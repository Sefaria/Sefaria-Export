Benayahu on Taanit
בניהו על תענית
merged
https://www.sefaria.org/Benayahu_on_Taanit
This file contains merged sections from the following text versions:
-Senlake edition 2019 based on Benayahu, Jerusalem, 1905
-https://beta.nli.org.il/he/books/NNL_ALEPH001188281/NLI

בניהו על תענית



Daf 1a



Daf 1b



Daf 2a

<b>אֵי זוֹ הִיא עֲבוֹדָה שֶׁבַּלֵּב? הֱוֵי אוֹמֵר: זוֹ תְּפִלָּה.</b> נראה לי בס"ד דאמרו רז"ל בברכות <small>(ברכות כו:)</small> <b>תפילות כנגד תמידין תקנום</b>, ואם כן התפלה היא במקום קרבן תמיד ובתוך אותיות לב יש אותיות תמיד כי אותיות לב במלואם ל<b>מ</b>־<b>ד</b> ב<b>י</b>־<b>ת</b> המלוי שהוא נקרא תוך של הפשוט הוא אותיות 'תמיד' הרי התפלה נרמזה בתוך אותיות לב, וזהו עֲבוֹדָה שֶׁבַּלֵּב כלומר בתוך הלב כי הבי־ת תשמש במקום תוך כנודע ונרמזה בתוך אותיות לב להורות שהתפלה צריכה להיות בכוונת הלב ולא סגי בצפצוף פה יען שהיא במקום קרבן תמיד ובקרבן כונת הלב שלא לשמו פוגמת שאם נתכוון בקרבן שלא לשמו או לשם דברים הפוסלין הרי זה פיגל ונפסל הקרבן וכן בתפלה בעינן כונה שלימה לשם תפלה ולא ידבר דבר אחר ויחשוב בדבר אחר.<br>ובזה יובן בס"ד מאמר הגמרא בברכות <small>(ברכות ד:)</small> רבי יהושע בן לוי אמר <b>תפלות באמצע תיקנום</b>, והגם דלפי פשוט כונתו לומר בין שני קריאת שמע תקנו תפלות של כל יום דרבי יהושע בן לוי סבירא ליה תפלת ערבית יתפללו קודם קריאת שמע, הנה רמז עוד לפי דרכו דלא סגי להיות התפילות בפה דוקא שהוא בראש גופו של אדם אלא צריך גם כן שיהיו בלב שעומד באמצע הגוף.<br><b>מעשה</b> באשה אחת שהיתה זריזה להתפלל כל יום שמונה עשרה בבית הכנסת עם הציבור ויום אחד באה להתפלל בבית הכנסת כדרכה וכשהגיעה למבוי בית הכנסת נכנס אחריה אדם אחד שהיה מכירה ומכירתו וזה האדם הוא בריון אינו בא לבית הכנסת אלא לפרקים ובעת שיבא אוחז הסידור בידו אך אינו מתפלל כלל ועיניו משוטטות אנה ואנה ולבו מלא מחשבות זרות מינים ממינים שונים וכראותו את האשה הזאת הולכת בזריזות לבית הכנסת כמנהגה כדי להתפלל. קרב אצלה ויאמר לה בלשון לעג: להיכן את הולכת ומתגלגלת על הארץ? ותאמר: לבית האלהים, אני רוצה לילך להתפלל! והוא יודע שהיא מתפללת בעל פה וילעיג לה ויאמר לה: הלא אין סידור התפלה בידיך כי שכחת אותו בבית, תחזורי לביתיך ותביאנו כדי להתפלל, ותאמר לו: אני סידור התפלה אצלי בקרבי כי אני מתפללת מתוך לב והוא בקרבי מונח אבל אתה שכחת את הלב שלך כאשר שכח השועל כי אינו עמך עתה וצריך שתחזור להביאו שתתפלל מתוכו כי מה תועלת יש בתפלת כל פה?!<br>ויאמר לה: מהו ענין השועל לא שמעתי עד הנה? ותאמר לו: הארי היה עומד בצרה גדולה וימצא את השועל הולך במדבר וקרא לו ובעל כרחו בא לפניו כי פגע בו פתאום ואינו יכול לברוח ממנו ולבו מרתת ויאמר לו הארי שהוא עומד בצרה גדולה שצריך לו עצה נכונה שיצא ממנה ואני שמעתי עליך לאמר שאתה חכם ופקח גדול תן לי מהר עצה נכונה ואל תתמהמה ואם לאו ארמוס אותך!<br>ויאמר לו השועל הנני מוכן לעשות דבריך לתת לך עצה נכונה כחכמתי שבודאי תצא מן הצרה אך אתה יודע כי החכמה היא בלב ועתה לבי בל עמי כי הנחתיו והצנעתיו במערה שהייתי דר בה, תן לי רשות וארוצה ללכת למערה להביאו ולהכניסו בקרבי ואז על ידו אתן לך עצה נכונה. ויאמר לו תלך, ויברח וימלט!<br>כן אתה שכחת לבך במקום אחר וצריך שתחזור לאחוריך להביאו כדי שתתפלל מתוכו! ויאמר לה: כן הדבר אני לבי בל עמי ואבקש עתה ממך שתלכי את ותביאהו לי ותעשי עמי חסד זה ותאמר לו אני איני יודעת באיזה מקום מונח אם אצל אשתך בבית או בחנות שלך או בספינה ההולכת בים או בשיירה ההולכת ביבשה או בעיר לנדון או בעיר פאריז או שאר מקום אבל אתה תדע היכן הוא מונח ואתה תלך ותביאנו.<br>והנה כל משכיל ידע ויבין כי יפה דברה האשה דלא סגי בתפלה בפה דוקא אלא צריך בלב גם כן. אך האדם לבו בל עמו בעת התפלה פעם מונח בביתו פעם בחנותו פעם בעיר אחרת וכאשר דברה האשה ולא אפשר להביאו למקום תפלה כי אם האדם בעל הלב עצמו.<br>ולזה אמר הכתוב<small> (דברים ל, יד)</small> כִּי קָרוֹב אֵלֶיךָ הַדָּבָר מְאֹד בְּפִיךָ וּבִלְבָבְךָ לַעֲשֹׂתוֹ, פירוש דבר התפלה אם תרצה שיהיה קרוב אליך שיעשה הקדוש ברוך הוא דבר תפלתך ולא יהיה נדחה לחוץ, זה יהיה אם הוא בפיך ובלבבך שיוצא מן הפה והלב ביחד אז יהיה הדבר ההוא מוכן לעשותו שיבא לידי עשיה וקיום!<br>ובזה יובן <small>(תהלים סח, ד)</small> וְצַדִּיקִים יִשְׂמְחוּ יַעַלְצוּ לִפְנֵי אֱלֹקִים וְיָשִׂישׂוּ בְשִׂמְחָה, כי הצדיקים מתפללים בפה ולב שהם רמוזים באותיות <b>במוכ</b>־<b>ן</b> <small>[118] </small>שהם מספר <b>פה לב</b> <small>[117]</small>, ואז יָשִׂישׂוּ 'בְשִׂמְחָה' אותיות 'בחמשה' הם חמשה בחינות שיש בשם הוי־ה שהוא ד' אותיות וקוץ של יו־ד שהם כנגד מעשה ודבור וכונה ומחשבה ורעותא דלבא שהצדיקים שלמים בהם בעבודת השם יתברך.<br>גם אמר וְיָשִׂישׂוּ 'בְשִׂמְחָה' אותיות 'בחמשה' רמז למלכות שהיא סוד ה־א אחרונה שבשם שמספרה חמשה והתפלה היא תיקון המלכות בסוד <small>(תהלים נא, יז)</small> אֲדֹנָ־י שְׂפָתַי תִּפְתָּח, לכן <b>פה לב</b> עולה מספר <b>מגן דויד</b> <small>[117] </small>מלא ביו־ד שהוא סוד המלכות ולזה אמר יַעַלְצוּ לִפְנֵי אֱלֹקִים רמז לפה לב ביחד ואז יָשִׂישׂוּ בְשִׂמְחָה אותיות בחמשה:<br>ובסה"ק <b>בֶּן יְהוֹיָדָע</b> כתבתי בס"ד שיש באלפ־א בית־א בין אות בי־ת לבין אות למ־ד אותיות שמספרם חכמה <small>[73] </small>שהם ג'ד'ה'ו ז'ח'ט'י'כ' שעולה מספרם ע"ג, ונראה לי בס"ד לרמוז מה שאמר רבינו האר"י ז"ל בשער מאמרי רז"ל במה שאמר רבי אליעזר הגדול לתלמידיו: וכשאתם מתפללין דעו לפני מי אתם מתפללין <small>(ברכות כח:)</small>, דהענין הזה הוא סוד גדול שתתקבל תפילת האדם אם יכוין אל הכונה שרמז בדבריו והוא כי הנה כונת התפלה היא להמשיך מוחין דגדלות בבחינת התפארת מצד הבינה ואמר להם רבי אליעזר שעיקר הכונה הוא להמשיך מוחין גם מצד החכמה שתהיה כל כונת האדם ומגמתו לבקש רחמים ולהמשיך שפע מן החכמה שהוא למעלה מן הבינה הנקראת 'מי' וזהו שאמר: דעו לפני מי אתם מתפללים! שתמשיכו אורה ושפע מן החכמה שהיא לפני 'מי' שהיא הבינה עד כאן דבריו, ולזה אמר אֵי זוֹ הִיא עֲבוֹדָה שֶׁבַּלֵּב? הֱוֵי אוֹמֵר זוֹ תְּפִלָּה! והיינו כי התפלה צריך להמשיך בה מה מוחין מן חכמה הרמוזה בתוך אותיות 'לב' דהיינו בין אות בי־ת ובין אות למ־ד שיש שם מספר חכמה.

Daf 2b



Daf 3a



Daf 3b

<b>כְּשֵׁם שֶׁאִי־אֶפְשָׁר לָעוֹלָם בְּלֹא רוּחוֹת, כָּךְ אִי־אֶפְשָׁר לָעוֹלָם בְּלֹא יִשְׂרָאֵל.</b> בסה"ק <b>בֶּן יְהוֹיָדָע</b> כתבתי מאחר דגם הטל לא מעצר ואי אפשר לעולם בלעדו, למה לא דימה אותם לטל? ועוד קשה דבאמת מצינו במיכה <small>(מיכה ה, ו)</small> שדימה אותם לטל דכתיב וְהָיָה שְׁאֵרִית יַעֲקֹב בְּקֶרֶב עַמִּים רַבִּים כְּטַל מֵאֵת הֳ', ולמה הוצרך לדמותם עוד לרוחות?<br>ונראה לי בס"ד <b>מעשה</b> באחד שהיה חוכר מן המלך צידת הדגים מן הים והיה חוכר בערך טוב ולכך לא היו אחרים מוסיפין על חכירותו אלא הוא היה לוקח החכירות בכל שנה. ופעם אחת הלך אדם אחד וחכר צידת הדגים מן המלך וכתב לו המלך פ'רמאן על חכירותו וכששמע זה הלך וצעק לפני המלך באומרו כיון שהוא חוכר בכל שנה וזה בא באקראי, אין מן הראוי שיתנו החכירות לזה! אמר לו המלך כבר כתבתי פ'רמאן ודבר המלך אין להשיב, אך אתה תברור לך חכירות אחרת ואעשה לך.<br>ויאמר האיש אני לא ארצה לחטוף משל אחרים כאשר עשה זה האיש עמי אך אני ארצה שתחכור לי דבר חדש שעדיין לא חכרת אותו לשום אדם לא אתה ולא מלכים שהיו לפניך! ויאמר המלך איך הוא הדבר הזה? ויאמר תחכור לי הרוח דמאחר שאתה מלך והארץ שלך הנה כל הרוח אשר נמצא בחלל הארץ וכל אשר יושב בה הוא גם כן שלך! ויצחק המלך ויאמר מה תעשה ברוח? ואיך תאחזנו? ואל מי תמכור אותו? ואם תקחנו היכן תניחנו לשמרו אצלך?<br>ויאמר האיש אני יודע מה לעשות בו ורק אתה אדוני המלך תקח ממני דמי הרוח ויובא הכסף לאוצר המלך ותכתוב לי פ'רמאן בו ואני אעשה מה שאעשה בו אך כיון שזה דבר חדש צריך לעשותו כפי חוקי כל החכירות שחוכרים מאת המלך שצריך לכתוב שם הדבר והערך שאני נותן בו במכתב גלוי הנקרא פוצל"ה והממונה על דברים כאלה יחזיר הפוצל"ה על כל אחד ואחד מאנשי העיר שאם יש אחד מוסיף על הערך שאני נותן ירשום הערך בפוצלה ותשים בה זמן עשרה ימים או יותר וסוף הזמן ינתן הדבר לאחרון המוסיף וכן עשו, ויכתב מטעם המלך פוצלה בדבר הזה וזה האיש כתב בפוצלה שהוא חוכר בסך עשרה אלפים זהובים והממונה על זאת החזיר הפוצלה על כל אדם.<br>ויהי לשחוק בעיניהם באומרם מה יעשו ברוח? ואיך יאחזו בו לקחת אותו? ואל מי ימכרוהו? ויחשבו את האיש למשוגע שקבל ליתן בעד זה הדבר עשרה אלפים זהובים! ואחר שנשלם הזמן של הפוצלה לא נמצא שום אדם שכתב תוספת על ערכו ונגמר המקח על שם אותו האיש וכתב לו המלך פ'רמאן על שנה אחת.<br>והנה בשבוע הראשון הלך אצל כל בעלי מלאכה של כלי ברזל ונחשת ואצל צורפי זהב וכסף אשר מלאכתם נעשת על ידי מפוח שנופחים באש ויאמר עליהם איך אתם מבערים האש ועוסקים במלאכה שלכם ויאמרו לו על ידי מפוח זה שהרוח נכנס בתוכו ויוצא ומבעיר האש ובזה נעשה מלאכתינו. ויאמר זה הרוח שלי הוא שקניתי אותו מן המלך כפי הפ'רמאן שבידי תנו לי דמי הרוח וישם על כל אחד ואחד סך קצוב בעד כל שבוע ושבוע עד סוף השנה ואחר כך. בשבוע שני הלך אצל בעלי הספינות שנושאין דגל שקורין שרא"ע ועל ידי כך הולכת הספינה ברוח הים ויאמר להם הרוח שלי הוא תנו לי דמי הרוח כפי פ'רמאן המלך שבידי ופסק סך קצוב עליהם בעד כל חודש וחודש עד סוף השנה. ובשבוע שלישי הלך אצל כל בעלי בתים שיש להם חלונות פתוחים לרוח היום ויאמר להם למה לכם חלונות אלו ויאמרו כדי להכניס הרוח לפנים מן החלונות ויאמר הרוח שלי הוא תנו לי דמי הרוח וגם כן פסק עליהם סך קצוב בעד כל השנה כולה. ובשבוע רביעי מבע מכל אחד ואחד לבני הממשלה באומרו אם יסתם החוטם של אדם שאין הרוח נכנס ויוצא בו ימות וישם סך קצוב על כל אדם לשנה אחת. ויצעקו כולם לפני המלך על הדבר הזה שהוא דבר חדש שלא נשמע וזה אוסף ממון רב ועצום מן הדבר הזה! ויאמר המלך מה אעשה עתה שכבר כתבתי פ'רמאן ודבר המלך אין להשיב, עד כאן.<br>נמצא לפי זה הטל הוא לצורך האדמה והזרעים שבה אבל הרוח הוא צורך כל הבריות אדם ובהמה וחיות ועופות שכולם הם חיים על ידי הרוח ועל ידי הנשימה שבהם שהיא רוח וגם הוא צורך הספינות והמלאכות וצורך ישוב ודירה של בני אדם לכן דימה את ישראל לרוחות שהם צורך הכל כן ישראל בזכותם יתקיימו ויחיו כל הבריות שבעולם.
<b>וְאָמַר רָבָא: תַּלְגָּא, לְטוּרָא.</b> נראה לי בס"ד הראש של אדם מכונה בשם הר וכמו שאמרו בגמרא דשבת <small>(שבת קנב.)</small> אמר לו קיסר לרבי יהושע בן חנניה מאי טעמא לא אתית לבי אבידן? אמר לו טור תלג, פירש רש"י ההר נעשה שלג, פירוש ראשו לבן מחמת זקנה עיין שם. וידוע בסוד כונת השלג שהוא שלשה אלפין דשם אהי־ה במלוי אלפין שעולים שלג <small>[333]</small> ותועיל כונה זו של השלג בעבור השכחה שלא יהיה לאדם שכחה במוח שבראשו וזהו שאמר 'תלג' רוצה לומר הארת השלג תועיל לטורא הוא הראש של אדם שבו המוח שידחה את כוחות השכחה מן המוח שבראשו.<br>ואמר עוד '<b>מִיטְרָא רַזְיָא לְאִילָנֵי</b>' נראה לי בס"ד התורה נמשלה למטר דכתיב <small>(דברים לב, ב)</small> יַעֲרֹף כַּמָּטָר לִקְחִי, ורזיא לשון רזין וסודות כלומר תורה של הסוד נאה וראויה לאילני הם החכמים הגדולים שכבר מלאו כריסם בחכמת הפשט הנגלה לכן להם נאה ויאה לימוד סודות התורה ואין כל הרוצה ליטול שם זה יבא ויטול!<br>ואמר עוד '<b>מִיטְרָא נַיְחָא לְפֵירִי</b>' יובן בס"ד לימוד תורה בנחת שיהיו הלומדין נוחין זה לזה בהלכה יועיל לימוד זה לעשות ממנו פירות בהלכה לחדש חדושי תורה באמיתות וכאשר מצינו <small>(עירובין יג:)</small> שזכו בית הלל לקבוע הלכה כמותם שהיו ענוים ונוחין זה לזה בהלכה ולכן מכוונים על האמת.<br>ואמר עוד '<b>עוּרְפִילָא אֲפִלּוּ לְפַרְצִידָא דְּתוּתֵי קָלָא מְהַנְּיָא לֵיהּ</b>' נראה לי בס"ד דידוע כוחות הסיטרא אחרא 'לא' שמייהו כמו שאמרו בגמרא <small>(נדרים ח:) </small>האי חרגא דיומא 'לא' שמיה ככתוב <small>(דניאל ד, לב)</small> וְכָל דָּיְרֵי אַרְעָא כְּלָה חֲשִׁיבִין, וכן אלו 'לא' שמייהו כי לעתיד יהיו בטלין ומבוטלין לגמרי שלא ישאר בהם שום ממשות כלל.<br>וידוע כי במדת הענוה יהיה יכולת לאדם לבטל כוחות הסיטרא אחרא לכן ענוה <small>[131]</small> גימטריא קל"א שמבטלת כח סיטרא אחרא <small>[סמאל=131] </small>שמספר קל"א ובעלי הענוה יכולים לְהַכְרִית הַחוֹחִים וְהַקּוֹצִים הַסּוֹבְבִים אֶת הַשׁוֹשַׁנָּה הָעֶלְיוֹנָה.<br>ודוד המלך ע"ה היה גובר על הקליפות בכח מדת הענוה שבו שהוא אחד משלשה צדיקים שנשתבחו בענוה כמו שאמרו רז"ל <small>(חולין פט.)</small> אמר הקדוש ברוך הוא: נתתי גדולה לאברהם אמר <small>(בראשית יח, כז)</small> אָנֹכִי עָפָר וָאֵפֶר, נתתי גדולה למשה אמר<small> (שמות טז, ז)</small> וְנַחְנוּ מָה, נתתי גדולה לדוד אמר <small>(תהלים כב, ז)</small> וְאָנֹכִי תוֹלַעַת וְלֹא אִישׁ.<br>וזהו שאמר <b>עוּרְפִילָא</b> חלק התיבה לשתים וקרי בה 'עורפי לא' רוצה לומר אותם הצדיקים שהם עורפים וכורתין את 'לא' הם כוחות הסיטרא אחרא דנקראים 'לא' וגם קרא כאן בשם 'לא' לרמוז כי הרואה עצמו 'לא' הוא יכרית הקליפה דשמייהו 'לא' הנה אלו העורפים את 'לא' הסיטרא אחרא יכולים לתקן ולברר ולהציל את הנצוץ הקדוש של הנשמה שכבוש תחת יד פלוני דשמו גימטריא קל"א.<br>ולזה אמר <b>אֲפִלּוּ לְפַרְצִידָא</b> הוא נצוץ הקדוש שכבר נכבש תחת יד '<b>קָלָ</b>"<b>א</b>' <b>מְהַנְּיָא לֵיהּ</b> להוציאו ולהצילו משם. וקרי ליה בשם פרצידא כי אלו הניצוצות הנכבשין ונצודין ביד הקליפה הם מבחינת פ"ר דינין, וזהו פרצידא חלק התיבה לשתים וקרי בה 'פר צידא' רוצה לומר בחינת הפ"ר שנצוד.

Daf 4a



Daf 4b



Daf 5a



Daf 5b

<b>וּמָצָא אִילָן שֶׁפֵּרוֹתָיו מְתוּקִין, וְצִלּוֹ נָאֶה, וְאַמַּת הַמַּיִם עוֹבֶרֶת תַּחְתָּיו.</b> בסה"ק בֶּן יְהוֹיָדָע דקדקתי דמה שמצא פירותיו מתוקין זה היה באחרונה דאחר שאכל מהם ידע שהם מתוקין אך הצל ואמת המים מצא בתחלה ולמה נקט פירותיו מתוקין תחלה? עיין שם<br>ונראה לי בס"ד דאין הכונה שמצא הפירות מתוקין על ידי שאכל מהם אלא הכונה מצא מין פירות שדרכן להיות מתוקין כגון תאינים וכיוצא והוא ראה מרחוק אילן שמוציא פירות שדרכן וטבען להיות מתוקין וזה ראה ברחוק קודם שהגיע אליו קודם שראה צילו וקודם שראה אמת המים עוברת תחתיו והצל רואהו קודם אמת המים שאפילו דחפירת אמת נראית מרחוק קצת שמא היא יבשה ואין בה מים עוברים ואין רואה זה אלא עד שיקרב אליו ממש ולהכי נקיט זה באחרונה.

Daf 6a

<b>וְאִם לַכָּבוֹד? הֲרֵי יֵשׁ לְךָ כָּבוֹד!</b> יש להקשות למה לא לא ברכו באריכות ימים?<br>ונראה לי בס"ד דרב נחמן היה אב בית דין וזו שררה שנוחלין אותה הבנים כמו שאמר רבן שמעון בן גמליאל לרבי נתן בסוף הוריות <small>(הוריות יג:)</small> נהי דאהני לך קמרא דאביך למהוי אב בית דין ולא להיות נשיא שאביך לא היה נשיא, וידוע <small>(מגילה כח.)</small> דאמר לו רבינו הקדוש לר"ח ברכני! וברכו: יהי רצון שתגיע לחצי ימי! כי הוא היה זקן מופלג ואמר לו למה לא תברכני ביותר? והשיב לו וכי הבאים אחריך בהמה ירעו?! ואם כן כאן אפשר דרבי נתן היה זקן מופלג ובנו הראוי ליקח שררתו גם כן היה זקן ואם היה מברכו באריכות ימים הרבה עוד אם כן יפסיד בנו השררה של אביו.<br>ועוד נראה לי דאמר הכתוב <small>(משלי ג, טז)</small> אֹרֶךְ יָמִים בִּימִינָהּ וידוע שהימין נקרא גדולה כדכתיב <small>(דברי הימים א' כט, יא)</small> לְךָ הֳ' הַגְּדֻלָּה וְהַגְּבוּרָה וכו' והגרסא שהביא בעין יעקב שהיא הנכונה שהובאה בתלמוד ישן וכתב יד גריס וְאִם לִגְדֻלָּה? הֲרֵי יֵשׁ לְךָ גְּדֻלָּה! וְאִם לַכָּבוֹד? הֲרֵי יֵשׁ לְךָ כָּבוֹד!<b> </b>וקשה היינו גדולה היינו כבוד? אך נראה <b>כָּבוֹד</b> קאי על השררה שלו שמתכבד בה שהיה אב בית דין <b>וּגְדֻלָּה</b> קאי על אריכות ימים כי היה זקן גדול יען כי אריכות ימים הוא בימין הנקרא בשם גדולה כאמור ונקטי ברמז בשביל עין הרע כי עין הרע שולטת באריכות ימים יותר ולכן לא אמר לו בפירוש וְאִם בַּאֲרִיכוּת יָמִים הֲרֵי יֵשׁ לְךָ אֲרִיכוּת יָמִים אלא כינה האריכות ימים בשם גדולה כי שם היא ומשם באה.
<b>'יוֹרֶה', שֶׁמּוֹרֶה אֶת הַבְּרִיּוֹת לְהָטִיחַ גַּגּוֹתֵיהֶן, וּלְהַכְנִיס אֶת פֵּרוֹתֵיהֶם, וְלַעֲשׂוֹת כָּל צָרְכֵיהֶן.</b> הא דנקיט הטחת הגגות ברישא, מפני שזה נמצא אצל כל אדם שהכל יש להם גגות הן עשיר הן עני אבל הכנסת פירות זה נמצא אצל בעלי שדות וכרמים.
<b>'יוֹרֶה', שֶׁיּוֹרֵד בְּנַחַת, וְאֵינוֹ יוֹרֵד בְּזַעַף.</b> פירש רש"י ז"ל לא שמתכוין לארץ ואינו יורד בזעף, נראה לי בס"ד לפירושו מפרש יורה מלשון מורה באצבע שמתכוין לדבר אחד שמראה עליו באצבעו וכן אם הגשם יורד בזעף לא ישארו הטיפות באותו המקום שיורדין אלא נזחלין והולכין ממקום שירדו אבל אם יורד בנחת נשארים עומדים באותו מקום שירדו. ולזה אמר שמתכוין לארץ רוצה לומר מתכוין לארץ שיורד עליה דהיינו לאותו מקום שירד בו כאדם שמורה באצבעו על דבר אחד שמתכוין אליו.

Daf 6b

<b>לָא קַשְׁיָא, הָא, דְּאָתָא טוּבָא, הָא, דְּאָתָא כִּדְמִיבָּעִי לֵיהּ.</b> קשה דהמקשן שהביא הא דרב יהודה אמר רב ששתיהן לקללא בעל כרחו צריך לפרש דאיירי באתא טובא ולכך השחית הזרעים דאם לא אתא באופן שהשחית הזרעים אמאי הוי לקללה במקום שירד וכיון דמפרש דאתא טובא ונשחתו הזרעים מאי פריך מהא דרב חסדא דאמר גְּשָׁמִים שֶׁיָּרְדוּ עַל מִקְצָת מְדִינָה וְעַל מִקְצָת מְדִינָה לֹא יָרְדוּ אֵין מִשּׁוּם 'וְעָצַר' דזה איירי ודאי בהיכא דירדו כמנהגן.<br>ונראה לי בס"ד דהמקשן הוה מפרש הטעם של הקללה שייך גם במקום שירדו כמנהגן וכדמבעי להו ויצאו הזרעים בטוב, והיינו כי מחמת דאיכא עיר שלא ירדו כלל ושם שולט הרעב מאד הנה לא יבצר היות באלו אנשים גזלנים וגנבים מאד אשר אלו עיניהם צופיות באותה העיר שיש בה רוב טובה ואז יגזלו ויגנבו ויחטפו את דגן הנמצא וימסרו בסתר בהוני הונות ונמצא מלבד הקללה שהיתה בעיר שלא ירד בה מטר עוד קללה זו תהיה בעיר שבה מטר חשוב דהזרעים כולם גדלו בשופע וטובה כי יבואו הגזלנים וישוסו הגרונות ויקחו כל טובה בדרך גזלה וגניבה ונמצא בעלי הדגן נשארו בחוסר כל בר מינן ונמצא שניהם לקללה מטעם זה, ככה חשב המקשן ולהכי מקשי אהא דרב חסדא שאמר גְּשָׁמִים שֶׁיָּרְדוּ עַל מִקְצָת מְדִינָה וְעַל מִקְצָת מְדִינָה לֹא יָרְדוּ אֵין מִשּׁוּם 'וְעָצַר' ואמאי אין בהם משום ועצר והלא בכהן גדול יבואו רשיעי ואלימי דמקצת שלו ירד להם עפר ויגזלו ויגנבו דגנם וטובה? ותירץ מה שאמר שניהם לקללה לאו משום הכי דזה אינו חשיב קללה דהא יכול לשמור פירותן אלא היינו טעמא משום שיורד יותר מדאי יקלקל הזרעים ולא יש להם דגן לאכול.
<b>דִּיקָא נַמִּי, דִּכְתִיב: 'תִּמָּטֵר'; תְּהֵא מְקוֹם מָטָר.</b> פירוש דהמטר לא ירד כדמבעי ליה כדי שתבלענו הקרקע ויצאו הזרעים אלא ירד ברבוי דהוה מקום הזרעים מלא מים באמה אחת על פני הארץ דהרואה אינו חושב זה מקום זרע אלא חושב הוא אגם מים שנקווה מן מימי המטר.
<b>מֵאֵימָתַי מְבָרְכִין עַל הַגְּשָׁמִים? מִשֶּׁיֵּצֵא חָתָן לִקְרַאת כַּלָּה.</b> פירש רש"י שירדו כל כך כשהטפה נופלת יוצאה אחרת ובולטת כנגדה, רוצה לומר למה דימה זה לחתן וכלה, וכי לא יש יוצאין זה כנגד זה אלא רק חתן וכלה?<br>ולפי פשוטו נראה משום דאיתא בגמרא מַאי לְשׁוֹן 'רְבִיעָה'? דָּבָר שֶׁרוֹבֵעַ אֶת הַקַּרְקַע כִּדְרַב יְהוּדָה דְּאָמַר רַב יְהוּדָה: מִיטְרָא בַּעְלָהּ דְּאַרְעָא הוּא שֶׁנֶּאֱמַר: <small>(ישעיהו נה, י)</small> כִּי כַּאֲשֶׁר יֵרֵד הַגֶּשֶׁם וְהַשֶּׁלֶג מִן הַשָּׁמַיִם, וְשָׁמָּה לֹא יָשׁוּב כִּי אִם הִרְוָה אֶת הָאָרֶץ וְהוֹלִידָהּ וְהִצְמִיחָהּ.<br>ועוד נראה לי בס"ד דאמרינן לקמן דף כ"ה אמר רבה לדידי חזי לי המלאך הממונה על הגשמים דשמיה רידיא דקאים בין הרקיע לים אקינוס ואומר לתהומא עלאה שהם מים העליונים חשור מימיך ברקיע ולתהומא תתאה אומר לו אבע מימיך למטה בקרקע כי כמו שיורדין גשמים מן מים העליונים כן נובעין ויוצאין מים מן התהום להרטיב הקרקע שיורדין עליה הגשמים.<br>ופירשתי דמים העליונים הם בחינת זכר דוגמת החתן שהוא האיש הנותן זרע מיין דכורין ומים התחתונים שבתהום הם בחינת נוקבא דוגמת האשה שמזרעת מיין נוקבין, וכמו שאמרו רז"ל<small> (נידה כה:)</small> אשה מזרעת תחלה יולדת זכר ואיש מזריע תחלה יולדת נקבה, כן הענין כאן שאם תהומא דארעא שהוא דוגמת האשה מזריע תחלה שמעלה מים לקרקע קודם שירדו הגשמים ממים העליונים שהם דוגמת זרע האיש אז יולדת זכר רוצה לומר שיצאו הזרעים בברכה, כי זכר גימטריא ברכה <small>[227]</small>, ואם יורדין הגשמים מן מים העליונים שהם הזרעת האיש קודם שמעלה התהום מימיו יולדת נקבה רוצה לומר אין הזרעים יורדין בטוב בברכה ככלי נקוב שבודאי יצאו ממנו מים לאבוד.<br>ולכן כאן דימה ירידת הגשמים על הארץ ליציאת החתן שהיא האיש לפני הכלה שהיא האשה שיש הפרש בזה בין אם יצאה הכלה תחלה ואחר כך יצא הזכר לקראתה לבין יצא הזכר שהוא החתן תחלה ואחר כך יצאה הכלה ופגעה בו. ולכן יצחק אבינו ע"ה ורבקה אמנו ע"ה דכתיב בהם<small> (בראשית כד, סג)</small> וַיֵּצֵא יִצְחָק לָשׂוּחַ בַּשָּׂדֶה לִפְנוֹת עָרֶב וַיִּשָּׂא עֵינָיו וַיַּרְא וְהִנֵּה גְמַלִּים בָּאִים שפגע ברבקה שהיא יצאה תחלה מבית אביה לבא אליו דומה הכנה זו לאשה מזרעת תחלה שיולדת זכר ולכך ילדה אחר כך זכרים בלבד כפי ההכנה שנעשית בתחלת הזווג שלהם כשבאו להנשא ולהתחבר זה בזה. וכן ההכנה שנעשית להתחברות יעקב אבינו ע"ה עם רחל אבינו ע"ה גם כן היתה בסוג שהוא בעודו חוץ לעיר על הבאר בשדה והנה רחל באה לקראתו שהיה גם כן בזאת ההכנה דוגמת אשה מזרעת תחלה לכך אלא אם כן לא ילדה לו אלא רק זכרים וכן בלידת יששכר כתיב <small>(בראשית ל, טז)</small> וַתֵּצֵא לֵאָה לִקְרָאתוֹ וַיִּשְׁכַּב עִמָּהּ בַּלַּיְלָה הוּא וילדה זכר שהוא יששכר.<br>ועוד נראה לי בס"ד דימה זה לחתן וכלה דאמרינן לעיל אמר לך רבי יוחנן גשמים היינו פרנסה, ואמרו רז"ל קשים מזונותיו של אדם כקריעת ים סוף, ועוד אמרו רז"ל <small>(סוטה ב.)</small> על חתן וכלה קשה לזווגם כקריעת ים סוף ולכן כתוב בספרים <b>סגולה למצוא בת זוגו יאמר שירת הים בשמחה גדולה</b> ולכן דימה כאן ירידת הגשמים לחתן וכלה שדומים זה לזה מצד הקושי כי הגשמים שהם פרנסה קשים כקריעת ים סוף וזווג תתן כלה קשה כקריעת ים סוף.
<b>מוֹדִים אֲנַחְנוּ לָךְ ה' אֱלֹהֵינוּ, עַל כָּל טִפָּה וְטִפָּה שֶׁהוֹרַדְתָּ לָנוּ.</b> דקדקו לומר 'עַל כָּל טִפָּה וְטִפָּה' ואין אומרים 'עַל הַגֶּשֶׁם שֶׁהוֹרַדְתָּ לָנוּ' נראה לי בס"ד על פי מה שאמר בגמרא דבתרא <small>(בבא בתרא טז.)</small> על פסוק <small>(איוב לח, כה)</small> מִי פִלַּג לַשֶּׁטֶף תְּעָלָה, דאיוב אמר רבונו של עולם שמא נתחלף לך בין איוב לאויב? ואמר לו הקדוש ברוך הוא הרבה טיפין בראתי בעבים וכל טפה וטפה בראתי לה דפוס בפני עצמה שלא יהיו שתים בדפוס אחד שאלמלא שתים בדפוס אחד מטשטשות את הארץ ואינה עושה פירות בין טפה לטפה לא נתחלף לי בין איוב לאויב נתחלף לי?! בתמיה עיין שם. נמצא מלבד החסד שעושה הקדוש ברוך הוא עם הבריות שמוריד להם מטר הנה הוא מוריד המטר בדרך פלא באופן נאות שלא יקלקל הזרעים והיינו שכל טפה יורדת בדפוס אחד בפני עצמו ועל זה אנחנו אומרים מודים אנחנו על כל טפה שמזכירים החסד הזה גם כן שיורדים הגשמים כל טפה וטפה בפני עצמו.

Daf 7a

<b>אָמַר רַבִּי אַבָּהוּ: גָּדוֹל יוֹם הַגְּשָׁמִים מִתְּחִיַּת הַמֵּתִים.</b> פרשתי בסה"ק <b>בֶּן יְהוֹיָדָע</b> דלא על תועלת ומעלה קאמר ולאו על איכות הפלא קאמר דהא ודאי תועלת ומעלה של תחיית המתים גדולה אלף אלפים ידות על תועלת הגשמים וכן הפלא של התחיה גדול אלף אלפים ידות! אך רבי אבהו קאי על הקושי שלהם כי ידוע דאין שום דבר קשה לפניו יתברך כי אצלו יתברך מעשה נס ומעשה טבע שוה והפלא הוא רק בעינינו וכמו שכתב הרב בינה לעתים על פסוק <small>(תהלים קיח, כג)</small> מֵאֵת הֳ' הָיְתָה זֹּאת הִיא נִפְלָאת בְּעֵינֵינוּ, אך הקושי שימצא לפניו יתברך באיזה דבר הוא מצד המקבלים כי לפעמים אין המקבלים ראויים לאותו הנס וכשיעשה להם נס נגד המשפט והדין זהו הקשה לפניו וזה הקושי שהיה לפניו בקריעת ים סוף שיהיה בישראל רבים שאין ראויים שיש עליהם קטרוג ואיך אלו ניצולים ומצרים טובעים. וכן הענין בגשמים שאין ירידתם קשה לפניו יתברך ורק מחמת שיורדים בהשוואה אחת לטובים ולרעים זו קשה לפניו ומצד קושי זה קאמר גדולה מתחיית המתים כי המתים אף על פי שהכל חיים ועומדים בהשוואה אחת אך אותו זמן גם אותם שמתו בעבירות ובעונות נתקנו ונעשה כולם צדיקים ואז כולם ראויים לתחיה זה הטעם שפירשתי בסה"ק<b> </b>בֶּן יְהוֹיָדָע.<br>וכאן אבא לבאר דברי רב יוסף דאמר <b>שְׁקוּלָה כִּתְחִיַּת הַמֵּתִים</b> במה הוא מדבר ונראה על פי מה שאמר רבינו האר"י ז"ל שבירידת הגשמים יהיה בירור ניצוצות קדושה המעורבים בדומם. וידוע כל נצוץ שהוא מגולגל חשוב כמת ואם כן עלייתו ובירורו הוי תחיה ממש כנגד פרט זה קאמר שקולה כתחיית המתים כי תחיית המתים לגופים וגשמים תחייה לניצוצות.
<b>גָּדוֹל יוֹם הַגְּשָׁמִים, כְּיוֹם שֶׁנִּתְּנָה בּוֹ תּוֹרָה.</b> נראה לי בס"ד הטעם דאמרו רז"ל ישראל זוכין בטוב עולם הזה על ידי שקבלו התורה, דאם לא היו מקבלים התורה, היה העולם אבד, כמו שנאמר רז"ל <small>(שבת פח.)</small> על פסוק <small>(תהלים עו, ט)</small> מִשָּׁמַיִם הִשְׁמַעְתָּ דִּין אֶרֶץ יָרְאָה וְשָׁקָטָה, בתחלה יראה וכשקבלו התורה שקטה, ולכן זוכין בחלק עשו מדין מציל מזוטו של ים, וכיוצא בזה הזכות יש להם גם מן הגשמים דאמרו רז"ל אין הגשמים יורדין אלא בעבור ישראל ואין פוסקים בית דין של מעלה גשמים בראש השנה אלא בעבור ישראל, ולכן זוכין בטוב עולם הזה מכח הגשמים.<br>ורבא אמר יותר <b>מִיּוֹם שֶׁנִּתְּנָה בּוֹ תּוֹרָה</b>, דסבירא ליה הגם שקבלו התורה ושקטה הארץ אך עלובה כלה מזנה בתוך חופתה שעשו העגל מה שאין כן על גשמים אין מקום טענה לטעון.
<b>אִם תַּלְמִיד חָכָם הָגוּן הוּא, כְּטַל, וְאִם לָאו, עוֹרְפֵהוּ כַּמָּטָר.</b> הנה לפירוש מהרש"א ז"ל שפירש הגון לומד תורה לשמה אינו הגון לומד שלא לשמה קשיא לפי זה הוה ליה למימר אם תלמיד חכם כשר הוא, ואם אינו כשר דהלומד שלא לשמה רע נקרא ונוח לו שלא נברא?<br>ונראה לי דקרא ללומד לשמה בשם הגון כי תורה לשמה נקראת בשם נוגה דכתיב בה <small>(חבקוק ג, ד)</small> וְנֹגַהּ כָּאוֹר תִּהְיֶה, ועל זה מתפללים ונגה כאור תהיה אל מקום הקודש כי נוטלת ניצוצות קדושה מן חצי הרע של קליפת נגה ומכנסת אותם בחלק הקודש, ולכן קראו בשם <b>הָגוּן </b>כי בהפוך אתוואן <b>נוֹגַה</b> וכיון דקרא ללומד לשמה בשם הגון קרא ללומד שלא לשמה בשם אינו הגון.<br>אי נמי <b>תַּלְמִיד חָכָם הָגוּן</b> רוצה לומר מתגאה במלבושיו שלובש בגדים נאים ונקיים כדי שיכבדוהו בשביל מלבושיו דרבי יוחנן קרי למאניה 'מכבדותיה' <small>(שבת דף קיג.)</small>, ואמרו בגמרא <small>(שבת קמה:)</small> מה שאמרו תלמידי חכמים שבבבל מצויינין במלבושים נאים מפני שאינן בני מקומן, דאמרי אינשי במתאי שמאי ובלא מתאי תותבאי רוצה לומר מלבושי, ופירשנו כונתם הוא כדי שלא יכבדום בשביל תורתם אלא בשביל מלבושים שלהם דאין רוצים להנות מדברי תורה, וכמו שכתבו המפרשים ז"ל הטעם דרבי עקיבא מכבד עשירים ורבינו הקדוש מכבד עשירים <small>(עירובין פו.)</small>, כדי שהם יתכבדו מחמת עושרם ולא מחמת תורה.<br>ולזה אמר <b>אִם תַּלְמִיד חָכָם הָגוּן הוּא</b> פירוש במלבושיו זה מוכח שלומד תורה לשמה ולכן אין רוצה להנות מכבודה של תורה ולכך מתגאה במלבושיו ואם אינו הגון שלובש בגדים בלויים ואינם ראויים זה מוכח שהוא רוצה להתכבד מן התורה ולכן נמצא הוא לומד תורה שלא לשמה.<br>ובזה יובן הטעם שאמרו רז"ל <small>(שבת קיד.)</small> תלמיד חכם שנמצא רבב על בגדו חייב מיתה, כי זה מוכח שרוצה להתכבד בכבודה של תורה ואמר התנא <small>(משנה אבות א, יג)</small> מאן דאשתמש בתגא חלף וכל הנהנה נוטל חייו מעולם הזה, והנה לומד לשמה מוכרח שיהיה למודו בהצנע ולכן דימהו לטל שיורד בהצנע אבל שלא לשמה לימודו בפרסום גדול שמתכוין לפרסמו לכך דימהו למטר שירידתו בפרסום ונראת לעינים.
<b>מַאי דִּכְתִיב: "בַּרְזֶל בְּבַרְזֶל יָחַד", לוֹמַר לְךָ: מַה בַּרְזֶל זֶה, אֶחָד מְחַדֵּד אֶת חֲבֵרוֹ, אַף שְׁנֵי תַּלְמִידִים, מְחַדְּדִין זֶה אֶת זֶה [בַּהֲלָכָה].</b> נראה לי בס"ד לפרש תיבת יָחַד דקרא מלבד הדרשה דדריש לשון חידוד והוא כי כתיב בלומדי תורה <small>(דברים לג, ז)</small> 'יָדָיו רָב לוֹ' שתולה לימוד התורה בשתי ידים ופרשנו בס"ד יד, התירוצים צריכין לקושיות והקשיות צריכין לתירוצים כי אין ההלכות נפתחים ומאירים אלא על ידי הקושיות ועל ידי התירוצים כמו שנאמר רבי יוחנן לרבי אלעזר על לימודו עם ריש לקיש <small>(בבא מציעא פד.)</small>.<br>והנה יד שמאל תתייחס לקושיות ויד ימין תתייחס לתרוצים ולכן תלה לימוד התורה בשתי ידים וכמו שאמרו רז"ל <small>(סוטה ז:)</small> על פסוק 'יָדָיו רָב לוֹ' במלחמתה של תורה, וכן דרשו על יָדֶךָ לֹא אֲסֻרוֹת <small>(שמואל ב' ג, לד)</small>, וידוע מה שאמרו בגמרא לקמן ששלימות הלימוד תהיה לאדם מרבו ומחבירו ומתלמידו ואם כן הלימוד השלם הוא שמונה ידים שתים שלו עצמו ושתים של רבו ושתים של חבירו ושתים של תלמידו ולכן אמר <small>(משלי כז, יז) </small>'וְאִישׁ יַחַד פְּנֵי רֵעֵהוּ' <b>יַחַד</b> הוא אותות <b>ח</b>' <b>יד.</b><br>והא דדימה התלמידי חכמים לברזל, נראה לי בס"ד דידוע מה שאמר רבינו ז"ל דסוד ז' מיני מתכות שהברזל הוא בסוד מלכות והנה בתורה כתיב <small>(משלי ח, טו)</small> בִּי מְלָכִים יִמְלֹכוּ, ולכן אמרו מאן מלכי רבנן ואם תחבר ברזל בברזל יהיה מהם צירוף 'לֵב לֵב זֵר זֵר' והיינו לב בינה זֵר חכמה שהיא עטרה בראש ששם המוח סוד חכמה רמז שיהיה לשניהם שפע חכמה ובינה דהם מוחא ולבא והיינו לשני תלמידי חכמים שלומדים זה בזה, וב' פעמים חכמה <small>[73]</small> מצד שניהם עולה קום <small>[146] </small>שנעשה קיום והעמדה ללימודם וב' פעמים בינה <small>[67] </small>גימטריא דק"ל <small>[134] </small>שהוא ראשי תיבות <b>דְ</b>רוֹר<b> קֵ</b>ן <b>לָ</b>הּ<small> (תהלים פד, ד)</small>.
<b>אִם תַּלְמִיד הָגוּן הוּא, "יָפוּצוּ מַעְיְנֹתֶיךָ חוּצָה", וְאִם לָאו, "יִהְיוּ לְךָ לְבַדֶּךָ".</b> פירש רש"י אם הגון הוא אמור לו סתרי תורה, נראה לי בס"ד נרמז זה אחר אותיות <b>הגון</b> שיש אותיות <b>סוד</b> <b>ז</b>' כי הסוד הוא מדרגה שביעית בימים שהוא כנגד יום שבת וכמו שאמר מורנו הרב רבי חיים ויטאל ז"ל על רבינו האר"י ז"ל שהיה לומד ששה פנים בחלק הנגלה כנגד ששה ימי החול ופנים אחת בנסתר כנגד יום השבת שהוא יום השביעי.<br>גם ראשי תיבות <b>יָ</b>פוּצוּ <b>מַ</b>עְיְנֹתֶיךָ <b>ח</b>וּצָה <small>(משלי ה, טז)</small>, הוא ראשי תיבות <b>י</b>ין <b>מ</b>ים <b>ח</b>לב שהם שלשה משקין שנמשלו דברי תורה כמו שאמרו בגמרא, וראש וסוף <b>יִ</b>הְי<b>וּ</b> <b>לְךָ</b> לְבַדֶּ<b>ךָ</b> <small>(משלי ה, יז)</small> הם אותיות <b>לכלוכי</b> דזה איירי באינו הגון שלומד שלא לשמה דזה מלוכלך במומין וכמו שאמרו בגמרא דנדרים <small>(נדרים סו:)</small> יפה קורין אותה 'לכלוכית' שהיא מלוכלכת בממון, כן זה שהוא זכר ראוי לקראו לכלוכי שמלוכלך במומין שהם שנאה וקנאה וחמדה ותאוה ושקר וחנופה וכיוצא בזה דכלהו איתנהו בזה שלומד שלא לשמה.<br>והנה צריך להבין למאן דמפרש הגון שלומד לשמה היכא רמוז בפסוק זה ד'יָפוּצוּ מַעְיְנֹתֶיךָ חוּצָה' דאיירי בלומד לשמה? ונראה לי בס"ד רמוז זה בסיפיה דקרא שסיים בָּרְחֹבוֹת פַּלְגֵי מָיִם, והיינו דהתורה נמשלה למים ופרשתי בס"ד הטעם כי לימוד התורה צריך להיות לשמה ואי אפשר להיות לשמה אלא אצל מי שיש לו מדת ענוה הנקראת 'מה' כמו שנאמר <small>(שמות טז, ז)</small> וְנַחְנוּ מָה, דאם יש לו גאוה אי אפשר שילמוד תורה לשמה! וגם על דרך הסוד כן הוא כי תורה לשמה היא סוד לאה כי מפורש בדברי רבינו האר"י ז"ל כונת 'לשמה' <b>לשם</b> <b>ה</b>' שהיא תיקון לאה וידוע דלאה מכונית בשם ענוה כמו שאמר רבינו האר"י ז"ל על פסוק<small> (משלי כב, ד)</small> עֵקֶב עֲנָוָה יִרְאַת הֳ', נמצא גם על דרך הסוד הוא כך דמי שהוא בעל ענוה הנקראת 'מה' זוכה ללמוד תורה לשמה.<br>אך ידוע דענוה צריכה להיות שלימה מבית ומחוץ ולכן אמר התנא <small>(משנה אבות ד, ד)</small> מְאֹד מְאֹד הֱוֵי שְׁפַל רוּחַ, מאד <small>[45] </small>גימטריא 'מה' שהיה הענוה צריך להיות אצלך כפולה מה מלבד מה מלגאו.<br>ובזה פרשתי הטעם שהתורה נקראת מים <small>[90] </small>שהוא מספר ב' פעמים 'מה' ובזה פרשתי בס"ד כִּי אִם בְּתוֹרַת הֳ'חֶפְצוֹ וּבְתוֹרָתוֹ יֶהְגֶּה יוֹמָם וָלָיְלָה וְהָיָה כְּעֵץ שָׁתוּל עַל פַּלְגֵי מָיִם <small>(תהלים א, ג)</small>, תורה לשמה נקראת תורת ה' ויזכה בזה על ידי ענוה שנקראת 'מה' שהוא פלגי מים רוצה לומר שני חצאין על מים שהוא מה מלגאו מה מלבר.<br>וזהו שנאמר כאן '<b>יָפוּצוּ מַעְיְנֹתֶיךָ חוּצָה</b>' סתרי תורה ללמד אותם לתלמידים ולא בכל תלמידים קאמינא אלא זה הוא רק '<b>בָּרְחֹבוֹת פַּלְגֵי מָיִם</b>' רוצה לומר אותם שיש להם ענוה שלימה מה מלגאו מה מלבר שהם שני חצאין של מספר 'מים' אלו דוקא תלמדם סתרי תורה.
<b>מַה מַּיִם מַנִּיחִין מָקוֹם גָּבוֹהַּ, וְהוֹלְכִין לְמָקוֹם נָמוּךְ, אַף דִּבְרֵי תּוֹרָה, אֵין מִתְקַיְּמִין אֶלָּא בְּמִי שֶׁדַּעְתּוֹ שְׁפָלָה.</b> נראה לי בס"ד מים רמוזים באות מ' דאלפא ביתא כי אות מ' במילואה 'מים' וידוע כל אות תשפיע לאותיות הבאים אחריה ולא לאותיות שלפניה והנה אות מ' שבה רמוזים המים הנה ב' אותיות הקודמים לה הם כ"ל שבהם למ"ד שהוא גבוה מכל האותיות והם מניחין מקום גבוה שאין משפיעים לאות שקודם להם אך הולכין למקום נמוך כי הם משפעים לאותיות שאחריהם שהם אותיות נ"ס אשר מלוי שלהם הוא אותיות נמוך, כי נ<b>ו</b>"<b>ן </b>ס<b>מ</b>"<b>ך</b> במילואם המלוי שלהם <b>נמוך.</b>

Daf 7b

<b>גָּדוֹל יוֹם הַגְּשָׁמִים, שֶׁאֲפִלּוּ יְשׁוּעָה פָּרָה וְרָבָה בּוֹ כו',.</b> נראה לי בס"ד דידוע ירידת הגשמים הוא כמו ענין הרבעת זכר ונקבה וכמו שאמרו בגמרא 'עַד שֶׁתֵּרֵד רְבִיעָה שְׁנִיָּה' וקאמר בגמרא מַאי לְשׁוֹן 'רְבִיעָה'? דָּבָר שֶׁרוֹבֵעַ אֶת הַקַּרְקַע כִּדְרַב יְהוּדָה דְּאָמַר רַב יְהוּדָה: מִיטְרָא בַּעְלָהּ דְּאַרְעָא הוּא שֶׁנֶּאֱמַר: <small>(ישעיהו נה, י)</small> כִּי כַּאֲשֶׁר יֵרֵד הַגֶּשֶׁם וְהַשֶּׁלֶג מִן הַשָּׁמַיִם, וְשָׁמָּה לֹא יָשׁוּב כִּי אִם הִרְוָה אֶת הָאָרֶץ וְהוֹלִידָהּ וְהִצְמִיחָהּ, וכמו שאמרנו לעיל. נמצא במטר יש ענין הזרעה והריון ולידה כאשר נמצא אצל זווג האיש עם אשתו. ולכן בירידת הגשמים שהוא עת רצון לכך יהיה עת רצון גם להריון איש ואשתו שימשך שפע לאיש ואשתו בזווגם זה בזה.<br>ולכן אותו חסיד שהיה נזהר לבלתי יזדווג עם אשתו אלא בליל שבת עם כל זה כאשר יזדמן בלילי חול לילה שיורדין בה גשמים היה מזדווג עם אשתו בעת ירידת הגשמים באומרו דמבואר בזוהר הקדוש <small>(פרשת אחרי דף נט:)</small> כאשר יזדווגו תפארת ומלכות פנים בפנים שהוא סוד זווג דגדלות אז ירדו גשמים להיות שבע בעולם, דאיתא התם זמנא חדא הוה צריכה עלמא למטרא אתו לקמיה דרבי שמעון רבי ייסא ורבי חזקיה ושאר חברייא ואמר להון חמינא דאתוך אתיתון על דדכורא לא שרייא בנוקבא, אמר אי להא אתיתון גבאי תיבו דהאי יומא אסתכלנא דיתהדר כולא למשרי אנפין באנפין ואי לדאורייתא חתיתון שרו גבאי אמרו ליה לכלא אתינא לגבי דמר. ישתמיט חד מינן לבשרא לאחנא שאר חברייא ואנן נתיב קמיה דמר עד כאן. ולכן בעת ירידת הגשמים בלילה היה אותו חסיד מזדווג עם אשתו באומרו לענין זה של הזווג חשובה עת זו כמו ליל שבת אשר מזווגם נולד נשמות כמו זווג ליל שבת.<br>ולזה אמר גָּדוֹל יוֹם הַגְּשָׁמִים שֶׁאֲפִלּוּ יְשׁוּעָה פָּרָה וְרָבָה בּוֹ, ישועה קאי על הזווג של איש ואשתו כי ראש וסוף <b>י</b>שוע<b>ה</b> הוא שם י־ה ובאמצע יש <b>שוע</b> מלשון וְשׁוֹעַ אֶל הָהָר <small>(ישעיהו כב, ה)</small>, שעולה ביניהם הארת שם י־ה כמו שאמרו <small>(סוטה יז.)</small> איש ואשה שזכו שם י־ה ביניהם והזווג של איש ואשתו המכונה בשם 'ישועה' פרה ורבה בזמן ירידת הגשמים שנולד בו נשמות קדושות כמו זווג של ליל שבת כיון שהוא עת רצון לירידת הגשם שהוא גם כן כמו ענין זווג איש ואשתו.<br>ואמרתי רמז נכון בס"ד קודם אותיות גשם יש אותיות '<b>רלב</b>' ואחר אותיות גשם יש אותיות '<b>תנד</b>' והיינו ששפע הגשם נמשך על ידי יחוד שם הוי־ה ב"ה בארבע מילואיו שהם ע"ב ס"ג מ"ה ב"ן שעולים רל"ב, לכן קודם גשם יש רל"ב לרמוז כי מן יחוד רל"ב הנזכר יורד הגשם אבל שפע הריון של איש ואשה נמשך משם אהי־ה בארבע כשלש מלואיו שהם יודי"ן ואלפין וההי"ן שעולים תנ"ד עם הכולל שגם שפע זה של הריון הנשים נעשה בזמן ירידת הגשם מן בחינת אהי־ה במלואו שעולה מספר תנ"ד!<br>ובאופן אחר נראה לי בס"ד אומרו יְשׁוּעָה פָּרָה וְרָבָה בּוֹ, והוא על פי מה שפרשתי בס"ד בדרשותי על התורה בפסוק עָזִּי וְזִמְרָת יָ־הּ וַיְהִי לִי לִישׁוּעָה <small>(שמות טו, ב)</small>, כי התפלה נקראת שועה דכתיב <small>(תהלים לט, יג) </small>שִׁמְעָה תְפִלָּתִי הֳ' וְשַׁוְעָתִי הַאֲזִינָה, אך אין זאת בשלימות יען כי 'שועה' הוא שוע ה' שהוא על ידי המשכת אורות מוחין מן הבינה שהיא ה"א ראשונה ואין זה בשלימות אלא צריך שימשיכו בתפלה אורות מוחין גם מצד חכמה שהיא סוד יו"ד דשמא קדישא כמו שאמר רבינו האר"י ז"ל בשער מאמרי רז"ל במאמר רבי אליעזר הגדול לתלמידיו וכשאתם מתפללין דעו לפני מי אתם מתפללין, דהיינו מי היא הבינה שנקראת 'מי' ולא תספיק המשכה מן הבינה לבדה אלא צריך שתמשיכו אורות מוחין גם מן החכמה שהיא למעלה מן הבינה וזהו לפני 'מי' היא חכמה אתם מתפללים עיין שם.<br>ונמצא התפלה כשהיא בשם '<b>שועה</b>' אין בה המשכת שפע אורות מן החכמה שהיא סוד יוד ואין זו שלימה ואם יהיה בה המשכה גם מן החכמה שהיא יוד אז נקראת '<b>ישועה</b>' ואם תהיה התפלה בצירוף עשרה יהיה מנין העשרה עזר להמשכת אורות החכמה שהיא יו"ד שמספרה עשרה. ובזה פרשתי בס"ד <b>עָזִּי וְזִמְרָת יָ־הּ</b>, דהיינו עזי עז יוד שהמתפללים הם עשרה וזמרת יה הוא נוסח התפלה על ידי כך<b> וַיְהִי לִי לִישׁוּעָה</b> שהשועה נעשית ישועה ביוד.<br>נמצא היו"ד של ישועה שהיא עומדת בקרן של תיבת יְשׁוּעָה תשתלם מכח תפלת צבור שהם עשרה המתפללין ביחד אך יזדמן לפעמים עת רצון דאפילו יחיד המתפלל לבדו תהיה תפילתו שלימה באותיות ישועה שיוכל להמשיך שפע אורות גם מן החכמה שהיא יוד דאז השועה תהיה ישועה.<br>ולכן אמר דוד המלך ע"ה <small>(תהלים סט, יד)</small> וַאֲנִי תְפִלָּתִי לְךָ הֳ' עֵת רָצוֹן, פירוש אף על פי שאני לבדי עומד בתפלת עם כל זה לְךָ הֳ' יש שלימות שם הוי־ה בתפלה זו כי אמשיך מוחין גם מן החכמה שהיא יוד שבה נשלם שמך ה', וזהו לְךָ הֳ' דייקא שיש בזה שלימות שם הוי־ה יען כי העת הזה שאני מתפלל בו הוא עֵת רָצוֹן.<br>ובזה פרשתי בס"ד <b>בָּרוּךְ אַתָּה הֳ' מַצְמִיחַ קֶרֶן יְשׁוּעָה</b>, פירוש השועה שהיא התפלה תשתלם באות יו"ד שהיא קרן של תיבת יְשׁוּעָה ושזה נשלם שם הוי־ה כולו וזהו בָּרוּךְ אַתָּה הֳ'.<br>והנה ידוע דיום הגשמים הוא עת רצון, ולכן כתוב בספר כ"מ דבעת ירידת הגשמים נכון לאדם להתפלל ולבקש צרכיו מאת ה' כי הוא עת רצון. ובזה פרשתי בס"ד בְּעֵת רָצוֹן עֲנִיתִיךָ וּבְיוֹם יְשׁוּעָה עֲזַרְתִּיךָ <small>(ישעיהו מט, ח) </small>דקאי על יום הגשמים שהוא עת רצון והוא יום ישועה שבו תשתלם השועה להיות ישועה ביו"ד גם בתפילת יחיד.<br>ובזה מובן המאמר כאן 'גָּדוֹל יוֹם הַגְּשָׁמִים שֶׁאֲפִלּוּ יְשׁוּעָה פָּרָה וְרָבָה בּוֹ' פירוש צירוף אותיות ישועה שפרה ורבה תהיה בו מחמת שהוא עת רצון ואותיות שועה פרים ורבים כי להיות צירוף ישועה בתוספת יו"ד.
<b>אַנָן מֵהָכָא מַתְנִינָן לָהּ: <small>(מלכים א' ח, לד)</small> "וְאַתָּה תִּשְׁמַע הַשָּׁמַיִם וְסָלַחְתָּ לְחַטַּאת".</b> נראה לי בס"ד <b>השמים</b> אותיות <b>בגשמים</b> כי תשבר אות ה"א לעשותה אותיות ב"ג.<br>ומה שאמר<b> נִתְחַיְּבוּ שׂוֹנְאֵיהֶן שֶׁל יִשְׂרָאֵל כְּלָיָה</b> יובן דאמרו רז"ל במדרש בעשרה מקומות חבב הקדוש ברוך הוא את ישראל וקראם כלה, ולכן אם אין עושין רצונו של מקום אז אות יוד שמספרה עשרה שהיא כנגד עשרה מקומות שקראם כלה תכנס בתוך אותיות כַּלָּה ויהיה צירוף כְּלָיָה בר מינן.

Daf 8a

<b>אִם רָאִיתָ תַּלְמִיד שֶׁתַּלְמוּדוֹ קָשֶׁה עָלָיו כְּבַרְזֶל, בִּשְׁבִיל רַבּוֹ שֶׁאֵינוֹ מַסְבִּיר לוֹ פָּנִים.</b> נראה לי בס"ד פנים לשון הטיה כמו וַיִּפֶן וַיֵּצֵא <small>(שמות י, ו)</small>, והיינו דאם רוצה הרב לחדד התלמיד מטהו מדרך האמת בלימודו לדרך עקש ופתלתול כדי לחדד שכלו לראות אם ירגיש ויוציא עצמו מדרך זה ויבא לדרך האמת כי הטעות בדברי תורה נקראת הטייה מדרך הישר כמו שאמר סבא קדישא לר"ח בפרשת משפטים, וכן דרכן של חכמי התלמוד להתנהג עם התלמידים וכמו שאמרו בגמרא <small>(ברכות לג:)</small> 'ורבה לחדודי לאביי הוא דבעי' שהיפך לו דברי המשנה כדי לחדדו וכן שכח לפניו אותו שירד לפני התיבה ואמר וכו' כדי לידע אם ירגיש בכך.<br>וזהו שאמר כאן שאינו מסביר לו פנים לשון נטייה רוצה לומר אינו עושה לו סברות להטותו בהם מדרך האמת כדי לנסותו אם ירגיש בכך כדי שבזה יתחדד שכלו והיינו משום שאינו רוצה לאבד זמן עם התלמיד לנסותו בחידות לחדדו לכן ירבה עליו ריעים לרצותו בכך.
<b>אִם רָאִיתָ דּוֹר, שֶׁהַשָּׁמַיִם מִשְׁתָּכִין עָלָיו כִּנְחֹשֶׁת מִלְּהוֹרִיד טַל וּמָטָר, בִּשְׁבִיל לוֹחֲשֵׁי לְחִישׁוֹת שֶׁאֵין בְּאוֹתוֹ הַדּוֹר.</b> נראה לי בס"ד הכונה אם האדם יבקש על טובת הדור בפירוש ירבו קטרוגים של המקטרגים לקטרג על אותה תפלה בשביל עונות הדור אך חכם שיודע בסוד יתפלל על המשכת השפעת בעולמות העליונים ופרצופים העליונים ובסוף יבקש שמשם ימשך השפע לתחתונים וכאשר תמצא בתפילת יהא רעווא שכולה מיוסדת על פרצופים של הספירות העליונות ובסוף מבקש לתחתונים, וכן תמצא בסוף שער רוח הקודש תפלה נפלאה מרבינו האר"י ז"ל על ספירות ופרצופים העליונים והיא ארוכה ובסוף מזכיר המשכת השפע גם לנו, וכן תמצא לרבינו הרש"ש בקשה נפלאה לאומרה אחר תיקון חצות שכולה מיוסדת על העליונים, ולבסוף מזכיר גם לתחתונים, ויש חכם ומבין מדעתו בסודות השם יתברך שיודע מין טובה הצריכה לתחתונים באיזה מקום ובאיזה ספירה ובאיזה פרצוף היא שרשה ויתפלל על השפעה ותוספת אור במקום ההוא העליון ואז ממילא ימשך מן השפע ההוא לתחתונים ולא ירגישו המקטריגים לקטרג מאחר דעיקר בקשתו היא על העליונים.<br>וזהו שאמר כאן 'אִם רָאִיתָ דּוֹר שֶׁהַשָּׁמַיִם מִשְׁתָּכִין עָלָיו כִּנְחֹשֶׁת מִלְּהוֹרִיד טַל וּמָטָר' שכל בקשות אשר בקשו בעד המטר אין נענים, כל זה הוא 'בִּשְׁבִיל לוֹחֲשֵׁי לְחִישׁוֹת' אלו המסדרים תפילות ותתנות ובקשות שאין באותו הדור מי שיודע לתקן הלוחשות על טובת העליונים אלא הם לוחשין על טובת התחתונים בלבד להדיא ולכן יבואו המקטרגים לקטרג ולעכב התפילות! 'מַאי תַּקָּנָתָן? יֵלְכוּ אֵצֶל מִי שֶׁיּוֹדֵעַ לִלְחֹשׁ' שהוא יודע בסוד ה' ומבין היכן הוא שורש ירידת הגשמים ושייכותו באיזה פרצוף ובאיזה עולם והוא מתפלל על העליונים וממילא יתברכו התחתונים, וכמו שנאמר דוד המלך ע"ה וּמִבִּרְכָתְךָ יְבֹרַךְ בֵּית עַבְדְּךָ לְעוֹלָם <small>(שמואל ב' ז, כט)</small>, כלומר מִבִּרְכָתְךָ בעליונים וספירות שבקדושה יְבֹרַךְ בֵּית עַבְדְּךָ למשה לְעוֹלָם, לעלם כתיב רוצה לומר כל זה יהיה ויתברך בדרך העלם ונסתר.
<b>לֶעָתִיד לָבוֹא מִתְקַבְּצוֹת וּבָאוֹת כָּל הַחַיּוֹת אֵצֶל הַנָּחָשׁ.</b> יש להקשות למה יהיה זה לעתיד לבוא ולא עתה? ועוד איך יהיו כל החיות מדברים מה להם לריב זה ולתוכחה זו?<br>ונראה לי בס"ד דידוע כל מה שתמצא עתה בטבע החיות רע להזיק בו כל זה נעשה בהם מכח זוהמת הנחש אשר נתפשטה בכולם אחר אכילץ עץ הדעת כי חוה האכילה את כולם בפתוי הנחש ומזאת הזוהמה נולד בחיות טבע להזיק, ולכן תמצא דלעתיד כאשר יתקיים וְאֶת רוּחַ הַטֻּמְאָה אַעֲבִיר מִן הָאָרֶץ <small>(זכריה יג, ב)</small>, שתתבער זוהמת הנחש מכל הנבראים אז כל החיות לא ירעו ולא יזיקו ולא ישחיתו אלא גר זאב עם כבש ופרה ודוב תרעינה ואריה כבקר יאכל תבן ביחד באבוס אחד ואפילו הנחשים לא יזיקו דכתיב וְשִׁעֲשַׁע יוֹנֵק עַל חֻר פָּתֶן <small>(ישעיהו יא, ח)</small>.<br>ולכן החיות שעתה דרכם להזיק יש להם טענה ותביעה עם נחש הקדמוני שהוא שטן הוא יצר הרע על רעת הטבע של הנזק שגרם להם בפתוי חוה, אך עתה אין יכולין לתבוע ולטעון עמו כי יאמר אין אני הגורם לכם טבע זה הרע אלא אתם נבראתם בטבע הרע הזה להזיק, אבל לעתיד לבוא אשר יוסר הטבע הרע הזה אחר העברת הזוהמה שהיא רוח הטומאה כדכתיב 'וְאֶת רוּחַ הַטֻּמְאָה אַעֲבִיר מִן הָאָרֶץ' בזה נתברר כי הזוהמה אשר סיבב נחש הקדמוני היא שגרמה להם הרע מקודם ולכן לעתיד לבוא מתקבצות כל החיות ובאות לדון עם הנחש על גרמה זו שגרם להם!<br>ואין הכונה שהחיות עצמם באים ודנים ומדברים עמו אלא הכונה הוא על הממונים אשר עליהם כמו שאמר רבינו האר"י ז"ל בפרקי שירה שיש על כל מין בהמה וחיה ועוף ועל כל דבר שנברא בעולם מלאך ממונה עליו ואפילו על עשבים אין לך עשב שאין עליו ממונה ואלו הממונים אשר עליהם מתקבצות ובאים אצל הנחש הקדמוני להתווכח עמו על אשר גרם רעה זו בטבע החיות, ובכלל הויכוח אומרים לו ארי דורס ואוכל וכו' אתה מה הנאה יש לך בפתוי אשר תפתה את הבריות להחטיאם כי פתוי זה הוא נשיכה רוחנית שאתה נושך אותם כי נחש הקדמוני הוא שטן הוא יצר הרע.
<b>כָּל הַמַּצְדִּיק אֶת עַצְמוֹ מִלְּמַטָּה, מַצְדִּיקִין עָלָיו אֶת הַדִּין מִלְּמַעְלָה.</b> נראה לי בס"ד שאם חטא מצדיק עליו את הדין לומר כך וכך דין אני חייב על חטא זה יותר מחטא שחטאו אחרים כי הוא מעריך עצמו לגבי אדם הקטן ממנו בחכמה לכן אומר אחרים אין להם חכמה כמוני ולכן אין נידונים כמוני דנחשב להם חטאם כשוגג אבל אני מבין ומכם השוגג נחשב לי מזיד כמו שאמרו רז"ל <small>(בא מציעא לג:)</small> על פסוק <small>(ישעיהו נח, א)</small> 'וְהַגֵּד לְעַמִּי פִּשְׁעָם' אלו תלמידי חכמים דשגגתם נחשבת פשע 'וּלְבֵית יַעֲקֹב חַטֹּאתָם' אלו עמי הארץ דזדונם נחשב לשוגג.<br>וכן זה מעריך עצמו לגבי קטן ממנו בחכמה לכן מצדיק עליו את הדין בעבור חטאו, אז הקדוש ברוך הוא יעשה עמו חסד להצילו מעונש תוקף הדין כי יעריך אותו לגבי אנשים הגדולים ממנו במעלת החכמה שאז לגבי דידם נחשב הוא כעם הארץ שזדונם יחשב לשוגג ובזה מצילו מדין קשה וכמו שנאמר 'כִּי נַעַר יִשְׂרָאֵל וָאֹהֲבֵהוּ' <small>(הושע יא, א)</small> שאני דן אותם כנער שאין לו דעת שלם דאז חטאם נידון כשוגג. ולזה אמר מַצְדִּיקִין עָלָיו אֶת הַדִּין הצדקה זו לשון זכות היא רוצה לומר מזכין אותו בדינו מצד בני אדם שהם למעלה ממנו בחכמה דאי חושבים אותו כדין עם הארץ שזדונו נחשב כשוגג.<br>ועוד נראה לי בס"ד למטה מאותיות <b>הדין</b> יש אותיות '<b>כו הס</b>' שהם מספר הוי־ה אדנ־י שהוא סוד קודשא בריך הוא ושכינתיה. וזהו שאמר כל המצדיק עליו את הדין שלו שעושה בעבורו וידוי וחרטה ותשובה מלמטה מן אותיות הדין ששם יש רמז לקודשא בריך הוא ושכינתיה כלומר שהתשובה עושה אותה לשם יחוד קודשא בריך הוא ושכינתיה ולא בשביל יראתו מן העונש אז מצדקין עליו את הדין מלמעלה הצדקה זו היא לשון מיתוק שימתקו לו כוחות הדין שהם מלמעלה שעל ידי כך לא יבואו עליו יסורין מחמת תגבורת כוחות הדינים כי יתמתקו ויהיה הקיטגור סניגור.
<b>בְּשָׁעָה שֶׁהַשָּׁמַיִם נֶעְצָרִין מִלְּהוֹרִיד מָטָר, דּוֹמֶה לְאִשָּׁה שֶׁמְּחַבֶּלֶת וְאֵינָהּ יוֹלֶדֶת.</b> יש להקשות מה ענין חבלי יולדה במטר, דבשלמא לידה שייכה בהו כי מי המטר בעננים כעובר בבטן האשה וירידתם למטה זו היא לידה אך חבלים היכא משכחת לה בהו?<br>ונראה לי בס"ד, כי ידוע דהגשם הוא חלקי המים הדקים הנופלים מן העננים והנשיאים ויהיה הגשם על הארץ על כי נלחצים אל אויר הקר אשר עליהם המקררם ומורידם כמו שכתוב בספר הברית מאמר יו"ד פרק ט' עיין שם, וזהו ענין החבלים שהעננים והנשיאים הם נלחצים באויר הקר מפני כי כל קל מכווץ ולוחץ ועם כל זה אין יורדים שירידתם היא הלידה, ונמצא החבלים הם הלחיצה שנלחצים באויר הקר שזו להם כמו חבלי יולדה.

Daf 8b

<b>נִיבָּעִי רַחֲמֵי אַכַּפְנָא, דְּכִי יָהִיב רַחֲמָנָא שׂוֹבְעָא, לְחַיֵּי הוּא דְּיָהִיב.</b> קשה כיון דגזרת מותנא נמסרה ביד מלאך בפני עצמו דאין מלאך אחד עושה שתי שליחיות אם כן אם נסתלק מלאך שנתמנה על כפיא מחמת תפילתם איך יסתלק מלאך של מותנא כיון שנצטווה מאת ה' באותו שליחות דודאי אין לו לבטל שליחותו מחמת טענה זו דְּכִי יָהִיב רַחֲמָנָא שׂוֹבְעָא, לְחַיֵּי הוּא יָהִיב אלא צריך שהקדוש ברוך הוא יבטל שליחותו בפירוש ואם כן צריכין להתפלל תפלה מיוחדת על בטול גזרה זו והדרא קושיא לדוכתא דְּאַתַּרְתֵּי לָא אֶפְשָׁר לִיבָּעִי?<br>ונראה לי בס"ד כיון דהתפלל על הכפנא אז אותו מלאך עצמו שנתמנה על הרעב יתהפך לטובה שישלחו הקדוש ברוך הוא להביא שבע או שימנה מלאך אחר על השבע ולכן אין צריך להתפלל שיבטל הקדוש ברוך הוא שליחותו מלאך דמותנא אלא זה המלאך שנצטווה להביא השבע הוא יעכב ביד מלאך דמותנא שיבטל שליחותו כי אומר לו כיון שאני נצטוויתי להביא שפע למי אביא השפע אם אתה ממית אותם ואם כן כיון שצוני השם יתברך בשליחות זו של השבע הרי הוא יתברך ביטל שליחותך ואין צריך לומר לך בפירוש.<br>אי נמי כיון שהתפלל על השבע וענה אותם השם יתברך אז אם יחזרו להתפלל על ביטול מותנא אין זו תפלה על דבר חדש אלא היא טענה להשלים דבר ה' באומרם כבר עניתנו שתתן לנו שבע ואם ימותו איך תתקיים הבטחה זו ומתנה זו של השבע שנתת לנו? וכמו שאמר דוד המלך ע"ה <small>(תהלים כב, כב)</small> <b>הוֹשִׁיעֵנִי מִפִּי אַרְיֵה</b> שבא עתה שבא עתה לפני ואין זו תפלה שנית אלא בדין הוא שתענני יען כי <b>מִקַּרְנֵי רֵמִים עֲנִיתָנִי</b> בתפלתי להצילני מן הראם ואם יהיה מאכל לאריה מאי אהניא לי? יותר טוב שהייתי נשאר על גב הראם! וכן הדבר הזה.
<b>אִי לָא דְּצָרִיךְ לִבְרִיתָא, בָּעִינָן רַחֲמֵי עֲלֵיהּ, וּמְבַטְלִינָּן לֵיהּ.</b> פירוש שמבטלינן ליה מערבי שבתות דוקא שלא ירד בערב שבת כלל אך כיון דצריך לברייתא לא נוכל לבטלו מערב שבת כי שמא יזדמן לפעמים ירידתו בערב שבת מכוונת לברכה שיהיה ברכה בירדתו יותר מיום שלפניו ויום שלאחריו ואיך דוחין הברכה מן הבריות? לכך לא מבטלינן ליה כלל.
<b>שֶׁמֶשׁ בְּשַׁבָּת, צְדָקָה לָעֲנִיִּים.</b> נראה בס"ד שרמז לפי דרכו בזה דהנה נודע מה שכתוב בספרי המוסר דהנותן צדקה לעניים בערב שבת זוכה להתברך בפריה ורביה! ונראה לי בס"ד הטעם כי חיוב עונה יש על כל ישראל בלילי שבתות כקטון כגדול ולכן עזרא הסופר ע"ה תיקן לכל ישראל לאכול שום בליל שבת מפני שהשום מרבה הזרע להורות שיש חיוב עונה על כל ישראל בליל שבת ונרמז זה באותיות שַׁבָּת שהוא למפרע ראשי תיבות <b>ת</b>אכל <b>ב</b>ו <b>ש</b>ום, גם שַׁבָּת ראשי תיבות <b>ב</b>לילי <b>ש</b>בת <b>ת</b>שמש.<br>מעשה בעני בן טובים בא אצל עשיר אחד בערב שבת ויאמר לו תן לי שלשה דינרים לקנות צרכי שבת. ויאמר לו למה לך כל כך? סגי לך בחד! אמר לו כדי לקנות בשר ודגים ופירות על כן צריך שלשה דנרים. ויאמר לו כל לילה מה אתה אוכל? אמר לו לחם וירק ובצלים כי רק כנגד זה עולה שכר מלאכתי ביום. אמר לו גם בשבת תאכל כדרך שאתה אוכל בחול! לא כך אמרו חכמים עשה שבתו חול ואל תצטרך לבריות?<br>ויכלם אותו העני ויצא מאתך ריקם אך אשתו של אותו עשיר לא ערבו לה הדברים האלה שדבר עם אותו עני והוציאו ריקם והנה אותו עשיר היה דרכו לאכול שום הרבה בלילי שבת כדי שיוכל לשמש ואם לא יאכל שום כדרכו לא היה לו כח גברא לשמש מטתו והיתה אשתו מתקנת לו בערב שבת שום בחומץ ותבלין חשובין באופן שיהיה ערב לו לאכל ממנו הרבה ואותו ליל שבת לא הביאה לפניו כלי של השום ויתכעס בלבו הרבה על הדבר הזה ויאמר לה בדרך כעס 'שום אין כאן תשמיש אין כאן'! אמרה לו אתה רוצה הנאת תשמיש בליל שבת ואחרים אינם רוצים! אתמהא? למה למה לא נתת דינרים לאותו עני בן טובים חד לקנות בשר באומרך אליו שיאכל ירק כשאר ימי החול הלא גם הוא יאמר 'בשר אין כאן תשמיש אין כאן'! וכי מן ירק יהיה לו כח גברא לשמש? ולא מצא פתחון פה להשיב על דבריה.<br>ובזה מובן הטעם למה הנותן צדקה לעניים בערב שבת זוכה שיתברך בפריה ורביה היינו מפני דעניים מאכלם כל הלילות ירק ואין להם בזה כח גברא לשמש לקיים מצות עונה ההכרחית לעשות פריה ורביה אבל אם נותנים צדקה בערב שבת קונים בשר ודגים ובזה יהיה להם כח גברא לשמש ולעשות פריה ורביה ולכן הנותן להם צדקה יתברך בפריה ורביה מדה הנגד מדה.<br>והנה אם תצרף אותיות שֶׁמֶשׁ<b> </b>עם אותיות שַׁבָּת בזה את זה כזה" 'שבתשמש' יהיה מהם צירוף שני תיבות אלו והוא 'שב תשמש' והיינו שב רוצה לומר שבעה כמו שב שמעתתא דאתמר בגמרא <small>(חולין מב:)</small>, כלומר שבליל שבעה תשמש שזה חיוב עונה על כל איש ישראל אין פוטר, שצריך לשמוח אשתו בעונה בליל שבעה בכל שבוע! ולכן צריך להרבות באותו זמן צדקה לעניים.<br>וזהו שאמר <b>שֶׁמֶשׁ בְּשַׁבָּת </b>רוצה לומר בעבור כי אתה שב תשמיש צריך אתה להרבות <b>צְדָקָה לָעֲנִיִּים</b> באותו זמן כדי שגם הם ישמשו ויקיימו מצות עונה וכמו שאמרה אותה אשה לבעלה אם אתה רוצה הנאת תשמיש אחרים לא ירצו? ולמה לא נתת דינרים לאותו עני כדי שגם הוא יקיים מצות עונה כמותך!

Daf 9a

<b>אָמַר רַבִּי הוֹשַׁעְיָא: חוּץ מִזּוֹ, שֶׁנֶּאֱמַר: <small>(מלאכי ג, י)</small> "הָבִיאוּ אֶת כָּל הַמַּעֲשֵׂר אֶל בֵּית הָאוֹצָר וִיהִי טֶרֶף בְּבֵיתִי, וּבְחָנוּנִי נָא בָזֹאת אָמַר הֳ' צְבָקוֹת אִם לֹא אֶפְתַּח לָכֶם אֶת אֲרֻבּוֹת הַשָּׁמַיִם וַהֲרִיקֹתִי לָכֶם בְּרָכָה עַד בְּלִי דָּי.</b> קשה דילמא מה שאמר בְחָנוּנִי<b> </b>הוראת שעה היתה שהתיר בכך לצורך אותו זמן שלא היו מעשרים כלל וכאשר עשה אליהו זכור לטוב שחוטי חוץ הוראת שעה לצורך אותו הדור שהיו פרוצים הרבה בעבודה זרה ועשה כן להפרישם מעבודה זרה וקרא נמי הכי דייק שנאמר וּבְחָנוּנִי נָא תיבת נָא מורה שזה הוא רק לעת עתה, ומנא ליה דמעיקרא כאשר צוה אותנו לֹא תְנַסּוּ אֶת הֳ' היה התנאי חוּץ מִזּוֹ?<br>ונראה לי בס"ד דמפיק לה מדכתיב אָמַר הֳ'<b> </b>צְבָקוֹת דאינו צריך לומר כן מאחר דדברים אלו הם יוצאים מהקדוש ברוך הוא דכתיב וִיהִי טֶרֶף בְּבֵיתִי על כן וּבְחָנוּנִי נָא אִם לֹא אֶפְתַּח לָכֶם אֶת אֲרֻבּוֹת הַשָּׁמַיִם וַהֲרִיקֹתִי לָכֶם בְּרָכָה עַד בְּלִי דָּי, ולמה הוצרך לומר אָמַר הֳ' צְבָקוֹת? אלא ודאי הכי קאמר וּבְחָנוּנִי נָא ואין כאן איסור יען שכבר אָמַר הֳ' צְבָקוֹת דבר זה מעיקרא כשצוה לֹא תְנַסּוּ אמר בְחָנוּנִי בָזֹאת שכך היה התנאי חוּץ מִזּוֹ!
<b>עַד שֶׁיִּבְלוּ שִׂפְתוֹתֵיכֶם מִלּוֹמַר: 'דַּי'.</b> נראה לי בס"ד דידוע עולם הזה נברא באות ה' כמו שאמרו רז"ל על פסוק <small>(ישעיהו כו, ד)</small> כִּי בְּיָ־הּ הֳ' צוּר עוֹלָמִים, ולכן השפעה של עולם הזה תשתלשל למטה על ידי אות ה' שבה נבראת עולם הזה ולזה אמר <small>(בראשית מז, כג)</small> הֵא לָכֶם זֶרַע וּזְרַעְתֶּם אֶת הָאֲדָמָה, הֵ־א דייקא כי באות ה"א יהיה השתלשלות השפע של עולם הזה שהיא האדמה.<br>אך ידוע דאות ה' יש לה ב' צורות, האחת היא צורת דו שהוא דל־ת וא־ו וזו השפעה גדולה ואחת צורת די שהוא דל־ת יו־ד וזו השפעה קטנה וכמו שאמר רבינו בביאור הֵ־א לַחְמָא עַנְיָא דִי אֲכָלוּ אַבְהָתָנָא בְּאַרְעָא דְמִצְרָיִם, ששם היתה השפעה קטנה וכנזכר בשער הכונות דרוש הפסח.<br>ובזה פרשתי בס"ד רמז הכתוב <small>(שיר השירים ו, ג)</small> אֲנִי לְדוֹדִי וְדוֹדִי לִי, פירוש <b>אֲנִי</b> נבראתי <b>לְ</b>עבודת <b>דוֹדִי</b> שאעבוד אותו ואעלה מ"ן <small>[מיין נוקבין]</small> מתתא לעילא, <b>וְדוֹדִי לִי</b> כנגד זה ישפיע לִי בשתי מדרגות אחת של דו ואחת של די וזהו וְד־וֹ דִ־י לִי כי השפע ישתלשל באות ה' שיש לה שתי צורות ד־ו וד־י.<br>נמצא בעת רצון ישתלשל השפע באות ה' שצורתה דו ובעת צרה ישתלשל באות ה' שצורתה די ולכן הֵ־א לַחְמָא עַנְיָא דִי אֲכָלוּ אַבְהָתָנָא בְּאַרְעָא דְמִצְרָיִם, וכאן הכתוב מבשר אותם שימנעו מלבקש השפע בצורת ד־י אלא יבקשו תמיד השתלשלות השפע בצורת דו ותיבת בלי לשון מניעה הוא כמו עַל בְּלִי הִגִּיד לוֹ כִּי בֹרֵחַ הוּא <small>(בראשית לא, כ)</small>, שהוא רוצה לומר 'בלתי'. וזהו שנאמר יִּבְלוּ שִׂפְתוֹתֵיכֶם מִלּוֹמַר: 'דַּי' רוצה לומר ימנעו שפתותכם מלבקש השתלשלות השפע בצורת די אלא יבקשו בצורת דו.<br>ועוד נראה לי בס"ד כי כאשר ישלח הקדוש ברוך הוא להם ברכה וטובה ודאי הם צריכין להודות על כל דבר ודבר בפני עצמו! ואם תהיה הברכה בפרטים רבים דהיינו באילנות בכמה מיני אילנות ובזרעים בכל מיני זרעים ובירקות בכל מיני ירק ובסחורות בכל מיני סחורה אז חייבין להודות ולשבח כאשר מודים ומשבחים בליל פסח עַל אַחַת כַּמָה וְכַמָּה טוֹבָה כְפוּלָה וּמְכֻפֶּלֶת לַמָּקוֹם עָלֵינוּ! אִלוּ הוֹצִיאָנוּ מִמִּצְרַיִם וְלֹא עָשָׂה בָּהֶם שְׁפָטִים דַּיֵינוּ! אִלוּ עָשָׂה בָּהֶם שְׁפָטִים וְלֹא עָשָׂה בֵאלֹהֵיהֶם, דַּיֵינוּ! אִלוּ עָשָׂה בֵאלֹהֵיהֶם וְלֹא הָרַג אֶת בְּכוֹרֵיהֶם, דַּיֵינוּ! וכעל זה הדרך מונה והולך בכמה פרטים ואומר דיינו על כל אחד ואחד.<br>וכן הענין כאן כאשר שולח להם ברכה באילנות ובזרעים ושאר דברים שולח הברכה רבה ועצומה בכל פרט ופרט ולכן צריכים לומר דיינו ברבוי על כל פרט ופרט דהיינו אלו ברכנו בחיטים ולא ברכנו בשעורים דיינו, אלו ברכנו בשעורים ולא ברכנו בגפנים דיינו, אלו ברכנו בגפנים ולא ברכנו בתאנים דיינו, וכן על זה הדרך מונה והולך על רמונים וזתים ותמרים ותפוחים ואגוזים ואפרקסים ועוד ועוד בכל פרט ופרט יאמר דיינו, וכן הם מונים והולכים על ברכה ששלח בזרעים בכל מין ומין ובירקות בכל מין ומין ובסחורות בכל מין ומין ולכן בהוראתם ושבחם ירבו לומר תיבת 'דיינו' עד שילאו מאמירה זו של דיינו. וזהו שאמר יִּבְלוּ שִׂפְתוֹתֵיכֶם מִלּוֹמַר 'דַּי' כלומר תיבת דַּיֵינוּ בכל פרט ופרט של כל מין ומין!<br>ועוד נראה לי בס"ד דהפסוק וָאֶעְדֵּךְ עֶדִי <small>(יחזקאל טז, יא)</small>, ופרשתי בס"ד תיבת עֶדִי היא מורה על השפע שבאותיות אלו של עֶדִי יש לצרף בה ב' תיבת שהם אחת <b>עד</b> ואחת <b>די</b> שאות ד' באמצע ויצרף עם ע' בלבד ויהיה <b>עד</b> ויצטרף עם יוד בלבד ויהיה <b>די.</b><br>והענין הוא כי שפע ברכה המרובה נקרא בשם עַד דכתיב בַּבֹּקֶר יֹאכַל עַד <small>(בראשית מט, כז)</small>, שהוא רוצה לומר ביזה שדרכה להיות ברבוי גדול ולכן כל שפע המרובה נקרא בשם 'עַד' ובבוקר שולט מדת החסד. וידוע מדת החסד נותנת ברבוי בלי קצבה ואינה אומרת דַּי ולכן שפע היוצא ונגזר ממדת החסד נקרא בשם עַד שהוא רוצה לומר ביזה שדרכה להיות ברבוי בלי חשבון ובלי קצבה ובלי משקל ומדה ידועה ולכך אמר <b>בַּבֹּקֶר</b> ששולט מדת החסד <b>יֹאכַל עַד.</b> אמנם מדת הגבורה אומרת דַּי ולא תסכים בהרחבת השפע שיתרחב ויגדל בלי גבול וקצבה ומדה ולכן <b>לָעֶרֶב</b> ששולטת מדת הגבורה שהיא תבא ותשלוט אחר מדת החסד <b>תְּחַלֵּק שָׁלָל</b> תעשה לו חלוקה לשפע השלל הגזור ממדת החסד.<br>משל לאחד שהביא כלי ריקם לבעל הבית לתת לו בו מין מאכל והבעל הבית היה נדיב ומילא לו הכלי על כל גדותיו בלי משקל ומדה ובא אחיו של בעל הבית מצא הכלי מלא על כל גדותיו וחלקו לחצאין ששפך חציו לאוצר וחציו נתן לאותו אדם כן הוא כאן <b>בַּבֹּקֶר</b> ששולט בו מדת החסד <b>יֹאכַל עַד</b> כלומר שפע בלי קצבה ומדה ומשקל כמו הביזה שאין לוקחים אותה במשקל ומדה אלא בוזזין בל הנמצא לפניהם, אך <b>לָעֶרֶב</b> ששולטת מדת הגבורה <b>תְּחַלֵּק שָׁלָל</b> רוצה לומר אותו השפע הגזור ממדת החסד שהיה בסוג שלל שאין לו מדה ידועה ומשקל ידוע היא תחלקנו כאשר אמרנו במשל כי תאמר 'דַּי' בזה החלק ולא יטלו כל הנגזר להם.<br>נמצא השפע כפי הנגזר ממדת החסד נקרא עַד שהוא ברבוי שאין אמור בו מדה וקצבה כדרך הביזה שאין לוקחין אותה במשקל ומדה אלא בוזזין ולוקחין כל הנמצא כי ימלאו הכלי והצינור של הנשפע כולו מלא על כל גדותיו כאשר כתבתי במשל הנזכר שבעל הבית מלא לו הכלי כולו שלא היה יכיל יותר ולא נתן לו במידה ידועה, אך מדת הגבורה אומרת דַּי שמשערת בשיעור קצוב ומדה ידועה ואומרת די בזה וכאשר עשה אחיו של בעל הבית דשפך מן הכלי חלק ממנו לאוצר ונתן לאותו אדם שיעור ששיער מדתו לפי השארת שכלו באומרו די לו בזה השיעור!<br>ושתי מדרגות אלו הנעשים על פי מדת החסד ועל פי מדת הגבורה נרמזים בתיבת עֶדִי כי אות ד' הוא באמצע תיבת 'עֶדִי' ואם תצרפו עם אות ע' בלבד יהיה צירוף 'עַד' שהוא רוצה לומר ביזה שאין דרכה להיות במדה ומשקל אלא לוקחין כל הנמצא לפניהם וזהו מדת החסד שממלא את כלי של הנשפע כולו באופן שלא יכול יותר ואם תצטרף אות ד' של עֶדִי עם אות יו־ד של עֶדִי יהיה צירוף 'דַּי' וזה הוא מדת הגבורה שגוזרת ליטול משפע הגזור ממדת החסד ולתת לנשפע חלק שיעור קצוב ומדה ידועה.<br>הרי בתיבת עֶדִי רמוז שתי מדרגות של החסד ושל הגבורה. <b>ולכן</b> על זמן יציאת מצרים כתיב וַתָּבֹאִי בַּעֲדִי עֲדָיִים <small>(יחזקאל טז, ז)</small>, שזכר תיבת עֶדִי שכוללת שתי המדרגות הנזכר בזה את זה שכך היה להם ביציאת מצרים בהשפעת האורות למעלה כי בליל ט"ו בניסן נתרבו האורות בגדלות בלי שיעור והדרגות <b>ולכן</b> אנחנו אומרים הלל גמור בלילה וזה היה על פי מדת החסד. <b>ולכן</b> מניחין בקערה זרוע ימין שהוא בחסד כי מדה זו שלטה מתחלת הלילה להגדיל האורות ברבוי בלי שיעור והדרגות וככה נשארו הלילה והיום כולו ובתחלת ליל ט"ז ניסן אמרה מדת הגבורה די שחזרו ונקטנו ונתעלם רבוי הגדלות שהיה באורות למעלה והרי הם חוזרים ונגדלים בהדרגות ושיעור קצוב מן ט"ז ניסן עד יום חג השבועות. <b>ולכן</b> סופרים העומר להגדילם לאט לאט על פי שיעור וגבול ומדה נמצא נתקיים באורות שלמעלה ב' מדרגות של חסד וגבורה הרמוזים באותיות עדי שהם ב' צרופים א' עַד ואחד דַּי <b>ולכן</b> נאמר על אותו זמן 'וַתָּבֹאִי בַּעֲדִי עֲדָיִים' עדי דייקא.<br>וכאן במאמר זה של 'עד בלי די' בא לבשרם שתתמיד רבוי הברכה הבאה על פי מדת החסד שהיא רמוזה בצירוף של עַד מן עֶדִי ולא תשלוט הגבורה להמעיט הברכה כרמוז בצירוף של דַּי מן עֶדִי. וזהו שנאמר <b>וַהֲרִיקֹתִי לָכֶם בְּרָכָה</b> שתהיה <b>עַד</b> מן עֶדִי <b>בְּלִי</b> גזרת <b>דָי</b> מן עֶדִי שיתקיים בכם צירוף עַד מן עֶדִי ולא יהיה לכם צירוף דַּי של עֶדִי <b>וְיִּבְלוּ שִׂפְתוֹתֵיכֶם מִלּוֹמַר</b> '<b>דַּי</b>' רוצה לומר ימנעו מלבקש מידה זו של די שהיא נעשית על פי מדת הגבורה.
<b>וְאָמַר רַבִּי יוֹחָנָן: מָטָר, בִּשְׁבִיל יָחִיד.</b> פרנסה בשביל רבים, הקשה הגאון גבורת ארי בריש מכלתין דלעיל דף ג', אמר רבי יוחנן גשמים היינו פרנסה וכאן עשה חילוק בין גשמים לפרנסה? עיין שם.<br>ונראה לי בס"ד גשם נקרא כשבאה בו ברכה שזורע סאה ויוצאה כמה סאין לכך נקרא גשם שהוא <b>ג</b>' <b>שם</b> שיש בו השפעה מן ג' ספירות ראשונות שהם ג' שמות הוי־ה שעולים מספר לחם <small>[3×26=78] </small>אך מטר נאמר אף על פי שאין בו ברכה אלא זרע סאה ומוצא סאה או מעט יותר ולכן על זה קאמר כאן מָטָר בִּשְׁבִיל יָחִיד וּפַּרְנָסָה בִּשְׁבִיל רַבִּים כי מטר זה שאין בו ברכה אינו נקרא פרנסה ומה שאמר לעיל גשמים היינו פרנסה, היינו על הגשם שהוא ג' שם שיש בו ברכה וטובה גדולה וזה היינו פרנסה. וזה שבחו של יצחק אבינו ע"ה שהוציא לו הגשם שיש בו ברכה גדולה שמצא מאה שערים אף על פי שהיה יחיד וַיְבָרֲכֵהוּ הֳ' <small>(בראשית כו, יב)</small>, ויברכהו דייקא לו לבדו.
<b>שְׁלֹשָׁה פַּרְנָסִים טוֹבִים עָמְדוּ לְיִשְׂרָאֵל, אֵלּוּ הֵן: מֹשֶׁה, אַהֲרֹן וּמִרְיָם.</b> נראה לי בס"ד קראם טובים בפירוש אף על גב דודאי הם טובים כיון שהם צדיקים וכתיב אִמְרוּ צַדִּיק כִּי טוֹב <small>(ישעיהו ג, י)</small>, והיינו דקא משמע לן כי שלשתם היו מצד החסדים כי טוב מורה על החסד והיינו משה רבינו ע"ה כתיב ביה בהדיא וַתֵּרֶא אֹתוֹ כִּי טוֹב <small>(שמות ב, ב)</small>, ופירש רבינו האר"י ז"ל שהיה מצד החסדים של הבל ולכן אמר 'כִּי טוֹב הוּא' ואהרן המלך ע"ה גם כן היה בחסד שהיה כהן גדול שהוא כבוד ולכן בזכותו היו ענני כבוד שהיו בסוד החסדים וכמפורש בדברי רבינו האר"י ז"ל בשער הפסוקים ומרים הנביאה ע"ה היתה בחינת מלכות בהיותה ממותקת בחסדים ולכן בזכותה היה מים לישראל שהם חסד ולכן קראם כאן פַּרְנָסִים טוֹבִים.<br>ואמר נתנו על ידם שלשה מתנות טובות שקראם בשם טובות כי טוב נאמר על שפע מרווח שמטיב לאדם יותר מכדי הצורך שלו ויותר ממה שמבקש והיינו המן היה בו הרווחה גדולה כי לא די טעם העקרי שלו שהיה טעמו כטעם לשד השמן עיד נמצא דבר יקר כי היה טעמו מתהפך לכל מין מאכל אשר יתאוה האדם וזו הרוחה טובה מאד ולכן נקרא טוב בעצם, וענני כבוד מלבד עיקר הנאתם להגין עליהם משרב ושמש עוד היו מלבנים בגדיהם במקום רחיצה ועוד משוה להם עמקים ומיישר בדרך לפניהם וכל אלו פעולות שנעשו בו בדרך נס שלא בדרך הנאתו שהוא נעשה רק להגין מן השמש, וכן בארה של מרים מלבד עיקר הנאתו לרוות צמאונם היה בו דבר טוב בנם גדול שהיה המים דוחה ומסיר מכל השותים ממנו כל סיגים ודוחה מהם כוחות השכחה ומזכך נפשם זכוך גדול ורבינו האר"י ז"ל ידע מקומו של באר בים של טבריה והשקה ממנו את רבינו מורנו הרב רבי חיים ויטאל ז"ל ועל כן היה לו זכירה גדולה בתורת אמת שלמדהו!<br>ונראה לי בס"ד לרמוז ג' מתנות אלו בשמותם הקדושים <b>משה</b> במלואו מ־ם שי־ן ה־ה אותיות מלוי הם אותיות הַמָּן ואותיות הפשוט שלו הוא לשון המשכה שמשך את המן מלמעלה לישראל <b>ואהרן</b> 'אֵן הר' כי הענן היה עוקר ההרים כולם ולא הניח הר כנגדם <b>ומרים</b> תסיר אות ריש במלואה ותקראנה 'שיר' ונשאר 'מים' שאמרו ישראל שיר על מים שלה.
<b>אַלְמָא, אַשְׁכְּחָן פַּרְנָסָה בִּשְׁבִיל יָחִיד!</b> קשה למה הביא כל דברי הברייתא הארוכה וסגי להביא רישא דוקא שְׁלֹשָׁה פַּרְנָסִים טוֹבִים עָמְדוּ לְיִשְׂרָאֵל אֵלּוּ הֵן: מֹשֶׁה אַהֲרֹן וּמִרְיָם. וְשָׁלֹשׁ מַתָּנוֹת טוֹבוֹת נִתְּנוּ עַל יָדָם וְאֵלּוּ הֵן: בְּאֵר וְעָנָן וּמָן דמשמע מהכא דהמן שהוא פרנסה ניתן בזכות משה רבינו ע"ה שהוא יחיד?<br>ונראה לי בס"ד מהא לא קשיא דיש לומר לעולם פרנסה לא תבא אלא בשביל רבים היכא דאת גבייהו דבר מצומצם כדי חיותם אבל אם אין להם כלל דאפשר שימות ברעב תבא הפרנסה גם בשביל יחיד, ולכן המן בא בזכות משה רבינו ע"ה מפני שלא היה להם מה לאכול כלל דכלתה הצידה ולא נשאר בידם כלום ומהלכם במדבר שנים שלא נמצא בו כלום.<br>ואם תאמר והלא בשנת הארבעים היו בארצות סיחון ועוג מלאים כל טוב והיו יכולים להתפרנס בלי מן? אין הכי נמי אותו זמן היה הפרנסה בשביל רבים דהיינו בשביל כל ישראל! לכך מייתי כל הברייתא דמשמע מסוף דברי הברייתא דעד יום שנפטר משה רבינו ע"ה היה המן יורד בזכותו.

Daf 9b

<b>חָלַשׁ דַּעְתֵּיהּ, אַקְרִיּוּהוּ בְּחֶלְמֵיהּ: <small>(זכריה יא, ח) </small>"וָאַכְחִד אֶת שְׁלֹשֶׁת הָרֹעִים".</b> מחמת שהיו מרמזי דגרמי לו בסופה שלשתם ביחד לכן אקריוה פסוק, וכסופה כמו שפיכות דמים לכן הראו עליהם עונש מיתה ולא שאר יסורין ונרמזו שמותם בראשי תיבות הפסוק והוא א' של <b>אֶ</b>ת<b> </b>באחה"ע תתחלף בחי־ת וזו ח' של חייא ושי־ן של <b>שְׁ</b>לֹשֶׁת<b> </b>היא ש' של שמואל וה־א של <b>הָ</b>רֹעִים היא ה־א של הונא, ומן השמים רצו שירגישו וימחול להם ולא יבא עליהם העונש בפועל וכן עשה שבריכם ומחל להם והועיל זה החלום גם על להבא שהם הרגישו בדבר זה ונזהרו דלא למעבד ליה כסופא מכאן ולהבא ובודאי מתחלה לא הרגישו דהוה ליה כסופא כי כונת שהם מרמזי אהדדי חשבו שהוא אינו מרגיש בדבר ולא ידע אך באמת הוא היה מרגיש ויודיע דמרמזי אהדדי.
<b>קַבִּיל עֲלֵיהּ שְׁתִיקוּתָא, וְתוּ לָא אַקְשִׁי לֵיהּ.</b> קשה הוה ליה למימר קביל עליה דלא יקשי ליה? ונראה לי דקא משמע לן קביל עליה משתיקתא שלא ידבר לפניו כלום לא קושיא ולא תירוץ לא הוכחה ולא שאלה כי תושש פן מדבר לדבר יבא להקשות לו ולא ירגיש.
<b>מַאי, "ה' עֹשֶׂה חֲזִיזִים"? אָמַר רַבִּי יוֹסֵי בְּרַבִּי חֲנִינָא: מְלַמֵּד, שֶׁכָּל צַדִּיק וְצַדִּיק, הַקָּדוֹשׁ בָּרוּךְ הוּא עוֹשֶׂה לוֹ חָזִיז בִּפְנֵי עַצְמוֹ.</b> פירש רש"י ברישא בעי מאי עושה חזיזים לשון רבים והדר בעי מאי נינהו דאקרי חזיזים. וקשה לפי זה הוה ליה למבעי תחלה 'מַאי חֲזִיזִים?' ואחר כך ישאל על דקדוק הלשון דחזיזים לשון רבים הוא?<br>ונראה לי בס"ד דאמרו רז"ל בגמרא <small>(ירושלמי תענית ג, ג)</small> העב נקרא חזיז ולכן השואל ידע דחזיז הוא הענן ולא הוצרך לשאול מאי נינהו חזיזים אך שאל למה אמר חזיזים לשון רבים הוה ליה למימר חזיז כי הענן בעת ירידת הגשמים נראה כולו עצם אחד ואינו פסקי פסקי, ואחר שהשיב לו דאמר רבי יוסי בר חנינא מְלַמֵּד שֶׁהַקָּדוֹשׁ בָּרוּךְ הוּא עוֹשֶׂה לְכָּל צַדִּיק וְצַדִּיק חָזִיז בִּפְנֵי עַצְמוֹ, אמר לפי זה צריך לומר דאין רבי יוסי ברבי חנינא מפרש חזיז דהא רוצה לומר עב הענן דהא חזינן בעת ירידת הגשמים כל הענן יהיה עצם אחד ואינו חלוק לחלקים רבים ולמה אמר חזיזים לשון רבים, ובעל כרחו צריך לומר דרבי יוסי ברבי חנינא אינו מפרש חזיז לשון עב הענן ולכן שאל לרבי יוסי ברבי חנינא מַאי חֲזִיזִים? והשיב לו 'פּוֹרְחוֹת' שהוא עב קלוש ההולך אחר עב העליון ופרוס בכל שטח האויר ואלו הפורחות שדרכם להיות מקומטים פסקי פסקי.
<b>לְלַמֶּדְךָ שֶׁגָּדוֹל יוֹם הַגְּשָׁמִים כְּיוֹם שֶׁנִּבְרְאוּ בּוֹ שָׁמַיִם וָאָרֶץ.</b> פירש רש"י ז"ל ללמדך אקראי דלקמן קאי. ודוחק לפרש דאומר ללמדך קודם שיזכיר הפסוקים דמוכח מנייהו דבר זה דְגָּדוֹל יוֹם הַגְּשָׁמִים כְּיוֹם שֶׁנִּבְרְאוּ בּוֹ שָׁמַיִם וָאָרֶץ, ומרוצת הלשון נראה דקאי על דבר דנקיט לעיל מזה!<br>ונראה לי בס"ד דאיתא בגמרא דחגיגה <small>(חגיגה טו.)</small> תנו רבנן מעשה ברבי יהושע בן חנניה שהיה עומד על גב מעלה בהר הבית וראהו בן זומא ולא עמד מפניו. אמר לו מאין ולאין בן זומא? אמר לו צופה הייתי בין מים העליונים למים התחחונים ואין בין זה לזה אלא שלשה אצבעות. אמר לו רבי יהושע לתלמידיו עדיין בן זומא מבחוץ! מכדי 'וְרוּחַ אֱלֹקִים מְרַחֶפֶת עַל פְּנֵי הַמָּיִם' אימת הוי? ביום הראשון, הבדלה ביום שני הוא דהואי דכתיב <small>(בראשית א, ו) </small>וַיֹּאמֶר אֱלֹקִים יְהִי רָקִיעַ בְּתוֹךְ הַמָּיִם וִיהִי מַבְדִּיל בֵּין מַיִם לָמָיִם! ושאלו בגמרא אלא כמה איכא בין מים העליונים למים התחתונים ואמר רב אחא בר יעקב כמלא נימא עיין שם.<br>נמצא בבריאת שמים וארץ עשה השם יתברך פלא גדול דקרובים מים למים בקירוב כל כך שהוא כמלא נימא ואין מתערבים זה בזה ולכן בירידת הגשמים עשה השם יתברך פלא גדול שדומה לזה דהטיפות קרובים זה לזה כמלא נימא ואין מתערבים זה בזה ועשה פלא בירידת הגשם דומה לפלא שעשה בבריאת שמים וארץ לְלַמֶּדְךָ שֶׁגָּדוֹל יוֹם הַגְּשָׁמִים כְּיוֹם שֶׁנִּבְרְאוּ בּוֹ שָׁמַיִם וָאָרֶץ.<br>ולכן אחר שאמר וְאֵין בֵּין טִפָּה לְטִפָּה אֶלָּא כִּמְלֹא נִימָא אמר תלמודא לְלַמֶּדְךָ שֶׁגָּדוֹל יוֹם הַגְּשָׁמִים כְּיוֹם שֶׁנִּבְרְאוּ בּוֹ שָׁמַיִם וָאָרֶץ ואמר על זה שנאמר באיוב <small>(איוב ה, ט)</small> עֹשֶׂה גְדֹלוֹת וְאֵין חֵקֶר, וכתיב <small>(איוב ה, י)</small> הַנֹּתֵן מָטָר עַל פְּנֵי אָרֶץ, פירוש שיש רמז במקרא גם כן שגדול יום הגשמים כיום שנבראו בו שמים וארץ והוא סמיכות דנקיט קרא זה.

Daf 10a

<b>אֶרֶץ יִשְׂרָאֵל שׁוֹתָה מֵי־גְּשָׁמִים, וְכָל הָעוֹלָם כֻּלּוֹ שׁוֹתֶה מִתַּמְצִית.</b> פירוש כל דבר שהוא חלק אחד משישים נקרא תמצית כנודע בענין ביטול השיעורים זה בזה, וענין זה כאן לא קאי על הכמות אלא על האיכות דודאי בכמות צריך לכל העולם גשמים אלף ידות על הגשם הצריך לארץ ישראל אך באיכות ומעלה נחשבים גשמים של כל העולם אחד מששים מגשמי ארץ ישראל.<br>ואפשר לפרש עוד ענין זה על מי גשמים ותמצית דנקיט הכא על פי מה שאמרו לעיל תניא: מַיִם הָעֶלְיוֹנִים בְּמַאֲמָר הֵן תְּלוּיִים וּפֵרוֹתֵיהֶן מֵי־גְּשָׁמִים, ופירש רש"י מה שאמר ופירותיהם מי גשמים כלומר הם מזיעת המים העליונים באין ולא מי גוף מים העליונים הם עיין שם, ולכן נראה לי דמה שאמרו כאן חוץ לארץ שותה מתמצית היינו רוצה לומר מזיעה של מים העליונים דקרי לזיעה תמצית שמתמצית מן גוף המים אבל ארץ ישראל אינה שותה מן הזיעה אלא שותה מגוף מים העליונים ולכן אמר ארץ ישראל שותה מי גשמים סתם דקאי על גוף המים.
<b>אֶרֶץ יִשְׂרָאֵל, מַשְׁקֶה הַקָּדוֹשׁ בָּרוּךְ הוּא בְּעַצְמוֹ, וְכָל הָעוֹלָם כֻּלּוֹ, מַשְׁקֵהוּ עַל יְדֵי שָׁלִיחַ.</b> נראה ודאי דמפתח של גשמים שהוא הוצאתם מן האוצר דהיינו שיקבלו העננים ממים העליונים כאמור לעיל מְלַמֵּד שֶׁהָעֲנָנִין מִתְגַּבְּרִין וְעוֹלִין עַד לָרָקִיעַ וּפוֹתְחִין פִּיהֶם כְּנֹאד וּמְקַבְּלִין מֵי־גְּשָׁמִים, ודאי דאינו מסור זה ביד שליח הן בארץ ישראל הן בכל העולם כולו אך כאן קאי על אחר שקבלו העננים מי גשמים וצריך שיורידו העננים הגשם לארץ הנה זה בחוץ לארץ מסור ביד שליח הוא המלאך הממונה על כך וכדאיתא לקמן <small>(בדף כה:)</small> אָמַר רַבָּה: לְדִידִי חָזִי לִי הַאי רִידְיָא, פירוש מלאך הממונה על הגשמים דקאים בין הרקיע שהוא תהומא עלאה לבין אוקינוס שהוא תהומא תתאה ולתתאה אמר ליה העלה מימיך ולעילאה אמר ליה השפך מימיך לארץ עיין שם.<br>ורבה בחוץ לארץ הוה ועל זה קאמר הכא דלכל העולם כולו משקה על ידי שליח שהוא מה שיורידו העבים הגשם על הארץ אבל בארץ ישראל גם זה יהיה על פי מאמרו יתברך שיאמר לתהומא עלאה השפך מימיך לארץ אבל מה שמקבלים העננים הגשם מן מים העליונים אפילו של חוץ לארץ לא נמסר על ידי שליח דעל זה אמרו לעיל מפתח של גשמים לא נמסר על ידי שליח.
<b>כְּתִיב: 'חֶשְׁכַת', וּכְתִיב: 'חַשְׁרַת'.</b> קשה פסוק חַשְׁרַת בנביאים <small>(שמואל ב' כב, יב)</small> ופסוק חֶשְׁכַת בכתובים <small>(תהלים יח, יב)</small>, והוה ליה למימר כְּתִיב 'חַשְׁרַת' וּכְתִיב 'חֶשְׁכַת' דהא חשרת קדים לחשכת?<br>ונראה לי בס"ד הא דהקדים בדקדוק שלו שמדקדק בשינוי התיבות האלה את תיבת חשכת מפני שנוטל ממנה אות הכ־ף ומניחו בחשרת דנמצא תיבת חֶשְׁכַת מטולטלת ותיבת חַשְׁרַת קבועה.

Daf 10b

<b>אַל תִּתְעַסְּקוּ בִּדְבַר הֲלָכָה, שֶׁמָּא תִּרְגַּז עֲלֵיכֶם הַדֶּרֶךְ.</b> קשה הכתוב <small>(בראשית מה, כד) </small>אומר אַל תִּרְגְּזוּ דקאי עלייהו והוא דורש על הדרך? ונראה לי בס"ד כיון דעוסקים בדבר הלכה שהוא עיוני יש בזה מלחמתה של תורה ודרך הלוחמים זה בזה במלחמתה של תורה שנראין רוגזים זה בזה לפי שעה מתוך דבריהם ולכן אמר לו אל תרגזו בדבר הלכה כדי שלא תרגז עליכם הדרך שתתעו.
<b>שְׁנֵי תַּלְמִידֵי חֲכָמִים שֶׁמְּהַלְּכִין בַּדֶּרֶךְ, וְאֵין בֵּינֵיהֶם דִּבְרֵי תּוֹרָה, רְאוּיִין לִשָּׂרֵף.</b> נראה הטעם שדן אותם בשריפה מפני שהתורה נמשלה לאש דכתיב הֲלוֹא כֹה דְבָרִי כָּאֵשׁ נְאֻם הֳ' <small>(ירמיהו כג, כט)</small>, וכיון שלא דברו בה ראויים לישרף באש.<br>אי נמי כיון דאמר<b> </b>וְאֵין בֵּינֵיהֶם דִּבְרֵי תּוֹרָה משמע אפילו הולכים וכל אחד מהרהר בלבו בתורה לא מהני אלא בעינן שיוציאו דברי תורה בפיהם לדבר בם זה בזה. וידוע מה שאמרו בזוהר הקדוש 'תורה מבינה נפקא' וידוע כי הבינה היא סוד שם אהי־ה שהוא מספר מאתים ועשר כי כל דבר שבקדושה כלול מעשר ועשרה פעמים כ"א גימטריא ר"י ולכן כיון שלא דברו דברי תורה שהיא בסוד ר"י בשפה שלהם הרי הם ראויים לשריפה כי חיבור ר"י עם אותיות 'שפה' יהיה מזה צירוף <b>שריפה</b> והוא מדה כנגד מדה שלא הכניסו תורה שהוא סוד ר"י בשפה שלהם יכנסו אותיות ר"י תוך שפה ויהיה צירוף שריפה.<br>אי נמי התורה נקראת אִמְרֵי שֶׁפֶר ומבינה שהיא אות ה־י דשמא עלאה קדישא על כן כיון דלא דברו בה ראויים לשריפה דאותיות <b>שריפה</b> הם אותיות ה־י ואותיות שפר שיצטרפו ויכנסו זה בזה מדה כנגד מדה.
<b>אַל תַּפְסִיעוּ פְּסִיעָה גַּסָּה, וְהַכְנִיסוּ חַמָּה לָעִיר.</b> נראה לי בס"ד דמפיק לה מדכתיב <small>(בראשית מה, כד) </small>אַל תִּרְגְּזוּ בַּדָּרֶךְ ודרכו של אדם ההולך בכעס ורוגז לילך פסיעות גסות. וזהו אַל תִּרְגְּזוּ בַּדָּרֶךְ רוצה לומר אַל תַּפְסִיעוּ פְּסִיעָה גַּסָּה שנראין לעיני הרואין כאלו אתם רוגזים והולכים וכן נמי מפיק מהאי עוד שיכנסו חמה לעיר שלא ילכו במחשך כי ההולך במחשך דרכו לפסוע פסיעות גסות שהרואהו חושב שהולך ברוגז וכעס.
<b>לְעוֹלָם יֵצֵא אָדָם בְּכִי־טוֹב, וְיִכָּנֵס בְּכִי־טוֹב.</b> נראה דהקדים היציאה מפני דהיציאה מפיק לה מקרא להדיא דאמר הַבֹּקֶר אוֹר וְהָאֲנָשִׁים שֻׁלְּחוּ <small>(בראשית מד, ג)</small>.
<b>הַמְהַלֵּךְ בַּדֶּרֶךְ, אַל יֹאכַל יוֹתֵר מִשְּׁנֵי רְעָבוֹן.</b> יש להקשות כי יש שיעור קצוב למאכל בשני רעבון כדי שאומר לא יאכל יותר משיעור זה? והכי הוה ליה למימר ימעט באכילתו כמו שני רעבון!<br>ונראה לי בס"ד דיש לשני רעבון שיעור קצוב דהיינו שיאכל רבע שיעור אכילתו ואמרתי טעם לזה כי הגוף בנוי מן ארבעה יסודות שהם 'אש רוח מים עפר' וכולם נהנים ונזונין מן האכילה אך שלשה חלקים של שלשה יסודות 'אש מים רוח' הגם דנהנים מן אכילה מכל מקום אם לא יאכל האדם יתקיימו ורק חלק יסוד העפר המעורב עמהם אי אפשר להתקיים בלא אכילה כלל ואם ישאר בלא אכילה ימות בר מינן. ולכן בשנות רעבון יאכל כדי קיום וכיון דשלשה חלקים יתקיימו בלא אכילה ורק חלק הרביעי המעורב עמהם אי אפשר להתקיים בלא אכילה לכן יאכל האדם רבע שיעור אכילתו הנהוגה ויתקיים בזה כי כיון שיאכל שיעור המזון לחלק הרביעי שהוא מיסוד העפר סגי ליה כי האכילה עיקרה מזון העפר שהם במקום אחר עומדין וכיון דאיכא טעמא בשיעור שני רעבון שהוא רבע אכילתו לכך אמר לא יאכל יותר משני רעבון. ואמרתי סימן לדבר זה <b>רעב</b> אותיות <b>רבע</b> רמז שבשנות הרעב יאכל רבע השיעור.

Daf 11a

<b>רַב פָּפָּא, כָּל פַּרְסָה וּפַרְסָה אָכִיל חֲדָא רִיפְתָּא, קַסָבַר מִשּׁוּם מַעְיָנָא.</b> לכאורה יש לומר הכונה כנגד כל פרסה ופרסה אכל חדא אם יש לו לילך ד' פרסאות ביום אוכל קודם שהולך ד' ככרות אך נראה יותר בכל חדא וחדא אכל ככר אחר שעומד בכל פרסה ואוכל ככר והטעם משום מעיינא דאם אוכל ד' ככרות בבת אחת והולך לו ד' פרסאות אז בתחלת הליכתו בטנו מלאה ויתחלחלו מעיו מחמת מלוי הכרם מה שאין כן אם יאכל חד ככר והולך אין כריסו מלאה ואף על פי שאחר הילוך פרסה לא נתבטל כל הככר והוא אוכל עוד ככר שני עדיין אין כריסו מלאה שהיא לא תתמלא בככר אחד או שתי ככרות, והא דנקיט חידוש זה ברב פפא יש אומרים מפני שהיה בעל בטן וכריסו רחבה ואינה מתמלאת כשיעור מאכל כל אדם ויש מפרשים משום שדרכו בביתו לאכול הרבה כפי כוחו לכן גם כשאוכל בדרך שצריך למעט היה אוכל כך ולא אכפת לו.<br>ונראה פירוש ראשון עיקר דאף על גב דמצינו בגמרא שהיה דרכו של רב פפא לאכול עם כל זה מצינו דרבינא היה דרכו לאכול כפליים על רב פפא כדאיתא בפסחים דף פט: והוה ליה לאשמעינן תלמודא יותר על מנהגו של רבינא כשהיה מהלך בדרך, על כן יש לומר דההפרש הנוגע למעיינא הוא רק באדם שיש לו בטן גדולה וכרם רחבה דאינה מלאה ברבוי המאכל אבל אם בטנו כשאר אדם ורק כפי כח גופו אוכל כפלי כפליים על שאר אדם אין הפרש בינו לבין שאר אדם במששה זו דהיא משום מעיינא.
<b>בִּשְׁעַת פְּטִירָתוֹ שֶׁל אָדָם לְבֵית עוֹלָמוֹ, כָּל מַעֲשָׂיו נִפְרָטִין לְפָנָיו, וְאוֹמְרִים לוֹ: כָּךְ וְכָךְ עָשִׂיתָ בְּמָקוֹם פְּלוֹנִי, בְּיוֹם פְּלוֹנִי.</b> הא דמפרשים לו על המקום ועל היום מפני כי איכות העבירה תגדל מחמת המקום ומחמת היום כי ודאי פוגם בה אם תהיה במקום מקודש וביום מקודש בשבת וכיוצא יותר ממקום חול ויום חול וכן הענין בתורה ומצות יגדל וירבה איכותן מצד המקום ומצד היום דאינו דומה לומד תורה בבית הכנסת ובית המדרש ללומד תורה בביתו וכן אינו דומה לומד תורה ביום שבת קודש ללומד בחול.

Daf 11b

<b>אֵין תַּלְמִיד חָכָם רַשַּׁאי לֵישֵׁב בְּתַעֲנִית, מִפְּנֵי שֶׁמְּמַעֵט מִמְּלֶאכֶת שָׁמַיִם.</b> נראה לי בס"ד הכונה על פי מה שאמר רבינו האר"י ז"ל כי בעסק התורה ממשיך האדם לנפשו שפע ומזון ממקום גבוה שהוא מן החכמה בסוד וְהַחָכְמָה תְּחַיֶּה בְעָלֶיהָ <small>(קהלת ז, יב)</small> כנזכר בזוהר בפרשת בשלח והם סוד מוחין דגדלות, אמנם ביום תעניתו נזון ממקום גרוע שהוא ממוחין דקטנות בלבד כנזכר בשער רוח הקודש דף יא עיין שם. וידוע דהנפש מכונית בשם שמים כמו שנאמר רז"ל <small>(סנהדרין צא:)</small> 'יִקְרָא אֶל הַשָּׁמַיִם מֵעָל' זו הנשמה 'וְאֶל הָאָרֶץ לָדִין עַמּוֹ' <small>(תהלים נ, ד)</small> זה הגוף, ולזה אמר שהוא ממעט במלאכת שמים רוצה לומר תיקון ומזון הנשמה שנקראת 'שמים'.<br>גם עוד קאי על עולמות העליונים גם כן כי כיון שממשיך לנפשו ימשך גם לעולמות העליונים שהם משורש נפשו ולמטה וזהו שאמר מְּמַעֵט מפני שמושך ממוחין דקטנות ולא ממוחין דגדלות.
<b>רַב כַּהֲנָא מַתְנִי: בְּחָלוּק לָבָן שֶׁאֵין לוֹ אִימְרָא.</b> פירש רש"י היה מחוט אחד כל החלוק ולא כבגדים שלנו שתם חתיכות ותפורים ביחד ועיין בסה"ק <b>בֶּן יְהוֹיָדָע</b> מה שכתבתי בס"ד טעם בדבר זה עיין שם.<br>ועוד נראה לי בס"ד טעם בזה דידוע מה שאמר הגאון השל"ה ז"ל דכל מצוה מן רמ"ח מצות יש בה כללות כל הרמ"ח והצדיק שכוחו רב אם יעשה מצוה כתקנה בשלימות יעשנה שלמה בפרצוף שלם שיש בו כל רמ"ח אברים וזה היה כוחן של אבותינו הקדושים דאמרו רז"ל <small>(יומא כח:)</small> קיים אברהם אבינו ע"ה כל המצות ואפילו ערובי תבשילין כי במצוה אחת מן ז' מצות קיים כל המצות ואפילו של דרבנן אך עמא דארעא כל אחד יעשה המצוה באבר אחד שהיא תלויה בו דוקא. ובזה מובן הטעם ששמש משה רבינו ע"ה בחלוק העשוי כל חלקים שלו בחוט אחד לרמוז שמצוה שעושה אף על פי שהיא מצוה אחת עושה בה פרצוף שלם שמקיים בה כל חלקים של רמ"ח איברים.<br>או יובן בס"ד קרוב לזה דכל מצוה ותיקון שעושין בני אדם אינם יכולים לעשות כל אחד ואחד דבר שלם אלא צריך להצטרף עמו עוד מעשים של אחרים וכן התפלה שהיא במקום עבודה אין היחיד יכול לעשות תיקון שלם בתפילה כמו שעושין הציבור שהם עשרה לפחות אבל משה רבינו ע"ה נפיש זכותיה דאף על פי שעושה המצוה ותפלה ביחיד עושה בה תיקון כמו מצוה ותפלה של רבים, ואמרו רז"ל מן המצות עושה חלוק של אור וכן מכל תפלה ולכן משה רבינו ע"ה בימי המלואים שמש בחלוק לבן שהוא ארוג מחוט אחד לרמוז שעבודה שעושה אינו נצרך להשלימה מחלוק אחרים ואינו צריך שיתחסר ויצטרף עמו כלום מזולתו וגם נבואתו היתה קול בקול ושניהם משלו.<br>ומה ששאלו שאלה זו למר עוקבא, שהוא היה נשיא ואב בית דין בבבל והיו כותבין לו חכמי ארץ למאן דזיו ליה כבר בתיה שלם שהיו רואין ניצוץ אור מאיר על ראשו מעין שהיה למשה רבינו ע"ה דנקרא בת בתיה ולכך בעת שהלך להנזר וראו האור שהיה על ראשו כדוגמת משה רבינו ע"ה שאלו אותו שאלה זו על משה רבינו ע"ה.

Daf 12a



Daf 12b



Daf 13a



Daf 13b



Daf 14a



Daf 14b



Daf 15a



Daf 15b



Daf 16a

<b>וְלָמָּה נוֹתְנִין אֵפֶר מִקְלֶה עַל גַּבֵּי תֵּבָה? אָמַר רַבִּי יְהוּדָה בֶּן פָּזִי: כְּלוֹמַר: <small>(תהלים צא, טו) </small>"עִמּוֹ אָנֹכִי בְצָרָה".</b> והא דנותנין אפר ולא עפר פרשתי בסה"ק <b>בֶּן יְהוֹיָדָע</b> כדי לעשות רמז לצרוף אותיות 'י־ה תרפא' כי מן אותיות 'תיבה ואפר' יהיה צירוף זה כלומר שם 'י־ה תרפא' חולי ויסורין של ישראל דכתיב מִן הַמֵּצַר קָרָאתִי יָּהּ עָנָנִי בַמֶּרְחָב יָ־הּ <small>(תהלים קיח, ה)</small> עיין שם.<br>ועתה נראה לי לפרש בס"ד לרמוז הצלת ישראל מן הצרה וישועתם תלויה בחבורם ותערובתם זה בזה דכתיב חֲבוּר עֲצַבִּים אֶפְרָיִם הַנַּח לוֹ<small> (הושע ד, יז)</small> ונרמז זה באפר כי האפר לבדו לא יצלח לבנין אך על ידי תערובת בסיד יהיה ממנו תועלת גדולה לבנין שיהיה בו בנין חזק מאד מה שאין כן העפר הוא לבדו יצלח לבנין ולכן מניחין אפר ולא עפר בעת צרה.<br>ועוד נראה לי בס"ד כי <b>אפר</b> בהפוך אתוואן <b>פאר</b> ו<b>תיבה</b> בהפוך <b>בת י</b>־<b>ה</b> שישראל כשעושין רצונו של מקום הקב"ה קורא אותם בשם בת וזהו בת י־ה והיסורין הרמוזים באפר יתהפכו לפאר.
<b>אָמַר רַבִּי זֵירָא: מֵרֵישׁ, כִּי הֲוָה חֲזִינָא לְהוּ לְרַבָּנָן, דִּיהָבֵי אֵפֶר מִקְלֶה עַל גַּבֵּי תֵּבָה, מִזְדַּעֲזֵעַ לִי כּוּלֵי גּוּפָאִי.</b> באומרו מֵרֵישׁ משמע דלא הוה ליה הכי אחר כך וצריך להבין מה טעם יש לו בזה לבסוף?<br>ונראה לי בס"ד הכונה מֵרֵישׁ קודם שידעתי הטעם של נתינת האפר הייתי מזדעזע בזה על בזיון שנראה בזה למקום ספר תורה אך אחר ששמעתי הן כמו שאמר רבי יהודה בן פזי הן כמו שנאמר רבי שמעון בן לקיש לא הייתי מזעזע, והנה בודאי כשהיו מניחין אפר על התיבה היו מניחין עליה ספר תורה באותה שעה שהיו קורין בו וַיְחַל <small>(שמות לב, יא)</small> גם ברחובה של עיר ולכך כתב הרמב"ם ז"ל <small>(רמב״ם הלכות תענית ד, א)</small> שמניחין אפר על גבי התיבה ועל ספר תורה.<br>ובודאי לא היו מניחין האפר אלא על התיבה דוקא, אך באמצע עושין דופן קטן כדי לסמוך עליו הספר תורה כשפותחין לקרות בו ומניחין האפר על שטח התיבה שעומד עליה הספר תורה ועל גבי הדופן הזה שנסמך עליו הספר תורה, ולכן נחשב שהטילו האפר על הספר תורה כי הדופן הזה זקוף ועולה עד ראש הספר תורה ונמצא כאלו הניחו על הספר תורה ממש דאי אפשר שלא יפול מן האפר על הספר תורה וגם יהיה נדבק מן האפר בספר תורה בשוליו מחמת שמונח על האפר ששוטחין אותו על התיבה שמונח עליה.
<b>יֵשׁ שָׁם זָקֵן, אוֹמֵר זָקֵן, וְאִם לָאו, אוֹמֵר חָכָם, וְאִם לָאו, אוֹמֵר אָדָם שֶׁל צוּרָה.</b> נראה לי בס"ד בוחרים בזקן והוא חכם לסימן טוב דאיתא בשער הכונות בדרוש הפורים הטעם דאמרו רז"ל<small> (ירושלמי מגילה א, ד)</small> בפורים כל הפושט ידו ליטול אותו היום נותנים לו מפני כי אותו היום יתגלה יסוד דחכמה ואור החכמה הוא הארה גדולה ולכן אין להקפיד אם אינו ראוי אלא כל הפושט נותנים לו עיין שם.<br>ולכך מביאים אדם שהוא חכם כי החכם אחוז באור החכמה ועל ידו יתגלה אור החכמה ואז הקב"ה ירחם על ישראל אף על פי שאין ראוים וכל הפושט ידו לקבל שפע הרחמים ינתן לו, וגם רוצים שיהיה אותו אדם זקן כי שורש הזקנה הוא ככתר ושם הוא רצון ועל פי הרצון ינתן השפע גם לאינו ראוי וכמו שנאמר טוֹב הֳ' לַכֹּל וְרַחֲמָיו עַל כָּל מַעֲשָׂיו <small>(תהלים קמה, ט)</small> דאין טעם ברצון וכמו שאמרו המקובלים ז"ל ברמז מאמר 'לא בסבי טעמא' <small>(שבת פט:)</small> ואם אין זקן מביאין אדם של צורה נקרא בשם זה כי <b>צורה</b> בהפוך אתוון <b>רוצה</b> שהוא מבני אדם שהקב"ה רוצה בהם כדכתיב רוֹצֶה הֳ' אֶת יְרֵאָיו <small>(תהלים קמז, יא)</small>.<br>ומה שאמר '<b>בֵּיתוֹ רֵיקָם מִן הָעֲבֵרָה</b>' נראה לי בס"ד הכונה אין לו עונות במזיד אבל על שגגות אין קפידה בדבר זה דכתיב שְׁגִיאוֹת מִי יָבִין <small>(תהלים יט, יג)</small>, וההפרש בין זדון לשוגג הוא רק בכונה ומחשבה שהם בתוך גופו של אדם דהשוגג נקי מצד כונה ומחשבה שלא היו לו בעבירה אבל במעשה שבגלוי שוין המזיד והשוגג ולזה אמר בֵּיתוֹ שהוא תוכיות גופו רֵיקָם מִן הָעֲבֵרָה שאין לו מעשה עון במזיד שעשה בכונה ומחשבה של איסור עבירה.

Daf 16b

<b>מַאי "נָתְנָה עָלַי בְקוֹלָהּ" <small>(ירמיהו יב, ח)</small>? זֶה שְׁלִיחַ צִבּוּר הַיּוֹרֵד לִפְנֵי הַתֵּבָה, שֶׁאֵינוֹ הָגוּן.</b> נראה לי בס"ד דידוע דכל התפילות שתקנו אנשי כנסת הגדולה הם צורך תיקון עולמות העליונים כי אף על פי שפשט הלשון הם בקשות צרכי עולם הזה באמצעיות על עולם הזה מכל מקום התוכיות שלהם צורך גבוה הם וזה שליח צבור שיורד להתפלל לפני התיבה רוצה לומר כפי התיבות של התפלה שמוציא מפיו שאינו מתכוין בתפלתו לצורך גבוה אמר עליו נָתְנָה עָלַי דוקא, צורך גבוה שהוא תיקון העולמות העליונים בְקוֹלָהּ בלבד אין לו שום כונה פנימית ובאמת תיקון העולמות לא יהיה אלא על ידי הכונה שבלב ולא בקול בלבד!<br>או יובן בס"ד על פי מה שביארנו לעיל בביאור מאמר דעו לפני מי אתם מתפללין <small>(ברכות כח:)</small> שפירש רבינו האר"י ז"ל הכונה שיתכוונו בתפלתם להמשיך אור מחכמה שהיא סוד יו־ד דשמא קדישא שהוא לפני בחינת 'מי' שהיא בינה סוד ה־א ראשונה שנקראת 'מי' וכנזכר לעיל. ולזה אמר נָתְנָה עָלַי על יוד להמשיך מחכמה שהיא סוד יוד בְקוֹלָהּ בלבד כי חושבין שבקול בלבד יכולין להשלים המחשבה זו של אור יו־ד שהוא סוד חכמה ואינו כן כי זהו סוד המחשבה ואינו נמשך אלא על ידי שלימות המחשבה של המתפלל.<br>ובאופן אחר נראה לי בס"ד דידוע מה שכתוב בתיקונים תיקונא תריסר דף כ"ז דהגוף נקרא נעל שכתב וז"ל אמר קדשא בריך הוא למשה 'אַל תִּקְרַב הֲלֹם שַׁל נְעָלֶיךָ' <small>(שמות ג, ה) </small>הכא רמיז דאתפשט מן גופה דיליה דאיהו נעל לגבי גופא אחרא דאתלבש כד איתקריב עד כאן לשונו. והנה שליח צבור המתגאה ומתנאה בקולו בלבד נמצאת תפלתו היא רק גוף בלבד ואין בה נשמה כמו שאמרו חז"ל 'תפלה בלי כונה כגוף בלי נשמה' כי כיון דאינו הגון אינו מתפלל בכונה וזהו שנאמר נָתְנָה עָלַי בְקוֹלָהּ, על כן שאם תצרף אותיות <b>עָלַי</b> באותיות <b>כן</b> יהיה צירוף <b>נְעָלֶיךָ</b> הוא גופא אשר אמר עליו השם יתברך למשה רבינו ע"ה שַׁל נְעָלֶיךָ מֵעַל רַגְלֶיךָ, ולזה אמר נָתְנָה עָלַי רוצה לומר אותיות על ידי קוֹלָהּ נתנה אותם, על כן שבתפלתה שהיא בקולה לא נמצא אלא רק צירוף נְעָלֶיךָ שהוא אותיות עָלַי ואותיות כן, שהתפלה היתה רק גופא דאקרי נְעָלֶיךָ ולית ביה נשמתא ולכן שנאתיה.

Daf 17a



Daf 17b



Daf 18a

<b>לֹא אַחֵיכֶם אֲנַחְנוּ? לֹא בְּנֵי אָב אֶחָד אֲנַחְנוּ? לֹא בְּנֵי אֵם אַחַת אֲנַחְנוּ?</b> נראה דנקטו שלשה דברים אלו כנגד שלשה גזרות והיינו כנגד גזרה של ביטול תורה אמרו <b>לֹא אַחֵיכֶם אֲנַחְנוּ</b> כי אח עשו ליעקב וראו והביטו מה היתה מלאכתם של שני אחים אלו מעת ביאתם לעולם דכתיב בהו וַיִּגְדְּלוּ הַנְּעָרִים וַיְהִי עֵשָׂו אִישׁ יֹדֵעַ צַיִד אִישׁ שָׂדֶה וְיַעֲקֹב אִישׁ תָּם יֹשֵׁב אֹהָלִים <small>(בראשית כה, כז)</small>, נמצא כך נתרצו האחים ביניהם שעשו יעסוק בעסק הגשמי ויעקב יעסוק בעסק הרוחני של עולם הבא, ומעולם לא הקפיד עשיו על אחיו לבטלו ממלאכתו, משמע דניחא ליה בכך ואנחנו תופסים מלאכה של אבינו לעסוק בתורה למה אתם עוברים על דעת אביכם עשו לבטלנו ממלאכה זו?<br>ועוד אמרו<b> לֹא בְּנֵי אָב אֶחָד אֲנַחְנוּ</b> כנגד ביטול מצות המילה לומר והלא יצחק שהוא אבינו ואביכם הוא הראשון אשר נימול לשמונת ימים על כן אם אנחנו הלכנו במנהג אבינו ואביכם ותפסנו שיטתו ומלין לשמונה למה תתגרו בנו היתכן שאתם תהיו מגנים מנהג אביכם?<br>ועוד אמרו <b>לֹא בְּנֵי אֵם אַחַת אֲנַחְנוּ</b> כי רבקה היא אמנו ואמכם ומצינו שהיתה מכבדת השבת ומדלקת נירות בליל שבת שהיו נדלקים ועומדים כל השבת כולו ואם אנחנו תופסים שיטת אמנו ואמכם ומנהגה הטוב לכבד את השבת ולשומרו למה תתגרו בנו ותבטלו מנהגינו היתכן שתבזו דרך ומנהג של אמכם.

Daf 18b

<b>פֶּה שֶׁהָיָה מְדַבֵּר בְּגַאֲוָה וְיָדַיִם שֶׁהָיוּ מְנִיפוֹת עַל יְהוּדָה וִירוּשָׁלַיִם תַּעֲשֶׂה בָּהֶם נְקָמָה.</b> קשה והלא הם תלו רק בהונות ידיו והפה שהיה מדבר בגאוה לא עשו לו לבדו נקמה בפני עצמו? והן אמת הביא מהרש"א ז"ל מירושלמי שחתכו ראשו ובתלמודא דידן לא נזכר כל זה.<br>ונראה לי בס"ד שהם רצו לעשות לו נקמה זו בעודו חי לקצוץ בהנות ידיו ידיו לצערו ולתלותם נגד עיניו ובעת שקצצו אותם בודאי היה צועק וי במרה מרוב הצער ונמצא גם בפה נעשה נקמה שהיה מדבר בגאוה ועתה צועק וי במרירות. ועדיין קשה אמאי לא קצצו כל ידיו ותלאום כי היה מניף בכל ידיו ולא בבהונות בלבד?<br>נראה לי בס"ד כי רצו אחר שהרגו אותו לצלוב אותו בשער ירושלים בגובה כמו צליבת המן ולכן לא קצצו ידיו כולם כי רצו לצלבו בכל גופו בשלימות כדי שיהיה ניכר היטב לעיני הרואין כמו שהוא ולכך לא חתכו ידיו בחיים אלא רק הבהונות ותלו אותם לבדם כי אם יהיה גופו הצלוב אחר כך חסר בהונות אין זה מחסור הניכר בגוף. ומה שאמרו בירושלמי שחתכו ראשו אפשר דלא חתכו לגמרי אלא נשאר מחובר בגופו כדי שיהיה ניכר.
<b>אִם מֵעַמּוֹ שֶׁל חֲנַנְיָה, מִישָׁאֵל וַעֲזַרְיָה אַתֶּם, יָבוֹא אֱלֹהֵיכֶם וְיַצִּילְכֶם מִיָּדִי.</b> נראה לי בס"ד נקיט מידי ולא אמר וְיַצִּילְכֶם<b> </b>בסתם מפני שזה היה מאדום מבני עשו שנתברך בחרב שבידו אך קיימא לן כְּשֶׁהַקּוֹל קוֹל יַעֲקֹב אֵין הַיָּדַיִם יְדֵי עֵשָׂו <small>(בראשית כז, כב)</small> והוא היה מלעיג על קבלה זו ומכחש בה באומרו שאין קול תורה מציל מידי עשו לכן אמר לו בלעג יָבוֹא אֱלֹהֵיכֶם וְיַצִּילְכֶם 'מִיָּדִי' דייקא שהוא מכחיש קבלה זו דאין הידים ידי עשו וחושב דגובר בברכת החרב שבידו בכל אופן!<br>והא <b>דְּפָצְעוּ מֹחוֹ</b>, לפי ששני צדיקים אלו שהרג היו מן זיוג דמנחה ואותיות מנחה הוא הן מוח, דחולם משמש במקום וא"ו ופצעוהו ב'<b>מקל</b>' שהם סופי תיבות שמות האבות אברה<b>ם</b> יצח<b>ק</b> וישרא<b>ל</b> שתקנו שחרית מנחה וערבית וצדיקים אלו הם מן זויג דמנחה שהיא סוף התפלות כי סדרן ערבית שחרית מנחה דהיום הולך אחר הלילה כי ערבית תיקן יעקב אבינו שהוא בחיר שבאבות ונכללים בו.

Daf 19a

<b>צְאוּ וְאִכְלוּ וּשְׁתוּ וַעֲשׂוּ אוֹתוֹ יוֹם־טוֹב.</b> נראה דרכם היה לגזור ביטול מלאכה ביום התענית לכך אמר לו צְאוּ מבית הכנסת וְאִכְלוּ וּשְׁתוּ בבתיכם ולא תלכו אחר כך לשוק אלא עָשׂוּהוּ יוֹם־טוֹב שאין בו מלאכה.<br>והא דלא אמר לו שיקראו ההלל אלא הם באו מאליהם וקרו הלל היינו כיון דאמר לו עשוהו יום טוב הבינו שיקראו הלל כי הדרך ביום טוב לקרא הלל.

Daf 19b

<b>תָּנוּ רַבָּנָן: פַּעַם אַחַת עָלוּ כָּל יִשְׂרָאֵל לָרֶגֶל לִירוּשָׁלַיִם, וְלֹא הָיָה לָהֶם מַיִם לִשְׁתּוֹת.</b> קשה די לומר עָלוּ לָרֶגֶל וידוע לִירוּשָׁלַיִם כי שם בית המקדש בנוי! ועוד מאי כָּל הוה ליה למימר 'עָלוּ יִשְׂרָאֵל לָרֶגֶל'?<br>ונראה לי בס"ד דנזדמן אותה שנה שעלו רוב ישראל ורוב ככל ולכך הוצרך להם מים הרבה זאת ועוד אחרת כל שנה עולין בשביל מצות ראיה ברגל דוקא ולכן אין באין לירושלים אלא רק ערב הרגל ואין שוהין שם אלא ימים מועטין כדי הצורך דוקא אבל אותה שנה רצו להעלות בשביל ישיבת ירושלים שערב להם לישב שם כמה ימים לצוותא וטיול ולכך עלו כמה ימים קודם הרגל כדי לישב כמה ימים בירושלים מלבד ימי הרגל ולכן הוצרך להם מים הרבה לשתות ולא היו מספיקין המים שהיו נמצאים שם אצל ישראל והוכרח נקדימון ללוות מים מן ההגמון וקבע לו זמן שאם לא יבא מטר וימלא לאותם מעיינות יתן לו י"ב ככרי כסף.<br>והנה כפי הנראה אותו הרגל היה חג הסוכות דאותו זמן המים מועטים כי בפסח ובשבועות המים רבים מן הגשמים וכפי הנראה קבע לו זמן עד יום מוצאי החג וכיון שבחג הזה מתפללים ישראל על הגשמים ומרבים תחנונים על המים מפני כי בחג נידונים על המים לכך בטח נקדימון בהקדוש ברוך הוא שיקדים להביא הגשם במוצאי החג ביום שחל בו הזמן כפי התנאי שיתמלאו אותם בורות של אותו הגמון ויהיה קדוש השם שיתברר לעיני העמים שהגשמים יורדין בשביל ישראל.<br>ולזה אמר תנא דברייתא פעם אחת עָלוּ כָּל יִשְׂרָאֵל כי עלו רובן ורוב ככל ולכך הוצרך מים הרבה ועוד נמי כי עלו לרגל וגם בעבור ישיבת ירושלים עצמה מלבד זמן הרגל שערב להם אותה שנה לישב בירושלים ימים יתרים בעבור אהבתן בירושלים וגם מחמת כן הוצרכו להם מים רבים כי ישבו ימים יתירים שם ולכך הוצרך נקדמון ללוות.<br>ומה שאמר לו <b>הֲרֵינִי נוֹתֵן לְךָ שְׁתֵּים עֶשְׂרֵה כִּכְּרֵי כֶּסֶף</b>, נראה כיון במספר י"ב ככרים של כסף שתגין עליו זכות י"ב ככרות של לחם הפנים המסודרים בשלחן בתוך ההיכל וגם זכות י"ב שבטים שבטי י־ה.<br>ומה שאמר<b> כָּל הַשָּׁנָה לֹא יָרְדוּ גְּשָׁמִים</b> רוצה לומר לא ירדו כמנהגן בירושלים שדרכן לירד ברבוי עצום למלאות בורות שומין ומערות ונקדמון לא היה משום הפסד ממונו אלא בשביל קדוש השם.

Daf 20a

<b>רִבּוֹנוֹ שֶׁל עוֹלָם, הוֹדַע שֶׁיֵּשׁ לְךָ אֲהוּבִים בְּעוֹלָמְךָ.</b> פירוש בנס השני יתוודע שיש לך אוהבים בעולמך כי אורח שבא לבית בעל הבית והביא לו תבשיל לאכול אינו ניכר שהוא אהוב שלו כי מה שהביא לפניו הוא דבר מוכרח דאי אפשר להניח האורח ברעב אבל אם הביא לו מותרות שהביא לו שני מיני תבשיל ניכר שהוא אהוב שלו וכן כאן נס הראשון להביא מטר למלאות המעיינות הוא דבר הכרחי שאם לא היה יורד מטר היה מתחייב בי"ב ככרי כסף וגם לא היה בזה קדוש השם ואם כן אינו ניכר בנס של המטר שהיה בסוף אהוב.<br>אך בנס השני ניכר שהוא בסוג אהוב יען כי נס הראשון די לו להנצל מחיוב י"ב ככרי כסף וגם נעשה בו קדוש השם שאם לא היה נעשה הנס השני של זריחת השמש לא היה יכול להוציא ממנו בדין את הכסף וגם הכל יודעים ומודים שהמטר ירד בשביל ישראל ונעשה קדוש השם ורק היה ההגמון מערער ועושה עמו טענה בדין ויהיה צריך לדון עמו והגם דודאי היה נוצח נקדמון עם כל זה היה לו כאב הראש לעמוד עמו בדין אך בנס השני ניצול מן דין ודברים ואין להגמון פתחון פה לדבר כנגדו והיה לו מנוחה גדולה בזה הנה בזה ניכר שנקדמון לפני המקום ברוך הוא הוא בסוג אהוב.
<b>שְׁלֹשָׁה, נָקְדָה לָהֶם חַמָּה, וְאֵלּוּ הֵן: מֹשֶׁה, וִיהוֹשֻׁעַ, וְנַקְדִּימוֹן בֶּן גּוּרְיוֹן.</b> נראה לי בס"ד אותיות <b>השלשה</b> <small>[640]</small> בה־א הידיעה כי היו ידועים ומפורסמים בדורם עולה מספר <b>שמש</b> <small>[640] </small>כי יתחברו ב' ההי־ן עם למ־ד ויהיה מ' ואז הוא אותיות שמש רמז כי להשלש צדיקים הידועים נעשה להם נס בשמש.
<b>אֵימָתַי "וְרָגְזוּ וְחָלוּ מִפָּנֶיךָ" <small>(דברים ב, כה)</small>? בְּשָׁעָה שֶׁנִּקְדְּמָה לוֹ חַמָּה לְמֹשֶׁה!</b> קשה היכא רמיז חמה באומרו מִפָּנֶיךָ? ונראה לי בס"ד דאמרו רז"ל<small> (בבא בתרא עה.)</small> פני משה כפני חמה נמצא באומרו מִפָּנֶיךָ נרמזה החמה כי פני משה הם כפני חמה.
<b>טוֹבָה קְלָלָה שֶׁקִּלֵּל אֲחִיָּה הַשִּׁילוֹנִי אֶת יִשְׂרָאֵל, יוֹתֵר מִבְּרָכָה שֶׁבֵּרְכָן בִּלְעָם הָרָשָׁע.</b> נראה בס"ד דדריש <small>(משלי כז, ו)</small> '<b>נֶאֱמָנִים</b>' לשון גידול כמו כַּאֲשֶׁר יִשָּׂא הָאֹמֵן אֶת הַיֹּנֵק <small>(במדבר יא, יב)</small>. והענין כאן הוא כמו שאמרו <small>(ערכין טז:)</small> אָמַר רַבִּי יוֹחָנָן בֶּן נוּרִי: מֵעִיד אֲנִי עָלַי שָׁמַיִם וָאָרֶץ שֶׁהַרְבֵּה פְּעָמִים לָקָה עֲקִיבָא בֶּן יוֹסֵף עַל יָדִי שֶׁהָיִיתִי קוֹבֵל עָלָיו לִפְנֵי רַבָּן גַּמְלִיאֵל וְכָל־שֶׁכֵּן שֶׁהוֹסִיף בִּי אַהֲבָה, לְקַיֵּם מַה שֶּׁנֶּאֱמַר: אַל תּוֹכַח לֵץ פֶּן יִשְׂנָאֶךָּ<small> (משלי ט, ח)</small> עיין שם.<br>וכן כאן<b> נֶאֱמָנִים פִּצְעֵי אוֹהֵב</b> רוצה לומר הפצעים שיהיו מן האוהב נאמנים כלומר מגדלים האהבה להמוכיח וכמו שאמר רבי יוחנן בן נורי אף על פי שהיה מוכיח עקיבא בן יוסף על ידי היה מוסיף בי אהבה ולכך בקללה זו שקללם <small>(מלכים א' יד, טו)</small> כַּאֲשֶׁר יָנוּד הַקָּנֶה סיים עֲלֵי מָיִם שהתורה נקראת מים והם יהיו נדים בגלות בעבור שלא תזוז התורה מהם ולכן שמחו ישראל בדברים אלו של הנביא כי ידעו שהגלות הוא מוכרח להם ושמחו בדבריו שאמר יָנוּד הַקָּנֶה עֲלֵי מָיִם שיוצא מדברים אלו שלא תזוז התורה מהם.<br>אך <b>נַעְתָּרוֹת נְשִׁיקוֹת שׂוֹנֵא</b> והיינו נַעְתָּרוֹת<b> </b>לשון רבוי כמו <small>(יחזקאל לה, יג)</small> הַעְתַּרְתֶּם עָלַי דִּבְרֵיכֶם אֲנִי שָׁמָעְתִּי והכונה כי הנשיקות אלו הברכות מאחר שהם יצאו מפי השונא הם מגדילים ומרבים את השנאה וכן ישראל אף על פי ששמעו ברכות שברכם בלעם כיון דברור להם שהוא בעל כרחו הוסיפו והרבו שנאה יותר כי אמרו: זה שונא איך יברכנו? אלא ודאי כונתו היתה לקלל ולומר הפך הברכות ורק בעל כרחו הוציא מפיו ברכות! וכאשר היה כן באמת ונמצא נתגלית בזה רעת לבבו לכך נעתרה ורבה השנאה ששנאוהו ישראל.
<b>אֲבָל בִּלְעָם הָרָשָׁע בֵּרְכָן בְּאֶרֶז, שֶׁנֶּאֱמַר: <small>(במדבר כד, ו)</small> "כַּאֲרָזִים".</b> פירש רש"י ז"ל הוא אמר כַּאֲרָזִים והמלאך השיבו עֲלֵי מָיִם <small>(במדבר כד, ו)</small>, והקשה מהר"י צרפתי ז"ל והלא מנה שלשה דברים כאן מים וגזעו מחליף ושרשיו מרובין והמלאך השיב עֲלֵי מָיִם דוקא! ותירץ דאם הארז נטוע על המים יהיה אותו ארז גזעו מחליף ושרשיו מרובין ואם כן נכללו כולם בזה הדבר עד כאן דבריו.<br>ונראה לי לפי זה שפיר אמר עֲלֵ<b>י</b> מָיִם ביו־ד ולא אמר עַל מָיִם דידוע יתרון היו־ד בסוף תיבה מורה על רבוי הפעלים כמו הוּא הָיָה אֲבִי כָּל תֹּפֵשׂ כִּנּוֹר וְעוּגָב <small>(בראשית ד, כא)</small> וכן עֲ‍לֵי עָשׂוֹר וַעֲלֵי נָבֶל <small>(תהלים צב, ד)</small> וכן כִּי הֳ' גָּמַל עָלָיְכִי <small>(תהלים קטז, ז)</small> וכן נמי יש יו־ד בסוף תיבה הנקראת יו־ד הרבים כמו אַבְנֵי מַחְצֵב<small> (דברי הימים ב' לד, יא)</small> ולכן אמר כאן עֲלֵי מָיִם הוסיף יו־ד על רבוי הפועליות הנפעלים מצד המים לארז.
<b>עוֹקַרְתּוֹ וְהוֹפַכְתּוֹ עַל פָּנָיו.</b> קשה לשון 'עַל פָּנָיו' אין לו ביאור וכי אילן הארז יש בו פנים ואחור? ונראה לי בס"ד לשון מליצה הוא זה כי פנים הוא לשון חשיבות דחשיבות מכונה בלשון פנים וכיון דנעקר הוא מתייבש ואבדה ואזלא חשיבותו.<br>ונראה דרמז גם כן בזה הלשון שנאמר הוֹפַכְתּוֹ עַל פָּנָיו שאם תהפך אותיות ה<b>ארז</b> על פניהם שתקראם למפרע יהיו נקראם <b>זרא</b> כמו וְהָיָה לָכֶם לְזָרָא בפרשת בהעלותך <small>(במדבר יא, כ)</small>.
<b>וְלֹא עוֹד, אֶלָּא שֶׁזָּכָה קָנֶה לִטֹּל הֵימֶנּוּ קוּלְמוֹס, לִכְתֹּב בּוֹ סֵפֶר תּוֹרָה נְבִיאִים וּכְתוּבִים.</b> צריך להבין חשיבות זו של קנה שכותבים בו ספר תורה מה שייכות יש לה בדמיון על ישראל?<br>ונראה לי בס"ד כי הכתיבה בקנה נעשה בה קיום לאותו דבר שכותבין בו שבזה מתאמן ומתחזק קיומו שלא ישתכח וכן כינה הכתוב קיום התורה אצל ישראל שלא תשתכח בכתיבה דכתיב בירמיה <small>(ירמיהו לא, לב) </small>נָתַתִּי אֶת תּוֹרָתִי בְּקִרְבָּם וְעַל לִבָּם אֶכְתֲּבֶנָּה, ונמצא נעשה דמיון בקנה שכותבים בו ספר תורה כדי לשמור קיומו שלא יתאבד לכח הזכרון של התורה שיתקיים ויתחזק אצל ישראל שלא תשתכח מהם כלל.

Daf 20b

<b>מִיָּמַי לֹא הִקְפַּדְתִּי בְּתוֹךְ בֵּיתִי.</b> ואף על גב דקאמר לעיל הרגיש רב אדא בר אהבה ואקפד, הראה קפדנות מבחוץ אבל בקרבו שהוא תוך גופו לא הקפיד כלל! וכאן אמר בְּתוֹךְ בֵּיתִי רוצה לומר בתוך גופי שהגוף נקרא בית בקהלת <small>(קהלת יב, ג)</small>.<br>אי נמי מה שאמר אקפד אינו רוצה לומר נתכעס אלא הכונה רוצה לומר חשש כי הקפדה היא גם כן לשון חששה כמו שאמרו בגמרא <small>(פסחים קי:)</small> גבי זוגות מאן דקפיד קפדין בהדי.
<b>וְלֹא הָלַכְתִּי אַרְבַּע אַמּוֹת בְּלֹא תּוֹרָה וּבְלֹא תְּפִלִּין.</b> יש להקשות והלא בעל כרחו היה הולך במקומות המטונפות ובעל כרחו לא היה מהרהר שם בדברי תורה? ואין לומר דלא הלך במקומות מטונפות דהא אמר נמי וְלֹא הִרְהַרְתִּי בַּמְּבוֹאוֹת הַמְּטֻנָּפוֹת וכיון דאמר 'לא הרהרתי' משמע דהלך שם אלא שנזהר לבלתי יהרהר שם בדברי תורה!<br>ונראה לי בס"ד שבזמן הקודם היה בית המדרש שלהם חוץ לעיר כנודע בגמרא <small>(עירובין מה.)</small> והוא היה הולך מביתו לבית המדרש בבוקר ויושב שם כל היום וחוזר לביתו אחר שתי שעות או שלש מן הלילה כי היה מנהגם לקבוע ישיבה של לימוד תורה גם בלילה ובהליכתו בבוקר לא היה הולך דרך המלך ברחובות העיר מפני שהיה נמצא בהם טינוף והוא היה בהילוכו לובש תפילין ועוסק בתורה לכן היה מוכרח לילך בדרך המדבר שאין שם טינוף כלל.<br>ועל זה הדרך קאמר <b>לֹא הָלַכְתִּי אַרְבַּע אַמּוֹת בְּלֹא תּוֹרָה וּבְלֹא תְּפִלִּין</b> דקאי על דרך הלוכו מביתו לבית המדרש בבוקר אך בחזרתו בלילה אי אפשר לו לחזור דרך המדבר מפני הלסטים ומוכרח לחזור דרך המלך ברחובות העיר ובלילה אינו לובש תפילין, וגם היה נזהר כשיגיע לרחוב שרבו להיות בו טינוף שאינו מהרהר בו בדברי תורה ועל זה הדרך של חזרתו קאמר לֹא הִרְהַרְתִּי בְּדִבְרֵי תּוֹרָה בַּמְּבוֹאוֹת הַמְּטֻנָּפוֹת.<br>ונראה לי בס"ד מה שאמר <b>וְלֹא הָלַכְתִּי אַרְבַּע אַמּוֹת בְּלֹא תּוֹרָה וּבְלֹא תְּפִלִּין</b>, הכונה על פי מה שאמר רבינו האר"י ז"ל בשער מאמרי רז"ל בביאור מאמר כל ההולך ארבע אמות בארץ ישראל הרי זה בן עולם הבא <small>(כתובות קיא.)</small> דהיינו שממשיך ד' פעמים מ"ו שהוא מילוי שם ע"ב ללאה הנקראת כנסת ישראל ומה שאמר 'אמות' הכונה על מלוי מי כל מ"ז כי מספרו אמה <small>[46]</small> עיין שם. ונראה שהוא היה עושה זו הכונה של המשכת ד' פעמים מ"ו שנקראים בדברי רז"ל 'ארבע אמות' והיה נזהר לעשות המשכה זו של ארבע אמות הנזכר בהיותו עוסק בתורה ולובש תפילין שבזה תתעלה יותר.
<b>וְלֹא יָשַׁנְתִּי בְּבֵית הַמִּדְרָשׁ, לֹא שְׁנַת קֶבַע וְלֹא שְׁנַת עֲרַאי.</b> נראה לי בס"ד <b>שְׁנַת קֶבַע</b> בלילה דלפעמים שוהין בבית המדרש דלימודם עד חצי הלילה והיו החכמים והתלמידים מוכרחים לישן שנת קבע עד הבוקר בבית המדרש כי יש פחד לילך לבתיהם בחצות הלילה כי בית המדרש רחוק מן הבתים שלהם והוא כאשר יזדמן לו כך ששהה בלימודו עד חצות לילה דאינו יכול לילך לביתו היה נשאר ניעור ולומד תורה בבית המדרש עד הבוקר ולא היה ישן שנת קבע כשאר חכמים אף על פי שמותר מן הדין.<br>וכיון דנזדמן לו כך בלילה שניעור כל הלילה היה צריך שישן ביום <b>שִׁינַת</b> <b>עֲרַאי</b> בבית המדרש בתוך הלימוד שלו וגם בזה היה נזהר ומתגבר על שינתו שדוחה השינה ולא היה ישן ביום כלל אפילו שנת עראי לכך הקדים בדבריו שנת קבע.
<b>אִיכָּא דְּאַמְרֵי: מִלְּתָא דְּשִׁיבְתָּא הֲוָה גָּמִיר.</b> עיין פירוש רש"י ז"ל והענין הוא כי ביומא <small>(יומא עז:)</small> אתמר רבן שמעון בן גמליאל אומר מדיחה אשה ידה אחת במים ונותנת פת לתנוק ביום הכפורים ואינה חוששת ואמר אביי היינו טעמא משום שיבתא, ופירש רש"י ז"ל מדיחה את ידה לפי שרוח רעה שורה על הנלקח בידים שלא נטלן שחרית ושם השד שבתא, וכתבו התוספות מה שהעולם אין נזהרין עכשיו בזה לפי שאין אותה רוח רעה שורה באלו המלכיות כמו שאין נזהרין על הגילוי ועל הזוגות עיין שם<br>ונראה כי בזמן רב הונא היתה מזקת אותה רוח רעה והוא היה לו איזה לחש ללחוש על המים שאם יש אדם ששרתה עליו רוח רעה זו הנקרא שבתא ישפוך על ידיו מאלו המים ויסתלק אותו רוח רעה ויצא ממנו, ובערוך <small>(ערך שבתא)</small> כתב וזה לשונו איכא דאמרי מלתא דשבתא הוה גמיר פירשו בתשובות רוח רעה אוחזת התנוקות בצואר במפרקת בגידים שאחורי הצואר ומייבשת אותם ומתנוונו והולך עד שימות ושמא בלשון ארמית נקרא שבתא וזמנה מבן ב' חודשים ומתייראין ממנה עד ז' שנים וזה יהיה בשעה שהאם באה מבית הכסא או מהנהר ומניקה את בנה לאלתר עד כאן לשונו עיין שם.

Daf 21a

<b>מִשּׁוּם דִּנְפִישִׁי בְּנֵי חֵילָא דִּמְחוֹזָא.</b> פירש רש"י דאיכא עניים טפי וקא מיכלי קרנא. והקשה מהרש"א בני מחוזא עשירים היו וכמו שאמרו בבבא קמא <small>(בבא קמא קיט.)</small> עיין שם.<br>ונראה לי בס"ד דודאי אף על גב דבני מחוזא רובן עשירים אי אפשר לעיר בלא עניים אך אם אנשי העיר בינונים ואין בהם עשירים לא יחזרו העניים על הפתחים כי הבנונים שהם מכניסים רק כדי אכילת בני ביתם אין נותנין פת ומאכל לעני הדופק על הפתח ולכן שם לא ימצא עניים מחזירים על הפתחים אבל בעיר שיש בה עשירים הרבה ודאי העניים של אותה העיר הם מחזירים על הפתחים ואם יכריז כך יבואו בודאי כל אלו המחזרים לביתו לאכול מאחר דהכרוז כָּל דִכְפִין יֵיתֵי וְיֵיכֹל למה יחזרו על הפתחים הסגורים שצריך לצעוק ולבקש מהם!<br>והא דקרי לעניים אלו בשם חֵילָא<b> </b>כי הם באים בכח הזרוע דחצופים הם ובאים בחזקה כמו חיל המלך הנכנסים לבתים בחזקה לאכול.
<b>וּנְקַיֵּים בְּנַפְשִׁין <small>(דברים טו, ד)</small> "אֶפֶס כִּי לֹא יִהְיֶה בְךָ אֶבְיוֹן".</b> נראה כונתם לשם שמים שאם ישארו בדוחק זה בהיותם חובשי בית המדרש מוכרחים לקבל הספקה מאחרים ובזה ממילא יחלש שכר הנפש ונחשבים אביונים מצד שכר הנפש לפי ערכם. ולזה אמר וּנְקַיֵּים בְּנַפְשִׁין דייקא לֹא יִהְיֶה בְךָ אֶבְיוֹן דאז תהיה כל תורתם לעצמן ואדרבה הם יחזיקו ביד אחרים ללמוד תורה.<br>והא דיתבי לכתחלה תחת כותל רעוע נראה ודאי דאותו הכותל מצד שהיו יושבים תחתיו היה ישר וזקוף היטב לא נראה בו שום רעותא אך מצדו השני מעבר השני נפל רוב עוביו של הכותל ולא נשאר עומד בו אלא רק חלק קל מצד שהיו יושבים תחתיו.
<b>נִישְׁדֵי עָלַיְהוּ הַאי גּוּדָא וְנִקְטְלִינְהוּ, שֶׁמַּנִּיחִין חַיֵּי עוֹלָם [הַבָּא] וְעוֹסְקִין בְּחַיֵּי שָׁעָה.</b> כך הגרסא בעין יעקב ונראה לי בס"ד כי בעסק התורה נעשה זווג ויחוד יסוד ומלכות וידוע שהיסוד נקרא 'כל' והמלכות היא שם אדנ־י שמספרו ס"ה בסוד הכתוב<small> (חבקוק ב, כ)</small> וַהֳ' בְּ'הֵיכַל' <small>[65] </small>קָדְשׁוֹ הַס מִפָּנָיו כָּל הָאָרֶץ, ונרמזים באותיות שקודם אותיות <b>עוֹלָם</b> שהם אותיות <b>כל</b> ואותיות <b>הס</b> שהם יסוד ומלכות.<br>וקראם חַיֵּי עוֹלָם דידוע מה שאמרו המקובלים ז"ל דכל אות מן אלפא ביתא משפיע חיות לאות שאחריו ולכן עשה השם יתברך שאות המשפיע הוא קטן במספרו מן אות הנשפע ללמד שלא יתגאה המשפיע על הנשפע שבאמת אין המשפיע נותן ממנו כלום אלא הוא מקבל מאת השם יתברך שהוא המחיה את הכל. ולכן לאותיות 'כל הס' שהם יסוד ומלכות קרי להו חַיֵּי עוֹלָם כי מהם ישתלשל שפע חיים לאותיות <b>עוֹלָם</b> שבאים אחריהם.<br>אמנם קודם אותיות <b>שָׁעָה</b> יש אותיות <b>סדר</b> שהם רומזים לעולם הזה והוא דידוע כי האכסדרא נקראת סדר כמו שנאמר בשופטים <small>(שופטים ג, כג)</small> וַיֵּצֵא אֵהוּד הַמִּסְדְּרוֹנָה, ופירש רש"י ז"ל תרגם יונתן 'אכסדרא' וידוע מה שאמרו רז"ל <small>(בבא בתרא כה:)</small> עולם הזה דומה לאכסדרא שהיא מוקפת שלשה מחיצות ורוח רביעית פתוחה, כן העולם צד צפון בלבד פתוח.<br>ולזה אמר <b>מַּנִּיחִין חַיֵּי עוֹלָם</b> זו התורה שבה נעשה יחוד וזווג ביסוד ומלכות הרמוזים באותיות שהם חַיֵּי עוֹלָם, <b>וְעוֹסְקִין בְּחַיֵּי שָׁעָה</b> היא עולם הזה שרמוזה באותיות 'סדר' שהם חַיֵּי שָׁעָה שמהם ישתלשל חיות לאותיות שעה הבאים אחריהם.
<b>נַפִילְנָא מֵאִסְקַרְיָא דִּסְפִינְתָּא וְטָבַעְנָא.</b> קשה אם לא יכול לפשוט איך יאבד עצמו לדעת? ואם לא יקיים דבריו איך אומר שקר חס ושלום?<br>ונראה לי בס"ד כי הוא היה יודע לשוט במים ואלו הלומדים לשוט דרכם לעמוד על מקום גבוה ולהשליך עצמן בנהר בעומק גדול אך תכף ומיד יוצאין ועולין כי הם מלומדים בדבר זה כאשר נמצא פה עירינו בנהר חדקל. ואם כן אם לא היה יכול לפשוט אין הכי נמי היה מפיל עצמו וטובע בנהר אך אין שום סכנה שהיה יוצא ועולה תכף ומיד ואמר כן לעיני הרואין בלשון בדיחות כדי שישמעו החכמים ויבואו אצלו לשאל ממנו.<br>ובזה ניחא לתרץ דקדוק אחר אמאי הלך למקום רחוק עד הספינה היה לו להעלות לגג בית המדרש ויאמר אם לא פשיטנא שישליך עצמו לארץ למטה? ובזה ניחא! כי בכהאי גונא ודאי לא היה עושה כן ואיך יוציא שקר מפיו אך בספינה אין שום סכנה והיה עושה כן כי מלומד בזה.<br>ועוד נראה לי בס"ד לתרץ דקדוק זה השני דנקיט באופן זה משום דהוא נקרא אִילְפָא שהוא רוצה לומר ספינה והלך אצל ספינה אשר יושבת על המים לרמוז אף על פי שהלך לסחורה לא זז מן עסק התורה שנקראת מים אלא הוא עוסק בתורה בינו לבין עצמו תמיד כספינה זו שהיא יושבת תמיד על המים.
<b>אָתָא הַהוּא סָבָא, תָּנָא לֵיהּ: הָאוֹמֵר: תְּנוּ שֶׁקֶל לִבְנֵי וְכוּ'.</b> נראה לי בס"ד בחכמה דבר עמו ההיא סבא ששאל אותו על זו הברייתא ולא שאלו על ברייתא אחרת כי ההוא סבא מפרש טעם הברייתא דאם אמר מתו ירשו אחריהם בין שאמר תנו בין אמר לא תתנו אין נותנים להם אלא שקל היינו טעמא משום דאם יתנו סלע הוי חב לאחרינא אותם אחרים הבאים תחתיהם אם ימותו אלו יען כיון דנותנים להם סלע אפשר דכליא קרנא ואם מתו לא ישאר לאחרים כלום.<br>ורמז לו בזה לא טוב עשיתי לדבר ככה לפרסם ולהודיע גודל השגתך בתורה דאפשר שיגיע פסידא לרבי יוחנן בזה דשמא יעבירו אותו ממלכותו כהך מעשה דרבי מאיר ורבי נתן עם רבן שמעון בן גמליאל <small>(הוריות יג:)</small>, ואפילו אם לא יעבירוהו לא יבצר מלחסר הספקתו כיון דאיכא גברא דעדיף מיניה והוא הרגיש ברמז של והשיב לו הא מני רבי מאיר היא דסבירא ליה מצוה לקיים דברי המת והטעם תלוי בזה ואין הטעם משום דחב לאחרים דלעולם ליכא למיחש בכהן גדול.<br>או יובן הביא לו שאלה כזאת לרמוז לו גם אתה אם מן השמים כתוב לך גדולה המתן ופירש כתרו של רבי יוחנן אחרי זה דאין אדם נוגע במוכן לחבירו.
<b>וְהָיָה מֻטָּל בְּבַיִת רָעוּעַ.</b> נראה בודאי מקודם לא היו מרגישים שהבית רעוע ואחר כך כשהרגישו רצו לפנותו משם תכף. ומה שאמר להם הוא גרם לעצמו רוצה לומר אל תחשבו שהוא עומד בהסתר פנים מלמעלה אלא לא כן אלא הוא גרם לעצמו שבקש זה בפיו.
<b>אוֹי לָנוּ שֶׁרְאִינוּךָ בְּכָךְ.</b> קשה מה נתחדש להם עתה שאמרו 'אוֹי'<b> </b>והיה להם לומר כן מעת שראוהו בכך?<br>ונראה לי בס"ד כי בתחלה היו חושבין יסורין אלו באו לכפר בעד איזה חטא חס ושלום ולכן לא אמרו 'אוֹי' כי אלו טובה לו דעבדי ליה כפרה אך אחר ששמעו שהוא הביא על עצמו דבר זה ולא חטא כלל אלא בעבור דבר קל גזר על עצמו לכך אמרו 'אוֹי לָנוּ שֶׁרְאִינוּךָ בְּכָךְ' כי עתה יהיה להם דין וחשבון מן השמים אם רבכם קבל על עצמו כל כך יסורין על דבר קל שאינו בו ממש אך אתם לא תקבלו עליכם יסורין קלין בעבור דברים חמורים! ולכן אמרו אוי לנו מיום הדין שראינוך בכך, כי עתה יאמרו לנו בדין ליקח קל וחומר מענין שלך!<br>אי נמי אמר לו 'אוֹי לָנוּ' כי אתה דרכך לקבל היסורין מאהבה ותאמר גם זו לטובה אם כן אצלך ה'אוי' <small>[17]</small> הוא גימטריא טוב <small>[17]</small> אבל אצלם הוא אוי! והשיב להם אם לא ראתוני בכך שאני מקבל מאהבה אז הוה אוי לי אך עתה שאני מקבלם באהבה הוא טוב לי!<br>ואומרו '<b>גַּם זוֹ לְטוֹבָה</b>' נראה לי בס"ד דידוע שבעת ימי השבוע בכל יום שולט ספירה אחת מן חג"ת נהי"מ<small> [חסד, גבורה, תפארת, נצח, הוד, יסוד, מלכות]</small> ובכל ספירה יש שם הוי־ה אחת שהם מספר יעקב <small>[182]</small>.<br>ובזה פרשתי בס"ד מה שאמרו רז"ל <small>(ויקרא רבה לו, ד)</small> אמר הקדוש ברוך הוא לעולמו עולמי עולמי אומר לך מי בראך? מי יצרך? יעקב בראך! יעקב יצרך! והוא תמוה! אך פרשתי רמז בשם יעקב על ז' שמות הוי־ה שעולים מספר יעקב <small>[26×7=182] </small>שהם משפיעים ומאירים בשבעת ימי השבוע.<br>והנה בכל הוי־ה יש אות ו' ובמלוי יודין הוא וי"ו <small>[22] </small>שעולה כמנין טובה <small>[22]</small> ולכן היה אומר גַּם 'זוֹ' רוצה לומר ז' וי"ו יהיו כל א' למספר טוֹבָה.
<b>עַיְּלוּהָ לְבֵי גִּנְזֵיהּ, וּמָלוּהוּ לְסִיפְטֵיהּ אֲבָנִים טוֹבוֹת וּמַרְגָּלִיּוֹת, וְשַׁדְרוּהוּ בְּיִקְרָא רָבָא.</b> לפי השערת קוצר דעתי נראה לי דאחר כך נעשה איזה סיבה מן השמים ונפקד זה העפר מן האוצר יען שאם נשאר כמו שהוא ודאי היו נלחמים על ידו ואם היה פועל בנם כאשר פעל בראשונה קשה הדבר לעשות הקדוש ברוך הוא נס לעובדי כוכבים ומזלות כמה פעמים ואם לא היה פועל כלום גם זה קשה מאד דנפיק מזה חלול השם אחר שכבר נתקדש שם שמים בו בפועל הנס.

Daf 21b

<b>וְכֵן מָצִינוּ בְּאֹהֶל מוֹעֵד שֶׁבַּמִּדְבָּר, שֶׁכָּל זְמַן שֶׁאֹהֶל נָטוּי, אָמְרָה תּוֹרָה: <small>(במדבר ה, ב)</small> "וִישַׁלְּחוּ מִן הַמַּחֲנֶה כָּל צָרוּעַ וְכָל זָב" וְגוֹ'.</b> קשה למה ליה לרבי יוסי למילף מאוהל מועד אחר שכבר יליף מהר סיני? ונראה לי בס"ד מה שאמר 'וְכֵן מָצִינוּ' אין זה דברי רבי יוסי אלא דברי רב נחמן בר יצחק הן.<br>ואצטריך להביא הא נראה לי בס"ד על פי מה שכתבנו בסה"ק<b> בֶּן יְהוֹיָדָע</b> כי רב נחמן בר יצחק חשב בתחלה שלא קראו בשביל איזה עסק שיש לו עמו אלא קראו בשביל כבודו שהיה יושב במקום גרוע אצל הפתח ששם ישבו המשרתים ובני אדם קטנים במעלה ופחותים ולכן קראו לישב לפנים במושב הגדולים והטעם שלא רצה לקום היינו משום דסבירא ליה האדם הגדול והנכבד הוא נותן כבוד למקום שיושב בו ולכן כיון דהוא יושב בסוף החדר סמוך לפתח נתייקר ונתכבד אותי מקום ואז ממילא גם הפחותים שהיו יושבים שם נתכבדו ואם יקום רב נחמן בר יצחק וישב בפנים למעלה יסתלק הכבוד מן המקום הזה הסמוך לפתח וממילא גם מן אותם בני אדם שיושבים יסתלק הכבוד דעתה נראה שהם יושבים במקום פחות וגרוע.<br>ולכן אף על גב דהוכרח להביא דברי רבי יוסי דקאמר להדיא 'אֵין מְקוֹמוֹ שֶׁל אָדָם מְכַבְּדוֹ אֶלָּא הָאָדָם מְכַבֵּד אֶת מְקוֹמוֹ' ויליף לה מהר סיני הוא ראה דאין זה מספיק, דיש להקשות אין הכי נמי האדם מכבד את מקומו דאם ישב אדם גדול במקום אחד נתכבד אותו מקום אבל אחר שנתכבד אותו מקום ישאר בכבודו לעולם גם אחר שהלך אותו אדם הגדול ממנו דזה נילף מהר סיני שנתכבד בהשראת שכינה ומתן תורה שהיה עליו ואם בסילוק שכינה משם יסתלק כבודו, למה הוצרך לפרש לו בִּמְשֹׁךְ הַיֹּבֵל הֵמָּה יַעֲלוּ בָהָר <small>(שמות יט, יג)</small>? אלא שגם אחר סילוק לא יסתלק הכבוד ממנו! ואם כן השתא תקשי לרב נחמן בר יצחק למה לא קם והלך אחר שקראו דאחר שנתכבד המקום בישיבתו בו ונתכבדו גם הפחותים שהיו יושבים בו לא יסתלק כבוד המקום וכבוד היושבים גם אחר שיקום רב נחמן בר יצחק וילך לו משם?<br>ולכך הוסיף רב נחמן בר יצחק לומר כיוצא בזה מצינו באהל מועד דהתם אחר שהוגללו הפרוכות מיד הותרו הזבין ומצורעים ליכנס שם מאליהן ולא מצינו שהוצרך להתיר להם דבר זה בפירוש נמצא בסילוק השכינה נסתלק הכבוד מאותו מקום מאליו וכן כאן אם היה קם רב נחמן מאותו מקום היה מסתלק הכבוד מן אותו המקום ומאותם שהיו יושבים בו ולכך חס רב נחמן על כבוד אותו מקום ועל כבוד אותם היושבים שלא ינטל מהם מה שנותן להם על ידו ולא קם מאותו מקום לישב בפנים.
<b>אָמַר לֵיהּ: אִי הָכִי, אֵיקוּם אֲנָא וְאֵיזִיל לְגַבֵּי דְּמַר.</b> קשה למה הוצרך לומר לו דברים, יקום ויבא אצלו באין אומר ואין דברים?<br>ונראה לי כי רב נחמן בר רב חסדא היה לו עסק עם רב נחמן בר יצחק לדבר עמו בדברי תורה ובתחלה כשאמר לרב נחמן בר יצחק '<b>לֵיקוּם מַר לֵיתִיב לְגַבָּן</b>' הבין רב נחמן בר יצחק דאמר לו כן משום כבודו שהיה יושב במקום גרוע, ולא ידע שיש לו צורך לדבר עמו בדברי תורה ולכך השיב לו רב נחמן בר יצחק '<b>אֵין מְקוֹמוֹ שֶׁל אָדָם מְכַבְּדוֹ</b>' ועתה רוצה רב נחמן בר רב חסדא להודיע לרב נחמן בר יצחק שיש לו צורך לדבר עמו כדי שלא יקום רב נחמן בר יצחק וילך לביתו מפני כי רב נחמן בר רב חסדא לא היה יכול לקום אותו רגע אלא צריך להמתין עד שיגמור עסקו שעושה שם במקומו ואם לא יאמר לו כן חושש שמא רב נחמן בר יצחק יקום וילך במקום אחר ולכן אמר לו '<b>אֲנָא אָקוּם וְאֵיזִיל לְגַבֵּי דְּמַר</b>' שבזה ידע רב נחמן בר יצחק שיש לו צורך לדבר עמו ואז לא יקום וילך לדרכו.<br>אי נמי אף על גב דאמר לו רב נחמן בר יצחק 'אֵין מְקוֹמוֹ שֶׁל אָדָם מְכַבְּדוֹ' עם כל זה אמר רב נחמן בר רב חסדא דודאי יהיה כבודו יותר אם ישב למעלה בפנים ולכן כדי שיהיה מוכרח לקום ולבא אצלו אמר לו דברים שידע שעתה יקום ויבא אצלו לישב במקום מכובד הראוי לו וכאשר עשה כן באמת בשמעו דברים אלו ממנו.
<b>מוּטָב שֶׁיָּבוֹא מָנֶה בֶּן פְּרָס, אֵצֶל מָנֶה בֶּן מָנֶה.</b> הקשה הרב פתח עינים ז"ל, איך יזלזל חס ושלום בכבוד אביו לקרותו פרס ולעצמו קרא מנה? ובסה"ק <b>בֶּן יְהוֹיָדָע</b> תרצתי בזה עיין שם.<br>ועוד נראה לי בס"ד לישב באופן אחר דמנה ופרס קאי על עצמו בתרווייהו והוא דיש שני מיני לימוד והשגה האחד הגירסא שיש לו בקיאות במשניות וברייתות ושמועות וזה נקרא בלשון חכמים 'סיני' והשני למוד העיון והסברא וחריפות וזה נקרא בשם 'עוקר הרים' ושלחו מבבל לחכמי ארץ ישראל הי מנייהו עדיף? והשיבו להם סיני עדיף דהכל צריכין למרי חטייא וכנזכר בגמרא<small> (ברכות סד.)</small>.<br>וידוע דלימוד השני של העיון והסברא שהוא 'עוקר הרים' נולד מן לימוד הבקיאות שנקרא 'סיני' ולכן זה נקרא בן של זה. ויש חכם שהוא שלם בלימוד הגירסא והבקיאות וגם כן שלם העיון והסברא והרי זה נקרא <b>מָנֶה בֶּן מָנֶה</b> כי מנה יאמר על דבר שלם וזה שלם בלימוד של 'סיני' ונקרא בו מָנֶה וגם שלם בלימוד העיון והסברא ונקרא בו בֶּן מָנֶה כי זה הלימוד הוא כמו בן שנולד מלימוד של 'סיני'. אבל יש שהוא רק שלם בלימוד הגירסא ואינו שלם בלימוד השני שנקרא <b>בֶּן פְּרָס</b> ולכן הוא הגיד על עצמו אף על גב דהוא שלם בלימוד הגירסא שיהיה נקרא בו מָנֶה עם כל זה אינו שלם בלימוד השני אלא נקרא בֶּן פְּרָס אבל אתה מָנֶה בֶּן מָנֶה שאתה שלם כאן וכאן!
<b>מוּטָב שֶׁיָּבוֹא מָנֶה בֶּן פְּרָס, אֵצֶל מָנֶה בֶּן מָנֶה, וְאַל יָבוֹא מָנֶה בֶּן מָנֶה, אֵצֶל מָנֶה בֶּן פְּרָס.</b> יש להקשות למה האריך לכפול הדברים כתנאי בני גד ובני ראובן וסגי לומר מוטב שיבא מנה בן פרס אצל מנה בן מנה?<br>ונראה לי בס"ד דהוה אמינא אם מנה בן מנה ניחא ליה בהכי לבא אצל מנה בן פרס לית לן בה דכבוד אדם רצונו לכך כפל הדברים לומר שבכל גוונא אין ראוי לעשות כן דאין רשאי לזלזל בכבוד תורתו כי רבה היא.
<b>בְּסוּרָא הֲוָת דְּבַרְתָּא, בְּשִׁיבְבוּתֵיהּ דְּרַב לָא הֲוָת דְּבַרְתָּא. סָבוּר מִינֵיהּ: מִשּׁוּם זְכוּתֵיהּ דְּרַב דְּנָפִישׁ. אִיתְחַזִי לְהוּ בְּחֶלְמָא: רַב נְפִישָׁא זְכוּתֵיהּ טוּבָא וְהָא מִלְּתָא זוּטְרָא הִיא לְרַב. אֶלָּא מִשּׁוּם הַהוּא גַּבְרָא.</b> הקשה מהרש"א ז"ל עם כל זה למה לא נתלי הדבר בזכות רב דנפיש כי בכלל מאתים מנה? ותירוץ ראשון דוחק דלשון אלא מורה דלא ניצולו בזכות רב כי אם בזכות אותו גברא ותירוץ שני גם כן דחוק דלא דמי להך דלעיל ורב המרחק בניהם ועוד אם כן ההוא גברא נמי שתלו הנס בעבורו מנכין לו מזכיותיו והשתא יהיה לו תרעומת גדולה מאחר שהוא ורב יושבים באותה שכונה למה לא יתלו הנס ברב שהוא עשיר בזכיות ואין ניכר בו הניכוי ויתלו הנס בו שאין לו אלא זכות אחד שמשאיל מרא וזבילא וכלי קרנא ולפחות יתלו בשניהם כדי ששניהם סובלים הניכוי כל אחד לפי ערכו!<br>והרב אהל יעקב מדובנא בדרשותיו תירץ הכונה רב נפיש זכותיה טובא שאפילו המשחית יחבל בשכונה של רב לא יוכל ליגע בביתו של רב אמנם ניצולה השכונה בשביל אותו גברא שאם היה המשחית נכנס לאותה שכונה היה מחבל לאותו גברא ולכן ניצולה כל השכונה שלא נתנו מן השמים רשות ליכנס שם כלל. וגם זה דוחק בלשון תלמודא דאמר סבור מינה משום זכותיה דרב דנפיש.<br>ונראה לי בס"ד על פי מה שאמרו המפרשים ז"ל בביאור מאמר לא חרבה ירושלים אלא על שביזו בה תלמידי חכמים <small>(שבת קיט:)</small>, ומקשים והא הוה ליה עבירות חמורות עבודה זרה וגילוי עריות ושפיכות דמים ואמאי לא תלו החרבן בחמורות? ותרצו דאין הכי נמי חרבה בשביל החמורות אך כיון שהיו מכבדים התלמידי חכמים העוסקים בתורה הגין עליהם זכות התורה לדחות הפרענות מעליהם אבל כיון שביזו בה תלמידי חכמים אינו בדין שתגין עליהם התורה שלומדים החכמים ולכך חרבה בשביל עוונות החמורות בודאי! עד כאן דבריו.<br>וידוע מה שאמרו רז"ל <small>(כתובות קה:)</small> האי צורבא מרבנן דמרחמי ליה אנשי מתיה משום דלא מוכח להו במילי דשמייא, ואם כן רב ודאי היה מגין זכותו בתורה לדחות הדבר מכל עיר סורא והא דלא הגין משום דהוה מוכיח עירו במילי דשמייא ולכך לא היו אוהבים אותו בלבבם וכיון דאין אוהבים אותו בדין הוא שלא יגין עליהם זכותו ולכן הם תחלה חשבו שנצולה השכונה מן הדבר בזכות רב שדחה הפורענות מן השכונה.<br>ואמרו להו בחלום <b>רַב נְפִישָׁא זְכוּתֵיהּ טוּבָא</b> ואם היה אפשר שיגין זכותו לדחות מן הפורענות מאחרים היה דוחה את הדבר מכל עיר סורא ואינו רק משכונה אחת אך מה שנדחה מן השכונה הוא בזכות אותו גברא אבל רב כיון דלא היו אוהבים אותו אנשי סורא אלא שונאים אותו בלבבם משום דהוה מוכח להו בודאי במילי דשמייא לכן לא הגון זכותו לדחות הדבר מכל סורא וגם מן השכונה ורק השכונה ניצולה בזכות אותו גברא!
<b>אִם גְּבִירָה לוֹקָה, שִׁפְחָה לֹא כָּל שֶׁכֵּן!</b> פירשו בתוספות ז"ל פירוש 'זו ארץ ישראל' ודבריהם צריכין ביאור מה חדשו התוספות בדברים אלו ומאי קא משמע לן? והרב פתח עינים ז"ל פירש בכונת דבריהם עיין שם.<br>ונראה לי בס"ד אל תפרש גבירה על ישראל הדרים בארץ ישראל ושפחה על ישראל הדרים בחוץ לארץ דודאי אין ראוי לבנות ישראל שבחוץ לארץ וחכמיהם בשם שפחה לכך פירשו דקאמר גבירה על גוף ארץ ישראל וממילא שפחה קאי על גוף הארץ של חוץ לארץ.
<b>וְכִי הֲוָה מִתְרַמִי לֵיהּ צוּרְבָא מֵרַבָּנָן, אַגְרָא מִינֵיהּ לָא שָׁקִיל.</b> פירוש אף על פי שהיה עשיר היה אומר לו בפירוש שלא יניח באותו הכלי האגרא שלו ואם הרגיש בו שהניח היה מחזיר לו בעל כרחו ואין זו בושה להנקז כי אומר לו כבר הוא נדר לכבוד התורה שיקיז לתלמידי חכמים בחנם ואדעתא דהכי מקיז ואם ירצה ליתן שכר לא יקיז לו.

Daf 22a

<b>מִסְתַּיִךְ דְּקָא מַגְנִי זְכוּתָךְ, אַכּוּלָא כְּרָכָא.</b> נראה לי בס"ד השלום השלוח מן השמים אינו בסוג השפעה אלא בסוג סימן דבזה נודע שהוא צדיק גמור ושלום לו למעלה מצד המיימינים ומצד המשמאלים ובשורה הייתה צריכה לאביי דמבית עלי קאתי ויש פתחון למעלה עליו שלא יאריך ימים מצד הגזרה שנגזר על בית עלי שימותו אנשים אך הוא לא נתקיים בו הגזרה משום דעסק בתורה וגמילות חסדים וכמו שאמרו בגמרא <small>(סנהדרין צח:)</small> ואם כן הוא צריך לבשורה זו של השלום כדי שיהיה לבו בטוח.<br>אבל רבא לא היה צריך לבשורה זו דאין זה רבא דאתי מבית עלי דאמרו עליו בגמרא דחי ארבעים שנה כי בגמרא נאמר זה על רבה בה־א וכאשר כתבנו במקום אחר הכרח דלא אמרו כן על רבא באל־ף שהיה חבירו של אביי שמלך אחר אביי שנולדו בזמן אחד והיו לומדים בקטנותם תורה ביחד לפני רבה כהא דמפורש בגמרא דברכות <small>(ברכות מח.)</small><br>ולכן השלום של רבא הוא סימן להודיעו שהוא צדיק גמור וזכותו מגין אַכּוּלָא כְּרָכָא ואמרו לו בשביל סימן זה מִסְתַּיִךְ<b> </b>פעם אחת בשנה להודיע לך בשלום זה מה שאין כן אביי מבית עלי דאין ראוי לו חיים מחמת כך יצטרך לבשרו ולהודיעו בעבור חייו בכל שבוע ושבוע כי כל ימיו אשר יחיה מעשרים שנה ואילך הם אצלו בספק מחמת המקטרגים ומשטינים שיקטרגו על שנותיו מחמת גזרת בני עלי ולכך צריך לבשרו בשלום.<br>והנה הרב פתח עינים ז"ל בראש השנה דף כ"א הקשה בשם רבני אשכנז כיון דהיה בא שלום לרבא כל ערב כיפור אם כן נתברר ונודע לרבא דמחר כיפור ואמאי הוה מתענה תרי יומי משום ספיקא כנזכר בגמרא דראש השנה? עיין שם.<br>ונראה לי בס"ד דודאי שלום זה לא היה נשמע אלא אליו דוקא ולכן היה מוכרח להתענות תמיד תרי יומי שאם יסמוך על השלום של בת קול להתענות יום אחד בלבד הנה לפעמים יזדמן שבחוץ לארץ לא כוונו כאשר עשו בית דין בארץ ישראל דאצל אנשי עירו היה הכיפור יום שני ובארץ ישראל היה יום שלישי והוא ביום ראשון לא בא לו שלום בבת קול שהוא ערב כפור בחוץ לארץ ולכך הוא מוכרח להתענות יום שני עם בני חוץ לארץ ולהתענות יום שלישי כבני ארץ ישראל.<br>נמצא יזדמן שיתענה שני ימים על פי בת קול ואם הוא סומך על בת קול בשנים אחרים להתענות יום אחד ישאלו אותו החכמים והתלמידים למה אתה אינך מתענה שני ימים משום ספיקא ובשנה זו התענית שני ימים משום ספק? ומוכרח לומר הטעם של בת קול והוא אינו רוצה לפרסם בדבר החשיבות הזאת שעושין לו מן השמים בשלום לכן היה מוכרח לעשות תמיד שני ימים דהא אמרו בגמרא דבשנה אחת אתרמיה כוותיה, ולכן מוכרח שיתענה שני ימים רצופים תמיד בכל שנה יען משום דלפעמים יתרמי שיתענה יום חד של ציבור משום מראית העין וחד כיפור האמיתי שנתאמת אצלו מכח השלום שבא לו ביום כיפור דבני חוץ לארץ.<br>וכל זה אני אומר דרך חידוד בס"ד אבל לקושיא זו יש לתרץ בפשיטות דמה שאמרו בגמרא דעביד תרי יומי זה היה עושה קודם שזכה שיבא לו שלום על ידי בת קול בכל ערב כפור אבל אחר שזכה לשלום על ידי בת קול אין הכי נמי היה סומך על בת קול ולא עביד אלא יום אחד כמו הציבור ורק אי אתרמי דטעו הוה עבד תרי יומי חד כמו הציבור מפני מראית העין וחד כיפור האמתי הנראה לו מכח השלום.<br>ואין להקשות כאשר נזדמן שלא יצאה בת קול בערב כיפור לומר לו שלום יאמר לציבור שלא יתענו למחר אלא ביום שאחריו? דזה אינו דאיכא למיחש שמא אותו שנה גרם החטא חס ושלום ולא בא לו שלום על ידי בת קול כלל שנתבטל דבר זה ממנו ולעולם אותו היום ערב כפור הוה ועוד לא היה לפרסם עצמו במעלה זו.<br>ובזה מצינו טעם אחר לומר שגם הוא היה מוכרח להתענות ביום שיתענו הציבור ולשמור קדושת היום ככל הלכותיו כי היה חושש אולי באמת זה היום ערב כיפור הוא וגרם החטא חס ושלום ולא בא לו שלום בו ועל כן גם הוא היה מוכרח להתענות יום שיתענו בו הציבור אף על פי שלא שמע הכרזה דבת קול בערב כיפור של הציבור.
<b>וְלָא רָמִי חוּטֵי דִּתְכֶלְתָּא בִּגְלִימֵיהּ.</b> נראה דלכל חוטי הציציות קרי להו בשם תכלת כי הוא העיקר, ונראה לי בס"ד דלא היה עובר בעשה ללבוש טלית בלא ציציות אלא היה עושה קרן אחת עגולה קצת ובזה פוטרה מן הציצית.
<b>דְּכִי הֲוָה מִלְּתָא דְּצִינְעָא וּבָעוּ לְמִיגְזַר גְּזֵירְתָּא, מְגַלּוּ לִי, וַאֲמִינָא לְהוּ לְרַבָּנָן.</b> נראה אף על גב דהוא היה רק זַנְדוּקָא שהוא שומר בית האסורין ואינו שר מגדולי המלכות כדי שיגלו לו סודותיהם הנה גזירות הללו שייכי להאסורים אשר בבית הסוהר שהם הפקידים והממונים על השומרים של בית הסוהר ולפעמים יעשו לפניהם מלשינות על היהודים שאסורים בבית הסוהר שילשינו עליהם שרוצים לברוח וכיוצא ועל ידי כך יגזרו עליהם מאסר קשה להחליף מקומם להניחם במקום קשה ומר כדי שלא יהיו יכולים לברוח מתוכו או לאסרם בשלשלאות ברזל או לעשות להם ענויים קשים או לתת להם עסק ביום שבת במלאכה כדי לחלל את השבת וכיוצא בזה.<br>ומאחר שזה האיש הוא מן השומרים של בית הסוהר יהיה לו ידיעה מדברים אלו שירצו לעשות להאסורים להכביד עליהם לזה 'אמר דְּכִי הֲוָה מִלְּתָא דְּצִינְעָא' פירוש מלשינות רעה קורא אותה מלתא דצניעא מפני שדרך לעשות המלשינות בצינעה ובסתר, וגם אופן הגזירות יתקנו אותם וידברו בם בסתר והוא כשירגיש דמחמת המלשינות יבואו לתקן על ישראל האסורים גזרה חדשה בדבר קשה ילך אצל החכמים תכף ויגיד להם ויעשו בקשת רחמים להפר עצתם קודם שתתגלה ותצא מן הכח לפועל.
<b>שֶׁאֵין לְךְ חֶרֶב שֶׁל שָׁלוֹם יוֹתֵר מִפַּרְעֹה נְכֹה, וְאַף עַל פִּי כֵן נִכְשַׁל בָּהּ יֹאשִׁיָּהוּ הַמֶּלֶךְ.</b> יש להקשות מלשון זה משמע דאיכא רבותא בשל פרעה נכה טפי מחרב שלום דעלמא, ומאי היא? דלפי הנראה בחרב שלום דעלמא שהיתה כונתו בכרכמיש והיה מוכרח לעבור דרך שם.<br>ונראה לי בס"ד דאית בה רבותא מחרב שלום דעלמא דאף על גב דכונת הנלחם לילך למקום אחר עם כל זה יש לחוש אולי בעברו דרך אותה מלכות ישתנה דעתו וילחם עם אותה מלכות עצמה שעובר עליה אבל חרב של פרעה נכה הוא חרב שלום בודאי הגמור דאי אפשר שילך וילחם בארץ ישראל אלא דוקא בכרכמיש יען כי כך נתנבא הנביא שלא ילחם אלא בכרכמיש, וכמו שכתב הרי"ף ז"ל בשם המדרש <small>(איכה רבה א, נג)</small> שאמר ירמיהו המלך ע"ה ליאשיהו המלך ע"ה כך מקובלני מן ישעיה רבי וְסִכְסַכְתִּי מִצְרַיִם בְּמִצְרַיִם <small>(ישעיהו יט, ב)</small> והכונה שהיה בכרכמיש אנשים רבים שעיקרם היו ממצרים ונלחמו הם בהם ולכן אמר לו נכה ליאשיהו<small> (דברי הימים ב' לה, כא)</small> וֵאלֹקִים אָמַר לְבַהֲלֵנִי חֲדַל לְךָ מֵאֱלֹקִים אֲשֶׁר עִמִּי, ופירש רד"ק שאמר לו זה היה מפי אלהים כי כן אמר ישעיה וְסִכְסַכְתִּי מִצְרַיִם בְּמִצְרַיִם. ויש מחלוקת בדברי חז"ל יש אומרים מה שאמר אֱלֹקִים בפסוק זה הוא קודש וכן נראה ממה שאמר הכתוב <small>(דברי הימים ב' לה, כב) </small>וְלֹא שָׁמַע אֶל דִּבְרֵי נְכוֹ מִפִּי אֱלֹהִים, אולי מפי ירמיה המלך ע"ה נאמר לו להלחם בכרכמיש עיין שם. נמצא נכה הלך על פי דברי הנביא ואין לחוש שמא ישנה וילחם בישראל ונמצא זו חרב של שלום בודאי הגמור.

Daf 22b



Daf 23a

<b>רִבּוֹנוֹ שֶׁל עוֹלָם, עַמְּךָ יִשְׂרָאֵל שֶׁהוֹצֵאתָ מִמִּצְרַיִם, אֵינָן יְכוֹלִין לְקַבֵּל לֹא רֹב טוֹבָה וְלֹא רֹב פֻּרְעָנוּת.</b> יש להקשות למה ליה למימר אשר הוצאת בענין זה? ונראה לי בס"ד כוונתו לומר אל תאשים אותם על אשר הם מתחטאים לפניך כבן המתחטא לפני אביו הלא זה הדבר אתה סבבת להם שנהגתה עמהם כמנהג האב עם בנו יחידו שמחבבו ביותר ועושה רצונו אף על פי ששואל שאלות הפכיות ורחוקות והסברת להם פנים הרבה שעל ידי זה היו כבן המתחטא לפני אביו.
<b>בְּמַה נִּמְלַט? בְּמַעֲשֵׂה יָדֶיךָ הַבְּרוּרִים.</b> נראה לי בס"ד נקיט ברורים לרמוז מעשה ידיך יש בהם כח וסיפוק לעשות בירורים של נצוצי הקדושה כראוי לכן נמלט הדור בזכותם.
<b>כָּל יָמָיו שֶׁל אוֹתוֹ צַדִּיק, הָיָה מִצְטַעֵר עַל הַמִּקְרָא הַזֶּה:<small> (תהלים קכו, א)</small> "שִׁיר הַמַּעֲלוֹת בְּשׁוּב ה' אֶת שִׁיבַת צִיּוֹן הָיִינוּ כְּחֹלְמִים".</b> נראה הוצרך לפרש ולומר כָּל יָמָיו לרמוז כי ענין השינה הזאת שישן שבעים שנה היה בה צורך תיקון בעולמות העליונים בימים ההם והתיקון הזה הגיע זמנו בימיו של חוני המעגל וכאשר כתבתי בזה בסה"ק<b> בֶּן יְהוֹיָדָע</b> ולכן אמר כאן כָּל יָמָיו שֶׁל אוֹתוֹ צַדִּיק הָיָה מִצְטַעֵר עַל הַמִּקְרָא הַזֶּה כי ימיו שראוי להיות בהם תיקון זה של השינה סיבבו שיצטער על המקרא הזה כדי שעל ידי כך יתגלגל הדבר הזה של השינה שישן שבעים שנה.
<b>יָתִיב וְקָא כָּרִיךְ רִיפְתָּא, אַתְיָא לֵיהּ שֵׁינְתָא, וְנַיִים.</b> הנה כפי הנראה מעשה שהיה כך היה דנוטע החרוב היה בתוך שדהו שהיתה בתוך בקעה גדולה והוא הוה כריך רפתא במקום אחר באותו הבקעה סמיך לשדה של הנוטע שהיה אותו מקום מובדל לבדי רחוק מאה אמות מגבול השדה של הנוטע וכשהיה כורך רפתא היתה חמרתה שלו עומדת אצלו בצידו באותו מקום ואחר שישן שם עשה לו הקדוש ברוך הוא נס שאותו המקום שהיה ישן בו הוקף מחיצות של עפר ונתכסה המקום מעיני הרואין מכל צדדיו והרואהו חושב שזה המקום הוא תל עפר וגם חמרתה שלו שהיתה עומדת בצידו נתכסת מעיני הרואין מחמת הקף זה שנעשה בנס. ועשה הקדוש ברוך הוא עוד נס אחר שהיתה אותה הקרקע מעלה עשבים ואוכלים אותם החמרתה וילדיה ואחר שאוכלים חוזרים וצומחים במקומם.<br>והוא כל משך השבעים שנה היה שוכב על צידו וכאשר נעשה זמן הקצתו ונסתלקה ממנו השינה נסתלקה גם המחיצה וההיקף בנס כמו שנעשו בנס ואז פתח עיניו על אותו צד שהיה כנגדו וראה החרוב ודבר עם הנוטע ואחר שדבר עמו הבין שישן שבעים שנה והפך עיניו לצד השני שהיתה עומדת חמרתא שלו וראה דהוו רַמְכֵי רַמְכֵי והוא היה נזון באותו הלחם שאכל שבעים שנה בדרך נס על דרך האמור גבי אליהו זכור לטוב וַיֵּלֶךְ בְּכֹחַ הָאֲכִילָה הַהִיא אַרְבָּעִים יוֹם וְאַרְבָּעִים לַיְלָה <small>(מלכים א' יט, ח)</small>, והוא נמשך כח האכילה אליו שבעים שנה, וכל אלו מעשה נסים ואין תמיהין על מעשה נסים.<br>אמנם כיון דאלו הם דברי אגדה יש להסכים כמו שאמרו המפרשים דכל זה היה לו במראה החלום שראה כך וכך קרה לו ולפי זה גם מה שאמר אחר כך שהלך לבית המדרש ושמע אומרים כך וכך ואמר לו אנא הוא ולא האמינו וסוף בקש רחמים שיפטר כל זה היה במראה החלום שהיה החלום ארוך עד שראה בו כל המראה הזה מתחלה ועד סוף, וברוך היודע.

Daf 23b

<b>מְשַׁדְּרֵי רַבָּנָן יְנוּקֵי דְּבֵי־רַב לְגַבֵּיהּ וְנַקְטֵי לֵיהּ בְּשִׁפּוּלֵי גְּלִימֵיהּ וְאַמְרֵי לֵיהּ: "אַבָּא אַבָּא, הַב לָן מִיטְרָא".</b> יש להקשות למה שולחים לו תינוקות של בית רבן ואין שולחים לו אנשים גדולים אשר הם מרגישים בחסרון המטר והם יהיו צועקים לפניו מקירות לבם דתלו בהם טפלי! מה שאין כן התנוקות אין מרגישים בצער חסרון המטר ואין צועקים אבא הב לן מטרא מקירות לבם?<br>ונראה לי בס"ד לפרש דרך צחות כי תנוקות של בית רבן יש להם מצד טבעם צער גדול לילך לבית הספר ושמחים ביום של בטלה ומתי יהיה להם יום בטלה הוא יום הגשמים שאין הולכים בו אותו היום לבית הספר כיון שהגשם יירד ולכן מלמדים אותם תצעקו לפניו 'הַב לָן מִיטְרָא' כדי שיבאו הגשמים ותהיו בני חורין שיהיה לכם בטלה ולא תלכו לבית הספר, ועל ידי כך אלו התנוקות אוחזים בְּשִׁפּוּלֵי גְּלִימֵיהּ ואין עוזבים אותו בשום אופן וצועקים מקירות לבם כי יום הגשם הוא יום שמחתם!<br>והא דנקטי ליה '<b>בְּשִׁפּוּלֵי גְּלִימֵיהּ</b>' רומזים לו בזה אנחנו רוצים גשם גדול שצריך האדם להגביה שפולי בגדיו כדי לילך ברחובות העיר, ולא סגי לן בגשמים מועטים שיהיו רק מזלפים את הקרקע היבשה ולכך מלמדים אותם שיהיו אוחזים אותו בשפולי בגדיו.<br>ועוד נראה לי בס"ד דמלמדים אותם לאחוז בשפולי הגלימה שלו רמזו לו רמז בזה כי אחר אותיות <b>גלמה</b> יש אותיות <b>מדון</b> והיינו דאמרו רז"ל הגשם שלום בעולם, ופרשנו בס"ד הטעם דאמרו בגמרא <small>(בבא מציעא נט.)</small> כד שלים חיטי מכדא נקיט ואתי תגרא, כי האשה מתקוטטת עם בעלה כשתראה אין חטים בכד בביתה וכשיש לה חטים היא בשלום שנאמר <small>(תהלים קמז, יד) </small>הַשָּׂם גְּבוּלֵךְ שָׁלוֹם חֵלֶב חִטִּים יַשְׂבִּיעֵךְ, וכנזכר בגמרא, וכשיש עצירת גשמים יהיה מדון בבית וכשיבואו הגשמים יהיה שלום. ולכן נקטי ליה 'בְּשִׁפּוּלֵי גְּלִימֵיהּ' שלו לרמוז לו שיעשה תפלה בעבור הגשם כדי לדחות המדון מן בתי ישראל כי בגשם יהיה חטים בבית ואז היה שלום כדכתיב הַשָּׂם גְּבוּלֵךְ שָׁלוֹם חֵלֶב חִטִּים יַשְׂבִּיעֵךְ.<br>ונראה דקרו ליה <b>חָנִין הַנֶּחְבָּא</b> היינו נחבא אותיות 'אב נח' שהיה נח הטבע ולהכי קרו ליה: אַבָּא אַבָּא.
<b>הֲוָה אָמַר לֵיהּ חַד לְחַבְרֵיהּ: לִיכְנוּף לְגַבֵּי הֲדָדֵי וְלִיבָּעִי רַחֲמֵי.</b> יש להקשות בגמרא דמועד קטן<small> (מועד קטן כח.)</small> רבה ורב חסדא תרוייהו צדיקים גמורים הוו מר מצלי ואתי מיטרא ומר מצלי ואתי מיטרא רב חסדא חיה תשעין שנין ורבה ארבעין שנין, משמע דהוא לבדו מתפלל על המטר ונענה וכאן קאמר דהיה מתפלל בצירוף רב הונא?<br>ונראה לי הך דמועד קטן היה בסוף ימיו דנפיש זכותיה. אי נמי התם איירי שהיה יורד לפני התיבה להתפלל על הגשם בצירוף כל הציבור עמהם כשגוזרין תענית בשביל עצירת גשמים אך כאן קודם שיגזרו תענית הם מתעוררים לבדם בלי ציבור וכיון דהוה מתפלל יחידי רוצה שיצטרף עמו חבר ולא סגי לחודיה.
<b>תִּתְיַפֶּה חַנָּה!</b> נראה לי בס"ד דלא היתה שחורה ונעשית לבנה או כעורה ונשתנית צורתה דאין ראוי לעשות נס פלאי לשנות הצורה בשביל דבר קל שאין בו צורך גדול אלא יתכן שהיו פניה מעלין חטטין או גלד ולא היו יכולים לעשות לה רפואה על ידי סם והתפלל שיתרפאו פניה וכשאמר תחזור לשחרותה חזרו פניה והעלו חטטין או גלד שהיה בהם בתחלה.<br>ונקיט לשון שחרות גם לכיעור של הצורה שהוא שינוי תואר הפנים וכן הוא בלשון העולם וכן הוא בלשון רז"ל כמו שאמרו על שונאיו של דוד המלך ע"ה בעת כניסת הארון להיכל שנשתחרו פניהם כשולי קדרה <small>(שבת ל.)</small>, דודאי התם לא נעשו פניהם שחורים ממש אלא נשתנה מראה פניהם לירקון ולרוע וכיון דהוה ליה שינוי לרוע קרי ליה בלשון שחרות כשולי קדרה וכן הענין כאן לשינוי פנים לרוע קרי ליה שחרות.

Daf 24a

<b>אָמַר לְהוּ: הָעֲבוֹדָה, שֶׁהֵן קוֹדְמִין לְבִתִּי.</b> קשא למה הוצרך להשבע? ועוד למה הודיעם שהוא היה הולך לקנות נדוניה לבתו ולמה לא אמר אני אתן כל מה שצריך להם?<br>ונראה לי בס"ד דחשש פן הם צריכין עשרה ויאמרו לו חמשה כדי שלא להכביד עליו ויקחו השאר מן אנשים אחרים אך כיון שנשבע שהם קודמין לבתו מוכרח שיתן להם כל צרכן ממעות אלו שבידו כדי לקיים שבועתו.<br>והא דלא אמר אני אתן כל צרכן, נראה לי מפני שלא רצה שיהיה עליו נדר אפילו שעה אחת דחש שמא מעות שבידו הם עשרה וצריך להם שנים עשר ואם כן אף על פי שהוא נותן העשרה תכף נשארו עליו השנים בתורת נדר עד שילך ויביא אותם מהבית ולא רצה בכך, ולכן לא אמר אני אתן כל צרכן אלא אמר שהם קודמין לבתי שנמצא לא הקדיש לצדקה אלא רק מעות שהיו בידו שהיה הולך ליקח בהם נדוניה לבתו ואם צריך להם עוד שנים לא נתחייב ליתן להם ונמצא שלא נעשה עליו נדר כי מעות אלו שבידו הוא נותן להם תכף.<br>ועוד נראה לי בס"ד הא דאמר <b>הֵם קוֹדְמִין לְבִתִּי</b> ולא אמר אני אתן להם כל מעות אלו שבידי, היינו כדי שלא יקשו עליו איך עושה כן לתת מעות אלו שהכין לבתו ותשאר בתו ריקם? ובודאי לא ניחא קמי שמייא למעבד הכי! וכבר זכתה בהם בתו שהרי הוא לקח המעות כדי לקנות לה בהם הנדוניה, ואיך תשאר ריקם? דאפשר יודעים שארס את בתו ובא לשוק בשבילה לכן אמר לו לשון דמשמע מיניה שלא תשאר בתו ריקם, אלא הוא יש לאל ידו לקנות נדוניה גם לבתו כי יש לו ממון בביתו ורק אלו יהיו קודמין לבתו שתקנו להם מאלו המעות המזומנים לעת עתה ואני אלך לבית ואביא מעות אחרים בשביל בתי ונמצא לאיש בינם לבין בתי אלא רק הקדימה אך בענין הנדוניה כולם שוים כי גם לבתו יקנה נדוניה.
<b>פָּשׁ גַּבֵּיהּ חַד זוּזָא, אָזַל זָבַן בֵּיהּ חִטֵּי וְאַסִּיק.</b> פרשתי בסה"ק <b>בֶּן יְהוֹיָדָע</b> שאותם החטים קנה אותם לצורך הנשואין של בתו עיין שם. וצריך להבין למה התחיל בצרכי הנשואין לקנות חטים ולא עשה התחלה בדבר אחר הצריך לנשואין?<br>ונראה לי בס"ד התחיל בחטים לסימן טוב כי מהחטים עושין לחם והבת כיון שנשאת נקראת בשם לחם דכתיב <small>(בראשית לט, ו) </small>כִּי אִם הַלֶּחֶם אֲשֶׁר הוּא אוֹכֵל, וגם בעבורה תתברך עסת הלחם בבית ולכן מנהג עירנו בגדאד שמדליקין לפני הכלה נר ארוך הרבה של שעוה ותוחבין הנר הזה בתוך כלי שהוא מלא חיטים לסימן טוב.<br>או יובן בס"ד הטעם על פי מה שאמרו בגמרא דנדה <small>(נידה מה:)</small> שנתן הקדוש ברוך הוא בינה יתירה באשה יותר מבאיש וכתבו המפרשים ז"ל הכונה דחיוב המצות תלוי בשלימות ההבנה אצל האדם, והיא מתחייבת במצות שנה אחת קודם הזכר, ולכן בחר להקדים קניית החיטים לצורך נשואי בתו קודם כל שאר דברים לרמוז על יתרון שיש לה לאשה בבינה יתירה הנזכר והבינה נרמזה בחטים כי <b>חטים</b> עולה מספר <b>בינה</b> <small>[67]</small>.<br>ובאופן אחר נראה לי בס"ד מה שקנה לצורך נשואי בתו החטים תחלה כי חטים הוא לסימן טוב יען דהחטים אשתנו למעליותא דבעודם חטים מברכים עליהם בורא פרי האדמה, וכיון דאשתנו דטחנום ואפום לחם הוי השינוי למעליותא דמברכים עליהם המוציא לחם מן הארץ ובורא מיני מזונות, מה שאין כן כל פרי שבעולם הן עץ הן אדמה מלבד הענבים אשתנו לגריעותא, דקודם מברכים עליהם ברכתן וכיון דאשתנו מברכים עליהם שהכל ודוגמה לחיטים דאשתנו למעליותא תמצא באשה דבעודה בבית אביה היא בתולה ואינה ראויה להריון וכיון דנשאת דנשברו בתוליה היא ראויה להריון ותביא בנים נמצאת אשתנית למעליותא עוד נמי בעודה בבית אביה היא טפלה ונזונת בתורת צדקה מאביה וכיון דנשאת נעשית בעלת הבית והכל מתברך בעבורה. ויש כמה תועליות בין קודם נשואיה לבין אחר נשואיה ולכן עדבר זה גם כן יתיישב מנהג עירנו שתוחבין לה נר ארוך בתוך החיטים שמאיר ומדליק שם.
<b>כַּמָּה אִיכָּא בֵּין שְׁמוּאֵל הָרָמָתִי לִיהוּדָה בֶּן גַּמְלִיאֵל.</b> יש להקשות מה חידוש זה ששמואל בקש מטר שלא בזמנו ונענה והוא בקש בזמנו ולא נענה, דהא ודאי איכא מעלות טובא בינו לבין שמואל המלך ע"ה שהיה נביא גדול ושופט גדול ושקול כמשה ואהרן והוא היה בזמן התנאים וכבר אמרו <small>(שבת קיב:)</small> אם ראשנים כמלאכים אנו כבני אדם, ולכן אם נעשה הפרש ביניהם בענין ירידת המטר אין זה חידוש! ועוד הוה ליה למימר כמה איכא בין דור שמואל הרמתי לדור יהודה בן גמליאל כיון דמסיים ואמר אוי לדור שנתקע בכך?<br>ונראה לי בס"ד דבא לומר אם אתם רואים ששמואל נענה ואני לא נעניתי אין הסיבה משום דהוא גדול ממני בתורה ובמעלה וגם שהיה נביא דדבר זה אינו מעכב יען דקיימא לן יפתח בדורו כשמואל בדורו<small> (ראש השנה כה:)</small>, אך עיקר הסיבה מפני יתרון שיש לו עלי בענוה ויראה ולא משום יתרונו עלי בתורה ובנבואה שאם אני היה לי ענוה ויראה כראוי הייתי נענה כמוהו אף על פי שאינני חכם בתורה כמוהו וגם אינני נביא כי יתרון זה של תורה ונבואה אינו מעכב בדבר זה ורק יתרון הענוה והיראה הוא המסבב.<br>ורמז לזה בדבריו הקצרים שאמר 'כַּמָּה אִיכָּא בֵּין שְׁמוּאֵל לִיהוּדָה' כי מספר <b>שְׁמוּאֵל</b> שע"ז <small>[377] </small>ומספר <b>יְהוּדָה</b> <small>[30] </small>שלושים, וההפרש שיש בין מספר שע"ז למספר שלושים הוא מספר שמ"ז כמנין <b>ענוה יראה</b> <small>[347] </small>שעולה מספר שמ"ז. ולזה אמר כַּמָּה אִיכָּא בֵּין שְׁמוּאֵל הָרָמָתִי לִיהוּדָה בֶּן גַּמְלִיאֵל, כלומר אל תחשבו שיתרון תורה ונבואה הוא הגורם אלא צאו וחשבו המספר שיש בין שמואל ליהודה שהוא מספר ענוה יראה זה היתרון הוא המסבב וגורם.
<b>מְשַׁחִידְנָא לֵיהּ בְּכַוְּרֵי, וּמְשַׁדַּלְנָא לֵיהּ, עַד דְּאָתֵי וְקָרִי.</b> נראה לי בס"ד תרתי מילי קאמר חדא משחדנא ליה בכוורי כדי שיאהב אותי ויהיה לבו נוטה אחרי ועוד משתדלנא ליה בדברי מוסר מצד הדגים האלה עצמן שאומר לו ראה בני דגים אלו אינם חיים אלא במים וכאשר יוציאום מהמים ימותו כן בני אדם אין להם חיות אלא בתורה וכשפורשים מן התורה ימותו וכאשר אמר רבי עקיבה לפפוס בן יהודה המשל הזה של הדגים וכנזכר בגמרא <small>(ברכת סא.)</small>.<br>גם אומר להם כמו דגים אלו שאין להם עפעפיים המכסים את העינים והם פתוחות תמיד כן בני אדם צריך שיהיו עיניהם פתוחות תמיד בספר ללמוד תורה ולא יתנו לעפעפיים תנומה.
<b>אִי מִשּׁוּם תְּנוּיֵי, אַנָן עֲדִיפִינָן מִינַיְהוּ.</b> יש להקשות מה סברה איכא למימר דעצירת גשמים וירידתן תלויה ברבוץ תורה כדי שיאמר אנן עדיפנן מנייהו? ומה טעם יש לתלות מניעת הגשם באנשי הדור? ומה ענין הדמיון דקאמר אין דורן דומה יפה?<br>ונראה לי בס"ד דמצינו שיש בתמר רמז להתחברות זכר ונקבה כי הגרעין של התמר מצד אחד יש לו דמיון זכרות ממש ומצד אחד יש לו דמיון נקבות ממש כבית רחם לאתתא, וכמו שכתב הרב אמת ליעקב ז"ל במערכת העי"ן אות ד"ן בשם מהר"י צמח ז"ל עיין שם.<br>ונראה לי הטעם בזה כי התמר רומז לתלמיד חכם וצריך החכם להרביץ תורה ללמדה לאחרים ולא סגי ליה בלימוד שלומד לעצמו וידוע כל משפיע נקרא זכר וכל נשפע נקרא נקבה ולכן תלמידי חכמים נקראו נשים ונקראו אנשים, שבתחלה צריך להיות כאשה נשפע מאחרים שלומד תורה מרבותיו ואחר כך יהיה כאיש זכר שמשפיע לאחרים ללמדם תורה ולכן נרמז בתמר בגרעין שלו צד אחד דוגמת זכרות וצד אחד דוגמת נקבות לרמוז שצריך החכם להיות בו דוגמת זכר ודוגמת נקבה ובתחלה דוגמת נקבה ואחר כך דוגמת זכר.<br>וכאשר נתבונן יותר נמצא שעשה הקדוש ברוך הוא רמז זה שיש בתמר גם בחטה ושעורה שהם עיקר הדגן כי כמו שנמצא בגרעין התמר צד אחד דוגמת זכרות וצד אחד דוגמת נקבות כן תמצא בחטה ושעורה ולמה כפל הרמז הזה בדגן גם כן וכבר עשאו בעיקר העץ שהוא התמר?<br>ונראה היינו טעמא כי כמו שצריך להיות משפיע ונשפע בעסק התורה כדאמרן כן צריך להיות משפיע ונשפע בצדקה וגמילות חסדים והיינו כי העשיר הנותן צדקה לעני הרי זה משפיע דוגמת הזכר ואם נותן הצדקה להתגאות אינו נשפע מלמעלה מאותה צדקה אבל אם יתן לשם שמים הרי זה נשפע מאותה צדקה מלמעלה כמו שאמרו <small>(ויקרא רבה לד, י)</small> יותר ממה שבעל הבית עושה עם העני, העני עושה עם בעל הבית, ונמצא גם בצדקה יש משפיע ונשפע וזה נרמז בדוגמה שעשה הקדוש ברוך הוא בדגן שהוא חטה ושעורה ונמצא משפיע ונשפע שצריך להיות בתורה נרמז בתמר שהוא עליון מכל האילנות, כן התורה היא עליונה שהיא מזון הנפש שהיא עליונה וכמו שאמרו <small>(תהלים נ, ד) </small>יִקְרָא אֶל הַשָּׁמַיִם מֵעָל - זוֹ נְשָׁמָה <small>(סנהדרין דף צא.)</small>, ומשפיע ונשפע שצריך להיות בצדקה שהיא מזון הגוף נרמז בדגן שהוא מזון הגוף שמתיחס לאדמה וכמו שנאמר וְאֶל הָאָרֶץ לָדִין עַמּוֹ - זֶה הַגּוּף.<br>והנה נודע כי הגשמים יש בהם התחברות זכר ונקבה כמו שכתבנו לעיל כי הם יורדים חלק ממים העליונים שהם זכר וחלק ממים התחתונים שהם נקבה ועל כן בזכות רבוץ תורה בישראל שיש בזה התחברות זכר ונקבה כי כל חכם העוסק בתורה הוא נשפע ומשפיע שהוא זכר ונקבה שנקרא איש ונקרא אשה יורדין הגשמים שהם חבור זכר ונקבה ואם יהיה חסרון ברבוץ תורה אז גורם ממילא לעצור הגשמים.<br>אמנם זה תלוי בפרנסי הדור שהם החכמים המרביצים תורה וכן נמי בזכות הצדקה שנותן העשיר שיש בה גם כן דוגמת נשפע ומשפיע שהם דוגמת זכר ונקבה ירדו הגשמים שהם התחברות זכר ונקבה וכן נוגע לזה מצות הצדקה דגם כן יש בה ענין זכר ונקבה כאשר כתבנו אמנם תלוי בעשירי הדור שיש להם יכולת לעשות צדקה.<br>ולכן כאשר נעצרו הגשמים וגזר רבא תענית והתפלל ולא נענה והקשו לו מזמן רב יהודה שהתפלל ונענה אמר רבא אם עתה עצירת הגשמים היא <b>מִשּׁוּם תְּנוּיֵי </b>רוצה לומר נעצרו בשביל חסרון של רבוץ תורה שהוא דבר התלוי בי ודכוותי שאין אנחנו משפיעין לאחרים ללמד אדרבה אַנָן עֲדִיפִינָן בדבר זה מזמן רב יהודה כי בזמנו כלהו תנויי בנזקין הוה ואנן קא מתנינן טובא וכו' ואי <b>מִשּׁוּם עוּבְדָא</b> שאין אני מקיים מצות הצדקה שהיא מצות עשה? ולזה אמר עובדא דהיינו עשה של הצדקה שגם כן יש בה ענין שופע ונשפע ודמייא לגשמים אִי אִיכָּא דְּחָזָא מִידִי דהיינו חסרון במצוה זו מצדי לֵימָא!<br>אך אם יש בזה חסרון מצד זולתי הם העשירים שבדור שאין מקיימים מצוה זו כתקנה להיות בה ענין שופע ומשפיע, <b>מַה יַּעֲשׂוּ פַּרְנָסֵי הַדּוֹר שֶׁאֵין דּוֹרָן דּוֹמֶה יָפֶה</b> דהיינו שנותנים צדקה ואין מתכוונין בה לשם שמים או נותנים צדקה ואין נותנין כדחזי להו ונמצא אין דורן דומה יפה במצוה זו כלומר אינו דומה למשפיע ונשפע שצריך להיות במצוה כדי שבזה לא ימנעו הגשמים שהם דוגמת זכר ונקבה מה יעשו פרנסי הדור תיקון לדבר זה כי אין יודעים מה שבלבם איך מתכוונין ואין יודעים יכולתם בעושרם, אם יש להם יכולת לעשות יותר ואם יש להם ממון ואין עושין צדקה כי דבר זה אין ביד הפרנס לעמוד עליו ולידע אותו על אמיתתו ולמה תתרעמו עלי? כי אין מצדי חששה בדבר זה דמה בידי לעשות ואינני עושה!

Daf 24b

<b>שְׁמַע מִינָהּ אִיכָּא שָׂבְעָא בְּעָלְמָא, יָהַב עֵינֵיהּ וַהֲוָה כַּפְנָא.</b> הדבר יפלא דלפי פשט הדברים נראה דיהב עיניה בשובע כאלו הטיל עין הרע חס ושלום ואיך יתכן זה דודאי אותו צדיק אין לו עין הרע חס ושלום אלא הוא בעל עין טובה וְטוֹב עַיִן הוּא יְבֹרָךְ! ועוד איך הוה כפנא ברגע בזמן מועט אם היה שבע מכבר והאוצרות מלאים בר ממה שהוציאה הארץ בשנה שעברה! ומי אכל האוצרות ההם בשעה אחת? ועוד יש דקדוקים אחרים כאן.<br>ובסה"ק <b>בֶּן יְהוֹיָדָע</b> פרשתי בס"ד דאין הכונה יהב עיניה בשובע אלא יהב עיניה בהנהו בי תרי דפרצי ברפתא ויהב עיניה בהו להענישם למנוע השפע מהם מכאן ולהבא על ידי כונה ידועה לו שיודע לכוין בשם ידוע והוא על דרך האמור בכמה דוכתי יהב עיניה ביה ועשאו גל של עצמות <small>(כמו בסנהדרין ק. ועוד)</small>, וכן אמרו יהיב ביה עיניה ונח נפשיה <small>(שבת לד.)</small>, וגם כאן אמר יהב עיניה באותם בי תרי להענישם במניעת השפע מהם אך הואיל ואותו זמן היה קטרוג למעלה על אותה העיר נתפשטה הכונה של רב יהודה שכוין במניעת השפע על אותה העיר כולה ולאו על אותם בי תרי דוקא.<br>ומה שנעשה רעב בשעה אחת היינו כי עלה על לבם של בעלי האוצרות של הדגן לסגור אוצרות שלהם שלא ימכרו אותו היום דגן כלל ואם יש מבקש רוצים ממנו ערך ארבע ידות על ערך שהיה נוהג כבר ומחמת כן אשר עלה השער פי ארבעה נעשה כפנא בעיר.<br>ועל פי הדברים האלה והצעה זו פרשתי שם בס"ד סיום המאמר הזה היטב ונתרצו כל הדקדוקים ואין צריך לכפול הדברים כאן שנית.
<b>שְׁלָם טָב, לְרַב טָב, מֵרִבּוֹן טָב, דְּמִטּוּבֵיהּ אוֹטִיב לְעַמֵּיהּ.</b> בסה"ק <b>בֶּן יְהוֹיָדָע</b> כתבתי פירוש מאמר זה בדברים קצרים, דכתבתי מובן הדבר על פי מה שאמר בזוהר הקדוש בהך עובדא, דבאו החכמים אצל רשב"י בשביל עצירת גשמים דאין הגשמים יורדין אלא אם כן נעשה זווג עליון במידות למעלה עיין שם, וכאן אפרש דברי הנזכר ברחבה והוא על פי מה שאמר רבינו האר"י ז"ל בשער הגלגולים דף מ"ב ע"ב ששני זווגים יש למעלה הא' הוא עליון בסוד הדעת שהוא זווג שם הוי־ה עם שם אהי־ה, והב' הוא למטה שהוא זווג שם הוי־ה ואלהי־ם ושם הוי־ה ואדנ־י, וארבע שמות אלו עולין מספר באר שהוא הזווג התחתון שביסוד, ורבא נשמתו מזווגים התחתונים האלה שמספרם באר וירמזו בשם רבא שהוא אותיות באר עיין שם, וידוע השפעת עולם הזה באה מזווג ד' שמות הנזכר שרמוזים בשמו של רבא שמשם הוא בא, ולזה אמר לו בחלום שלם הוא השפעת הגשמים לרב טב הוא רבא, באה מרבון טב הקדוש ברוך הוא, דמטוביה דרב טב הוא רבא רוצה לומר משמות הקודש שהם שורש נשמתו דרבא, אטיב הקדוש ברוך הוא לעמיה שהשפיע להם הגשמים על ידי זווג ארבע שמות הנזכר הרמוזים בשם רבא, שמהם היתה נשמתו של רבא:
<b>רִבּוֹנוֹ שֶׁל עוֹלָם: <small>(תהלים מד, ב) </small>"אֱלֹקִים, בְּאָזְנֵינוּ שָׁמַעְנוּ, אֲבוֹתֵינוּ סִפְּרוּ לָנוּ, פֹּעַל פָּעַלְתָּ" וְגוֹ', וּבְעֵינֵינוּ לֹא רָאִינוּ".</b> פירש רש"י, אבל בעינינו לא ראינו כלום עכשיו הראה לנו נפלאותיך, והוא נתכוון בזה על שמואל המלך ע“ה שעשה פועל בזה להביא גשם שלא בזמנו , ועל זה קאמר בעינינו לא ראינו דבר כזה עדיין ועכשיו הראה לנו, וכמו שנאמר מהרש"א ז"ל. ולפי פשוטן של דברים יש להתפלאת בזה דמדבריו מובן שיש הפרש בתמונה בין ראינו בעינינו לבין לא ראינו, ובאמת אין הפרש אצלינו אלא אנחנו מאמינים אמונה גו"ש בדברים שלא ראינו כאלו ראינו אותם בעינינו ממש, ואם כן מה קא טעין הראינו בעינינו.<br>ונראה לי בס"ד הכונה הכי קאמר הנה נסים ונפלאות הקדמונים אשר אבותינו ספרו לנו כמו ענין של שמואל המלך ע“ה שהוריד גשמים רבים בתפלתו שלא בזמנם, אנחנו מאמינים בהם אמונה גו"ש אף על פי שלא ראינו בעינינו, ועל כן בזכות אמונה זו שאנחנו מאמינים בדבר פלא אף על פי שלא ראינו בעינינו, ראוי שנזכה לנס כזה עתה בזכות האמונה הזאת. ונראה שהוא בקש גשמים מרובים מאד כמו שירדו בימי שמואל המלך ע“ה גשם עצום ורב, שאין דרכו לירד גשם עצום ורב בקיץ, אבל גשם מועט אפשר, ולכן גם הוא בקש גשם עצום ורב, ולכך אתא מטרא ברבוי כל כך עד דשפוך מרזבי לדגלת שנתמלאו החפירות שעושין בקרקע ברתובות העיר והמים היה הולך לחדקל. ונראה לכך חתכו מטתו בסכיני, לרמוז לו דענשו היה בשביל שבקש לעשות לו נס זה כניסי הראשונים שרצה שיהיה ברבוי כמו נס שנעשה בזמן שמואל המלך ע“ה, והיינו סכיני בהפוך אתיון הוא כניסי שאם היה מבקש על מטר מועט לא הוו קפדי עליה משמייא:
<b>חָלַשׁ לִבֵּיהּ שָׂרַף פִּינְכָא דְּדַיְסָא.</b> יש מפרשים פִּינְכָא<b> '</b>קערה' ויש מפרשים פִּינְכָא<b> '</b>כף'. ונראה לי בס"ד דבכוונה עשה כן לאכול מלא פינכא להודיע שהיה מוכרח לאכול בשביל כיפנא דהוה ליה שנתרעב הרבה והיינו <b>פינכא</b> בהפוך אתוון <b>כיפנא</b> ואכסיף וחלש דעתיה משום דאחיך ביה בדברים אלו שאמר לו.<br>ברם צריך לדעת איך סלקא דעתיה לאכול כיון שהוא עצמו גזר התענית? ונראה לי כי הוא היה הגדול שבעיר ודרכן במנחה של תענית ירד הגדול שבהם לפני התיבה לומר סליחות ולבקש ולהתפלל על המטר וכיון שראה עצמו רעב ביותר דן שאין לו ישוב הדעת להתפלל מכח צער רעבון לכך אכל כדי שתתיישב דעתו ויתפלל בכונה.<br>אך נראה שלא נתיישבה דעתו בפינכא חדא ולא הועיל ולכן לא נענה בשביל שלא היה יכול לכוין דעתו היטב ואמר לו רב נתן אִי הֲוָה שָׂרִיף מַר פִּינְכָא אַחֲרִיתִי הֲוָה אָתֵי מִטְרָא, כלומר היה לך ישוב הדעת היטב והיית מתכוין בתפלתך והוה אתי מטרא, והוא חשב דאחיך ביה ואכסף וחלש דעתיה, אבל רב נתן ודאי לא היתה כונתו לביישו אלא כונתו כמו שכתבתי.
<b>רַבִּי חֲנִינָא בֶּן דּוֹסָא, הֲוָה קָא אָזִיל בְּאוֹרְחָא וַהֲוָה דָּארֵי צַנָּא דְּמַלְּחָא אַרֵישֵׁיהָ.</b> נראה לי דהאי צַנָּא דְּמַלְּחָא לא שלו היתה אלא מצאה בדרך והוליכה לביתו לשמרה עד שיוודעו בעליה וכמו שאמרו הגאונים על הנך עיזי דשל מציאה היו.<br>ונראה דלכן בקש שיפסקו הגשמים כדי שלא ימס המלח כי היה רוצה לשמרו לקיים בו מצות עשה של השבת אבדה, אבל אם היה שלו לא אכפת לו לבטל ירידת המטר בעבור הנאת עצמו. ועוד ודאי הוא אין לו כל כך מלח הרבה דמה יעשה בו מאחר דאכילתו קב חרובין מערב שבת לערב שבת.
<b>כָּל הָעוֹלָם כֻּלּוֹ אֵינוֹ נִזּוֹן אֶלָּא בִּשְׁבִיל חֲנִינָא בְּנִי, וַחֲנִינָא בְּנִי, דַּיּוֹ בְּקַב חֲרוּבִין מֵעֶרֶב שַׁבָּת לְעֶרֶב שַׁבָּת.</b> נראה לי בס"ד קַב הוא כ"ד ביצים שהם תל"ב דרה"ם כמנין תבל <small>[432]</small> לרמוז כי התבל עומד וניזון בזכותו כמו שאמר כָּל הָעוֹלָם כֻּלּוֹ אֵינוֹ נִזּוֹן אֶלָּא בִּשְׁבִיל חֲנִינָא בְּנִי.<br>ובגליון הש"ס מצאתי מה שהיה די לו בקב לא פחות ולא יותר משום דקב הוא כ"ד ביצים ושיעור סעודה אחת הוא שלש ביצים נמצא יש בקב שמונה סעודות ורבי חנינא בן דוסא היה מתענה בכל יום ואם כן די לו ח' סעודות חמשה לחמשה ימים ושלשה של שבת עד כאן לשונו. ודברים אלו מגומגמין דאם מתענה בכל יום ואוכל בלילה צריך לו ששה סעודות לימי החול ושלש של שבת סך הכל תשעה והקב הוא שמונה!<br>ונראה לי בס"ד הכונה היא באופן זה שהוא לא היה מתענה ביום ראשון וביום שישי וכמו אנשי משמר הן מטעם הפשטיי הן מטעם הסוד שכתב רבינו האר"י ז"ל ולכן צריך לו בשביל יום א' ויום שישי ארבעה סעודות לילה ויום שהם י"ב ביצים, ועוד צריך לו בשביל ב'ג'ד'ה ארבע סעודות כי היה מתענה ביום ואוכל בלילה שהם י"ב ביצים הרי כאן כ"ד ביצים שיעור קב, אך בשבת בשלש סעודות לא היה אוכל חרובין אלא אוכל לחם לכבוד שבת ואם אינו אופה בביתו קונה לחם מן השוק.<br>ומה שאמר לשון 'דַּיּוֹ'<b> </b>ולא אמר מאכלו קב חרובין, היינו ללמדנו שהיה שבע בזה השיעור שהיה מספיק לו לשבוע שאם היה לו יותר מזה לא היה אוכל יותר ודיו לשון הסתפקות שהיה מסתפק ולא היה נוהג כך משום הכרח שאין לו יותר אלא די לו זה.

Daf 25a

<b>לְדִידִי חָזִי לִי הַאי רִידְיָא, דַּמְיָא לְעִיגְלָא תִּלְתָּא.</b> נראה לי בס"ד הטעם שהמלאך הממונה על ירידת הגשמים דומה לעגל שהוא שור דאמרינן לעיל <small>(תענית ב.) </small>למה נקראים גבורות גשמים מפני שיורדין בגבורה, וידוע כי השור הוא מדת הגבורה ולכן חודש אייר שהוא בגבורה מזלו שור שהוא עגל כי שור בן יומו נמי קרוי שור דכתיב <small>(ויקרא כב, כז)</small> שׁוֹר אוֹ כֶשֶׂב אוֹ עֵז כִּי יִוָּלֵד, וכנזכר בגמרא <small>(בבא קמא סה:)</small>.<br>והא דדמהו לעגל משולש שהוא בן שלש שנים מפני כי מספר <b>עגל</b> <small>[103]</small> היא מספר <b>אמונה</b> עם הכולל ולפי זה באומרו עגלא תלתא רמז בזה על שלשה עגל שהם ג' פעמים אמונה. ואמרינן בריש פרקין <small>(תענית ח.)</small> אמר רבי אמי אין הגשמים יורדין אלא בשביל בעלי אמנה שנאמר <small>(תהלים פה, יב) </small>אֱמֶת מֵאֶרֶץ תִּצְמָח וְצֶדֶק מִשָּׁמַיִם נִשְׁקָף.<br>והאמונה צריכה להיות שלימה ששלשה דברים, האחת בדברי תורה כמו שאמרו בשבת <small>(שבת קיט:)</small> אפילו בשעת כשלונה של ירושלים לא פסקו ממנה אנשי אמנה שנאמר <small>(ישעיהו ג, ו)</small> שִׂמְלָה לְכָה קָצִין תִּהְיֶה לָּנוּ וְהַמַּכְשֵׁלָה הַזֹּאת תַּחַת יָדֶךָ, ומסיק בגמרא האי קאי באמונה של דברי תורה שאינו מתהלל בשקר בדברי תורה לומר שהוא חכם ואינו חכם, ועוד יש אמונה בענין משא ומתן כדאיתא התם, ועוד איכא ענין שלישי באמונה והוא באהבה שבין אדם לחבירו שיש אדם אינו נאמן באהבתו ויש נאמן שקורין אותו אהוב נאמן דהיינו אהבה מבפנים ואהבה מבחוץ ולא אוהב מבחוץ בלבד ובקרבו ישים ארבו!<br>ושלשה אלו נרמזו באותיות 'אֱמֶת' שהוא ראשי תיבות <b>א</b>הבה <b>מ</b>מון <b>ת</b>ורה, או <b>א</b>הבה <b>מ</b>שא ומתן <b>ת</b>ורה, ולזה אמר אֱמֶת מֵאֶרֶץ תִּצְמָח וְצֶדֶק מִשָּׁמַיִם נִשְׁקָף, דהגשמים נקראים צֶדֶק וירדו בזכות שלשה אמונות אלו שהם באהבה ובמשא ומתן ובתורה ולכן המלאך הממונה על הגשמים שתלוים בשלשה אמונות הנזכר שכל אמונה היא מספר עגל דומה לעגל משולש לרמוז על שלשה אמונות אלו שיהיו שלמים בישראל.
<b>קוֹל שְׁנֵי רֵעִים אֲנִי שׁוֹמֵעַ.</b> קרי למים ויין שני ריעים כי המים חסד והיין גבורה שהם עומדים בשוה זה כנגד זה כי חסד דרועא ימינא גבורא דרועא שמאלא והם ריעים שהיין נמזג במים ואם תערב מים ביין יהיו המים כיון ואין לך ריעות והתחברות גדולה מזו. גם המים הם סוד אהבה והיין סוד יראה וידוע התערבות יראה ואהבה זה בזה כנזכר בזוהר הקדוש והוא כזה:<br>יר אה<br>אה בה<br>ולכן קרי להו ריעים.
<b>אָמַר לְהוּ שְׁמוּאֵל: לֹא שִׁבְחוֹ שֶׁל צִבּוּר הוּא, אֶלָּא אֶמְשֹׁל לָכֶם מָשָׁל לְמָה הַדָּבָר דּוֹמֶה, לְעֶבֶד שֶׁמְּבַקֵּשׁ פְּרָס מֵרַבּוֹ וכו'.</b> קשה למה במעשה הראשונה לא אמר להם בפירוש לא שבחו של ציבור הוא אלא אמר לו אמשול לכם משל, ובשנית אמר לו בפירוש לא שבחו של ציבור הוא?<br>ונראה לי בס"ד מעשה ראשונה אף על גב דגריעה מהיכא דאמר משיב הרוח ונשיב זיקא מוריד הגשם ואתא מטרא עם כל זה יש בה שבח ציבור לגבי מעשה שניה, דאינו דומה אומרים עליו המתינו לו עד שיתמקמק ויצטער לאומרים עליו תנו לו ואל אראה פניו דודאי זה עדיף יען שנותנים לו במהרה ובנחת ולא בצער ולכן הציבור שנענו קודם התענית ששמח לבם במהרה וגם לא הוצרכו להצטער בתענית ובצעקה עדיפי מאותם שנתאחרו להם הגשמים והיתה תוחלתם ממושכה ונצטערו בתענית כל היום וצעקו ובכו.<br>ובזה פרשתי בסה"ק <b>בֶּן יְהוֹיָדָע</b> <small>(תהלים עט, ח) </small>מַהֵר יְקַדְּמוּנוּ רַחֲמֶיךָ כִּי דַלּוֹנוּ מְאֹד, פירוש אם לא זכינו לשבח ציבור המעולה לומר מוריד הגשם ואתי מטרא לא תעשה לזו כאותם דגריעי טפי שתעשה בקשתם אחר שיצמו ויבכו ויצעקו ויהיו מצטערים בתוחלת ממישכה אלא <b>מַהֵר יְקַדְּמוּנוּ רַחֲמֶיךָ</b> כאותם שקדמה להם ירידת הגשם קודם הנץ החמה ולא הוצרכו להתענות, יען <b>כִּי דַלּוֹנוּ מְאֹד</b> ואין בנו כח להתענות ולצעוק ולבכות.<br>וגם בזה פרשתי בס"ד שם כונת הכתוב <small>(תהלים מ, יח)</small> עֶזְרָתִי וּמְפַלְטִי אַתָּה אֱלֹקַי אַל תְּאַחַר, פירוש <b>עֶזְרָתִי וּמְפַלְטִי אַתָּה</b> שתענני ותתן לי שאלתי אך בבקשה ממך <b>אַל תְּאַחַר</b> להתנהג עמי כאותו עבד שאומר רבו עליו המתינו לו עד שיתמקמק ויצטער ואחר כך תנו לו! הנה כי כן כיון שבירידת הגשמים קודם נץ החמה יש בזה שבח ועדיפות על היכא דירדו להם גשמים אחר שקיעת החמה לכן לא אמר להם על זאת להדיא לא שבחו של ציבור הוא ורק המשיל להם המשל שיבינו בו שיש בכהאי גונא צד גריעות, אך במעשה השנית שיש בה גריעות לגמרי משני צדדין אמר להדיה לא שבחו של ציבור.
<b>שִׁבְחוֹ שֶׁל צִבּוּר הֵיכִי דָּמִי?</b> הקשה הרב פתח עינים בשומר הפתח דף צ"ז ע"א מהא דאמרו רז"ל בגמרא <small>(עירובין נד.)</small> כתיב <small>(תהלים כא, ג) </small>תַּאֲוַת לִבּוֹ נָתַתָּה לּוֹ וכתיב וַאֲרֶשֶׁת שְׂפָתָיו בַּל מָנַעְתָּ סֶּלָה, אלא <b>זכה</b> תַּאֲוַת לִבּוֹ נָתַתָּה לּוֹ<b> לא זכה</b> וַאֲרֶשֶׁת שְׂפָתָיו בַּל מָנַעְתָּ סֶּלָה, נמצא לפי זה אם יתנו לו קודם שיתפלל עדיף טפי והכא קאמר להפך דאותם שירד להם המטר קודם שיתפללו אין זה שבח ציבור ולאיתם שירד להם על ידי תפלה הוי שבח ציבור עיין שם. ובסה"ק בֶּן יְהוֹיָדָע תרצתי על זה בס"ד עיין שם.<br>ועוד נראה לי בס"ד דהמאמר שם איירי בכהאי גונא דאמרינן לעיל בפרק קמא <small>(תענית ח:)</small> בימי רבי שמואל בר נחמני הוה כפנח ומותנא אמרי היכי נעביד? נבעי רחמי אתרתי לא אפשר דלא מצלינן אתרתי דכתיב <small>(עזרא ח, כג)</small> וַנָּצוּמָה וַנְּבַקְשָׁה מֵאֱלֹקֵינוּ עַל זֹאת מכלל דאיכא אחריתי אלא לבעי רחמי אמותנא וכפנא נסבול? אמר לו רבי שמואל בר נחמני נבעי רחמי אכפנא דכי יהיב רחמנא שובעא לחיי הוא דיהיב דכתיב <small>(תהלים קמה, טז) </small>פּוֹתֵחַ אֶת יָדֶךָ וּמַשְׂבִּיעַ לְכָל חַי רָצוֹן עיין שם.<br>ועל ענין כיוצא בזה דריש תלמודא והיינו כגון דאיכא כפנא ומותנא והם מבקשים על מותנא דאין יכולים לבקש בפירוש גם אכפנא משום דאין לבקש אתרתי להדיה אך בלבם היה לבקש גם אכפנא אם היה אפשר. וזהו <b>זכה</b> תַּאֲוַת לִבּוֹ נָתַתָּה לּוֹ שתתן לו כפי תאות לבו לבטל הכפנא וגם מותנא, <b>לא זכה</b> וַאֲרֶשֶׁת שְׂפָתָיו בַּל מָנַעְתָּ סֶּלָה שתתן להם מה שמבקשים להדיה בשפתם לבטל המותנא ויהיו סובלים הכפנא.<br>ועוד נראה לי בס"ד דמאמר תלמודא בדרשת פסוק תַּאֲוַת לִבּוֹ נָתַתָּה לּוֹ איירי בענין אחר, והוא על פי המעשה שכתוב במדרש רז"ל באחד שהיה הולך רגלי במדבר ויגע הרבה ועמד והתפלל לפני הקדוש ברוך הוא שיזמין לו חמור לרכוב עליו והוא טעה בלשונו שאמר יזמין לי חמור שירכבני ולא אמר שארכבהו ונזדמן לו שר אחד שהיה רוכב על חמרתא ויש לה חמור בן עשרה ימים הולך אחריה ואמר לו השר שירכיב זה החמור על כתפיו כי יגע הוא. אמר אותו האיש אני בקשתי שארכב על החמור ולא שירכיבני! ולא הרגיש שהוא טעה בלשונו ואמר שירכבני ולא אמר שארכבהו ע"כ.<br>מיהו בִּרְצוֹת הֳ' דַּרְכֵי אִישׁ<small> (משלי טז, ז)</small> אף על פי שבשפתיו אמר שירכיבני יתן לו הקדוש ברוך הוא כפי תאות לבו שבקש בלבו שהוא ירכב על החמור, ועל זה דריש בתלמודא <b>זכה</b> תַּאֲוַת לִבּוֹ נָתַתָּה לּוֹ כפי מה שהתאוה בלבו שהוא ירכב על החמור אף על פי שבשפתיו דבר שהחמור ירכיבהו, <b>לא זכה</b> וַאֲרֶשֶׁת שְׂפָתָיו בַּל מָנַעְתָּ סֶּלָה שתתן לו כפי מה שהוציא בשפתיו אף על פי שבלבו היה להפך וכמו המעשה הנזכר ואם כן אין דרשה זו נגדיית למה שאמר הכא.<br>ועוד נראה לי בס"ד התם נמי הכי קאמר כמו שנאמר כאן <b>זכה</b> תַּאֲוַת לִבּוֹ היא הבקשה שבקש נָתַתָּה לּוֹ תכף כגון שאמר מוריד הגשם ואתא מטרא, <b>לא זכה</b> אֲרֶשֶׁת שְׂפָתָיו בַּל מָנַעְתָּ אלא נתת לו אך לא תכף כי אם סֶּלָה, כלומר לסוף היום אחר שקיעת החמה ולא לאלתר.
<b>אָתָא מִטְרָא וְאִיטְלַע.</b> הא דנענש ברגליו, נראה לי בס"ד דכתיב <small>(ישעיהו סו, א) </small>הַשָּׁמַיִם כִּסְאִי וְהָאָרֶץ הֲדֹם רַגְלָי, נמצא הארך תתייחס לרגלי אור השכינה והוא דבר כנגד אור השכינה עלית וישבת במרום שהוא סילקו ועליה מן הארץ שהיא בחינת רגל לכך נענש ברגליו.
<b>וְאַתּוּן שַׁבְקִיתוּ יִשְׂרָאֵל וְתִשְׁדּוּ מִטְרָא בְּעַמּוֹן וּמוֹאָב? שְׁדוּ אַדוּכְתַּיְהוּ!</b> נראה לי בס"ד הכונה שבא בטענה גדולה דאתמר לעיל דף ז' אמר רבי המנונא אין הגשמים נעצרים אלא בשביל עזי פנים והיינו טעמא משום דאמר רבי המנונא כל אדם שיש לו עזות פנים סוף נכשל בעבירה, ואמר רב נחמן בר יצחק בידוע שנכשל בעבירה עיין שם. ופרשתי הטעם דמטרא בעלה דארעה הוא ובירידת המטר יהיה דוגמת חיבור איש ואשתו ולכן בעבור הזנות דליכא חבור איש ואשתו אלא חבור זר באיסורא נעצרים הגשמים שהם דוגמת חיבור איש ואשתו בהתירא.<br>והנה ידוע דעמון ומואב בא מניאוף זר דאינו של איש ואשתו אלא של אב עם בתו שהוא רע ומר ביותר, ולכן טען איך אתון שבקיתו ישראל שהם גדורים בערוה ויש להם חבור איש ואשתו בהתירא ותשדו מיטרא בעמון ומואב שבאו ונתהוו בעולם מניאוף של עבירה! ולכן זכר כאן עתה ענין מתן תורה כי משם נודע ונתפרסם גנותן של עמון ומואב שהם באים מזנות וניאוף זר דהטעם שלא קבלו התורה היינו שטענו כיון שהם באו מניאוף איך יקבלו התורה דכתיב בה לֹא תִּנְאָף<small> (שמות כ, יב)</small>?!<br>ונראה כי מן השמים היה הדבר הזה שאותם מלאכים שהיו ממונים על אותם עננים דברו דברים אלו ונשמעו לאזניו של רבי חיא כדי שהוא ילמד סנגורייא זו בעד ישראל, וגבר ישראל על פי שורת הדין ושדו אדוכתייהו בישראל!
<b>אִלּוּ נֶאֱמַר 'תָּמָר' וְלֹא נֶאֱמַר 'אֶרֶז', הָיִיתִי אוֹמֵר: מַה תָּמָר אֵין גִּזְעוֹ מַחֲלִיף, אַף צַדִּיק, [חַס־וְשָׁלוֹם], אֵין גִּזְעוֹ מַחֲלִיף.</b> הקשה הרי"ף ז"ל כיון שיש בתמר חדא לטיבותא וחדא לריעותא וכן נמי יש בארז חדא לטיבותא וחדא לריעותא היה לו להמשילו לאילן אחר שיש בו התרתי לטיבותא שעושה פירות וגזעו מחליף כגון אגוז או רמון או תפוח וכיוצא עיין שם.<br>ונראה לי בס"ד דכל אדם יש בכח הגוף שלו שני חלקים חלק טוב וחלק רע וכל חלק הוא פרצוף שלם ברמ"ח איברים ושס"ה גידים, ולכן אמרו בזוהר הקדוש דאחשורש לא נגע באסתר בחלק הטוב שבה שבעת תשמיש היה נפרד ממנה חלק הטוב ומשמש עם חלק הרע, ולזה חלק הרע קראו אותו בזוהר הקדוש בשם 'שידה' כנודע.<br>וידוע כי חלק הטוב שבצדיק עושה פירות שכל תורה ומצות נעשים בחלק הטוב וגם גזעו מחליף שאם בשגגה נעשה בו איזה חסרון באבר אחד שבו תכף עושה תשובה ומחזירו וכמו שנאמר רז"ל <small>(ברכות יט.)</small> אם ראית תלמיד חכם שעשה עון ביום אל תהרהר אחריו בלילה דודאי עשה תשובה בו ביום וחזר ונמלא החסרון. אך חלק הרע שבצדיק אינו עושה פירות דהוא יושב ובטל ואינו עושה בו עון וגם אין גזעו מחליף כי ידוע בכל יום מחסר הצדיק מן חלק הרע שבו איזה ניצוץ כי נחלק הוא לניציצות כנגד מספר ימיו של אדם ובכל יום מעביר ומסלק ממנו ניצוץ רע וזה הנצוץ שנפרד ונכרת ממנו אינו חוזר וגדל במקומו.<br>נמצא באדם יש בכח הגוף שלו שני חלקים חלק טוב שעושה פירות וגזעו מחליף וחלק רע שאינו עושה פירות ואין גזעו מחליף ולכן לא המשיל את הצדיק לאילן שיש שיש בו תרתי לטיבותא שמוציא פירות וגזעו מחליף דאם כן הוה משמע זה הדמיון קאי על שני החלקים שיש בו שגם חלק הרע עושה פירות וגזעו מחליף ובאמת לא כן הוא לכך המשילו לתמר והמשילו לארז שיש בזה חדא לטוביתא וחדא לריעותא ויש בזה חדא לטיבותא וחדא לריעותא כדי לעשות באדם דמיון גם לריעותא של זה ושל זה.<br>אך זה כלל גדול בתורה בכל דיני איסור והיתר דתולין הקלקלה במקולקל ועל כן מובן הדבר מאיליו לומר טבותא של זה ושל זה על חלק הטוב ורעותא של זה ושל זה על חלק הרע וזה מוכרח דהכי קיימא לןלהלכה תולין הקלקלה במקולקל.<br>ובסה"ק <b>בֶּן יְהוֹיָדָע</b> תרצתי קושיא זו באופן אחר ללמדנו לפי דרכו שמעשיו של הצדיק דומין למעשה תמר אשת יהודה דאף על פי שעשתה מעשה קלות ופריצות מאחר דהיתה כונתה לשם שמים קבלה שכר רב שיצאו ממנה נביאים ומלכים מן דוד המלך ע"ה עד מלך המשיח שיבא במהרה בימינו אמן ולכך הוכרח לדמותו לתמר וכיון דדמהו לתמר הוכרח לדמותו גם לארז שיש בו שני דברים הפכיים מזה עיין שם.<br>ובזה מובן בס"ד הכתוב <small>(שיר השירים ז, ז-ח)</small> מַה יָּפִית וּמַה נָּעַמְתְּ אַהֲבָה בַּתַּעֲנוּגִים זֹאת קוֹמָתֵךְ דָּמְתָה לְתָמָר, פירוש <b>מַה יָּפִית</b> בדברים שפועל שלהם הוא טוב מצד המעשה <b>וּמַה נָּעַמְתְּ </b>בדברים שפועל שלהם טוב מצד הכונה בלבד כענין אהרן הכהן ע"ה בעגל ויעל עם סיסרא, שכל אלו הם דברים רצויים לפני הקדוש ברוך הוא ולא עוד אלא שמגיע לכם <b>אַהֲבָה</b> מאת השם יתברך גם בתענוגים שלהם שהם ענג שבת ויום טוב ופורים וסעודת מצוה של נשואין ומילה וכיוצא שמקבלים עליהם שכר כמו שנאמר <small>(ישעיהו נח, יד)</small> אָז תִּתְעַנַּג עַל הֳ' וְהִרְכַּבְתִּיךָ עַל בָּמֳתֵי אָרֶץ וְהַאֲכַלְתִּיךָ נַחֲלַת יַעֲקֹב אָבִיךָ, ונמצאת <b>זֹאת קוֹמָתֵךְ</b> <b>דָּמְתָה לְתָמָר</b> אשת יהודה דאף על פי שעשתה מעשה הנראית קלות ופריצות מאחר שכונתה לשם שמים קבלה שכר גדול ועצום דשופרי שופרי של ישראל יצאו ממנה.

Daf 25b

<b>אָמַר לָהֶם: תִּקַּנְתֶּם קְבָרִים לְעַצְמְכֶם? גָּעוּ [כָּל הָעָם] בִּבְכִיָּה וְיָרְדוּ גְּשָׁמִים.</b> נראה <b>קברים</b> בהפוך אתיון <b>קרבים</b>, כי הקרבים שהם בטן האדם ברעב היא רקנית וכוחות שנבראו לצורך האכילה ומזון האדם שהם כח המחזיק וכח המבשל וכח הדוחה הם בטלים שאין שם מאכל כדי שיעשו בו מלאכתם ולכן קרבים של בני אדם דומין לקברים שיש בהם פגרים מתים כן אלו הכוחות שבתוכם הם פגרים מתים, פירוש בטלנים! ולזה אמר להם תִּקַּנְתֶּם קְבָרִים לְעַצְמְכֶם? וְגָּעוּ בִּבְכִיָּה<b> </b>משברון לב וכאשר הורידו עיניהם דמעות מים הורידו העבים מים של גשמים.
<b>יָרַד רַבִּי עֲקִיבָא אַחֲרָיו וְאָמַר: אָבִינוּ מַלְכֵּנוּ.</b> נראה לי בס"ד אמר חמשה פעמים אבינו מלכנו כנגד חמשה גבורות מנצפ"ך כדי שיורידו השמים גשמים שהם יורדים בגבורה, וכמו שאמרו בגמרא לעיל <small>(תענית ב.)</small> למה נקראים גבורות גשמים מפני שיורדים בגבורה.<br>והנה מדת הרחמים נקראת אב, כמו שנאמר<small> (תהלים קג, יג)</small> כְּרַחֵם אָב עַל בָּנִים, ולכן כיון שאמר חמשה פעמים אבינו שנתכוין למתק ה׳ גבורות במידת הרחמים שהיא חמשה חסדים אז ירדו גשמים ובודאי הוא הוסיף יותר אך תלמודא נקיט חמשה אלו מפני שהוא נענה בהם כי כיון שהזכיר חמשה פעמים אבינו מלכנו דנקיט כאן ירדו הגשמים והוא סיים לומר עוד אבינו מלכנו כמסודר במחזור בעשרת ימי תשובה.