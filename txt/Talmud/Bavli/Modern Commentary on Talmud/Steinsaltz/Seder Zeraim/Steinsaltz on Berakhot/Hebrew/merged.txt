Steinsaltz on Berakhot
ביאור שטיינזלץ על ברכות
merged
https://www.sefaria.org/Steinsaltz_on_Berakhot
This file contains merged sections from the following text versions:
-William Davidson Edition - Hebrew
-https://korenpub.co.il/collections/koren-talmud-bavli-1

ביאור שטיינזלץ על ברכות



Daf 1a



Daf 1b



Daf 2a

<big>א</big> ראשיתה של מסכת ברכות — ראשונה לכל המסכתות שבששת הסדרים — היא בענין קריאת שמע, שיש בה קבלת עול מלכות שמים וקבלת עול מצוות, והריהי משמשת איפוא כיסוד ושורש לכל הנשנה בעקבותיה. ופותחים בדיני זמן קריאת שמע: <b>מאימתי</b> (ממתי, מאיזו שעה) מתחיל הזמן בו <b>קורין</b> (קוראים) <b>את</b> קריאת <b>שמע בערבין</b> (בערבים)? <b>משעה שהכהנים</b> הטמאים (כגון מצורע או זב) שנטהרו <b>נכנסים לאכול בתרומתן.</b> ועד מתי הוא זמן קריאת שמע של ערבית? <b>עד סוף האשמורה הראשונה</b> של הלילה. שכך מובנה של המלה "ובשכבך" הנאמרת במצות קריאת שמע של ערבית (דברים ו, ז) — כאשר נפנה האדם לשכב על מיטתו על מנת לישון, וזמן הקריאה הריהו איפוא פרק הזמן בו אנשים מכינים את עצמם לשנת הלילה, והוא בחלקו הראשון של הלילה, אלו <b>דברי ר' אליעזר.</b>
<b>וחכמים אומרים:</b> זמן קריאת שמע של ערבית הוא <b>עד חצות</b> הלילה.
ואילו <b>רבן גמליאל אומר</b> כי מותר לקרות קריאת שמע של ערבית <b>עד שיעלה עמוד השחר,</b> שכן מובנה של המלה "ובשכבך" — כל זמן שבני אדם שוכבים בלילה על מיטתם, והרי זה איפוא כל הלילה כולו.
ומסופר שכן אף נהג רבן גמליאל כהוראתו, שכך היה <b>מעשה ובאו</b> (שבו לביתם) <b>בניו</b> של רבן גמליאל בשעה מאוחרת בלילה <b>מבית המשתה</b> (מקום בו נערכה סעודת נישואין), <b>ואמרו לו:</b> עדיין <b>לא קרינו</b> (קראנו) <b>את</b> קריאת <b>שמע</b> של ערבית בשל טרדתנו בשמחת חתן וכלה, ופסק <b>להם</b> אביהם: <b>אם לא עלה</b> עדיין <b>עמוד השחר חייבין אתם לקרות.</b> ובהיות ודעת רבן גמליאל הינה דעת יחיד כנגד דעת שאר החכמים הסבורים כי זמן קריאת שמע הוא עד חצות, הטעים את הוראתו שכן היא גם לדעת חכמים, <b>ו</b>כי <b>לא</b> בהלכה <b>זו</b> (קריאת שמע) <b>בלבד אמרו, אלא</b> גם <b>כל מה שאמרו חכמים "עד חצות",</b> מעיקר הדין <b>מצותן עד שיעלה עמוד השחר.</b>
ומביא רבן גמליאל כמה דוגמאות לעקרון זה, כגון: מצות <b>הקטר</b> (שריפת) <b>חלבים ואיברים</b> של הקרבנות על המזבח, אשר בשל ריבוי הקרבנות שהוקרבו לא הספיקו במהלך היום להעלות על המזבח את כל החלבים והאיברים, ועל כן המשיכו להקטירם כל הלילה, ככתוב "זאת תורת העולה, היא העולה על מוקדה על המזבח כל הלילה עד הבוקר ואש המזבח תוקד בו" (ויקרא ו, ב), <b>ו</b>כן <b>כל הנאכלים ליום אחד,</b> אותם קרבנות, כמו החטאת והאשם, שמותר לאכלם רק ביום שחיטתם ובלילה שלאחריו, אף שאמרו חכמים שהם נאכלים "ליום ולילה עד חצות" מדין התורה <b>מצותן עד שיעלה עמוד השחר,</b> אבל לא מאוחר יותר, ככתוב "ביום קרבנו יאכל לא יניח ממנו עד בקר" (ויקרא ז, טו). <b>אם כן, למה אמרו חכמים</b> שזמנם <b>"עד חצות"</b> — <b>כדי להרחיק</b> את ה<b>אדם מן העבירה,</b> שאם יתירו מתחילה לעשות את המצוה עד עלות השחר, עלול אדם להתרשל ולדחותה, עד אשר יעבור זמנה של המצוה.
<big>ב גמרא</big> המשנה פתחה בדיני קריאת שמע בשאלה מאימתי קוראים את קריאת שמע של ערבית, ושואלים על כך: ה<b>תנא</b> של משנתנו <b>היכא קאי דקתני</b> <small>[היכן הוא עומד</small> בהסתמך על אלו דברים קודמים הוא ממשיך, בזה <small>ש</small>הוא <small>שונה]</small> <b>"מאימתי"?</b> שמסגנון זה נראה כאילו כבר שנה קודם למשנתנו זו את עיקר ההלכה של חובת קריאת שמע בערבית, ומעתה הוא ממשיך ומפרט אותה. והרי משנתנו הינה המשנה הראשונה בששת סדרי המשנה?
<b>ותו</b> <small>[ועוד]</small> שאלה: <b>מאי שנא דתני</b> <small>[מה שונה,</small> מדוע שינה התנא מן הסדר, בכך <small>ש</small>הוא <small>שונה,</small> עוסק<small>]</small> כאן <b>ב</b>נושא של קריאת שמע של <b>ערבית ברישא</b> <small>[בתחילה]?</small> <b>לתני</b> <small>[שישנה]</small> את דינה של קריאת שמע של <b>שחרית ברישא</b> <small>[בתחילה]!</small> שהרי רוב המצוות נוהגות ביום, ואף בקרבנות מוקדם קרבן השחר לקרבן הערב (תוהרא"ש).
על שתי השאלות הללו באה תשובה אחת: ה<b>תנא אקרא קאי, דכתיב</b> <small>[על הכתוב עומד,</small> נסמך<small>, ש</small>כך <small>נאמר]:</small> "ודברת בם בשבתך בביתך ובלכתך בדרך ו<b>בשכבך ובקומך"</b> (דברים ו, ז), שבאמצעות סגנון זה, מלמדנו התנא כי ההלכות שבתורה שבעל פה הריהן נסמכות על האמור בתורה שבכתב. <b>ו</b>מתוך שנסמכו דברי המשנה על כתוב זה, <b>הכי קתני</b> <small>[כך שנינו],</small> שכך יש לשנות במשנה: <b>זמן קריאת שמע</b> של <b>שכיבה</b> שנצטווינו עליה בתורה <b>אימת</b> <small>[מתי]</small> הוא? — <b>משעה שהכהנים נכנסין לאכול בתרומתן.</b> ומובן, כי בשל ההסתמכות על המקרא, גם המשנה מתחילה לבאר קודם מהו "בשכבך".
<b>ו</b>באשר לשאלה מדוע הקדימה המשנה את קריאת שמע של ערבית לקריאת שמע של שחרית, <b>אי בעית אימא</b> <small>[אם תרצה אמור]</small> הסבר אחר: <b>יליף</b> <small>[למד]</small> התנא סדר זה <b>מברייתו</b> (בריאתו) <b>של עולם, דכתיב</b> <small>[ש</small>כן <small>נאמר]</small> במעשה בראשית: <b>"ויהי ערב ויהי בקר יום אחד"</b> (בראשית א, ה), והרי שהיום מתחיל מן הערב ולא מן הבוקר. ומטעמים אלה ראוי לפתוח תחילה בהלכות קריאת שמע הנוהגת בערב.
ושואלים: <b>אי הכי</b> <small>[אם כך],</small> ב<b>סיפא דקתני</b> <small>[</small>ב<small>סוף</small> המשנה <small>ששנינו]</small> בהמשך הפרק <b>"בשחר מברך שתים,</b> שתי ברכות, <b>לפניה,</b> לפני קריאת שמע, <b>ואחת לאחריה, ובערב מברך שתים לפניה ושתים לאחריה", ו</b>הלא לפי האמור נכון היה <b>לתני</b> <small>[שישנה]</small> של <b>ערבית ברישא</b> <small>[בתחילה]!</small>
ועונים: אכן, ה<b>תנא פתח</b> דבריו <b>ב</b>הלכות הנוגעות ל<b>ערבית, והדר תני</b> <small>וחזר</small> ו<small>שנה]</small> אחר כך <b>ב</b>הלכות <b>שחרית,</b> ו<b>עד</b> (מתוך) <b>דקאי</b> <small>[ש</small>הוא <small>עומד,</small> נמצא<small>]</small> <b>בשחרית, פריש מילי</b> <small>[פירש</small> כל <small>עניני]</small> <b>שחרית, והדר פריש מילי</b> <small>[וחזר</small> אחר כך ו<small>פירש עניני]</small> <b>ערבית.</b>
<big>ג</big> מעתה נפנים לברר את המשך הדברים במשנה. <b>אמר מר</b> <small>[החכם]</small> במשנה שזמן תחילת קריאת שמע הוא <b>משעה שהכהנים</b> הטמאים שנטהרו <b>נכנסים לאכול בתרומתן.</b> ואולם, שעה זו שבה הכהנים נכנסים לאכול בתרומתן איננה ציון זמן מוגדר כשלעצמו, ו<b>מכדי</b> <small>[הרי]</small> ה<b>כהנים אימת קא אכלי</b> <small>[מתי הם אוכלים]</small> <b>תרומה?</b> — <b>משעת צאת הכוכבים,</b> ואם כן <b>לתני</b> <small>[שישנה]</small> במפורש: <b>"משעת צאת הכוכבים"!</b>
ומשיבים: אכן, לקביעת זמן קריאת שמע פשוט היה יותר לומר שהוא זמן צאת הכוכבים, ואולם על ידי סגנון זה <b>מלתא אגב אורחיה קמשמע לן</b> <small>[דבר</small> נוסף <small>השמיע לנו בדרך אגב]</small> — <b>כהנים אימת קא אכלי</b> <small>[מתי הם אוכלים]</small> <b>בתרומה</b> — <b>משעת צאת הכוכבים. והא קמשמע לן</b> <small>[ו</small>דבר <small>זה השמיע לנו]</small> אגב כך חידוש הלכה ש<b>כפרה לא מעכבא</b> <small>[אינה מעכבת],</small> שאף שכבר טבל הכהן לטהרתו, מכל מקום חייב הוא עדיין להביא קרבן מיוחד לכפרה, וכל עוד לא הביאו עדיין לא הגיע איפוא לטהרה שלימה, ואף על פי כן מותר לו כבר לאכול בתרומה. חידוש זה המובא במשנתנו בדרך אגב, מתפרש בברייתא בשלמותו, כשהוא נדרש מלשון הכתוב. <b>כדתניא</b> <small>[כפי ששנינו</small> בברייתא<small>]:</small> נאמר בדיני טומאה "נפש אשר תגע בו וטמאה עד הערב, ולא יאכל מן הקדשים כי אם רחץ בשרו במים. ובא השמש וטהר ואחר יאכל מן הקדשים כי לחמו הוא" (ויקרא כב, ו), ויש ללמוד מן האמור <b>"ובא השמש וטהר"</b> שדווקא <b>ביאת</b> (שקיעת) <b>שמשו</b> היא ה<b>מעכבתו מלאכול בתרומה, ואין כפרתו</b> (הבאת הקרבנות המכפרים) <b>מעכבתו מלאכול בתרומה.</b>
<big>ד</big> ודנים בראיה המובאת בברייתא: <b>ממאי</b> <small>[ממה,</small> מנין<small>],</small> ש<b>האי</b> <small>[זה]</small> הכתוב <b>"ובא השמש"</b> פירושו <b>ביאת השמש,</b> שהיא שקיעתה המלאה, ולכן <b>"וטהר"</b> יהא משמעו <b>טהר יומא</b> <small>[נטהר,</small> הושלם <small>היום],</small> שיבוא השמש, ויהא האויר נקי, ויראו הכוכבים (רה"ג), והמילים "ובא השמש וטהר" הן ביטוי אחד שמשמעו שקיעתה המלאה של השמש.

Daf 2b

<b>דילמא</b> <small>[אולי]</small> פירוש "ובא השמש" — <b>ביאת אורו הוא,</b> רק תחילתה של השקיעה, <b>ומאי</b> <small>[ומה]</small> פירוש <b>"וטהר"</b> — <b>טהר גברא</b> <small>[יטהר האדם],</small> שילך הכהן הטמא עם תחילת השקיעה, ויקריב את קרבנותיו (כפרתו) ורק אז יהא כשר לאכול את התרומה (תוספות)?!
על כך <b>אמר רבה בר רב שילא: אם כן,</b> שפירוש המלה "וטהר" הוא ציווי לכהן ללכת ולהיטהר, <b>לימא קרא</b> <small>[יאמר הכתוב]:</small> <b>"ויטהר",</b> וישתמש בביטוי חד משמעי, ומאחר שלא נאמר בתורה כך, עלינו לומר ש<b>מאי</b> <small>[מה]</small> פירוש <b>"וטהר"</b> — <b>טהר יומא</b> <small>[טהר היום],</small> ויהא זה <b>כדאמרי אינשי</b> <small>[כפי שאומרים אנשים]</small> כפתגם עממי: <b>"איערב שמשא, ואדכי יומא"</b> <small>[שקעה השמש, ונטהר היום].</small>
<b>במערבא, הא</b> <small>[בארץ ישראל,</small> סברה <small>זו]</small> של <b>רבה בר רב שילא לא שמיע להו</b> <small>[שמעו],</small> <b>ובעו לה מיבעיא</b> <small>[ושאלו אותה בשאלה]:</small> האם <b>האי</b> <small>[</small>כתוב <small>זה]</small> <b>"ובא השמש"</b> כוונתו <b>ביאת שמשו הוא, ומאי</b> <small>[ומה]</small> פירוש <b>"וטהר"</b> — <b>טהר יומא</b> <small>[טהר היום],</small> <b>או דילמא</b> <small>[שמא]</small> <b>ביאת אורו הוא, ומאי</b> <small>[ומה]</small> פירוש <b>"וטהר"</b> — <b>טהר גברא</b> <small>[יטהר האדם],</small> שניסו לברר את ההלכה מתוך הכתוב, והגיעו לספק בהבנתו,
<b>ו</b>שאלה זו <b>הדר פשטו לה</b> <small>[חזרו ופתרו אותה]</small> <b>מברייתא. מדקתני</b> <small>[מ</small>מה <small>ששנינו]</small> <b>בברייתא</b> שנקבעה שעת קריאת שמע משעה שהכהנים רשאים לאכול בתרומתם, <b>סימן לדבר</b> — <b>צאת הכוכבים.</b> הרי <b>שמע מינה</b> <small>[למד ממנה]</small> שיש להבין כי "ובא השמש" — <b>ביאת שמשו הוא, ומאי</b> <small>[ומה]</small> פירוש <b>"וטהר"</b> — <b>טהר יומא</b> <small>[יטהר היום],</small> וכפי שהגיעו לסיכום זה בבבל.
<big>א</big> <b>אמר מר</b> <small>[החכם]</small> במשנתנו כי זמן תחילת קריאת שמע בערב הוא <b>משעה שהכהנים נכנסים לאכול בתרומתן. ורמינהו</b> <small>[ומשליכים,</small> מראים סתירה<small>]</small> לדעה זו ממה ששנינו בברייתא: <b>מאמתי קורין</b> (קוראים) <b>את שמע בערבין</b> — <b>מ</b>שעה <b>שהעני נכנס לאכול פתו במלח, עד שעה שעומד ליפטר מתוך סעודתו.</b> ומבררים תחילה אם אכן קיימת כאן מחלוקת, או שזו שיטה אחת שנאמרה באופני התבטאות שונים.
<b>סיפא</b> <small>[הסוף]</small> של הברייתא, הקובעת את סוף זמן קריאת שמע בשעה שעומד העני להיפטר מתוך סעודתו <b>ודאי פליגא אמתניתין</b> <small>[חלוקה על משנתנו],</small> שוודאי שאין סעודת העני נמשכת עד סוף האשמורה, שהרי כעני ודאי סעודתו דלה ביותר ואינו מאריך בה. ואולם ביחס ל<b>רישא</b> <small>[ההתחלה]</small> בברייתא הקובעת את תחילת זמן קריאת שמע של ערב יש לברר: <b>מי לימא פליגא אמתניתין</b> <small>[האם לומר</small> כי <small>חולקת</small> היא <small>על משנתנו]?</small>
ומיד דוחים הנחה זו: <b>לא,</b> זמן אכילתו של ה<b>עני ו</b>הזמן בו נטהר ה<b>כהן</b> לאכול בתרומה <b>חד שיעורא</b> <small>[שיעור אחד]</small> <b>הוא.</b> 
<b>ו</b>כדי לברר את הנושא <b>רמינהו</b> <small>[משליכים,</small> מביאים מן התוספתא<small>]</small> שכך שנינו בה: <b>מאימתי מתחילין לקרות קריאת שמע בערבית</b> — <b>משעה שבני אדם נכנסין לאכול פתן בערבי שבתות,</b> אלו <b>דברי ר' מאיר. וחכמים אומרים</b> כמשנתנו: <b>משעה שהכהנים זכאין לאכול בתרומתן.</b> ו<b>סימן לדבר: צאת הכוכבים. ואף על פי שאין ראיה</b> מפורשת <b>לדבר</b> זה ששעת צאת הכוכבים היא תחילת הזמן לקריאת שמע של ערבית, לכל הפחות יש <b>זכר לדבר</b> שצאת הכוכבים נחשב כרגיל תחילתו של הלילה, כי כאשר מספר נחמיה על בנין החומה בימי בית שני <b>נאמר: "ואנחנו עשים במלאכה וחצים מחזיקים ברמחים מעלות השחר עד צאת הכוכבים"</b> (נחמיה ד, טו), <b>ואומר</b> עוד: <b>"והיו לנו הלילה משמר והיום מלאכה"</b> (נחמיה ד, טז), הרי שהיום מסתיים עם צאת הכוכבים. 
עוד לפני שדנים בהשוואת המקורות, מבררים תמיהה מסויימת בלשון התוספתא. בהוכחתם מן המקרא אין חכמים מסתפקים בפסוק אחד, אלא מוסיפים עוד "ואומר...", אך לכאורה אין צורך בתוספת זו שהרי כל ההוכחה מצויה כבר בפסוק הראשון, ואם כן <b>מאי</b> <small>[</small>לשם <small>מה]</small> מוסיפים <b>"ואומר"?</b>
ומשיבים: אין די בפסוק הראשון לבדו, לפי שאפשר להקשות: <b>וכי תימא</b> <small>[ואם תאמר]</small> כי <b>מכי ערבא שמשא, ליליא</b> <small>[מכאשר ששוקעת השמש, לילה]</small> <b>הוא, ואינהו דמחשכי ומקדמי</b> <small>[והם שהחשיכו והקדימו],</small> שמשום חשיבות העבודה עבדו גם בלילה, על כן <b>תא שמע</b> <small>[בוא</small> ו<small>שמע]</small> הוכחה מן הפסוק <b>"והיו לנו הלילה משמר והיום מלאכה"</b> שהזמן בין עלות השחר לצאת הכוכבים נקרא בפירוש "יום".
כדי להשוות את שלוש השיטות בקביעת זמן תחילת קריאת שמע, הועלתה מתחילה השערה <b>קא סלקא דעתך</b> <small>[עלה על דעתך]</small> לומר שהזמן בו אוכל <b>עני</b> את סעודתו כרגיל, <b>ו</b>הזמן שבו אוכלים <b>בני אדם</b> סתם את סעודתם בליל שבת <b>חד שעורא</b> <small>[שיעור אחד]</small> <b>הוא,</b> כיון שבשני המקרים חפצים להקדים ככל האפשר את זמן הסעודה משום שאין רוצים (או יכולים) להדליק נרות נוספים להאיר בשעת האוכל. <b>ו</b>אולם, <b>אי אמרת</b> <small>[אם אומר אתה]</small> כי זמן סעודת ה<b>עני ו</b>הזמן ש<b>כהן</b> שנטהר מטומאתו רשאי לאכול בתרומה <b>חד שעורא</b> <small>[שיעור אחד]</small> <b>הוא,</b> מכאן ששיטת <b>חכמים היינו</b> <small>[זוהי]</small> בדיוק שיטת <b>ר' מאיר,</b> ומה היא איפוא המחלוקת ביניהם?
<b>אלא</b> על כן יש לדחות את מה שאמרנו, ולומר כי <b>שמע מינה</b> <small>[למד מכאן]</small> ש<b>'עני'</b> הוא <b>שעורא</b> <small>[שיעור]</small> <b>לחוד ו'כהן'</b> הוא <b>שעורא</b> <small>[שיעור]</small> <b>לחוד.</b> ואולם דברים אלה היו מבוססים רק על הנחה כי 'עני' ו'בני אדם' זהים הם, ואפשר לדחות את המסקנה הזו, ולומר כי <b>לא</b> כן הוא, אלא <b>'עני' ו'כהן' חד שעורא</b> <small>[שיעור אחד]</small> <b>הוא,</b> ודווקא <b>'עני' ו'בני אדם' לאו חד שעורא</b> <small>[לא שיעור אחד]</small> <b>הוא,</b> ודעת התנא בברייתא זהה לשיטת שאר התנאים, ורק ר' מאיר לבדו חולק עליהם.
אפשר איפוא להניח ש'עני' ו'כהן' הינם שיעור אחד, ושואלים: <b>ו</b>כי <b>עני וכהן חד שעורא</b> <small>[שיעור אחד]</small> <b>הוא? ורמינהו</b> <small>[ומשליכים,</small> מראים סתירה<small>]</small> לשיטה זו ממה ששנינו בבריתא אחרת, שבה הובאו שיטות אחרות בקביעות זמן קריאת שמע של ערבית: <b>מאימתי מתחילין לקרות</b> קריאת <b>שמע בערבין</b> — <b>משעה שקדש היום בערבי שבתות,</b> אלו <b>דברי ר' אליעזר,</b> שלדעתו יש להקדים את זמן הקריאה לשעת כניסת השבת. <b>ר' יהושע אומר</b> כשיטת משנתנו: <b>משעה שהכהנים מטוהרים לאכול בתרומתן. ר' מאיר</b> מביע גם הוא דעה, שאינה זהה לדעתו בתוספתא, ו<b>אומר</b> שתחילת זמן קריאת שמע היא עוד לפני שנטהרו הכהנים, כלומר, <b>משעה שהכהנים טובלין לאכול בתרומתן. אמר לו ר' יהודה:</b> כיצד אפשר לקבוע קריאת שמע של ערבית עם טבילת הכהנים, <b>והלא</b> ה<b>כהנים מבעוד יום הם טובלים</b> כדי שבהגיע הערב (שהוא תחילת היום הבא) יהיו כבר טהורים, ואם כן כיצד אפשר לקרוא לזמן זה לילה? <b>ר' חנינא אומר</b> שהזמן הוא <b>משעה שעני נכנס לאכול פתו במלח. ואילו ר' אחאי ואמרי לה</b> <small>[ויש אומרים]</small> שהיה זה <b>ר' אחא</b> ש<b>אומר: משעה שרוב בני אדם נכנסים להסב</b> בימות השבוע.
עד כאן לשון הברייתא, ולענייננו <b>אי אמרת</b> <small>[אם אומר אתה]</small> כי <b>'עני' ו'כהן' חד שעורא</b> <small>[שיעור אחד]</small> <b>הוא,</b> אם כן שיטת <b>ר' חנינא היינו</b> <small>[זוהי]</small> בדיוק שיטת <b>ר' יהושע,</b> ומאחר שמובאות שתי הדעות יחד, ברור כי שני שיעורים אלה אינם זהים!
<b>אלא לאו שמע מינה</b> <small>[האם לא תלמד מכאן]</small> כי <b>שעורא</b> <small>[השיעור]</small> של <b>'עני' לחוד ושעורא</b> <small>[והשיעור]</small> של <b>'כהן' לחוד,</b> ומאחר שאין כל ערעור להוכחה זו הפעם, מסכימים: אכן <b>שמע מינה</b> <small>[למד ממנה].</small>
ולאחר שהחלטנו כי שני שיעורים אלה שונים הם, ראוי לברר <b>הי מינייהו</b> <small>[איזה מהם]</small> <b>מאוחר</b> יותר? והתשובה היא כי <b>מסתברא</b> <small>[מסתבר]</small> לומר ששל <b>'עני' מאוחר</b> יותר. שכן <b>אי אמרת</b> <small>[אם אומר אתה]</small> כי של <b>עני מוקדם</b> יותר, הלא אי אפשר להקדים שיעור אחר לשיעורו של ר' יהושע, אלא אם כן מחזיקים בשיטה שהלילה מתחיל עם השקיעה, ואז לכאורה שיטת <b>ר' חנינא היינו</b> <small>[זוהי]</small> בדיוק שיטת <b>ר' אליעזר. אלא לאו שמע מינה</b> <small>[האם לא תלמד ממנה]</small> כי <b>שעורא</b> <small>[השיעור]</small> של <b>'עני' מאוחר</b> יותר. ומעירים: אכן <b>שמע מינה</b> <small>[למד ממנה].</small>
<big>ב</big> שנינו כי <b>אמר מר</b> <small>[החכם]</small> בברייתא שזמן קריאת שמע של ערבית לשיטת ר' מאיר הוא משעה שטובלים הכהנים. ועל כך <b>אמר ליה</b> <small>[לו]</small> <b>ר' יהודה</b> לר' מאיר: <b>והלא כהנים מבעוד יום הם טובלים!</b>
ומעירים: והלא <b>שפיר קאמר ליה</b> <small>[יפה אמר לו]</small> <b>ר' יהודה לר' מאיר,</b> ומה יענה על כך ר' מאיר? תשובת ר' מאיר קשורה במחלוקת יסודית בקביעת תחילת הלילה. לאחר השקיעה מתחילה שעת דמדומים, שאינה לא יום ולא לילה, וקיימה מחלוקת תנאים בקביעת שיעורו המדויק של זמן מסופק זה הקרוי "בין השמשות". לדעת ר' יהודה (וגם לדעת ר' נחמיה, החולק עליו בפרטים) נמשך זמן זה שעה ארוכה לאחר שקיעת החמה. ואילו ר' יוסי סבור כי "בין השמשות" הוא קטע פעוט של זמן, החל מיד לפני צאת הכוכבים, שהיא תחילת הלילה. ר' יהודה הקשה על ר' מאיר, שמאחר שהכהנים טובלים לפני בין השמשות, ועד ללילה עליהם לחכות עוד שעה ארוכה, הרי שהטבילה היא ביום ממש.
על כך אומרים כי <b>ר' מאיר הכי קאמר ליה</b> <small>[כך אמר לו]</small> לר' יהודה: <b>מי סברת דאנא</b> <small>[האם סבור אתה כי אני]</small> על <b>בין השמשות דידך קא אמינא</b> <small>[שלך,</small> כשיטתך <small>אומר אני]</small> את דבריי? <b>אנא</b> <small>[אני]</small> על <b>בין השמשות</b> של <b>ר' יוסי קא אמינא</b> <small>[אמרתי],</small> ולדעתו <b>בין השמשות כהרף עין, זה,</b> הלילה — <b>נכנס, וזה,</b> היום — <b>יוצא, ואי אפשר לעמוד עליו</b> מפני קטנותו, והשעה שהכהנים טובלים בה (לשיטה זו) הריהי ברגעים הסמוכים לצאת הכוכבים שהוא הזמן הנחשב כבר כלילה.

Daf 3a

בברייתא האחרונה הוזכרה דעת ר' מאיר שזמן קריאת שמע בערבית הוא מזמן שהכהנים טובלים לאכול בתרומתם. ובתוספתא שנינו משמו כי זמנה הוא משעה שבני אדם נכנסים לאכול בערבי שבתות, ואם כן <b>קשיא </b><small>[קשה]</small> מדברי <b>ר' מאיר </b>על דברי <b>ר' מאיר </b>עצמו! ומשיבים: <b>תרי תנאי אליבא</b> <small>[שני תנאים לשיטת]</small> <b>ר' מאיר,</b> כלומר, שני תנאים תלמידי ר' מאיר חולקים בשאלה זו, וכל אחד מהם ייחס לרבו דעה אחרת.
וכן <b>קשיא</b> <small>[קשה]</small> מדברי <b>ר' אליעזר</b> על דברי <b>ר' אליעזר</b> עצמו, שבמשנה הוא אומר שזמן קריאת שמע מצאת הכוכבים ("משעה שהכהנים נכנסים לאכול בתרומתן") ובברייתא שנינו משמו כי הזמן הוא משעה שקדש היום בערבי שבתות!
ומשיבים: כאן יש שתי תשובות אפשריות, או <b>תרי תנאי אליבא</b> <small>[שני תנאים לשיטת]</small> <b>ר' אליעזר, ואיבעית אימא</b> <small>[ואם תרצה אמור]</small> תשובה אחרת לדבר: <b>רישא לאו</b> <small>[תחילת</small> המשנה <small>לא]</small> שיטת <b>ר' אליעזר היא.</b> שאפשר להבין שהשיטה השנוייה במשנה שקוראים את שמע בערבית משעה שהכהנים נכנסים לאכול בתרומתם, היא אינה מדברי ר' אליעזר ורק חציה השני של ההלכה, "עד סוף האשמורה הראשונה", היא היא דברי ר' אליעזר.
<big>ב</big> במשנה שנינו כי ר' אליעזר קבע כי סוף זמן קריאת שמע של ערבית הוא <b>עד סוף האשמורה</b> הראשונה בלילה. האשמורה נזכרת במקרא כחלק מהלילה, ואולם עדיין יש לדעת לכמה אשמורות (או משמרות) מתחלק הלילה, אם לשלוש או לארבע אשמורות.
ויש לשאול איפוא משום מה נקט ר' אליעזר ביטוי שאין משמעותו מוגדרת בבירור ולא השתמש בביטוי לשוני מבורר (תוהרא"ש), שכן <b>מאי קסבר</b> <small>[מה</small> בעצם <small>סבור הוא]</small> <b>ר' אליעזר? אי קסבר</b> <small>[אם הוא סבור]</small> כי בן <b>שלש משמרות הוי</b> <small>[הוא]</small> <b>הלילה, לימא</b> <small>[שיאמר]</small> אם כן במפורש <b>"עד ארבע שעות". ואי קסבר</b> <small>[ואם הוא סבור]</small> כי בן <b>ארבע משמרות הוי</b> <small>[הוא]</small> <b>הלילה, לימא</b> <small>[שיאמר]</small> אם כן במפורש <b>"עד שלש שעות"!</b>
ומשיבים: <b>לעולם קסבר</b> <small>[סבור הוא]</small> כי בן <b>שלש משמרות הוי</b> <small>[הוא]</small> <b>הלילה,</b> ומה שהשתמש בלשון "אשמורות" <b>הא קמשמע לן</b> <small>[זה משמיע לנו]:</small> <b>דאיכא</b> <small>[שיש]</small> <b>משמרות ברקיע ואיכא</b> <small>[ויש]</small> <b>משמרות בארעא</b> <small>[בארץ],</small> שגם בעולם העליון (הרקיע) וגם בעולמנו יש חלוקה כזו של הלילה. <b>דתניא</b> <small>[</small>כפי <small>ששנינו</small> בברייתא<small>],</small> <b>ר' אליעזר אומר:</b> שבן <b>שלש משמרות הוי</b> <small>[הוא]</small> <b>הלילה, ועל כל משמר ומשמר יושב הקדוש ברוך הוא ושואג כארי,</b> מצער זכרון חורבן המקדש. ודימוי זה נלמד ממה <b>שנאמר: "ה' ממרום ישאג, וממעון קדשו יתן קולו שאג ישאג על נוהו</b> הידד כדורכים יענה אל כל יושבי הארץ<b>"</b> (ירמיהו כה, ל), ולפי שנזכר בפסוק זה שלוש פעמים שורש המלה "שאג", הרי זה מרמז לשלש שאגות.
<b>וסימן לדבר</b> לחילופי משמרות שלמעלה: שינויים גם בעולמנו, ב<b>משמרה ראשונה</b> ה<b>חמור נוער,</b> ב<b>שניה</b> ה<b>כלבים, צועקים</b> (נובחים), וב<b>שלישית</b> כבר מתחילים האנשים להתעורר, <b>ותינוק יונק משדי אמו, ואשה מספרת</b> (משוחחת) <b>עם בעלה.</b>
ברייתא זו קבעה סימני היכר חיצוניים למשמרות, ועל כך שואלים: <b>מאי קא חשיב</b> <small>[מה מנה]</small> <b>ר' אליעזר</b> בסימנים אלה, <b>אי</b> <small>[אם]</small> את <b>תחלת</b> ה<b>משמרות קא חשיב</b> <small>[הוא מונה]</small> — הרי ל<b>תחלת</b> ה<b>משמרה</b> ה<b>ראשונה סימנא</b> <small>[סימן]</small> <b>למה לי?</b> והלא תחילת משמרה זו <b>אורתא</b> <small>[ערב]</small> <b>הוא,</b> ואין איפוא צורך בסימנים מיוחדים! ואם נאמר כי את <b>סוף</b> ה<b>משמרות קא חשיב</b> <small>[הוא מונה],</small> אף ל<b>סוף משמרה אחרונה למה לי סימנא</b> <small>[סימן]?</small> והלא <b>יממא</b> <small>[יום]</small> <b>הוא,</b> ואין איפוא צורך בסימן נוסף!
ומשיבים: <b>אלא</b> יש להבין את הסימנים שנתן כך: <b>חשיב</b> <small>[</small>הוא <small>מונה]</small> את <b>סוף</b> ה<b>משמרה</b> ה<b>ראשונה, ותחלת</b> ה<b>משמרה</b> ה<b>אחרונה,</b> ששתיהן צריכות לסימן, ובמשמרה האמצעית נתן סימן ל<b>אמצעית דאמצעיתא</b> <small>[אמצע</small> המשמרה <small>האמצעית].</small> <b>ואיבעית אימא</b> <small>[ואם תרצה אמור]:</small> לעולם <b>כולהו</b> <small>[בכולן]</small> את <b>סוף</b> ה<b>משמרות קא חשיב</b> <small>[הוא מונה],</small> <b>וכי תימא</b> <small>[ואם תאמר]</small> שלסוף המשמרה ה<b>אחרונה לא צריך</b> סימן מיוחד, שהרי יום הוא — יש לומר כי בכל זאת יש ערך לסימן.
<b>למאי נפקא מינה</b> <small>[מה יוצא מזה]</small> הלכה למעשה — <b>למיקרי</b> <small>[לקרוא]</small> <b>קריאת שמע למאן דגני</b> <small>[למי ששוכב]</small> <b>בבית אפל ולא ידע</b> <small>[ואינו יודע]</small> <b>זמן קריאת שמע אימת</b> <small>[מתי</small> הוא<small>].</small> שהישן בבית אפל אינו רואה את תחילת אור היום, ולכן ניתן לו סימן, <b>כיון</b> ש<b>אשה מספרת עם בעלה ותינוק יונק משדי אמו</b> כבר נסתיימה המשמרה האחרונה בלילה, ואז <b>ליקום וליקרי</b> <small>[יעמוד</small> ממיטתו <small>ויקרא]</small> קריאת שמע.
<b>אמר רב יצחק בר שמואל משמיה</b> <small>[משמו]</small> של <b>רב:</b> בן <b>שלש משמרות הוי</b> <small>[הוא]</small> <b>הלילה, ועל כל משמר ומשמר יושב הקדוש ברוך הוא ושואג כארי,</b> כי עבודת המקדש היתה קשורה בזמני המשמרות (תוהרא"ש), <b>ואומר: "אוי לבנים שבעונותיהם החרבתי את ביתי ושרפתי את היכלי והגליתים לבין אומות העולם".</b>
<big>ג</big> עם הזכרת משמעותם העליונה של זמני אשמורות הלילה מובא מעשה בהקשר דומה. <b>תניא</b> <small>[שנויה</small> ברייתא<small>],</small> <b>אמר ר' יוסי: פעם אחת הייתי מהלך בדרך ונכנסתי לחורבה</b> (בית שנעזב ואין בו דיירים) <b>אחת מחורבות ירושלים להתפלל</b> בה. בצאתי מן החורבה התגלה לפני כי <b>בא אליהו</b> הנביא <b>זכור לטוב ושמר</b> (המתין) <b>לי על הפתח</b> של החורבה, <b>(והמתין לי) עד שסיימתי תפלתי. לאחר שסיימתי תפלתי אמר לי</b> אליהו כדרך שפונים אל הרב: <b>"שלום עליך, רבי". ואמרתי לו</b> כתשובה: <b>"שלום עליך, רבי ומורי". ואמר לי: בני, מפני מה נכנסת לחורבה זו? אמרתי לו:</b> על מנת <b>להתפלל. ואמר לי</b> אליהו: <b>היה לך להתפלל בדרך. ואמרתי לו:</b> לא יכולתי להתפלל בדרך מאחר ו<b>מתירא הייתי שמא יפסיקו בי עוברי דרכים,</b> ולא יוכל להתרכז בתפילה כראוי, אמר לו אליהו: <b>היה לך להתפלל תפלה קצרה.</b> כי קיים נוסח מקוצר של תפילה, שנועד לאלה שאין ביכולתם להתפלל תפילה ארוכה.
ור' יוסי מסכם כי <b>באותה שעה</b> משיחה קצרה זו <b>למדתי ממנו שלשה דברים: למדתי שאין נכנסין לחורבה, ולמדתי שמתפללין בדרך</b> במקום הצורך, ואין להיכנס דווקא לבית להתפלל, <b>ולמדתי שהמתפלל בדרך מתפלל תפלה קצרה</b> שיוכל לכוון לבו בה.
<b>ו</b>לאחר דברי ההקדמה <b>אמר לי</b> אליהו: <b>בני, מה קול שמעת בחורבה זו? ואמרתי לו</b> בתשובה: <b>שמעתי</b> בחורבה <b>בת קול,</b> כעין הד מאותה שאגה ששואג הקדוש ברוך הוא (מהרש"א) <b>שמנהמת כיונה ואומרת: "אוי לבנים שבעונותיהם החרבתי את ביתי ושרפתי את היכלי והגליתים לבין האומות". ואמר לי</b> אליהו: <b>חייך וחיי ראשך, לא שעה זו בלבד אומרת כך,</b> קול זה אינו חד פעמי, <b>אלא</b> חוזר <b>בכל יום ויום, שלש פעמים אומרת כך. ולא זו בלבד אלא</b> גם בשעות אחרות כשמזכירים את גדולת ה', וכגון <b>בשעה שישראל נכנסין לבתי כנסיות ולבתי מדרשות ועונין</b> באמירת הקדיש <b>"יהא שמיה</b> <small>[שמו]</small> <b>הגדול מבורך</b> (בנוסח הקדיש: "יהא שמיה רבא מברך"), <b>הקדוש ברוך הוא מנענע ראשו, ואומר: אשרי המלך שמקלסין</b> (משבחים) <b>אותו בביתו כך,</b> כי כשהיה המקדש, בית ה' בנוי, היה הקדוש ברוך הוא משובח שם בתהילה זו, ועתה בזמן הגלות <b>מה לו לאב שהגלה את בניו,</b> כלומר, מה רבה היא הרגשת הכאב של האב המגלה את בניו, <b>ואוי להם לבנים שגלו מעל שולחן אביהם,</b> ומוסיפים כאב לאב בכאבם שלהם (רשש"ט).
<big>ד</big> <b>תנו רבנן</b> <small>[שנו חכמים],</small> <b>מפני שלשה דברים אין נכנסין לחורבה: מפני</b> ה<b>חשד</b> של זנות, ו<b>מפני המפולת,</b> שעשויה החורבה להתמוטט, <b>ומפני המזיקין</b> (שדים). נתינת שלושה טעמים להלכה אחת נראית מיותרת, ושואלים מדוע ניתן הטעם <b>"מפני חשד", ותיפוק ליה</b> <small>[ותצא לו</small> ילמד הלכה זו<small>]</small> מן הטעם הפשוט יותר <b>"משום מפולת"?</b>

Daf 3b

ועונים: מדובר כאן אפילו <b>בחדתי</b> <small>[ב</small>חורבה <small>חדשה],</small> שאינה עתיקה, ושאין בה סכנת מפולת, ולכן יש לתת את טעם החשד, להזהיר מלהיכנס אף לחורבה כזו.
ועוד מקשים על טעם החשד: <b>ותיפוק ליה</b> <small>[ותצא,</small> תילמד <small>לו</small> הלכה זו<small>]</small> <b>משום מזיקין,</b> שמטעם זה, תיאסר הכניסה לחורבה? ומשיבים: <b>בתרי</b> <small>[בשניים],</small> כשנכנסים שניים, ומקובל כי אין המזיקים פוגעים אלא באדם בודד.
על כך מקשים: <b>אי בתרי</b> <small>[אם בשניים]</small> — <b>חשד נמי ליכא</b> <small>[גם כן אין]!</small> שהלכה היא שמותר לשני גברים להתייחד עם אשה, ואין חושדים בהם. ואם שניים נכנסים לחורבה, הלא גם נימוק החשד אינו שייך בהם. ומתרצים: <b>בתרי ופריצי</b> <small>[בשניים, ופרוצים].</small> שכאשר היו הנכנסים ידועים כפרוצים, חשודים הם אפילו בשניים.
ומעתה באים לברר מדוע נזקקים לנימוק השני <b>"מפני המפולת", ותיפוק ליה</b> <small>[ותצא,</small> תילמד <small>לו</small> הלכה זו<small>]</small> <b>משום</b> הטעמים <b>חשד ומזיקין!</b>
ומשיבים: יש מקרים שבהם יש להיזקק לנימוק זה של מפולת, וכגון <b>בתרי וכשרי</b> <small>[בשניים וכשרים],</small> שבכגון זה אין לחשוש מפני המזיקים, ואף אין לחשוד בהם בזנות, ואולם סכנת המפולת קיימת גם אז.
ועתה לבירור הנימוק השלישי <b>"מפני המזיקין"</b> לשם מה יש להזכירו, <b>ותיפוק ליה</b> <small>[ותצא לו]</small> <b>מפני</b> הטעמים של <b>חשד ומפולת!</b>
ומשיבים: יש מקרים בהם רק נימוק זה קיים, וכגון <b>בחורבה חדתי</b> <small>[חדשה],</small> שלמפולת אין לחוש <b>ובתרי וכשרי</b> <small>[ובשניים וכשרים],</small> שאף אין לחשוש לחשד זנות כי האנשים כשרים.
ואולם, שואלים, <b>אי בתרי</b> <small>[אם</small> מדובר <small>בשניים],</small> הלא <b>מזיקין נמי ליכא</b> <small>[גם כן אינם],</small> ואין אם אם כן בכגון זה איסור כלל להכנס לחורבה!
ומשיבים: אף שבדרך כלל אין לשניים לחוש ממזיקים, בכל זאת <b>במקומן</b> של המזיקים, כשהחורבה ידועה כמקום המיועד למשכן המזיקים (עיין ישעיהו יג, כא), <b>חיישינן</b> <small>[חוששים אנו]</small>, ויש לחשוש מפניהם אף בשניים. <b>ואיבעית אימא</b> <small>[ואם תרצה אמור]</small> תירוץ אחר: <b>לעולם</b> מדובר <b>בחד</b> <small>[באחד],</small> <b>ובחורבה חדתי דקאי בדברא</b> <small>[חדשה העומדת בשדה],</small> <b>דהתם</b> <small>[ששם]</small> במקרה כזה <b>משום חשד ליכא</b> <small>[אין]</small> <b>דהא</b> <small>[שהרי]</small> <b>אשה בדברא לא שכיחא</b> <small>[בשדה אינה מצויה],</small> ומאחר שהחורבה חדשה אין גם לחוש למפולת, <b>ומשום מזיקין איכא</b> <small>[יש]</small> מקום לחשוש.
<big>א</big> <b>תנו רבנן</b> <small>[שנו חכמים</small> בתוספתא<small>]:</small> <b>ארבע משמרות הוי</b> <small>[הריהו]</small> <b>הלילה,</b> אלו <b>דברי רבי. ר' נתן אומר: שלש.</b>
ומבארים: <b>מאי טעמיה</b> <small>[מה הטעם]</small> של <b>ר' נתן</b> — <b>דכתיב</b> <small>[שנאמר]:</small> <b>"ויבא גדעון ומאה איש אשר אתו בקצה המחנה ראש האשמרת התיכונה"</b> וגו' (שופטים ז, יט), ו<b>תנא</b> <small>[שנינו</small> בתוספתא<small>]:</small> <b>אין</b> משמעות לשון <b>"תיכונה" אלא שיש לפניה ולאחריה,</b> נמצא איפוא מלשון הכתוב כי שלוש אשמורות הן בלילה, שעל כן ניתן לדבר על "אשמורת תיכונה".
<b>ורבי,</b> מה אומר הוא על ראיה זו? — אין זו הוכחה ניצחת, ואפשר לומר כי <b>מאי</b> <small>[מה</small> משמעות<small>]</small> המלה <b>"תיכונה"</b> — <b>אחת מן התיכונה שבתיכונות,</b> שיתכן כי יש שתי אשמורות, ששתיהן הן "תיכונות" וה"תיכונה" שנאמרה בכתוב אינה אלא אחת מן התיכונות.
<b>ור' נתן</b> משיב כי בכל זאת <b>מי כתיב</b> <small>[האם נאמר]</small> "אחת מן ה<b>תיכונה שבתיכונות"?</b> הלא <b>"תיכונה" כתיב</b> <small>[נאמר]!</small> ונראה מכאן שיש רק שלוש משמרות.
ו<b>מאי טעמיה</b> <small>[מה הטעם]</small> של <b>רבי?</b> — <b>אמר ר' זריקא, אמר ר' אמי, אומר ר' יהושע בן לוי:</b> דברי רבי מבוססים על השוואת שני פסוקים. <b>כתוב אחד אומר: "חצות לילה אקום להודות לך על משפטי צדקך"</b> (תהלים קיט, סב), <b>וכתוב אחד אומר: "קדמו עיני אשמורות</b> לשיח באמרתך<b>"</b> (תהלים קיט, קמח), שהוא מקדים את הבוקר בשתי האשמורות בבואו ללמוד תורה. <b>הא</b> <small>[הרי]</small> <b>כיצד</b> ניתן ליישב את שני הפסוקים הללו, רק אם נאמר כי <b>ארבע משמרות הוי</b> <small>[הריהו]</small> <b>הלילה,</b> והקדמת שתי משמרות הריהי בדיוק "חצות לילה".
<b>ור' נתן,</b> כיצד מיישב הוא את שני הפסוקים הללו? — ר' נתן <b>סבר לה</b> <small>[סבור</small> הוא<small>]</small> בבעיה זו <b>כ</b>שיטת <b>ר' יהושע. דתנן</b> <small>[ש</small>כן <small>שנינו</small> במשנה<small>],</small> <b>ר' יהושע אומר:</b> מותר לקרות קריאת שמע של שחר, של זמן הקימה, <b>עד שלש שעות</b> ביום, <b>שכן דרך מלכים לעמוד</b> משנתם <b>בשלש שעות.</b> ומאחר שדרך מלכים לקום בתחילת השעה השלישית של היום, אם היה דוד קם בחצות לילה, הרי <b>שית דליליא</b> <small>[שש</small> שעות <small>של הלילה],</small> <b>ותרתי דיממא</b> <small>[ושתים</small> משעות <small>היום],</small> ביחד <b>הוו להו</b> <small>[הריהן]</small> <b>שתי משמרות</b> של ארבע שעות, ויכול היה דוד לומר ש"קדמו עיני אשמורות" ביחס לשאר מלכי העולם.
<b>רב אשי אמר</b> שאפשר להתאים את הפסוקים לדעת ר' נתן בדרך אחרת: <b>משמרה ופלגא</b> <small>[וחצי]</small> <b>נמי</b> <small>[גם כן]</small> <b>"משמרות" קרו להו</b> <small>[קוראים להן],</small> ועל כן, גם אם קם דוד המלך בחצות יכול היה לומר "קדמו עיני אשמורות".
<big>ב</big> מאחר שהובא דבר ממסורת חכמים מסויימת, מביאים דבר הלכה בנושא אחר אשר נמסר גם הוא באותו אופן. <b>אמר ר' זריקא, אמר ר' אמי, אמר ר' יהושע בן לוי: אין אומרים בפני המת</b> במקום הסמוך למת <b>אלא דבריו של מת</b> בלבד, שאם מדברים בפניו דברים אחרים, יש לראות בזה משום ביזוי למת, אשר אינו יכול עוד לדבר, והאחרים מראים את עליונותם עליו כשהם עוסקים בדיבור. ועל כן אין לעסוק במחיצתו אלא בדבריו. בפרטי הדברים קיימות שתי גירסות המובאות בשמו, של ר' אבא בר כהנא.
לגירסה אחת <b>אמר ר' אבא בר כהנא: לא אמרן</b> <small>[אמרנו]</small> הלכה זו <b>אלא</b> כשמדברים <b>בדברי תורה, אבל מילי דעלמא לית לן</b> <small>[בדברים סתם אין לנו]</small> <b>בה</b> איסור, שאין משום בושת למת אם אינו מדבר דווקא בדברים סתם משלו.
<b>איכא דאמרי</b> <small>[יש שאומרים]</small> גירסה אחרת משמו של ר' אבא בר כהנא: <b>לא אמרן</b> <small>[אמרנו]</small> הלכה זו <b>אלא בדברי תורה וכל שכן מילי דעלמא</b> <small>[בדברים סתם],</small> שאפילו בדברי תורה שמצווה לדבר בהם יש להימנע מלומר אלא דברי המת, כל שכן בדברים שאין מצווה לעסוק בהם.
<big>ג</big> מאחר שהובאו הדברים בענין דוד המלך, מביאים עוד מסורות ופסוקים המציירים את דוד ואת מעשיו. על פי האמור נראה כי דוד המלך היה קם בחצות כל לילה לעבודת בוראו, ושואלים: <b>ו</b>כי <b>דוד בפלגא דליליא הוה קאי</b> <small>[בחצות הלילה היה עומד,</small> קם<small>]?</small> והרי <b>מאורתא הוה קאי</b> <small>[בערב היה קם]!</small> <b>דכתיב</b> <small>[ש</small>כן <small>נאמר]:</small> <b>"קדמתי בנשף ואשועה</b> לדברך יחלתי" (תהלים קיט, קמז), ו<b>ממאי</b> <small>[ממה,</small> מהיכן<small>]</small> יודעים אנו <b>דהאי</b> <small>[שזה]</small> לשון <b>"נשף" אורתא</b> <small>[ערב]</small> <b>הוא?</b> — <b>דכתיב</b> <small>[שנאמר]:</small> <b>"בנשף בערב יום באישון לילה ואפלה"</b> (משלי ז, ט), ומסתבר איפוא שהיה דוד קם לעבודת הבורא עוד בשעות הנשף! סתירה זו מיישבים בדרכים שונות.
<b>אמר ר' אושעיא, אמר ר' אחא: הכי קאמר</b> <small>[כך אמר],</small> כך התכוון לומר <b>דוד: מעולם לא עבר עלי חצות לילה בשינה,</b> שלעתים אכן היה מקיים "קדמתי בנשף ואשועה", אך בכל אופן תמיד לפחות "חצות לילה אקום להודות לך".
ואילו <b>ר' זירא אמר: עד חצות לילה היה</b> דוד <b>מתנמנם כסוס,</b> שהסוס אינו ישן ממש, אלא אף בשעת מנוחתו הריהו רק מתנמנם, ואילו <b>מכאן ואילך היה מתגבר כארי. רב אשי אמר: עד חצות לילה היה עוסק בדברי תורה,</b> וכפי שנאמר "קדמתי בנשף ואשועה לדבריך יחלתי", <b>מכאן ואילך</b> היה עוסק <b>בשירות ותשבחות,</b> וכפי שנאמר "חצות לילה אקום להודות לך
<big>ד</big> עד כאן היה הדיון מבוסס על ההנחה ש"נשף" משמעו ערב. ושואלים: <b>ו</b>כי <b>"נשף" אורתא</b> <small>[ערב]</small> <b>הוא? הא</b> <small>[</small>ו<small>הרי]</small> <b>"נשף" צפרא</b> <small>[בוקר]</small> <b>הוא! דכתיב</b> <small>[ש</small>כן <small>נאמר]:</small> <b>"ויכם דוד מהנשף ועד הערב למחרתם"</b> וגו' (שמואל א' ל, יז). <b>מאי לאו</b> <small>[האם</small> הכוונה היא <small>לא]</small> <b>מצפרא</b> <small>[מהבוקר]</small> <b>ועד ליליא</b> <small>[הלילה]?</small> ש"נשף" משמעו בוקר!
ומשיבים: <b>לא, מאורתא</b> <small>[מערב]</small> <b>ועד אורתא</b> <small>[ערב],</small> שהיכם דוד מערב עד לערב הבא.
אך תשובה זו אינה מתקבלת, שכן <b>אי הכי לכתוב</b> <small>[אם כן, שיכתוב]</small> <b>"מהנשף ועד הנשף" או "מהערב ועד הערב",</b> שכן אין טעם לכתוב בפסוק אחד שני ביטויים שונים לאותו מושג!
<b>אלא אמר רבא:</b> המלה "נשף" משמעה גם ערב וגם בוקר כי <b>תרי נשפי הוו</b> <small>[שני "נשפים" הם],</small> שמשמעותם אחת — לציין את שעת הדמדומים, שאת המלה "נשף" יש להסביר לפי הארמית: <b>נשף ליליא ואתי יממא, נשף יממא ואתי ליליא</b> <small>[קפץ הלילה ובא היום, קפץ היום ובא הלילה].</small>
<big>ה</big> כשאמר דוד המלך "חצות לילה אקום" הבינו זאת שהיה קם בדיוק בחצות. ושואלים: <b>ודוד מי הוה ידע פלגא דליליא אימת</b> <small>[ודוד האם ידע אימתי חצות הלילה]?</small> <b>השתא</b> <small>[עכשיו]</small> הרי <b>משה רבינו לא הוה ידע</b> <small>[היה יודע],</small> ומנין לך זאת — <b>דכתיב</b> <small>[ש</small>כן <small>נאמר]</small> שאמר משה לפרעה "כה אמר ה' <b>כחצות הלילה אני יוצא בתוך מצרים"</b> (שמות יא, ד), והמלה "כחצות" שנאמרה בכ' הדמיון, מובנת: בערך בחצות לילה.
ויש לברר <b>מאי</b> <small>[מהו]</small> <b>"כחצות",</b> מי אמר ביטוי מסופק זה. <b>אילימא</b> <small>[אם לומר]</small> ש<b>אמר ליה קודשא בריך הוא</b> <small>[לו הקדוש ברוך הוא]</small> בעצמו למשה <b>"כחצות"</b> — <b>מי איכא ספיקא קמי שמיא</b> <small>[וכי יש ספק לפני השמים,</small> הקדוש ברוך הוא<small>]?!</small> <b>אלא</b> יש להבין שכך היה: ש<b>אמר ליה</b> <small>[לו]</small> ה' <b>מחר "בחצות" כי השתא, ואתא איהו</b> <small>[ובא הוא,</small> משה<small>]</small> <b>ואמר "כחצות", אלמא: מספקא ליה</b> <small>[מכאן שמסופק היה],</small> ואם משה רבינו שגדול היה בנבואתו לא ידע בוודאות, <b>ו</b>כי <b>דוד הוה ידע</b> <small>[היה יודע]?!</small> לשאלה זו ניתנות תשובות אחדות.
האחת היא: <b>דוד, סימנא הוה ליה</b> <small>[סימן היה לו]</small> לדעת מתי חצות הלילה, ש<b>אמר רב אחא בר ביזנא, אמר ר' שמעון חסידא: כנור היה תלוי למעלה ממטתו של דוד, וכיון שהגיע</b> שעת <b>חצות לילה,</b> היתה <b>בא רוח צפונית</b> שהיא רוח של חצות <b>ונושבת בו ו</b>כתוצאה מזה היה הכינור <b>מנגן</b> בו <b>מאליו,</b> ו<b>מיד היה</b> דוד <b>עומד</b> ממיטתו <b>ועוסק בתורה עד שעלה עמוד השחר. כיון שעלה עמוד השחר נכנסו חכמי ישראל אצלו</b> להתייעץ עמו על מצב האומה, ובכלל זה בעיית המחסור. <b>אמרו לו: אדונינו המלך, עמך ישראל צריכין פרנסה. אמר להם</b> המלך: <b>לכו והתפרנסו זה מזה,</b> שיקבלו חסרי הפרנסה עזרתם מאחרים. <b>אמרו לו</b> חכמי ישראל כתשובה לדבריו, בדרך משל: <b>אין הקומץ משביע את הארי,</b> אין קומץ אחד של מזון יכול להשביע את האריה הגדול, <b>ואין הבור מתמלא מחוליתו</b> (פתחו), שבור המים אינו מתמלא ממי הגשמים היורדים רק על פתחו, אלא צריך למשוך לו מים בצינורות מן הסביבה עד שיתמלא (גאונים), וכמו כן אין העם מסוגל לפרנס עצמו משלו בלבד. <b>אמר להם</b> המלך: <b>לכו ופשטו ידיכם בגדוד,</b> במלחמה על העמים מסביב, להרחיב את גבולות הארץ, ולתת אפשרויות של פרנסה ליושביה.
<b>מיד יועצים</b> (מתייעצים) החכמים <b>באחיתופל</b> אם ראוי בעונה זו לצאת למלחמה, וכיצד צריך לנהוג בה, <b>ונמלכין בסנהדרין</b> כדי לקבל את ההיתר הדרוש מהסנהדרין לצאת למלחמת הרשות (תוהרא"ש), <b>ושואלין באורים ותומים</b> אחר כך, לשאול בדבר ה' אם יעלו למלחמה ואם יצליחו בה.
על דברי אגדה זו <b>אמר רב יוסף: מאי קרא</b> <small>[מהו הכתוב]</small> ממנו בסיס אגדה זו? — <b>"ואחרי אחיתפל בניהו בן יהוידע ואביתר ושר צבא למלך יואב"</b> (במקרא: ואחרי אחיתופל יהוידע בן בניהו"... דברי הימים א' כז, לד).
והטעמת דברי המקרא כפי ביאורה באגדה הריהם: <b>אחיתופל</b> — <b>זה יועץ,</b> שאותו היו שואלים לראשונה עצה אם לעשות פעולה מסויימת, <b>וכן הוא אומר: "ועצת אחיתפל אשר יעץ בימים ההם כאשר ישאל איש בדבר האלהים</b> כן כל עצת אחיתופל גם לדוד גם לאבשלום<b>"</b> (שמואל ב טז, כג).

Daf 4a

<b>בניהו בן יהוידע</b> — <b>זה סנהדרין,</b> שכן הוא היה ראש הסנהדרין, <b>"ואביתר"</b> האמור בכתוב זה — הרי <b>אלו אורים ותומים,</b> שכן אביתר בן אחימלך הכהן היה ממונה על השאלה באורים ותומים (עיין שמואל א כג, ט).
<b>וכן הוא אומר</b> באשר לתפקידו של בניהו בן יהוידע כראש הסנהדרין: <b>"ובניהו בן יהוידע על הכרתי ועל הפלתי"</b> (יעויין שמואל ב' כ, כג). <b>ולמה נקרא שמם</b> של הסנהדרין <b>"כרתי" ו"פלתי"? "כרתי"</b> נקראו — לפי <b>שכורתים דבריהם</b> ומחליטים החלטות פסוקות, ו<b>"פלתי"</b> — <b>שמופלאים בדבריהם</b> ובחכמתם. וראש הכרתי והפלתי הריהו ראש הסנהדרין. והרי לפי סדר הפסוק, קודם יועצים באחיתופל ונמלכים בסנהדרין ושואלים באורים ותומים, <b>ו</b>רק <b>אחר כך "שר צבא למלך יואב"</b> — שלו ניתנו הפקודות לעמוד בראש צבא המלחמה.
<b>אמר רב יצחק בר אדא, ואמרי לה</b> <small>[ויש אומרים]</small> ש<b>אמר</b> זאת <b>רב יצחק בריה</b> <small>[בנו]</small> של <b>רב אידי: מאי קרא</b> <small>[מהו הכתוב]</small> ממנו ניתן ללמוד על כך שכינורו של דוד היה מעירו עם שחר — <b>"עורה כבודי עורה הנבל וכנור אעירה שחר"</b> (תהלים נז, ט), המתפרש: עורה כבודי, שכבר התעורר הנבל המנגן, ומעתה צריך אני לעסוק בתורה עד השחר.
<b>ר' זירא אמר</b> פתרון אחר לשאלה שהתעוררה בענין קביעת זמן חצות: <b>משה לעולם הוה ידע</b> <small>[היה יודע]</small> את שעת חצות, <b>ודוד נמי הוה ידע</b> <small>[גם כן היה יודע].</small>
ושואלים: <b>וכיון</b> ש<b>דוד הוה ידע</b> <small>[היה יודע],</small> <b>כנור למה ליה</b> <small>[לו]?</small> ומשיבים: הכנור שימש אותו כדי <b>לאתעורי משנתיה</b> <small>[להתעורר משנתו].</small>
וכן גם במשה, שאם תאמר: <b>וכיון</b> ש<b>משה הוה ידע</b> <small>[היה יודע],</small> <b>למה ליה למימר</b> <small>[לו לומר]</small> בלשון <b>"כחצות",</b> ולא אמר "בחצות"? — טעם הדבר, <b>משה קסבר</b> <small>[היה סבור]:</small> <b>שמא יטעו אצטגניני פרעה,</b> ויחשבו את שעת חצות הלילה מוקדם יותר, ומשום שלא תגיע הפורענות <b>יאמרו "משה בדאי הוא".</b> ונקט משה בכלל ש<b>אמר מר</b> <small>[החכם]:</small> <b>למד לשונך לומר "איני יודע", שמא תתבדה ותאחז.</b>
<b>רב אשי אמר:</b> קושיה זו מיסודה אינה, כי משה רבינו <b>בפלגא אורתא דתליסר נגהי ארבסר הוה קאי</b> <small>[בחצות הלילה של שלשה עשר אור לארבעה עשר, היה עומד]</small> כשאמר דברי נבואה זו, <b>והכי קאמר</b> <small>[וכך אמר]</small> <b>משה לישראל, אמר הקדוש ברוך הוא: למחר כחצות הלילה כי האידנא</b> <small>[כמו שעה זו]</small> בשעת חצות <b>אני יוצא בתוך מצרים,</b> ונמצא כי "כחצות" אין משמעו בערך בחצות, אלא השוואה — בשעת חצות כזו.
<big>א</big> ועוד בענין דמותו של דוד המלך. נאמר: <b>"לדוד, שמרה נפשי כי חסיד אני"</b> (תהלים פו, א–ב). ודנים <b>לוי ור' יצחק</b> בפירושו של פירוש זה, במה התבטאה במיוחד חסידותו של דוד כאדם העושה דברים יותר ממה שמוטלת עליו חובתו. <b>חד</b> <small>[אחד</small> מהם<small>]</small> <b>אמר:</b> דברי דוד על חסידותו מוסבים על השכמתו בעוד לילה לתפילה, ו<b>כך אמר דוד לפני הקדוש ברוך הוא: רבונו של עולם,</b> וכי <b>לא חסיד אני? ש</b>הרי <b>כל מלכי מזרח ומערב ישנים עד שלש שעות, ו</b>אילו <b>אני,</b> אף שאני מלך כמותם <b>"חצות לילה אקום להודות לך"</b> (תהלים קיט, סב).
<b>ואידך</b> <small>[ו</small>החכם <small>האחר</small>], אמר, <b>כך אמר דוד לפני הקדוש ברוך הוא: רבונו של עולם,</b> וכי <b>לא חסיד אני? ש</b>הרי <b>כל מלכי מזרח ומערב יושבים אגודות אגודות בכבודם, ו</b>אילו <b>אני</b> נוהג כחכם המורה הוראות לעם, שהיו באות אלי נשים בשאלות טומאה וטהרה, והיו <b>ידי מלוכלכות בדם</b> אשה לדעת אם הוא דם טמא ונדה היא, או לא, <b>ובשפיר,</b> שהוא נפל בדרגה מסויימת של היווצרותו, כשעדיין אינו ברור אם הוא נחשב לוולד, <b>ובשליא,</b> "לבוש" העור שהוולד נולד בו, ושלעתים אשה מפלת שליא בלי קשר נראה לעין עם ולד. וכל זה היה נעשה על מנת להגדיר את מעמדה של האשה, אם טמאה היא אם לאו (ועיין ויקרא טו, יט–ל בענין הדם. ובויקרא יב, א–ח לענין שפיר ושליא). וכל זאת עשיתי <b>כדי לטהר אשה לבעלה,</b> שאם מטהר החכם, לאחר העיון בדם בשפיר ובשליא, את האשה, מותרת היא לשהות עם בעלה, ועל ידי כך מוסיף אהבה וחיבה ואף מרבה ומוסיף נפשות בישראל (הריא"ף). <b>ולא עוד,</b> לא רק שהייתי משפיל את עצמי לעסוק בדבר שנראה לכאורה כאינו הולם את כבוד המלך, <b>אלא כל מה שאני עושה, אני נמלך במפיבשת רבי,</b> הוא מפיבושת בן יהונתן בן שאול המלך, <b>ואומר לו: "מפיבשת רבי, יפה דנתי? יפה חייבתי? יפה זכיתי? יפה טהרתי? יפה טמאתי?", ולא בושתי.</b> ובשל ויתור זה על כבודו ראוי אני להקרא "חסיד".
ו<b>אמר רב יהושע בריה</b> <small>[בנו]</small> של <b>רב אידי: מאי קרא</b> <small>[מהו הכתוב]</small> המרמז על כך — <b>"ואדברה בעדתיך נגד מלכים ולא אבוש"</b> (תהלים קיט, מו) שיש בו רמז כפול, הן לעיסוקו של דוד בתורה שלא כמנהג מלכי מזרח ומערב, ואף לגבי הפרט השני — שהרי היה מפיבושת בן מלכים, ולא בוש דוד לומר דברי תורה בפניו, אף כי יתכן שיטעה בהם ויצטרך מפיבושת לתקן שגגתו, ועל כך
<b>תנא</b> <small>[שנינו]</small> בתוספתא ממסורת התנאים: <b>לא "מפיבשת" שמו, אלא "איש בשת" שמו</b> האמיתי, <b>ולמה נקרא שמו מפיבשת?</b> — <b>שהיה מבייש פני דוד בהלכה,</b> שבדרשה זו מתפרשת "מפיבושת" כקיצור של "בושת פנים" ו<b>לפיכך</b> שלא בוש דוד להודות על טעותו <b>זכה דוד ויצא ממנו כלאב,</b> שמסורת היא שהיה חכם ביותר,
<b>ו</b>כן גם <b>אמר ר' יוחנן: לא "כלאב" שמו אלא "דניאל" שמו</b> (כדרך שאמנם כתוב שמו ברשימה אחרת של יחס בני דוד), <b>ולמה נקרא שמו "כלאב"</b> — <b>שהיה מכלים פני מפיבשת בהלכה,</b> כלומר, כל אב מכלים את האב—הרב.
<b>ועליו</b> על בן חכם זה <b>אמר שלמה ב</b>ספר <b>חכמתו "בני אם חכם לבך ישמח לבי גם אני"</b> (משלי כג, טו), שדוד נהנה לראות שבנו גדול בתורה עד שיוכל להשיב דבר למפיבושת, <b>ו</b>כן הוא <b>אומר</b> עליו: <b>"חכם בני ושמח לבי ואשיבה חרפי דבר"</b> (משלי כז, יא).
<big>ב</big> על דברי דוד "שמרה נפשי כי חסיד אני" תוהים: <b>ודוד מי קרי לנפשיה</b> <small>[האם קרא לעצמו]</small> <b>"חסיד"? ו</b>הרי דוד לא היה בטוח כל עיקר אם אמנם חסיד הוא, שכן <b>הכתיב</b> <small>[הרי נאמר]</small> <b>"לולא האמנתי לראות בטוב ה' בארץ חיים"</b> (תהלים כז, יג) ועל המלה "לולא" מצויות נקודות, שמשמען הוא שיש פקפוק ואי ודאות מסויימת במלה זו (עיין באבות דר' נתן, פרק לד) <b>ו</b>כך מביאים בתוספתא, <b>תנא משמיה</b> <small>[שנוי משמו]</small> של <b>ר' יוסי: למה נקוד</b> — כאילו יש ספק — <b>על</b> המילה <b>"לולא"?</b> — כך <b>אמר,</b> התכוון לומר, <b>דוד לפני הקדוש ברוך הוא: רבונו של עולם,</b> אמנם <b>מובטח אני בך שאתה משלם שכר טוב לצדיקים לעתיד לבוא,</b> שיהא טוב ה' בארץ החיים הנצחיים, <b>אבל</b> עדיין קיים ספק אותו מביע דוד ב"לולא", והוא ספיקו האישי של דוד: <b>איני יודע אם יש לי חלק ביניהם אם לאו</b> <small>[לא],</small> כלומר, אם "טוב ה' בארץ חיים" נכון גם לו (זהב שבה). על כל פנים, לענייננו נראה שדוד לא היה בטוח שחסיד הוא, שהרי הוא מפקפק אם יש לו חלק במתן שכרם של צדיקים, ואיך אם כן הגדיר את עצמו כ"חסיד"?!
ומשיבים: אין חשש זה מוכיח, כי אכן ידע דוד המלך שחסיד הוא, אלא חשש לחלקו לעולם הבא <b>שמא יגרום</b> לו בעתיד <b>החטא</b> ויפסידו. ומביאים ראיות, כי יש מקום לחוש שיגרום החטא ולא תתקיים הבטחה טובה במלואה.
וכפי שאמר <b>ר' יעקב בר אידי,</b> שהיה <b>רמי</b> <small>[משליך,</small> מראה סתירה בין שני פסוקים<small>];</small> <b>כתיב</b> <small>[נאמר]</small> שאמר ה' ליעקב בחזון הסולם: <b>"והנה אנכי עמך ושמרתיך בכל אשר תלך"</b> (בראשית כח, טו), <b>ו</b>כאשר חזר יעקב לארצו ושמע שעשו הולך לקראתו, <b>כתיב</b> <small>[נאמר]:</small> <b>"ויירא יעקב מאד</b> ויצר לו <b>"</b>וגו' (בראשית לב, ח), ומדוע לא סמך יעקב על הבטחת ה'? אלא מתוך שחשש <b>אמר</b> לעצמו: <b>שמא יגרום החטא,</b> שאולי יחטא אחר כך, ולא תתקיים בו הבטחת השמירה.
ולעתים גם קורה שהחטא גורם, <b>כדתניא</b> <small>[כפי ששנינו</small> בברייתא<small>]</small> בפירוש הכפילות בפסוק בשירת הים <b>"עד יעבר עמך ה', עד יעבר עם זו קנית,</b> תביאמו ותטעמו בהר נחלתך, מכון לשבתך פעלת ה'<b>"</b>(שמות טו, טז–יז),
ודרשו: <b>"עד יעבר עמך ה'"</b> — <b>זו ביאה ראשונה</b> של העם לארץ ישראל בימי יהושע, <b>"עד יעבר עם זו קנית"</b> — <b>זו ביאה שניה</b> לארץ לאחר גלות בבל. ומאחר שהושוו בפסוק שתי ביאות אלו לארץ ישראל, <b>מכאן אמרו חכמים: ראוים היו ישראל ליעשות להם נס בימי עזרא</b> הסופר <b>כדרך שנעשה להם בימי יהושע בן נון.</b> ומשום מה לא נעשו אז נסים כאלה — <b>אלא שגרם החטא.</b>
<big>ג</big> מכאן שבים לדון בפירוש משנתנו. שנינו במשנה ש<b>חכמים אומרים</b> שזמן קריאת שמע של ערבית הוא <b>עד חצות</b> הלילה. ושואלים: <b>חכמים כמאן סבירא להו</b> <small>[כ</small>שיטת <small>מי הם סבורים]</small> בפירוש המלה "ובשכבך" שבתורה, <b>אי</b> <small>[אם]</small> <b>כ</b>שיטת <b>ר' אליעזר סבירא להו</b> <small>[סבורים הם]</small> ש"ובשכבך" פירושו הזמן שבו הולכים אנשים לישון כרגיל — אם כן <b>לימרו</b> <small>[שיאמרו]</small> <b>כר' אליעזר</b> גם בפסק ההלכה, שזמנה הוא עד סוף האשמורה הראשונה.

Daf 4b

<b>ואי</b> <small>[אם]</small> <b>כ</b>שיטת <b>רבן גמליאל סבירא להו</b> <small>[סבורים הם]</small> ש"ובשכבך" פירושו כל אותו זמן בו אנשים ישנים, ובכלל זה כל הלילה — <b>לימרו</b> <small>[שיאמרו]</small> אם כן <b>כרבן גמליאל,</b> ויפסקו כמוהו שעד עלות השחר מותר לקרות קריאת שמע של ערב.
ומשיבים: מבחינת הבנת המקראות <b>לעולם כרבן גמליאל סבירא להו</b> <small>[סבורים הם]</small> <b>ו</b>אולם <b>הא דקא אמרי</b> <small>[זה שאומרים הם]</small> <b>"עד חצות",</b> הריהו רק סייג לדבר <b>כדי להרחיק את האדם מן העבירה. כדתניא</b> <small>[כפי ששנינו</small> בברייתא<small>]</small> בביאור ענין זה, שבענין קריאת שמע <b>חכמים עשו סייג לדבריהם, כדי שלא</b> יווצר מצב ש<b>יהא אדם בא מן השדה בערב</b> והוא עייף מעבודת היום, ומשום שהוא יודע שזמן קריאת שמע הוא עד עלות השחר, <b>ואומר</b> בלבו: <b>"אלך לביתי ואוכל קימעא</b> (מעט) <b>ואשתה קימעא, ואישן קימעא, ואחר כך אקרא קריאת שמע ואתפלל</b> תפילת ערבית <b>", ו</b>בינתיים <b>חוטפתו שינה ונמצא ישן כל הלילה. אבל</b> מאחר שאדם חושש שאם ירדם אולי לא יתעורר לפני חצות ולא יקרא קריאת שמע בזמנה, לכן מעתה כאשר <b>אדם בא מן השדה בערב</b> הריהו <b>נכנס לבית הכנסת</b> ובבית הכנסת עד שמגיעים לתפילה עוסק הוא בדברי תורה, ש<b>אם</b> הוא <b>רגיל לקרות</b> במקרא בלבד — <b>קורא. ואם רגיל לשנות</b> משניות, שהיא דרגה גבוהה יותר בלימוד — <b>שונה, וקורא קריאת שמע ומתפלל</b> כיאות, <b>ו</b>כשהוא הולך לביתו הריהו <b>אוכל</b> את <b>פתו</b> במנוחת הדעת <b>ומברך</b> עליה.
ומסיימת הברייתא באזהרה: <b>וכל העובר על דברי חכמים חייב מיתה.</b>
סיום זה מעורר פליאה, <b>מאי שנא</b> <small>[מה שונה]</small> <b>בכל דוכתא</b> <small>[מקום]</small> אחר ש<b>לא קתני</b> <small>[שנה</small> בו<small>]</small> <b>"חייב מיתה", ומאי שנא הכא דקתני</b> <small>[ומה שונה כאן ששנה</small> בו<small>]</small> <b>"חייב מיתה"?</b> שלכאורה אין חומרה מיוחדת בסייג קריאת שמע. על כך משיבים שתי תשובות, ועיקרן, שלא משום חומרת העבירה נאמר כאן "חייב מיתה", אלא משום החשש שלא יוכלו לעמוד בדבר או שיזלזלו במיוחד בסייג זה.
<b>איבעית אימא</b> <small>[אם תרצה אמור]</small> <b>משום אונס שינה,</b> שאדם הבא מעבודתו רוצה מאד לישון, וצריך להזהירו במיוחד על כך. <b>ואיבעית אימא</b> <small>[ואם תרצה אמור]</small> הסבר אחר: <b>לאפוקי ממאן דאמר</b> <small>[להוציא מ</small>דעת <small>מי שאומר]</small> <b>"תפלת ערבית רשות"</b> ואינה חובה כשאר התפילות, על כן <b>קא משמע לן</b> <small>[השמיע לנו]</small> שתפילת ערבית היא <b>חובה,</b> והעובר על דברי חכמים אף בפרט זה — חייב מיתה.
<big>א</big> בברייתא זו <b>אמר מר</b> <small>[החכם]</small> שהחוזר מעיסוקיו בערב, נכנס לבית הכנסת, <b>קורא קריאת שמע ומתפלל.</b> הרי שבערב, כביום, קוראים תחילה קריאת שמע ואחר כך מתפללים. והרי זה <b>מסייע ליה</b> <small>[לו]</small> <b>לר' יוחנן.</b> ש<b>אמר ר' יוחנן: איזהו בן העולם הבא</b> — <b>זה הסומך גאולה</b> (הברכה על הגאולה, שהיא הברכה שלאחר קריאת שמע) <b>לתפלה של ערבית. ר' יהושע בן לוי אומר: תפלות באמצע תקנום,</b> בין שתי קריאות שמע, של בוקר ושל ערב. ולכן, יש להתפלל קודם תפילת ערבית, ואחר כך לקרוא קריאת שמע של שעת שכיבה.
ההבדל למעשה בין שתי הדעות ברור הוא, אלא שמבררים עוד: <b>במאי קא מפלגי</b> <small>[במה הם חלוקים],</small> כלומר, מה הוא הבסיס למחלוקתם?
ומשיבים: <b>אי בעית אימא</b> <small>[אם תרצה אמור]</small> שחלוקים הם בפירוש משמעות <b>קרא</b> <small>[</small>המקרא הכתוב<small>],</small> ו<b>אי בעית אימא</b> <small>[אם תרצה אמור]</small> שחלוקים הם ב<b>סברא.</b>
ומפרטים: <b>אי בעית אימא</b> <small>[אם תרצה אמור]</small> שחלוקים הם ב<b>סברא,</b> שהם חלוקים בענין ברכת הגאולה הנאמרת לאחר קריאת שמע ואשר היא מבוססת על הזכרת גאולת מצרים, שהיא הגאולה הראשונה. והשאלה היא אם אמנם גאולה זו החלה כבר בלילה, ולכן ראו לסמוך אף את גאולת מצרים הנזכרת בלילה לתפילת ישראל, בבקשה שתהא הגאולה קרובה, או שמא לא החלה אלא ביום.
ש<b>ר' יוחנן סבר</b> <small>[סבור]</small> שה<b>גאולה מאורתא נמי הוי</b> <small>[גם כן מן הערב היתה],</small> <b>אלא</b> שה<b>גאולה מעלייתא</b> <small>[המעולה,</small> השלמה<small>]</small> <b>לא הויא</b> <small>[היתה]</small> אמנם <b>אלא עד צפרא</b> <small>[הבוקר],</small> אך מאחר שהחלה גאולת ישראל מבערב, ראוי לצרף את ברכת הגאולה אף לתפילת ערבית בכל יום. ואילו <b>ר' יהושע בן לוי סבר</b> <small>[סבור]</small> כי <b>כיון</b> ש<b>לא הויא</b> <small>[היתה]</small> הגאולה <b>אלא מצפרא</b> <small>[מהבוקר]</small> — <b>לא הויא</b> <small>[היתה]</small> גאולת הערב <b>גאולה מעלייתא</b> <small>[מעולה],</small> ולכך אין חובה לסמוך את התפילה להזכרת הגאולה של ערבית, שאינה גאולה שלימה.
<b>ואיבעית אימא</b> <small>[ואם תרצה אמור]</small> שאפשר להבין את מחלוקת ר' יוחנן ור' יהושע בן לוי, לא על בסיס הבדלי סברות כי אם על סמך <b>קרא</b> <small>[מקרא],</small> הבדלי פירוש המקרא, <b>ושניהם מקרא אחד דרשו,</b> והוא <b>"</b>ו<b>בשכבך ובקומך",</b> ששניהם מבינים שיש בו השוואה של קריאת שמע של ערב לקריאת שמע של בוקר.
ואולם, <b>ר' יוחנן סבר</b> <small>[סבור]:</small> <b>מקיש</b> <small>[משווה</small> המקרא<small>]</small> <b>שכיבה לקימה, מה</b> בשעת <b>קימה</b> — <b>קריאת שמע ואחר כך תפלה,</b> שבשעות הבוקר הכל מודים שיש לסמוך גאולה לתפילה, <b>אף שכיבה נמי</b> <small>[גם כן]</small> — <b>קריאת שמע ואחר כך תפלה.</b> ואילו <b>ר' יהושע בן לוי סבר</b> <small>[סבור]:</small> <b>מקיש שכיבה לקימה,</b> והוא מוצא צד אחר של השוואה: <b>מה קימה</b> — <b>קריאת שמע סמוך למטתו,</b> ו"בקומך" משמעו — סמוך ככל האפשר לשעת הקימה, <b>אף שכיבה נמי</b> <small>[גם כן]</small> — <b>קריאת שמע סמוך למטתו,</b> שתהא חובת קריאת שמע של "בשכבך" אף היא סמוכה ככל האפשר לזמן השכיבה ממש.
לדעת ר' יוחנן מצוה לסמוך אף ברכת הגאולה שאחרי קריאת שמע של ערבית לתפילה, ואולם <b>מתיב</b> <small>[מקשה]</small> על כך <b>מר בריה</b> <small>[בנו]</small> של <b>רבינא,</b> כיצד יתכן לעשות זאת? שהרי שנינו במשנה להלן: <b>בערב מברך שתים,</b> שתי ברכות, <b>לפניה,</b> לפני קריאת שמע, <b>ושתים לאחריה. ואי אמרת</b> <small>[ואם אומר אתה]</small> כי <b>בעי</b> <small>[צריך]</small> <b>לסמוך</b> גאולה לתפילה, <b>הא</b> <small>[הרי]</small> <b>לא קא סמך</b> <small>[סמך]</small> <b>גאולה לתפלה, דהא בעי למימר</b> <small>[שהרי צריך לומר]</small> <b>"השכיבנו"</b> שהיא הברכה השניה הבאה לאחר ברכת הגאולה, ומפסיקה בין ברכת הגאולה לבין התפילה!
על כך <b>אמרי</b> <small>[אומרים]</small> כתשובה לשאלה: <b>כיון דתקינו רבנן</b> <small>[שתיקנו חכמים]</small> לומר <b>"השכיבנו"</b> — <b>כגאולה אריכתא דמיא</b> <small>[ארוכה</small> היא <small>נחשבת],</small> וכהמשכה של ברכת הגאולה, ולא כהפסק. <b>דאי</b> <small>[שאם]</small> <b>לא תימא הכי</b> <small>[תאמר כך]</small> שחלקים שהוסיפו חכמים נחשבים כגוף התפילה ממש ולא כהוספות, גם בתפילת <b>שחרית היכי מצי סמיך</b> <small>[איך יוכל לסמוך]</small> גאולה לתפילה? <b>והא</b> <small>[והרי]</small> <b>אמר ר' יוחנן</b> עצמו : <b>בתחלה,</b> בתחילתה של כל תפילה, <b>אומר</b> המתפלל: <b>"ה' שפתי תפתח</b> ופי יגיד תהלתך" (תהלים נא, יז) כהכנה לתפלה, <b>ולבסוף הוא אומר: "יהיו לרצון אמרי פי</b> והגיון לבי לפניך ה' צורי וגואלי<b>"</b> (תהלים יט, טו). והרי הפסוק "ה' שפתי תפתח" מפסיק בין גאולה לתפילה!
<b>אלא התם</b> <small>[שם]</small> <b>כיון דתקינו רבנן למימר</b> <small>[שתיקנו חכמים לומר]</small> <b>"ה' שפתי תפתח"</b> — <b>כתפלה אריכתא דמיא</b> <small>[הריהי נחשבת לתפלה ארוכה],</small> ולא כהפסק חיצוני. <b>הכא נמי</b> <small>[כאן</small> בתפלת ערבית <small>גם כן],</small> <b>כיון דתקינו רבנן למימר</b> <small>[שתיקנו חכמים לומר]</small> <b>"השכיבנו"</b> — <b>כגאולה אריכתא דמיא</b> <small>[ארוכה התפילה נחשבת].</small>
<big>ב</big> אגב דברי ר' יוחנן שהסומך גאולה לתפלה מובטח לו שהוא בן עולם הבא, צירפו אימרה דומה ש<b>אמר ר' אלעזר, אמר ר' אבינא: כל האומר "תהלה לדוד"</b> (פרק קמה בספר תהלים) <b>בכל יום שלש פעמים</b> — <b>מובטח לו שהוא בן עולם הבא.</b>
מאמר זה בשבחו של פרק זה בתהלים המכונה כרגיל "אשרי" משום שמקדימים לאמירתו את הפסוק "אשרי יושבי ביתך עוד יהללוך סלה" (תהלים פד, ה) עורר את השאלה: <b>מאי טעמא</b> <small>[מה הטעם]</small> אשר בגללו מחשיבים כל כך מזמור זה?
<b>אילימא</b> <small>[אם תאמר]</small> <b>משום דאתיא</b> <small>[ש</small>הוא <small>בא,</small> נסדר] <b>באל"ף בי"ת,</b> שבמזמור זה מסודרים ראשי הפסוקים לפי סדר האל"ף בי"ת, <b>נימא</b> <small>[יאמר]</small> אם כן <b>"אשרי תמימי דרך"</b> (פרק קיט בתהלים) <b>דאתיא בתמניא אפין</b> <small>[הבא בשמונה פנים],</small> שבו סדורים ראשי הפסוקים בסדר של כל האל"ף בי"ת כולו שמונה פעמים, ולפרק זה איפוא היתרון בכך על כל פרק אחר.
<b>אלא</b> תאמר שהסיבה לאמירת פרק זה דווקא היא <b>משום דאית ביה</b> <small>[שיש בו,</small> בפרק זה<small>]</small> את מלות השבח בענין הספקת מזון לכל יצור <b>"פותח את ידך</b> ומשביע לכל חי רצון" (תהלים קמה, טז), אם כן <b>נימא</b> <small>[יאמר]</small> <b>"הלל הגדול"</b> (כך מכונה מזמור קלו שבתהלים) <b>דכתיב ביה</b> <small>[שנאמר בו]</small> <b>"נתן לחם לכל בשר</b> כי לעולם חסדו<b>"</b> (תהלים קלו כה) נוסף לשאר שבחים שיש בו!
<b>אלא</b> מעלתו של מזמור "תהלה לדוד" היא <b>משום דאית ביה תרתי</b> <small>[שיש בו שתים],</small> גם סדר אל"ף בי"ת, וגם שבח הספקת המזון לכל יצור.
ועוד על מזמור תהלים זה <b>אמר ר' יוחנן: מפני מה לא נאמר</b> פסוק המתחיל באות <b>נו"ן ב"אשרי"</b> — <b>מפני שיש בה מפלתן של שונאי ישראל,</b> שבאות זו נאמר פסוק שיש בו הדגשה יתירה של מפלת ישראל ("שונאי ישראל" הוא ביטוי בלשון סגי נהור) <b>דכתיב</b> <small>[שנאמר]:</small> <b>"נפלה לא תוסיף קום בתולת ישראל</b> נטשה על אדמתה אין מקימה <b>" (עמוס ה, ב), ולכן, הושמט הפסוק המתחיל בנו"ן גם מ"אשרי". </b>
כדי לרכך את משמעות פסוק זה עצמו היו <b>במערבא מתרצי לה הכי</b> <small>[בארץ ישראל מיישבים אותו כך],</small> על ידי שינוי בפיסוק: <b>"נפלה ולא תוסיף לנפול עוד, קום</b> (קומי) <b>בתולת ישראל", אמר רב נחמן בר יצחק: אפילו הכי</b> <small>[כך ],</small> <b>חזר דוד וסמכן ברוח הקדש,</b> שאף שלא הכניס דוד המלך במזמור זה פסוק הפותח באות נו"ן המרמזת על נפילה, צפה דוד ברוח הקודש פסוק זה במקום שהוא עצמו השמיט את הנו"ן במזמורו, והפסוק הבא המתחיל בסמ"ך הריהו <b>"סומך ה' לכל הנפלים</b> וזוקף לכל הכפופים<b>"</b> (תהלים קמה, יד), ואם כן סמכן דוד ברוח הקודש לנופלים ועודדם, שאף כי נפלה בתולת ישראל — סומך ה' לנופלים.
<big>ג</big> אגב דברי ר' אלעזר בר אבינא, קשרו למאמר זה עוד מאמר אחר בשמו. <b>אמר ר' אלעזר בר אבינא: גדול מה שנאמר ב</b>מלאך <b>מיכאל יותר ממה שנאמר ב</b>מלאך <b>גבריאל.</b> ש<b>אילו במיכאל כתיב</b> <small>[נאמר]:</small> <b>"ויעף אלי אחד מן השרפים"</b> (ישעיהו ו, ו), כלומר, שבפריחה אחת של מעופו הריהו מגיע ועושה את שליחותו. <b>ואילו גבי</b> <small>[אצל]</small> <b>גבריאל כתיב</b> <small>[נאמר]:</small> <b>"והאיש גבריאל אשר ראיתי בחזון בתחלה מעף ביעף</b> נוגע אלי כעת מנחת ערב" (דניאל ט, כא), שמן הביטוי "מועף ביעף" נלמד שאין הוא מגיע למטרתו במישרין במעוף אחד, כי אם בשתי פריחות "מועף" ו"ביעף".
לר' אלעזר בר אבינא, ברור היה ש"אחד מן השרפים" הוא מיכאל, ושואלים: <b>מאי משמע דהאי</b> <small>[מה</small> היא <small>המשמעות,</small> כיצד מוכיחים<small>, שאותו]</small> <b>"אחד"</b> האמור בכתוב <b>מיכאל הוא?</b>
<b>אמר ר' יוחנן:</b> דבר זה <b>אתיא</b> <small>[בא,</small> נלמד<small>]</small> בדרך השוואת המילים <b>"אחד" "אחד"</b> כעין גזירה שווה; <b>כתיב הכא</b> <small>[נאמר כאן]</small> <b>"ויעף אלי אחד מן השרפים"</b> (ישעיהו ו, ו), <b>וכתיב התם</b> <small>[ונאמר שם]:</small> <b>"והנה מיכאל אחד השרים הראשונים בא לעזרני"</b> (דניאל י, יג), וכשם שבפסוק בדניאל מיכאל הוא "אחד" (ומשמעו במדרשי חז"ל: אחד—מיוחד), כן גם "אחד מן השרפים" האמור בישעיהו, הוא בוודאי המיוחד שבהם — מיכאל. ולהשלמת הדברים מובאת תוספתא על דרגותיהם של המלאכים, על פי מספר הפריחות שצריך המלאך לעשות כדי להגיע למחוז חפצו.
<b>תנא</b> <small>[שנינו</small> בתוספתא<small>]:</small> <b>מיכאל</b> — <b>ב</b>פריחה <b>אחת,</b> וכפי שנאמר, <b>גבריאל</b> — <b>בשתים, אליהו</b> הנביא — <b>בארבע, ומלאך המות</b> — <b>בשמנה. ו</b>אולם <b>בשעת המגפה</b> כשמלאך המוות נראה כמצוי בכל, הרי גם הוא מגיע לכל מקום <b>באחת.</b>
<big>ד</big> <b>אמר ר' יהושע בן לוי: אף על פי שקרא אדם קריאת שמע בבית הכנסת</b> — <b>מצוה לקרותו על מטתו</b> כדי שיקיים בפועל "בשכבך". <b>אמר ר' יוסי: מאי קרא</b> <small>[מהו הכתוב]</small> הרומז שיש לקרוא את שמע על מטתו כתוספת לחובת הקריאה בערב — <b>"רגזו ואל תחטאו אמרו בלבבכם על משכבכם ודמו סלה"</b> (תהלים ד, ה), המתפרש כאן: אמרו את קריאת שמע שכתוב בה "על לבבך", על משכבכם, ואחר "דומו" — שתקו ונוחו בשינה.
על דברי ר' יהושע בן לוי <b>אמר רב נחמן:</b>

Daf 5a

<b>אם תלמיד חכם הוא</b> — <b>אין</b> הוא <b>צריך</b> לומר קריאת שמע על המטה, מאחר שתמיד הוא עוסק בתורה, ולא ירדם אלא מתוך עיסוק בדברי תורה. <b>אמר אביי: אף תלמיד חכם מיבעי ליה למימר חד פסוקא דרחמי</b> <small>[צריך הוא לומר פסוק אחד של רחמים],</small> <b>כגון: "בידך אפקיד רוחי, פדיתה אותי ה' אל אמת"</b> (תהלים לא, ו).
<big>א</big> ואגב הפסוק "רגזו ואל תחטאו" מביאים את מה ש<b>אמר ר' לוי בר חמא, אמר ר' שמעון בן לקיש: לעולם ירגיז אדם יצר טוב על יצר הרע,</b> כלומר, שיילחם ללא הרף עם יצרו הרע המביאו לידי חטא. <b>ש</b>כן <b>נאמר: "רגזו ואל תחטאו" אם נצחו</b> האדם ליצרו במלחמתו זו — <b>מוטב, ואם לאו</b> <small>[לא]</small> נצחו בכך — <b>יעסוק בתורה,</b> וכפי <b>שנאמר</b> בהמשך הפסוק: <b>"אמרו בלבבכם"</b> שהיא אמירת דברי תורה. <b>אם</b> כתוצאה מכך <b>נצחו</b> ליצרו הרע — <b>מוטב, ואם לאו</b> <small>[לא]</small> נצחו — <b>יקרא קריאת שמע,</b> שכן יש בה קבלת עול ה', והבטחת השכר והעונש. וכפי <b>שנאמר</b> עוד בהמשך הפסוק: <b>"על משכבכם"</b> שהוא רמז לקריאת שמע שנזכר בה "בשכבך". <b>אם</b> כתוצאה מכך <b>נצחו</b> — <b>מוטב, ואם לאו</b> <small>[לא]</small> נצחו — <b>יזכור לו יום המיתה,</b> וכפי <b>שנאמר</b> בהמשך הכתוב: <b>"ודמו סלה",</b> שהוא רמז ליום המיתה, ומשמעות הכתוב לפי זה היא: דומו דומייה מוחלטת, שהיא דומיית המוות.
<big>ב</big> <b>ו</b>עוד <b>אמר ר' לוי בר חמא, אמר ר' שמעון בן לקיש, מאי דכתיב</b> <small>[מהי</small> משמעות כתוב זה <small>שנאמר]</small> שאמר ה' למשה "עלה אלי ההרה והיה שם <b>ואתנה לך את לחת האבן והתורה והמצוה אשר כתבתי להורתם"</b> (שמות כד, יב), שבא לגלות לו לא רק את התורה שבכתב, אלא גם כל תורת ישראל לדורותיה. <b>"לחת" — אלו עשרת הדברות</b> שנכתבו בלוחות הברית, <b>"תורה" — זה מקרא,</b> כלומר, חמישה חומשי תורה. <b>"והמצוה"</b> — <b>זו משנה,</b> כי ביאורן של המצוות לפרטי קיומן למעשה מצוי בתורה שבעל פה, ובמיוחד במשנה. <b>"אשר כתבתי"</b> — <b>אלו נביאים וכתובים</b> שנכתבו בהשראה אלקית, <b>"להרתם"</b> — <b>זה תלמוד,</b> ביאור דברי המשנה, והסברתם הריהו יסוד ה"הוראה" הלכה למעשה, <b>מלמד</b> פסוק זה <b>שכולם נתנו למשה מסיני.</b>
<big>ג</big> ומכאן שבים לדון בקריאת שמע על המטה. <b>אמר ר' יצחק: כל הקורא קריאת שמע על מטתו, כאלו אוחז חרב של שתי פיות בידו</b> לשמור עליו מכל רע. וראיה לדבר, <b>שנאמר: "רוממות אל בגרונם וחרב פיפיות בידם"</b> (תהלים קמט, ו), ושואלים: <b>מאי משמע</b> <small>[מה משמעות]</small> יש בפסוק המורה שבקריאת שמע עניינו? <b>אמר מר זוטרא ואיתימא</b> <small>[ויש אומרים]</small> שאמר זאת <b>רב אשי: מרישא דענינא</b> <small>[מראש הענין],</small> <b>דכתיב</b> <small>[שנאמר]</small> בפסוק הקודם: <b>"יעלזו חסידים בכבוד ירננו על משכבותם"</b> (תהלים קמט, ו), והרננה לה' שעל המשכב היא קריאת שמע שעל המטה. <b>וכתיב בתריה</b> <small>[ונאמר</small> מייד <small>אחריו]:</small> <b>"רוממות אל בגרונם וחרב פיפיות בידם". </b>
ובשינוי מה, <b>אמר ר' יצחק: כל הקורא קריאת שמע על מטתו</b> — <b>מזיקין בדילין הימנו.</b> ורמז לדבר ממה <b>שנאמר:</b> "אדם לעמל יולד <b>ובני רשף יגביהו עוף"</b> (איוב ה, ז), ומבאר את חלקו הסתום של הפסוק: <b>ואין</b> משמעות הלשון <b>"עוף" אלא תורה,</b> כי התורה קשה להבנה וקלה לשיכחה כדבר המתעופף, שאי אפשר להחזיק בו כיאות, וכפי <b>שנאמר: "התעיף עיניך בו ואיננו</b> כי עשה יעשה לו כנפים כנשר יעוף בשמים<b>"</b> (משלי כג, ה). <b>ואין</b> משמעות הלשון <b>"רשף" אלא מזיקין,</b> וכפי <b>שנאמר: "מזי רעב ולחמי רשף וקטב מרירי</b> ושן בהמות אשלח בם עם חמת זוחלי עפר <b>" (דברים לב, כד), הרי שה"רשף" נמנה עם ה"קטב מרירי" (המבואר בדברי חז"ל ככינוי למזיק).</b>
<big>ד</big> על פסוק סתום זה <b>אמר ר' שמעון בן לקיש</b> לדרוש: <b>כל העוסק בתורה</b> — <b>יסורין בדילין הימנו, שנאמר: "ובני רשף יגביהו עוף". ואין "עוף" אלא תורה, שנאמר "התעיף עיניך בו ואיננו", ואין "רשף" אלא יסורין, שנאמר: "מזי רעב ולחמי רשף",</b> ש"לחומי רשף" מושווה עם "מזי רעב", כיסורים שונים. ומכאן שעל ידי לימוד התורה ("עוף") יכול הוא להרחיק ("יגביהו") את היסורים ("בני רשף").
<b>אמר ליה</b> <small>[לו]</small> <b>ר' יוחנן: הא</b> <small>[</small>רעיון <small>זה]</small> <b>אפילו תינוקות של בית רבן</b> הלומדים רק את חומשי התורה ולא יותר, גם הם <b>יודעין אותו, ש</b>כן <b>נאמר</b> במפורש: <b>"ויאמר אם שמוע תשמע לקול ה' אלקיך והישר בעיניו תעשה והאזנת למצותיו ושמרת כל חקיו כל המחלה אשר שמתי במצרים לא אשים עליך כי אני ה' רופאך"</b> (שמות טו, כו). <b>אלא</b> יש לדרוש כך: <b>כל שאפשר לו לעסוק בתורה ואינו עוסק</b> — <b>הקדוש ברוך הוא מביא עליו יסורין מכוערין ועוכרין אותו,</b> שלא זו בלבד שאין ה' מגן עליו, אלא שבאים עליו יסורין מכאיבים ומבישים, <b>שנאמר: "נאלמתי דומיה החשיתי מטוב וכאבי נעכר"</b> (תהלים לט, ג), <b>ואין</b> משמעות לשון <b>"טוב" אלא תורה, שנאמר: "כי לקח טוב נתתי לכם תורתי אל תעזבו"</b> (משלי ד, ב), ולכן, כך יש לפרש את הפסוק: אם "החשיתי מטוב", כלומר, שתקתי מלעסוק בתורה — כעונש לכך בא "כאבי נעכר".
ובקשר לפסוק "כי לקח טוב נתתי לכם", <b>אמר ר' זירא ואיתימא</b> <small>[ויש אומרים]</small> שאמר זאת <b>ר' חנינא בר פפא: בא וראה שלא כמדת הקדוש ברוך הוא מדת בשר ודם. מדת בשר ודם, אדם מוכר חפץ לחבירו, מוכר</b> — <b>עצב, ולוקח</b> (קונה) — <b>שמח,</b> כי אדם המוכר חפץ מחפציו הפרטיים מצטער על שהוציא את הדבר מרשותו. <b>אבל הקדוש ברוך הוא אינו כן, נתן להם תורה לישראל</b> — <b>ושמח</b> בנתינתו, <b>שנאמר: "כי לקח טוב נתתי לכם תורתי אל תעזבו".</b> ו"לקח טוב" מתפרש כ"מקח טוב", שאף שכאילו "מכר" הקדוש ברוך הוא את התורה לישראל, שמח הוא במכירה, ומשבח אותה בעיני קוניה (ריא"ף).
<big>ה</big> דובר מקודם בענין יסורים הבאים על אדם בשל חטאיו, ומכאן יבואר ענין היסורים בכלל, יסורים הבאים ללא חטא, ויסורי הצדיקים. <b>אמר רבא, ואיתימא</b> <small>[ויש אומרים]</small> שאמר זאת <b>רב חסדא: אם רואה אדם שיסורין באין עליו</b> — <b>יפשפש במעשיו,</b> שמן הסתם כעונש על חטאיו באו היסורים, <b>שנאמר: "נחפשה דרכינו ונחקרה ונשובה עד ה'"</b> (איכה ג, מ). אך אם <b>פשפש</b> במעשיו <b>ולא מצא</b> עבירה כזו שיהיו יסורים אלה ראויים לבוא עליו — <b>יתלה בבטול תורה,</b> שה' מעניש את המבטל תורה ביסורים, כדי שיעלה על לבו את חומרת הדבר, <b>שנאמר: "אשרי הגבר אשר תיסרנו יה ומתורתך תלמדנו"</b> (תהלים צד, יב), המתפרש: שמתוך שהוא מתייסר ישוב לכך ש"מתורתך תלמדנו".
<b>ואם תלה</b> אף בעוון זה <b>ולא מצא</b> — <b>בידוע שיסורין של אהבה הם, שנאמר: "כי את אשר יאהב ה' יוכיח</b> וכאב את בן ירצה<b>"</b> (משלי ג, יב).
וכן <b>אמר רבא, אמר רב סחורה, אמר רב הונא: כל שהקדוש ברוך הוא חפץ בו</b> — <b>מדכאו ביסורין, שנאמר: "וה' חפץ דכאו החלי</b> אם תשים אשם נפשו יראה זרע יאריך ימים וחפץ ה' בידו יצלח<b>"</b> (ישעיה נג, י), שמי שה' חפץ בו — מחלה אותו.
<b>יכול אפילו לא קבלם</b> את יסוריו <b>מאהבה</b> חפץ בו ה'? — <b>תלמוד לומר: "אם תשים אשם נפשו", מה אשם לדעת,</b> שכן קרבן אשם הוא מן הקרבנות שמביאים אותם רק מדעת ומרצון בלא כפיה, <b>אף יסורין</b> — לדעת, ומרצונו.
<b>ואם קבלם</b> מאהבה <b>מה שכרו</b> — כפי שנאמר בהמשך הפסוק: <b>"יראה זרע יאריך ימים". ולא עוד אלא</b> נוסף לברכות חומריות אלו <b>שתלמודו מתקיים בידו</b> ולימוד תורתו זוכה להצלחה, <b>שנאמר: "וחפץ ה'",</b> התורה, גילוי רצון ה', <b>"בידו יצלח".</b>
<big>ו</big> ובענין זה של יסורים מאהבה ומה הגדרתם <b>פליגי</b> <small>[חלוקים]</small> <b>בה <b>ר' יעקב בר אידי ור' אחא בר חנינא. חד</b> <small>[אחד</small> מהם] <b>אמר: אלו הם יסורין של אהבה</b> — <b>כל שאין בהן בטול תורה,</b> כלומר, שיסורים אלה פוגעים אך בגוף ועדיין מסוגל הוא ללמוד תורה, וראיה לדבריו ממה <b>שנאמר: "אשרי הגבר אשר תיסרנו יה ומתורתך תלמדנו"</b> שיסורים אלה של אהבה ("אשרי") הינם כאשר "מתורתך תלמדנו".</b>
<b>ו</b>אילו <b>חד</b> <small>[אחד</small> מהם<small>]</small> <b>אמר: אלו הם יסורין של אהבה</b> — <b>כל שאין בהן בטול תפלה,</b> וראיה לדבר, <b>ש</b>אחרי שמתוארים בפרק ס"ו בתהלים יסורים הבאים על העם, <b>נאמר: "ברוך אלהים אשר לא הסיר תפלתי וחסדו מאתי"</b> (תהלים סו, כ), כלומר, שלמרות היסורים מסוגל הסובל להתפלל לה'.
<b>אמר להו</b> <small>[להם]</small> <b>ר' אבא בריה</b> <small>[בנו]</small> של <b>ר' חייא בר אבא, הכי</b> <small>[כך]</small> <b>אמר</b> אבי <b>ר' חייא בר אבא: אלו ואלו</b> בין שאין בהם ביטול תורה, ובין שאין בהם ביטול תפילה, <b>יסורין של אהבה הן, ש</b>הסובל יסורים ללא חטא, <b>נאמר</b> בו: <b>"כי את אשר יאהב ה' יוכיח",</b> ובתוך יסוריו נמנים גם ביטול התורה והתפילה.
<b>אלא מה תלמוד לומר "ומתורתך תלמדנו"</b> — <b>אל תקרי</b> <small>[תקרא]</small> <b>"תלמדנו",</b> לאמר: תלמד אותו, <b>אלא תלמדנו</b> = תלמד אותנו. ומשמעו: <b>דבר זה,</b> על ערכם של יסורים — <b>מ</b>תוך דיני <b>תורתך תלמדנו,</b> ובדרך "קל וחומר":
<b>קל וחומר משן ועין</b> שבדיני עבד. <b>מה שן ועין שהן</b> אינן אלא <b>אחד מאבריו של אדם,</b> אם גרם האדון להפיל את שינו או עינו — ה<b>עבד יוצא בהן לחרות, יסורין שממרקין כל גופו של אדם</b> — <b>על אחת כמה וכמה</b> שמתכפרים עוונותיו ביסוריו.
<b>והיינו</b> <small>[וזהו]</small> כשיטת <b>ר' שמעון בן לקיש,</b> ש<b>אמר ר' שמעון בן לקיש: נאמר</b> לשון <b>"ברית" במלח, ונאמר</b> לשון <b>"ברית" ביסורין, נאמר "ברית" במלח, דכתיב</b> <small>[שנאמר]:</small> <b>"ולא תשבית מלח ברית</b> אלהיך מעל מנחתך על כל קרבנך תקריב מלח<b>"</b> (ויקרא ב, יג), <b>ונאמר "ברית" ביסורין, דכתיב</b> <small>[שנאמר]</small> לאחר רשימת היסורים הבאים על הסרים מן התורה: <b>"אלה דברי הברית"</b> (דברים כח, סט), <b>מה "ברית" האמור במלח</b> — דרך הטבע היא ש<b>מלח ממתקת את הבשר</b> מכשירתו לאכילה, <b>אף "ברית" האמור ביסורין</b> היא כברית מלח ו<b>יסורין ממרקין כל עונותיו של אדם</b> ומכשירים אותו לחיים עליונים.
<big>ז</big> ועוד בדבר חיבת היסורים <b>תניא</b> <small>[שנינו</small> בברייתא<small>],</small> <b>ר' שמעון בן יוחאי אומר: שלש מתנות טובות נתן הקדוש ברוך הוא לישראל, וכולן לא נתנן אלא על ידי יסורין,</b> שצריך להזדכך ביסורים כדי לזכות בהן. ו<b>אלו הן: תורה וארץ ישראל והעולם הבא.</b>
<b>תורה מנין</b> — <b>שנאמר: "אשרי הגבר אשר תיסרנו יה"</b> ורק אחר כך <b>"ומתורתך תלמדנו".</b>
וביחס ל<b>ארץ ישראל</b> נאמר: <b>"כי כאשר ייסר איש את בנו ה' אלהיך מיסרך"</b> (דברים ח, ה), <b>וכתיב בתריה</b> <small>[ונאמר אחריו]:</small> <b>"כי ה' אלהיך מביאך אל ארץ טובה".</b>
וכן <b>העולם הבא, דכתיב</b> <small>[שנאמר]:</small> <b>"כי נר מצוה ותורה אור ודרך חיים תוכחות מוסר"</b> (משלי ו, כג), כלומר, אין להגיע אל "דרך חיים" הנצחיים בעולם הבא אלא על ידי "תוכחות מוסר" בעולם הזה.
<b>תני תנא קמיה</b> <small>[שנה חוזר המשניות לפני]</small> <b>ר' יוחנן</b> את הברייתא הבאה העוסקת אף היא בנושא זה: <b>כל העוסק בתורה ובגמילות חסדים</b>

Daf 5b

<b>וקובר את בניו</b> — <b>מוחלין לו על כל עונותיו.</b>
<b>אמר ליה</b> <small>[לו]</small> <b>ר' יוחנן:</b> מה מקור הדברים הללו, <b>בשלמא</b> <small>[נניח]</small> בענין <b>תורה וגמילות חסדים</b> שמכפרות, <b>דכתיב</b> <small>[ש</small>כן <small>נאמר]:</small> <b>"בחסד ואמת יכפר עון"</b> (משלי טז, ו), ו<b>"חסד"</b> — <b>זו גמילות חסדים,</b> כמו <b>שנאמר: "רודף צדקה וחסד ימצא חיים צדקה וכבוד"</b> (משלי כא, כא), שצדקה וחסד ניתנו יחד. ואילו <b>"אמת"</b> — <b>זו תורה, שנאמר: "אמת קנה ואל תמכר</b> חכמה ומוסר ובינה<b>"</b> (משלי כג, כג). <b>אלא</b> ה<b>"קובר את בניו" מנין</b> לנו שמתכפרים בכך עוונותיו?
את התשובה לכך קיבל כאשר <b>תנא ליה ההוא סבא</b> <small>[שנה לו זקן אחד]</small> שלא נתפרש שמו, <b>משום</b> (בשם) <b>ר' שמעון בן יוחאי: אתיא</b> <small>[באה,</small> נלמדת<small>]</small> מסקנה זו מהשוואת המילים <b>"עון" "עון". כתיב הכא</b> <small>[נאמר כאן]</small> <b>"בחסד ואמת יכפר עון", וכתיב התם</b> <small>[ונאמר שם]</small> <b>"ומשלם עון אבות אל חיק בניהם"</b> (ירמיהו לב, יח), שמשום "משלם עוון אבות אל חיק בניהם" יכופר עוון האבות.
<b>אמר ר' יוחנן: נגעים,</b> נגעי צרעת הבאים על האדם, <b>ו</b>יסורים הבאים מחמת <b>בנים</b> — <b>אינן יסורין של אהבה.</b>
ושואלים: <b>ו</b>האם <b>נגעים לא</b> יסורים של אהבה הם? <b>והתניא</b> <small>[והרי שנינו</small> בברייתא<small>]:</small> <b>כל מי שיש בו אחד מארבעה מראות נגעים הללו</b> שמנו חכמים בצרעת (עיין ויקרא יג) — <b>אינן אלא מזבח כפרה!</b>
ומשיבים: אמנם נגעים <b>מזבח כפרה</b> — <b>הוו</b> <small>[הינן],</small> שיש בהם משום כפרת עוונות של אדם, ואולם <b>יסורים של אהבה לא הוו</b> <small>[אין הן].</small>
<b>ואי בעית אימא</b> <small>[ואם תרצה אמור],</small> הסבר אחר: <b>הא</b> <small>[זה]</small> דברי הברייתא שנגעים הם מזבח כפרה — הרי זה נאמר <b>לן</b> <small>[לנו],</small> לבני בבל, שאין הם נזהרים בחוץ לארץ כל כך בדיני טומאה, ויושב המצורע בין אחיו, ויסוריו הם לעצמו — הריהם בבחינת מזבח כפרה. <b>והא</b> <small>[וזה]</small> דברי ר' יוחנן שאין נגעים יסורים של אהבה — הרי זה נאמר <b>להו</b> <small>[להם],</small> לבני ארץ ישראל, שמאחר שנזהרים בטומאה ומפרישים את המצורע, אין יסוריו יסורי אהבה (רה"ג).
<b>ואי בעית אימא</b> <small>[ואם תרצה אמור]:</small> <b>הא</b> <small>[זה]</small> דברי הברייתא שנגעים הם מזבח כפרה — כשהם <b>בצנעא,</b> במקומות מוצנעים בגופו של אדם, <b>הא</b> <small>[זה]</small> שאמר ר' יוחנן שאין הם יסורים של אהבה — הרי זה כשהם <b>בפרהסיא,</b> במקומות גלויים שבגופו. ודברי ר' יוחנן שייכים בנגעים שבפרהסיא שהכל מתרחקים מהם.
<b>ו</b>עוד תמהים: וכי ייסורים מחמת <b>בנים לא</b> יסורים של אהבה הם?! ומבררים: <b>היכי דמי</b> <small>[איך בדיוק מדובר],</small> <b>אילימא דהוו להו</b> <small>[אם תאמר שהיו להם ]</small> בנים <b>ומתו, והא</b> <small>[והרי]</small> <b>אמר ר' יוחנן</b> עצמו, כאשר היה מנחם מי שאירע בו אסון <b>דין גרמא דעשיראה ביר</b> <small>[זו</small> היא <small>העצם של בני העשירי].</small> שמתו לו עשרה בנים בחייו והשאיר לעצמו זכרון מכאיב של עצם קטנה מבנו העשירי. והיה נוהג להראות אותה עצם, ובאמצעותה לנחם את הצריך ניחומים. ומאחר שנהג לנחם בכך, ודאי יסורים אלה יסורים של אהבה הם, ולכן הראה לאחרים שיש בכך צד של קרבת ה' (תוספות). ומדוע אמר ר' יוחנן שיסורי בנים אינם של אהבה? <b>אלא</b> יש לומר ש<b>הא</b> <small>[זה]</small> שאמר ר' יוחנן שאינם יסורים של אהבה — הרי זה באופן ש<b>לא הוו ליה</b> <small>[היו לו]</small> בנים <b>כלל. והא</b> <small>[וזה]</small> ששנינו שהם יסורים של אהבה — הרי זה באופן <b>דהוו ליה</b> <small>[שהיו לו]</small> בנים <b>ומתו,</b> שהאבילות מכפרת על עוונותיו.
<big>א</big> ועוד בענין היסורים, מסופר: <b>ר' חייא בר אבא</b> שהיה תלמידו של ר' יוחנן <b>חלש</b> <small>[חלה].</small> <b>על לגביה</b> <small>[נכנס אצלו]</small> <b>ר' יוחנן</b> רבו לביקור חולים. <b>אמר ליה</b> <small>[לו]</small> ר' יוחנן לר' חייא בר אבא: האם <b>חביבין עליך יסורין?</b> הרוצה אתה להיות חולה ולסבלם? <b>אמר ליה</b> <small>[לו]</small> ר' חייא: <b>לא הן ולא שכרן.</b> כלומר, נכון הוא לוותר על היסורים ועל השכר הצפוי למקבלם באהבה. <b>אמר ליה</b> <small>[לו]</small> ר' יוחנן: <b>הב</b> <small>[תן]</small> <b>לי ידך. יהב ליה ידיה, ואוקמיה</b> <small>[נתן לו</small> ר' חייא בר אבא את <small>ידו, והעמידו],</small> ר' יוחנן על רגליו ממטת חוליו, וחזר ר' חייא בר אבא לבריאותו.
וכן מסופר ש<b>ר' יוחנן</b> עצמו <b>חלש</b> <small>[חלה].</small> <b>על לגביה</b> <small>[נכנס אצלו]</small> <b>ר' חנינא</b> לביקור חולים. <b>אמר ליה</b> <small>[לו]</small> ר' חנינא לר' יוחנן: האם <b>חביבין עליך יסורין? אמר ליה</b> <small>[לו]</small> ר' יוחנן: <b>לא הן ולא שכרן. אמר ליה</b> <small>[לו]</small> ר' חנינא: <b>הב</b> <small>[תן]</small> <b>לי ידך. יהב ליה ידיה, ואוקמיה</b> <small>[נתן לו</small> ר' חנינא את <small>ידו, והעמידו],</small> ר' חנינא, וחזר ר' יוחנן לבריאותו.
ואולם שואלים: <b>אמאי</b> <small>[מדוע]</small> הוזקק ר' יוחנן לחכות עד שיבוא ר' חנינא וירפאנו, <b>לוקים</b> <small>[יעמיד]</small> <b>ר' יוחנן לנפשיה</b> <small>[את עצמו],</small> שהרי ראינו שגדול היה כוחו לרפא את תלמידו,
על כך <b>אמרי</b> <small>[אומרים]:</small> כלל הוא <b>אין חבוש</b> (אסיר) <b>מתיר עצמו מבית האסורים,</b> אלא זקוק הוא שאדם מן החוץ יתיר את כבליו.
ועוד מסופר ש<b>ר' אלעזר</b> תלמידו של ר' יוחנן <b>חלש</b> <small>[חלה].</small> <b>על לגביה</b> <small>[נכנס אצלו]</small> <b>ר' יוחנן</b> רבו לבקרו. <b>חזא דהוה קא גני</b> <small>[ראה שהיה שוכב]</small> <b>בבית אפל. גלייה לדרעיה</b> <small>[גילה</small> ר' יוחנן <small>את זרועו]</small> <b>ונפל</b> (נעשה) <b>נהורא</b> <small>[אור]</small> בבית, מחמת בוהק בשרו של ר' יוחנן. <b>חזייה דהוה קא בכי</b> <small>[ראהו</small> ר' יוחנן <small>שהיה בוכה]</small> <b>ר' אלעזר. אמר ליה</b> <small>[לו]</small> ר' יוחנן: <b>אמאי קא בכית</b> <small>[מדוע אתה בוכה]?</small> וחשב ר' יוחנן שר' אלעזר בכה על היסורים שהיו לו בחייו, וניחמו: <b>אי</b> <small>[אם]</small> <b>משום תורה</b> ש<b>לא אפשת</b> <small>[הרבית</small> ללמוד] כפי שרצית — הרי על כך כבר <b>שנינו: אחד המרבה ואחד הממעיט, ובלבד שיכוין לבו לשמים. ואי</b> <small>[ואם]</small> <b>משום מזוני</b> <small>[מזונות],</small> חוסר פרנסה, שהיה ר' אלעזר עני מאד — <b>לא כל אדם זוכה לשתי שלחנות,</b> גם לשולחן עושר וגם לשולחן תורה, ומאחר שזכית לתורה — אינך צריך להצטער על שלא זכית לעושר. <b>ואי</b> <small>[ואם]</small> <b>משום בני</b> <small>[בנים]</small> שמתו אתה בוכה — <b>דין גרמא דעשיראה ביר</b> <small>[זו</small> היא <small>העצם של בני העשירי],</small> והרי שיסורים אלה פוגעים בגדולים, ואלה הם יסורים של אהבה.
<b>אמר ליה</b> <small>[לו]</small> ר' אלעזר: לא על עצמי בוכה אני, אלא <b>להאי שופרא דבלי בעפרא קא בכינא</b> <small>[על אותו יופי הבלה בעפר אני בוכה],</small> שמראה יופיו של ר' יוחנן עורר אותו לחשוב על המוות, והוא הזדעזע מתוך המחשבה שיופי כזה סופו שיבלה בעפר. <b>אמר ליה</b> <small>[לו]</small> ר' יוחנן: <b>על דא</b> <small>[זה]</small> <b>ודאי קא בכית</b> <small>[</small>ראוי <small>לך לבכות],</small> <b>ובכו תרוייהו</b> <small>[שניהם]</small> על יופיו של העולם בכלל שהוא כה עראי וחולף ושהמוות נוטל ומבלה את הכל.
<b>אדהכי והכי</b> <small>[בין כה וכה]</small> <b>אמר ליה</b> <small>[לו]</small> ר' יוחנן: <b>חביבין עליך יסורין? אמר ליה</b> <small>[לו]</small> ר' אלעזר: <b>לא הן ולא שכרן.</b> כיון ששמע כן <b>אמר ליה</b> <small>[לו]</small> ר' יוחנן: <b>הב</b> <small>[תן]</small> <b>לי ידך, יהב ליה ידיה, ואוקמיה</b> <small>[נתן לו ידו, והעמידו]</small> מחוליו.
<big>ב</big> ומסופר עוד מענין צידוק הדין: <b>רב הונא תקיפו ליה</b> <small>[החמיצו לו]</small> <b>ארבע מאה דני דחמרא</b> <small>[מאות חביות יין],</small> והיה ההפסד בכך גדול מאד. <b>על לגביה</b> <small>[נכנס אצלו]</small> <b>רב יהודה אחוה</b> <small>[אחיו]</small> של <b>רב סלא חסידא</b> <small>[החסיד]</small> <b>ורבנן</b> <small>[וחכמים],</small> <b>ואמרי ליה</b> <small>[ויש אומרים]</small> שהיו אלה <b>רב אדא בר אהבה ורבנן</b> <small>[וחכמים],</small> <b>ואמרו ליה</b> <small>[לו]</small> לרב הונא: <b>לעיין מר במיליה</b> <small>[יבדוק אדוני במעשיו]</small> שמא חטא יש בידו ומשום כך נענש. <b>אמר להו</b> <small>[להם]:</small> <b>ומי חשידנא בעינייכו</b> <small>[והאם חשוד אני בעיניכם]</small> שבעל עבירה אני, שמייעצים אתם לי לפשפש במעשי? <b>אמרו ליה</b> <small>[לו]:</small> <b>מי חשיד קודשא בריך הוא דעביד דינא</b> <small>[</small>ו<small>האם חשוד הקדוש ברוך הוא שעושה דין]</small> <b>בלא דינא</b> <small>[דין,</small> בלא משפט<small>]?!</small> והפסד זה ודאי בדין אירע, וראוי לך לפשפש במעשיך. שידעו בו חכמים דבר שנחשב לפגם, ורמזו שיש בפיהם מה לומר לו (תוספות).
<b>אמר להו</b> <small>[להם]:</small> <b>אי איכא מאן דשמיע עלי מלתא</b> <small>[אם יש מי ששמע עלי דבר]</small> שעשיתי שלא כדין — <b>לימא</b> <small>[שיאמר].</small> <b>אמרו ליה</b> <small>[לו]:</small> <b>הכי שמיע לן, דלא יהיב מר שבישא לאריסיה</b> <small>[כך שמענו, שאין אדוני נותן זמורות</small> הגפנים לאריסו], שהאריס המעבד את שדהו של בעל הבית מקבל חלק מסויים מן היבול, ובתוך חלק זה מקבל הוא גם חלק בזמורות הגפנים שמזמרים בכל שנה, ועל רב הונא שמעו שאינו נותן לאריס את חלקו בזמורות.
<b>אמר להו</b> <small>[להם]:</small> <b>מי קא שביק לי מידי מיניה</b> <small>[האם משאיר הוא לי משהו ממנו,</small> מן היבול<small>]?</small> <b>הא קא גניב</b> <small>[</small>ו<small>הלא גונב הוא]</small> <b>ליה כוליה</b> <small>[</small>את <small>כולו]!</small> ומכיון שכן הריני רק מחזיר לעצמי את החלק שגנב ממני האריס.
<b>אמרו ליה</b> <small>[לו]:</small> <b>היינו דאמרי אינשי</b> <small>[זהו שאומרים אנשים]</small> כפתגם עממי: <b>"בתר גנבא גנוב, וטעמא טעים"</b> <small>[לאחר הגנב גנוב, ו</small>את <small>הטעם טעם]</small> שאף אם גונב אתה מן הגנב, טעם גניבה הינך טועם בכל זאת, וגם אם אין בדבר עבירה, דרך גניבה היא, ומי שגדול מחביריו נענש אף על כך. <b>אמר להו</b> <small>[להם]:</small> <b>קבילנא</b> <small>[מקבל אני]</small> <b>עלי דיהיבנא ליה</b> <small>[שאני נותן לו]</small> מעתה, את חלקו הראוי לו. ומאחר ששב רב הונא, החזיר לו הקדוש ברוך הוא את הפסדו. <b>איכא דאמרי</b> <small>[יש שאומרים]:</small> <b>הדר חלא והוה חמרא</b> <small>[חזר החומץ ו</small>הפך <small>להיות יין].</small> <b>ואיכא דאמרי</b> <small>[ויש שאומרים]:</small> <b>אייקר חלא, ואיזדבן בדמי דחמרא</b> <small>[התייקר החומץ, ונמכר בדמי יין].</small>
<big>ג</big> וחוזרים לענין תפילה, <b>תניא</b> <small>[שנויה</small> ברייתא<small>]</small> משמו של התנא <b>אבא בנימין</b> שהיה <b>אומר: על שני דברים הייתי מצטער כל ימי</b> — <b>על תפלתי שתהא לפני מטתי, ועל מטתי שתהא נתונה בין צפון לדרום.</b> דברים אלה צריכים בירור. על מה שאמר אבא בנימין <b>"על תפלתי שתהא לפני מטתי",</b> השאלה היא: <b>מאי</b> <small>[מהו]</small> <b>"לפני מטתי"? אילימא</b> <small>[אם נאמר]</small> שהכוונה היא <b>"לפני מטתי" ממש,</b> שהיה עומד לפני מטתו ומתפלל — קשה לקבל זאת, שכן <b>האמר</b> <small>[הרי אמר]</small> <b>רב יהודה, אמר רב, ואיתימא</b> <small>[ויש אומרים]</small> שאמר זאת <b>ר' יהושע בן לוי: מנין למתפלל שלא יהא דבר חוצץ בינו לבין הקיר</b> — <b>שנאמר: "ויסב חזקיהו פניו אל הקיר ויתפלל"</b> (ישעיהו לח, ב) שיוכל להתרכז בתפילה, ומדוע התפלל אבא בנימין דווקא לפני מטתו? אלא <b>לא תימא</b> <small>[אל תאמר,</small> תפרש<small>]</small> <b>"לפני מטתי"</b> במובן המקום, <b>אלא אימא</b> <small>[אמור]</small> <b>"סמוך למטתי",</b> במובן הזמן. שהקפיד לסמוך זמן קריאת שמע ותפילה של ערבית לזמן לכתו לישון (ר"ח).
ומה שאמר אבא בנימין <b>"ועל מטתי שתהא נתונה בין צפון לדרום",</b> מאחר ששכינה מצויה בין מזרח ומערב, שהוא כיוון המקדש, שקודש הקודשים שבו במערב והשער הראשי בו במזרח, ולכך הקפידו חכמים על כמה וכמה דברים שיש בהם משום גנאי שלא לעשותם בכיוון מזרח ומערב. ואבא בנימין היה נזהר גם שהמיטה שהוא שוכב בה לא תהא בין מזרח למערב.
ובשבח הדבר הוסיפו לדבר חכמים את מה ש<b>אמר ר' חמא בר' חנינא, אמר ר' יצחק: כל הנותן מטתו בין צפון לדרום הויין ליה</b> <small>[יש לו,</small> יהיו לו] בשכר זה <b>בנים זכרים,</b> ורמז לדבר זה — ממה <b>שנאמר: "וצפונך תמלא בטנם ישבעו בנים</b> והניחו יתרם לעולליהם" (תהלים יז, יד), ללמדנו שהנותן מטתו לכיוון צפון ("צפונך" = "צפונך"), שכרו — "ישבעו בנים".
<b>רב נחמן בר יצחק</b> הוסיף ו<b>אמר: אף אין אשתו</b> ההרה <b>מפלת נפלים.</b> ומנין לנו כן — שהרי <b>כתיב הכא</b> <small>[נאמר כאן]:</small> <b>"וצפונך תמלא בטנם", וכתיב התם</b> <small>[ונאמר שם</small> בהריונה של רבקה<small>]:</small> <b>"וימלאו ימיה ללדת והנה תומים בבטנה"</b> (בראשית כה, כד), ו"תמלא בטנם" מתפרש איפוא כהריון ללא תקלות.
<big>ד</big> ועוד <b>תניא</b> <small>[שנויה</small> ברייתא<small>],</small> מדברי אבא בנימין בהלכות תפילה. <b>אבא בנימין אומר: שנים שנכנסו להתפלל</b> בבית הכנסת השוכן מחוץ לעיר. <b>וקדם אחד מהם להתפלל,</b> שסיים את תפילתו לפני חבירו, <b>ולא המתין את חברו</b> עד שיסיים את תפילתו. <b>ויצא</b> מבית הכנסת והשאיר את חבירו לבדו בבית הכנסת. וחבירו שנשאר לבדו מפחד, ותפילתו מטורפת בלא הכוונה הראויה — נענש הוא ש<b>טורפין לו תפלתו בפניו,</b> שאינה מתקבלת, וכאילו משליכים אותה בחזרה בפניו (תר"י). ורמז לדבר — ממה <b>שנאמר: "טרף נפשו באפו הלמענך תעזב ארץ</b> ויעתק צור ממקומו" (איוב יח, ד), שמי שעזב את חבירו לבדו, הריהו "טורף נפשו באפו" — גורם לכך שיטרפו "נפשו" — תפלתו, שפיכת נפשו לפני ה' — ב"אפו", בפניו. שכביכול אומר לו ה': הסבור אתה כי "למענך", כלומר, בשלך, בשביל שיצאת, "תעזב ארץ", שיעזוב את הארץ ולא יאזין לדברי החבר הממשיך להתפלל?
<b>ולא עוד, אלא שגורם לשכינה שתסתלק מישראל, שנאמר</b> בהמשכו של הפסוק: "ויעתק צור ממקמו", כלומר, שהצור, ה', הולך ממקומו. <b>וראיה לדבר שאין "צור" אלא הקדוש ברוך הוא,</b> ממה <b>שנאמר: "צור ילדך תשי</b> ותשכח אל מחוללך <b>" (דברים לב, יח).</b>
<b>ואם המתין לו</b> לחבירו בבית הכנסת <b>מה שכרו?</b> שעל שכר קיום המצוה להיות מרובה לפחות כגודל עונשו של העבריין?

Daf 6a

על כך <b>אמר ר' יוסי בר' חנינא: זוכה לברכות הללו, שנאמר: "לוא הקשבת למצותי ויהי כנהר שלומך וצדקתך כגלי הים. ויהי כחול זרעך וצאצאי מעיך</b> כמעותיו, לא יכרת ולא ישמד שמו מלפני" (ישעיה מח, יח–יט). וכך הוא מפרש: אילו הקשבת למצוותי, ו"מצוה" מתפרש מלשון צוות = חבורה, כלומר, אם אתה נעשה צוות לחברך ואינך עוזבו בשעת התפילה — יתקיימו בך כל הברכות הכתובות בהמשכו של הפסוק (תר"י).
<big>א</big> ועוד <b>תניא</b> <small>[שנויה</small> ברייתא<small>],</small> <b>אבא בנימין אומר: אלמלי נתנה רשות לעין לראות</b> — <b>אין כל בריה יכולה לעמוד מפני המזיקין,</b> שכה רבים הם ומצויים בכל מקום, ולא היה אדם מסוגל להמשיך לחיות את חייו הרגילים, אילו היה רואה אותם.
וכעין הדברים הללו <b>אמר אביי: אינהו נפישי מינן, וקיימי עלן כי כסלא לאוגיא</b> <small>[הם,</small> המזיקים, <small>מרובים מאתנו,</small> בני האדם, <small>ועומדים עלינו כתלוליות העפר שמסביב לחפירות התלמים].</small>
<b>אמר רב הונא: כל חד וחד מינן, אלפא משמאליה ורבבתא מימיניה</b> <small>[כל אחד ואחד מאתנו</small> בני האדם, <small>אלף</small> מזיקים נמצאים <small>משמאלו, ורבבה מימינו],</small> והרי זה כעין ביאור לכתוב "יפול מצדך אלף ורבבה מימינך אליך לא יגש" (תהלים צא, ז) שה' מגן על האדם מפני כל אותם המזיקים.
כעין סיכום על פעולות המזיקים <b>אמר רבא: האי דוחקא דהוי</b> <small>[אותו דוחק המצוי]</small> <b>ב"כלה" </b>(התכנסות ללימוד תורה) — <b>מנייהו</b> <small>[מהם,</small> מן המזיקים<small>]</small> הוא בא, שאם לא כן מדוע כה צר המקום ב"כלה"? <b>הני ברכי דשלהי</b> <small>[אותן ברכיים המתעייפות]</small> — <b>מנייהו</b> <small>[מהם]</small> הן נגרמות, אף שלכאורה לא התאמץ האדם עד כדי כך. <b>הני מאני דרבנן דבלו</b> <small>[אותם בגדי החכמים הבלים]</small> — <b>מחופיא דידהו</b> <small>[מחיכוכם שלהם,</small> של המזיקים<small>]</small> הם בלים, שהרי אין החכמים עסוקים במלאכה הגורמת לבליית הבגדים, ומשום מה יתבלו? <b>הני כרעי דמנקפן</b> <small>[אותן רגלים הנפצעות במכשולים]</small> — <b>מנייהו</b> <small>[מהם].</small>
<b>האי מאן דבעי למידע להו</b> <small>[מי שרוצה לדעת אותם,</small> על קיומם] <b>לייתי קיטמא נהילא, ונהדר אפורייה, ובצפרא חזי כי כרעי דתרנגולא</b> <small>[יביא אפר מנופה, ויפזר סביב למטתו, ובבוקר יראה כעין רגלי תרנגול],</small> שרגלי השדים הינם כעין רגלי תרנגולים. <b>האי מאן דבעי למחזינהו</b> <small>[מי שרוצה לראותם],</small> <b>ליתי שילייתא דשונרתא אוכמתא בת אוכמתא בוכרתא בת בוכרתא, וליקליה בנורא, ולשחקיה, ולימלי עיניה מניה, וחזי להו</b> <small>[יביא שליית חתולה שחורה בת שחורה, בכורה בת בכורה, וישרפנה באש, וישחקנה,</small> וישים <small>וימלא עיניו ממנה, ו</small>כך <small>יראה אותם].</small> וצריך הוא להיזהר באותו אפר, <b>ו</b>לכן <b>לשדייה בגובתא דפרזלא, ולחתמיה בגושפנקא דפרזלא, דילמא גנבי מניה, ולחתום פומיה</b> <small>[וישימנה בשפופרת ברזל, ויחתמנה בחותם ברזל, שמא יגנבו ממנו,</small> המזיקים, <small>ויחתום פיה]</small> של השפופרת, <b>כי היכי</b> <small>[כדי]</small> ש<b>לא ליתזק</b> <small>[ינזק]</small> ואכן, <b>רב ביבי בר אביי עבד הכי, חזא ואתזק</b> <small>[עשה כן, ראה, והוזק],</small> <b>בעו רבנן רחמי עליה, ואתסי</b> <small>[בקשו חכמים רחמים עליו, ונרפא].</small>
<big>ב</big> ועוד <b>תניא</b> <small>[שנוייה</small> ברייתא<small>],</small> <b>אבא בנימין אומר: אין תפלה של אדם נשמעת</b> כראוי <b>אלא בבית הכנסת, שנאמר</b> בתפילת שלמה במקדש: "ופנית אל תפלת עבדך ואל תחינתו, ה' אלהי, <b>לשמע אל הרנה ואל התפלה</b> אשר עבדך מתפלל לפניך היום" (מלכים א ח, כח). ובהמשך הכתוב נאמר "לשמוע אל התפלה אשר יתפלל עבדך אל המקום הזה" (מלכים א ח, כט) הרי שתפילתו של אדם נשמעת בבית המקדש, ובבית הכנסת שהוא מקדש מעט (הריא"ף). וכך יש להבין, <b>במקום רנה,</b> כלומר, בבית הכנסת שבו מרננים בציבור בשבחי ה' — <b>שם תהא תפלה,</b> שהוא המקום הראוי לתפילה.
וכעין ביאור לדברי אבא בנימין בזה <b>אמר רבין בר רב אדא, אמר ר' יצחק: מנין שהקדוש ברוך הוא מצוי בבית הכנסת</b> — <b>שנאמר: "אלהים נצב בעדת אל</b> בקרב אלהים ישפוט" (תהלים פב, א) ו"עדת אל" היא המקום המיועד בו קהל ה' נועדים לשבחו, וה' מצוי (נצב) בעדתו.
<b>ו</b>מפסוק זה למדים: <b>מנין לעשרה שמתפללין</b> בכל מקום <b>ששכינה עמהם</b> —מאותו פסוק <b>שנאמר: "אלהים נצב בעדת אל",</b> כי המספר הקטן ביותר של "עדה" הריהו עשרה (שהוא ה"מנין" לתפילה), ומבטיח איפוא הכתוב כי כאשר מצויה עדה של עשרה אנשים העומדים בתפילה לה', שכינתו מצויה שם.
<b>ומנין לשלשה שיושבין בדין ששכינה עמהם, שנאמר</b> בהמשכו של הכתוב: "בקרב אלהים ישפט", ו"אלהים" בפסוק זה משמעו (כמו בשמות כב, ז–ח) — דיינים, שהם לפחות שלושה, הרי שבין הדיינים העוסקים בדין נמצא ה' והוא המסייע להם בהוצאת דין אמת.
<b>ומנין לשנים שיושבין ועוסקין בתורה ששכינה עמהם</b> — <b>שנאמר: "אז נדברו יראי ה' איש אל רעהו ויקשב ה'</b> וישמע ויכתב ספר זכרון לפניו ליראי ה' ולחושבי שמו" (מלאכי ג, טז), שאם נדברים שנים מיראי ה' איש אל רעהו, שכינת ה' מצויה שם, והוא מקשיב לדבריהם.
על האמור בכתוב זה שואלים: <b>מאי</b> <small>[מהו]</small> <b>"ולחושבי שמו"? אמר רב אשי:</b> אם <b>חשב אדם לעשות מצוה, ונאנס, ולא עשאה</b> — <b>מעלה עליו הכתוב כאילו עשאה,</b> והוא מ"חושבי שמו" שבכתוב.
ולהמשך דברי רבין בר רב אדא: <b>ומנין שאפילו אחד שיושב ועוסק בתורה ששכינה עמו</b> — <b>שנאמר: "בכל המקום אשר אזכיר את שמי אבוא אליך וברכתיך"</b> (שמות כ, כא), לאמור: אפילו אדם אחד הגורם להזכרת שם ה', שהוא כינוי לתורה (עיון יעקב) — בא אליו ה' ומברכו.
ושואלים: <b>וכי מאחר</b> ש<b>אפילו חד</b> <small>[אחד]</small> העוסק בתורה שכינה עמו, <b>תרי מבעיא</b> <small>[שניים נצרכה]</small> לומר לנו ששכינה עמהם?! ומשיבים: בכל זאת קיים הבדל, <b>תרי</b> <small>[שניים]</small> — <b>מכתבן מלייהו</b> <small>[נכתבים דבריהם]</small> <b>בספר הזכרונות,</b> וכפי שנאמר: "ויכתב ספר זכרון" (מלאכי ג, טז), <b>חד</b> <small>[אחד]</small> <b>לא מכתבן מליה</b> <small>[נכתבים דבריו]</small> <b>בספר הזכרונות.</b>
ומוסיפים לשאול: <b>וכי מאחר</b> ש<b>אפילו תרי</b> <small>[שניים]</small> העוסקים בתורה שכינה עמהם, <b>תלתא מבעיא</b> <small>[שלושה נצרכה]</small> לומר ששכינה עמהם?! ומשיבים: שאף כאן יש צורך במקרא מיוחד, <b>מהו דתימא</b> <small>[שתאמר]:</small> <b>דינא שלמא בעלמא</b> <small>[דין עשיית שלום בלבד]</small> <b>הוא, ולא אתיא</b> <small>[באה]</small> <b>שכינה,</b> שאפשר לחשוב שהמשפט הוא רק מכשיר בידי אזרחי המדינה לייצב את שלום התושבים, והיושבים בדין אין מעלתם כלומדי תורה, על כן <b>קמשמע לן דדינא נמי היינו</b> <small>[השמיע לנו שדין הריהו גם כן]</small> <b>תורה.</b>
ושואלים עוד: <b>וכי מאחר</b> ש<b>אפילו תלתא</b> <small>[שלשה]</small> שורה שכינה עמהם, <b>עשרה מבעיא</b> <small>[נצרכה]</small> לומר ששכינה שרויה עימם?! ומשיבים: <b>עשרה</b> — <b>קדמה</b> <small>[מקדימה]</small> ה<b>שכינה ואתיא</b> <small>[ובאה],</small> שמשמעות הכתוב "אלהים נצב בעדת אל" — שה' נצב ועומד כבר כשבאה העדה להתפלל. ואילו <b>תלתא</b> <small>[שלושה]</small> — אין השכינה שורה עמהם <b>עד דיתבי</b> <small>[שיושבים]</small> הדיינים ודנים במשפט, שאז "בקרב אלהים ישפוט", גם הקדוש ברוך הוא המסייע עמהם, אך אינו מקדים וממתין לבואם.
<big>ג</big> ועוד מאמר אגדה <b>אמר ר' אבין בר רב אדא, אמר ר' יצחק: מנין שהקדוש ברוך הוא מניח תפילין</b> — <b>שנאמר: "נשבע ה' בימינו ובזרוע עזו"</b> (ישעיהו סב, ח), כיון שדרך הנשבע להישבע בחפץ של קדושה, יש לפרש כי "ימינו" ו"זרוע עוזו" שבהם נשבע ה' מרמזים לחפצי—קדושה,
<b>"בימינו"</b> — <b>זו תורה, שנאמר</b> בתיאור מתן תורה: <b>"מימינו אש דת למו"</b> (דברים לג, ב), <b>ו</b>אילו <b>"זרוע עזו"</b> שביד שמאל — <b>אלו תפילין, שנאמר: "ה' עז לעמו יתן"</b> (תהלים כט, יא).
ומפרשים: ה' יתן לעמו את מצות התפילין, המוסיפה להם עוז. <b>ומנין שהתפילין עוז הם לישראל</b> — <b>דכתיב</b> <small>[ש</small>כן <small>נאמר]:</small> <b>"וראו כל עמי הארץ כי שם ה' נקרא עליך ויראו ממך"</b> (דברים כח, י). <b>ותניא</b> <small>[ושנינו</small> בברייתא<small>],</small> <b>ר' אליעזר הגדול אומר: אלו תפילין שבראש</b> ששם ה' כתוב עליהם, ובהם מתקיים כפשוטו "כי שם ה' נקרא עליך".
<b>אמר ליה</b> <small>[לו]</small> <b>רב נחמן בר יצחק לרב חייא בר אבין: הני</b> <small>[אותם]</small> <b>תפילין דמרי עלמא</b> <small>[של רבון העולם]</small> <b>מה כתיב בהו</b> <small>[כתוב בהם]?</small> <b>אמר ליה</b> <small>[לו]</small> <b>רב חייא בר אבין,</b> כתוב בהם: <b>"ומי כעמך ישראל גוי אחד בארץ"</b> (דברי הימים א יז, כא). כלומר, שבתפילין של הקדוש ברוך הוא שעל ידם כביכול הוא מתקשר וזוכר את עולמו, התמצית היא — ישראל.
ומוסיף רב נחמן בר יצחק לשאול: <b>ומי</b> <small>[והאם]</small> <b>משתבח קודשא בריך הוא בשבחייהו</b> <small>[הקדוש ברוך הוא בשבחם]</small> של <b>ישראל?</b> משיב לו רב חייא בר אבין: <b>אין</b> <small>[כן],</small> כן הוא הדבר, וכן מבואר הדבר בשני פסוקים הסמוכים זה לזה, <b>דכתיב</b> <small>[שנאמר]:</small> <b>"את ה' האמרת היום</b> להיות לך לאלהים וללכת בדרכיו ולשמור חוקיו ומצוותיו ומשפטיו ולשמוע בקולו". <b>וכתיב</b> <small>[ונאמר]:</small> <b>"וה' האמירך היום</b> להיות לו לעם סגולה כאשר דבר לך ולשמור כל מצוותיו" (דברים כו, יז–יח), וצירוף פסוקים אלו, משמעו — <b>אמר להם הקדוש ברוך הוא לישראל: אתם עשיתוני חטיבה אחת בעולם,</b> שייחדתם אותי, כמציאות נבדלת, כדבר מיוחד, החטוב לעצמו, שאין עוד כמוהו (יה"ג), <b>ו</b>כגמול <b>אני אעשה אתכם חטיבה אחת בעולם</b> שתהיו עם סגולה — בשל בחירתכם בה'.
<b>אתם עשיתוני חטיבה אחת בעולם, שנאמר</b> שישראל מייחדים את ה' באמרם: <b>"שמע ישראל ה' אלהינו ה' אחד"</b> (דברים ו, ד), <b>ו</b>כגמול <b>אני אעשה אתכם חטיבה אחת בעולם,</b> שמייחד ומרומם את ישראל, באומרו: <b>"ומי כעמך ישראל גוי אחד בארץ". הרי שהקדוש ברוך הוא משתבח בישראל, ולכן כתוב שבחם ב"תפילין של רבון העולם".</b>
<b>אמר ליה</b> <small>[לו]</small> <b>רב אחא בריה</b> <small>[בנו]</small> של <b>רבא לרב אשי: תינח בחד ביתא</b> <small>[נוח</small> ומובן הדבר לגבי <small>בית אחד]</small> שבתפילין, ואולם <b>בשאר בתי מאי</b> <small>[</small>ה<small>בתים מה</small> כתוב בהם<small>]?</small> שהלא בתפילין של ראש ישנם ארבעה בתים, ובכל אחד מהם פרשיה אחרת העוסקת בשבח הבורא. ומה איפוא כתוב בענין שבחם של ישראל בשאר הבתים בתפילין שלו?
<b>אמר ליה</b> <small>[לו]</small> רב אשי: גם בשאר הבתים כתוב שבחם של ישראל, <b>"כי מי גוי גדול</b> אשר לו אלהים קרובים אליו, כה' אלוהינו בכל קראנו אליו" (דברים ד, ז), <b>"ומי גוי גדול</b> אשר לו חוקים ומשפטים צדיקים ככל התורה הזאת אשר אני נותן לפניכם היום" (דברים ד, ח), <b>"אשריך ישראל</b> מי כמוך עם נושע בה' מגן עזרך ואשר חרב גאותך ויכחשו אויביך לך ואתה על במותימו תדרוך<b>"</b> (דברים לג, כט), <b>"או הנסה אלהים</b> לבוא לקחת לו גוי מקרב גוי במסות באותיות ובמופתים <b>" וגו' (דברים ד, לד), "ולתתך עליון</b> על כל הגויים אשר עשה לתהלה ולשם ולתפארת ולהיותך עם קדוש לה' אלהיך כאשר דיבר" (שם כו, יט).
ומקשה רב אחא בנו של רבא מצד אחר: <b>אי הכי</b> <small>[אם כך],</small> הלא <b>נפישי להו טובי בתי</b> <small>[מרובים הם הבתים</small> בתפילין <small>הרבה],</small> יותר מארבעה פסוקי שבח. <b>אלא,</b> כך יש לסדר את הפרשיות הללו בתפילין של בורא העולם: <b>"כי מי גוי גדול" "ומי גוי גדול" דדמיין להדדי</b> <small>[שדומים זה לזה]</small> — נמצאים <b>בחד ביתא</b> <small>[בבית אחד]</small> בתפילין, <b>"אשריך ישראל" "ומי כעמך ישראל"</b> — <b>בחד ביתא</b> <small>[בבית אחד],</small> <b>"או הנסה אלהים"</b> — <b>בחד ביתא</b> <small>[בבית אחד],</small> <b>"ולתתך עליון"</b> — <b>בחד ביתא</b> <small>[בבית אחד].</small>

Daf 6b

וזה בתפילין של ראש שבהם ארבעה בתים נפרדים, <b>ו</b>אולם בתפילין של יד שאין בהם אלא בית אחד <b>כולהו כתיבי באדרעיה</b> <small>[כולם כתובים</small> בתפילין <small>בזרועו],</small> בהמשך אחד.
<big>א</big> ועוד <b>אמר רבין בר רב אדא, אמר ר' יצחק: כל הרגיל לבא לבית הכנסת ולא בא יום אחד, הקדוש ברוך הוא משאיל בו,</b> כביכול, לברר מה אירע לו, <b>שנאמר: "מי בכם ירא ה' שמע בקול עבדו אשר הלך חשכים ואין נגה לו,</b> יבטח בשם ה' וישען באלהיו" (ישעיהו נ, י), לאמור: ה' שואל כביכול, "מי בכם ירא ה'" מלבוא להיות "שומע בקול עבדו", שהוא שליח הציבור העוסק בעבודת ה' "אשר הלך חשכים", שהשכים בבוקר עוד לפני זמן התפילה.
אזי <b>אם לדבר מצוה הלך,</b> הרי אף שהוא הולך בחושך — <b>נוגה לו,</b> שאור המצוה מגן עליו, <b>ואם לדבר הרשות,</b> לדברים שאינם של מצוה, <b>הלך,</b> ונמנע משום כך מלהתפלל בבית הכנסת — <b>אין נוגה לו</b> גם כאשר יאיר היום (מהרש"א).
<b>"יבטח בשם ה'" מאי טעמא</b> <small>[מה הטעם]</small> להקפדה זו עליו? — <b>משום דהוה ליה</b> <small>[שהיה לו]</small> <b>לבטוח בשם ה'</b> שלא יינזק אם יאחר בסידור ענייניו כדי להתפלל, <b>ו</b>הוא <b>לא בטח.</b>
<big>ב</big> ובאותו ענין <b>אמר ר' יוחנן: בשעה שהקדוש ברוך הוא בא בבית הכנסת, ולא מצא בה עשרה</b> בני אדם — <b>מיד הוא כועס, שנאמר: "מדוע באתי ואין איש קראתי ואין עונה...</b> הן בגערתי אחריב ים אשים נהרות מדבר" (ישעיה נ, ב).
על צד אחר של הקביעות בתפילה <b>אמר ר' חלבו, אמר רב הונא: כל הקובע מקום לתפלתו</b> — <b>אלהי אברהם בעזרו,</b> שהתפילה לה' הריהי כעבודת המקדש, ודרך כבוד הוא שיקבע לו מקום בו יהא נוהג לעבוד את עבודת הקודש הזו (הריא"ף), והעושה כן — אלהי אברהם בעזרו, לפי שנוהג בכך מנהג חסידות כדרך אברהם אבינו.
<b>וכשמת</b> אותו אדם שנהג במנהג זה, <b>אומרים לו</b> (עליו): <b>"אי עניו, אי חסיד, מתלמידיו של אברהם אבינו".</b> שמי שהיה מקפיד בקביעת מקום תפילתו, מן הסתם בכל דרכיו הריהו מתלמידי אברהם אבינו — עניו וחסיד (הריא"ף).
וכאן המקום לשאול: <b>ואברהם אבינו מנא לן</b> <small>[מנין לנו]</small> ש<b>קבע מקום</b> לתפילתו? ומשיבים: <b>דכתיב</b> <small>[ש</small>כן <small>נאמר]:</small> <b>"וישכם אברהם בבקר אל המקום אשר עמד שם</b> את פני ה'" (בראשית יט, כח) <b>ואין</b> משמעות לשון <b>"עמידה" אלא תפלה, שנאמר: "ויעמד פינחס ויפלל"</b> (תהלים קו, ל).
<big>ג</big> ועוד <b>אמר ר' חלבו, אמר רב הונא: היוצא מבית הכנסת אל יפסיע פסיעה גסה</b> (פסיעות גדולות), לפי שנראה כבורח משם. <b>אמר אביי</b> לפרש את דברי רב הונא: <b>לא אמרן</b> <small>[אמרנו],</small> לא נקבעה הלכה זו, <b>אלא למיפק</b> <small>[לצאת]</small> מבית הכנסת, שיש גנאי מיוחד ביציאה בפסיעה גסה מבית הכנסת, נוסף על כך שכרגיל אין לאדם ללכת בפסיעה גסה. <b>אבל למיעל</b> <small>[להיכנס]</small> — <b>מצוה למרהט</b> <small>[לרוץ],</small> שמותר ואף מצוה למהר בריצה לשם (הריא"ף), <b>שנאמר:</b> "ונדעה <b>נרדפה לדעת את ה'"</b> (הושע ו, ג), שהנכנס במרוצה לבית הכנסת מראה בעצמו שהוא ממהר ולהוט ללכת אחרי ה'.
ומעין דברי אביי <b>אמר ר' זירא: מריש כי הוה חזינא להו לרבנן דקא רהטי לפרקא בשבתא</b> <small>[בראשונה, כאשר הייתי רואה אותם את החכמים שהם רצים לדרשה</small> של הרב <small>בשבת],</small> <b>אמינא</b> <small>[הייתי אומר]:</small> <b>"קא מחליין רבנן שבתא"</b> <small>[מחללים הם החכמים שבת],</small> שאסור לפסוע פסיעה גסה בשבת, משום כבוד השבת. <b>כיון דשמענא להא</b> <small>[ששמעתי את</small> ההלכה <small>הזאת]</small> של <b>ר' תנחום</b> ש<b>אמר</b> בשם <b>ר' יהושע בן לוי: לעולם ירוץ אדם לדבר הלכה ואפילו בשבת, שנאמר: "אחרי ה' ילכו כאריה ישאג"</b> (שם יא, י), כלומר, במהירות ובלי להתעכב כאילו היה ארי מאחריו (ברכת ה'), מאז <b>אנא נמי רהיטנא</b> <small>[אני גם כן רץ].</small>
<big>ד</big> והוסיף ו<b>אמר ר' זירא: אגרא דפרקא</b> <small>[שכר הדרשה]</small> — <b>רהטא</b> <small>[הריצה],</small> לפי שרוב השומעים אינם מבינים יפה את עצם דברי החכם הדורש, ועיקר שכרם הוא בריצתם מתוך כוונה טובה לשמוע דברי תורה.
ובסגנון דברי ר' זירא <b>אמר אביי: אגרא</b> <small>[שכר]</small> ה<b>כלה</b> (התכנסות ציבורית ללימוד תורה) — <b>דוחקא</b> <small>[הדוחק],</small> שעקב ריבוי הקהל קשה ללמוד שם, ועיקר השכר הוא בשל הדחקותם של השומעים לקלוט בכל זאת משהו מפי הדורש.
ובאותו סגנון <b>אמר רבא: אגרא דשמעתא</b> <small>[שכר השמועה],</small> דברי הלכה של האמוראים — <b>סברא</b> <small>[הסברה],</small> שעיקר השכר בלימוד התלמוד אינו בידיעת פסק ההלכה, כי אם בסברה שמוציא הוא מהם.
ו<b>אמר רב פפא: אגרא דבי טמיא</b> <small>[שכר</small> השהיה <small>בבית האבל]</small> — <b>שתיקותא</b> <small>[השתיקה],</small> שהיא הדרך העיקרית שבה מבטאים המנחמים את השתתפותם בצערו של המתאבל.
<b>אמר מר זוטרא: אגרא דתעניתא</b> <small>[שכר התענית]</small> — <b>צדקתא</b> <small>[הצדקה],</small> שעיקר השכר בתענית הוא בכך שנותנים אז צדקה לעניים (ועיין ישעיהו נח).
ו<b>אמר רב ששת: אגרא דהספדא</b> <small>[שכר ההספד]</small> — <b>דלויי</b> <small>[הרמת קול בוכים],</small> שעל ידי זה מתעוררים השומעים לבכי ולצער על הנפטר.
ו<b>אמר רב אשי: אגרא דבי הלולי</b> <small>[שכר החתונה]</small> — <b>מילי</b> <small>[דברים],</small> שעיקר השכר אשר מקבלים המשתתפים בשמחת החתונה הוא במילים הטובות שאומרים לבני הזוג.
<big>ה</big> ושוב חוזרים לענין דרך הכבוד לבית הכנסת. <b>אמר רב הונא: כל המתפלל אחורי בית הכנסת נקרא "רשע",</b> שכן כל הקהל פונה לצד אחד בעת התפילה, והוא מפנה פניו מבית הכנסת ומתפלל לצד אחר, ונראה כמבזה את בית הכנסת ואת המתפללים בו. ורמז לדבר — ממה <b>שנאמר: "סביב רשעים יתהלכון</b> כרום זולות לבני אדם" (תהלים יב, ט), כלומר, "סביב" לבית הכנסת רק "רשעים יתהלכון".
<b>אמר אביי: לא אמרן</b> <small>[אמרנו]</small> קביעת הלכה זו <b>אלא</b> באופן שהוא <b>לא מהדר אפיה לבי כנישתא</b> <small>[מחזיר פניו ל</small>כיוון <small>בית הכנסת],</small> <b>אבל</b> כאשר הוא <b>מהדר אפיה לבי כנישתא</b> <small>[מחזיר פניו לבית הכנסת]</small> — <b>לית לן</b> <small>[אין לנו]</small> <b>בה</b> איסור.
ולחיזוק חומר האיסור מובא מעשה: <b>ההוא גברא דקא מצלי</b><small> [אדם אחד היה מתפלל]</small> <b>אחורי בי כנישתא</b> <small>[בית הכנסת],</small> <b>ולא מהדר אפיה לבי כנישתא</b> <small>[היה מחזיר פניו לבית הכנסת].</small> <b>חלף</b> <small>[עבר]</small> שם <b>אליהו</b> הנביא. <b>חזייה</b> <small>[ראהו]</small> אותו אדם, <b>אידמי ליה כטייעא</b> <small>[נדמה לו כערבי],</small> <b>אמר ליה</b> <small>לו]</small> אליהו לאותו אדם: <b>כדו בר קיימת קמי מרך</b> <small>[כך אתה עומד לפני אדונך]?!</small> <b>שלף ספסרא וקטליה</b> <small>[חרב והרגו],</small> ללמדנו כמה חמורה עבירה זו.
<big>ו</big> מאחר שדרש רב הונא את הפסוק "סביב רשעים יתהלכון" שסיומו "כרום זולות לבני אדם", מבררים את משמעות המילים הללו. <b>אמר</b> (שאל ) <b>ליה</b> <small>[לו]</small> <b>ההוא מרבנן</b> <small>[אחד החכמים]</small> ל<b>רב ביבי בר אביי, ואמרי לה</b> <small>[ויש אומרים]</small> ש<b>רב ביבי</b> הוא ששאל את <b>רב נחמן בר יצחק: מאי</b> <small>[מה]</small> פירוש <b>"כרם זלת לבני אדם"?</b>
<b>אמר ליה</b> <small>[לו]:</small> <b>אלו דברים שעומדים ברומו של עולם,</b> מצוות או תפילה ("רום") <b>ובני אדם מזלזלין בהן ("זולות לבני אדם").</b>
<b>ר' יוחנן ור' אלעזר</b> תלמידו <b>דאמרי תרוייהו</b> <small>[שאמרו שניהם]</small> פירוש אחר לכך: <b>כיון שנצטרך אדם לבריות,</b> ובכך מזדלזל כבודו בפניהם (" זולות לבני אדם") — <b>פניו משתנות ככרום, שנאמר: "כרם זלת לבני אדם".</b>
ואולם עדיין יש להבין <b>מאי</b> <small>[מהו]</small> <b>"כרום"</b> זה שדובר בו? <b>כי אתא</b> <small>[כאשר בא]</small> <b>רב דימי</b> מארץ ישראל לבבל, <b>אמר: עוף אחד יש בכרכי הים, ו"כרום" שמו, וכיון שחמה זורחת</b> הריהו <b>מתהפך לכמה גוונין.</b> וכן גם מי שמזדקק לבריות פניו מסמיקות ומחוירות מבושה.
<b>ר' אמי ור' אסי דאמרי תרוייהו</b> <small>[שאמרו שניהם]:</small> המזדקק לבריות <b>כאלו נדון בשני דינים, אש ומים, שנאמר: "הרכבת אנוש לראשנו באנו באש ובמים"</b> (תהלים סו, יב)
<big>ז</big> ועוד <b>אמר ר' חלבו, אמר רב הונא: לעולם יהא אדם זהיר בתפלת המנחה, שהרי אליהו לא נענה אלא בתפלת המנחה, שנאמר: "ויהי בעלות המנחה ויגש אליהו הנביא ויאמר</b> ה' אלהי אברהם יצחק וישראל היום יוודע כי אתה אלהים בישראל ואני עבדך ובדברך עשיתי את כל הדברים האלה. <b>ענני ה' ענני</b> וידעו העם הזה כי אתה ה' האלהים" וגו' (מלכים א יח, לו–לז), ומאחר שנענה בה אליהו, ודאי שיש בה חשיבות מיוחדת.
בדרך אגב מסבירים מדוע הוצרך לכפול ולומר "ענני ה' ענני". וכך מפרשים: <b>"ענני"</b> פעם אחת — <b>שתרד אש מן השמים,</b> כפי שביקש. <b>ו"ענני"</b> בפעם השנית — <b>שלא יאמרו</b> ישראל <b>מעשי כשפים הם,</b> אלא יקבלו עליהם את האמונה בה' בשלמותה.
הוסיף <b>ר' יוחנן</b> ו<b>אמר: אף בתפלת ערבית</b> יש להיזהר, <b>שנאמר: "תכון תפלתי קטרת לפניך משאת כפי מנחת ערב"</b> (תהלים קמא, ב). <b>רב נחמן בר יצחק אמר: אף תפלת שחרית</b> ראויה לזהירות יתירה, <b>שנאמר: "ה' בקר תשמע קולי, בקר אערך לך ואצפה"</b> (שם ה, ד).
<big>ח</big> <b>ו</b>עוד <b>אמר ר' חלבו, אמר רב הונא: כל הנהנה מסעדת חתן ואינו משמחו</b> — <b>עובר בחמשה קולות, שנאמר: "קול ששון וקול שמחה קול חתן וקול כלה קול אומרים הודו את ה' צבאות</b> כי טוב ה' כי לעולם חסדו, מביאים תודה בית ה', כי אשיב את שבות הארץ כבראשונה אמר ה'<b>"</b> (ירמיה לג, יא). שחמישה קולות אלה בענין שמחת חתן וכלה, מכוונים כנגד הקולות של מתן תורה, שכן בשיר השירים נרמז מתן תורה בכינוי "יום חתונתו", ומי שאינו משמח את החתן עובר על קולות מתן תורה (ריא"ף, מהרש"א).
<b>ואם משמחו מה שכרו? אמר ר' יהושע בן לוי: זוכה לתורה שנתנה בחמשה קולות, שנאמר: "ויהי ביום השלישי בהית הבקר ויהי קלת וברקים וענן כבד על ההר וקל שופר" וגו'</b> (שמות יט, טז), ומיעוט "קולות" הוא שניים. ובנוסף נאמר "וקול שופר", הרי שלושה. ועוד נאמר במתן תורה <b>"ויהי קול השפר</b> הולך וחזק מאד משה ידבר <b>והאלהים יעננו בקול"</b> (שם שם, יט), הרי שני קולות נוספים ("קול השופר" ו"יעננו בקול"), ועולה איפוא מספר הקולות הנאמרים במתן תורה לחמישה.
ושואלים: <b>איני</b> <small>[האם כן הוא]?</small> <b>והא כתיב</b> <small>[והרי נאמר]</small> גם <b>"וכל העם רואים את הקולות</b> ואת הלפידים ואת קול השופר" וגו' (שמות כ, יח), ואם כן נזכרים במתן תורה קולות נוספים!
ומשיבים: <b>אותן קולות,</b> של <b>קודם מתן תורה הוו</b> <small>[היו],</small> ואינם נמנים בחשבון הקולות האמורים שהיו במהלך מתן התורה.
<b>ר' אבהו אמר:</b> שכר המשמח את החתן הוא <b>כאילו הקריב</b> קרבן <b>תודה</b> במקדש, <b>ש</b>כן <b>נאמר</b> בפסוק זה שבירמיה: <b>"מבאים תודה בית ה'".</b> ו<b>רב נחמן בר יצחק אמר:</b> כל המשמח את החתן נחשב לו <b>כאילו בנה אחת מחורבות ירושלים, ש</b>כן <b>נאמר</b> באותו פסוק: <b>"כי אשיב את שבות הארץ כבראשנה אמר ה'".</b>
<big>ט</big> <b>ו</b>עוד <b>אמר ר' חלבו, אמר רב הונא: כל אדם שיש בו יראת שמים</b> — <b>דבריו נשמעים, שנאמר: "סוף דבר הכל נשמע את האלהים ירא</b> ואת מצוותיו שמור כי זה כל האדם" (קהלת יב, יג), המתפרש: "סוף דבר הכל נשמע" — לדברים של מי שהוא "את האלקים ירא ואת מצוותיו שמור".
על סיומו של פסוק זה שואלים: <b>מאי</b> <small>[מה]</small> פירוש <b>"כי זה כל האדם"?</b> אמר ר' אלעזר, כי <b>אמר הקדוש ברוך הוא</b> על אדם כזה: <b>כל העולם כלו לא נברא אלא בשביל זה.</b> ואם כן, "זה" אדם זה שהוא מושלם, הוא התכלית של "כל האדם", שכל העולם לא נברא אלא בשבילו.
<b>ר' אבא בר כהנא אמר: שקול זה כנגד כל העולם כולו,</b> והריהו לעצמו ממש נחשב כ"כל האדם", שכל בני האדם יחד שקולים הם כנגדו. <b>ר' שמעון בן עזאי אומר, ואמרי לה</b> <small>[ויש אומרים]</small> <b>ר' שמעון בן זומא אומר:</b> לא רק שהוא שקול כנגד כל העולם, אלא שכל העולם, כולו לא נברא אלא לצוות (לחברה) <b>לזה,</b> למענו וכטפל אליו, <b>שתהא לו חברה שיוכל להיות בצוותא עימה.</b>
<big>י</big> <b>ו</b>עוד <b>אמר ר' חלבו, אמר רב הונא: כל שיודע בחברו שהוא רגיל ליתן לו שלום,</b> לא זו בלבד שחייב להחזיר לו שלום, אלא אף <b>יקדים לו</b> ליתן <b>שלום, שנאמר: "בקש שלום ורדפהו"</b> (תהלים לד, טו) — להקדים ברכתו של רעהו. <b>ואם נתן לו</b> חבירו שלום <b>ולא החזיר</b> — <b>נקרא "גזלן", שנאמר: "ואתם בערתם הכרם גזלת העני בבתיכם"</b> (ישעיה ג, יד), שהדרך היחידה לגזול את העני, שאין לו אלא כבודו העצמי, היא כשאין עונים לו על ברכתו.

Daf 7a

<big>א</big> ועוד בעניינים אלה, <b>אמר ר' יוחנן משום</b> (בשם) <b>ר' יוסי: מנין שהקדוש ברוך הוא מתפלל? שנאמר: "והביאותים אל הר קדשי ושמחתים בבית תפלתי"</b> (ישעיהו נו, ז), <b>"בית תפלתם" לא נאמר, אלא "בית תפלתי", מכאן שהקדוש ברוך הוא מתפלל</b>.
ועל כך שואלים: <b>מאי מצלי</b> <small>[מה</small> הוא <small>מתפלל],</small> מה אומר הוא בתפילתו, ולאן היא פונה?
<b>אמר רב זוטרא בר טוביה, אמר רב,</b> כך אומר הוא: <b>"יהי רצון מלפני שיכבשו רחמי את כעסי</b> על עם ישראל בשל חטאיו, <b>ויגולו רחמי על מדותי</b> שעל פיהן משלם ה' מדה כנגד מדה (אבודרהם), <b>ואתנהג עם בני</b> (עם ישראל) <b>במדת</b> ה<b>רחמים, ואכנס להם לפנים משורת הדין".</b>
וכעין זה <b>תניא</b> <small>[שנויה</small> ברייתא<small>],</small> <b>אמר ר' ישמעאל בן אלישע</b> הכהן הגדול: <b>פעם אחת,</b> ביום כיפורים אחד, <b>נכנסתי להקטיר קטורת לפני ולפנים</b> בבית קודש הקדשים, <b>וראיתי</b> בחזון את <b>אכתריאל יה ה' צבאות</b> שהוא אחד משמותיו של הקדוש ברוך הוא המבטאים את שלטונו העליון, <b>שהוא יושב על כסא רם ונשא</b> (עיין ישעיהו ו׳:א׳), <b>ואמר לי: "ישמעאל בני, ברכני"! אמרתי לו</b> כנוסח תפילתו: <b>"יהי רצון מלפניך, שיכבשו רחמיך את כעסך, ויגולו רחמיך על מדותיך, ותתנהג עם בניך במדת הרחמים, ותכנס להם לפנים משורת הדין". ונענע לי</b> הקדוש ברוך הוא <b>בראשו,</b> כמרוצה מן הברכה הזו. <b>וקמשמע לן</b> <small>[והשמיע לנו]</small> חידוש בפרטי המעשה בזה, ש"נענע לו הקדוש ברוך הוא בראשו" <b>שלא תהא ברכת הדיוט קלה בעיניך,</b> שהרי ה' עצמו מבקש מהאדם שיברכנו, כל שכן אדם לאדם.
<big>ב</big> ועוד בענינים אלה, <b>אמר ר' יוחנן משום</b> (בשם) <b>ר' יוסי: מנין שאין מרצין לו לאדם</b> ומנסים לפייס אותו <b>בשעת כעסו,</b> אלא מרצים אותו לאחר שירגע מכעסו — <b>דכתיב</b> <small>[שנאמר]</small> כאשר בקש משה השראת השכינה מחדש על ישראל, לאחר חטא העגל, אמר לו הקדוש ברוך הוא: <b>"פני ילכו והנחתי לך"</b> (שמות לג, יד), וכך הוא מפרשו, <b>אמר לו הקדוש ברוך הוא למשה: המתן לי עד שיעברו פנים של זעם</b> ("פני" של כעס "ילכו"), <b>ואניח לך,</b> ואמלא את בקשתך. ואף באדם יש להמתין עד שיעבור כעסו.
על כך שואלים: <b>ומי איכא רתחא קמיה דקודשא בריך הוא</b> <small>[והאם יש כעס לפני הקדוש ברוך הוא]?</small> האפשר לדבר על המושג "כעס" אצל ה'?
ועונים: <b>אין</b> <small>[כן],</small> <b>דתניא</b> <small>[</small>כפי <small>ששנינו</small> בברייתא<small>]</small> שנאמר "אלהים שופט צדק <b>ואל זעם בכל יום"</b> (תהלים ז, יב), הרי שיש זעם לפניו.
<b>וכמה</b> משך <b>זעמו</b> — <b>רגע. וכמה</b> זמן הוא <b>רגע</b> — <b>אחד מחמשת רבוא ושמונת אלפים ושמנה מאות ושמנים ושמנה בשעה, וזו היא רגע.</b> ומוסיף: <b>ואין כל בריה יכולה לכוין אותה שעה</b> שבה זועם הקדוש ברוך הוא, <b>חוץ מבלעם הרשע, דכתיב ביה</b> <small>[שנאמר בו]:</small> <b>"ויודע דעת עליון"</b> (במדבר כד, טז). שאין לפרש לגבי בלעם "יודע דעת עליון" במובן הנבואי השלם.
שכן <b>השתא</b> <small>[עכשיו]</small> ברור הדבר שאפילו <b>דעת בהמתו לא הוה ידע</b> <small>[היה יודע],</small> ואם כן <b>דעת עליון</b> יכול אתה לומר כי <b>הוה ידע</b> <small>[היה יודע]?</small> שאם לא יכול היה לעמוד בתוכחתה של אתונו ודאי לא הגיע לידיעת "דעת עליון".
<b>אלא: מלמד, שהיה יודע לכוין אותה שעה שהקדוש ברוך הוא כועס בה,</b> ובאותה שעה היה מקלל, ומאחר שעת זעם היא לפני ה', היתה קללתו מתקיימת.
<b>והיינו</b> <small>[וזהו]</small> ש<b>אמר להו</b> <small>[להם]</small> <b>נביא לישראל: "עמי זכר נא מה יעץ בלק מלך מואב</b> ומה ענה אותו בלעם בן בעור מן השטים עד הגלגל למען דעת צדקות ה'" (מיכה ו, ה). <b>מאי</b> <small>[מה]</small> פירוש <b>"למען דעת צדקות ה'"</b> —
<b>אמר ר' אלעזר,</b> ש<b>אמר להם הקדוש ברוך הוא לישראל: דעו כמה צדקות עשיתי עמכם שלא כעסתי בימי בלעם הרשע, שאלמלי כעסתי</b> — <b>לא נשתייר משונאיהם של ישראל</b> (לשון נקיה עבור ישראל) <b>שריד ופליט.</b> אלא שבאותם ימים לא זעם ה' ולא יכלה קללת בלעם להתקיים.
<b>והיינו דקאמר ליה</b> <small>[וזהו שאמר לו]</small> <b>בלעם לבלק: "מה אקב לא קבה אל ומה אזעם לא זעם ה'"</b> (במדבר כג, ח), <b>מלמד</b> מקרא זה <b>שכל אותם הימים לא זעם.</b>
<b>וכמה</b> משך <b>זעמו</b> — <b>רגע. וכמה</b> זמן הוא <b>רגע?</b> על כך <b>אמר ר' אבין ואיתימא</b> <small>[ויש אומרים]</small> שאמר זאת <b>ר' אבינא: רגע כמימריה</b> <small>[כאמירתו],</small> כשיעור הזמן שנאמרת המלה "רגע".
<b>ומנא לן</b> <small>[ומנין לנו]</small> ש<b>רגע</b> בלבד ה' <b>רתח</b> <small>[כועס],? —</small> <b>שנאמר: "כי רגע באפו חיים ברצונו"</b> (תהלים ל, ו). <b>ואי בעית אימא</b> <small>[ואם תרצה אמור]</small> ראיה אחרת לדבר <b>מהכא</b> <small>[מכאן],</small> שנאמר: <b>"חבי כמעט רגע עד יעבר זעם"</b> (ישעיהו כו, כ), הרי שזעם ה' עובר כעבור רגע.
<big>ג</big> ושואלים: <b>ואימת רתח</b> <small>[ואימתי כועס]</small> הקדוש ברוך הוא? <b>אמר אביי: בהנך תלת שעי קמייתא כי חיורא כרבלתא דתרנגולא וקאי אחד כרעא</b> <small>[באותן שלוש שעות ראשונות</small> של היום כאשר מלבינה כרבולת התרנגול ועומד על רגל אחת], שבבעלי חיים ניכרת שעת הזעם כשנראה שהחיים מסתלקים מהם, והם מחווירים לפתע.
ושואלים: <b>כל שעתא ושעתא נמי קאי הכי</b> <small>[שעה ושעה גם כן</small> הוא <small>עומד כך]</small> ומה סימן הוא זה?
ומשיבים: יש הבדל, שכן <b>כל שעתא</b> <small>[שעה]</small> — <b>אית ביה שורייקי סומקי</b> <small>[יש בה,</small> בכרבולת, <small>חוטים אדומים,</small> שלא החווירו לגמרי<small>],</small> ואילו <b>בההיא שעתא</b> <small>[באותה שעה]</small> שהקדוש ברוך הוא כועס <b>לית ביה שורייקי סומקי</b> <small>[אין בה חוטים אדומים].</small>
ומסופר: <b>ההוא מינא דהוה בשבבותיה</b> <small>[אותו מין שהיה בשכנותו]</small> של <b>ר' יהושע בן לוי, הוה קא</b> <small>[</small>ו<small>היה הוא,</small> אותו מין<small>]</small> <b>מצער ליה טובא בקראי</b> <small>[אותו הרבה בכתובים],</small> שהיה מטריד את ר' יהושע בן לוי בכפירתו ובעיוות המקראות. <b>יומא חד שקל תרנגולא</b> <small>[יום אחד לקח</small> ר' יהושע בן לוי <small>תרנגול],</small> <b>ואוקמיה בין כרעיה דערסא, ועיין ביה</b> <small>[והעמידו בין רגלי המטה</small> שהיה יושב עליה <small>והסתכל בה],</small> <b>סבר</b> <small>[חשב]:</small> <b>כי מטא ההיא שעתא, אלטייה</b> <small>[כאשר תבוא אותה שעה</small> של זעם, <small>אקללנו]</small> ואפטר ממנו. <b>כי מטא ההיא שעתא</b> <small>[כאשר באה אותה שעה]</small> — <b>ניים</b> <small>[נרדם],</small> ועבר הזמן. <b>אמר</b> ר' יהושע בן לוי לעצמו: <b>שמע מיניה</b> <small>[למד ממנה],</small> ממה שנרדמתי כי <b>לאו אורח ארעא למעבד הכי</b> <small>[אין</small> זה מנהג <small>דרך ארץ לעשות כן],</small> שאין ראוי לקלל אנשים ואפילו הם חוטאים. שכן <b>"ורחמיו על כל מעשיו"</b> (תהלים קמה, ט) <b>כתיב</b> <small>[נאמר],</small> אף על הרשעים.
וגם אין ראוי לאדם להיות הגורם להענשת אחר, שכן <b>כתיב</b> <small>[נאמר]:</small> <b>"גם ענוש לצדיק לא טוב"</b> (משלי יז, כו), שאף הצדיק לא טוב שיעניש בני אדם.
ו<b>תנא</b> <small>[שנויה</small> תוספתא<small>]</small> בביאור הטעם לזעמו של ה', <b>משמיה</b> <small>[משמו]</small> של <b>ר' מאיר: בשעה שהחמה זורחת, וכל מלכי מזרח ומערב מניחים כתריהם בראשיהם ומשתחוים לחמה, מיד כועס הקדוש ברוך הוא.</b> ומאחר שדבר זה קורה בשעות הראשונות של כל יום, הרי שבאותו זמן זועם הקדוש ברוך הוא על עולמו.
<big>ד</big> <b>ו</b>עוד <b>אמר ר' יוחנן משום ר' יוסי: טובה מרדות</b> (יסורים, חרטה) <b>אחת בלבו של אדם יותר מכמה מלקיות</b> שמלקים אותו אחרים, כאשר אינו חש בלבו את הדברים. וראיה לדבר מדברי הנביא, <b>שנאמר: "ורדפה את מאהביה</b> ולא תשיג אותם ובקשתם ולא תמצא <b>ואמרה אלכה ואשובה אל אישי הראשון כי טוב לי אז מעתה"</b> (הושע ב, ט), ומועיל הדבר יותר מכמה עונשים הכתובים בפרק זה (שם יא—טו). <b>וריש לקיש אמר</b> והוסיף, שמן הכתובים נראה שמרדות שבלב טובה <b>יותר ממאה מלקיות, שנאמר: "תחת גערה במבין מהכות כסיל מאה"</b> (משלי יז, י).
<big>ה</big> <b>ואמר ר' יוחנן משום ר' יוסי</b> להסביר בהרחבה את בקשת משה באותה התגלות: <b>שלשה דברים בקש משה מלפני הקדוש ברוך הוא</b> באותו מעמד, <b>ונתן לו. בקש שתשרה שכינה על ישראל</b> ולא תעזבם, <b>ונתן לו, שנאמר:</b> "ובמה יודע אפוא כי מצאתי חן בעיניך אני ועמך <b>הלוא בלכתך עמנו</b> ונפלינו אני ועמך מכל העם אשר על פני האדמה" (שמות לג, טז), ו"הלוא בלכתך עמנו" משמעו — השראת השכינה על ישראל.
<b>בקש שלא תשרה שכינה על אומות העולם, ונתן לו, שנאמר: "ונפלינו אני ועמך</b> מכל העם אשר על פני האדמה" (שם) על ידי השראת השכינה.
ועוד <b>בקש להודיעו דרכיו של הקדוש ברוך הוא</b> בהנהגת העולם, <b>ונתן לו, שנאמר: "הודיעני נא את דרכיך</b> ואדעך" (שם יג), שרצה משה להבין את סודות הנהגת העולם, ו<b>אמר לפניו: רבונו של עולם! מפני מה יש צדיק וטוב לו, ויש צדיק ורע לו, יש רשע וטוב לו, ויש רשע ורע לו? אמר לו</b> הקדוש ברוך הוא: <b>משה,</b> טעם הדבר הוא: <b>צדיק וטוב לו</b> — <b>צדיק בן צדיק</b> המקבל שכר גם בשל צדקת אבותיו. <b>צדיק ורע לו</b> — <b>צדיק בן רשע,</b> שמקבל עונש אבותיו. <b>רשע וטוב לו</b> — <b>רשע בן צדיק,</b> המקבל שכר בשל צדקת אבותיו. <b>רשע ורע לו</b> — <b>רשע בן רשע,</b> המקבל עונש גם בשל רשעות אבותיו.
<big>ו</big> ודנים בהרחבה בענין זה, <b>אמר מר</b> <small>[החכם]:</small> <b>צדיק וטוב לו</b> — <b>צדיק בן צדיק, צדיק ורע לו</b> — <b>צדיק בן רשע.</b> על כך מקשים: <b>איני</b> <small>[וכי כן הוא]?</small> וכי נענש הבן תמיד בעוון אבותיו? <b>והא כתיב</b> <small>[והרי</small> במקום אחר <small>נאמר]:</small> <b>"פקד עון אבות על בנים</b> ועל בני בנים, על שלשים ועל רבעים" (שמות לד, ז), <b>וכתיב</b> <small>[ונאמר]</small> בפסוק אחר: "לא יומתו אבות על בנים <b>ובנים לא יומתו על אבות</b> איש בחטאו יומתו" (דברים כד, טז), <b>ורמינן קראי אהדדי</b> <small>[והשלכנו,</small> הקשינו את ה<small>כתובים זה על זה],</small>
<b>ומשנינן</b> <small>[ותירצנו]:</small> <b>לא קשיא</b> <small>[אין</small> זה <small>קשה],</small> <b>הא</b> <small>[זה]</small> שנאמר שה' מעניש את הבנים בעוון אבותיהם — הרי זה רק <b>כשאוחזין מעשה אבותיהם בידיהם, והא</b> <small>[וזה],</small> הכתוב השני שאין הבן נענש בעון האב — הרי זה <b>כשאין אוחזין מעשה אבותיהם בידיהם,</b> כלשון הכתוב "פוקד עון אבות על בנים על שלשים ועל רבעים לשונאי" (שמות כ, ה). הרי שאין צדיק נענש בעוון אביו הרשע.
<b>אלא, הכי קאמר ליה</b> <small>[כך אמר לו]</small> הקדוש ברוך הוא למשה כשהסביר לו את דרכיו: <b>צדיק וטוב לו</b> — <b>צדיק גמור,</b> שכל מעשיו טובים הם, וגמולו כולו טוב, בעולם הזה ובעולם הבא. <b>צדיק ורע לו</b> — <b>צדיק שאינו גמור,</b> שמאחר שיש בידו מיעוט עבירות, נפרעים ממנו בעולם הזה, כדי שיהא ראוי לחיי העולם הבא. וכן <b>רשע וטוב לו</b> — <b>רשע שאינו גמור,</b> שעל מיעוט הזכויות שבידו משלם לו ה' בעולם הזה, שלא יהא זכאי לקבל שכר בעולם הבא, ואולם <b>רשע ורע לו</b> — <b>רשע גמור,</b> שכיון שאין בידו מצוות — כל ימיו רעים (מהרש"א).
<b>ופליגא</b> <small>[וחלוקה]</small> דעה זו על דעת <b>ר' מאיר,</b> ש<b>אמר ר' מאיר: שתים נתנו לו ואחת לא נתנו לו,</b> שמילא הקדוש ברוך הוא שתים מבקשותיו של משה, והבטיחו שתשרה שכינה על ישראל ושלא תשרה על אומות העולם. ואולם לא הודיעו את דרכי הנהגתו, <b>ש</b>בתשובת ה' למשה <b>נאמר: "וחנתי את אשר אחן</b> ורחמתי את אשר ארחם" (שם לג, יט), שמשמעו שה' חונן על פי דרכו לכל אדם <b>אף על פי שאינו הגון,</b> שלעיני האדם אינו נראה כראוי לחנינה, וכן <b>"ורחמתי את אשר ארחם"</b> — <b>אף על פי שאינו הגון.</b> ולדעת ר' מאיר, אפילו למשה רבינו לא נתגלה סוד דרכי ההשגחה. ומוסיפים להביא עוד מאמרי חכמים בביאור מקראות הצריכים הבהרה באותו ענין.
על מאמר ה' למשה <b>"ויאמר לא תוכל לראות את פני</b> כי לא יראני האדם וחי" (שם שם, כ), <b>תנא משמיה</b> <small>[שנה</small> חוזר המשניות משמו] של <b>ר' יהושע בן קרחה, כך אמר לו הקדוש ברוך הוא למשה: כשרציתי</b> להראותך את כבודי בסנה — <b>לא רצית,</b> וכפי שנאמר: "ויסתר משה פניו כי ירא מהביט אל אלהים" (שם ג, ו), על כן <b>עכשיו שאתה רוצה,</b> שכן בקשת "הראני נא את כבודך" — <b>איני רוצה.</b> שדן ר' יהושע בן קרחה לחובה את הימנעות משה רבינו להביט אל כבוד ה' כשה' מתגלה אליו, וחפץ בקרבתו.
<b>ופליגא</b> <small>[חלוקה]</small> דעה זו על דברי <b>ר' שמואל בר נחמני</b> ש<b>אמר</b> משמו של <b>ר' יונתן,</b> ש<b>אמר ר' שמואל בר נחמני, אמר ר' יונתן: בשכר שלש זכה לשלש,</b> דווקא בגלל ענוות משה שהסתיר פניו זכה לכל הגילויים הגדולים.
<b>בשכר "ויסתר משה פניו</b> כי ירא מהביט אל האלהים" — <b>זכה</b> מדה כנגד מדה <b>לקלסתר פנים,</b> שיהיו פניו מאירות. <b>בשכר "כי ירא"</b> — <b>זכה ל"וייראו מגשת אליו"</b> (שם לד, ל). <b>בשכר</b> שנמנע <b>"מהביט"</b> — <b>זכה ל"ותמנת ה' יביט"</b> (במדבר יב, ח).
ומה ראה משה? על כך נאמר <b>"והסרתי את כפי וראית את אחרי</b> ופני לא יראו" (שמות לג, כג). <b>אמר רב חנא בר ביזנא, אמר ר' שמעון חסידא</b> <small>[החסיד],</small> את הדימוי הזה "וראית את אחורי" יש לבאר כך: <b>מלמד שהראה הקדוש ברוך הוא למשה קשר של תפילין</b> שכן קשר התפילין נמצא מאחורי הראש, וכבר נאמר שהקדוש ברוך הוא מניח תפילין.
<big>ז</big> <b>ו</b>עוד בקשר לנושא זה <b>אמר ר' יוחנן משום</b> (בשם) <b>ר' יוסי: כל דבור ודבור שיצא מפי הקדוש ברוך הוא לטובה,</b> שהבטיח טוב לאדם או לאומה, ו<b>אפילו</b> היתה הבטחה זו <b>על תנאי</b> וכאפשרות בלבד, ולא כהבטחה מוחלטת — <b>לא חזר בו</b> מהבטחה זו, וסופה שהיא מתקיימת.
<b>מנא לן</b> <small>[מנין לנו]</small> שכן הדבר — <b>ממשה רבינו, ש</b>כן <b>נאמר</b> במשה שהבטיחו <b>"הרף ממני ואשמידם</b> ואמחה את שמם מתחת השמים <b>ואעשה אותך לגוי עצום</b> ורב ממנו" (דברים ט, יד). ו<b>אף על גב דבעא</b> <small>[אף על פי שביקש]</small> <b>משה רחמי עלה דמלתא ובטלה</b> <small>[רחמים על הדבר ובטלו]</small> ולא נתקיימה הגזירה בישראל, <b>אפילו הכי</b> <small>[כך] —</small> <b>אוקמה בזרעיה</b> <small>[קיימה בזרעו],</small> שזרעו של משה נעשה "גוי עצום ורב ממנו" — מששים ריבוא של ישראל במדבר. <b>שנאמר:</b> ברשימות יחס הלויים <b>"בני משה גרשום ואליעזר. ויהיו בני אליעזר רחביה הראש</b> ולא היו לאליעזר בנים אחרים <b>ובני רחביה רבו למעלה"</b> (דברי הימים א, כג, טו–יז)
<b>ותני</b> <small>[ושנה]</small> <b>רב יוסף</b> ברייתא: <b>"למעלה"</b> — <b>מששים רבוא,</b> ודבר זה נלמד בדרך הגזירה השווה, <b>אתיא</b> <small>[באה]</small> מלימוד והשוואה של <b>"רביה" "רביה".</b> שכן <b>כתיב הכא</b> <small>[נאמר כאן]:</small> <b>"רבו למעלה", וכתיב התם</b> <small>[ונאמר שם]:</small> <b>"ובני ישראל פרו וישרצו וירבו</b> ויעצמו במאד מאד ותמלא הארץ אותם" (שמות א, ז), וכשם שבני ישראל במצרים היו ששים רבוא, כן גם "רבו למעלה" שבבני רחביה מציין שרבו למעלה משישים רבוא.

Daf 7b

<big>א</big> עד כאן הובאו דברים שאמר ר' יוחנן בשם התנא ר' יוסי, ומעתה מביאים מה ש<b>אמר ר' יוחנן משום</b> (בשם) <b>ר' שמעון בן יוחי: מיום שברא הקדוש ברוך הוא את העולם, לא היה אדם שקראו להקדוש ברוך הוא "אדון",</b> שלא נזכר שם זה, <b>עד שבא אברהם וקראו "אדון", ש</b>כן <b>נאמר: "ויאמר אדני אלהים במה אדע כי אירשנה"</b> (בראשית טו, ח).
זכותו זו של אברהם מוזכרת במאמר אחר, ש<b>אמר רב: אף דניאל לא נענה</b> בתפילתו <b>אלא בשביל אברהם, ש</b>כן <b>נאמר: "ועתה שמע אלהינו אל תפלת עבדך ואל תחנוניו והאר פניך על מקדשך השמם למען אדני"</b> (דניאל ט, יז), שלכאורה אין לשונו של פסוק זה כראוי כי <b>"למענך" מבעי ליה</b> <small>[צריך,</small> ראוי <small>היה לו</small> לומר<small>],</small> "והאר פניך על מקדשך השמם למענך".
<b>אלא</b> יש בכך רמז — <b>למען אברהם שקראך "אדון".</b> וציין דניאל שם זה, על מנת להזכיר בכך את זכות אברהם, שתעמוד לו בתפילתו.
<b>ו</b>עוד <b>אמר ר' יוחנן משום ר' שמעון בן יוחי: מנין שאין מרצין לו לאדם בשעת כעסו</b> — <b>שנאמר: "פני</b> (=כעסי) <b>ילכו והנחותי לך".</b>
<b>ו</b>עוד <b>אמר ר' יוחנן משום ר' שמעון בן יוחי</b> בענין דומה: <b>מיום שברא הקדוש ברוך הוא את עולמו לא היה אדם שהודה להקדוש ברוך הוא</b> בלשון זו של הכרת טובה ותודה, <b>עד שבאתה</b> (באה) <b>לאה והודתו, ש</b>כן נאמר: "ותהר עוד ותלד בן ותאמר <b>הפעם אודה את ה'</b> על כן קראה שמו יהודה" (בראשית כט, לה).
<big>ב</big> מכיון שהוזכר שמו של יהודה בן לאה, והטעם לשמו, מביאים עוד אודות שמות אחרים, ובכלל זה <b>ראובן. אמר ר' אלעזר:</b> את שמו של ראובן יש לראות כדבר נבואה שיצא מפיה של לאה, שכך <b>אמרה לאה: ראו מה בין בני לבן חמי</b> (אבי בעלי, יצחק. והרי זה כינוי רומז לעשו) ש<b>אילו בן חמי, אף על גב דמדעתיה זבניה לבכירותיה</b> <small>[אף על פי שמדעתו מכר את בכורתו]</small> לאחיו יעקב, <b>דכתיב</b> <small>[</small>כפי <small>שנאמר]:</small> <b>"וימכר את בכרתו ליעקב"</b> (בראשית כה, לג), מכל מקום <b>חזו</b> <small>[ראו]</small> <b>מה כתיב ביה</b> <small>[נאמר בו]:</small> <b>"וישטם עשו את יעקב"</b> (שם כז, מא), ולא רק על ברכת יצחק חרה לעשו, אלא אף על דבר אחר,
<b>וכתיב</b> <small>[וכנאמר]</small> קודם לכן: <b>"ויאמר הכי קרא שמו יעקב ויעקבני זה פעמים</b> את בכורתי לקח והנה עתה לקח ברכתי " (שם שם לו), שאף על הבכורה שמכר, לא ויתר.
<b>ואילו בני,</b> ראובן, <b>אף על גב דעל כרחיה שקליה</b> <small>[אף על פי שבעל כרחו לקח]</small> <b>יוסף לבכירותיה מניה</b> <small>[את בכורתו ממנו],</small> <b>דכתיב</b> <small>[ש</small>כן <small>נאמר]:</small> "ובני ראובן בכור ישראל, כי הוא הבכור <b>ובחללו יצועי אביו נתנה בכרתו לבני יוסף</b> בן ישראל" (דברי הימים א ה, א) <b>אפילו הכי</b> <small>[כן]</small> — <b>לא אקנא ביה</b> <small>[נתקנא בו],</small> <b>דכתיב</b> <small>[ש</small>כן <small>נאמר]</small> כאשר רצו אחי יוסף להרגו: <b>"וישמע ראובן ויצלהו מידם</b> ויאמר לא נכנו נפש <b>" (בראשית לז, כא). ועוד בענייני מדרש שמות. מוזכר שמה של</b>
<b>רות,</b> ושואלים: <b>מאי</b> <small>[מה]</small> משמעות השם <b>"רות"? אמר ר' יוחנן: שזכתה ויצא ממנה דוד שריוהו להקדוש ברוך הוא בשירות ותשבחות.</b> ו"רות" משמעו: המרווה.
על עיקרם של מדרשי שמות אלה ששמו של אדם מבטא במרומז את העתיד לקרות לו, שואלים: <b>מנא לן דשמא גרים</b> <small>[מנין לנו שהשם גורם]?</small> <b>אמר ר' אליעזר,</b> שכך <b>אמר קרא</b> <small>[הכתוב]:</small> <b>"לכו חזו מפעלות ה' אשר שם שמות בארץ"</b> (תהלים מו, ט), <b>אל תקרי</b> <small>[תקרא]</small> <b>"שמות" אלא "שמות",</b> והשמות הניתנים לבני אדם הלא הם "מפעלות אלהים בארץ".
<big>ג</big> <b>ו</b>עוד דברים באגדה ש<b>אמר ר' יוחנן משום ר' שמעון בן יוחי: קשה תרבות רעה</b> (גידול בנים קלוקל) <b>בתוך ביתו של אדם יותר ממלחמת גוג ומגוג</b> שהיא הגדולה במלחמות, ושיאם של חבלי המשיח. שכן <b>נאמר: "מזמור לדוד בברחו מפני אבשלום בנו"</b> (תהלים ג, א), <b>וכתיב בתריה</b> <small>[ונאמר</small> בפסוק של <small>אחריו]:</small> <b>"ה' מה רבו צרי רבים קמים עלי"</b> (תהלים ג, ב), <b>ואילו גבי</b> <small>[אצל]</small> <b>מלחמת גוג ומגוג</b> הרמוזה בפרק ב' בתהלים, <b>כתיב</b> <small>[נאמר]:</small> <b>"למה רגשו גוים ולאמים יהגו ריק.</b> יתיצבו מלכי ארץ ורוזנים נוסדו יחד על ה' ועל משיחו... יושב בשמים ישחק ה' ילעג למו" (שם ב, ב-ד), <b>ואילו</b> הלשון <b>"מה רבו צרי" לא כתיב</b> <small>[נאמר]</small> במזמור זה, שכן מלחמת גוג ומגוג אינה כה מכאיבה ומצערת כצער גידולו בבית של בן משחית כאבשלום.
על הלשון בתחילת מזמור זה, שהיא גם כותרתו, תוהים: נאמר <b>"מזמור לדוד בברחו מפני אבשלום בנו", "מזמור לדוד"?!</b> וכי מה מקום יש בהזדמנות זו למזמור? והלא <b>"קינה לדוד" מיבעי ליה</b> <small>[צריך,</small> היה <small>לו</small> לומר<small>]!</small>
על כך <b>אמר ר' שמעון בן אבישלום: משל למה הדבר דומה?</b> — <b>לאדם שיצא עליו שטר חוב,</b> שנדרש הוא לשלם את המלווה הכתוב בשטר. <b>קודם שפרעו היה עצב,</b> מפני הדאגה אלו מכשולים יבואו לו עם פרעון השטר, ואולם <b>לאחר שפרעו</b> הוא <b>שמח.</b>
ו<b>אף כן</b> היה <b>דוד,</b> כי <b>כיון שאמר לו הקדוש ברוך הוא</b> על ידי נתן הנביא לאחר חטא בת שבע: <b>"הנני מקים עליך רעה מביתך"</b> (שמואל ב יב, יא) <b>היה</b> דוד <b>עצב,</b> כי <b>אמר: שמא עבד או ממזר הוא</b> זה שיקום מביתי, שאדם פחות שכזה <b>לא חייס</b> <small>[חס]</small> <b>עלי,</b> וינהג באכזריות יתירה. ואולם <b>כיון דחזא</b> <small>[שראה]</small> דוד ש<b>אבשלום הוא</b> זה שבו נתקיימה הנבואה — <b>שמח,</b> שכן היה בטוח שאבשלום יחוס עליו. <b>משום הכי</b> <small>[כך]</small> <b>אמר</b> לשון <b>"מזמור",</b> להודות לה' שעונשו בא בדרך זו, הקלה יותר.
<big>ד</big> <b>ו</b>עוד <b>אמר ר' יוחנן משום ר' שמעון בן יוחי: מותר להתגרות</b> (לריב) <b>ברשעים בעולם הזה,</b> שאף שדרך רשעים צלחה, מותר להתגרות בהם, ואינו צריך לחשוש מפניהם (מהרש"א), <b>ש</b>כן <b>נאמר: "עזבי תורה יהללו רשע ושמרי תורה יתגרו בם"</b> (משלי כח, ד).
כעין זה <b>תניא נמי הכי</b> <small>[שנויה</small> ברייתא <small>גם כן כך],</small> <b>ר' דוסתאי בר' מתון אומר: מותר להתגרות ברשעים בעולם הזה, שנאמר: "עזבי תורה יהללו רשע</b> ושומרי תורה יתגרו בם". <b>ואם לחשך</b> (ילחש לך, יאמר לך) <b>אדם לומר</b> כנגד זה: <b>והא כתיב</b> <small>[והרי נאמר]</small> <b>"אל תתחר במרעים אל תקנא בעשי עולה"</b> (תהלים לז, א) ומפרשו שאין לריב עם הרשעים, אף לא להיות קנאי כנגד עושי עוולה — <b>אמור לו: מי שלבו נוקפו</b> (מכה אותו) מתוך פחד <b>אומר כן. אלא</b> פירוש הפסוק כך הוא: <b>"אל תתחר במרעים"</b> — אל תעשה עמם תחרות של מעשים רעים, <b>להיות כמרעים,</b> ו<b>"אל תקנא בעשי עולה"</b> — <b>להיות כעושי עולה.</b>
<b>ו</b>כראיה לפירוש המלה הכתוב <b>אומר</b> במקום אחר: <b>"אל יקנא לבך בחטאים כי אם ביראת ה' כל היום"</b> (משלי כג, יז) הרי שפירוש "יקנא" לענייננו הוא לרצות להיות כמרעים, ומזה מזהיר המקרא. מאימרות אלה נראה שצריך להלחם ברשעים.
ושואלים: <b>איני</b> <small>[כן הוא]?!</small> <b>והאמר</b> <small>[והרי אמר]</small> <b>ר' יצחק: אם ראית רשע שהשעה משחקת לו</b> — <b>אל תתגרה בו,</b> שכל עוד הכל מאיר לו פנים, ואף השעה—הזמן, שוחק לעומתו, אין סיכוי להצליח במלחמה בו, <b>שנאמר: "יחילו דרכיו בכל עת</b> מרום משפטיך מנגדו, כל צורריו יפיח בהם" (תהלים י, ה) וכך פירושו של פסוק: "יחילו דרכיו" — יעשו דרכיו חיל, בכל עת. <b>ולא עוד אלא שזוכה בדין, שנאמר: "מרום משפטיך מנגדו",</b> כלומר, שכאילו המשפט מורם עליו ואינו נוגע בו. <b>ולא עוד אלא שרואה ב</b>מפלת <b>צריו, שנאמר: "כל צורריו יפיח בהם"!</b>
ביישוב הסתירה מוצעים כמה הסברים: <b>לא קשיא</b> <small>[אינו קשה,</small> יש אפשרות להבין כך<small>]</small> <b>הא</b> <small>[זה]</small> שאמרנו שיש להיזהר מלהתגרות ברשע, הרי זה <b>במילי דידיה</b> <small>[בדברים שלו,</small> בענייניו הפרטיים<small>],</small> שגרם לו רעות, <b>והא</b> <small>[וזה]</small> שאמרנו שמצוה להלחם בו הרי זה <b>במילי דשמיא</b> <small>[בדברי שמים].</small>
<b>ואי בעית אימא</b> <small>[ואם תרצה אמור]</small> <b>הא והא במילי דשמיא</b> <small>[זה וזה</small> בשתי האמרות מדובר <small>בדברי שמים],</small> <b>ולא קשיא</b> <small>[ואין</small> זה <small>קשה],</small> אלא יש להבחין כך: <b>הא</b> <small>[זה]</small> שאמרנו שאין להתגרות ברשע הרי זה <b>ברשע שהשעה משחקת לו, והא</b> <small>[וזהו]</small> שאמרנו שמותר להתגרות ברשע הרי זה <b>ברשע שאין השעה משחקת לו.</b>
<b>ואיבעית אימא</b> <small>[ואם תרצה אמור]:</small> <b>הא והא</b> <small>[זה וזה,</small> שתי האמרות<small>]</small> מדברות <b>ברשע שהשעה משחקת לו, ולא קשיא</b> <small>[ואין</small> הדבר <small>קשה],</small> אלא שחשוב לדעת מי הוא הנלחם ברשע; <b>הא</b> <small>[זה],</small> שאמרנו שמותר להתגרות ברשע, הרי זה <b>בצדיק גמור</b> המתגרה בו, שלא יאונה לו כל רע, <b>והא</b> <small>[וזה],</small> שאמרנו שאין להתגרות ברשע, הרי זה <b>בצדיק שאינו גמור.</b> וראיה לכך ממה ש<b>אמר רב הונא: מאי דכתיב</b> <small>[מהו שנאמר],</small> מה משמעות הכתוב <b>"למה תביט בוגדים תחריש בבלע רשע צדיק ממנו"</b> (חבקוק א, יג), והדבר לכאורה תמוה, שכן <b>וכי רשע בולע צדיק? והא כתיב</b> <small>[והרי נאמר]:</small> "צופה רשע לצדיק ומבקש להמיתו <b>ה' לא יעזבנו בידו</b> ולא ירשיענו בהשפטו" (תהלים לז, לב—לג), <b>וכתיב</b> <small>[ונאמר]:</small> <b>"לא יאנה לצדיק כל און"</b> (משלי יב, כא). <b>אלא</b> הדגיש הכתוב ואמר "כבלע רשע צדיק ממנו", לומר: <b>צדיק ממנו,</b> ואולם אינו צדיק מוחלט — <b>בולע</b> הרשע, אך <b>צדיק גמור</b> — <b>אינו בולע.</b>
<b>ואיבעית אימא</b> <small>[ואם תרצה אמור],</small> שהרשע יכול לבלוע את הצדיק כי <b>שעה משחקת לו — שאני</b> <small>[שונה],</small> שכשהשעה משחקת לו, שונים הדברים מן הרגיל, ואפילו צדיק יכול להינזק (ברכת ה').
<big>ה</big> <b>ואמר ר' יוחנן משום ר' שמעון בר יוחי:</b> חשובה היא קביעת מקום לתפילה עד ש<b>כל הקובע מקום לתפלתו</b> — <b>אויביו נופלים תחתיו.</b> שחשובה היא קביעת מקום בתפילה, ורמז לדבר ממה <b>שנאמר: "ושמתי מקום לעמי לישראל ונטעתיו ושכן תחתיו"</b> (שמואל ב ז, י), ועל ידי קביעת מקום זו יזכו למה שנאמר בהמשך הכתוב: <b>"ולא ירגז עוד ולא יסיפו בני עולה לענותו כאשר בראשונה".</b> פסוק זה שהובא אגב הדרשה, שימש מקום להערה נוספת.
<b>רב הונא רמי</b> <small>[השליך</small> הראה סתירה<small>]</small> שבספר שמואל <b>כתיב</b> <small>[נאמר]</small> פסוק זה הלשון <b>"לענותו",</b> ואילו בספר דברי הימים (א יז, ט) <b>כתיב</b> <small>[נאמר]:</small> הלשון <b>"לכלותו"</b> במקום "לענותו".
ויישב: <b>בתחילה</b> — <b>לענותו,</b> זו היא המחשבה הראשונה של שונאי ישראל <b>ולבסוף</b> — <b>לכלותו,</b> שהם מתכוונים להשמיד לגמרי את העם.
<big>ו</big> <b>ו</b>עוד <b>אמר ר' יוחנן משום ר' שמעון בר יוחי: גדולה שמושה של תורה יותר מלמודה,</b> כלומר, לשמש את הרב ולהיות בחברתו גדול יותר מלקבל את דברי התורה שבפיו. שלימוד התורה הוא רק חלק מדרך החיים, והמשמש את הרב לומד ממעשיו כמו בדבריו את הדרך בה ילך. ולמדים זאת ממה <b>שנאמר</b> בכתוב המדבר בשבח אלישע: <b>"פה אלישע בן שפט אשר יצק מים על ידי אליהו"</b> (מלכים ב ג, יא). <b>"למד"</b> מאליהו <b>לא נאמר, אלא "יצק"</b> — <b>מלמד</b> פסוק זה <b>שגדולה שמושה</b> של תורה כיציקת מים על ידי מלמדיה <b>יותר מלמודה,</b> ובגלל שימוש זה נשתבח אלישע.
<big>ז</big> בהמשך מאמרי ר' יוחנן בשם ר' שמעון בר יוחאי, מובא מעשה שעיקרו נסב על דברי ר' שמעון. <b>אמר ליה</b> <small>[לו]</small> <b>רב יצחק לרב נחמן: מאי טעמא לא אתי מר לבי כנישתא לצלויי</b> <small>[מה הטעם אין אדוני בא לבית הכנסת להתפלל]?</small> <b>אמר ליה</b> <small>[לו]</small> רב נחמן: <b>לא יכילנא</b> <small>[איני יכול],</small> משום חולשה, <b>אמר ליה</b> <small>[לו]</small> ר' יצחק: <b>לכנפי למר</b> <small>[שיאספו לאדוני]</small> <b>עשרה</b> אנשים <b>וליצלי</b> <small>[ויתפלל]</small> במנין בביתו. <b>אמר ליה</b> <small>[לו]</small> רב נחמן: <b>טריחא לי מלתא</b> <small>[קשה עלי הדבר]</small> להטריח את הציבור ולהביא את המתפללים אלי (סמ"ג). הציע לו ר' יצחק אפשרות אחרת: <b>ולימא ליה מר לשלוחא דצבורא, בעידנא דמצלי צבורא ליתי ולודעיה למר</b> <small>[ויאמר אדוני לשליח הציבור</small> ש<small>בזמן שמתפלל הציבור יבוא ויודיע לאדוני]</small> שיוכל להתפלל באותה שעה שהציבור מתפלל בה.
כשראה רב נחמן שר' יצחק מתאמץ למצוא דרך שיוכל להתפלל עם הציבור, שאלו: <b>מאי כולי האי</b> <small>[מה כל זה],</small> מה טעם להשתדלות יתירה זו? <b>אמר ליה</b> <small>[לו]</small> שכך <b>אמר ר' יוחנן משום ר' שמעון בן יוחי:</b>

Daf 8a

<b>מאי דכתיב</b> <small>[מהו שנאמר]</small> מה משמעות הכתוב <b>"ואני תפלתי לך ה' עת רצון</b> אלהים ברב חסדך ענני באמת ישעך<b>"</b> (תהלים סט, יד) שנראה ממקרא זה שהמתפלל מבקש שתהא תפילתו דווקא בעת מיוחדת שהיא עת רצון. <b>אימתי</b> היא <b>עת רצון</b> זו — <b>בשעה שהצבור מתפללין.</b> שאין ה' משיב לריק פני הציבור, ולכן ראוי להשתדל להתפלל עם הציבור.
<b>ר' יוסי בר' חנינא אמר מהכא</b> <small>[מכאן],</small> ממקרא זה למדים אנו סגולת תפילת הרבים שהיא נענית: <b>"כה אמר ה' בעת רצון עניתיך</b> וביום ישועה עזרתיך<b>"</b> (ישעיה מט, ח).
ואילו <b>ר' אחא בר' חנינא אמר מהכא</b> <small>[מכאן]</small> נלמד דבר זה, שנאמר: <b>"הן אל כביר ולא ימאס"</b> (איוב לו, ה) שהוא קורא: "הן אל — כביר לא ימאס", שלא ידחה ה' ("ולא ימאס") תפילתו של הציבור הגדול ("כביר"). <b>וכתיב</b> <small>[ונאמר]:</small> <b>"פדה בשלום נפשי מקרב לי כי ברבים היו עמדי.</b> ישמע אל ויענם..." (תהלים נה, יט-כ), שהתפילה נענתה משום ש"ברבים היו עמדי", שעמדו יחד להתפלל.
<b>תניא נמי הכי</b> <small>[שנינו</small> בברייתא <small>גם כן כך]</small> כדברי ראיה אחרונה זו, ובשינוי מה, <b>ר' נתן אומר: מנין שאין הקדוש ברוך הוא מואס בתפלתן של רבים</b> — <b>שנאמר: "הן אל כביר ולא ימאס", וכתיב</b> <small>[ונאמר]:</small> <b>"פדה בשלום נפשי מקרב לי</b> כי ברבים היו עמדי <b>",</b> ולדעת ר' נתן לא דוד הוא האומר זאת על עצמו, אלא הם דברי ה' הפונה לבני אדם, וכך <b>אמר הקדוש ברוך הוא: כל העוסק בתורה</b> הנקראת "שלום" ("וכל נתיבותיה שלום". משלי ג, יז), <b>ובגמילות חסדים</b> אשר מעצם מהותו מביא שלום בין בני אדם, <b>ומתפלל עם הצבור</b> ("כי ברבים היו עמדי") — <b>מעלה אני עליו כאילו פדאני, לי ולבני, מבין אומות העולם.</b>
<big>א</big> ועוד בשבח התפילה ברבים, <b>אמר ריש לקיש: כל מי שיש לו בית הכנסת בעירו,</b> הסמוך אליו, <b>ואינו נכנס שם להתפלל, נקרא "שכן רע", שנאמר: "כה אמר ה' על כל שכני הרעים הנגעים בנחלה אשר הנחלתי את עמי את ישראל</b> הנני נותשם מעל אדמתם ואת בית יהודה אתוש מתוכם<b>"</b> (ירמיה יב, יד), כלומר, אותו אדם שהינו רק נוגע ואינו נכנס אל מקום התפילה ("נחלתי"), הוא בכלל "שכני הרעים". <b>ולא עוד אלא ש</b>הוא נענש ש<b>גורם</b> בשל כך <b>גלות לו ולבניו, שנאמר</b> שם: <b>"הנני נתשם מעל אדמתם ואת בית יהודה אתוש מתוכם".</b>
ומסופר ש<b>אמרו ליה</b> <small>[לו]</small> החכמים <b>לר' יוחנן: איכא סבי</b> <small>[יש זקנים]</small> <b>בבבל. תמה ואמר:</b> והלא <b>"למען ירבו ימיכם וימי בניכם על האדמה</b> אשר נשבע ה' לאבותיכם לתת להם כימי השמים על הארץ" (דברים יא, כא) <b>כתיב</b> <small>[נאמר],</small> ומשמע: <b>אבל בחוצה לארץ</b> — <b>לא,</b> ובזכות מה מאריכים איפוא ימים תושבי בבל? <b>כיון דאמרי ליה</b> <small>[שאמרו לו]</small> שבני בבל <b>מקדמי ומחשכי לבי כנישתא</b> <small>[משכימים ומעריבים לבית הכנסת],</small> <b>אמר:</b> אם כן <b>היינו דאהני להו</b> <small>[זהו שהועיל להם].</small>
וכדרך ש<b>אמר ר' יהושע בן לוי לבניה</b> <small>[לבניו]:</small> <b>קדימו וחשיכו ועיילו לבי כנישתא, כי היכי דתורכו חיי</b> <small>[השכימו והעריבו והכנסו לבית הכנסת, כך שתאריכו ימים].</small> ו<b>אמר ר' אחא בר' חנינא: מאי קרא</b> <small>[מהו הכתוב]</small> המשמש מקור לדברים אלה — מה שנאמר: <b>"אשרי אדם שמע לי לשקד על דלתתי יום יום לשמור מזוזת פתחי"</b> (משלי ח, לד), <b>ו</b>בענין המקיים דבר זה <b>כתיב בתריה</b> <small>[נאמר אחריו]:</small> <b>"כי מצאי מצא חיים</b> ויפק רצון מה'<b>"</b> (שם, לה).
ומתוך דברי כתוב זה <b>אמר רב חסדא: לעולם יכנס אדם שני פתחים בבית הכנסת.</b> מאמר זה תמוה, ומיד שואלים <b>שני פתחים</b> ממש <b>סלקא דעתך</b> <small>[עולה על דעתך]?!</small> וכי מה יעשה אדם כשיש בבית הכנסת אך פתח אחד? <b>אלא אימא</b> <small>[אמור]</small> ותקן את לשון רב חסדא, שייכנס אדם <b>שיעור שני פתחים, ואחר כך יתפלל,</b> ועל ידי כך יקיים "לשמור מזוזות פתחי" בלשון רבים, שהם שני פתחים.
<big>ב</big> מתוך שהוזכר הפסוק "כי מוצאי מצא חיים", דנים עוד בביאורו. נאמר: <b>"על זאת יתפלל כל חסיד אליך לעת מצא</b> רק לשטף מים רבים אליו לא יגיעו<b>"</b> (תהלים לב, ו), ובמשמעות "עת מצוא" זו <b>אמר ר' חנינא: "לעת מצא" זו אשה,</b> שהיא העת שבה צריך אדם למצוא אשה לישא אותה, ועל זאת יש לו להתפלל שימצא אשה טובה. וכפי <b>ש</b>אכן <b>נאמר</b> הדבר בכתובים: <b>"מצא אשה מצא טוב</b> ויפק רצון מה'<b>"</b> (משלי יח, כב).
וכן נהגו לקרוא כך לנישואי אשה, כמו ש<b>במערבא כי נסיב אינש אתתא</b> <small>[במערב,</small> בארץ ישראל <small>כאשר נושא אדם אשה]</small> <b>אמרי ליה הכי</b> <small>[אומרים לו כך]:</small> <b>"מצא או "מוצא"?</b> ששואלים אותו ברמז, מה היא האשה שנשא, האם ראוי לקרוא עליה את הפסוק המתחיל ב<b>"מצא"</b> וכעין זה <b>דכתיב</b> <small>[שנאמר]:</small> <b>"מצא אשה מצא טוב ויפק רצון מה'",</b> או שמא היא מאלו שעליהן נאמר הלשון <b>"מוצא"</b> וכעין <b>דכתיב</b> <small>[שנאמר]:</small> <b>"ומוצא אני מר ממות את האשה"</b> (קהלת ז, כו).
ואילו <b>ר' נתן אומר: "לעת מצא"</b> — <b>זו תורה,</b> שהיא העת של חיפוש תורה, וכפי <b>שנאמר</b> בפסוק המדבר בתורה: <b>"כי מצאי מצא חיים",</b> הרי שזו היא המציאה המתבקשת.
<b>רב נחמן בר יצחק אמר "לעת מצא"</b> — <b>זו מיתה,</b> שראוי לאדם להתפלל "לעת מצוא", כשמוצא אותו המוות, שתהא יציאתו מן העולם בשלוה, וכפי <b>שנאמר: "למות תוצאות"</b> (תהלים סח, כא), והריהו מפרש "תוצאות" ו"מצוא" כמלים בעלות משמעות זהה.
ומעין זה <b>תניא נמי הכי</b> <small>[שנויה</small> ברייתא <small>גם כן כך]:</small> <b>תשע מאות ושלשה מיני מיתה נבראו בעולם, שנאמר: "למות תוצאות",</b> ו<b>"תוצאות" בגימטריא הכי הוו</b> <small>[כך הם],</small> תשע מאות ושלוש. ומבואר כי <b>קשה שבכלן,</b> בכל דרכי המיתה — המיתה במחלת ה<b>אסכרא, ניחא</b> <small>[נוחה]</small> <b>שבכלן</b> — מיתת <b>נשיקה. אסכרא דמיא כחיזרא בגבבא דעמרא דלאחורי נשרא</b> <small>[דומה כקוץ בגיזת צמר שלאחור</small> היא <small>נושרת],</small> שעם הקוץ הנמשך החוצה נקרע גם הצמר עצמו, <b>ואיכא דאמרי</b> <small>[ויש שאומרים]</small> שהיא <b>כפיטורי</b> <small>[כחבלים]</small> <b>בפי ושט,</b> הנכנסים בדוחק ושמשיכתם גורמת יסורים. ואילו מיתת <b>נשיקה דמיא כמשחל בניתא מחלבא</b> <small>[דומה כהוצאת שערה מחלב].</small> ויש לאדם להתפלל שלא תהא מיתתו קשה.
<b>ר' יוחנן אמר: "לעת מצא"</b> — <b>זו קבורה,</b> שראוי להתפלל לקבורה בכבוד ראוי. כסיוע לדבריו של ר' יוחנן <b>אמר ר' חנינא, מאי קרא</b> <small>[מהו הכתוב]</small> המרמז לכך — <b>"השמחים אלי גיל ישישו כי ימצאו קבר"</b> (איוב ג, כב), הרי שישנם מצבים בהם שש אדם אל מציאת קבר שבו ינוח גופו. ו<b>אמר רבה בר רב שילא, היינו דאמרי אינשי</b> <small>[זהו שאומרים אנשים]</small> כפתגם עממי: <b>ליבעי אינש רחמי</b> <small>[יבקש אדם רחמים]</small> על עצמו <b>אפילו עד זיבולא בתרייתא שלמא</b> <small>[</small>השלכת רגבי עפר ב<small>מעדר אחרון</small> בקבורתו <small>שיהיה בשלום]</small>
<b>מר זוטרא אמר: "לעת מצא"</b> — <b>זה בית הכסא.</b> שמאחר שלא היתה מערכת לניקוז מי השופכים ברוב המקומות, חייב היה אדם ליפנות לצרכיו במרחק מן העיר. ואי הנעימות ואף חשש הבזיון שבדבר גורמים שיראה אדם במציאת מקום מתאים "עת מצוא". <b>אמרי במערבא</b> <small>[אמרו במערב,</small> בארץ ישראל<small>]:</small> <b>הא</b> <small>[זו]</small> דרך הפירוש של <b>מר זוטרא עדיפא מכלהו</b> <small>[עדיפה מכולן],</small> שכן מפורש במקרא שבית הכסא נקרא "מוצא" (ראה מלכים ב י, כז) (רא"מ הורוביץ).
<big>ג</big> ושוב לנושא המרכזי של המסכת, בית הכנסת. <b>אמר ליה</b> <small>[לו]</small> <b>רבא לרפרם בר פפא: לימא לן מר מהני מילי מעלייתא</b> <small>[יאמר לנו אדוני מאותם דברים מעולים]</small> ש<b>אמרת משמיה</b> <small>[משמו]</small> של <b>רב חסדא במילי דבי כנישתא</b> <small>[בענייני בית הכנסת].</small>
<b>אמר ליה</b> <small>[לו]</small> רפרם, <b>הכי</b> <small>[כך]</small> <b>אמר רב חסדא: מאי דכתיב</b> <small>[מהו שנאמר],</small> מה משמעות הכתוב <b>"אוהב ה' שערי ציון מכל משכנות יעקב"</b> (תהלים פז, ב) יש לפרש: <b>אוהב ה' שערים המצויינים בהלכה</b> (שהם "שערי ציון" — המיוחדים, הבולטים) <b>יותר מבתי כנסיות ומבתי מדרשות,</b> אשר אף שהם המעולים ב"משכנות יעקב", מכל מקום אינם עסוקים בהלכה.
<b>והיינו</b> <small>[ו</small>רעיון <small>זה]</small> על ערכה העליון של התורה הביע ו<b>אמר ר' חייא בר אמי משמיה</b> <small>[משמו]</small> של <b>עולא: מיום שחרב בית המקדש</b> אשר בו היתה השראת ה' בעולם <b>אין לו להקדוש ברוך הוא בעולמו</b> מקום התגלות <b>אלא ארבע אמות של</b> (שעוסקים בהן) ב<b>הלכה בלבד.</b> ממאמר זה הוציאו אף מסקנות מעשיות.
<b>ואמר אביי: מריש הוה גריסנא בגו ביתא, ומצלינא בבי כנישתא</b> <small>[בראשונה הייתי לומד בתוך הבית,</small> בביתי, <small>ומתפלל בבית הכנסת].</small> <b>כיון דשמענא להא</b> <small>[ששמעתי</small> שמועה <small>זו]</small> ש<b>אמר ר' חייא בר אמי משמיה</b> <small>[משמו]</small> של <b>עולא</b> ש<b>מיום שחרב בית המקדש אין לו להקדוש ברוך הוא בעולמו אלא ארבע אמות של הלכה בלבד,</b> ומתוך זה הבנתי את חשיבות ארבע אמות של הלכה, <b>לא הוה מצלינא</b> <small>[הייתי מתפלל]</small> <b>אלא היכא דגריסנא</b> <small>[במקום שהייתי לומד].</small>
וכן מסופר כי <b>ר' אמי ור' אסי אף על גב דהוו להו תליסר בי כנישתא</b> <small>[אף על פי שהיו להם שלושה עשר בתי כנסת]</small> <b>בטבריא לא מצלו</b> <small>[התפללו]</small> <b>אלא ביני עמודי, היכא דהוו גרסי</b> <small>[בין העמודים, במקום שהיו לומדים].</small>
<big>ד</big> <b>ו</b>עוד <b>אמר ר' חייא בר אמי משמיה</b> <small>[משמו]</small> של <b>עולא: גדול הנהנה מיגיעו יותר מירא שמים</b> שיושב ובטל ממלאכה ומשתעשע ביראתו לה', ש<b>אילו גבי</b> <small>[אצל]</small> <b>ירא שמים כתיב</b> <small>[נאמר]</small> בכתוב <b>"אשרי איש ירא את ה'</b> במצותיו חפץ מאד<b>"</b> (תהלים קיב, א) <b>ואילו גבי</b> <small>[אצל]</small> ה<b>נהנה מיגיעו כתיב</b> <small>[נאמר]:</small> <b>"יגיע כפיך כי תאכל אשריך וטוב לך"</b> (שם קכח, ב), ומפרשים: <b>"אשריך"</b> — <b>בעולם הזה, "וטוב לך"</b> — <b>לעולם הבא, ולגבי</b> <small>[ואצל]</small> <b>ירא שמים</b> כתוב אמנם הלשון "אשרי", אך <b>"וטוב לך" לא כתיב ביה</b> <small>[נאמר בו].</small>
<b>ו</b>עוד <b>אמר ר' חייא בר אמי משמיה</b> <small>[משמו]</small> של <b>עולא: לעולם ידור אדם במקום רבו,</b> שעל ידי כך ימנע מעבירות. שכן מוצאים אנו <b>שכל זמן ששמעי בן גרא</b> (שלפי המסורת היה הוא גדול בתורה ורבו של שלמה. ראה גיטין נט, א) היה <b>קיים, לא נשא שלמה את בת פרעה,</b> לפי שכן במקרא, רק לאחר שמסופר על המתת שמעי (מלכים א ב׳:כ״ז), מסופר על נישואי שלמה לבת פרעה (תחילת פרק ג).
ומקשים: <b>והתניא</b> <small>[והרי שנינו</small> בברייתא<small>]</small> ש<b>אל ידור</b> אדם במקום רבו!
ועונים: <b>לא קשיא</b> <small>[קשה],</small> <b>הא</b> <small>[זה]</small> שאמרו שידור אדם במקום רבו הרי זה באופן <b>דכייף ליה</b> <small>[ש</small>הוא <small>כפוף לו]</small> לרבו, ויעשה כפי שיורנו ואז טוב שידור עמו, ו<b>הא</b> <small>[זה]</small> שאמרו שלא ידור במקום רבו, הרי זה באופן <b>דלא כייף ליה</b> <small>[שאינו כפוף לו]</small> ויבוא לעשות קטטה עם רבו. ומן הדברים הללו שבים שנית אל הנושא המרכזי, בית הכנסת.
<b>אמר רב הונא בר יהודה, אמר ר' מנחם, אמר ר' אמי: מאי דכתיב</b> <small>[מהו שנאמר],</small> כיצד מתפרש הלכה למעשה הכתוב <b>"ועוזבי ה' יכלו"</b> (ישעיהו א, כח) — <b>זה המניח ספר תורה</b> בשעה שהוציאוהו לקרוא בתפילה, <b>ויוצא</b> מבית הכנסת, שהרי הוא נראה כבורח מדבר ה'.
הלכה למעשה אמרו כי <b>ר' אבהו נפיק</b> <small>[היה יוצא]</small> <b>בין גברא לגברא</b> <small>[איש לאיש]</small> הקוראים בספר התורה. כי מאחר שמפסיקים בין קריאתו של אדם אחד לזו של הבא אחריו, ואף סוגרים את הספר לפי שעה, אין בכך משום ביזוי התורה כשיוצא.
<b>בעי</b> <small>[שאל]</small> <b>רב פפא: בין פסוקא לפסוקא</b> <small>[בין פסוק לפסוק]</small> <b>מהו</b> הדין בכגון זה? שמאחר ונהגו להפסיק בין פסוק לפסוק בתרגום לארמית, האם מותר בשעת הפסק זה לצאת החוצה.
לשאלה זו לא נמצאה תשובה, ועל כן <b>תיקו</b> <small>[תעמוד]</small> השאלה במקומה.
מסופר כי <b>רב ששת מהדר אפיה וגריס</b> <small>[היה מחזיר,</small> מפנה את <small>פניו,</small> מספר התורה בו קוראים, <small>ולומד].</small> <b>אמר</b> (כביאור להתנהגותו): <b>אנן בדידן ואינהו בדידהו</b> <small>[אנו בשלנו והם בשלהם].</small> ומאחר שבאותה שעה עסק בתורה שבעל פה, אין לראות בזה משום "עוזבי ה'".
<big>ה</big> ועוד <b>אמר רב הונא בר יהודה, אמר ר' אמי: לעולם ישלים אדם פרשיותיו עם הצבור.</b> לפי שהציבור קורא בשבת פרשה מסויימת, וחייב כל אדם לקרוא במשך השבוע שלפני השבת אותה פרשה בפני עצמו <b>שנים מקרא ואחד תרגום,</b> שיקרא שתי פעמים את המקרא ופעם אחת את תרגומו של המקרא,

Daf 8b

וצריך לחזור כך כל פסוק ופסוק בתורה. <b>ואפילו פסוק כגון "עטרות ודיבן</b> ויעזר ונמרה וחשבון ואלעלה ושבם ונבו ובעון" (במדבר לב, ג) שכל הנאמר בו הוא שמות מקומות, ואין בו איפוא כל שינוי תרגום לשפה הארמית, יש לקרוא את הפסוק ואת תרגומו. שכן גדול הוא שכרה של קריאה שלימה של התורה ותרגומה, <b>ש</b>כך אמרו: <b>כל המשלים פרשיותיו עם הצבור</b> זוכה ש<b>מאריכין לו</b> בשכר זה <b>ימיו ושנותיו.</b>
מאחר שהיה טרוד ביותר, <b>רב ביבי בר אביי סבר לאשלומינהו לפרשייתא דכולא שתא במעלי יומא דכפורי</b> <small>[חשב להשלים את פרשיות</small> התורה של <small>כל השנה,</small> שלא הספיק לקרותן בזמנן, <small>בערב יום הכפורים]</small> בו היה פנוי יותר <b>תנא ליה</b> <small>[שנה לו]</small> <b>רב חייא מדפתי</b> דבר זה: <b>כתיב</b> <small>[נאמר]</small> בענין יום הכיפורים: <b>"ועניתם את נפשתיכם בתשעה לחדש בערב</b> מערב עד ערב תשבתו שבתכם" (ויקרא כג, לב),
ותמהים: <b>וכי בתשעה</b> בחודש תשרי <b>מתענין?! והלא בעשרה</b> בחודש <b>מתענין</b> (כנאמר בתחילת הפרשיה "אך בעשור לחודש השביעי הזה יום הכפורים הוא מקרא קודש יהיה לכם ועניתם את נפשותיכם". שם, כז)! <b>אלא</b> רמז הכתוב <b>לומר לך</b> כי <b>כל האוכל ושותה בתשיעי</b> ומכין עצמו לצום שלמחרת, <b>מעלה עליו הכתוב כאילו מתענה תשיעי ועשירי</b> רצופים. וצריך איפוא להקדיש את ערב יום הכיפורים לאכילה ושתיה, ולא לקריאתן של הפרשיות.
כששמע זאת רב ביבי <b>סבר לאקדומינהו</b> <small>[חשב להקדימן],</small> את קריאת הפרשיות לפני השבתות שקוראים בהן בציבור, <b>אמר ליה</b> <small>[לו]</small> <b>ההוא סבא</b> <small>[אותו זקן]</small> שלא נתפרש שמו, <b>תנינא</b> <small>[שנינו]:</small> <b>ובלבד שלא יקדים ולא יאחר</b> קריאת הפרשיות מהזמן הקבוע להן, אלא יקראן עם הציבור.
ו<b>כ</b>פי ש<b>אמר ר' יהושע בן לוי לבניה</b> <small>[לבניו]:</small> <b>אשלימו פרשיותייכו</b> <small>[השלימו פרשיותיכם]</small> <b>עם הצבור שנים מקרא ואחד תרגום.</b>
<b>ו</b>עוד יעץ להם:<b>הזהרו בורידין כ</b>שיטת <b>ר' יהודה, דתנן</b> <small>[ש</small>כן <small>שנינו</small> במשנה<small>]</small> בהלכות שחיטה: <b>ר' יהודה אומר:</b> אין שחיטת עוף כשרה <b>עד שישחוט את הורידין,</b> שהעוף אינו מותר בשחיטת הקנה והושט בו, אלא רק לאחר שחיטת הורידים בהם זורם הדם. ואף שאין הדבר מחוייב מעיקר ההלכה, מכל מקום ראוי לנהוג כך, כדי שיימנע מלבוא לידי מכשולים, כשיישאר הדם בתוך העוף ולא יצא כולו בשחיטה.
<b>ו</b>עוד יעץ ר' יהושע בן לוי: <b>הזהרו ב</b>כבודו של <b>זקן ששכח תלמודו מחמת אונסו</b> (במחלות, או בטרדות החיים), שאף שאינו כעת תלמיד חכם, יש לכבדו על התורה שהיתה בו. <b>דאמרינן</b> <small>[ש</small>כן <small>אמרנו]:</small> <b>לוחות ושברי לוחות מונחות בארון</b> הברית במקדש, שהיו בו לוחות הברית השלמים השניים, וגם שברי הלוחות הראשונים, שאף ששבורים הם כעת — אין לזלזל בקדושתם, ואף כן הזקן ששכח תלמודו מחמת אונסו דינו כשברי לוחות העדות.
<big>א</big> <b>אמר להו</b> <small>[להם]</small> <b>רבא לבניה</b> <small>[לבניו]</small> שלוש עצות: <b>כשאתם חותכין בשר, אל תחתכו על גב היד.</b> ושני הסברים ניתנו בטעמו של דבר, <b>איכא דאמרי</b> <small>[יש שאומרים]:</small> <b>משום סכנה,</b> שעשוי הוא לחתוך בשגגה את ידו ולהסתכן. <b>ואיכא דאמרי</b> <small>[ויש שאומרים]:</small> <b>משום קלקול סעודה,</b> שאף אם לא יסתכן בכך, אפילו במעט דם שיצא ממנו יזהם את הבשר וימאיסנו מאכילה.
<b>ו</b>עוד יעץ: <b>אל תשבו על מטת ארמית, ואל תעברו אחורי בית הכנסת בשעה שהצבור מתפללין.</b> וביאורם של הדברים: <b>אל תשבו על מטת ארמית, איכא דאמרי</b> <small>[יש שאומרים]</small> שהיתה כוונתו ש<b>לא תגנו</b> <small>[תשכבו</small> לישון<small>]</small> <b>בלא קריאת שמע,</b> והעושה כן נחשב כ"יושב על מיטת גוי" כי הוא מתנהג שלא כראוי לאדם מישראל. <b>ואיכא דאמרי</b> <small>[ויש שאומרים]</small> שרמז ש<b>לא תנסבו גיורתא</b> <small>[תישאו גיורת],</small> שמוטב לשאת אשה מבנות ישראל. <b>ואיכא דאמרי</b> <small>[ויש שאומרים]</small> כפשוטו, שלא ישב על מיטת <b>ארמית</b> (גויה) <b>ממש.</b>
<b>ומשום מעשה</b> שהיה ב<b>רב פפא.</b> שפעם אחת <b>רב פפא אזל</b> <small>[הלך]</small> לענין מסויים <b>לגבי</b> <small>[אצל]</small> <b>ארמית</b> (גויה אחת), ו<b>הוציאה לו מטה</b> לישיבה עליה. ו<b>אמרה לו: שב! אמר לה: איני יושב, עד שתגביהי את המטה</b> (כלומר, את המצעים המכסים את המטה). עשתה כן <b>ומצאו שם תינוק מת.</b> ונמצא שאם היה רב פפא יושב על המטה היו מעלילים עליו שהוא זה שהמית את התינוק. <b>מכאן</b> (על כן) <b>אמרו חכמים: אסור לישב על מטת ארמית.</b>
<b>ו</b>אשר לעצה שיעץ להם <b>אל תעברו אחורי בית הכנסת בשעה שהצבור מתפללין</b> הרי הוראה זו <b>מסייע ליה</b> <small>[לו]</small> <b>ל</b>שיטתו של <b>ר' יהושע בן לוי.</b> ש<b>אמר ר' יהושע בן לוי: אסור לו לאדם שיעבור אחורי בית הכנסת בשעה שהצבור מתפללין,</b> לפי שהוא גורם שיחשדו בו שאינו חפץ להתפלל, ובז לבית הכנסת.
<b>אמר אביי</b> לסייג את דברי ר' יהושע בן לוי בכמה גדרים: <b>לא אמרן</b> <small>[אמרנו]</small> איסור זה <b>אלא</b> באופן <b>דליכא פתחא אחרינא</b> <small>[שאין פתח אחר]</small> לבית הכנסת, <b>אבל</b> כאשר <b>איכא פתחא אחרינא</b> <small>[יש פתח אחר],</small> אף שרואים אותו עובר אחורי בית הכנסת — יתכן שיכנס לתוכו מן הפתח האחר, <b>ו</b>לכן <b>לית לן</b> <small>[אין לנו]</small> <b>בה</b> צד איסור. <b>ו</b>כן <b>לא אמרן</b> <small>[אמרנו]</small> איסור זה <b>אלא</b> באופן <b>דליכא בי כנישתא אחרינא</b> <small>[שאין בית כנסת אחר]</small> בעיר, <b>אבל</b> כאשר <b>איכא בי כנישתא אחרינא</b> <small>[יש בית כנסת אחר]</small> בעיר — <b>לית לן</b> <small>[אין לנו]</small> <b>בה</b> צד איסור <b>ו</b>כן <b>לא אמרן</b> <small>[אמרנו]</small> כן <b>אלא</b> באופן <b>דלא דרי טונא</b> <small>[שאינו נושא משא],</small> <b>ולא רהיט</b> <small>[רץ],</small> <b>ולא מנח</b> <small>[מניח]</small> <b>תפילין, אבל</b> אם <b>איכא חד מהנך</b> <small>[יש אחד מאלו] —</small> <b>לית לן</b> <small>[אין לנו]</small> <b>בה</b> צד איסור בדבר. כי כשהוא רץ או נושא משא, יודעים שהוא טרוד במלאכתו, והמניח תפילין מראה כי אימת שמים עליו, ולא יבואו לחשוד בו.
<big>ב</big> אגב עצת רבא לבניו שלא לחתוך בשר על גב ידם, מביאים עוד מה ש<b>תניא</b> <small>[שנינו</small> בברייתא<small>],</small> <b>אמר ר' עקיבא: בשלשה דברים אוהב אני את המדיים,</b> וראוי ללמוד מהם מנהגים אלו, ואלו הם: <b>כשחותכין את הבשר</b> — <b>אין חותכין אלא על השולחן,</b> ולא על היד, <b>כשנושקין</b> נשיקה של קירבה או של כבוד — <b>אין נושקין אלא על גב היד,</b> ועל ידי זה אינם גורמים אי נעימות לאיש שנשקו אותו, <b>וכשיועצין</b> — <b>אין יועצין אלא בשדה,</b> כך שאין אנשים זרים עשויים לשמוע דברי סוד.
<b>אמר רב אדא בר אהבה: מאי קראה</b> <small>[מהו הכתוב]</small> המרמז שראוי לעשות כך — <b>"וישלח יעקב ויקרא לרחל וללאה השדה אל צאנו"</b> (בראשית לא, ד), ורק שם נתייעץ עמן.
ובדומה לכך <b>תניא</b> <small>[שנויה</small> ברייתא<small>]</small> <b>אמר רבן גמליאל: בשלשה דברים אוהב אני את הפרסיים:</b> שיש בהם מידת צניעות, לפי ש<b>הן צנועין באכילתן, וצנועין בבית הכסא, וצנועין בדבר אחר</b> (בזיווגם).
אף שדובר בשבח עניינים מסויימים של הפרסיים, יש מקום לראיה כוללת שונה שלהם, וכביאור למקרא המדבר במפלת בבל על ידי צבא מדי ופרס: <b>"אני צויתי למקדשי</b> גם קראתי גבורי לאפי עליזי גאותי" (ישעיה יג, ג) <b>תני</b> <small>[שנה]</small> <b>רב יוסף</b> בשם ברייתא: <b>אלו הפרסיים המקודשין ומזומנין לגיהנם,</b> שהוזכר בכתוב שהם רק מוכנים (מוקדשים) ביד ה' לעשות שליחות זעמו, ואף הם מיורדי הגיהנום.
<big>ג</big> ושבים לפירושה של המשנה. שנינו בה כי <b>רבן גמליאל אומר</b> שסוף זמן קריאת שמע של ערבית הריהו עד עלות השחר. <b>תניא</b> <small>[שנויה</small> ברייתא<small>],</small> <b>אמר רב יהודה, אמר שמואל: הלכה כרבן גמליאל.</b>
<b>תניא</b> <small>[שנויה</small> ברייתא<small>]:</small> מתוך הסתמכות עקרונית על שיטתו של רבן גמליאל, <b>ר' שמעון אומר: פעמים שאדם קורא קריאת שמע שתי פעמים בלילה</b> ובזמנים סמוכים מאד, <b>אחת קודם שיעלה עמוד השחר, ואחת לאחר שיעלה עמוד השחר, ו</b>אף על פי כן <b>יוצא בהן ידי חובתו אחת של יום ואחת של לילה,</b> זו שלפני עמוד השחר — כקריאת שמע של לילה (כשיטת רבן גמליאל), וזו שלאחר עלות עמוד השחר — כקריאת שמע של יום.
על סגנון הדברים בתוספתא מקשים מיד: <b>הא גופא קשיא</b> <small>[היא עצמה קשה]</small> בלשונה, שבראשית הדברים <b>אמרת: פעמים שאדם קורא קריאת שמע שתי פעמים בלילה, אלמא</b> <small>[מכאן]</small> ש<b>לאחר שיעלה עמוד השחר</b> עדיין <b>לילה הוא, והדר תני</b> <small>[וחזר ושנה]</small> בהמשך: <b>יוצא בהן ידי חובתו אחת של יום ואחת של לילה, אלמא יממא</b> <small>[מכאן</small> ש<small>יום]</small> <b>הוא,</b> שאם לא כן אי אפשר לצאת חובת קריאת שמע של יום, ואם כן יש לכאורה סתירה פנימית בדבר מהותו של הזמן שלאחר עלות עמוד השחר, אם יום הוא או לילה.
ומשיבים: <b>לא</b> — אין זו סתירה ו<b>לעולם</b> אכן אותה שעה שלאחר עלות עמוד השחר כשעדיין חושך <b>ליליא</b> <small>[לילה]</small> <b>הוא. והא דקרי ליה</b> <small>[וזה ש</small>הוא <small>קורא לו],</small> לזמן זה <b>"יום"</b> — משום <b>דאיכא אינשי דקיימי בההיא שעתא</b> <small>[שיש אנשים הקמים</small> משנתם <small>באותה שעה]</small> ואפשר בדוחק לקרוא לשעה זו כבר זמן המתאים ל"ובקומך" שבתורה, אף כי הוא נחשב לכל שאר הדברים כלילה.
על דברים אלה שאמר ר' שמעון בן יוחאי <b>אמר רב אחא בר חנינא, אמר ר' יהושע בן לוי: הלכה כר' שמעון בן יוחי.</b>
<b>איכא דמתני להא</b> <small>[יש ששונים את זו],</small> את קביעת ההלכה כר' שמעון על ידי <b>רב אחא בר חנינא אהא</b> <small>[על</small> הלכה <small>זו]</small> הדומה בסגנונה להלכה הקודמת. <b>דתניא</b> <small>[ששנויה</small> ברייתא<small>],</small> <b>ר' שמעון בן יוחי אומר משום</b> (בשם) <b>ר' עקיבא: פעמים שאדם קורא קריאת שמע שתי פעמים ביום, אחת קודם הנץ החמה, ואחת לאחר הנץ החמה, ויוצא בהן ידי חובתו, אחת של יום,</b> זו שלאחר הנץ החמה <b>ואחת של לילה,</b> זו שקודם הנץ החמה.
ולכאורה <b>הא גופא קשיא</b> <small>[היא עצמה קשה]</small> בלשונה, שאף כאן קיים אותו קושי מגופם של דברים. שבתחילה <b>אמרת</b> כי <b>פעמים שאדם קורא קריאת שמע שתי פעמים ביום, אלמא</b> <small>[מכאן]</small> שהשעה <b>קודם הנץ החמה יממא</b> <small>[יום]</small> <b>הוא, והדר תני</b> <small>[חזר ושנה]</small> <b>יוצא בהן ידי חובתו אחת של יום ואחת של לילה, אלמא</b> <small>[מכאן]</small> שזמן זה <b>ליליא</b> <small>[לילה]</small> <b>הוא!</b>

Daf 9a

ובדרך דומה מתרצים גם כאן: <b>לא,</b> שעה זו <b>לעולם יממא</b> <small>[יום]</small> <b>הוא,</b> ומשום כך אפשר לקרות בה קריאת שמע של שחרית, <b>והאי דקרו ליה "ליליא"</b> <small>[ וזה שקוראים לו ,</small> לזמן הזה <small>"לילה"]</small> — הרי זה משום <b>דאיכא אינשי דגנו בההיא שעתא</b> <small>[שיש אנשים הישנים באותה שעה],</small> ואפשר לומר כי עדיין זה זמן "ובשכבך", ומותר לקרוא בו קריאת שמע של ערבית.
<b>אמר ר' אחא בר' חנינא, אמר ר' יהושע בן לוי: הלכה כר' שמעון שאמר משום</b> (בשם) <b>ר' עקיבא.</b> על כך <b>אמר ר' זירא: ובלבד שלא יאמר</b> כשהוא קורא קריאת שמע של ערבית לפני הנץ החמה, את הברכה שלאחר קריאת שמע <b>"השכיבנו",</b> כי הבקשה לשכב בשלום המצויה בברכה זו אין לה מקום בשעות הבוקר.
כך נמסרה הלכה זו בבית המדרש, ואולם <b>כי אתא</b> <small>[כאשר בא]</small> <b>רב יצחק בר יוסף</b> מארץ ישראל, מקומו של ר' יהושע בן לוי, לבבל, <b>אמר</b> כי <b>הא</b> <small>[</small>קביעה <small>זו]</small> של <b>ר' אחא בר' חנינא</b> ש<b>אמר</b> בשם <b>ר' יהושע בן לוי, לאו</b> <small>[לא]</small> <b>בפירוש איתמר</b> <small>[נאמרה],</small> <b>אלא מכללא איתמר</b> <small>[מכלל</small> הדברים, <small>נאמרה],</small> שלא קבע ר' יהושע בן לוי הלכה פסוקה בנושא זה, אלא רק מתוך דבריו אפשר היה להסיק שזו היא דעתו.
ומעשה שהיה כך היה: <b>דההוא זוגא דרבנן דאשתכור בהלולא דבריה</b> <small>[שאותו זוג חכמים שהשתכרו בחתונת בנו]</small> של <b>ר' יהושע בן לוי,</b> ונרדמו, ולא קראו קריאת שמע של ערבית, וכשהקיצו היה כבר לאחר עלות השחר. <b>אתו לקמיה</b> <small>[באו לפני]</small> <b>ר' יהושע בן לוי</b> לשאול אם מותר להם עדיין לקרות קריאת שמע של ערבית, ואז <b>אמר</b> להם: <b>כדאי הוא ר' שמעון לסמוך עליו בשעת הדחק,</b> ואם כן לא פסק הלכה קבועה כדברי ר' שמעון, שכשאינו שעת הדחק אין לסמוך עליו להלכה.
<big>א</big> במשנה סופר <b>מעשה שבאו בניו של</b> רבן גמליאל ושאלו את אביהם אם מותר להם לקרות את שמע לאחר חצות הלילה.
על כך תמהים בגמרא: <b>ו</b>כי <b>עד השתא</b> <small>[עכשיו]</small> <b>לא שמיע להו הא</b> <small>[שמעו</small> הלכה <small>זו]</small> של <b>רבן גמליאל?!</b> וכי לא ידעו שלפי שיטתו מותר להם עדיין לקרוא קריאת שמע של לילה?
ומשיבים, כי בניו לא שאלו מה היא דעתו אלא <b>הכי קאמרי ליה</b> <small>[כך אמרו לו],</small> זו היתה כוונתם: האם <b>רבנן פליגי עילווך</b> <small>[חכמים חולקים עליך]</small> ביסודה של ההלכה, וסבורים כי קריאת שמע עד חצות ולא יותר, <b>ו</b>אם כן במחלוקת <b>יחיד ורבים, הלכה כרבים,</b> ויש איפוא לנהוג הלכה למעשה כדעת חכמים שהם הרוב. <b>או דלמא רבנן כוותך סבירא להו</b> <small>[שמא חכמים כמותך סבורים הם]</small> שזמן קריאת שמע מן התורה הריהו כל הלילה, <b>והאי דקאמרי</b> <small>[וזה שהם אומרים]</small> <b>"עד חצות"</b> — הרי זה <b>כדי להרחיק</b> את ה<b>אדם מן העבירה,</b> ולכן מי שנאנס ואינו יכול לקרות קודם — מותר לו לקרות אף לאחר חצות. <b>אמר להו</b> <small>[להם]</small> רבן גמליאל לבניו: <b>רבנן כוותי סבירא להו</b> <small>[חכמים כמותי סבורים הם],</small> <b>וחייבין אתם</b> לקרוא. <b>והאי דקאמרי</b> <small>[וזה שהם אומרים]</small> <b>"עד חצות"</b> — <b>כדי להרחיק אדם מן העבירה,</b> אבל בדיעבד — מותר אף לדעת חכמים.
<big>ב</big> שנינו במשנה שאמר להם רבן גמליאל לבניו: <b>ולא זו בלבד אמרו</b> שזמנה עד חצות, <b>אלא</b> כל מה שאמרו חכמים עד חצות מצותן עד שיעלה עמוד השחר.
ותוהים על הסגנון, <b>רבן גמליאל מי קאמר</b> <small>[האם אמר]</small> <b>"עד חצות", דקתני</b> <small>[ששנינו]</small> <b>"ולא זו בלבד אמרו"?</b> והרי אין רבן גמליאל מגביל את זמן קריאת שמע עד חצות, ומדוע הוא מתבטא "ולא זו בלבד אמרו"?
ומסבירים כי <b>הכי קאמר להו</b> <small>[כך אמר להם]</small> <b>רבן גמליאל לבניה</b> <small>[לבניו]</small> <b>אפילו לרבנן דקאמרי</b> <small>[ל</small>שיטת <small>חכמים האומרים]</small> שמצותה <b>עד חצות</b>, אף לדבריהם מעיקר דין התורה, <b>מצותה,</b> כלומר, מותר הדבר, <b>עד עלות השחר. והא דקא אמרי</b> <small>[וזה שהם אומרים]</small> <b>"עד חצות"</b> — הרי זה <b>כדי להרחיק אדם מן העבירה.</b>
<big>ג</big> במשנתנו מנה רבן גמליאל כמה דברים שמצותם עד שיעלה עמוד השחר, וכגון <b>הקטר חלבים</b> ואברים.
ומעירים: <b>ואילו אכילת פסחים לא קתני</b> <small>[שנה],</small> הרי שמצוות אכילת קרבן הפסח אינה נמשכת עד השחר.
<b>ורמינהו</b> <small>[ומשליכים,</small> מראים סתירה<small>]</small> למסקנה זו ממה ששנינו בברייתא: <b>קריאת שמע ערבית, והלל בלילי פסחים</b> הנאמר עם הקרבת קרבן הפסח, <b>ואכילת פסח,</b> כולם <b>מצותן עד שיעלה עמוד השחר!</b>
<b>אמר רב יוסף: לא קשיא</b> <small>[אינו קשה],</small> כי שני המקורות מבטאים שתי שיטות הלכתיות שונות: <b>הא</b> <small>[זה]</small> לשיטת <b>ר' אלעזר בן עזריה, והא</b> <small>[וזו]</small> לשיטת <b>ר' עקיבא. דתניא</b> <small>[ש</small>כן <small>שנינו</small> בברייתא<small>]:</small> על הפסוק המדבר בענין מצוות אכילת הפסח <b>"ואכלו את הבשר בלילה הזה</b> צלי אש ומצות על מרורים יאכלוהו" (שמות יב, ח), <b>ר' אלעזר בן עזריה אומר</b> לפרש בדרך זו: <b>נאמר כאן "בלילה הזה",</b> ומפסוק זה בלבד אין אנו יודעים עד מתי נמשך "הלילה הזה". <b>ו</b>אולם <b>נאמר</b> אותו ביטוי <b>להלן</b> באותו פרק בתורה: <b>"ועברתי בארץ מצרים בלילה הזה</b> והכיתי כל בכור בארץ מצרים מאדם ועד בהמה" וגו' (שם יב, יב), ועל זמנה של מכת בכורות יודעים אנו מהכתוב "כה אמר ה' כחצות הלילה אני יוצא בתוך מצרים ומת כל בכור בארץ מצרים" וגו' (שם יא, ד—ה) ואם כן <b>מה להלן</b> בענין מכת הבכורות <b>עד חצות</b> כמפורש, <b>אף כאן</b> בציווי האכילה הכוונה היא <b>עד חצות.</b>
<b>אמר ליה</b> <small>[לו]</small> <b>ר' עקיבא: והלא כבר נאמר</b> "וככה תאכלו אותו, מתניכם חגורים נעליכם ברגליכם ומקלכם בידכם ואכלתם אותו <b>בחפזון</b> פסח הוא לה'" (שם יב, יא), הרי שהפסח נאכל <b>עד שעת חפזון,</b> שהיא השעה בה נחפזו ישראל לצאת ממצרים, כאמור "ואתם לא תצאו איש מפתח ביתו עד בקר", ואם כן אכילת הפסח היא עד עלות השחר. <b>אם כן מה תלמוד לומר "בלילה"?</b>
שהרי לדעה זו אין בכך קביעה מדוייקת, אלא יש לבאר כך: כי <b>יכול</b> היית לומר כי <b>יהא</b> הפסח <b>נאכל כ</b>שאר ה<b>קדשים ביום,</b> שכן כל שאר הקרבנות זמן שחיטתם ואכילתם הריהו ביום, על כן <b>תלמוד לומר "בלילה",</b> להדגיש: <b>בלילה הוא נאכל, ולא ביום.</b> ובסיכום: ההבדל בין דברי ר' אלעזר בן עזריה ור' עקיבא הוא, אשר כפי הנראה האחד מסתמך על המלה "בלילה" והאחר על "בחפזון", מעתה ממשיכים לברר את דעות שני התנאים ביתר דיוק.
<b>בשלמא</b> <small>[נניח]</small> <b>לר' אלעזר בן עזריה דאית ליה</b> <small>[שיש לו,</small> שהוא מחזיק בדעה<small>]</small> כי <b>גזירה שוה</b> נלמדת מהשוואת המילים "בלילה הזה" באכילת הפסח ו"בלילה הזה" במכת בכורות, ולשיטתו <b>אצטריך למכתב ליה</b> <small>[הוצרך לכתוב לו]</small> <b>"הזה"</b> כדי להראות על שויון הזמנים. <b>אלא לר' עקיבא</b> שאינו למד גזירה שווה זו <b>האי</b> <small>[אותו]</small> <b>"הזה" מאי עביד ליה</b> <small>[מה</small> הוא <small>עושה בו]?</small> ולשם מה ההדגשה "הזה"?
ומשיבים: <b>למעוטי</b> <small>[למעט]</small> <b>לילה אחר הוא דאתא</b> <small>[שבא],</small> כתוב זה, שאפשר היה להניח כי את קרבן הפסח יאכלו במשך שני לילות, שכן <b>סלקא דעתך אמינא</b> <small>[יעלה על דעתך לומר]:</small> <b>הואיל ופסח</b> נכלל בתוך סוג הקרבנות הקרוי <b>קדשים קלים, ו</b>גם <b>שלמים</b> הם <b>קדשים קלים,</b> ואם כן נשווה ביניהם ונאמר כי <b>מה שלמים נאכלים לשני ימים ולילה אחד,</b> כלומר, ביום בו נשחטו, בלילה שאחר כך, וביום הבא — <b>אף פסח נאכל שני לילות במקום שני ימים,</b> שהרי קרבן הפסח נשחט בערב, <b>ו</b>מתוך השוואה לשלמים <b>יהא נאכל לשני לילות ויום אחד</b> שביניהם. על כן <b>קא משמע לן</b> <small>[השמיע לנו]</small> הכתוב <b>"בלילה הזה"</b> לומר שהוא דווקא, שאך <b>בלילה הזה הוא נאכל ואינו נאכל בלילה אחר.</b>
ושואלים: אם כן כיצד ילמד ר' אלעזר בן עזריה מן המקראות שאין הפסח נאכל לשני לילות? ומשיבים: ל<b>ר' אלעזר בן עזריה</b>
<b>מ"לא תותירו עד בקר" נפקא</b> <small>[יוצאת]</small> מסקנה זו, שאם אסור להשאיר מקרבן הפסח עד בוקר, ודאי שאי אפשר להותיר ממנו עד ללילה השני. ואין צורך להדגיש שהפסח נאכל רק בלילה הראשון.
<b>ור' עקיבא</b> מה הוא אומר על הלימוד מפסוק זה — לדעתו <b>אי מהתם</b> <small>[אם משם],</small> מפסוק זה שצויין, <b>הוה אמינא</b> <small>[הייתי אומר]</small> כי <b>מאי</b> <small>[מהו]</small> <b>"בקר"</b> — <b>בקר שני.</b> שהרי בתורה לא נאמר עד לאיזה בוקר אסור להשאיר את הפסח, ואפשר היה לחשוב שלאחר שנאכל הפסח, שני לילות אסור יהא להותיר ממנו לבוקר השני. ולכן יש להדגיש "בלילה הזה" ולא באחר.
<b>ור' אלעזר</b> בן עזריה על פירכה זו <b>אמר</b> <small>[</small>יכול היה <small>לומר]</small> <b>לך:</b> משמעות <b>כל "בקר"</b> שנאמר במקרא — <b>בקר ראשון הוא,</b> שאם אין הכתוב מציין אחרת, ודאי "בוקר" סתם האמור במקרא כוונתו לבוקר הראשון, שאם לא כן אין למקרא משמעות מוגדרת כלל.
על מחלוקת התנאים בין ר' עקיבא ור' אלעזר בן עזריה בדבר זמן אכילת הפסח מעירים <b>הני תנאי כהני תנאי</b> <small>[תנאים אלה כתנאים הללו]</small> שאף הם נחלקו בדבר. <b>דתניא</b> <small>[ש</small>כן <small>שנינו</small> בברייתא<small>],</small> נאמר בכתוב <b>"שם תזבח את הפסח בערב כבוא השמש מועד צאתך ממצרים"</b> (דברים טז, ו), ולאחר העיון מתברר שבפסוק זה מצויינים שלושה זמנים: "בערב" שמשמעו — שעות אחר הצהרים עד לשקיעה, "כבוא השמש" — שעת השקיעה, ו"מועד צאתך מארץ מצרים" שהוא כמבואר בספר שמות, בשעות הבוקר. על כן נראה כי זמנים אלה מקבילים לשלבים שונים במצוות הפסח, ובפירוטם נחלקו התנאים.
<b>ר' אליעזר אומר: "בערב" אתה זובח</b> (שוחט) את הקרבן, <b>ו"כבוא השמש" אתה אוכל</b> עד שעת חצות, <b>ו"מועד צאתך מארץ מצרים" אתה שורף</b> את מה שנותר מן הקרבן. כדעת ר' אלעזר בן עזריה. <b>ר' יהושע אומר: "בערב" אתה זובח,</b> ו<b>"כבוא השמש" אתה אוכל, ועד מתי אתה אוכל והולך</b> (ממשיך לאכול) — <b>עד "מועד צאתך מארץ מצרים",</b> כלומר, עד הבוקר, כדעת ר' עקיבא.
כגישה אחרת בהסברת מחלוקת ר' אלעזר בן עזריה ור' עקיבא, <b>אמר ר' אבא: הכל מודים כשנגאלו ישראל ממצרים,</b> כשנתנה להם הרשות לצאת, <b>לא נגאלו אלא בערב, שנאמר: "</b>כי בחודש האביב <b>הוציאך ה' אלהיך ממצרים לילה"</b> (דברים טז, א), <b>וכשיצאו</b> בפועל — <b>לא יצאו אלא ביום, שנאמר:</b> "בחמשה עשר לחודש הראשון <b>ממחרת הפסח יצאו בני ישראל ביד רמה</b> לעיני כל מצרים" (במדבר לג, ג), הרי שיצאו בשעות היום,
ואולם <b>על מה נחלקו</b> — <b>על שעת חפזון</b> שנאמר בפסוק "ואכלתם אותו בחפזון פסח הוא לה'" (שמות יב, יא), ש<b>ר' אלעזר בן עזריה סבר</b> <small>[סבור]:</small> <b>מאי</b> <small>[מהו]</small> <b>"חפזון"</b> זה — <b>חפזון</b> של <b>מצרים,</b> שנחפזו המצרים לבוא לבתי ישראל לשלחם מפחד מכת הבכורות, והיתה שעה זו בחצות הלילה.
<b>ור' עקיבא סבר</b> <small>[סבור]:</small> <b>מאי</b> <small>[מהו]</small> <b>"חפזון"</b> זה — <b>חפזון</b> של <b>ישראל,</b> שנחפזו לצאת, והיה זה בשעות הבוקר.
מעין דברי ר' אבא <b>תניא נמי הכי</b> <small>[שנויה</small> ברייתא גם כן כך] על הנאמר: <b>"הוציאך ה' אלהיך ממצרים לילה"</b> יש לתמוה: <b>וכי בלילה יצאו? והלא לא יצאו אלא ביום, שנאמר: "ממחרת הפסח יצאו בני ישראל ביד רמה"! אלא, מלמד שהתחילה להם</b> ה<b>גאולה מבערב.</b>
<big>ד</big> מאחר שנסבו הדברים האחרונים ביציאת מצרים מביאים עוד מדרשי אגדה בנושא זה. נאמר בפסוק <b>"דבר נא באזני העם</b> וישאלו איש מאת רעהו ואשה מאת רעותה כלי כסף וכלי זהב" (שמות יא, ב), ולכאורה תמוהה המלה "נא", שכן <b>אמרי דבי</b> <small>[אמרו</small> תלמידי <small>בית</small> המדרש<small>]</small> של <b>ר' ינאי: אין "נא" אלא לשון בקשה,</b> ומה טעם מדבר ה' לעם בלשון בקשה? ומסבירים שכך היתה כוונת הדברים: <b>אמר ליה</b> <small>[לו]</small> <b>הקדוש ברוך הוא למשה: בבקשה ממך</b> ("נא"), <b>לך ואמור להם לישראל: בבקשה מכם</b> ("נא"), <b>שאלו ממצרים כלי כסף וכלי זהב,</b> כדי שתתקיים על ידי כך הבטחת ה' לאברהם בברית בין הבתרים, <b>שלא יאמר</b>

Daf 9b

<b>אותו צדיק,</b> אברהם, כי מדברי ה' באותו מעמד: "ידוע תדע כי גר יהיה זרעך בארץ לא להם ועבדום וענו אותם ארבע מאות שנה. וגם את הגוי אשר יעבודו דן אנוכי ואחרי כן יצאו ברכוש גדול" (בראשית טו, יג–יד) <b>"ועבדום וענו אתם"</b> — <b>קיים בהם, "ואחרי כן יצאו ברכש גדול"</b> — <b>לא קיים בהם.</b>
וממשיך ר' ינאי עוד להסביר את פני הדברים אז, <b>שאמרו לו</b> ישראל למשה: <b>ולואי שנצא בעצמנו!</b> ו<b>משל</b> לכך: <b>לאדם שהיה חבוש</b> (אסור) <b>בבית האסורים והיו אומרים לו בני אדם</b> ומבטיחים לו: <b>מוציאין אותך למחר מבית האסורין, ונותנין לך ממון הרבה, ואומר</b> הוא <b>להם: בבקשה מכם, הוציאוני היום, ואיני מבקש כלום.</b> ואף ישראל עדיף היה להם השחרור מיד על הרכוש לאחר זמן.
<big>א</big> בענין שלל מצרים המסופר בפסוק "וה' נתן את חן העם בעיני מצרים <b>וישאלום</b> וינצלו את מצרים" (שמות יב, לו), <b>אמר ר' אמי: מלמד שהשאילום בעל כרחם.</b> אך נחלקו הדעות מי אלה שעשו זאת בעל כרחם. <b>איכא דאמרי</b> <small>[יש שאומרים]</small> <b>בעל כרחם</b> של ה<b>מצרים, ואיכא דאמרי</b> <small>[ויש שאומרים]</small> <b>בעל כרחם</b> של <b>ישראל.</b> ובעלי שתי הדעות מביאים סימוכין לדבריהם.
<b>מאן דאמר</b> <small>[מי שאומר]</small> <b>בעל כרחם</b> של ה<b>מצרים</b> — <b>דכתיב</b> <small>[ש</small>כן <small>נאמר]</small> בפרק המתאר את יציאת מצרים: <b>"ונות בית תחלק שלל"</b> (תהלים סח, יג), ששאלה זו ששאלה אשה ("נות בית") מאת רעותה היתה בעצם "שלל" הניטל בעל כרחו של אויב. ו<b>מאן דאמר</b> <small>[מי שאומר]</small> כי היה זה <b>בעל כרחם</b> של <b>ישראל</b> — <b>משום משוי</b> (טורח המשא), שסברה היא שמן הסתם לא חפצו בני ישראל להעמיס על עצמם משא רב בדרך.
להמשכו של פסוק זה <b>"וינצלו את מצרים"</b> ניתנו כמה פירושים. <b>אמר ר' אמי</b> כי נרמז כאן <b>שעשאוה כמצודה שאין בה דגן, וריש לקיש אמר,</b> הרמז שבפסוק כך הוא: <b>עשאוה כמצולה</b> בים <b>שאין בה דגים.</b>
<big>ב</big> ובתוך הקשר הדברים דנים גם בהבטחת גאולת מצרים שנאמרה למשה בסנה, שכאשר שאל מה יאמר בדבר ה', נענה: "ויאמר אלהים אל משה <b>אהיה אשר אהיה,</b> ויאמר כה תאמר לבני ישראל אהיה שלחני אליכם" (שמות ג, יד). <b>אמר לו הקדוש ברוך הוא למשה, לך אמור להם לישראל: אני הייתי עמכם בשעבוד זה,</b> בגאולה זו, <b>ואני אהיה עמכם בשעבוד מלכיות</b> לעתיד לבוא.
<b>אמר</b> משה <b>לפניו: רבונו של עולם, דיה לצרה בשעתה,</b> ואין צורך להזכיר את השעבוד שלעתיד. ואף הקדוש ברוך הוא הסכים עמו ו<b>אמר לו הקדוש ברוך הוא: לך אמור להם</b> לבני ישראל רק "אהיה שלחני אליכם".
ואגב הסברת הכפלת המילים "אהיה אשר אהיה" מבארים גם הכפלת מילים בתפילת אליהו בהר הכרמל <b>"ענני ה' ענני</b> וידעו העם הזה כי אתה ה' האלהים ואתה הסיבות את לבם אחורנית" (מלכים א יח, לז). ש<b>אמר ר' אבהו: למה אמר אליהו "ענני" שתי פעמים? מלמד שאמר אליהו לפני הקדוש ברוך הוא: רבונו של עולם, "ענני"</b> — <b>שתרד אש מן השמים ותאכל כל אשר על המזבח, ו"ענני"</b> — <b>שתסיח דעתם</b> ממחשבה לעקוף את משמעות הדברים שהם רואים, <b>כדי שלא יאמרו מעשה כשפים הם. שנאמר</b> שכך אמר אליהו: <b>"ואתה הסבת את לבם אחורנית",</b> ויכול ה' אם כן גם להשיבם אל דרך האמת.
<big>ג משנה</big> <b>מאימתי</b> הוא הזמן בו מתחילים להיות <b>קורין</b> (קוראים) <b>את שמע בשחרית?</b> — <b>משיכיר</b> האדם ויבדיל <b>בין תכלת ללבן. ר' אליעזר אומר:</b> זמן זה הוא כאשר ניתן יהא להכיר <b>בין תכלת לכרתי</b> (ירוק בהיר). <b>וגומרה,</b> כלומר, סוף זמן קריאת שמע של שחרית שהוא זמן "ובקומך" הוא <b>עד הנץ החמה,</b> השעה שבה מתחילה השמש לזרוח על הארץ. ואילו <b>ר' יהושע אומר</b> כי אפשר לקרוא קריאת שמע של שחרית <b>עד שלש שעות</b> מתחילת היום, שעדיין היא נחשבת לשעת קימה, <b>שכן דרך מלכים לעמוד</b> (לקום משנתם) <b>בשלש שעות.</b>
ואף שיש זמן קבוע לקריאת שמע, מכל מקום <b>הקורא</b> לאחר שנתאחר <b>מכאן ואילך,</b> לאחר זמנה — <b>לא הפסיד,</b> שאף שלא קיים מצוות קריאת שמע בזמנה, מכל מקום הריהו <b>כאדם הקורא בתורה,</b> שקריאת שמע הריהי בכלל לימוד התורה, ושכרו כשכר הלומד תורה.
<big>ד גמרא</big> במשנה נאמר שזמן קריאת שמע של שחרית הוא משיכיר בין תכלת ללבן, ושואלים: <b>מאי</b> <small>[מהו]</small> בדיוק <b>בין תכלת ללבן? אילימא</b> <small>[אם לומר]</small> שזו הבחנה <b>בין גבבא דעמרא חיורא לגבבא דעמרא דתכלתא</b> <small>[ערימת צמר לבן לערימת צמר של תכלת]</small> — <b>הא בליליא נמי מידע ידעי</b> <small>[הרי בלילה גם כן יודעים]</small> את ההבדל בין גוש לבן וגוש כהה. <b>אלא</b> כך צריך להבין, שהמדובר הוא בציציות העשויות עם פתיל תכלת (עיין במדבר טו, לח), וההבחנה היא <b>בין תכלת שבה ללבן שבה.</b> בקביעת זמן תחילת קריאת שמע של שחרית הובאו בברייתא דעות נוספות על אלו של המשנה.
<b>תניא</b> <small>[שנויה</small> ברייתא<small>]:</small> <b>ר' מאיר אומר</b> כי תחילת היום היא כשאפשר להבחין בין שני בעלי חיים הדומים זה לזה, וכגון <b>שיכיר בין זאב לכלב. ר' עקיבא</b> נותן סימן אחר — שיהא די אור כדי להבחין <b>בין חמור לערוד</b> (חמור הבר). <b>ואחרים אומרים: משיראה את חברו</b> (שהוא מכיר אותו רק הכרה קלושה. ירושלמי), כשהוא <b>רחוק ארבע אמות</b> ממנו, <b>ויכירנו.</b>
<b>אמר רב הונא: הלכה כאחרים. אמר אביי:</b> פסק ההלכה <b>ל</b>ענין <b>תפילין</b> הריהו <b>כאחרים,</b> שמשעה זו אפשר להניח תפילין, שמצוותם רק ביום. ו<b>לקריאת שמע</b> ראוי לנהוג <b>כותיקין,</b> שהם יראי שמים שהיו מהדרים במצוות. וכפי ש<b>אמר ר' יוחנן</b> כי <b>ותיקין היו גומרין אותה,</b> את קריאת שמע, <b>עם הנץ החמה,</b> וכך ראוי לעשות.
<b>תניא נמי הכי</b> <small>[שנויה</small> ברייתא <small>גם כן כך]:</small> <b>ותיקין היו גומרין אותה עם הנץ החמה, כדי שיסמוך גאולה</b> (ברכת הגאולה, הבאה מיד לאחר קריאת שמע) <b>לתפלה, ונמצא מתפלל ביום.</b>
על מנהג הותיקין <b>אמר ר' זירא: מאי קראה</b> <small>[מהו הכתוב],</small> המסייע לכך — <b>"ייראוך עם שמש ולפני ירח דור דורים"</b> (תהלים עב, ה), שהשעה בה ראוי לבטא את מורא השמים ("ייראוך") תהא "עם שמש" — עם צאת השמש, בעת הנץ החמה.
<big>ה</big> <b>העיד ר' יוסי בן אליקים משום</b> (בשם) <b>קהלא קדישא</b> <small>[הקהל הקדוש]</small> ש<b>בירושלים</b> (קבוצה של חכמים שהיתה מצויה שם): <b>כל הסומך גאולה לתפלה</b> עם הנץ החמה, <b>אינו נזוק כל היום כולו.</b>
<b>אמר ר' זירא: איני</b> <small>[</small>וכי <small>כן</small> הוא<small>]?!</small> <b>והא אנא סמכי ואיתזקי</b> <small>[והרי אני סמכתי</small> גאולה לתפילה, <small>וניזוקתי]!</small> <b>אמר ליה</b> <small>[לו]:</small> <b>במאי איתזקת</b> <small>[במה ניזוקת]</small> — <b>דאמטיית אסא לבי מלכא</b> <small>[שהבאת הדס אל בית המלך],</small> שהוטל עליו כאחד מנכבדי הציבור להשתתף במשלחת שתביא מתנה למלך כליל—הדסים, והוא ראה בכך, העמדתו במצב בלתי נוח, ולא רצה בכבוד מפוקפק זה. ואולם <b>התם נמי</b> <small>[שם גם כן</small> באותו מקרה<small>]</small> <b>מבעי לך למיהב אגרא למחזי אפי מלכא</b> <small>[צריך היית לתת שכר</small> כדי שתוכל <small>לראות</small> את <small>פני המלך]</small> שכן <b>אמר ר' יוחנן: לעולם ישתדל אדם לרוץ לקראת מלכי ישראל</b> לראותם בכבודם. <b>ולא לקראת מלכי ישראל בלבד, אלא אפילו לקראת מלכי אומות העולם, שאם יזכה</b> לראות בגאולת ישראל — <b>יבחין בין מלכי ישראל למלכי אומות העולם,</b> כמה תרבה גדולת מלך ישראל לעתיד, ובאילו צורות תתבטא מלכותו, והרי שהיתה זו זכות לר' זירא לראות את פני המלך!
<b>אמר ליה</b> <small>[לו]</small> <b>ר' אלעא לעולא</b> לפני שנסע עולא לבבל: <b>כי עיילת להתם</b> <small>[</small>כאשר <small>תיכנס,</small> תבוא <small>לשם,</small> לבבל<small>]</small> <b>שאיל בשלמא</b> <small>[שאל בשלומו]</small> של <b>רב ברונא אחי במעמד כל החבורה,</b> שהוא ראוי לכך, ש<b>אדם גדול הוא ושמח במצות.</b> וראיה לדבר: <b>זימנא חדא</b> <small>[פעם אחת]</small> <b>סמך גאולה לתפלה</b> בשעת הנץ החמה כותיקין (תוספות) <b>ולא פסיק חוכא מפומיה כוליה יומא</b> <small>[הפסיק צחוק</small> שמחה <small>מפיו כל היום].</small>
<big>ו</big> לעצם הענין שואלים: <b>היכי מצי סמיך</b> <small>[כיצד יתכן לסמוך]</small> גאולה לתפילה <b>והא</b> <small>[והרי]</small> <b>אמר ר' יוחנן: בתחלה</b> לפני התפילה <b>הוא אומר: "ה' שפתי תפתח</b> ופי יגיד תהלתך" (תהלים נא, יז), <b>ולבסוף,</b> אחר התפילה, <b>הוא אומר: "יהיו לרצון אמרי פי</b> והגיון לבי לפניך ה' צורי וגואלי" (שם יט, טו), ואם כן יש פסוק המפריד בין גאולה לתפילה!
<b>אמר ר' אלעזר: תהא</b> אמירה זו של הפסוק "ה' שפתי תפתח" <b>בתפלה של ערבית</b> ולא בשחרית.
ושואלים: <b>והא</b> <small>[והרי]</small> <b>אמר ר' יוחנן: איזהו בן העולם הבא</b> — <b>זה הסומך גאולה של ערבית לתפלה של ערבית,</b> ואם כן גם אז אין לומר פסוק קודם תפילה!
<b>אלא אמר ר' אלעזר: תהא</b> אמירה זו <b>בתפלת המנחה</b> שרק לפניה מקדימים לומר "ה' שפתי תפתח".
<b>רב אשי אמר</b> הסבר אחר: <b>אפילו תימא אכולהו</b> <small>[תאמר</small> כי <small>על</small> התפילות <small>כולן]</small> אף שחרית וערבית אמר ר' יוחנן לפתוח בפסוק הבקשה, אלא <b>כיון דקבעוה רבנן</b> <small>[שקבעוהו חכמים],</small> לפסוק זה <b>בתפלה</b> — הרי <b>כתפלה אריכתא</b> <small>[ארוכה]</small> <b>דמיא</b> <small>[</small>היא <small>נחשבת]</small> ונעשה חלק בלתי נפרד מן התפילה, ואם סומכים לו את ברכת הגאולה הרי זה כסמיכת גאולה לתפילה.
והביא ר' אשי חיזוק לדבריו: <b>דאי</b> <small>[שאם]</small> <b>לא תימא הכי</b> <small>[תאמר כך],</small> אם כן ב<b>ערבית היכי מצי סמיך</b> <small>[כיצד יכול</small> הוא <small>לסמוך],</small> שאפילו נאמר שאינו צריך לפתוח בפסוק "ה' שפתי תפתח" אף על פי כן <b>הא בעי למימר</b> <small>[הרי</small> הוא <small>צריך לומר]</small> <b>"השכיבנו"</b> לאחר ברכת הגאולה! <b>אלא</b> ודאי יש לומר כי <b>כיון דתקינו רבנן</b> <small>[שתקנו חכמים]</small> לומר <b>"השכיבנו"</b> — הרי <b>כגאולה אריכתא דמיא</b> <small>[ארוכה</small> היא <small>נחשבת],</small> כהמשך ברכת הגאולה. <b>הכי נמי</b> <small>[כך גם כן]</small> צריך לומר <b>כיון</b> ש<b>קבעוה רבנן</b> <small>[קבעוהו חכמים]</small> לפסוק זה <b>בתפלה</b> — <b>כתפלה אריכתא דמיא</b> <small>[ארוכה</small> היא <small>נחשבת].</small>
<big>ז</big> על סיום התפילה בפסוק "יהיו לרצון" וכו', דנים: <b>מכדי, האי</b> <small>[הרי, אותו]</small> <b>"יהיו לרצון אמרי פי" משמע לבסוף,</b> שאפשר להבינו כסיום התפילה, בבקשה שיירצו דברי המתפלל שכבר אמרם, <b>ו</b>אולם <b>משמע מעיקרא</b> <small>[מתחילה]</small> <b>דבעינא למימר</b> <small>[שאני רוצה לומר]</small> שאפשר להשתמש בהם גם כפתיחה: יהיו לרצון אמרי פי שאני רוצה לומר. ואם כן יש לשאול: <b>מאי טעמא</b> <small>[מה טעם]</small> <b>תקנוהו רבנן</b> <small>[חכמים]</small> שיאמר <b>לאחר שמונה עשרה ברכות? לימרו מעיקרא</b> <small>[שיאמרו</small> פסוק זה <small>בתחילה]</small> לפני שמונה עשרה!
על כך <b>אמר ר' יהודה בריה</b> <small>[בנו]</small> של <b>ר' שמעון בן פזי: הואיל ולא אמרו דוד</b> לפסוק זה "יהיו לרצון" <b>אלא לאחר שמונה עשרה פרשיות</b> בתהלים (בסוף פרק יט בתהלים), <b>לפיכך תקינו רבנן</b> <small>[תיקנו חכמים]</small> לאומרו <b>לאחר שמונה עשרה ברכות.</b>
וכאן מקשים: <b>הני</b> <small>[אלה]</small> <b>שמונה עשרה</b> הן?! והלא <b>תשע עשרה הויין</b> <small>[הן],</small> שהרי הפסוק כתוב במזמור התשעה עשר בתהלים!
ומשיבים <b>"אשרי האיש"</b> (כלומר, הפרק הראשון בתהלים) <b>ו"למה רגשו גוים"</b> (הפרק השני) <b>חדא פרשה</b> <small>[</small>פרשה <small>אחת]</small> <b>היא,</b> הרי שעד פרק יט יש רק שמונה עשר פרקים.
וראיה לדבר ששני הפרקים הראשונים בתהלים נחשבים תמיד כפרק אחד — וכפי ש<b>אמר ר' יהודה בריה</b> <small>[בנו]</small> של <b>ר' שמעון בן פזי: מאה ושלש פרשיות אמר דוד, ולא אמר "הללויה"</b> בהם, <b>עד שראה במפלתן של רשעים,</b> ורק אז יכול היה לומר בלב שלם "הללויה", <b>שנאמר: "יתמו חטאים מן הארץ ורשעים עוד אינם, ברכי נפשי את ה' הללויה"</b> (תהלים קד, לה).
ואף כאן תמוה הדבר: וכי <b>הני</b> <small>[אלה]</small> <b>מאה ושלש</b> הם? והלא <b>מאה וארבע הויין</b> <small>[הם]!</small> <b>אלא שמע מינה</b> <small>[למד ממנה]</small> כי <b>"אשרי האיש" ו"למה רגשו גוים" חדא פרשה</b> <small>[</small>פרשה <small>אחת]</small> <b>היא.</b>
וראיה נוספת לאחדות שני הפרקים הללו מובאת ממה ש<b>אמר ר' שמואל בר נחמני אמר ר' יוחנן:</b>

Daf 10a

<b>כל פרשה שהיתה חביבה על דוד, פתח בה ב"אשרי" וסיים בה ב"אשרי". פתח ב"אשרי", דכתיב</b> <small>[שנאמר]</small> <b>: "אשרי האיש</b> אשר לא הלך בעצת רשעים ובדרך חטאים לא עמד ובמושב לצים לא ישב<b>"</b> (תהלים א, א), <b>וסיים ב"אשרי", דכתיב</b> <small>[שנאמר]:</small> <b>"</b>נשקו בר פן יאנף ותאבדו דרך כי יבער כמעט אפו <b>אשרי כל חוסי בו"</b> (שם ב, יב, סיום הפרק), הרי ששני הפרקים הינם בעצם פרק אחד.
<big>א</big> בקשר לדרשה כי לא אמר דוד "הללויה" עד שראה במפלתם של רשעים, מסופר: <b>הנהו בריוני דהוו בשבבותיה</b> <small>[אותם בריונים שהיו בשכנותו]</small> של <b>ר' מאיר והוו קא מצערו ליה טובא</b> <small>[והיו מצערים אותו הרבה].</small> <b>הוה קא בעי</b> <small>[היה מבקש]</small> <b>ר' מאיר רחמי עלויהו</b> <small>[רחמים עליהם]</small> <b>כי היכי דלימותו</b> <small>[שימותו].</small> <b>אמרה ליה</b> <small>[לו]</small> לר' מאיר <b>ברוריא דביתהו</b> <small>[אשתו]:</small> <b>מאי</b> <small>[מה]</small> <b>דעתך,</b> על מה סומך אתה בתפילה זו שימותו הבריונים — <b>משום דכתיב</b> <small>[שנאמר]</small> <b>: "יתמו חטאים מן הארץ"</b> (תהלים קד, לה), וסבור אתה כי טוב לעולם בכליון הרשעים, ואולם <b>מי כתיב</b> <small>[האם נאמר]</small> "יתמו <b>חוטאים</b> "? והלא "יתמו <b>חטאים</b> "<b>כתיב</b> <small>[נאמר],</small> ויש להתפלל לכליונה של הרישעות ולא של הרשע.
<b>ועוד, שפיל לסיפיה דקרא</b> <small>[רד,</small> המשך <small>לסופו של הפסוק]</small> שנאמר שם <b>"ורשעים עוד אינם", כיון</b> ש<b>"יתמו חטאים"</b> מכאן והלאה כיצד אפשר יהא ש<b>"רשעים עוד אינם",</b> כלומר, שאינם עוד רשעים? <b>אלא בעי רחמי עלויהו דלהדרו</b> <small>[בקש רחמים עליהם שיחזרו]</small> <b>בתשובה,</b> וממילא יתקיים <b>"ורשעים עוד אינם".</b>
ראה ר' מאיר צדקת דברי ברוריה ו<b>בעא רחמי עלויהו, והדרו</b> <small>[ביקש רחמים עליהם, וחזרו]</small> <b>בתשובה.</b>
על פירוש חריף אחר של ברוריה מספרים: <b>אמר לה ההוא מינא</b> <small>[אותו מין]</small> <b>לברוריא: כתיב</b> <small>[נאמר]</small> <b>"רני עקרה לא ילדה</b> פצחי רנה וצהלי לא חלה כי רבים בני שוממה מבני בעולה אמר ה'" (ישעיה נד, א), וכי <b>משום</b> שהיא <b>לא ילדה</b> — <b>רני?</b> האם עליה לשמוח?
על דברי הלגלוג הללו <b>אמרה ליה</b> <small>[לו]</small> ברוריה: <b>שטיא, שפיל לסיפיה דקרא</b> <small>[שוטה, רד לסופו של הכתוב],</small> <b>דכתיב</b> <small>[שנאמר]</small> בו: <b>"כי רבים בני שוממה מבני בעולה אמר ה'".</b>
<b>אלא מאי</b> <small>[מה]</small> הוא פירושו של הביטוי <b>"רני עקרה לא ילדה"</b> — <b>רני כנסת ישראל שדומה לאשה עקרה שלא ילדה בנים</b> המיועדים <b>לגיהנם כותייכו</b> <small>[כמותכם].</small>
<big>ב</big> בביאור מקראות בתהלים, מסופר על תשובה שניתנה למין אחר. <b>אמר ליה</b> <small>[לו]</small> <b>ההוא מינא</b> <small>[אותו מין]</small> <b>לר' אבהו,</b> הרי <b>כתיב</b> <small>[נאמר]</small> <b>: "מזמור לדוד בברחו מפני אבשלום בנו"</b> (תהלים ג, א), <b>וכתיב</b> <small>[ונאמר]</small> כמו כן: <b>"</b>למנצח אל תשחת <b>לדוד מכתם בברחו מפני שאול במערה"</b> (תהלים נז, א). <b>הי</b> <small>[איזה]</small> <b>מעשה הוה ברישא</b> <small>[היה בראשונה]?</small> <b>מכדי</b> <small>[הרי]</small> <b>מעשה שאול הוה ברישא</b> <small>[היה בראשונה],</small> והיה ראוי <b>לכתוב ברישא</b> <small>[שיכתוב</small> אותו <small>בתחילה].</small>
<b>אמר ליה</b> <small>[לו]</small> ר' אבהו: <b>אתון דלא דרשיתון</b> <small>[אתם שאינכם דורשים]</small> <b>סמוכין</b> — <b>קשיא לכו</b> <small>[קשה לכם],</small> ואולם <b>אנן דדרשינן</b> <small>[אנחנו שאנו דורשים]</small> <b>סמוכין</b> — <b>לא קשיא לן</b> <small>[אינו קשה לנו],</small> שדרך חכמי ישראל ללמוד מתוך עצם סמיכותם וצירופם של מקראות כמה הלכות ולקחים מוסרים.
ועל אלה <b>אמר ר' יוחנן: סמוכין מן התורה מנין,</b> כלומר, היכן נרמז לנו במקרא עצמו שיש מקום לדרוש סמיכות הפסוקים — <b>שנאמר: "</b>מעשי ידיו אמת ומשפט נאמנים כל פקודיו <b>סמוכים לעד לעולם עשוים באמת וישר"</b> (תהלים קיא, ז–ח), ומכאן שראוי ללמוד אף מסמיכות פקודי ה'. ולדרשה זו הטעם להקדמת פרשת בריחת דוד מאבשלום, הוא בסמיכותה לפרק המספר על מלחמת גוג ומגוג (תהילים ב׳:א׳ "למה רגשו גוים").
<b>למה נסמכה פרשת אבשלום לפרשת גוג ומגוג</b> — <b>שאם יאמר לך אדם</b> מתוך פקפוק בנבואה בענין מלחמת גוג ומגוג ("על ה' ועל משיחו"): <b>כלום יש עבד שמורד ברבו?!</b> כלומר, וכי יש אדם המסוגל למרוד בה'? <b>אף אתה אמור לו: כלום יש בן שמורד באביו</b> ומנתק כל רגשות הטובה על הוייתו ועל גידולו? <b>אלא</b> למרות זאת <b>הוה</b> <small>[היה]</small> בן כזה — אבשלום, <b>הכא נמי הוה</b> <small>[כאן גם כן היה,</small> יכול להיות<small>]</small> שיווצר מצב שיבקשו בני אדם למרוד בה'.
<big>ג</big> פירוש על מזמורי תהלים אחרים <b>אמר ר' יוחנן משום</b> (בשם) <b>ר' שמעון בן יוחי.</b> וכפתיחה לדבר אמר: <b>מאי דכתיב</b> <small>[מהו שנאמר],</small> מה משמעות הפסוק <b>"פיה פתחה בחכמה ותורת חסד על לשונה"</b> (משלי לא, כו) האמור בין שבחיה של "אשת חיל". מאחר שהפרק נדרש על חכמת התורה והעוסקים בה, <b>כנגד מי אמר שלמה מקרא זה?</b> — <b>לא אמרו אלא כנגד דוד אביו</b> שהיה הביטוי השלם של מי שפתח פיו בחכמה, <b>שדר בחמשה עולמים</b> — חמישה שלבים של חיים, <b>ואמר שירה,</b> שירת נפשו נגד כל אחד מהם. שחמש הפעמים שאומר דוד "ברכי נפשי את ה'" מפורשות כאן, כל אחת ביחסה ל"עולם" אחר.
<b>דר במעי אמו, ואמר שירה</b> של שבח על תקופת ההריון, <b>שנאמר: "</b>לדוד <b>ברכי נפשי את ה' וכל קרבי את שם קדשו"</b> (תהלים קג, א), שהוא מודה לה' על שיצר את קרבי אמו.
<b>יצא לאויר העולם ונסתכל בכוכבים ומזלות, ואמר שירה,</b> שאחר השבח על בריאתו, ראוי לשבח את ה' על ברואיו הכוללים הגדולים, <b>שנאמר: "ברכו ה' מלאכיו גברי כח עושי דברו לשמע בקול דברו. ברכו ה' כל צבאיו</b> משרתיו עושי רצונו. ברכו ה' כל מעשיו בכל מקומות ממשלתו ברכי נפשי את ה'" (תהלים קג, כ–כב), שהוא רואה את גודלם ומכיר שאינם אלא משרתיו עושי רצונו של הבורא (מעין הברכות).
<b>ינק משדי אמו ונסתכל בדדיה ואמר שירה, שנאמר: "ברכי נפשי את ה' ואל תשכחי כל גמוליו"</b> (שם, ב), וקשר הדברים הוא מן המלה "גמוליו" המתקשרת עם "גמולי מחלב" (ישעיהו כח, ט).
ואולם עדיין יש מקום לבאר <b>מאי</b> <small>[מה</small> פירוש<small>]</small> <b>"כל גמוליו",</b> מה הוא השבח המיוחד שגמל ה' בכך, מלבד המזון לתינוק. <b>אמר ר' אבהו! שעשה לה</b> לאשה <b>דדים במקום בינה,</b> כלומר, ליד הלב מקור הבינה, ולא כרוב בעלי חיים.
<b>וטעמא מאי</b> <small>[ומה טעם]</small> עשה כן ה'? <b>אמר ר' יהודה: כדי שלא יסתכל</b> הילד היונק <b>במקום ערוה. רב מתנא אמר: כדי שלא יינק ממקום הטנופת</b> (הערוה).
שירה נוספת אמר דוד כאשר <b>ראה</b> בחזון ובמציאות <b>במפלתן של רשעים, ואמר שירה, שנאמר: "יתמו חטאים מן הארץ ורשעים עוד אינם ברכי נפשי את ה' הללויה"</b> (תהלים קד, לה).
ועוד עולם חמישי — <b>נסתכל ביום המיתה, ואמר שירה, שנאמר: "ברכי נפשי את ה', ה' אלהי גדלת מאד הוד והדר לבשת"</b> (שם, א), שאף המוות הינו לצדיק עת של התעלות.
הקשר בין השבח האחרון לבין יום המיתה אינו ברור, ושואלים: <b>מאי משמע</b> <small>[מה המשמעות],</small> כיצד אפשר להבין ש<b>על יום המיתה נאמר?</b> ומשיבים: <b>אמר רבה בר רב שילא,</b> אפשר ללמוד זאת <b>מסיפא דעניינא</b> <small>[מסוף הענין,</small> סוף הפרק<small>],</small> שבפסוקיו האחרונים <b>כתיב</b> <small>[נאמר]</small> <b>"תסתיר פניך יבהלון תוסף רוחם יגועון</b> ואל עפרם ישובון" (שם, כט).
<big>ד</big> באותו פסוק עצמו קשורים עוד פירושים אחדים. מסופר כי <b>רב שימי בר עוקבא ואמרי ליה</b> <small>[ויש שאומרים]</small> שהיה זה <b>מר עוקבא, הוה שכיח קמיה</b> <small>[היה מצוי,</small> ללמוד <small>לפני]</small> <b>ר' שמעון בן פזי</b> שהיה בקי באגדה, שכן <b>הוה</b> <small>[היה]</small> <b>מסדר אגדתא קמיה</b> <small>[דברי אגדה לפני]</small> <b>ר' יהושע בן לוי.</b> פעם <b>אמר ליה</b> <small>[לו]</small> לר' שמעון בן פזי: <b>מאי דכתיב</b> <small>[מהו שנאמר],</small> מה משמעות הכתוב <b>"ברכי נפשי את ה' וכל קרבי את שם קדשו"? אמר ליה</b> <small>[לו]:</small> <b>בא וראה שלא כמדת הקדוש ברוך הוא מדת בשר ודם.</b> שפסוק זה הוא שבח על יצירת האדם ברחם אמו. שכן <b>בשר ודם צר צורה</b> (מצייר) <b>על גבי הכותל</b> בגלוי, <b>ו</b>אף על פי כן <b>אינו יכול להטיל בה</b> בצורה זו <b>רוח ונשמה קרבים ובני מעים. ו</b>אילו <b>הקדוש ברוך הוא אינו כן,</b> שהוא <b>צר צורה בתוך צורה</b> (את הולד ברחם האם) <b>ומטיל בה רוח ונשמה קרבים ובני מעים. והיינו</b> <small>[וזוהי]</small> גם הדרשה במה ש<b>אמרה חנה</b> על לידת שמואל: <b>"אין קדוש כה' כי אין בלתך ואין צור כאלהינו"</b> (שמואל א ב, ב),
<b>מאי</b> <small>[מה</small> פירוש<small>]</small> <b>"אין צור כאלהינו"</b> — <b>אין צייר כאלהינו.</b> ומוסיפים עוד לדרוש את המשכו של פסוק זה.
<b>מאי</b> <small>[מה,</small> משמעות<small>]</small> הכתוב <b>"כי אין בלתך"? אמר ר' יהודה בן מנסיא: אל תקרי</b> <small>[תקרא,</small> אל תבין<small>]</small> <b>"כי אין בלתך", אלא "אין לבלותך", "</b>שהמלה "בלתך" נדרשת כאילו היתה כתובה "בלותך" — לבלות אותך. כי <b>שלא כמדת הקדוש ברוך הוא מדת בשר ודם: מדת בשר ודם</b> — <b>מעשה ידיו מבלין אותו,</b> שהם מאריכים ימים אחריו, <b>ו</b>אילו <b>הקדוש ברוך הוא מבלה</b> את <b>מעשיו.</b>
דברים אלה לא סיפקו את רב שימי בר עוקבא, ולכך <b>אמר ליה</b> <small>[לו]:</small> <b>אנא הכי קא אמינא</b> <small>[אני כך אני אומר]</small> <b>לך,</b> כלומר, זו היתה כוונתי בשאלה: <b>הני</b> <small>[אותם]</small> <b>חמשה "ברכי נפשי" כנגד מי אמרן דוד?</b> ענה לו: <b>לא אמרן אלא כנגד הקדוש ברוך הוא, וכנגד</b> ה<b>נשמה,</b> שכן "ברכי נפשי את ה'" הוא קביעת היחס בין נשמת האדם לבין ה', וחמישה "ברכי נפשי" הינם חמשה צדדים של דמיון בין נשמת האדם בגופו לבין כוח ה' בעולמו.
<b>מה הקדוש ברוך הוא מלא כל העולם</b> — <b>אף נשמה מלאה את כל הגוף. מה הקדוש ברוך הוא רואה ואינו נראה</b> — <b>אף נשמה רואה ואינה נראית. מה הקדוש ברוך הוא זן את כל העולם כלו</b> — <b>אף נשמה זנה את כל הגוף. מה הקדוש ברוך הוא טהור</b> — <b>אף נשמה טהורה. מה הקדוש ברוך הוא יושב בחדרי חדרים</b> — <b>אף נשמה יושבת בחדרי חדרים</b> (בסתר). ולכן <b>יבא מי שיש בו חמשה דברים הללו</b> (הנפש) <b>וישבח למי שיש בו חמשה דברים הללו.</b>
<big>ה</big> בקשר לענין גאולה ותפילה מסופר על מחלת חזקיהו, ועל תפילתו לה' ורפואתו. וכך <b>אמר רב המנונא: מאי דכתיב</b> <small>[מהו שנאמר]</small> מה משמעות הכתוב המדבר בשבח הקדוש ברוך הוא <b>"מי כהחכם ומי יודע פשר דבר"</b> (קהלת ח, א) — <b>מי כהקדוש ברוך הוא שיודע לעשות פשרה</b> ("פשר דבר" במשמעות — פשרה) <b>בין שני צדיקים, בין חזקיהו</b> מלך יהודה <b>לישעיהו</b> הנביא. שהיתה מחלוקת ביניהם מי מהם צריך ללכת לחבירו. <b>חזקיהו אמר: ליתי</b> <small>[יבוא]</small> <b>ישעיהו גבאי</b> <small>[אלי],</small> <b>דהכי אשכחן</b> <small>[ש</small>כן <small>כך מצאנו]</small> <b>באליהו</b> הנביא <b>דאזל לגבי</b> <small>[שהלך אצל]</small> <b>אחאב</b> מלך ישראל, שנאמר: <b>"וילך אליהו להראות אל אחאב"</b> וגו' (מלכים א יח, ב), הרי שהנביא צריך ללכת אל המלך. ו<b>ישעיהו אמר: ליתי</b> <small>[יבוא]</small> <b>חזקיהו גבאי</b> <small>[אלי]</small> <b>דהכי אשכחן</b> <small>[ש</small>כן <small>כך מצאנו]</small> <b>ביהורם בן אחאב</b> מלך ישראל <b>דאזל לגבי</b> <small>[שהלך אצל]</small> <b>אלישע</b> הנביא, כפי שנאמר: "וירדו אליו מלך ישראל ויהושפט מלך אדום" (מלכים ב ג, יב).
<b>מה עשה הקדוש ברוך הוא</b> לפשר בין שניהם — <b>הביא יסורין</b> של מחלה <b>על חזקיהו, ואמר לו לישעיהו: לך ובקר את החולה.</b> ואכן כך עשה ישעיהו, וכפי <b>שנאמר: "בימים ההם חלה חזקיהו למות ויבא אליו ישעיהו בן אמוץ הנביא ויאמר אליו כה אמר ה' צבאות צו לביתך כי מת אתה ולא תחיה" וגו'</b> (ישעיהו לח, א), ומבררים את דברי הנביא: <b>מאי</b> <small>[מה]</small> <b>"כי מת אתה ולא תחיה"</b> — משמעות הכפילות היא: "מת אתה" — <b>בעולם הזה, ו"לא תחיה"</b> — <b>לעולם הבא,</b> שלא יהא חלקו בעולם הבא.
<b>אמר ליה</b> <small>[לו]</small> חזקיהו: <b>מאי כולי האי</b> <small>[מה כל זה]?</small> במה חטאתי שאענש כך? <b>אמר ליה</b> <small>[לו]:</small> <b>משום</b> ש<b>לא עסקת בפריה ורביה,</b> שלא נשא חזקיהו אשה עד אז. התנצל חזקיהו ו<b>אמר ליה</b> <small>[לו]</small> לישעיהו: <b>משום דחזאי לי</b> <small>[שראיתי]</small> <b>ברוח הקדש דנפקו מינאי בנין דלא מעלו</b> <small>[שיצאו ממני בנים שאינם מעולים,</small> בנים רעים<small>],</small> ואכן, בנו היה מנשה שהרבה לחטוא, וחשב שמוטב שלא יהיו לו בנים כלל.
<b>אמר ליה</b> <small>[לו]</small> ישעיהו: <b>בהדי כבשי דרחמנא</b> <small>[בסתריו של הקדוש ברוך הוא]</small> <b>למה לך</b> להתעסק? <b>מאי דמפקדת איבעי לך למעבד</b> <small>[מה שצווית</small> במצוות פריה ורביה <small>היית צריך לעשות],</small> <b>ומאי דניחא קמיה קודשא בריך הוא</b> <small>[ומה שנוח בעיני הקדוש ברוך הוא]</small> — <b>לעביד</b> <small>[יעשה].</small>
כיון שכך החליט ו<b>אמר ליה</b> <small>[לו],</small> לישעיהו: <b>השתא הב</b> <small>[עתה תן]</small> <b>לי ברתך</b> <small>[</small>את <small>בתך]</small> לאשה, <b>אפשר דגרמא זכותא דידי ודידך, ונפקי מנאי בנין דמעלו</b> <small>[אולי שתגרום זכותי וזכותך, ויצאו ממני בנים מעולים].</small> <b>אמר ליה</b> <small>[לו]</small> ישעיהו: <b>כבר נגזרה עליך גזירה,</b> ואין גזר דינך יכול להשתנות עוד. <b>אמר ליה</b> <small>[לו]</small> חזקיהו: <b>בן אמוץ, כלה נבואתך וצא!</b>
שכל עוד דיבר הנביא בשליחות ה' חייב חזקיהו לשמוע לכל דבריו, אך אינו חייב לקבל את דעתו הפרטית של הנביא שאין לו עוד פתח לרחמים ולרפואה, כי <b>כך מקובלני מבית אבי אבא</b> (הוא דוד המלך, אבי שושלת מלכי יהודה) ש<b>אפילו</b> כאשר <b>חרב חדה מונחת על צוארו של אדם, אל ימנע עצמו מן הרחמים,</b> ויכול הוא לקוות כי ייענה, כדרך שאירע לדוד עצמו כשראה את המלאך המשחית, ובכל זאת בקש רחמים ונענה. לענין זה שאין להתיאש מרחמי ה' מביאים סיוע מדברי חכמים.
שכן <b>אתמר נמי</b> <small>[נאמר גם כן],</small> <b>ר' יוחנן ור' אליעזר דאמרי תרוייהו</b> <small>[שאמרו שניהם]:</small> <b>אפילו חרב חדה מונחת על צוארו של אדם, אל ימנע עצמו מן הרחמים.</b> וראיה לדבר ממה <b>שנאמר</b> בדברי איוב: <b>"הן יקטלני לו איחל"</b> וגו' (איוב יג, טו). כלומר, אף כשהוא עומד להרגני, עדיין מייחל אני לרחמיו.

Daf 10b

וכן <b>אמר ר' חנן: אפילו בעל החלומות,</b> אף אם בחלום אמיתי הבא על ידי מלאך (מעין הברכות), <b>אומר לו לאדם</b> בחלומו כי <b>למחר הוא</b> (כלומר, אתה) <b>מת</b> — <b>אל ימנע עצמו מן הרחמים. שנאמר: "כי ברב חלמות והבלים ודברים הרבה כי את האלהים ירא"</b> (קהלת ה, ו). ואף שנראה לו כי החלום אמיתי הוא, אפשר לחשוב אותו לדבר הבל ולבטוח בה'.
לאחר ששמע חזקיהו את הנבואה הקשה, <b>מיד "ויסב חזקיהו פניו אל הקיר ויתפלל אל ה'"</b> (ישעיה לח, ב).
שואלים: <b>מאי</b> <small>[מה]</small> משמעות <b>"קיר"</b> לעניינו? כלומר, מדוע הסב חזקיה פניו לקיר? <b>אמר ר' שמעון בן לקיש:</b> הרי זה ביטוי סמלי, ומשמעו שהתפלל אל ה' <b>מקירות לבו,</b> וכפי <b>ש</b>אכן <b>נאמר</b> בכתוב אחר: <b>"מעי מעי אוחילה קירות לבי</b> הומה לי לבי<b>"</b> (ירמיה ד, יט).
<b>ר' לוי אמר:</b> חזקיהו התכוון להזכיר <b>על עסקי קיר,</b> וכך <b>אמר לפניו,</b> לפני ה': <b>רבונו של עולם, ומה שונמית שלא עשתה אלא</b> עלית <b>קיר אחת קטנה</b> עבור הנביא אלישע <b>החיית את בנה, אבי אבא</b> (שלמה המלך) <b>שחפה את ההיכל כולו בכסף ובזהב על אחת כמה וכמה</b> ראוי הוא שיחיו למענו את בן בנו. אמר חזקיהו בתפילתו: "ויאמר אנא ה' <b>זכר נא את אשר התהלכתי לפניך באמת ובלב שלם והטוב בעיניך עשיתי</b> ויבך חזקיהו בכי גדול" (ישעיה לח, ג).
ושואלים <b>מאי</b> <small>[מהו]</small> במיוחד <b>"והטוב בעיניך עשיתי"?</b> ובכך נחלקו הדעות; <b>אמר רב יהודה אמר רב</b> שהזכיר את זכותו <b>שסמך גאולה לתפלה</b> עם הנץ החמה, ולא איחר לישון כמנהג המלכים (עיון יעקב). ואילו <b>ר' לוי אמר: שגנז ספר רפואות,</b> שהיו הכל סומכים עליו.
<big>א</big> <b>תנו רבנן</b> <small>[שנו חכמים]:</small> <b>ששה דברים</b> שיש בהם משום חידוש <b>עשה חזקיהו המלך, על שלשה הודו לו</b> (הסכימו עמו) חכמי דורו, <b>ועל שלשה לא הודו לו.</b>
<b>על שלשה</b> אלה <b>הודו לו: גנז ספר רפואות</b> — <b>והודו לו. כתת נחש הנחשת</b> שנעשו בו נסים לישראל (במדבר כא, ט), ומכיון שעשו אותו לעבודה זרה כיתת אותו (מלכים ב יח, ד) — <b>והודו לו. גירר עצמות אביו</b> המלך אחז שהיה רשע <b>על מטה של חבלים,</b> שלא נהג בקבורתו כבוד הראוי למלך (יעויין בדברי הימים ב כח, כז) — <b>והודו לו</b> חכמים.
<b>ו</b>אילו <b>על שלשה</b> מעשים אחרים שעשה <b>לא הודו לו</b> חכמי דורו: <b>סתם מי גיחון</b> (הוא נחל השילוח) והעביר את מימיו אל תוך העיר בניקבה (שם לב, ל) — <b>ולא הודו לו, קצץ דלתות היכל ושגרם</b> (שלחם) <b>למלך אשור</b> (מלכים ב יח, טז) — <b>ולא הודו לו, עבר ניסן בניסן,</b> שהחליט על תוספת חודש נוסף לעיבור השנה בחודש ניסן עצמו, בעוד שהעיבור צריך להיעשות לכל המאוחר בחודש אדר (עיין דברי הימים ב ל, ב).
על מעשהו זה של חזקיהו תמהים: <b>ומי לית ליה</b> <small>[האם אין לו]</small> <b>לחזקיהו,</b> האינו מסכים לדבר המקובל כי <b>"החדש הזה לכם ראש חדשים</b> ראשון הוא לכם לחדשי השנה" (שמות יב, ב), שמשמע ממנו: <b>זה ניסן ואין אחר ניסן?!</b> וכיצד יכול היה להוסיף עוד ניסן אחד, שלא ככתוב בתורה?
ומשיבים כי לא כך היה מעשה <b>אלא,</b> חזקיהו <b>טעה ב</b>שיטתו של <b>שמואל</b> (טעה בהלכה אשר לאחר דורות ניסח אותה שמואל), ש<b>אמר שמואל: אין מעברין את השנה ביום שלשים של</b> חודש <b>אדר, הואיל וראוי לקובעו</b> ליום זה כראש חודש <b>ניסן.</b> כי ביום השלושים של כל חודש עשויים לבוא עדים אשר ראו את הירח בחידושו, ועל ידי כך קובעים כי זה הוא היום הראשון בחודש הבא. על כן אין לעבר את השנה ביום שלושים של אדר, כיון שיש אפשרות שיום זה יהא היום הראשון בניסן, ולכן לא היתה דעת חכמי הדור נוחה כשעיבר המלך את השנה ביום שלושים באדר. ואולם חזקיהו עצמו <b>סבר: "הואיל וראוי"</b> — <b>לא אמרינן</b> <small>[איננו אומרים],</small> שלדעתו אין להמנע מעיבור השנה ביום זה, רק משום האפשרות.
<big>ב</big> ומתוך העיון בתפילת חזקיהו, <b>אמר ר' יוחנן משום</b> (בשם) <b>ר' יוסי בן זמרא: כל התולה</b> תפילה או בקשה <b>בזכות עצמו,</b> אף כשה' נענה לו — <b>תולין לו בזכות אחרים. ו</b>להיפך, <b>וכל ה</b>צנוע ו<b>תולה</b> תפלתו <b>בזכות אחרים</b> — <b>תולין לו בזכות עצמו.</b>
וראיה לדבר ממשה רבינו, שכן <b>משה</b> כשביקש מחילה מה' על חטא העגל <b>תלה בזכות אחרים, שנאמר: "זכר לאברהם ליצחק ולישראל עבדיך</b> אשר נשבעת להם בך ותדבר אליהם ארבה את זרעכם ככוכבי השמים וכל הארץ הזאת אשר אמרתי אתן לזרעכם ונחלו לעולם " (שמות לב, יג). וכאשר מסופר המעשה <b>תלו לו</b> את סליחת ה' <b>בזכות עצמו, שנאמר: "ויאמר להשמידם לולי משה בחירו עמד בפרץ לפניו להשיב חמתו מהשחית"</b> (תהלים קו, כג).
<b>חזקיהו</b> ש<b>תלה</b> את בקשתו <b>בזכות עצמו, דכתיב</b> <small>[ש</small>כן <small>נאמר]</small> <b>: "זכר נא את אשר התהלכתי לפניך" וגו'</b> (ישעיהו לח, ג), וכשנענה ה' לבקשתו <b>תלה לו בזכות אחרים, שנאמר: "וגנותי אל העיר הזאת להושיעה למעני ולמען דוד עבדי"</b> (מלכים ב יט, לד), ולא הזכיר את זכותו של חזקיהו. <b>והיינו</b> <small>[וזהו]</small> מאמרו של <b>ר' יהושע בן לוי.</b> ש<b>אמר ר' יהושע בן לוי: מאי דכתיב</b> <small>[מהו שנאמר]</small> <b>"הנה לשלום מר לי מר</b> ואתה חשקת נפשי משחת בלי כי השלכת אחרי גוך כל חטאי <b>" (ישעיהו לח, יז) — שאפילו בשעה ששיגר</b> (שלח) <b>לו הקדוש ברוך הוא שלום,</b> ובישר לו שיחלים מחוליו — <b>מר הוא לו,</b> שלא התחשב ה' בזכותו שלו.
<big>ג</big> מאחר שהוזכרה עליית הקיר שעשתה האשה השונמית עבור הנביא אלישע, עוסקים עתה בכל אותה פרשה. השונמית הציעה לבעלה: <b>"נעשה נא עלית קיר קטנה</b> ונשים לו שם מיטה ושולחן וכסא ומנורה והיה בבואו אלינו יסור שמה<b>"</b> (מלכים ב ד, י).
ונחלקו <b>רב ושמואל</b> בדעותיהם מה היתה אותה "עלית קיר", <b>חד</b> <small>[אחד</small> מהם<small>]</small> <b>אמר: עלייה</b> (קומה שניה) היתה להם על גגם, ו<b>פרועה</b> (שאינה מקורה בגג) <b>היתה, וקירוה</b> (עשו לה תקרה). <b>וחד</b> <small>[אחד</small> מהם<small>]</small> <b>אמר: אכסדרה גדולה היתה</b> (מעין מרפסת סגורה) <b>וחלקוה לשנים.</b>
ומעירים: <b>בשלמא למאן דאמר</b> <small>[נניח ל</small>שיטת <small>מי שאומר]</small> ש<b>אכסדרה</b> היתה זו וחילקוה לשנים, <b>היינו דכתיב</b> <small>[זהו שנאמר]</small> הביטוי <b>"קיר",</b> שכל מה שהיה עליהם לעשות היה לבנות קיר באכסדרה. <b>אלא למאן דאמר</b> <small>[ל</small>שיטת <small>מי שאומר]</small> ש<b>עלייה</b> היתה זו, <b>מאי</b> <small>[מה</small> משמעות<small>]</small> הביטוי <b>"קיר"? ומשיבים: הוא מפרש "קיר" מלשון קירוי, שהיתה זו עליה</b>
<b>שקירוה.</b>
ומצד שני, <b>בשלמא למאן דאמר</b> <small>[נניח ל</small>שיטת <small>מי שאומר]</small> ש<b>עלייה</b> היתה זו, <b>היינו דכתיב</b> <small>[זהו שנאמר]</small> הביטוי <b>"עלית". אלא למאן דאמר</b> <small>[ל</small>שיטת <small>מי שאומר]</small> שהיתה זו <b>אכסדרה מאי</b> <small>[מה]</small> משמעות הביטוי <b>"עלית"?</b>
ומשיבים: לדעתו <b>מאי</b> <small>[מה</small> פירוש<small>]</small> <b>"עלית"</b> — <b>מעולה שבבתים,</b> ולאו דווקא מקום גבוה.
ואגב ענין זה מביאים את דברי האשה השונמית לבעלה בענין הנביא אלישע: <b>"ונשים לו שם מטה ושלחן וכסא ומנורה".</b>
<b>אמר אביי, ואיתימא</b> <small>[ויש אומרים]</small> שאמר זאת <b>ר' יצחק:</b> אדם גדול <b>הרוצה להנות</b> מנדבת לבם של מכבדיו — <b>יהנה,</b> ואין פסול בדבר, <b>כאלישע</b> שנהנה מן השונמית ומאחרים. <b>ושאינו רוצה להנות</b> — <b>אל יהנה, כ</b>מו שנהג <b>שמואל הרמתי</b> שלא נהנה מן הבריות כלל. ומניין לנו? — <b>שנאמר: "ותשובתו הרמתה כי שם ביתו</b> ושם שפט את ישראל ויבן שם מזבח לה'<b>"</b> (שמואל א' ז, יז). <b>ו</b>כך ביאר ו<b>אמר ר' יוחנן: שכל מקום שהלך שם</b> שמואל — <b>ביתו עמו,</b> שלקח עמו את כל הנצרך לו כדי שלא יהנה מן הציבור. ויכול אדם לבחור בכל אחת מדרכים אלה.
עוד מסופר בענין השונמית: <b>"ותאמר אל אישה הנה נא ידעתי כי איש אלהים קדוש הוא</b> עובר עלינו תמיד<b>"</b> (מלכים ב ד, ט), <b>אמר ר' יוסי בר' חנינא: מכאן שהאשה מכרת באורחין יותר מן האיש,</b> שהרי השונמית הכירה לפני בעלה בגדולת הנביא.
ועוד בענין זה, השונמית אומרת <b>"קדוש הוא"</b> ושואלים: <b>מנא</b> <small>[מנין]</small> <b>ידעה</b> שכן הוא? בכך נחלקו <b>רב ושמואל. חד</b> <small>[אחד</small> מהם<small>]</small> <b>אמר: שלא ראתה זבוב עובר על שלחנו, וחד</b> <small>[ואחד</small> מהם<small>]</small> <b>אמר: סדין של פשתן הציעה על מטתו</b> ואף שהפשתן לבן ביותר וכל כתם נראה עליו <b>לא ראתה קרי עליו</b> אף שעלול הדבר להתארע לאדם.
מהדגשת הדברים בפסוק זה <b>"קדוש הוא"</b> לומד <b>ר' יוסי בר' חנינא</b> כי השונמית רמזה בכך: <b>הוא קדוש ו</b>אולם <b>משרתו</b> גיחזי <b>אינו קדוש,</b> שלא ראתה בו כל סימן קדושה (עיון יעקב). וגם כאן הכירה כראוי, וכפי <b>שנאמר</b> לאחר זמן: <b>"ויגש גיחזי להדפה"</b> (שם ד, כז), ו<b>אמר ר' יוסי בר' חנינא: שאחזה בהוד יפיה,</b> כלומר, כשדחף אותה אחזה בדדיה, בדרך פריצות.
על דברי הפסוק <b>"</b>כי איש אלהים קדוש הוא <b>עובר עלינו תמיד"</b> (שם ד, ט), <b>אמר ר' יוסי בר' חנינא משום</b> (בשם) <b>ר' אליעזר בן יעקב:</b> מפסוק זה למדים בדרך רמז ש<b>כל המארח תלמיד חכם בתוך ביתו ומהנהו מנכסיו</b> — <b>מעלה עליו הכתוב כאילו מקריב תמידין.</b> ש"איש אלהים עובר עלינו תמיד", הרי זה כמו "תמיד".
<big>ד</big> <b>ו</b>עוד בדיני התפילה, <b>אמר ר' יוסי בר' חנינא משום</b> (בשם) <b>ר' אליעזר בן יעקב: אל יעמוד אדם במקום גבוה ויתפלל, אלא במקום נמוך ויתפלל.</b> ורמז לדבר ממה <b>שנאמר: "ממעמקים קראתיך ה'"</b> (תהלים קל, א).
<b>תניא נמי הכי</b> <small>[שנויה</small> ברייתא <small>גם כן כך]</small> האומרת: <b>לא יעמוד אדם לא על גבי כסא, ולא על גבי שרפרף, ולא במקום גבוה, ויתפלל, אלא במקום נמוך, ויתפלל.</b> וטעמו של דבר — <b>לפי שאין גבהות לפני המקום. וכתיב</b> <small>[ונאמר]</small> <b>: "תפלה לעני כי יעטף</b> ולפני ה' ישפוך שיחו<b>"</b> (שם קב, א). שראוי לאדם שבתפילה ירגיש עצמו כעני המבקש בשפלות רוח.
<b>ו</b>עוד <b>אמר ר' יוסי בר' חנינא משום ר' אליעזר בן יעקב: המתפלל צריך שיכוין את רגליו</b> שיצמידן זו לזו כרגל אחת, כדי להידמות בכך למלאכים, <b>שנאמר</b> עליהם: <b>"ורגליהם רגל ישרה"</b> (יחזקאל א, ז).
<b>אמר ר' יצחק אמר ר' יוחנן ואמר ר' יוסי בר' חנינא משום ר' אליעזר בן יעקב: מאי דכתיב</b> <small>[מהו שנאמר],</small> מה משמעות הכתוב <b>"לא תאכלו על הדם"</b> (ויקרא יט, כו) — יש לפרשו: <b>לא תאכלו קודם שתתפללו על דמכם.</b> שאין לאכול בבוקר קודם התפילה.
<b>איכא דאמרי</b> <small>[יש שאומרים]:</small> ש<b>אמר ר' יצחק, אמר ר' יוחנן, אמר ר' יוסי בר' חנינא משום ר' אליעזר בן יעקב: כל האוכל ושותה, ואחר כך מתפלל — עליו הכתוב אומר</b> את תוכחת הנביא בשם ה': <b>"ואותי השלכת אחרי גוך"</b> (מלכים א, יד, ט), וכוונתו לגבי כל אדם שאכל לפני שהתפלל, שהרי הוא משליך כאילו את ה' ומקדים לפניו את צרכי גוו, ואם כן הוא מעמיד את גאותו והכרת ערכו לעומת ה' (מהרש"א), שכן <b>אל תקרי</b> <small>[תקרא]</small> <b>"גוך", אלא</b> כאילו היה כתוב <b>"גאיך",</b> ופירושו: כך <b>אמר הקדוש ברוך הוא: לאחר שנתגאה זה</b> ועסק בצרכי עצמו <b>קבל עליו מלכות שמים.</b>
<big>ה</big> שנינו במשנה ש<b>ר' יהושע אומר</b> שסוף זמן קריאת שמע של שחרית הוא <b>עד שלש שעות. אמר ר' יהודה אמר שמואל: הלכה</b> בענין זה <b>כ</b>שיטת <b>ר' יהושע.</b>
עוד שנינו במשנה כי <b>הקורא מכאן ואילך,</b> לאחר שעבר זמן קריאת שמע <b>לא הפסיד,</b> ושכרו כשל אדם הקורא בתורה. שהרי קריאת שמע פרק היא בתורה, והקורא בה, אף שלא בזמנה הריהו עוסק בתורה.
על דברים אלה <b>אמר רב חסדא אמר מר עוקבא: ובלבד שלא יאמר</b> ברכת "<b>יוצר אור</b>" ושאר ברכות קריאת שמע, שכן ברכות אלה שייכות למצות קריאת שמע של שחרית, וכשקוראים קריאת שמע שלא בזמנה אין מקום לברכות.
על כך <b>מיתיבי</b> <small>[מקשים]</small> ממה ששנינו בברייתא: <b>הקורא מכאן ואילך לא הפסיד, כאדם שהוא קורא בתורה, אבל מברך הוא שתים לפניה ואחת לאחריה.</b> והוא היפך דברי רב חסדא. ומעירים: אכן, <b>תיובתא</b> <small>[קושיה חמורה]</small> היא על דברי <b>רב חסדא, תיובתא</b> <small>[קושיא].</small> ואכן נדחים דבריו מפני דברי הברייתא.
<b>איכא דאמרי</b> <small>[יש שאומרים]</small> ש<b>אמר רב חסדא אמר מר עוקבא</b> בדיוק להיפך: <b>מאי</b> <small>[מה]</small> משמעות <b>"לא הפסיד"</b> ששנינו במשנה — <b>שלא הפסיד ברכות,</b> ומותר לו לברך ברכות אלה אפילו לאחר זמן הקריאה. <b>תניא נמי הכי</b> <small>[שנויה</small> ברייתא <small>גם כן כך]</small> כדבריו: <b>הקורא מכאן ואילך לא הפסיד כאדם שקורא בתורה, אבל מברך הוא שתים לפניה ואחת לאחריה.</b>
בהקשר לדברי המשנה, <b>אמר ר' מני: גדול הקורא קריאת שמע בעונתה</b> (בזמנה) <b>יותר מהעוסק בתורה.</b> וראיה לדבר — <b>מדקתני</b> <small>[ממה ששנינו</small> במשנה<small>]:</small> <b>הקורא מכאן ואילך לא הפסיד כאדם הקורא בתורה. מכלל</b> הדבר אתה למד כי <b>הקורא</b> קריאת שמע <b>בעונתה</b> — <b>עדיף</b> מזה שקורה שלא בזמנה ואינו אלא כקורא בתורה בלבד, שכן כשקורא קריאת שמע בזמנה הריהו מקיים באותה שעה גם מצוה של לימוד תורה וגם מצות קריאת שמע.
<big>ו משנה</big> נחלקו בית שמאי ובית הלל על הדרך הראויה לקרוא בה את "שמע". <b>בית שמאי אומרים:</b> יש לקרוא את פרשיות קריאת שמע כמשמען של המילים הכתובות בהן, ועל כן כשקוראים את קריאת שמע <b>בערב</b> — <b>כל אדם יטה</b> (ישכב מעט על צדו) <b>ויקרא</b> קריאת שמע, ויקיים בזה "ובשכבך". <b>ובבקר יעמוד</b> ויקיים בזה "ובקומך", וכפי <b>שנאמר: "בשכבך ובקומך".</b>
<b>ובית הלל אומרים: כל אדם קורא כדרכו,</b> לפי המצב הנוח לו, בין ביום בין בלילה. וראיה לדבר ממה <b>שנאמר</b> גם <b>"ובלכתך בדרך",</b> כאשר אינו לא מוטה ולא עומד (מאירי).
ו<b>אם כן</b> לדעת בית הלל <b>למה נאמר "בשכבך ובקומך"</b> — לציון הזמן בלבד, <b>בשעה שבני אדם שוכבים ובשעה שבני אדם עומדים.</b>
בקשר להלכה זו <b>אמר ר' טרפון</b> על עצמו: <b>אני הייתי</b> פעם אחת <b>בא בדרך</b> והפסקתי בדרכי <b>והטתי לקרות כדברי בית שמאי,</b> כי אף שר' טרפון עצמו היה מבית הלל, סבר כי לקיים את המצוה כדרך בית שמאי יהיה מהודר יותר, ומוסכם לכל הדעות. <b>ו</b>אולם בכך <b>סכנתי בעצמי</b> באותה שעה <b>מפני הלסטים.</b>
<b>אמרו לו</b> חכמים: <b>כדי היית</b> (ראוי היה לך) <b>לחוב בעצמך,</b> להתחייב בנפשך, אפילו במיתה, לפי <b>שעברת על דברי בית הלל,</b> וכפי שיבואר עוד ענין זה בגמרא.

Daf 11a

<big>א גמרא</big> מתחילה מבררים את נימוקם של בית שמאי. <b>בשלמא</b> <small>[נניח]</small> <b>בית הלל</b> — <b>קא מפרשי טעמייהו וטעמא</b> <small>[הריהם מפרשים טעמם וטעם]</small> <b>בית שמאי,</b> שבית הלל מסבירים את הפסוקים שמהם ראיה לכאורה לשיטת בית שמאי על פי דרכם ("ובשכבך" — זמן שכיבה וכו'), ואף מוכיחים כי פירושם הוא המתקבל על הדעת ("ובלכתך"), <b>אלא בית שמאי מאי טעמא לא אמרי</b> <small>[מה טעם אינם אומרים]</small> <b>כבית הלל?</b> מה אומרים הם כנגד דברי בית הלל?
על כך עונים, <b>אמרי</b> <small>[</small>יכולים היו <small>לומר]</small> <b>לך בית שמאי: אם כן</b> שפירוש הכתוב לדעת בית הלל הריהו רק קביעת זמן, אם כן <b>נימא קרא</b> <small>[יאמר הכתוב]</small> <b>"בבוקר ובערב",</b> ו<b>מאי</b> <small>[מה</small> טעם<small>]</small> נאמר <b>"בשכבך ובקומך"</b> במשמעות הכפולה? אלא ודאי הכוונה היא ש<b>בשעת שכיבה</b> — תהא הקריאה ב<b>שכיבה ממש, ובשעת קימה</b> — תהא הקריאה ב<b>קימה ממש.</b>
ועוד שואלים <b>ובית שמאי: האי</b> <small>[</small>פסוק <small>זה]</small> <b>"ובלכתך בדרך"</b> שבית הלל מוכיחים ממנו שכל אדם קורא כדרכו, <b>מאי עבדי להו</b> <small>[מה עושים להם]</small> בית שמאי בו בביאורם?
ומשיבים: הפסוק <b>ההוא מבעי להו</b> <small>[נצרך להם]</small> לבית שמאי כדי להוציא ממנו הלכות אחרות, <b>לכדתניא</b> <small>[לכפי ששנינו</small> בברייתא<small>]</small> הדורשת את המקרא הזה, שחיוב קריאת שמע חל <b>"בשבתך בביתך"</b> — <b>פרט לעוסק במצוה</b> שהוא פטור מקריאת שמע, <b>"ובלכתך בדרך"</b> — <b>פרט לחתן</b> שגם הוא פטור מן הקריאה. ובברייתא מוסיפים, <b>מכאן,</b> ממדרש כתובים זה, <b>אמרו: הכונס</b> (הנושא) <b>את הבתולה</b> — <b>פטור</b> מקריאת שמע בליל חופתו, <b>ו</b>כונס <b>את האלמנה</b> — <b>חייב.</b> מתחילה מבארים את הברייתא הזו לגופה.
ושואלים <b>מאי משמע</b> <small>[מהי המשמעות</small> בפסוק<small>]</small> שממנו מסיקים כי משמעות הכתוב "ובלכתך בדרך" למעט חתן מחובת קריאת שמע?
<b>אמר רב פפא,</b> כך למדים: <b>כי</b> (כמו) <b>דרך; מה דרך</b> הכתובה בפסוק מדברת בהולך בדרך <b>רשות</b> שאינה מצוה עליו, <b>אף כל</b> המחוייבים בקריאה עוסקים בפעולות <b>רשות.</b> אך העוסק במצוה, כמו החתן, פטור מקריאה.
על כך מקשים: <b>מי לא עסקינן</b> <small>[האם איננו עוסקים]</small> אף במקרה <b>דקא אזיל</b> <small>[שהוא הולך]</small> <b>לדבר מצוה,</b> שהרי בתורה כתוב סתם, בלי לפרט לשם מה היא ההליכה, ולכן ודאי היא כוללת את כל המקרים, <b>ואפילו הכי</b> <small>[כן]</small> <b>אמר רחמנא</b> <small>[הכתוב]:</small> <b>לקרי</b> <small>[לקרוא]</small> קריאת שמע. אלא ההוכחה היא מלשון הכתוב, שאם היתה הכוונה לכלול במצוה את הכל, <b>אם כן לכתוב רחמנא</b> <small>[שתכתוב התורה]</small> <b>"בשבת ובלכת" מאי</b> <small>[מה]</small> הלשון <b>"בשבתך ובלכתך"?</b> — ודאי באו הכינויים להדגיש כי <b>בשבת דידך</b> <small>[בישיבה שלך]</small> <b>ובלכת דידך</b> <small>[שלך],</small> כאשר אתה עושה את הדברים למענך וברצונך <b>הוא</b> המקרה <b>דמחייבת</b> <small>[ש</small>אתה <b>מחוייב]</b> בו בקריאה, <b>הא</b> <small>[אבל]</small> בשל <b>מצוה</b> — <b>פטירת</b> <small>[פטור אתה],</small> כי הישיבה או ההליכה הינם ברצון ה'.
אם כן יש להסיק שכל העוסק בדבר שיש בו משום מצוה פטור מקריאת שמע, <b>ואי הכי</b> <small>[אם כן]</small> <b>אפילו כונס את האלמנה נמי</b> <small>[גם כן]</small> ייפטר מקריאת שמע, שהרי אף הוא עוסק במצוה ויפטר מן הקריאה, בניגוד למסקנת הברייתא?
ומשיבים כי בכל זאת יש הבדל בין הכונס בתולה ואלמנה: <b>האי טריד</b> <small>[זה</small> הכונס את הבתולה <small>טרוד],</small> מפני שהוא חושש שמא לא תימצא כלתו בתולה, <b>והאי לא טריד</b> <small>[וזה</small> הכונס את האלמנה <small>אינו טרוד].</small> נמצא איפוא שנפטר החתן מקריאה מפני שהוא טרוד במחשבתו.
ושואלים: <b>אי</b> <small>[אם]</small> <b>משום טרדא</b> (טרדה) נפטר אדם מקריאת שמע, אם כן <b>אפילו טבעה ספינתו בים</b> והוא מודאג בשל כך, יפטר מן הקריאה! ומחזקים את השאלה, <b>וכי תימא</b> <small>[ואם תאמר]:</small> <b>הכי נמי</b> <small>[כך הוא גם כן],</small> שבאמת אף מי שטבעה ספינתו ייפטר בשל כך, <b>אלמה</b> <small>[למה]</small> אם כן <b>אמר רב אבא בר זבדא אמר רב</b> ש<b>אבל חייב בכל המצות האמורות בתורה, חוץ מן התפילין,</b> שהוא פטור מהן, <b>שהרי נאמר בהם</b> לשון "פאר", שנאמר: בכתוב ליחזקאל <b>"</b>האנק דום מתים אבל לא תעשה <b>פארך חבוש עליך"</b> וכו' (יחזקאל כד, יז), ואין זה נאה שיהיה האבל עטור בתפילין שעליהן נאמר פאר (תוספות). ואם האבל הכואב וטרוד ביותר חייב בקריאת שמע, ודאי שכל הטרודים, ואף מי שטבעה ספינתו בים, והפסיד בכך רק כסף (ברכת ה') חייב בקריאת שמע, ומדוע אם כן נפטור את החתן בשל טרדתו, ולא את המאבד את רכושו?!
ומשיבים: יש בכל זאת הבדל, שכן <b>התם</b> <small>[שם,</small> בחתן<small>]</small> <b>טריד טרדא</b> <small>[טרוד</small> הוא ב<small>טרדה]</small> של <b>מצוה,</b> שהרי דאגתו קשורה במצוה שעליו לעשות, ואילו <b>הכא</b> <small>[כאן,</small> במאבד ספינתו<small>]</small> <b>טריד טרדא</b> <small>[טרוד</small> הוא<small>]</small> טירדה של <b>רשות.</b>
ומכאן חוזרים לשאלה הראשונה: <b>ובית שמאי</b> כיצד מפרשים הם את המלים "בלכתך בדרך"? (רש"ש).
והם משיבים: הכתוב <b>ההוא מבעי להו</b> <small>[נצרך להם]</small> ללמד דבר אחר — <b>פרט לשלוחי מצוה</b> שהם פטורים מקריאת שמע.
<b>ובית הלל,</b> הלא ודאי גם הם מסכימים שהעוסקים במצוה פטורים מקריאת שמע, ולכאורה אין עוד תוקף לנימוק שהביאו מ"בלכתך בדרך"! והם מסבירים: <b>ממילא,</b> מתוך הדברים הללו עצמם <b>שמע מינה</b> <small>[למד ממנה]</small> שאם אין אדם הולך בשליחות מצוה ש<b>אפילו בדרך נמי קרי</b> <small>[גם כן קורא].</small>
<big>ב</big> <b>תנו רבנן</b> <small>[שנו חכמים]</small> בברייתא, <b>בית הלל אומרים:</b> מותר לקרות קריאת שמע בכל מצב: <b>עומדין וקורין, יושבין וקורין, ומטין וקורין, הולכין בדרך וקורין,</b> ואפילו <b>עושין במלאכתן וקורין. ו</b>בתוספתא מסופר <b>מעשה</b> בשני התנאים <b>ר' ישמעאל ור' אלעזר בן עזריה,</b> שניהם מתלמידי בית הלל, <b>שהיו מסובין במקום אחד</b> עם תלמידיהם, <b>והיה ר' ישמעאל מוטה</b> על המטה, כדרך המסובים, <b>ו</b>אילו <b>ר' אלעזר בן עזריה</b> ישב <b>זקוף. כיון שהגיע זמן קריאת שמע</b> של ערבית, <b>הטה ר' אלעזר</b> וקרא קריאת שמע כשהוא מוטה, וכדעת בית שמאי. <b>ו</b>דווקא אז <b>זקף ר' ישמעאל</b> וקרא זקוף. נראה שר' אלעזר נפגע, <b>ואמר לו ר' אלעזר בן עזריה לר' ישמעאל: ישמעאל אחי, אמשול לך משל למה הדבר דומה</b> — <b>משל לאחד שאומרים לו</b> כמחמאה <b>זקנך מגודל</b> ונאה לך! <b>אמר להם</b> אותו האיש: <b>יהיה כנגד המשחיתים,</b> כלומר, אני מגדל זקן כדי להרגיז את המגלחים ומשחיתים את זקנם (רשב"א). <b>אף כך אתה, כל זמן שאני זקוף</b> — <b>אתה מוטה, עכשיו כשאני הטתי</b> והריני כמשבח את מנהגך ועושה כדוגמתך <b>אתה זקפת</b> כאילו כדי להראות שאתה נוהג ההיפך ממני.
<b>אמר לו</b> ר' ישמעאל: <b>אני עשיתי כדברי בית הלל</b> שלדעתם אפשר לקרוא קריאת שמע בכל מצב, <b>ואתה עשית כדברי בית שמאי,</b> והרי שנהגתי כהלכה. <b>ולא עוד אלא שמא יראו התלמידים ויקבעו הלכה לדורות</b> כדרך שנהגת אתה, ועל כן היה עלי להדגיש שאין זו חובה.
ושואלים בתלמוד: <b>מאי</b> <small>[מהו]</small> <b>"ולא עוד"?</b> מדוע הצטרך ר' ישמעאל להוסיף נימוק אחר לדבריו, והרי לכאורה די היה לו לומר שנהג כבית הלל?
ומשיבים: חייב היה להוסיף נימוק זה, שכן <b>וכי תימא</b> <small>[ואם תאמר]:</small> <b>בית הלל נמי אית להו</b> <small>[גם כן יש להם,</small> הם מסכימים<small>]</small> שמותר לקרות כשהם <b>מטין,</b> ויכול היה ר' ישמעאל להשאר מוטה גם לשיטת בית הלל, אלא <b>הני מילי</b> <small>[דברים אלה]</small> אמורים דווקא באופן שהוא <b>מטה ואתא מעיקרא</b> <small>[ובא מתחילה],</small> ובכגון זה ההטייה הריהי ככל מצב אחר. <b>אבל הכא</b> <small>[כאן],</small> <b>כיון</b> ש<b>עד השתא</b> <small>[עכשיו]</small> <b>הוית</b> <small>[היית]</small> <b>זקוף והשתא</b> <small>[ועכשיו]</small> <b>מוטה, אמרי</b> <small>[יאמרו]</small> התלמידים: <b>שמע מינה</b> <small>[למד ממנה,</small> מהטייה זו<small>]</small> ש<b>כבית שמאי סבירא להו</b> <small>[סבורים הם],</small> וקיים חשש <b>שמא יראו התלמידים ויקבעו הלכה לדורות</b> כבית שמאי. ולכן הוצרך ר' ישמעאל לזקוף.
<big>ג</big> <b>תני</b> <small>[שנה]</small> <b>רב יחזקאל:</b> מי ש<b>עשה כדברי בית שמאי</b> — <b>עשה,</b> ואין אומרים שלא נהג כהלכה, וכן מי שעשה <b>כדברי בית הלל</b> — <b>עשה,</b> שלדעה זו הודו בית הלל ובית שמאי זה לזה שאם עשה אדם מעשה כדעת החולקת — יצא. ואף שנקבעה הלכה כבית הלל, מכל מקום אף לבית הלל, הנוהג כבית שמאי — יצא.
ואילו <b>רב יוסף אמר: עשה כדברי בית שמאי</b> — <b>לא עשה ולא כלום,</b> וצריך לחזור ולעשות כדברי בית הלל. וראיה לדבר ממה <b>דתנן</b> <small>[ששנינו</small> במשנה<small>]</small> בהלכות סוכה: <b>מי שהיה ראשו ורובו</b> (רוב גופו) <b>בסוכה, ושלחנו</b> שעליו הוא אוכל <b>בתוך הבית, בית שמאי פוסלין,</b> שכן עשוי הוא להימשך אחר שולחנו ויתברר שאכילתו היתה מחוץ לסוכה. <b>ובית הלל מכשירין,</b> שעדיין הוא נמצא ראשו ורובו בסוכה.
<b>אמרו להם בית הלל לבית שמאי</b> כראיה לדבריהם: והלא <b>מעשה שהלכו זקני בית שמאי וזקני בית הלל</b> בסוכות <b>לבקר את ר' יוחנן בן החורנית, מצאוהו שהיה ראשו ורובו בסוכה ושלחנו בתוך הבית, ולא אמרו לו כלום.</b> הרי שאף בית שמאי לא מצאו פסול בדבר.
<b>אמרו להם</b> בית שמאי: <b>משם ראיה?!</b> לא כך היה המעשה, אלא <b>אף הם אמרו לו</b> במפורש: <b>אם כן היית נוהג לא קיימת מצות סוכה מימיך.</b> ומכאן אפשר להסיק כי לדעת החולקים, הנוהג כשיטה האחרת — לא יצא ידי חובתו כלל. ומשום כך כשנתקבלה להלכה שיטת בית הלל, כל העושה כדברי בית שמאי — לא יצא ידי חובתו.
<b>רב נחמן בר יצחק אמר</b> דעה חריפה יותר: <b>עשה כדברי בית שמאי</b> — <b>חייב מיתה,</b> כלומר, חמור מעשהו עד מאד, עד שאפשר לומר שהוא חייב מיתה. <b>דתנן</b> <small>[ש</small>כן <small>שנינו</small> במשנתנו<small>],</small> <b>אמר ר' טרפון</b> לחבריו: <b>אני הייתי בא בדרך והטתי לקרות כדברי בית שמאי וסכנתי בעצמי מפני הלסטים, אמרו לו: כדאי היית לחוב ב</b>מיתת <b>עצמך, שעברת על דברי בית הלל.</b>
<big>ד משנה</big> מדיני קריאת שמע עצמה, עוברת המשנה לברכות הסמוכות לקריאת שמע. וכאן נקבע הסדר: לקריאת שמע של <b>שחר מברך שתים לפניה,</b> האחת על המאורות, והשניה ברכת האהבה על התורה, <b>ואחת לאחריה</b> הפותחת "אמת ויציב". <b>ו</b>אילו <b>בערב מברך שתים לפניה</b> על המאורות ועל אהבת ה', <b>ושתים לאחריה,</b> ברכת הגאולה המתחילה "אמת ואמונה", וברכת "השכיבנו". ועל ברכת "אמת ואמונה" הוא אומר כי <b>אחת ארוכה ואחת קצרה,</b> כלומר, יכול הוא להאריך בה ויכול לקצר בה, כי בין שהיא ארוכה בין שהיא קצרה — יוצא הוא ידי חובה (תוספות).
ואולם בדרך כלל <b>מקום שאמרו</b> שיש <b>להאריך</b> בברכה — <b>אינו רשאי לקצר,</b> ואף להיפך, <b>לקצר</b> — <b>אינו רשאי להאריך.</b> ואם אמרו חכמים <b>לחתום</b> ולסכם את הברכה שנית באמירת "ברוך" וכו' בסיומה של הברכה — <b>אינו רשאי שלא לחתום,</b> וכמו כן <b>שלא לחתום</b> — <b>אינו רשאי לחתום.</b>
<big>ה גמרא</big> מתחילה מבררים את נוסחן של שתי הברכות שלפני קריאת שמע בשחרית, ושואלים: <b>מאי</b> <small>[מה]</small> <b>מברך?</b>
<b>אמר ר' יעקב אמר ר' אושעיא:</b> הברכה מתרכזת בפסוק

Daf 11b

<b>"יוצר אור ובורא חשך</b> עושה שלום ובורא רע אני ה' עושה כל אלה" (ישעיה מה, ז).
על נוסחה של הברכה שואלים: ו<b>לימא</b> <small>[ויאמר]</small> בנוסח הברכה: <b>"יוצר אור ובורא נוגה"</b> כדי לא לומר "חושך", שיש בו משום גנאי!
ומשיבים: <b>כדכתיב קאמרינן</b> <small>[כפי שנאמר אנו אומרים],</small> ואיננו משנים מנוסח המקרא.
את התשובה הזו מתקיפים: <b>אלא מעתה "עושה שלום ובורא רע", מי קא אמרינן כדכתיב</b> <small>[האם אומרים אנו כפי שנאמר]?!</small> <b>אלא כתיב</b> <small>[נאמר]</small> <b>"רע" וקרינן</b> <small>[ואנו קוראים]</small> <b>"הכל"</b> שהוא <b>לישנא מעליא</b> <small>[לשון מעולה,</small> נקיה<small>],</small> שלא להזכיר "רע", ואם כן <b>הכא נמי לימא</b> <small>[גם כאן יאמר]</small> <b>"נוגה", לישנא מעליא</b> <small>[בלשון נקיה]!</small>
<b>אלא אמר רבא:</b> הטעם שאנו מזכירים "בורא חושך" הוא <b>כדי להזכיר מדת יום בלילה ומדת לילה ביום,</b> ועל ידי כך מצרפים את היום והלילה לאחדות שיש בה חלקים שונים.
ומוסיפים לשאול: <b>בשלמא</b> <small>[נניח]</small> <b>מדת לילה ביום</b> מזכירים <b>כדאמרינן</b> <small>[כפי שאמרנו]:</small> <b>"יוצר אור ובורא חושך", אלא מדת יום בלילה, היכי משכחת לה</b> <small>[היכן מוצא אתה אותה]?</small> שהרי בברכת המאורות בלילה אין מזכירים "יוצר אור"?
<b>אמר אביי:</b> בכל זאת מזכירים מדת יום בברכת הלילה במילים <b>"גולל אור מפני חשך וחשך מפני אור".</b>
<big>א</big> ושואלים: <b>ואידך מאי היא</b> <small>[והאחרת מה היא]?</small> מה הוא נוסחה של הברכה האחרת מברכות קריאת שמע? <b>אמר רב יהודה אמר שמואל: "אהבה רבה". וכן אורי ליה</b> <small>[הורה לו]</small> <b>ר' אלעזר לר' פדת בריה</b> <small>[בנו],</small> שיש לומר <b>"אהבה רבה".</b>
ו<b>תניא נמי הכי</b> <small>[שנויה</small> ברייתא <small>גם כן כך]:</small> <b>אין אומרים "אהבת עולם", אלא "אהבה רבה". ו</b>אף על פי כן <b>רבנן אמרי</b> <small>[חכמים אומרים]</small> שיש לומר <b>"אהבת עולם", וכן הוא,</b> הכתוב, <b>אומר,</b> וממנו סמך לכך: <b>"ואהבת עולם אהבתיך על כן משכתיך חסד"</b> (ירמיהו לא, ג).
<big>ב</big> ברכת "אהבה רבה" עניינה הזכרת אהבת ה' לנו, ושבח על התורה. ולכן <b>אמר רב יהודה אמר שמואל: השכים לשנות, עד שלא קרא קריאת שמע</b> — <b>צריך לברך</b> ברכה מיוחדת על התורה. <b>משקרא קריאת שמע</b> — <b>אין צריך לברך, שכבר נפטר ב"אהבה רבה",</b> שאף משמעותה כברכה הרגילה על התורה. ואגב העיסוק בברכת התורה הובאו חילוקי דעות מה היא תורה לענין זה של חובת ברכה לפניה.
<b>אמר רב הונא:</b> רק <b>למקרא צריך לברך,</b> כי הוא דבר ה', <b>ו</b>אולם <b>למדרש</b> ההלכה הנובע מתוך המקראות — <b>אינו צריך לברך.</b>
<b>ור' אלעזר אמר: למקרא ולמדרש</b> שאף הוא בגדר הוצאת ההלכות מדברי המקראות עצמם <b>צריך לברך,</b> אבל <b>למשנה אינו צריך לברך,</b> שאינה אלא פסקי ההלכה כפי שיסדוה החכמים.
<b>ור' יוחנן אמר: אף למשנה נמי</b> <small>[גם כן]</small> <b>צריך לברך,</b> כי היא כוללת את ההלכה הפסוקה והמחייבת, <b>אבל לתלמוד</b> שהוא העיון במשנה ובטעמיה, <b>אין צריך לברך.</b>
<b>ורבא אמר: אף לתלמוד צריך לחזור ולברך,</b> כי התלמוד הוא האמצעי האמיתי לברר את משמעותן של ההלכות ואין לימוד תורה לאמיתו אלא בדרך זו. ודברים אלה נסמכים על הלכה למעשה שראו במנהגו של רב.
ש<b>אמר</b> תלמידו <b>רב חייא בר אשי: זימנין סגיאין הוה קאימנא קמיה</b> <small>[פעמים רבות הייתי עומד לפני]</small> <b>רב לתנויי פרקין ב"ספרא דבי רב"</b> <small>[ללמוד את פרקנו ב"ספר של בית רב",</small> "תורת כהנים"<small>]</small> וראיתי שרב <b>הוה</b> <small>[היה]</small> <b>מקדים וקא משי ידיה, ובריך, ומתני לן פרקין</b> <small>[ורוחץ את ידיו, ומברך, ושונה לנו</small> את <small>פרקנו].</small> ואם כן רואים מכאן שאף לפני לימוד והסברת "תורת כהנים" שהוא כלימוד גמרא — יש לברך.
ומבררים: <b>מאי</b> <small>[מה]</small> נוסח הברכה אותה <b>מברך?</b> גם בנוסח ברכת התורה נחלקו הדעות; <b>אמר רב יהודה אמר שמואל:</b> נוסחה הוא כשאר ברכות המצוות "ברוך אתה ה' אלהינו מלך העולם <b>אשר קדשנו במצותיו וצונו לעסוק בדברי תורה". </b>
<b>ו</b>אילו <b>ר' יוחנן מסיים בה הכי</b> <small>[</small>מוסיף בה <small>כסיום]</small> כעין ברכה נוספת <b>"הערב נא</b> (עשה את הדברים עריבים) <b>ה' אלהינו את דברי תורתך בפינו ובפיפיות</b> (פיות) <b>עמך בית ישראל ונהיה אנחנו וצאצאינו וצאצאי עמך בית ישראל כלנו יודעי שמך ועוסקי תורתך ברוך אתה ה' המלמד תורה לעמו ישראל".</b>
<b>ורב המנונא אמר</b> נוסח אחר: <b>"אשר בחר בנו מכל העמים ונתן לנו את תורתו. ברוך אתה ה' נותן התורה".</b> ועל כך <b>אמר רב המנונא: זו היא מעולה שבברכות</b> התורה, שבנוסחה הקצר היא מצרפת הודאה לה' על התורה וקילוס לתורה ולישראל,
ומכיון שנאמרו בדבר זה שלוש נוסחות ברכה, אשר לכל אחת מעלה משלה, הוסכם כי <b>הלכך</b> <small>[לכן]</small> <b>לימרינהו לכולהו</b> <small>[שיאמרו את כולן]</small> כברכות התורה.
<big>ג</big> ומעתה שבים לעסוק בברכות קריאת שמע, ומביאים לשם כך מתוך תיאור נוהגי בית המקדש. <b>תנן התם</b> <small>[שנינו שם]</small> במסכת תמיד: בשחר <b>אמר להם הממונה</b> על סדרי המקדש, לכהנים אנשי המשמר: <b>"ברכו ברכה אחת!". והם</b> אנשי המשמר <b>ברכו. ו</b>עוד <b>קראו עשרת הדברות,</b> ואת פרשיות <b>"שמע", "והיה אם שמוע", "ויאמר"</b> כרגיל בקריאת שמע. <b>ו</b>עוד <b>ברכו את העם שלש ברכות,</b> שהן <b>"אמת ויציב",</b> שהיא הברכה שלאחר קריאת שמע, <b>ועבודה,</b> ברכה מיוחדת על קבלת הקרבנות ברצון לפני ה', בדומה לברכת "רצה" אשר בשמונה עשרה, <b>וברכת כהנים</b> בדרך תפילה ובלא נשיאת כפים (תוספות). <b>ובשבת מוסיפין ברכה אחת למשמר היוצא,</b> כי ביום השבת מתחלפים משמרות הכהנים העובדים במקדש, ומוסיפים ברכה לכבוד המשמר הקודם. פרטים אחדים במשנה זו אינם ברורים למדי.
ראשית: <b>מאי</b> <small>[מהי]</small> <b>"ברכה אחת"</b> שהורה הממונה לברך? איזו ברכה היא? ומסופר: <b>כי הא</b> <small>[כמו זה]</small> שאירע ש<b>ר' אבא ור' יוסי בר אבא אקלעו לההוא אתרא</b> <small>[נזדמנו למקום אחד]</small> שלא נתפרש שמו, <b>בעו מנייהו</b> <small>[שאלו מהם]</small> בני המקום: <b>מאי</b> <small>[מהי]</small> <b>"ברכה אחת"</b> הכתובה במשנה? <b>לא הוה בידייהו</b> <small>[היה בידם]</small> תשובה. <b>ו</b>על כן <b>אתו שיילוהו</b> <small>[באו ושאלוהו]</small> את <b>רב מתנה</b> וגם הוא <b>לא הוה בידיה</b> <small>[היתה בידו]</small> תשובה. <b>אתו שיילוהו</b> <small>[הלכו</small> אז <small>ושאלו]</small> את <b>רב יהודה.</b> והוא <b>אמר להו</b> <small>[להם]:</small> <b>הכי</b> <small>[כך]</small> <b>אמר שמואל, "אהבה רבה"</b> היא הברכה האחת שהיה משמר הכהנים מברך.
תשובה אחרת לשאלה זו <b>אמר ר' זריקא, אמר ר' אמי, אמר ר' שמעון בן לקיש:</b> ברכה זו היא "יוצר אור". בבבל שמעו את דברי ר' שמעון בן לקיש בצורה זו. ואולם <b>כי אתא</b> <small>[</small>כאשר <small>בא]</small> <b>רב יצחק בר יוסף</b> מארץ ישראל לבבל, <b>אמר</b> שלא כך היה המעשה, ו<b>הא</b> <small>[</small>הלכה <small>זו]</small> שאמר <b>ר' זריקא</b> בשם ריש לקיש <b>לאו</b> <small>[לא]</small> <b>בפירוש אתמר</b> <small>[נאמר]</small> <b>אלא מכללא אתמר</b> <small>[מכלל הדברים</small> של ריש לקיש וממסקנתם <small>נאמר].</small> ש<b>אמר ר' זריקא אמר ר' אמי, אמר ר' שמעון בן לקיש: זאת אומרת,</b> כלומר, ניתן להסיק מהביטוי "ברכו ברכה אחת" שבמסכת תמיד כי <b>ברכות</b> שלפני קריאת שמע <b>אין מעכבות זו את זו.</b> שאם אמר רק אחת מהן יצא ידי חובה באותה שאמר, כי שתי הברכות אינן תלויות זו בזו ומכאן הסיק ר' זריקא שדעת ריש לקיש שברכה אחת זו היא "יוצר אור". מדברי ר' שמעון בן לקיש הסיקו שלדעתו הברכה האחת היא ברכת "יוצר אור".
וכך היתה דרך השיקול של אותם חכמים: <b>אי אמרת בשלמא</b> <small>[נניח אם אומר אתה]</small> כי <b>"יוצר אור" הוו אמרי</b> <small>[היו אומרים],</small> <b>היינו</b> <small>[זהו]</small> המובן של דברי ריש לקיש <b>ברכות אין מעכבות זו את זו, דלא קא אמרי</b> <small>[שאינם אומרים]</small> <b>"אהבה רבה"</b> אלא רק ברכת "יוצר אור" לבדה, ואף על פי כן יצאו ידי חובת ברכה זו.

Daf 12a

<b>אלא, אי אמרת</b> <small>[אם תאמר]</small> כי <b>"אהבה רבה" הוו אמרי</b> <small>[היו אומרים]</small> ודילגו על ברכת "יוצר אור" <b>מאי</b> <small>[מה],</small> מדוע תסיק מכאן ש<b>ברכות אין מעכבות זו את זו?</b> שכן אפשר אז להסביר אמירתה של ברכה אחת בלבד בצורה אחרת: <b>דלמא האי</b> <small>[שמא זה]</small> ש<b>לא אמרי</b> <small>[אמרו]</small> <b>"יוצר אור"</b> הוא <b>משום</b> ש<b>לא מטא</b> <small>[הגיע]</small> <b>זמן "יוצר אור",</b> שעדיין לא זרח אור השמש כי ברכות המשמר נאמרות בשעות הבוקר המוקדמות, הרבה לפני הזריחה, <b>ו</b>אחר כך <b>כי מטא</b> <small>[כאשר הגיע]</small> <b>זמן "יוצר אור" הוו אמרי</b> <small>[היו אומרים].</small> ואם כן, מן העובדה אשר הסיק ר' שמעון בן לקיש כי "ברכות אין מעכבות זו את זו" ברור שלדעתו הברכה שאמרו אנשי המשמר היתה "יוצר אור".
מאחר שטיעון זה נראה שקול ומשכנע, שואלים עתה: <b>ואי מכללא</b> <small>[ואם מכלל</small> הדברים<small>]</small> ולא מאמירה מפורשת הוסקו <b>מאי</b> <small>[מה]</small> הפגם בשיקול הזה? שלכאורה אין להבין אחרת את דברי ריש לקיש.
ומשיבים: <b>דאי מכללא</b> <small>[שאם מכלל</small> הדברים הסיקו<small>]</small> אפשר לומר כי <b>לעולם "אהבה רבה" הוו אמרי</b> <small>[היו אומרים].</small> <b>וכי מטא</b> <small>[כאשר הגיע]</small> <b>זמן "יוצר אור" הוו אמרי ליה</b> <small>[היו אומרים אותו].</small> <b>ומאי</b> <small>[ומה</small> פירוש הדברים<small>]</small> <b>"ברכות אין מעכבות זו את זו"</b> — <b>סדר ברכות.</b> כלומר, ר' שמעון בן לקיש לא אמר שהברכות הנן בלתי תלויות זו בזו, אלא רק שסדר הברכות אינו מעכב, ואף אם אמר "אהבה רבה" לפני "יוצר אור" ולא כרגיל, יצא ידי חובתו. ואם כן איננו יכולים להוכיח מדבריו מה היתה דעתו ביחס לפירוש "ברכה אחת".
<big>א</big> סופר מקודם כי הכהנים במקדש היו <b>קורין עשרת הדברות</b> ואת פרשיות <b>"שמע", "והיה אם שמוע", "ויאמר", "אמת ויציב", ועבודה, וברכת כהנים.</b>
<b>אמר רב יהודה אמר שמואל: אף בגבולין</b> (מחוץ לבית המקדש) <b>בקשו לקרות כן</b> את עשרת הדברות בכל יום, מפני שהם יסודה של התורה (רמב"ם), <b>אלא שכבר בטלום</b> את קריאת הדברות <b>מפני תרעומת המינין,</b> שהיו המינים אומרים ששאר התורה מחוץ לעשרת הדברות אינה מפי ה' (ירושלמי) ואם ידגישו את הדברות בקריאה בכל יום יהא זה כאילו חיזוק לדבריהם, ועל כן השמיטום מסדר התפילה.
<b>תניא נמי הכי</b> <small>[שנויה</small> בריתא <small>גם כן כך],</small> <b>ר' נתן אומר: בגבולין בקשו לקרות כן, אלא שכבר בטלום מפני תרעומת המינין.</b>
ומסופר כי כמה חכמים רצו לחדש את קריאת עשרת הדברות, וכמו ש<b>רבה בר בר חנה סבר למקבעינהו</b> <small>[חשב לקבען]</small> <b>ב</b>עיר <b>סורא,</b> אך <b>אמר ליה</b> <small>[לו]</small> <b>רב חסדא: כבר בטלום מפני תרעומת המינין.</b>
וכן כשרצה <b>אמימר סבר למקבעינהו</b> <small>[חשב לקבען]</small> <b>ב</b>עיר <b>נהרדעא, אמר ליה</b> <small>[לו]</small> גדול חכמי הדור, <b>רב אשי: כבר בטלום מפני תרעומת המינין.</b>
במשנה במסכת תמיד נאמר כי <b>בשבת</b> היו <b>מוסיפים</b> עוד <b>ברכה אחת למשמר היוצא.</b> ושואלים: <b>מאי</b> <small>[מה]</small> <b>ברכה אחת</b> זו? <b>אמר ר' חלבו: משמר היוצא</b> המסיים את עבודתו בשבת זו <b>אומר למשמר הנכנס: "מי ששכן את שמו בבית הזה, הוא ישכין ביניכם אהבה ואחוה ושלום וריעות".</b>
<big>ב</big> שנינו במשנה: שב<b>מקום שאמרו להאריך</b> אינו רשאי לקצר, וכן להיפך. הסוגיה הבאה עוסקת בבעיה הנסמכת במדה ידועה על מסקנות מדברי משנתנו זו. לשאלה העיקרית מקדימים בירור משני של בעיה פשוטה יותר; <b>פשיטא</b> <small>[פשוט,</small> מובן מאליו<small>]</small> כי <b>היכא דקא נקיט כסא דחמרא בידיה וקסבר דשכרא</b> <small>[היכן שאחז כוס יין בידו, וחשב ששכר]</small> <b>הוא, ופתח ומברך אדעתא דשכרא</b> <small>[על דעת ש</small>המשקה הוא <small>שכר],</small> שרצה לברך כדרך שמברכים על שתיית השכר ברכת "שהכל נהיה בדברו", ואחר כך שם לב שבידו יין <b>וסיים בדחמרא</b> <small>[בשל יין],</small> שסיים את הברכה כדרך הברכה על יין "בורא פרי הגפן" — ברור ש<b>יצא,</b> שבמקרה מיוחד זה <b>אי נמי</b> <small>[אם גם,</small> אפילו<small>]</small> <b>אם אמר "שהכל נהיה בדברו"</b> כפי שחשב לומר מתחילה — <b>יצא. דהא תנן</b> <small>[שהרי שנינו</small> במשנה<small>]:</small> <b>על כולם</b> (על כל מאכל) <b>אם אמר "שהכל נהיה בדברו"</b> אף שלכתחילה נקבעו למיני מאכלים ברכות שונות, לאחר מעשה יפה כוחה של ברכה כללית זו ("שהכל") להוציאו ידי חובה בכל. ולכן אם חזר בו ואמר ברכת היין כתקונה — <b>יצא</b> ידי חובתו בכל אופן.
<b>אלא</b> מה יהא <b>היכא דקא נקיט כסא דשכרא בידיה וקסבר דחמרא</b> <small>[היכן שאחז כוס שכר בידו וחשב שיין]</small> <b>הוא, פתח ובריך אדעתא דחמרא</b> <small>[וברך על דעת יין],</small> שרצה לברך "בורא פרי הגפן", וכאשר שם לב שאין זה יין <b>סיים בדשכרא</b> <small>[בשל שכר],</small> בברכת "שהכל", <b>מאי</b> <small>[מה]</small> יהא דינה של ברכה זו? שלכאורה מורכבת ברכה זו משני חלקים, החלק הראשון ("בורא פרי הגפן") אינו יכול להוציא ידי חובה, ואילו החלק השני ("שהכל") הוא הברכה הראויה.
והשאלה היא: האם <b>בתר</b> <small>[אחר]</small> <b>עיקר</b> ה<b>ברכה אזלינן</b> <small>[אנו הולכים],</small> <b>או בתר</b> <small>[אחר]</small> ה<b>חתימה אזלינן</b> <small>[אנו הולכים].</small>
<b>תא שמע</b> <small>[בוא</small> ו<small>שמע]</small> ראיה ממה ששנינו בברייתא הדנה במקרה הדומה לבעיה שלפנינו, וממנה פתרון אפשרי לבעיה זו: מי שברך ברכות קריאת שמע ב<b>שחרית,</b> אם פתח <b>ב"יוצר אור"</b> כראוי <b>וסיים ב"מעריב ערבים"</b> — <b>לא יצא</b> חובת הברכה. ואולם להיפך אם <b>פתח ב"מעריב ערבים" וסיים ב"יוצר אור"</b> — <b>יצא.</b>
ומעין דברים אלה בברכת קריאת שמע ב<b>ערבית, אם פתח ב"מעריב ערבים" וסיים ב"יוצר אור"</b> — <b>לא יצא.</b> אך אם <b>פתח ב"יוצר אור" וסיים ב"מעריב ערבים"</b> — <b>יצא.</b>
ומסכמת הברייתא את הדברים, <b>כללו של דבר: הכל הולך אחר החתום.</b> ולפי הנחיה זו אפשר לפתור גם את השאלה בברכות הנהנין שהועלתה מקודם.
את ההוכחה הזו דוחים: <b>שאני התם</b> <small>[שונה שם,</small> בברכת המאורות<small>]</small> <b>דקאמר</b> <small>[ש</small>הוא <small>אומר] "ברוך</small> אתה ה' <b>יוצר המאורות"</b> (וכפי כן בערב הוא אומר "ברוך אתה ה' המעריב ערבים"), שמאחר שברכות אלה הינן ארוכות ומסתיימות בברכה בסופן שהיא מרכזה של הברכה, אפשר לומר שבגלל סיבה זו "הכל הולך אחר החיתום". ואולם בברכה קצרה כמו "שהכל" או "בורא פרי הגפן" יתכן שאם חלקה הראשון פגום — נפסלה הברכה כולה. החלוקה שנעשתה בין ברכת המאורות לברכת הנהנין היתה מבוססת על ההנחה כי חתימתה של ברכת המאורות "ברוך אתה ה' יוצר המאורות" הריהי ברכה מושלמת לעצמה.
ואולם דבר זה אינו ברור כל עיקר, כי <b>הניחא</b> <small>[זה נוח],</small> מה שאמרנו מתקבל <b>ל</b>שיטת <b>רב</b> ש<b>אמר</b> ש<b>כל ברכה שאין בה הזכרת השם</b> — <b>אינה ברכה,</b> ומכיון שבברכת "יוצר אור" יש הזכרת השם — הרי זו ברכה מושלמת לעצמה, <b>אלא ל</b>שיטת <b>ר' יוחנן</b> ש<b>אמר: כל ברכה שאין בה מלכות,</b> כלומר, הזכרת "אלהינו מלך העולם" — <b>אינה ברכה,</b> הרי שחתימת ברכת "יוצר אור" שאין בה הזכרת מלכות אינה ברכה לעצמה, ולשיטה זו <b>מאי איכא למימר</b> <small>[מה יש לומר]</small> כדי להבדיל בין חתימת ברכת הנהנין וחתימת ברכת המאורות?
ומשיבים: גם לדעת ר' יוחנן חתימתה של ברכת המאורות הינה מושלמת, <b>אלא כיון</b> ש<b>אמר רבה בר עולא</b> שמזכירים את "בורא חושך" ביום, ו"גולל אור מפני חושך" בלילה <b>כדי להזכיר מדת יום בלילה ומדת לילה ביום,</b> הרי שפתיחת הברכה (שבה יש שם מלכות — בערב ובבוקר) מיוחדת ליום או ללילה ו<b>כי קאמר</b> <small>[כאשר אמר]</small> <b>ברכה ומלכות מעיקרא</b> <small>[מתחילה]</small> בראשיתה של הברכה — <b>אתרוייהו קאמר</b> <small>[על שניהם אמר],</small> גם על של יום וגם על של לילה. על כן אין להביא הוכחה מברכת המאורות לברכת הנהנין.
ומנסים להביא ראיה אחרת: <b>תא שמע מסיפא</b> <small>[בוא</small> ו<small>שמע</small> פתרון לדבר <small>מ</small>מה ששנינו <small>בסוף]</small> הברייתא שהובאה מקודם, המסיימת בלשון: <b>"כללו של דבר": הכל הולך אחר החתום,</b> וסיומת זו <b>"כללו של דבר" לאתויי מאי</b> <small>[להביא</small> את <small>מה]?</small> מה היא באה להוסיף על הדוגמא המפורטת? <b>לאו לאתויי הא דאמרן</b> <small>[</small>האם <small>לא להביא</small> את <small>מה שאמרנו]</small> ולהודיענו כי בכל מקרה בין בברכה ארוכה ובין בברכה קצרה — הכל הולך אחר החיתום?
ודוחים: <b>לא, לאתויי נהמא ותמרי</b> <small>[להביא לחם ותמרים],</small> שאחר אכילת הלחם מברכים ברכת המזון ארוכה, ואחר התמרים מברכים ברכה קצרה יותר (מעין שלוש). ועל טעויות בשתי ברכות אלה נאמר הכלל "הכל הולך אחר החיתום". ומבררים <b>היכי דמי</b> <small>[כיצד</small> היו הדברים <small>בדיוק]</small> בטעות זו שבברכות. <b>אילימא</b> <small>[אם נאמר]</small> ש<b>אכל נהמא</b> <small>[לחם],</small> <b>וקסבר דתמרי</b> <small>[וחשב שתמרים]</small> <b>אכל, ופתח</b> בברכה <b>אדעתא דתמרי</b> <small>[על דעת תמרים]</small> <b>וסיים בדנהמא</b> <small>[בשל לחם]</small> — הלא <b>היינו בעיין</b> <small>[זוהי בעייתנו]</small> והיא זהה לשאלה בענין ברכת היין והשכר!
והתשובה: <b>לא צריכא</b> <small>[נצרכה],</small> לא נאמר הדבר אלא למקרה מיוחד, בהקשר הבא: <b>כגון</b> ש<b>אכל תמרי</b> <small>[תמרים],</small> <b>וקסבר נהמא</b> <small>[וחשב</small> ש<small>לחם]</small> <b>אכל, ופתח</b> בברכה <b>בדנהמא</b> <small>[בשל לחם],</small> <b>וסיים בדתמרי</b> <small>[בשל תמרים]</small> — <b>יצא.</b> שכן במקרה זה <b>אפילו סיים בנהמא</b> <small>[לחם]</small> — <b>נמי</b> <small>[גם כן]</small> <b>יצא.</b>
<b>מאי טעמא</b> <small>[מה טעם]</small> — <b>דתמרי נמי מיזן זייני</b> <small>[שהתמרים אף</small> הם <small>מזינים],</small> ומי שאכל וברך עליהם ברכת המזון כברכה שעל הלחם, אף שלכתחילה אינו צריך לעשות זאת, אף על פי כן לאחר מעשה יצא ידי חובה. ועל מקרה מיוחד כגון זה נאמר בברייתא "הכל הולך אחר החיתום". והסיכום הוא איפוא שהשאלה ביחס לברכה שחציה הראשון אינו מתאים וחציה השני ראוי, נשארה ללא פתרון.
<big>ג</big> מכאן שבים לדון בבירור נוסחן של ברכות קריאת שמע. <b>אמר רבה בר חיננא סבא משמיה</b> <small>[משמו]</small> של <b>רב: כל שלא אמר</b> בפתיחת הברכה שלאחר קריאת שמע <b>"אמת ויציב"</b> ב<b>שחרית, ו"אמת ואמונה"</b> ב<b>ערבית</b> — <b>לא יצא ידי חובתו</b> (המאירי), ורמז לשינוי זה ממה <b>שנאמר: "להגיד בבקר חסדך ואמונתך בלילות"</b> (תהלים צב, ג), שבבוקר יש להזכיר את חסד ה', ובלילה להדגיש את צד האמונה.
<b>ו</b>עוד הביאו דברים ש<b>אמר רבה בר חיננא סבא משמיה</b> <small>[משמו]</small> של <b>רב: המתפלל, כשהוא כורע</b> בברכות שצריך לכרוע בהן <b>כורע ב</b>שעה שהוא אומר "ברוך", <b>וכשהוא זוקף</b> מכריעתו מיד אחר כך — <b>זוקף ב</b>שעה שהוא מזכיר <b>שם</b> ה'.
<b>אמר שמואל</b> שהיה חבירו של רב והאריך ימים אחריו, רמז לדברי רב אלה: <b>מאי טעמא</b> <small>[מה הטעם]</small> של <b>רב</b> שבשעה שמזכיר שם ה' יזקוף — <b>דכתיב</b> <small>[שנאמר]</small> <b>: "ה' זוקף כפופים"</b> (תהלים קמו, ח), שבהזכרת שם ה' קם הוא מכפיפתו להזכיר כי ה' תמיד זוקף כפופים.
<b>מתיבי</b> <small>[מקשים]</small> על כך ממה ששנינו בשבחו של כהן: <b>"מפני שמי נחת הוא"</b> (מלאכי ב, ה), ומכאן שעל האדם להיות נכנע (נחת) לפני שם ה', ולא לזקוף.
ומשיבים על כך: <b>מי כתיב</b> <small>[האם נאמר]</small> <b>"בשמי"?</b> אלא <b>"מפני שמי" כתיב</b> <small>[נאמר],</small> והכוונה שלפני שהוא מזכיר את השם — אז הוא ניחת ונכנע, כשכורע ב"ברוך".
מסופר: <b>אמר ליה</b> <small>[לו]</small> <b>שמואל לחייא בר רב: בר אוריין</b> <small>[בן תורה],</small> <b>תא ואימא</b> <small>[בוא ואומר]</small> <b>לך מלתא מעלייתא</b> <small>[דבר מעולה]</small> ש<b>אמר אבוך</b> <small>[אביך].</small> <b>הכי</b> <small>[כך]</small> <b>אמר אבוך</b> <small>[אביך]:</small> <b>כשהוא כורע</b> — <b>כורע ב"ברוך", כשהוא זוקף</b> — <b>זוקף בשם.</b>

Daf 12b

ומענין הכריעות מסופר: <b>רב ששת, כי</b> <small>[כאשר]</small> <b>כרע</b> — <b>כרע כחיזרא</b> <small>[כמקל]</small> בבת אחת ובלא להשתהות. <b>כי קא זקיף</b> <small>[כאשר היה זוקף]</small> — <b>זקיף כחיויא</b> <small>[זקף כנחש]</small> המגביה את עצמו מעט מעט, להראות שאימת ה' עליו, בכריעתו ובזקיפתו (הבונה).
<big>א</big> <b>ו</b>עוד <b>אמר רבה בר חיננא סבא משמיה</b> <small>[משמו]</small> של <b>רב</b> בענין נוסח הברכות: <b>כל השנה כולה אדם מתפלל</b> וחותם בברכה השלישית של שמונה עשרה בנוסח <b>"האל הקדוש",</b> וכשהוא חותם את הברכה על השבת המשפט לישראל הוא חותם <b>"מלך אוהב צדקה ומשפט", חוץ מעשרה ימים שבין ראש השנה ויום הכפורים</b> (הם המכונים "עשרת ימי תשובה", הכוללים את שני ימי ראש השנה ויום הכיפורים ושבעת הימים שביניהם), שבהם מדגישים את מלכות ה', <b>ש</b>אז <b>מתפלל וחותם "המלך הקדוש", ו</b>כן <b>"המלך המשפט",</b> כלומר, המלך המגלה את עצמו במשפט.
<b>ו</b>לעומת זאת <b>ר' אלעזר אמר</b> שאין להקפיד ו<b>אפילו</b> אם <b>אמר "האל הקדוש"</b> באותם עשרה ימים — <b>יצא</b> ידי חובתו. וראיה לדבר ממה <b>שנאמר: "ויגבה ה' צבאות במשפט והאל הקדוש נקדש בצדקה"</b> (ישעיה ה, טז), ומפרש: <b>אימתי</b> שייך לומר <b>"ויגבה ה' צבאות במשפט",</b> שהוא מתגלה במשפט — <b>אלו עשרה ימים שמראש השנה ועד יום הכפורים, וקאמר</b> <small>[ואמר]</small> שם בלשון <b>"האל הקדוש",</b> הרי שביטוי זה דיו להדגיש את רוממות ה', ואין צורך לשנות.
ושואלים: <b>מאי הוה עלה</b> <small>[מה היה עליה]</small> על הלכה זו, לגבי פסק?
ואף בכך נחלקו הדעות: <b>אמר רב יוסף</b> בדומה לשיטת ר' אלעזר: אין לשנות מן הנוסח הקבוע <b>"האל הקדוש" ו"מלך אוהב צדקה ומשפט"". רבה אמר</b> כדעת רב: <b>"המלך הקדוש" ו"המלך המשפט".</b> ומסכמים: <b>והלכתא</b> <small>[והלכה]</small> <b>כרבה.</b>
<big>ב</big> <b>ו</b>עוד <b>אמר רבה בר חיננא סבא משמיה</b> <small>[משמו]</small> של <b>רב: כל שאפשר לו לבקש רחמים על חבירו ואינו מבקש</b> — <b>נקרא "חוטא".</b> וראיה לדבר מדברי שמואל <b>ש</b>אחר שהוכיח קשות את העם <b>נאמר: "גם אנכי חלילה לי מחטא לה' מחדל להתפלל בעדכם</b> והוריתי אתכם בדרך הטובה והישרה<b>"</b> (שמואל א' יב, כג), הרי שאם היה חדל מהתפלל — היה זה חטא.
<b>אמר רבא: אם תלמיד חכם הוא</b> וצריך לרחמים, לא די שיתפלל עליו אלא <b>צריך שיחלה עצמו עליו,</b> בדאגה יתירה. מעתה באים לברר את מקור הלכה זו.
<b>מאי טעמא</b> <small>[מה טעם]</small> הדבר? <b>אילימא</b> <small>[אם לומר]</small> שהוא <b>משום דכתיב</b> <small>[שנאמר]</small> שאמר שאול לאנשיו: <b>"ואין חלה מכם עלי ואין גולה את אזני"</b> וגו' (שמואל א' כב, ח), שנראה כי שאול, כתלמיד חכם, ראוי שידאגו לו עד כדי שיחלו עליו — מכאן אין ראיה גמורה, כי <b>דילמא</b> <small>[שמא]</small> <b>מלך שאני</b> <small>[שונה</small> הוא<small>],</small> ואולי דאגה יתירה כעין זו ראויה אך למלך לבדו. <b>אלא מהכא</b> <small>[מכאן]</small> יש להוכיח זאת: כאשר מספר דוד על שונאיו, דואג ואחיתופל שהיו תלמידי חכמים, אומר הוא: <b>"ואני בחלותם לבושי</b> שק עניתי בצום נפשי <b>"</b>וגו' (תהלים לה, יג), הרי שעל תלמידי חכמים יש לדאוג ביותר, עד כדי לבישת שק וצום לבקש על הבראתם.
<big>ג</big> <b>ו</b>עוד <b>אמר רבה בר חיננא סבא משמיה</b> <small>[משמו]</small> של <b>רב: כל העושה דבר עבירה ומתבייש בו</b> — <b>מוחלין לו על כל עונותיו.</b> שהמתבייש על עבירה סימן הוא שהגיע למאוס את העבירה בכלל, וגדול כוחה של בושה זו למחול לו על כל עוונותיו (הריא"ף). וראיה לדבר ממה <b>שנאמר: "למען תזכרי ובשת ולא יהיה לך עוד פתחון פה מפני כלמתך בכפרי לך לכל אשר עשית נאם ה' אלהים"</b> (יחזקאל טז, סג).
ואולם ראיה זו נדחית: <b>דילמא</b> <small>[שמא]</small> ה<b>צבור שאני</b> <small>[שונה],</small> כי ממהרים למחול לציבור מליחיד. <b>אלא</b> הראיה, שאף יחיד נמחלים עוונותיו אם התבייש בעבירה שעשה, היא <b>מהכא</b> <small>[מכאן]</small> מהמסופר בשאול המלך ששאל באוב את שמואל ערב המלחמה עם הפלישתים: <b>"ויאמר שמואל אל שאול למה הרגזתני להעלות אתי ויאמר שאול צר לי מאד ופלשתים נלחמים בי (וה') [ואלהים] סר מעלי ולא ענני עוד גם ביד הנביאים גם בחלמות ואקראה לך להודיעני מה אעשה"</b> (שמואל א כח, טו). הרי ששאול מספר ששאל בנביאים וגם בחלומות, <b>ואילו "אורים ותומים" לא קאמר</b> <small>[אמר]</small> ששאל בהם, ולא נענה.
וטעמו של דבר — <b>משום דקטליה</b> <small>[שהרג]</small> <b>לנוב עיר הכהנים</b> ונתבייש להזכיר אורים ותומים הנשאלים על ידי כהן, משום חטא נוב.
ומסיימים: <b>ומנין דאחילו ליה</b> <small>[שמחלו לו]</small> לשאול על עוונותיו <b>מן שמיא</b> <small>[השמים]</small> — <b>שנאמר</b> שענה שמואל לשאול: <b>"ויאמר שמואל אל שאול ומחר אתה ובניך עמי"</b> (שם יט), <b>ואמר ר' יוחנן, "עמי"</b> משמעו לא רק שימות, אלא גם צד נחמה — <b>במחיצתי</b> בין הצדיקים, הרי שנמחלו לו עוונותיו.
ואילו <b>רבנן אמרי</b> <small>[חכמים אומרים]</small> ומביאים ראיה אחרת לכך שנמחל לשאול, <b>מהכא</b> <small>[מכאן],</small> ממה שהגבעונים אמרו לדוד <b>"</b>יותן לנו שבעה אנשים מבניו <b>והוקענום לה' בגבעת שאול בחיר ה'"</b> (שמואל ב כא, ו). וודאי שהגבעונים אשר זעמו על שאול לא קראו לו "בחיר ה'". ועל כן יש להבין ביטוי זה שאינו מדברי הגבעונים, אלא <b>יצתה בת קול ואמרה "בחיר ה'",</b> שנמחלו עוונותיו, והוא נמנה בין הצדיקים הגמורים.
<big>ד</big> ומכאן שבים אל נושא הפרק, ענין קריאת שמע. <b>אמר ר' אבהו בן זוטרתי אמר ר' יהודה בר זבידא: בקשו</b> חכמים <b>לקבוע את פרשת בלק</b> (ברכות בלעם) <b>בקריאת שמע,</b> שתהא חלק מן הקריאה שבכל יום, <b>ומפני מה לא קבעוה</b> — <b>משום טורח צבור,</b> שאין להטריח על הרבים בהוספת דברים.
ומעתה באים לברר <b>מאי טעמא</b> <small>[מה טעם]</small> רצו להכניס את פרשת בלק? <b>אילימא</b> <small>[אם לומר]</small> <b>משום</b> שהוזכרה בה יציאת מצרים, <b>דכתיב</b> <small>[שנאמר]</small> <b>בה: "אל מציאם ממצרים</b> כתועפות ראם לו<b>"</b> (במדבר כג כב) — אין פרשה זו מיוחדת בכך, שהרי מצויות פרשות רבות אחרות שהוזכרה בהן יציאת מצרים, ואם כן לטעם זה <b>לימא</b> <small>[יאמר]</small> <b>פרשת רבית</b> (ויקרא כה, לה–לח), או <b>פרשת משקלות</b> (שם יט, לג—לז), <b>דכתיב</b> <small>[שנאמר]</small> <b>בהן</b> גם כן <b>יציאת מצרים,</b> וקצרות הן ואין בהן טורח ציבור.
<b>אלא אמר ר' יוסי בר אבין:</b> טעם הדבר הוא <b>משום דכתיב</b> <small>[שנאמר]</small> <b>בה</b> בפרשה זו <b>האי קרא: "כרע שכב כארי וכלביא מי יקימנו</b> מברכיך ברוך ואורריך ארור" <small>(במדבר כד, ט)</small>, שיש בכך מעין הדברים שבקריאת שמע, "בשכבך ובקומך".
על כך שואלים: אם בשל פסוק זה בלבד חשובה פרשת בלק לאומרה בקריאת שמע, <b>ולימא האי פסוקא</b> <small>[ויאמר</small> אם כן <small>פסוק זה]</small> בלבד <b>ותו לא</b> <small>[ולא עוד].</small>
ודוחים: אי אפשר לעשות כן, כי <b>גמירי</b> <small>[למדנו]</small> ש<b>כל פרשה</b> ש<b>פסקה משה</b> — <b>פסקינן</b> <small>[פוסקים אנו]</small> ומותר לנו לקרוא אותה לחוד, אבל פרשה ש<b>לא פסקה משה רבינו</b> — <b>לא פסקינן</b> <small>[אין אנו פוסקים]</small> או מוציאים חלק ממנה. ולקרוא את פרשת בלק כולה לא רצו משום טורח הציבור.
ודנים עוד: <b>פרשת ציצית מפני מה קבעוה</b> בקריאת שמע? שהרי מצד תוכנה אינה שייכת לפרשיות הקודמות!
<b>אמר ר' יהודה בר חביבא: מפני שיש בה חמשה דברים</b> נוסף לענין יציאת מצרים, שהיא עיקר טעמה (מלוא הרועים): <b>מצות ציצית,</b> הזכרת <b>יציאת מצרים,</b> קבלת <b>עול מצות, ו</b>אזהרה מפני <b>דעת מינים,</b> מפני <b>הרהור עבירה</b> של זנות, <b>ו</b>מפני <b>הרהור עבודה זרה.</b>
ומבררים את הדברים, <b>בשלמא הני תלת מפרשן</b> <small>[נניח שלוש אלה</small> הן <small>מפורשות],</small> שכן <b>עול מצות</b> מוזכר בפרשת ציצית במה <b>דכתיב</b> <small>[שנאמר]</small> בפסוק <b>"וראיתם אתו וזכרתם את כל מצות ה'</b> ועשיתם אותם<b>"</b> (במדבר טו, לט), <b>ציצית</b> מפורשת בכתוב, <b>דכתיב</b> <small>[שנאמר]</small> <b>"ועשו להם ציצית וגו'"</b> (שם לח), ואף <b>יציאת מצרים</b> מפורשת בכתוב, <b>דכתיב</b> <small>[שנאמר]:</small> "אני ה' אלהיכם <b>אשר הוצאתי</b> אתכם מארץ מצרים וגו'" (שם מא). <b>אלא</b> שאר דברים שהוזכרו <b>דעת מינים, הרהור עבירה, והרהור עבודה זרה מנלן</b> <small>[מנין לנו],</small> היכן הם בה?
כתשובה מביאים את מה <b>דתניא</b> <small>[ששנינו</small> בברייתא<small>]</small> שבה נדרשים הדברים ברמז מן הפסוק "ולא תתורו אחרי לבבכם ואחרי עיניכם אשר אתם זונים אחריהם" (שם לט). <b>"אחרי לבבכם" זו</b> ההליכה אחרי הרהורי כפירה ו<b>מינות</b> העשויים לעלות בלבו של אדם, <b>וכן</b> ראיה לדבר ממה ש<b>הוא אומר</b> בכתוב: <b>"אמר נבל בלבו אין אלהים</b> השחיתו התעיבו עלילה אין עושה טוב<b>"</b> (תהלים יד, א). ואילו ההליכה אחרי העינים <b>"אחרי עיניכם"</b> משמעה במקרא ש<b>זה</b> להגרר אחרי <b>הרהור עבירה</b> של זנות, שאדם רואה וחומד, <b>שנאמר: "ויאמר שמשון אל אביו אותה קח לי, כי היא ישרה בעיני"</b> (שופטים יד, ג). <b>"אתם זונים"</b> — <b>זה</b> הזנות, מסמלת בדברי הנביאים גם <b>עבודה זרה, וכן הוא אומר "</b>וישובו בני ישראל <b>ויזנו אחרי הבעלים"</b> (שם ח, לג).
<big>ה משנה</big> מצוה מן התורה להזכיר את יציאת מצרים בלילות. ואולם היו שחשבו שמצוה זו (כמצוות תפילין או ציצית) מיוחדת לימים ולא ללילות. ועל כן פסקו: <b>מזכירין יציאת מצרים בלילות,</b> בסמוך לקריאת שמע. ו<b>אמר ר' אלעזר בן עזריה: הרי אני כבן שבעים שנה, ו</b>אף שהחזקתי בשיטה זו מכל מקום <b>לא זכיתי,</b> כלומר, לא הצלחתי לנצח (המאירי) ולהוכיח שחובה מן התורה היא לקיים את המנהג המקובל (הראב"ד) ובשל כך <b>שתאמר יציאת מצרים בלילות, עד שדרשה בן זומא</b> והוכיח שהיא חובה.
וכך דרש בן זומא: <b>נאמר "למען תזכר את יום צאתך מארץ מצרים כל ימי חייך"</b> (דברים טז, ג). <b>"ימי חייך"</b> משמעו — <b>הימים,</b> ואילו הריבוי וההכללה מן המלה "כל" וכפי שנאמר <b>"כל ימי חייך"</b> באה להוסיף את <b>הלילות.</b>
<b>וחכמים</b> שסברו כי אין חובה מן התורה להזכיר יציאת מצרים בלילה, מפרשים את הרבוי "כל" בדרך אחרת. והם <b>אומרים: "ימי חייך"</b> — <b>ה</b>ימים ב<b>עולם הזה. "כל"</b> — <b>להביא</b> (להוסיף) <b>לימות המשיח.</b>
<big>ו גמרא</big> הויכוח בין בן זומא וחכמים מבואר ביסודו במשנה, ובברייתא מובא המשכו. <b>תניא</b> <small>[שנויה</small> ברייתא<small>]</small>, כנגד דברי חכמים ש"כל ימי חייך" משמעו ימות המשיח, <b>אמר להם בן זומא לחכמים: וכי מזכירין יציאת מצרים לימות המשיח! והלא כבר נאמר</b> שהנביא ירמיהו מנבא שבימות המשיח <b>"הנה ימים באים נאם ה' ולא יאמרו עוד חי ה' אשר העלה את בני ישראל מארץ מצרים כי אם חי ה' אשר העלה ואשר הביא את זרע בית ישראל מארץ צפונה ומכל הארצות אשר הדחתים שם"</b> (ירמיה כג, ז—ח).
טענה זו דחו החכמים ו<b>אמרו לו</b> כי משמעות הדברים היא <b>לא ש</b>לעתיד <b>תעקר יציאת מצרים ממקומה</b> ושלא יזכירוה עוד, <b>אלא שתהא</b> הגאולה מ<b>שעבוד מלכיות עיקר,</b> ואותה יזכירו תמיד <b>ויציאת מצרים טפל לו.</b>
ו<b>כיוצא בו אתה אומר:</b> משמעות הביטוי "לא יאמר" או "לא יזכירו" אינה החלטית, ודבר זה נלמד מן הכתוב <b>"לא יקרא שמך עוד יעקב כי אם ישראל יהיה שמך"</b> (בראשית לה, י), שאף שם הפירוש הוא

Daf 13a

<b>לא שיעקר</b> השם <b>"יעקב" ממקומו</b> לחלוטין, <b>אלא</b> השם <b>"ישראל"</b> יהיה <b>עיקר ו</b>השם <b>"יעקב"</b> יהיה <b>טפל לו,</b> שהרי נקרא בשם "יעקב" גם אחר כך. <b>וכן הוא אומר</b> כיצד הגאולה אחרונה מאפילה על הגאולה הראשונה בפסוק <b>"אל תזכרו ראשנות וקדמניות אל תתבננו"</b> (ישעיה מג, יח). ומפרשים: <b>"אל תזכרו ראשונות"</b> — <b>זה שעבוד מלכיות, "וקדמוניות אל תתבננו"</b> — <b>זו יציאת מצרים</b> שהיתה עוד קודם לכן, לפני שעבוד מלכיות.
על הנאמר בהמשך כתוב זה: <b>"הנני עשה חדשה עתה תצמח"</b> וגו' (שם, יט) <b>תני</b> <small>[שנה]</small> <b>רב יוסף</b> בברייתא: <b>זו מלחמת גוג ומגוג</b> שלעתיד, המשכחת את המאורעות הקודמים.
ו<b>משל למה הדבר דומה</b> — <b>לאדם שהיה מהלך בדרך ופגע</b> (פגש) <b>בו זאב וניצל ממנו, והיה מספר והולך מעשה זאב. פגע בו ארי וניצל ממנו, והיה מספר והולך מעשה ארי. פגע בו נחש וניצל ממנו, שכח מעשה שניהם, והיה מספר והולך מעשה נחש.</b> שבכל פעם שהמעשה מפליא יותר, ומספר על פגיעה מסוכנת יותר — מספר אדם והולך במעשה זה. <b>אף כך ישראל</b> — <b>צרות אחרונות משכחות את הראשונות,</b> ומזכירים בעיקר את הנס האחרון.
<big>א</big> ואגב הזכרת שינוי שמו של יעקב, מביאים דברים בשינוי שמות אברהם ושרה. מה המובן בהחלפת השם "אברם" ל"אברהם"? שכן נאמר <b>"אברם הוא אברהם"</b> (דברי הימים א' א, כז), ויש לפרש:
<b>בתחלה נעשה אב</b> (שר וגדול) <b>לארם</b> בלבד, ולכן נקרא "אברם" (=אב ארם), <b>ולבסוף</b> עם ברכת ה' לו <b>נעשה אב לכל העולם כולו,</b> "אברהם" (=אב המון, וכנאמר: "אב המון גויים נתתיך". בראשית יז, ה).
וכן מה המובן בהחלפת השם "שרי" ל"שרה"? ובדומה לאמור באברהם אף בשרה <b>"שרי היא שרה".</b>
ופירושו: <b>בתחלה נעשית שרי לאומתה</b> בלבד (=שרה שלי), <b>ולבסוף נעשית שרה</b> בכינוי כללי, לאמור: <b>לכל העולם כולו.</b>
ועוד בענין שמו של אברהם, <b>תני</b> <small>[שנה]</small> <b>בר קפרא: כל הקורא לאברהם "אברם"</b> — <b>עובר</b> על מצוות <b>עשה. שנאמר: "והיה שמך אברהם"</b> (בראשית יז, ה) והוא ציווי שיהא זה שמו של אברהם, והמשנה עובר על מצווה זו. ו<b>ר' אליעזר אומר:</b> הקורא לאברהם "אברם" <b>עובר בלאו,</b> על מצוות "לא תעשה", <b>שנאמר: "ולא יקרא עוד את שמך אברם</b> והיה שמך אברהם כי אב המון גויים נתתיך" (שם).
ומקשים: אם רואים דברים אלה כציוויים המחייבים את הכל, <b>אלא מעתה הקורא לשרה "שרי" הכי נמי</b> <small>[כך גם כן]</small> יעבור בכגון זה על מצוות עשה או לא תעשה?
ומשיבים: <b>התם</b> <small>[שם,</small> במקרה של שרה<small>]</small> אין זה ציווי כללי, אלא ש<b>קודשא בריך הוא</b> <small>[הקדוש ברוך הוא]</small> <b>אמר לאברהם</b> בלבד: "ויאמר אלהים אל אברהם, <b>שרי אשתך לא תקרא את שמה שרי כי שרה שמה"</b> (שם, טו), ואילו באברהם נאמרו הדברים בדרך כוללת "לא יקרא עוד שמך אברם".
ושוב שואלים: <b>אלא מעתה הקורא ליעקב</b> שנאמר בו "לא יעקב יאמר עוד שמך כי אם ישראל" <b>"יעקב" הכי נמי</b> <small>[גם כן כך,</small> יעבור על מצווה<small>]?!</small>
ומתרצים: <b>שאני התם</b> <small>[שונה שם]</small> <b>דהדר אהדריה קרא</b> <small>[שחזר והחזירו הכתוב]</small> וקראו ה' עצמו שוב בשם "יעקב", <b>דכתיב</b> <small>[שנאמר]</small> לפני רדתו למצרים: <b>"ויאמר אלהים לישראל במראות הלילה ויאמר יעקב יעקב</b> ויאמר הנני" (שם מו, ב).
<b>מתיב</b> <small>[משיב,</small> מקשה<small>]</small> על כך <b>ר' יוסי בר אבין, ואיתימא</b> <small>[ויש אומרים]</small> שהקשה זאת <b>ר' יוסי בר זבידא</b> על דברי בר קפרא ור' אליעזר ממה שנאמר בסיפור מאורעות ישראל: <b>"אתה הוא ה' האלהים אשר בחרת באברם</b> והוצאתו מאור כשדים ושמתו שמו אברהם" (נחמיה ט, ז), הרי שמזכירים את השם "אברם"!
ועל כך עונים: <b>התם</b> <small>[שם]</small> ה<b>נביא הוא דקא מסדר לשבחיה דרחמנא</b> <small>[שמסדר את שבחו של ה' ]</small> ובכלל השבח הוא <b>מאי דהוה מעיקרא</b> <small>[מה שהיה מתחילה]</small>, לפני שנקרא "אברהם", ואכן הכתוב ממשיך ואומר: "והוצאתו מאור כשדים ושמת שמו אברהם. ומצאת את לבבו נאמן לפניך וכרות עמו הברית לתת את ארץ הכנעני... לתת לזרעו ותקם את דבריך כי צדיק אתה" (שם ז-ח).
<b>הדרן עלך מאימתי</b>
<big>א משנה</big> בעיה ראשונה הנידונה רק ברמז במשנה הריהי שאלת הכוונה. <b>היה</b> אדם <b>קורא בתורה</b> אותן פרשיות של קריאת שמע <b>והגיע זמן המקרא</b> (קריאת שמע) בבוקר או בערב, <b>אם כוון לבו</b> — <b>יצא</b> ואינו צריך לחזור ולקרוא קריאת שמע במיוחד, ואף הברכות אינן מעכבות (ר"ח). מלכתחילה ודאי שאין להפסיק בקריאת שמע, ואולם נחלקו תנאים עד כמה יש להחמיר בדבר, ובדבר החילוק בין הפסקות בין הקטעים לבין הפסקה בתוך הקטע.
<b>בפרקים,</b> כלומר, בין הקטעים השונים בקריאת שמע, הקורא את שמע <b>שואל</b> בשלום הבריות <b>מפני הכבוד</b> כשהוא פוגש באנשים שחובה עליו לכבדם, <b>ו</b>כן <b>משיב</b> להם שלום. <b>ובאמצע</b> הקטע <b>שואל מפני היראה</b> מאדם שהוא חושש שמא יזיק לו אם לא ישאל בשלומו (מאירי), <b>ומשיב</b> לאדם כזה אם הקדים לשאול בשלומו, אלו <b>דברי ר' מאיר,</b>
<b>ר' יהודה אומר:</b> יש לחלק בין שאילת שלום לתשובה, <b>באמצע</b> הפרק <b>שואל</b> הקורא את שמע <b>מפני היראה,</b> ומותר לו ל<b>השיב</b> גם <b>מפני הכבוד. ו</b>אילו <b>בפרקים שואל מפני הכבוד, ומשיב שלום לכל אדם</b> אף אם אינו חייב בכבודו.
בעצם ההגדרה מה הוא הנקרא "פרק", <b>אלו הן בין הפרקים: בין ברכה ראשונה לשניה, בין שניה ל"שמע", בין "שמע" ל"והיה אם שמע", בין "והיה אם שמע", ל"ויאמר", בין "ויאמר" ל"אמת ויציב".</b>
שלדעת חכמים כל ברכה וכל פרשה בקריאת שמע הריהי ענין לעצמו, וביניהם הוא "בין הפרקים", ואילו <b>ר' יהודה אומר: בין "ויאמר" ל"אמת ויציב"</b> שהוא תחלת הברכה הבאה — <b>לא יפסיק,</b> שלדעתו יש לחבר אותם. מאחר שבתורה אין פרשיות קריאת שמע צמודות זו לזו, ואף סדרן בתורה שונה, יש להסביר מה טעם סודרו כך הפרשיות בקריאת שמע.
<b>אמר ר' יהושע בן קרחה: למה קדמה</b> במצות קריאת שמע, <b>פרשת "שמע" ל"והיה אם שמע"</b> — <b>כדי שיקבל עליו עול מלכות שמים</b> שהיא ההכרה בה' ובאחדותו <b>תחלה,</b> בפסוק הראשון של שמע, <b>ואחר כך מקבל עליו עול מצות,</b> שעליהן מדובר באופן כולל ב"והיה אם שמוע". "<b>והיה אם שמע"</b> קודמת <b>ל"ויאמר"</b> — <b>לפי ש</b>הכתוב בפרשת <b>"והיה אם שמע" נוהג בין ביום ובין בלילה,</b> ואילו <b>"ויאמר" אינו נוהג אלא ביום בלבד, שהרי עניינה מצוות ציצית שאינה נוהגת אלא ביום.</b>
<big>ב גמרא</big> שנינו במשנה שהקורא בתורה צריך לכוון לבו לקריאת שמע כדי לצאת ידי חובתו, ומכאן רוצים להסיק: <b>שמע מינה</b> <small>[למד ממנה]</small> כי <b>מצות צריכות כוונה,</b> שבשעת עשיית המצוה צריך להתכוון לצאת ידי חובה, ואם לא כיוון — <b>לא יצא. ובכך תיפתר לנו בעיה המצויה במקומות רבים בתלמוד ללא פתרון. את המסקנה הזאת דוחים:</b>
<b>מאי</b> <small>[מה,</small> פירוש<small>] "</small><b>אם כוון לבו"</b> — שכיוון לבו <b>לקרות.</b> את ההסבר הזה מתקיפים: כיצד אפשר להסביר שצריך לשים לב ו<b>לקרות?! והא קא קרי</b> <small>[והרי הוא קורא]!</small> שהרי מדובר באדם הקורא בתורה. ואם כן שוב יש להבין לכאורה "כוונה" במובן של כוונה לצאת ידי המצווה.
ודוחים: אפשר לפרש כי המדובר כאן הוא <b>בקורא להגיה,</b> שקורא את הדברים בספר לא כדי לקרוא בו, כי אם כדי לתקן את השגיאות בספר זה, וממילא לא היתה כוונתו כלל לשם קריאה, ועל כן, אם כיוון לבו לקרות בלבד — יצא, ואינו צריך להתכוון לקרות לשם מצווה.
<big>ג</big> <b>תנו רבנן</b> <small>[שנו חכמים]</small> ברייתא שנחלקו רבי וחכמים בלשון קריאת שמע, והיא משמשת מבוא לעיון נרחב בשאלת הכוונה בקריאה. ששנינו: <b>קריאת שמע</b> נקראת <b>ככתבה,</b> נקראת בשפה העברית בה היא כתובה, אלו <b>דברי רבי. וחכמים אומרים:</b> קריאת שמע נקראת <b>בכל לשון.</b>
ומבררים <b>מאי טעמא</b> <small>[מה הטעם]</small> להלכה שקובע <b>רבי?</b> ומשיבים: <b>אמר קרא</b> מקור ההלכה הוא בהדגשת המילים <b>"והיו</b> הדברים האלה אשר אנכי מצוך היום על לבבך<b>"</b> (דברים ו, ו), ש"והיו" משמעו: <b>בהוייתן</b> (כמות שהן) <b>יהו</b> <small>[יהיו],</small> שאין לשנותן מלשונן המקורית.
ומבררים עוד: <b>ורבנן, מאי טעמייהו</b> <small>[וחכמים, מה טעמם]?</small> ומשיבים: טעמם של חכמים במה ש<b>אמר קרא</b> <small>[הכתוב]:</small> <b>"שמע</b> ישראל" (שם, ד), והם מפרשים את הלשון "שמע" במובן הבנה — הבן <b>בכל לשון שאתה שומע.</b> ומעתה מבררים כיצד מסביר כל צד במחלוקת את דברי ההוכחה של הצד השני.
<b>ולרבי נמי</b> <small>[גם כן],</small> <b>הא כתיב</b> <small>[הרי נאמר]</small> <b>"שמע"!</b> ומשיבים: הכתוב <b>ההוא מבעי ליה</b> <small>[נצרך לו],</small> כדי להשמיענו הלכה אחרת: <b>השמע לאזניך מה שאתה מוציא מפיך,</b> שיש לקיים "שמע" כמשמעו, ולשמוע את הדברים שאדם אומר בקריאה.
<b>ו</b>אם כן יש לשאול מה אומרים <b>רבנן</b> על פירוש זה? ותשובתם, שאין הם מקבלים את הפירוש המילולי של "שמע" אלא <b>סברי להו כמאן דאמר</b> <small>[סבורים הם כ</small>דעת <small>מי שאומר]</small> שמי שקרא ו<b>לא השמיע לאזנו</b> את הדברים — <b>יצא.</b>
ועוד שואלים: <b>ולרבנן נמי</b> <small>[ול</small>שיטת <small>חכמים]</small> <b>הא כתיב</b> <small>[הרי נאמר]</small> <b>"והיו",</b> וכיצד מפרשים הם הדגשה זו? ומשיבים: <b>מבעי להו</b> <small>[צריך להם</small> ביטוי זה<small>]</small> ללמדנו הלכה <b>שלא יקרא למפרע,</b> שלא יקרא את הפרשה שלא כסדרה כגון מסופה לראשה, אלא ישמור על הסדר הכתוב.
<b>ורבי,</b> ענין זה <b>שלא יקרא למפרע מנא ליה</b> <small>[מניין לו]?</small> ומשיבים: רבי <b>נפקא ליה</b> <small>[יוצא,</small> נלמד <small>לו</small> הדבר<small>]</small> <b>מ</b>הדגשה אחרת שבכתוב "והיו הדברים האלה אשר אנכי מצוך היום על לבבך", שאפשר היה לכתוב "<b>דברים</b> אלה", ואם כן ההדגשה שב—ה' הידיעה "<b>הדברים"</b> כוונתה לחיזוק: הדברים האלה בסדר זה דווקא. <b>ו</b>אילו <b>רבנן</b> <small>[חכמים]</small> אינם סבורים שיש ללמוד מן הביטוי הזה, כי <b>"דברים" "הדברים"</b> — <b>לא דרשי</b> <small>[אינם דורשים].</small> שלדעתם זהו ענין של סגנון שאין בו משמעות הלכתית.
את המחלוקת הזו מנסים לקשר עם מחלוקת אחרת, <b>למימרא דסבר</b> <small>[האם לומר שסבור]</small> <b>רבי</b> כי <b>כל התורה כולה בכל לשון נאמרה,</b> שכל פרשה שבתורה שיש מצוה בקריאתה (תוספות) ולימוד וקריאה בתורה בכלל (מאירי) מותרים בכל לשון, ולאו דווקא בלשון הקודש. והראיה לכך: <b>דאי סלקא דעתך</b> <small>[שאם יעלה על דעתך,</small> לומר<small>]</small> שהתורה כולה <b>בלשון הקודש נאמרה</b> ואסור לשנותה ללשון אחרת, אם כן <b>"והיו" דכתב רחמנא</b> <small>[שכתבה התורה]</small> <b>למה לי?</b> שאין צורך בהדגשה מיוחדת בקריאת שמע, שהרי הכל אסור בקריאה בשינוי. ומאחר ויש צורך לכתוב "והיו", הרי שלדעתו מותר לקרוא את התורה כולה פרט לקריאת שמע בכל לשון.
ודוחים: אין הכרח לומר כך, ומה שכתוב "והיו" <b>איצטריך</b> <small>[הוצרך]</small> במקרה זה <b>משום דכתיב</b> <small>[שנאמר]</small> לשון <b>"שמע"</b> והיינו מבינים כדעת חכמים שמותר לקרוא בכל לשון, על כן ההדגשה "והיו".
וכן מנסים לברר: <b>למימרא דסברי רבנן</b> <small>[האם לומר שסבורים חכמים]</small> ש<b>כל התורה כולה בלשון הקודש נאמרה</b> ואין לשנות ללשון אחר, והראיה לכך: <b>דאי סלקא דעתך</b> <small>[שאם יעלה על דעתך</small> לומר<small>]</small> כי <b>בכל לשון נאמרה,</b> אם כן לשון <b>"שמע" דכתב רחמנא</b> <small>[שכתבה התורה]</small> <b>למה לי?!</b> שהרי מותר לקרוא את כל התורה בכל לשון.
ודוחים: <b>איצטריך</b> <small>[הוצרך]</small> לכתוב "שמע" בכל אופן <b>משום דכתיב</b> <small>[שנאמר]</small> <b>"והיו",</b> ואפשר היה להבין שאסור לשנות בקריאת שמע, כדעת רבי, על כן נאמר שוב "שמע".
<big>ד</big> על פסוקים אלה עצמם מתבססות מחלוקות יסודיות בשאלת חובת הקריאה והכוונה בקריאת שמע. <b>תנו רבנן</b> <small>[שנו חכמים]:</small> מן המלה <b>"והיו"</b> למדים <b>שלא יקרא למפרע, "הדברים... על לבבך"</b> משמעו — בכוונת הלב. ואולם <b>יכול תהא כל הפרשה צריכה כוונה?</b> — <b>תלמוד לומר "האלה"</b> ללמד כי <b>עד כאן,</b> עד מילים אלה <b>צריכה כוונה, מכאן ואילך אין צריכה כוונה,</b> ואף הקוראה בלא להתכוון יצא. אלו <b>דברי ר' אליעזר.</b>
<b>אמר ליה</b> <small>[לו]</small> <b>ר' עקיבא: הרי הוא,</b> הכתוב, <b>אומר:</b>

Daf 13b

<b>"אשר אנכי מצוך היום על לבבך",</b> הרי שהמלה "האלה" לא באה להגביל את מצוות הכוונה. ולהיפך, <b>מכאן אתה למד שכל הפרשה כולה צריכה כוונה.</b>
<b>אמר רבה בר בר חנה אמר ר' יוחנן: הלכה כר' עקיבא,</b> שכל הפרשה צריכה כוונה.
<b>איכא דמתני לה אהא דתניא</b> <small>[יש ששונים אותה</small> הלכה שאמר ר' יוחנן, <small>על</small> דבר <small>זה ששנינו</small> בתוספתא]. שמוצאים אנו מחלוקת תנאים, שלדעת התנא הראשון <b>הקורא את שמע צריך שיכוין את לבו</b> בכל הקריאה כולה, ואילו <b>ר' אחא משום</b> (בשם) <b>ר' יהודה אומר: כיון שכוון לבו בפרק</b> ה<b>ראשון</b> ("שמע") בלבד <b>שוב אינו צריך</b> לכוון יותר. ועל ברייתא זו <b>אמר רבה בר בר חנה אמר ר' יוחנן: הלכה כר' אחא שאמר משום ר' יהודה.</b> והרי זו נוסחה השונה מן הקודמת בצורתה החיצונית וזהה מבחינת תוכנה.
<big>א</big> <b>תניא אידך</b> <small>[שנויה</small> ברייתא <small>אחרת]</small> העוסקת בנושא זה ומביאה דעות נוספות. נאמר בפרשת שמע <b>"והיו",</b> ומלשון זה יש ללמוד <b>שלא יקרא למפרע.</b> ומהמילים <b>"על לבבך" ר' זוטרא אומר</b> יש ללמוד כי <b>עד כאן מצות כוונה,</b> ו<b>מכאן ואילך,</b> בפרשה השניה, <b>מצות קריאה. ר' יאשיה אומר</b> שיש להבין את הדברים להיפך: <b>עד כאן מצות קריאה,</b> ו<b>מכאן ואילך</b> — <b>מצות כוונה.</b> ומבררים את הברייתא.
לדעת ר' זוטרא מכאן ואילך — משני הפסוקים הראשונים — מצוות קריאה, ולכאורה <b>מאי שנא</b> <small>[מה שונה,</small> מדוע<small>]</small> <b>מכאן ואילך</b> שהיא <b>מצות קריאה</b> — <b>דכתיב</b> <small>[ש</small>כן <small>נאמר]</small> בפרשה השניה: <b>"</b>ולמדתם אותם את בניכם <b>לדבר בם"</b> (דברים יא, יט). ואולם מה הראיה בדבר? <b>הכא נמי הא כתיב</b> <small>[כאן,</small> בפרשה הראשונה, <small>גם כן הרי נאמר]</small> <b>"ודברת בם",</b> הרי שמצוות הדיבור, הקריאה, שייכת גם בפרשה הראשונה!
אלא יש לומר ש<b>הכי קאמר</b> <small>[כך אמר,</small> זו היתה כוונתו<small>]:</small> <b>עד כאן מצות כוונה וקריאה</b> יחד, ואולם <b>מכאן ואילך</b> — <b>קריאה</b> אף <b>בלא כוונה.</b>
ושוב שואלים: <b>ומאי שנא</b> <small>[ובמה שונה,</small> משום מה<small>]</small> סבר ר' זוטרא ש<b>עד כאן</b> בפרשה הראשונה שייכת גם <b>מצות כוונה ו</b>גם מצות <b>קריאה,</b> שכן מצויים בה שני היסודות, <b>דכתיב</b> <small>[ש</small>כן <small>נאמר]</small> גם <b>"על לבבך"</b> וגם <b>"ודברת בם".</b> ואולם <b>התם נמי הא כתיב</b> <small>[שם</small> בפרשה השניה <small>גם כן הרי נאמר]</small> <b>"</b>ושמתם את דברי אלה <b>על לבבכם... לדבר בם",</b> הרי שגם בה יש צד של כוונה.
על כך משיבים: הפסוק <b>ההוא מבעי ליה</b> <small>[נצרך לו]</small> <b>ל</b>שיטת <b>ר' יצחק</b> ש<b>אמר</b> כי הכתיב <b>"ושמתם את דברי אלה"</b> מכוון באופן מילולי לפרשיות קריאת שמע המצויות בתוך התפילין וכוונת הפסוק: <b>שתהא שימה</b> של התפילין על היד <b>כנגד הלב.</b> ומעתה באים לברר את השיטה השניה.
<b>אמר מר</b> <small>[החכם]</small> בברייתא, <b>ר' יאשיה אומר: עד כאן</b> בפרשה ראשונה <b>מצות קריאה,</b> ואילו <b>מכאן ואילך</b> — <b>מצות כוונה.</b> ושואלים: <b>מאי שנא</b> <small>[מה שונה,</small> מדוע<small>]</small> <b>מכאן ואילך מצות כוונה</b> — <b>משום דכתיב</b> <small>[שנאמר]</small> בפרשה השניה <b>"</b>ושמתם את דברי אלה <b>על לבבכם",</b> ואולם <b>הכא נמי הא כתיב</b> <small>[כאן,</small> בפרשה הראשונה <small>הרי נאמר גם כן]</small> <b>"על לבבך"!</b>
ומשיבים: <b>הכי קאמר</b> <small>[כך אמר],</small> כך היתה כוונתו: <b>עד כאן</b> בפרשה הראשונה, <b>מצות קריאה וכוונה,</b> ואולם <b>מכאן ואילך</b> — <b>כוונה בלא</b> חובת <b>קריאה. ועוד שואלים:</b>
<b>ומאי שנא</b> <small>[ומה שונה,</small> משום מה<small>]</small> <b>עד כאן</b> בפרשה הראשונה יש <b>מצות קריאה וכוונה</b> — <b>שכן דכתיב</b> <small>[שנאמר]</small> בה גם <b>"על לבבך"</b> וגם <b>"ודברת בם",</b> ואולם <b>התם נמי הא כתיב</b> <small>[שם</small> בפרשה השניה <small>גם כן הרי נאמר]</small> <b>"</b>ושמתם את דברי אלה <b>על לבבכם...</b> ולמדתם אותם את בניכם <b>לדבר בם"!</b>
על כך משיב ר' יאשיה: הכתוב <b>ההוא בדברי תורה</b> בכלל הוא מדבר, ולאו דווקא בקריאת שמע. <b>והכי קאמר רחמנא</b> <small>[וכך אומרת התורה]:</small> <b>אגמירו בנייכו</b> <small>[למדו</small> את <small>בניכם]</small> דברי <b>תורה, כי היכי דליגרסו בהו</b> <small>[כדי שיהיו בקיאים בהם].</small>
<big>ב</big> <b>תנו רבנן</b> <small>[שנו חכמים]</small> בברייתא אחרת בענין הקורא קריאת שמע ואומר את הפסוק <b>"שמע ישראל ה' אלהינו ה' אחד"</b> — <b>עד כאן</b> בלבד <b>צריכה כוונת הלב,</b> אלו <b>דברי ר' מאיר. ואמר רבא:</b> בדבר זה <b>הלכה כר' מאיר.</b>
<b>סומכוס אומר: כל המאריך ב"אחד"</b> בקריאת שמע, <b>מאריכים לו</b> בשכר זה <b>ימיו ושנותיו.</b> על כך <b>אמר רב אחא בר יעקב: ו</b>בלבד שיאריך <b>בדלי"ת,</b> כי אז נשמעת המלה "אחד" בשלימותה. <b>אמר רב אשי: ובלבד שלא יחטוף בחי"ת,</b> שלא יקרא אותה בחטיפה ובמהירות.
ומסופר: <b>ר' ירמיה הוה יתיב קמיה</b> <small>[היה יושב לפני]</small> <b>ר' חייא בר אבא, חזייה דהוה</b> <small>[ראהו שהוא]</small> <b>מאריך טובא</b> <small>[הרבה],</small> באמירת "אחד", <b>אמר ליה</b> <small>[לו]:</small> <b>כיון דאמליכתיה</b> <small>[שהמלכת אותו,</small> את ה'<small>]</small> במחשבה <b>למעלה</b> בשמים <b>ולמטה ולארבע רוחות השמים</b> — <b>תו לא צריכת</b> <small>[שוב אינך צריך]</small> להאריך.
<big>ג</big> <b>אמר רב נתן בר מר עוקבא אמר רב יהודה: "על לבבך"</b> יאמר <b>בעמידה.</b> על כך תמהים: <b>"על לבבך" סלקא דעתך</b> <small>[עולה על דעתך]?!</small> כיצד אפשר לחשוב שיקרא רק שתי מילים אלה בעמידה, ומהו יחודן? <b>אלא אימא</b> <small>[אמור]</small> כי <b>עד "על לבבך"</b> צריך הקורא את שמע לומר <b>בעמידה. מכאן ואילך</b> — <b>לא,</b> אינו חייב בכך. <b>ו</b>אילו <b>ר' יוחנן אמר: את כל הפרשה</b> הראשונה <b>כולה</b> צריך לומר <b>בעמידה.</b>
ומעירים: <b>ואזדא</b> <small>[והולך]</small> <b>ר' יוחנן לטעמיה</b> <small>[לטעמו,</small> לשיטתו<small>],</small> שהרי <b>אמר רבה בר בר חנה אמר ר' יוחנן: הלכה כר' אחא שאמר משום </b> <small>[בשם]</small> <b>ר' יהודה.</b> שחייב אדם לקרוא בכוונה את כל הפרשה הראשונה.
<big>ד</big> <b>תנו רבנן</b> <small>[שנו חכמים]</small> בברייתא: הפסוק <b>"שמע ישראל ה' אלהינו ה' אחד" זו</b> היא <b>קריאת שמע של ר' יהודה הנשיא,</b> שהיה קורא בזמן הקריאה פסוק זה בלבד. ומסופר: <b>אמר ליה</b> <small>[לו]</small> <b>רב לר' חייא</b> דודו: <b>לא חזינא ליה</b> <small>[ראיתי אותו]</small> את <b>רבי,</b> ר' יהודה הנשיא, שהוא <b>מקבל עליה</b> <small>[עליו]</small> <b>מלכות שמים,</b> שאין אני רואה אותו קורא קריאת שמע. <b>אמר ליה</b> <small>[לו]</small> ר' חייא דודו: <b>בר פחתי</b> <small>[בן אצילים],</small> <b>בשעה שמעביר</b> רבי את <b>ידיו על פניו</b> בבית המדרש בתוך שיעורו, אז <b>מקבל</b> הוא <b>עליו עול מלכות שמים.</b> שהרי קריאת שמע שלו לא היתה אלא פסוק אחד בלבד.
ביחס למנהגו של רבי נחלקו תלמידיו ובני ביתו, האם היה <b>חוזר</b> מאוחר יותר <b>וגומרה, או אינו חוזר וגומרה? בר קפרא אומר: אינו חוזר וגומרה,</b> ו<b>ר' שמעון ברבי</b> (בנו של רבי), היה <b>אומר: חוזר וגומרה. אמר ליה</b> <small>[לו]</small> <b>בר קפרא לר' שמעון ברבי: בשלמא לדידי דאמינא</b> <small>[נניח לשיטה שלי שאני אומר]</small> <b>"אינו חוזר וגומרה", היינו דמהדר</b> <small>[זהו</small> הטעם <small>שמחזר]</small> <b>רבי</b> בשעת לימודו <b>אשמעתא דאית</b> <small>[על הלכה שיש]</small> <b>בה</b> מענין <b>יציאת מצרים,</b> שעל ידי דיון בהלכה כזו מקיים הוא את המצווה להזכיר יציאת מצרים, שלדעתי אינו מסיים קריאת שמע ואין לו הזדמנות אחרת להזכירה. <b>אלא לדידך דאמרת</b> <small>[לשיטה שלך שאתה אומר]</small> ש<b>חוזר וגומרה, למה ליה לאהדורי</b> <small>[לו לחזר],</small> אחר הזכרת יציאת מצרים?
על כך ענה ר' שמעון: רבי עושה זאת <b>כדי להזכיר יציאת מצרים בזמנה,</b> בזמן קריאת שמע.
<big>ה</big> ומענין הלכה זו <b>אמר ר' אילא בריה</b> <small>[בנו]</small> של <b>רב שמואל בר מרתא משמיה</b> <small>[משמו]</small> של <b>רב: אם אמר</b> את הפסוק <b>"שמע ישראל ה' אלהינו ה' אחד" ונאנס בשינה</b> (נרדם על כורחו) — <b>יצא</b> ידי חובה. וכן <b>אמר ליה</b> <small>[לו]</small> <b>רב נחמן לדרו עבדיה</b> <small>[עבדו]:</small> <b>בפסוקא קמא</b> <small>[בפסוק ראשון ]</small> — <b>צערן [</b><small>צערני],</small> אם תראה שאני נרדם, <b>טפי [</b><small>יותר]</small> מכאן — <b>לא תצערן</b> <small>[אל תצערני].</small> וכן <b>אמר ליה</b> <small>[לו]</small> <b>רב יוסף לרב יוסף בריה</b> <small>[בנו]</small> של <b>רבה</b> בשאלה: <b>אבוך היכי הוה עביד</b> <small>[אביך כיצד היה עושה]?</small> וענה לו: <b>בפסוקא קמא — הוה קא מצער נפשיה, טפי</b> — <b>לא הוה מצער נפשיה</b> <small>[בפסוק ראשון</small> — <small>היה מצער</small> את <small>עצמו,</small> שלא להרדם, <small>יותר מזה</small> — <b>לא היה מצער</b> את <small>עצמו].</small>
<big>ו</big> <b>אמר רב יוסף:</b> השוכב <b>פרקדן,</b> כלומר, על גבו, <b>לא יקרא קריאת שמע,</b> שדרך שכיבה זו מכוערת היא. על כך שואלים: <b>מקרא</b> <small>[לקרוא]</small> <b>הוא</b> ש<b>לא ליקרי</b> <small>[יקרא],</small> <b>הא מיגנא שפיר דמי</b> <small>[</small>ו<small>אולם לשכב</small> כך <small>ראוי הוא]?</small> <b>והא</b> <small>[והרי]</small> <b>ר' יהושע בן לוי לייט אמאן דגני אפרקיד</b> <small>[היה מקלל את מי ששוכב פרקדן]!</small>
ומתרצים: <b>מיגנא כי מצלי</b> <small>[שכיבת</small> פרקדן <small>כאשר</small> הוא <small>נוטה]</small> קצת הצידה — <b>שפיר דמי</b> <small>[יפה,</small> מותר<small>],</small> ואולם <b>מקרא אף על גב דמצלי נמי</b> <small>[לקרוא</small> קריאת שמע, <small>אף על פי ש</small>הוא <small>נוטה</small> קצת <small>גם כן]</small> — <b>אסור.</b>
על כך שואלים: <b>והא</b> <small>[והרי]</small> <b>ר' יוחנן מצלי וקרי</b> <small>[היה שוכב</small> פרקדן <small>ומוטה</small> קצת <small>וקורא]</small> קריאת שמע!
ומשיבים: <b>שאני</b> <small>[שונה]</small> דינו של <b>ר' יוחנן</b> לענין זה כיון ש<b>בעל בשר הוה</b> <small>[היה],</small> וקשה היה לו לקרוא באופן אחר.
<big>ז</big> במשנה הובאו דברי ר' מאיר ש<b>בפרקים</b> שבין הפרשיות <b>שואל</b> שלום מפני הכבוד ומשיב שלום, ובאמצע שואל מפני היראה ומשיב.
על כך שואלים: <b>משיב מחמת מאי</b> <small>[מה]?</small> <b>אילימא</b> <small>[אם נאמר]</small> שמשיב <b>מפני הכבוד, השתא משאל שאיל, אהדורי מבעיא</b> <small>[עכשיו</small> ששנינו שהרי הוא <small>שואל</small> בשלום, וכי <small>צריך</small> לומר שהוא <small>משיב]?!</small> <b>אלא</b> כך יש לפרש: <b>שואל</b> שלום — <b>מפני הכבוד, ומשיב שלום</b> — <b>לכל אדם. ואם כן אימא סיפא</b> <small>[אמור</small> את <small>סופה]</small> של המשנה: <b>"ובאמצע שואל מפני היראה, ומשיב".</b>
ואף כאן יש לברר <b>משיב מחמת מאי</b> <small>[מה]?</small> <b>אילימא</b> <small>[אם נאמר]</small> שמשיב <b>מפני היראה</b> — <b>השתא משאל שאיל, אהדורי מבעיא</b> <small>[עכשיו</small> ששנינו שהרי הוא <small>שואל</small> בשלום, <small>צריך</small> לומר שהוא <small>משיב?]</small> <b>אלא</b> ודאי כוונתו משיב שלום — אף <b>מפני הכבוד.</b> ואם כן, <b>היינו</b> <small>[זוהי]</small> בדיוק השיטה <b>דרבי יהודה דתנן</b> <small>[ששנינו</small> במשנה<small>]</small> ש<b>ר' יהודה אומר: באמצע</b> — <b>שואל מפני היראה, ומשיב מפני הכבוד, ובפרקים</b> — <b>שואל מפני הכבוד ומשיב שלום לכל אדם,</b> ואם כן מה המחלוקת ביניהם?
על כך אומרים: <b>חסורי מחסרא, והכי קתני</b> <small>[חסרה המשנה</small> ביטוי מסויים <small>וכך</small> היא <small>שנויה</small> בשלימותה<small>]:</small> <b>בפרקים</b> — <b>שואל מפני הכבוד, ואין צריך לומר שהוא משיב. ובאמצע</b> — <b>שואל מפני היראה, ואין צריך לומר שהוא משיב,</b> אלה <b>דברי ר' מאיר. ר' יהודה אומר: באמצע</b> — <b>שואל מפני היראה ומשיב מפני הכבוד,</b>

Daf 14a

<b>ובפרקים</b> — <b>שואל מפני הכבוד ומשיב שלום לכל אדם.</b> ואם כן, על פי סגנון זה אין עוד מקום לתמוה על צורת הדברים במשנה.
ומעירים: <b>תניא נמי הכי</b> <small>[שנויה</small> ברייתא <small>גם כן כך]:</small> <b>הקורא את שמע ופגע בו רבו או גדול הימנו</b> (ממנו), <b>בפרקים</b> — <b>שואל מפני הכבוד ואין צריך לומר שהוא משיב, ובאמצע</b> — <b>שואל מפני היראה ואין צריך לומר שהוא משיב.</b> אלו <b>דברי ר' מאיר. ר' יהודה אומר: באמצע</b> — <b>שואל מפני היראה ומשיב מפני הכבוד, ובפרקים</b> — <b>שואל מפני הכבוד ומשיב שלום לכל אדם.</b> ונמצאו איפוא הדברים שהושלמו כאן מסברא מפרשים בברייתא זו.
<big>א</big> <b>בעא מיניה</b> <small>[שאל ממנו]</small> <b>אחי תנא דבי</b> <small>[חוזר המשניות של בית</small> מדרשו<small>]</small> של <b>ר' חייא מר' חייא: בהלל וב</b>קריאת ה<b>מגילה</b> (מגילת אסתר) <b>מהו שיפסיק</b> לשאלת שלום? וצדדי השאלה: האם <b>אמרינן</b> <small>[אומרים אנו]</small> <b>קל וחומר</b> זה: אם באמצע <b>קריאת שמע</b> שהיא חובה <b>דאורייתא</b> <small>[שמן התורה]</small> — <b>פוסק</b> הוא לשאילת שלום, באמצע <b>הלל</b> שהוא רק חובה <b>דרבנן</b> <small>[שמדברי סופרים]</small> <b>מבעיא</b> <small>[צריך</small> לומר] שהוא פוסק?! <b>או דלמא פרסומי ניסא</b> <small>[שמא פרסום הנס]</small> <b>עדיף,</b> ולכן אין להפסיק בהלל ובמגילה.
<b>אמר ליה</b> <small>[לו]</small> ר' חייא: <b>פוסק, ואין בכך כלום. אמר רבה: ימים שהיחיד גומר בהן את ההלל,</b> אותם ימים שבהם קריאת ההלל היא חובה מדברי חכמים, <b>בין פרק לפרק</b> היחיד יכול להיות <b>פוסק</b> באמצע, אבל <b>באמצע הפרק</b> — <b>אינו פוסק, ו</b>אילו באותם ה<b>ימים שאין היחיד גומר בהן את ההלל,</b> משום שקריאת ההלל בהם היא מנהג בלבד — <b>אפילו באמצע הפרק פוסק.</b>
על כך שואלים: <b>איני</b> <small>[וכן הוא?!]</small> <b>והא</b> <small>[והרי]</small> <b>רב בר שבא איקלע לגביה</b> <small>[הזדמן לפני]</small> <b>רבינא, ו</b>באחד מן ה<b>ימים שאין היחיד גומר</b> בהם <b>את ההלל הוה</b> <small>[היה]</small> זה, <b>ולא פסיק ליה</b> <small>[הפסיק לו,</small> עבורו<small>]</small> רבינא בקריאת ההלל<small>!</small>
על כך משיבים: <b>שאני</b> <small>[שונה]</small> <b>רב בר שבא</b> ש<b>לא חשיב עליה</b> <small>[נחשב עליו,</small> בעיניו<small>]</small> של <b>רבינא</b> ולכן לא הפסיק עבורו.
<big>ב</big> מאחר שהוזכרה שאלתו של אחד התנאים (חוזרי המשניות) מביאים את מה ש<b>בעי מיניה</b> <small>[שאל ממנו]</small> <b>אשיאן תנא דבי</b> <small>[חוזר המשניות של בית</small> מדרשו<small>]</small> של <b>ר' אמי מר' אמי:</b> אדם <b>השרוי בתענית מהו שיטעום?</b> וצדדי השאלה: האם נאמר כי <b>אכילה ושתיה קביל עליה</b> <small>[קיבל על עצמו]</small> שלא לאכול — <b>והא ליכא</b> <small>[והרי אין כאן],</small> שאינו אלא טועם. <b>או דילמא</b> <small>[שמא]:</small> איסור <b>הנאה</b> ממאכלים <b>קביל עליה</b> <small>[קיבל על עצמו]</small> — <b>והא איכא</b> <small>[והרי יש כאן].</small>
<b>אמר ליה</b> <small>[לו]</small> ר' אמי: <b>טועם ואין בכך כלום.</b> ואכן, <b>תניא נמי הכי</b> <small>[שנויה</small> ברייתא <small>גם כן כך]:</small> <b>מטעמת</b> (דבר שטועמים) <b>אינה טעונה ברכה</b> לפניה <b>ו</b>אף <b>השרוי בתענית טועם ואין בכך כלום.</b>
על כך שואלים: <b>עד כמה</b> מותר לאדם השרוי בתענית להכניס בפיו לצורך טעימה?
ומשיבים, כי <b>ר' אמי ור' אסי</b> כשהיו בתענית <b>טעמי</b> <small>[היו טועמים]</small> <b>עד שיעור רביעתא</b> <small>[רביעית</small> הלוג<small>].</small>
<big>ג</big> <b>אמר רב: כל הנותן שלום לחבירו קודם שיתפלל</b> בבוקר <b>כאילו עשאו במה</b> לעבודה זרה. ורמז לדבר ממה <b>שנאמר: "חדלו לכם מן האדם אשר נשמה באפו כי במה נחשב הוא"</b> (ישעיהו ב, כב), כלומר, כאשר אך באה הנשמה באפו של אדם בבוקר (גאונים) אין הוא צריך לפנות אל בני אדם אחרים, כי אם אל הקדוש ברוך הוא. ו<b>אל תקרי</b> <small>[תקרא],</small> כפי שכתוב <b>"במה" אלא "במה".</b>
<b>ושמואל אמר:</b> אין לדרוש את הלשון "במה" בשונה מכפי שהוא כתוב, אלא כמשמעו של הכתוב: <b>במה חשבתו לזה</b> שהקדמת את כבודו <b>ולא לאלוה?</b> שוודאי שהיה עליך לכבד את הקדוש ברוך הוא בראשונה.
על עיקרם של הדברים <b>מתיב</b> <small>[מקשה]</small> <b>רב ששת:</b> הרי שנינו במשנתנו ש<b>בפרקים</b> בקריאת שמע <b>שואל</b> בשלום <b>מפני הכבוד ומשיב,</b> ואף שקריאת שמע קודמת לתפילה!
<b>תרגמה</b> <small>[תרגם אותה,</small> הסביר<small>]</small> <b>ר' אבא:</b> איסור זה לשאול בשלום חבירו בבוקר הריהו דווקא <b>במשכים לפתחו</b> לומר לו שלום, אבל אם אמר לו שלום כשנפגש בו באקראי — <b>מותר. </b>
על אותו פסוק <b>אמר ר' יונה אמר ר' זירא: כל העושה חפציו קודם שיתפלל</b> — <b>הריהו כאלו בנה במה.</b> על הלכה זו <b>אמרו ליה</b> <small>[לו]</small> לר' יונה: האומר: <b>"במה" אמרת? אמר להו</b> <small>[לו]:</small> <b>לא, "אסור" קא אמינא</b> <small>[אמרתי],</small> אבל לא החמרתי עד כדי קריאת הדבר בשם עשיית במה.
<b>וכ</b>עין דברי <b>רב אידי בר אבין</b> ש<b>אמר</b> בשם <b>רב יצחק בר אשיאן: אסור לו לאדם לעשות חפציו קודם שיתפלל, שנאמר: "צדק לפניו יהלך וישם לדרך פעמיו"</b> (תהלים פה, יד), שקודם יש להתפלל ולהצדיק את בוראו, ואחר כך יכול לשים לדרך פעמיו.
<b>ו</b>עוד <b>אמר רב אידי בר אבין אמר רב יצחק בר אשיאן: כל המתפלל</b> תחילה ורק <b>אחר כך יוצא לדרך, הקדוש ברוך הוא עושה לו חפציו, שנאמר: "צדק לפניו יהלך וישם לדרך פעמיו",</b> כלומר, הקדוש ברוך הא יוליך לפניו צדק ויעשה לו כל רצונותיו כאשר "ישים לדרך פעמיו".
<big>ד</big> ואגב הזכרת שמו, מביאים עוד מה ש<b>אמר ר' יונה אמר ר' זירא: כל הלן שבעה ימים בלא חלום נקרא "רע", שנאמר: "ושבע ילין בל יפקד רע"</b> (משלי יט, כג), שלדעתו כדי לפרש כתוב זה <b>אל תקרי</b> <small>[תקרא]</small> <b>"שבע" אלא "שבע",</b> כלומר, אדם הלן שבעה לילות ואינו נפקד בחלום — הוא הנקרא "רע".
<b>אמר ליה</b> <small>[לו]</small> <b>ר' אבא בריה</b> <small>[בנו]</small> של <b>ר' חייא בר אבא: הכי</b> <small>[כך]</small> <b>אמר ר' חייא אמר ר' יוחנן: כל המשביע עצמו מדברי תורה ולן</b> — <b>אין מבשרין אותו בשורות רעות, שנאמר: "ושבע ילין בל יפקד רע".</b>
<big>ה</big> שנינו במשנה: <b>אלו הן בין הפרקים</b> בקריאת שמע בהם מותר בתנאים מסויימים להפסיק, לדעת התנא הראשון מותר להפסיק בין סוף פרשת "ויאמר" לבין "אמת ויציב", ואילו ר' יהודה אוסר.
<b>אמר ר' אבהו אמר ר' יוחנן: הלכה כ</b>שיטת <b>ר' יהודה</b> ש<b>אמר</b> ש<b>בין "אלהיכם" ל"אמת ויציב" לא יפסיק.</b> ועוד <b>אמר ר' אבהו אמר ר' יוחנן: מאי טעמיה</b> <small>[מה טעמו]</small> של <b>ר' יהודה</b> — <b>דכתיב</b> <small>[ש</small>כן כבר <small>נאמר]</small> צירוף מילים אלה:

Daf 14b

<b>"וה' אלהים אמת"</b> (ירמיה י, י).
<big>א</big> מאחר שמסיימים את פרשת "ויאמר" ב"ה' אלהיכם אמת" נתעוררה השאלה האם <b>חוזר ואומר "אמת"</b> כשהוא מתחיל "אמת ויציב", <b>או אינו חוזר ואומר?</b>
<b>אמר ר' אבהו אמר ר' יוחנן: חוזר ואומר "אמת". רבה אמר: אינו חוזר ואומר "אמת".</b> ומסופר: <b>ההוא דנחית קמיה</b> <small>[</small>אדם <small>אחד שירד,</small> שעבר לפני התיבה <small>לפני]</small> <b>רבה. שמעיה</b> <small>[שמעו]</small> <b>רבה דאמר</b> <small>[ש</small>הוא <small>אומר]</small> <b>"אמת" "אמת" תרי זימני</b> <small>[שתי פעמים].</small> <b>אמר רבה</b> עליו בלגלוג: <b>כל "אמת" "אמת" תפסיה להאי</b> <small>[תפשה את זה],</small> כלומר, להיטות יש לו לאדם זה אחרי האמת.
<big>ב</big> <b>אמר רב יוסף: כמה מעליא הא שמעתתא</b> <small>[מעולה</small> היא <small>הלכה זו]</small> ששמעתי, <b>דכי אתא</b> <small>[שכאשר בא]</small> <b>רב שמואל בר יהודה</b> מארץ ישראל לבבל סיפר: <b>אמרי במערבא</b> <small>[אומרים בארץ ישראל]</small> בזמן תפילת <b>ערבית</b> לא את כל פרשת ציצית כולה — שהרי אין חיוב ציצית בלילה — כי אם רק קיצור הפרשה, מילים אחדות מן ההתחלה והסוף. <b>"דבר אל בני ישראל ואמרת אליהם אני ה' אלהיכם אמת"</b> (במדבר טו, לח. שם מא).
על כך <b>אמר ליה</b> <small>[לו]</small> <b>אביי: מאי מעליותא</b> <small>[מה המעולה]</small> שבהלכה זו? <b>והאמר</b> <small>[והרי אמר]</small> <b>אמר רב כהנא אמר רב: לא יתחיל</b> בערב לקרות פרשת ציצית, <b>ואם התחיל</b> — <b>גומר. וכי תימא</b> <small>[ואם תאמר]</small> ש<b>"ואמרת אליהם" לא הוי</b> <small>[אינו נחשב]</small> כ<b>התחלה</b> של פרשת ציצית — <b>והאמר</b> <small>[והרי אמר]</small> <b>רב שמואל בר יצחק אמר רב</b> שרק <b>"דבר אל בני ישראל" לא הוי</b> <small>[אינו נחשב]</small> כ<b>התחלה</b> של פרשת ציצית, שכן גם פרשיות אחרות בתורה מתחילות כך, אבל <b>"ואמרת אליהם"</b> הריהו כבר <b>הוי</b> <small>[נחשב]</small> <b>התחלה.</b>
<b>על כך אמר רב פפא: קסברי במערבא</b> <small>[סבורים בארץ ישראל]</small> ש<b>"ואמרת אליהם" נמי לא הויא</b> <small>[גם כן אינו נחשב]</small> ל<b>התחלה עד דאמר</b> <small>[שיאמר]</small> <b>"ועשו להם ציצית". </b>
בסיכום הדברים <b>אמר אביי: הלכך, אנן אתחולי מתחלינן, דקא מתחלי במערבא</b> <small>[על כן, אנחנו מתחילים,</small> בפרשת ציצית, <small>שכן מתחילים בארץ ישראל],</small> <b>וכיון דאתחלינן</b> <small>[שהתחלנו]</small> — <b>מגמר נמי גמרינן</b> <small>[אנו גם כן גומרים].</small> <b>דהא</b> <small>[שהרי]</small> <b>אמר רב כהנא אמר רב</b> ש<b>לא יתחיל, ו</b>אולם <b>אם התחיל</b> כבר — <b>גומר,</b> וכן אנו נוהגים.
<b>חייא בר רב אמר: שאם אמר</b> בערב פרשת ציצית המסתיימת <b>"אני ה' אלהיכם", צריך לומר</b> נוסח <b>"אמת</b> ואמונה <b>"</b>וכל ברכת הגאולה, אולם אם <b>לא אמר "אני ה' אלהיכם"</b> — <b>אינו צריך לומר "אמת".</b>
על כך שואלים: <b>והא בעי לאדכורי</b> <small>[והרי צריך להזכיר]</small> <b>יציאת מצרים</b> גם בלילה!
ומשיבים: אין הוא אומר אז "אמת ואמונה", אלא <b>דאמר הכי</b> <small>[ש</small>הוא <small>אומר כך]</small> בנוסח אחר, מקוצר: <b>"מודים אנחנו לך ה' אלהינו שהוצאתנו מארץ מצרים ופדיתנו מבית עבדים ועשית לנו נסים וגבורות על הים ושרנו לך",</b> שנוסח זה כולל את כל התכנים שבברכת "אמת ואמונה" במלואה.
<big>ג</big> שנינו במשנה ש<b>אמר ר' יהושע בן קרחה: למה קדמה פרשת "שמע"</b> ל"והיה אם שמוע", שפרשת "שמע" יש בה קבלת עול מלכות שמים, וב"והיה אם שמוע" — <b>קבלת עול מצוות בלבד.</b>
<b>תניא</b> <small>[שנויה</small> ברייתא<small>]</small> אשר בה <b>ר' שמעון בן יוחי אומר</b> הסבר אחר לסדר הפרשיות בקריאת שמע: <b>בדין הוא שיקדים</b> פרשת <b>"שמע" ל"והיה אם שמע", ש</b>כן ב<b>זה,</b> בפרשת "שמע", נזכר הציווי <b>ללמוד, ו</b>אילו ב<b>זה,</b> בפרשת "והיה אם שמוע" הציווי ללמד. וכן ראוי להקדים <b>"והיה אם שמע" ל"ויאמר", ש</b>כן ב<b>זה,</b> ב"והיה אם שמוע", הציווי הוא ללמד, ואילו <b>זה,</b> בפרשת ציצית משמעה <b>לעשות.</b>
על כך שואלים: <b>אטו</b> <small>[וכי]</small> פרשת <b>"שמע" ללמוד אית ביה</b> <small>[יש בה]</small> ואילו <b>ללמד ולעשות לית ביה</b> <small>[אין בה]?!</small> <b>והא כתיב</b> <small>[והרי נאמר]</small> בה הציוויים: <b>"ושננתם</b> לבניך<b>"</b> (דברים ו, ז) — הרי כאן ללמד, וכן <b>"וקשרתם</b> לאות על ידך<b>"</b> (שם ח), וכן <b>"וכתבתם</b> על מזוזות ביתך ובשעריך<b>"</b> (שם ט) — הרי כאן לעשות. <b>ותו</b> <small>[ועוד]:</small> אף בפרשת <b>"והיה אם שמע"</b> האם רק <b>ללמד הוא דאית ביה</b> <small>[שיש בה]</small> <b>ו</b>אילו <b>לעשות לית ביה</b> <small>[אין בה]?</small> <b>והא כתיב</b> <small>[והרי נאמר]</small> בה: <b>"וקשרתם</b> אותם לאות על ידכם<b>"</b> (שם יא, יח)!
<b>אלא הכי קאמר</b> <small>[כך אמר],</small> כך יש לפרש את דברי ר' שמעון בן יוחאי: <b>בדין הוא שתקדם</b> פרשת <b>"שמע" ל"והיה אם שמע", ש</b>כן <b>זה,</b> פרשת "שמע" יש בה גם <b>ללמוד ו</b>גם <b>ללמד ו</b>גם <b>לעשות,</b> מה שאין כן פרשת "והיה אם שמוע" שאין בה אלא ללמד ולעשות בלבד. וכן ראוי שתקדים פרשת <b>"והיה אם שמע" ל"ויאמר" ש</b>כן <b>זה,</b> פרשת "והיה אם שמוע" <b>יש בה ללמד ולעשות,</b> ואילו <b>"ויאמר" אין בה אלא לעשות בלבד.</b>
על כך שואלים: <b>ותיפוק ליה</b> <small>[ותצא לו]</small> מסקנה זו על הקדמת "שמע", <b>מ</b>דברי <b>ר' יהושע בן קרחה!</b> ומשיבים: <b>חדא</b> <small>[אחת]</small> <b>ועוד קאמר</b> <small>[אמר],</small> לא שרצה לחלוק על דברי ר' יהושע בן קרחה, אלא שזהו הינו נימוק אחד, ויש להוסיף עליו עוד ובאופן זה, <b>חדא</b> <small>[אחד]:</small> <b>כדי שיקבל עליו עול מלכות שמים תחלה ואחר כך יקבל עליו עול מצות, ועוד</b> — <b>משום דאית</b> <small>[שיש]</small> <b>בה הני מילי אחרנייתא [אותם דברים אחרים].</b>
<big>ד</big> מסופר כי <b>רב משי ידיה</b> <small>[רחץ ידיו],</small> <b>וקרא קריאת שמע, ואנח</b> <small>[והניח]</small> <b>תפילין וצלי</b> <small>[והתפלל]</small> בסדר זה. על כך שאלו: <b>והיכי עביד הכי</b> <small>[וכיצד עשה כך]?</small> <b>והתניא</b> <small>[והרי שנינו</small> בברייתא<small>]</small> <b>החופר כוך ל</b>הכניס את ה<b>מת</b> בתוך קבר משפחתו — <b>פטור מקריאת שמע ומן התפלה ומן התפילין ומכל מצות האמורות בתורה. הגיע זמן קריאת שמע</b> — <b>עולה</b> מן הקבר <b>ונוטל ידיו, ומניח תפילין, וקורא קריאת שמע, ומתפלל.</b>
עוד לפני שמבררים את הקושיה מעירים: <b>הא גופא קשיא</b> <small>[היא עצמה,</small> ברייתא זו, <small>קשה],</small> שכן <b>רישא</b> <small>[בראשה]</small> <b>אמר</b> שהחופר קבר <b>פטור</b> מקריאת שמע, <b>וסיפא</b> <small>[ובסופה]</small> ש<b>חייב</b> לעלות ולקרוא?!
על כך משיבים: <b>הא לא קשיא</b> <small>[זו אינו קשה],</small> שאפשר לפרש: <b>סיפא</b> <small>[סופה</small> של הברייתא<small>]</small> מדבר <b>בתרי</b> <small>[בשניים]</small> החופרים יחד את הקבר, שאפשר שיפסיק אחד מהם לקריאת שמע. <b>ורישא בחד</b> <small>[וראשה</small> מדבר <small>באחד]</small> החופר לבדו ואין לו להפסיק.
<b>מכל מקום קשיא</b> <small>[קשה]</small> הדבר <b>לרב</b> מבחינת סדר הדברים. ומשיבים: <b>רב כ</b>שיטת <b>ר' יהושע בן קרחה סבירא ליה</b> <small>[סבור הוא],</small> ש<b>אמר</b> ר' יהושע בן קרחה שראוי להקדים קבלת <b>עול מלכות שמים תחלה ואחר כך</b> קבלת <b>עול מצות,</b> ולכן קרא רב קודם קריאת שמע ואחר כך הניח תפילין.
על כך מקשים: <b>אימר</b> <small>[תאמר]</small> ש<b>אמר ר' יהושע בן קרחה</b> שיש להקדים עול מלכות שמים — <b>להקדים קריאה לקריאה,</b> להקדים קריאת פרשה שיש בה עול מלכות שמים לקריאה אחרת, ואולם הקדמת <b>קריאה לעשיה מי שמעת ליה</b> <small>[האם שמעת אותו]?</small> שיאמר הלכה כעין זו?!
<b>ותו, מי סבר ליה</b> <small>[ועוד, האם סבור הוא]</small> רב עצמו <b>כר' יהושע בן קרחה? והאמר</b> <small>[והרי אמר]</small> <b>רב חייא בר אשי: זמנין סגיאין הוה קאימנא קמיה</b> <small>[פעמים רבות הייתי עומד לפני]</small> <b>רב, ומקדים ומשי ידיה</b> <small>[ו</small>היה <small>רוחץ</small> את <small>ידיו],</small> <b>ומברך, ומתני לן פרקין, ומנח</b> <small>[ושונה לנו</small> את <small>פרקנו, ומניח]</small> <b>תפילין, והדר קרי</b> <small>[ואחר כך קורא]</small> <b>קריאת שמע. וכי תימא</b> <small>[ואם תאמר]:</small> שהיה זה כשעדיין <b>לא מטא</b> <small>[הגיע]</small> <b>זמן קריאת שמע</b> ולכן הקדים בתפילין, <b>אם כן מאי אסהדתיה</b> <small>[מהי עדותו]</small> של <b>רב חייא בר אשי?</b> שאז אין בעדות—בסיפור זה ללמדנו דבר.
על כך משיבים: סיפור זה בא ללמדנו <b>לאפוקי ממאן דאמר</b> <small>[להוציא מ</small>דברי <small>מי שאומר]</small> כי <b>ל</b>לימוד <b>משנה אין צריך לברך</b> ברכת התורה, על כן <b>קא משמע לן</b> <small>[השמיע לנו]</small> ש<b>אף למשנה נמי</b> <small>[גם כן]</small> <b>צריך לברך.</b>
ו<b>מכל מקום קשיא</b> <small>[קשה]</small> <b>ל</b>דברי <b>רב</b> מן הברייתא! ומשיבים: <b>שלוחא</b> <small>[השליח]</small> <b>הוא דעוית</b> <small>[שעיוות,</small> קלקל<small>],</small> שאחר להביא את התפילין, ולכן קרא רב קריאת שמע בזמנה, ורק אחר כך הניח תפילין.
בענין זה <b>אמר עולא: הקורא קריאת שמע בלא תפילין, כאילו מעיד עדות שקר בעצמו,</b> שהרי בקריאת שמע הוא מזכיר את חובת הנחת תפילין, והוא עצמו אינו מניחן (תר"י). <b>אמר ר' חייא בר אבא אמר ר' יוחנן:</b> הקורא קריאת שמע בלא תפילין הרי הוא <b>כאילו הקריב עולה בלא מנחה</b> המתלווה אליה או <b>זבח בלא נסכים.</b> שאף שיצא ידי חובה — <b>אין קרבנו מושלם.</b>
<big>ה</big> <b>ו</b>עוד <b>אמר ר' יוחנן: הרוצה שיקבל עליו עול מלכות שמים שלמה</b>

Daf 15a

ראוי לו ש<b>יפנה</b> קודם לצרכיו, <b>ויטול ידיו, ו</b>אחר <b>יניח תפילין, ויקרא קריאת שמע, ויתפלל, וזו היא מלכות שמים שלמה.</b>
ובדומה לכך <b>אמר ר' חייא בר אבא אמר ר' יוחנן: כל הנפנה, ונוטל ידיו, ומניח תפילין, וקורא קריאת שמע, ומתפלל</b> — <b>מעלה עליו הכתוב כאלו בנה מזבח והקריב עליו קרבן, דכתיב</b> <small>[ש</small>כן <small>נאמר]:</small> <b>"ארחץ בנקיון כפי ואסובבה את מזבחך ה'"</b> (תהלים כו,ו). <b>אמר ליה</b> <small>[לו]</small> <b>רבא:</b> האם <b>לא סבר לה מר</b> <small>[סבור אדוני]</small> שאפשר להוסיף עוד שכל העושה כן <b>כאילו טבל, דכתיב</b> <small>[ש</small>הרי <small>נאמר]:</small> <b>"ארחץ בנקיון"</b> שמשמעו — <b>את כל הגוף כולו, ולא כתב</b> בלשון <b>"ארחיץ כפי".</b>
<b>אמר ליה</b> <small>[לו]</small> <b>רבינא לרבא: חזי מר האי צורבא מרבנן דאתא ממערבא</b> <small>[יראה אדוני תלמיד חכם זה שבא מארץ ישראל]</small> <b>ואמר</b> דבר תמוה: <b>מי שאין לו מים לרחוץ ידיו</b> — דיו שיהא <b>מקנח</b> את <b>ידיו בעפר</b> או <b>בצרור</b> אבן או <b>בקסמית</b> <small>[קיסם עץ].</small>
<b>אמר ליה</b> <small>[לו]:</small> <b>שפיר קאמר</b> <small>[יפה אמר],</small> שכן <b>מי כתיב</b> <small>[האם נאמר]</small> הלשון <b>"ארחץ במים"?</b> והלא <b>"בנקיון" כתיב</b> <small>[נאמר],</small> ומשמעו — <b>כל מידי דמנקי</b> <small>[דבר שמנקה],</small> <b>דהא</b> <small>[שהרי]</small> <b>רב חסדא לייט אמאן דמהדר אמיא בעידן צלותא</b> <small>[היה מקלל את מי שמחזר אחרי מים בזמן התפילה].</small>
ועל כך מעירים: <b>והני מילי</b> <small>[ודברים אלה]</small> שאין לחזר אחרי המים נאמרו <b>ל</b>צורך <b>קריאת שמע,</b> שמאחר וזמנה קבוע ומוגבל, הרי שיתכן שבשל חיזורו אחר מים יעבור זמן קריאת שמע, <b>אבל ל</b>צורך <b>תפלה</b> שזמנה כל היום — <b>מהדר</b> <small>[מחזר].</small> <b>ועד כמה</b> הוא המרחק הראוי לו לחפש מים? — <b>עד פרסה. והני מילי</b> <small>[ודברים אלה]</small> שצריך ללכת פרסה אמורים דווקא כשהולך <b>לקמיה</b> <small>[לפניו],</small> באותה דרך שהוא הולך בה, <b>אבל לאחוריה</b> <small>[לאחוריו]</small> — <b>אפילו מיל</b> אחד <b>אינו חוזר. ומינה</b> <small>[וממנה,</small> מדבר זה<small>]</small> אפשר ללמוד כי <b>מיל הוא</b> ש<b>אינו חוזר, הא</b> <small>[הרי]</small> ש<b>פחות ממיל</b> — <b>חוזר,</b> אפילו לאחוריו.
<big>א משנה</big> <b>הקורא את</b> קריאת <b>שמע ולא השמיע לאזנו</b> את הקריאה, משום שקרא בלחש או משום שאינו יכול לשמוע — <b>יצא. ר' יוסי אומר: לא יצא.</b>
כמו כן, אם <b>קרא</b> את קריאת שמע <b>ולא דקדק באותיותיה,</b> שהוציאן מפיו לא מפורשות כראוי, <b>ר' יוסי אומר: יצא. ר' יהודה אומר: לא יצא.</b>
<b>הקורא למפרע,</b> שהקדים את המאוחר — <b>לא יצא.</b> ומי ש<b>קרא וטעה</b> בקריאתו — <b>יחזור</b> שוב <b>למקום שטעה.</b>
<big>ב גמרא</big> שנינו במשנתינו בדינו של הקורא את שמע ולא השמיע לאוזנו אם יצא בכך. ומבררים: <b>מאי טעמא</b> <small>[מה הטעם]</small> של <b>ר' יוסי</b> שאמר שהקורא את שמע צריך להשמיע לאזנו? — <b>משום דכתיב</b> <small>[שנאמר]</small> בכתוב לשון <b>"שמע",</b> ושלדעתו פירוש המלה הוא: שמע ממש, כלומר, <b>השמע לאזנך מה שאתה מוציא מפיך. ו</b>אילו ה<b>תנא קמא</b> <small>[הראשון]</small> האומר שאף אם לא השמיע לאזנו יצא, הוא <b>סבר</b> <small>[סבור]</small> כי הלשון <b>"שמע"</b> בא ללמד כי יכול אתה לקרוא את שמע <b>בכל לשון שאתה שומע</b> (מבין), ואין חובה לקרוא את שמע בלשון הקודש דווקא.
<b>ור' יוסי</b> מסכים גם הוא בעיקרון להלכה זו, ואולם לדעתו <b>תרתי שמע מינה</b> <small>[שתיים</small> יכול אתה, <small>ללמוד ממנה],</small> שמאותה מלה נלמד גם היתר הקריאה בכל לשון, וגם את החובה להשמיע לאזנו.
<b>תנן התם</b> <small>[שנינו</small> במשנה <small>שם],</small> בדיני תרומות: <b>חרש המדבר ואינו שומע</b> — <b>לא יתרום,</b> משום שצריך לברך על הפרשת התרומה והוא אינו יכול לשמוע את הברכה. <b>ו</b>אולם בדיעבד <b>אם תרם</b> — <b>תרומתו תרומה.</b>
ועל כך שואלים: <b>מאן</b> <small>[מיהו]</small> ה<b>תנא</b> הסבור כי <b>חרש המדבר ואינו שומע</b> ב<b>דיעבד</b> — <b>אין</b> <small>[כן],</small> כשר, ואילו <b>לכתחלה</b> — <b>לא</b> ראוי שיעשה כן?
<b>אמר רב חסדא:</b> דעה זו דעת <b>ר' יוסי היא, דתנן</b> <small>[ש</small>כן <small>שנינו</small> במשנתנו<small>]:</small> <b>הקורא את "שמע" ולא השמיע לאזנו</b> — <b>יצא,</b> אלו <b>דברי ר' יהודה. ר' יוסי אומר: לא יצא.</b>
והוא מפרט: <b>עד כאן לא</b> שמענו במשנתנו כי <b>קאמר</b> <small>[אמר]</small> <b>ר' יוסי</b> שהחרש <b>לא יצא, אלא גבי</b> <small>[אצל]</small> <b>קריאת שמע</b> שחיוב קריאתה הוא <b>דאורייתא</b> <small>[מן התורה],</small> <b>אבל</b> החשש ב<b>תרומה</b> — <b>משום ברכה הוא</b> שצריך להשמיע את קולו, <b>ו</b>ה<b>ברכה דרבנן</b> <small>[מדברי סופרים]</small> היא <b>ולא בברכה תליא מילתא</b> <small>[תלוי הדבר],</small> שהפרשת התרומה בעלת תוקף גם בלא הברכה, ועל כן אם כבר עשה מעשה — <b>יצא ידי חובתו. על ההנחה הזו מקשים:</b>
<b>וממאי</b> <small>[וממה]</small> אתה מסיק כי שיטת <b>ר' יוסי היא, דילמא</b> <small>[שמא]</small> שיטת <b>ר' יהודה היא? ו</b>אף הוא <b>אמר</b> כי <b>גבי</b> <small>[אצל]</small> <b>קריאת שמע נמי</b> <small>[גם כן]</small> שאם לא השמיע לאזנו רק ב<b>דיעבד</b> — <b>אין</b> <small>[כן]</small> יצא, אבל <b>לכתחלה</b> — גם הוא סבור כי <b>לא</b> יצא, ועליו לדאוג לשמוע קולו, ושיטה זו ממש כדברי התנא בתרומות. ו<b>תדע</b> שכך יש לפרש, <b>דקתני</b> <small>[ש</small>כן <small>שנינו</small> במשנה<small>]:</small> <b>"הקורא</b> את שמע ולא השמיע לאזנו <b>",</b> ששנה התנא בסגנון ממנו משמע כי הדיון הוא רק בדרך <b>דיעבד,</b> כלומר, שאדם שכבר קרא כך — <b>אין</b> <small>[כן]</small> יצא, ואולם באופן שיהא ראוי לעשות כן אף <b>לכתחלה,</b> וכגון בסגנון "קורא אדם את שמע ואינו משמיע לאזנו" — <b>לא</b> שנה התנא. ואם כן מכשיר ר' יהודה את שאינו שומע את קריאתו רק בדיעבד.
את ההוכחה הזאת דוחים, <b>אמרי</b> <small>[אומרים]</small> ביישוב הדבר: <b>האי דקתני</b> <small>[זה ששנינו]</small> בלשון <b>"הקורא"</b> אינו מוכיח שגם ר' יהודה סבור שאין לעשות כן לכתחילה, אלא <b>להודיעך כחו</b> של <b>ר' יוסי</b> ש<b>אמר</b> שב<b>דיעבד נמי</b> <small>[גם כן]</small> <b>לא</b> יצא. <b>דאי</b> <small>[שאם]</small> לשיטת <b>ר' יהודה</b> היא, אם כן <b>אפילו לכתחלה נמי</b> <small>[גם כן]</small> <b>יצא.</b>
על מסקנה זו מקשים אם כן <b>במאי אוקימתא</b> <small>[במה העמדת,</small> הסברת, את המשנה<small>]</small> בדיני תרומות — <b>כר' יוסי,</b> שלדעתו מי שאינו שומע לא יצא אף בדיעבד, <b>ואלא הא דתניא</b> <small>[</small>הלכה <small>זו ששנינו</small> בברייתא<small>]:</small> <b>לא יברך אדם ברכת המזון בלבו, ואם</b> עבר ו<b>בירך</b> בלבו — <b>יצא,</b>
<b>מני</b> <small>[</small>דעת מי היא<small>]</small>? אינה <b>לא</b> כשיטת <b>ר' יוסי ולא</b> כשיטת <b>ר' יהודה. דאי</b> <small>[שאם]</small> תאמר ששיטת <b>ר' יהודה</b> היא — <b>הא</b> <small>[הרי]</small> הוא עצמו <b>אמר,</b> לפי האופן שפירשנו את דעתו כי <b>לכתחלה נמי</b> <small>[גם כן]</small> <b>יצא</b> ואינו צריך להשמיע קולו, ואם כן, מדוע לא יברך לכתחילה בלבו? <b>אי</b> <small>[</small>ו<small>אם]</small> תאמר ששיטת <b>ר' יוסי</b> היא, הרי לדעתו ב<b>דיעבד נמי</b> <small>[גם כן]</small> <b>לא</b> יצא! אלא יש לשוב להסבר כי ר' יהודה היא המצריך לכתחילה להשמיע לאוזנו, ולפי זה אף ברייתא זו בברכת המזון שיטת ר' יהודה היא.
על כך מקשים: <b>אלא מאי</b> <small>[מה]</small> תאמר כי שיטת <b>ר' יהודה</b> היא, <b>ו</b>אם עשה כן ב<b>דיעבד</b> — <b>אין</b> <small>[כן]</small> יצא, ואולם <b>לכתחלה</b> — <b>לא,</b>
<b>אלא הא דתני</b> <small>[</small>הלכה <small>זו ששנינו</small> בברייתא<small>]</small> בשם <b>ר' יהודה</b> <small>[בנו]</small> של <b>ר' שמעון בן פזי: חרש המדבר ואינו שומע</b> — <b>תורם לכתחלה,</b> ברייתא זו <b>מני</b> <small>[</small>כדעת <small>מי היא]?</small>
לפי מה שאמרנו אינה <b>לא</b> כדעת <b>ר' יהודה ולא</b> כדעת <b>ר' יוסי.</b> שכן <b>אי</b> <small>[אם]</small> שיטת <b>ר' יהודה</b> היא — <b>הא</b> <small>[הרי]</small> הוא עצמו <b>אמר</b> כי ב<b>דיעבד אין</b> <small>[כן]</small> יצא אף שלא השמיע לאוזנו, ואולם <b>לכתחלה לא</b> יצא. ו<b>אי</b> <small>[אם]</small> שיטת <b>ר' יוסי</b> היא — <b>הא</b> <small>[הרי]</small> הוא עצמו <b>אמר</b> כי ב<b>דיעבד נמי</b> <small>[גם כן]</small> אם לא השמיע לאוזנו <b>לא</b> יצא, ואם כן, ברייתא זו מי אמרה?
<b> אלא</b> יש לשוב לסברה הקודמת אם כי בשינוי מה, ולומר כי <b>לעולם</b> כדעת <b>ר' יהודה</b> היא, והוא מתיר לחרש לתרום <b>אפילו לכתחלה נמי</b> <small>[גם כן].</small> <b>ולא קשיא</b> <small>[ואינו קשה],</small> אין סתירה בין המשנה לברייתא זו, שכן <b>הא</b> — <b>דידיה, הא</b> — <b>דרביה</b> <small>[זו</small> — שיטתו <small>שלו,</small> ו<small>זו</small> — <small>של רבו],</small> <b>דתנן</b> <small>[ש</small>כן <small>שנינו</small> במשנה<small>],</small> <b>ר' יהודה אומר משום</b> (בשם) <b>ר' אלעזר בן עזריה: הקורא את "שמע" צריך שישמיע לאזנו, שנאמר: "שמע ישראל",</b> ומשמעו — צריך בלבד, אבל אם לא עשה כן — יצא בדיעבד. <b>אמר ליה</b> <small>[לו]</small> <b>ר' מאיר: הרי הוא אומר "אשר אנכי מצוך היום על לבבך"</b> וכוונת הדברים לדעתו — <b>אחר כונת הלב הן הן הדברים,</b> והרי שאף לכתחילה אינו צריך לקרוא את שמע בקול רם.
ואולם מאחר שהובאה ברייתא זו אומרים: <b>השתא דאתית להכי</b> <small>[עכשיו שהגעת לכאן],</small> שהובאה שיטת ברייתא זו, <b>אפילו תימא</b> <small>[תאמר]</small> כי <b>ר' יהודה כרביה סבירא ליה</b> <small>[כרבו סבור הוא],</small> שהחרש כשר רק בדיעבד. <b>ו</b>בכל זאת <b>לא קשיא</b> <small>[קשה]</small> להסביר את הברייתות השונות; כי <b>הא</b> <small>[</small>ברייתא <small>זו]</small> המתירה לחרש אף לכתחילה, שיטת <b>ר' מאיר</b> היא, ו<b>הא</b> <small>[</small>ברייתא <small>זו]</small> האוסרת לכתחילה ומתירה בדיעבד, שיטת <b>ר' יהודה</b> היא.
<big>ג</big> ומעין בירור דברים זה מובא עוד ענין קרוב בדבר קריאת מגילת אסתר. <b>תנן התם</b> <small>[שנינו</small> במשנה <small>שם]</small> במסכת מגילה: <b>הכל כשרים לקרות את המגילה, חוץ מחרש, שוטה וקטן. ור' יהודה מכשיר בקטן.</b>
ומבררים את הענין: <b>מאן</b> <small>[מיהו]</small> ה<b>תנא</b> הסבור כי <b>חרש</b> ב<b>דיעבד נמי</b> <small>[גם כן]</small> <b>לא</b> כשר? <b>אמר רב מתנה:</b> דעה זו שיטת <b>ר' יוסי היא. דתנן</b> <small>[ש</small>כן <small>שנינו</small> במשנתנו<small>]:</small> <b>הקורא את "שמע" ולא השמיע לאזנו</b> — <b>יצא, דברי ר' יהודה.</b> ואילו <b>ר' יוסי אומר: לא יצא.</b>
על כך שואלים: <b>ממאי</b> <small>[ממה]</small> מסיק אתה שהמשנה במסכת מגילה שיטת <b>ר' יוסי היא ו</b>ב<b>דיעבד נמי</b> הוא <small>[גם כן]</small> <b>לא</b> כשר,

Daf 15b

<b>דילמא</b> <small>[שמא]</small> שיטת <b>ר' יהודה היא, ולכתחלה הוא</b> ש<b>לא</b> יקרא החרש, <b>הא</b> <small>[הרי,</small> אבל<small>]</small> אם כבר קרא ב<b>דיעבד</b> — <b>שפיר דמי</b> <small>[ראוי הוא].</small>
ומשיבים: <b>לא סלקא דעתך</b> <small>[יעלה על דעתך]</small> לומר כך, <b>דקתני</b> <small>[ש</small>כן <small>שנינו</small> במשנה<small>]</small> "חרש שוטה וקטן" בביטוי אחד, הרי ש<b>חרש דומיא</b> <small>[בדומה]</small> ל<b>שוטה וקטן. מה שוטה וקטן</b> הכל מודים שב<b>דיעבד נמי</b> <small>[גם כן]</small> הם <b>לא</b> כשרים — <b>אף חרש</b> ב<b>דיעבד</b> הוא <b>נמי</b> <small>[גם כן]</small> <b>לא</b> כשר.
את הקושיה הזאת דוחים: <b>ודילמא הא כדאיתא והא כדאיתא</b> <small>[ושמא זה כמו שיש</small> בו, <small>וזה כמו שיש</small> בו<small>],</small> כלומר, אין הוכחה גמורה מצירוף הדברים וכל פרט עומד לעצמו ואין דיניהם זהים.
על כן, מקשים מצד אחר: <b>ומי מצית לאוקמה כר' יהודה? והא מדקתני סיפא</b> <small>[והרי מ</small>מה <small>ששנינו</small> ב<small>סוף</small> המשנה<small>]:</small> <b>ר' יהודה מכשיר בקטן, מכלל</b> הדברים אתה למד כי ה<b>רישא לאו</b> <small>[ההתחלה</small> של המשנה <small>לא]</small> בשיטת <b>ר' יהודה היא?!</b>
ושוב דוחים אף קושיה זו: <b>ודילמא</b> <small>[ושמא]</small> כל המשנה <b>כולה</b> שיטת <b>ר' יהודה היא ו</b>מדובר כאן ב<b>תרי גווני</b> <small>[מיני]</small> <b>קטן, וחסורי מחסרא, והכי קתני</b> <small>[וחסרה</small> המשנה בסגנון דבריה, <small>וכך</small> יש <small>לשנות] :</small> <b>הכל כשרין לקרות את המגילה, חוץ מחרש שוטה וקטן. במה דברים אמורים</b> — <b>בקטן ש</b>עדיין <b>לא הגיע ל</b>גיל <b>חנוך,</b> שבו חובה לחנכו למצוות. <b>אבל קטן שהגיע לחנוך</b> — <b>אפילו לכתחלה כשר,</b> אלו <b>דברי ר' יהודה, שר' יהודה מכשיר בקטן,</b> שדבריו באו להוסיף כאן ולא לחלוק.
על כך מקשים: <b>במאי אוקימתא</b> <small>[במה העמדת]</small> את המשנה, <b>כ</b>שיטת <b>ר' יהודה,</b> ופירשת שלדעתו ב<b>דיעבד אין</b> <small>[כן],</small> הוא כשר, ואולם <b>לכתחלה</b> הוא <b>לא</b> כשר. ו<b>אלא</b> אם כן <b>הא דתני</b> <small>[</small>ברייתא <small>זו ששנה]</small> <b>ר' יהודה בריה</b> <small>[בנו]</small> של <b>ר' שמעון בן פזי,</b> ש<b>חרש המדבר ואינו שומע</b> — <b>תורם לכתחלה,</b>
<b>מני</b> <small>[</small>שיטת <small>מי היא]?</small> <b>לא</b> שיטת היא <b>ר' יהודה ולא</b> שיטת <b>ר' יוסי</b> היא. שכן <b>אי</b> <small>[אם]</small> שיטת <b>ר' יהודה</b> היא, הלא פירשנו שדעתו היא שחרש ב<b>דיעבד אין</b> <small>[כן]</small> כשר הוא ואולם <b>לכתחילה</b> הוא <b>לא</b> כשר. ו<b>אי</b> <small>[אם]</small> שיטת <b>ר' יוסי</b> היא, הלא דעתו היא שב<b>דיעבד</b> הוא <b>נמי</b> <small>[גם כן]</small> <b>לא</b> כשר!
קושיה זו דוחים: <b>אלא מאי</b> <small>[מה</small> תפרש<small>]</small> שברייתא זו כשיטת <b>ר' יהודה</b> היא, <b>ואפילו לכתחלה נמי</b> <small>[גם כן]</small> מתיר הוא בחרש, ו<b>אלא הא דתניא</b> <small>[</small>ברייתא <small>זו ששנינו]:</small> <b>לא יברך אדם ברכת המזון בלבו, ואם בירך</b> — <b>יצא, מני</b> <small>[</small>כשיטת <small>מי היא]?</small>
הלא <b>לא</b> שיטת <b>ר' יהודה</b> היא <b>ולא</b> שיטת <b>ר' יוסי</b> היא. שכן <b>אי</b> <small>[אם]</small> שיטת <b>ר' יהודה</b> היא, <b>הא</b> <small>[הרי]</small> הוא עצמו <b>אמר</b> ש<b>אפילו לכתחלה נמי</b> <small>[גם כן]</small> יכול אדם לברך בלבו, <b>ואי</b> <small>[ואם]</small> שיטת <b>ר' יוסי</b> היא, <b>הא</b> <small>[הרי]</small> הוא עצמו <b>אמר</b> ש<b>אפילו</b> ב<b>דיעבד</b> הוא <b>נמי</b> <small>[גם כן]</small> <b>לא</b> יוצא!
ומשיבים: <b>לעולם</b> אפשר לפרש שהברייתא "חרש תורם לכתחילה" שיטת <b>ר' יהודה היא, ו</b>לשיטתו <b>אפילו לכתחלה נמי</b> <small>[גם כן]</small> מותר. <b>ו</b>מה שראינו שבקריאת שמע אינו מתיר קריאה כזו לכתחילה <b>לא קשיא</b> <small>[קשה]</small> שכן <b>הא</b> <small>[זו]</small> — <b>דידיה</b> <small>[שלו],</small> <b>הא</b> <small>[</small>ו<small>זו]</small> — <b>דרביה</b> <small>[של רבו].</small> <b>דתניא</b> <small>[ש</small>כן <small>שנינו</small> בברייתא<small>],</small> <b>אמר ר' יהודה משום</b> (בשם) <b>ר' אלעזר בן עזריה: הקורא את "שמע" צריך שישמיע לאזנו,</b> לפי <b>שנאמר: "שמע ישראל". אמר לו ר' מאיר: הרי הוא אומר</b> בפסוק <b>"אשר אנכי מצוך היום על לבבך",</b> והרי ש<b>אחר כונת הלב הן הן הדברים</b> ולא אחרי הקריאה בפה. ואם כן, השיטה שבדיעבד מותר לחרש לקרוא — <b>שיטת ר' אלעזר בן עזריה היא. </b>
ואולם <b>השתא דאתית להכי</b> <small>[עכשיו שהגעת לכך],</small> <b>אפילו תימא</b> <small>[תאמר]</small> כי <b>ר' יהודה כרביה סבירא ליה</b> <small>[כרבו סבור הוא],</small> ואף על פי כן, <b>לא קשיא</b> <small>[קשה],</small> לא תהיה סתירה, שכן <b>הא</b> <small>[זה]</small> — כשיטת <b>ר' יהודה</b> ו<b>הא</b> <small>[זה]</small> — כשיטת <b>ר' מאיר.</b> שאותם מקומות שבהם נראה שחרש פסול מתחילה וכשר בדיעבד — <b>כשיטת ר' יהודה הם, והברייתא המתירה חרש לכתחילה</b> — <b>כשיטת ר' מאיר היא.</b>
<big>א</big> <b>אמר רב חסדא אמר רב שילא: הלכה כ</b>שיטת <b>ר' יהודה שאמר משום ר' אלעזר בן עזריה, והלכה כ</b>שיטת <b>ר' יהודה</b> בדבריו במשנתנו.
ומסבירים: <b>וצריכא</b> <small>[ונצרך]</small> לומר שני דברים אלה, אף שלכאורה הם כפל דברים, שכן <b>אי אשמעינן</b> <small>[אילו השמיע לנו]</small> רק ש<b>הלכה כ</b>שיטת <b>ר' יהודה, הוה אמינא</b> <small>[הייתי אומר]</small> (כדרך שהועלתה אפשרות פירוש כזו) ש<b>אפילו לכתחלה</b> מתיר ר' יהודה, ועל כן <b>קא משמע לן</b> <small>[השמיע לנו]</small> ש<b>הלכה כר' יהודה שאמר משום</b> רבו <b>ר' אלעזר בן עזריה</b> שלכתחילה צריך להשמיע לאזנו.
<b>ואי אשמעינן</b> <small>[ואילו השמיע לנו]</small> רק את הפסק ש<b>הלכה כר' יהודה שאמר משום ר' אלעזר בן עזריה, הוה אמינא</b> <small>[הייתי אומר]</small> ומפרש ש"צריך שישמיע לאזנו" משמעו ש<b>צריך</b> לעשות כן לכתחילה <b>ואין לו תקנה</b> בדיעבד אם לא עשה. ועל כן <b>קא משמע לן</b> <small>[השמיע לנו]</small> ש<b>הלכה כר' יהודה</b> שלכתחילה צריך, ובדיעבד — <b>מותר.</b>
<big>ב</big> <b>אמר רב יוסף: מחלוקת</b> זו אם חרש יוצא ידי חובה, הרי היא רק <b>בקריאת שמע, אבל בשאר מצות, דברי הכל</b> — <b>לא יצא</b> אם אינו שומע דכתיב [שנאמר]: <b>"הסכת ושמע ישראל"</b> (דברים כז, ט), שיש להקשיב ולשמוע.
<b>מיתיבי</b> <small>[מקשים]</small> על כך ממה ששנינו בברייתא: <b>לא יברך אדם ברכת המזון בלבו, ואם בירך</b> — <b>יצא.</b> הרי שאף בשאר מצוות חובת השמיעה אינה אלא לכתחילה! <b>אלא</b> על כן יש לתקן את דברי רב יוסף ולומר כי <b>אי אתמר</b> <small>[אם נאמר]</small> — <b>הכי אתמר</b> <small>[כך נאמר]</small> ש<b>אמר רב יוסף:</b> ה<b>מחלוקת</b> בחרש היא רק לגבי <b>קריאת שמע, דכתיב</b> <small>[שנאמר]</small> בה <b>"שמע ישראל", אבל בשאר מצות</b> — <b>דברי הכל</b> שהחרש <b>יצא</b> ידי חובה.
על כך מקשים: <b>והכתיב</b> <small>[והרי נאמר]</small> <b>"הסכת ושמע ישראל"!</b>
ומשיבים: הפסוק <b>ההוא בדברי תורה כתיב</b> <small>[נאמר],</small> שיש לשים לב לכתוב בתורה.
<big>ג</big> שנינו במשנה שאם <b>קרא ולא דקדק באותיותיה</b> מחלוקת תנאים היא, שלדעת ר' יוסי יצא ולדעת ר' יהודה לא יצא. וכן נחלקו בענין הקורא את שמע בלא להשמיע לאזנו, שלדעת התנא קמא יצא ואילו לדעת ר' יוסי לא יצא.
ועל כך <b>אמר ר' טבי אמר ר' יאשיה: הלכה כדברי שניהם להקל. </b>
אגב שהובאו דברים בשמו של חכם זה מביאים דבר נוסף בשמו. <b>ואמר ר' טבי אמר ר' יאשיה: מאי דכתיב</b> <small>[מהו שנאמר]</small> <b>"שלש הנה לא תשבענה... שאול ועצר רחם"</b> (משלי ל, טו–טז). וכן יש לתמוה: <b>וכי מה ענין שאול אצל רחם? אלא</b> סמיכות זו באה <b>לומר לך: מה רחם מכניס ומוציא, אף שאול</b> (הקבר) <b>מכניס ומוציא</b> בתחיית המתים.
<b>והלא דברים קל וחומר: ומה רחם שמכניסין בו בחשאי, מוציאין ממנו בקולי קולות</b> בשעת הלידה. <b>שאול שמכניסין בו</b> את המת <b>בקולי קולות</b> בשעת קבורתו, <b>אינו דין שמוציאין ממנו בקולי קולות?</b> ו<b>מכאן תשובה</b> (סתירה) <b>לאומרים</b> ש<b>אין תחיית המתים מן התורה,</b> שהרי בפסוק זה מרומזת תחיית המתים.
<big>ד</big> <b>תני</b> <small>[שנה]</small> <b>ר' אושעיא קמיה</b> <small>[לפני]</small> <b>רבא</b> ברייתא זו: מה שנאמר <b>"וכתבתם</b> על מזוזות ביתך ובשעריך<b>"</b> (דברים ו, ט) יש לפרשו כאילו היה כתוב "וכתבת תם" — בשלימות, ו<b>הכל</b> צריך להיות <b>בכתב, אפילו צואות.</b> שיש לכתוב במזוזה או בתפילין לא רק את הפסוקים המדברים בתוכן הפרשה, אלא גם את הציווי לכתוב תפילין ומזוזות.
<b>אמר ליה</b> <small>[לו]</small> רבא: זה ש<b>אמר לך</b> ברייתא זו, <b>מני</b> <small>[</small>שיטת <small>מי היא]</small> — שיטת <b>ר' יהודה היא.</b> ש<b>אמר</b> ר' יהודה <b>גבי</b> <small>[אצל]</small> ענין <b>סוטה</b> ש<b>אלות</b> (קללות) הוא <b>כותב,</b> ואולם <b>צואות אינו כותב.</b> שלדעתו יש לכתוב במגילת הסוטה רק את הקללות ולא את הצוואות—ההוראות כיצד משקים את הסוטה. ולשיטתו יש טעם ללמדנו שבמזוזה יש לכתוב אף את הצוואות. וטעם ההבדל, שכן <b>התם</b> <small>[שם]</small> בסוטה <b>הוא דכתיב</b> <small>[שנאמר]:</small> <b>"וכתב את האלות האלה</b> הכהן בספר<b>"</b> (במדבר ה, כג), ומשמע שרק את האלות הוא כותב, ולא יותר, <b>אבל הכא דכתיב</b> <small>[כאן,</small> במצות מזוזה <small>שנאמר]</small> <b>"וכתבתם",</b> יש לכתוב הכל, ולכך <b>אפילו צואות נמי</b> <small>[גם כן]</small> כותב.
על כך מקשים: <b>אטו טעמיה</b> <small>[האם טעמו]</small> של <b>ר' יהודה</b> הוא <b>משום דכתיב</b> <small>[שנאמר]</small> בפרשת סוטה הלשון <b>"וכתב"</b> ולא "וכתבתם"? והלא <b>טעמיה</b> <small>[טעמו]</small> של <b>ר' יהודה משום דכתיב</b> <small>[ש</small>בסוטה <small>נאמר]</small> "את <b>האלות</b> האלה", והכוונה שרק <b>אלות</b> — <b>אין</b> <small>[כן]</small> צריך לכתוב, ואולם <b>צואות</b> — <b>לא.</b> ואם כן, אין צורך כלל להדגיש את המלה "וכתבתם" במצוות מזוזה.
על כך משיבים: <b>אצטריך</b> <small>[צריך],</small> כן שמא <b>סלקא דעתך אמינא נילף</b> <small>[יעלה על דעתך לומר</small> ש<small>נלמד]</small> <b>"כתיבה" "כתיבה"</b> בגזירה שווה <b>מהתם</b> <small>[משם]</small> ונאמר כך: <b>מה התם</b> <small>[שם]</small> <b>אלות</b> — <b>אין</b> <small>[כן]</small> <b>צואות לא, אף הכא נמי</b> <small>[כאן גם כן]</small> — <b>צואות לא.</b> על כן <b>כתב רחמנא</b> היה צורך להדגיש <b>"וכתבתם"</b> — <b>אפילו צואות</b> כתיבה תמה, שלימה.
<big>ה</big> מעין דברים אלה <b>תני</b> <small>[שנה]</small> <b>רב עובדיה קמיה</b> <small>[לפני]</small> <b>רבא:</b> מה שנאמר <b>"ולמדתם</b> אותם את בניכם<b>"</b> (דברים יא, יט), הרי זה בא ללמד <b>שיהא למודך תם</b> — <b>שיתן ריוח בין הדבקים,</b> כלומר, שיפריד בין המילים ויאמר כל אחת מהן בבהירות.
<b>עני</b> <small>[ענה]</small> <b>רבא בתריה</b> <small>[אחריו]</small> בהסבר: <b>כגון</b> שידגיש <b>"על לבבך"</b> ולא יקראנה כמלה אחת, וכן <b>"על לבבכם", "בכל לבבך", "בכל לבבכם", "עשב בשדך", "ואבדתם מהרה", "הכנף פתיל",</b> וכן <b>"אתכם מארץ",</b> שמתוך דמיון המבטא בין ההברה האחרונה והראשונה נעלם מובן המילים.
באותו ענין <b>אמר ר' חמא בר' חנינא: כל הקורא קריאת שמע ומדקדק באותיותיה מצננין לו גיהנם, שנאמר: "בפרש שדי מלכים בה תשלג בצלמון"</b> (תהלים סח, טו), <b>אל תקרי</b> <small>[תקרא]</small> <b>"בפרש" אלא "בפרש",</b> כלומר, כאשר אתה מפרש ומבטא כראוי את שם ה' ("שדי") — <b>יקויים בך "תשלג בצלמון", ואל תקרי</b> <small>[תקרי]</small> <b>"בצלמון" אלא "בצלמות",</b> בגיהנום, כלומר, זכות זו תצנן לך את הגיהנום.
<big>ו</big> <b>ו</b>עוד <b>אמר ר' חמא בר' חנינא: למה נסמכו</b>

Daf 16a

<b>אהלים לנחלים</b> בפסוק "<b>כנחלים נטיו כגנות עלי נהר כאהלים נטע ה'</b>, כארזים עלי מים" (במדבר כד, ו) — <b>לומר לך: מה נחלים מעלין את האדם מטומאה לטהרה</b> כשהוא טובל במימיהם — <b>אף אהלים</b> של תורה <b>מעלין את האדם מכף חובה לכף זכות.</b>
<big>א</big> שנינו במשנתינו <b>"הקורא למפרע לא יצא,</b> קרא וטעה יחזור למקום שטעה",
<b>ובענין זה של טעות בקריאת שמע מסופר: ר' אמי ור' אסי הוו קא קטרין ליה גננא</b> <small>[היו קושרים לו חופה,</small> עוסקים בצרכי חופתו] של <b>ר' אלעזר. אמר להו</b> <small>[להם]:</small> <b>אדהכי והכי איזיל</b> <small>[בין כה וכה</small> עד שתסיימו אלך ] <b>ואשמע מלתא דבי מדרשא</b> <small>[דבר בבית המדרש],</small> <b>ואיתי ואימא לכו</b> <small>[ואבוא ואומר לכם].</small> <b>אזל אשכחיה</b> <small>[הלך</small> ומצאו] <b>לתנא (</b>חוזר המשניות) <b>דקתני קמיה</b> <small>[ש</small>הוא <small>שונה</small> ואומר <small>לפני]</small> <b>ר' יוחנן</b> תוספתא זו:
<b>קרא</b> קריאת שמע <b>וטעה ואינו יודע להיכן</b> בדיוק <b>טעה,</b> אם היה המקום שנזכר בו <b>באמצע הפרק</b> — <b>יחזור לראש</b> (לתחילת) הקריאה. ואם היה זה <b>בין פרק לפרק,</b> אך אינו זוכר בין איזה פרקים — <b>יחזור לפרק</b> (ההפסק) ה<b>ראשון.</b> וכן אם <b>טעה בין כתיבה לכתיבה,</b> בין הפסוק "וכתבתם על מזוזות ביתך ובשעריך" שבפרשה הראשונה (דברים ו, ט) לפסוק "וכתבתם על מזוזות ביתך ובשעריך" שבפרשה השניה (שם יא, כ) — <b>יחזור לכתיבה ראשונה.</b>
על כך <b>אמר ליה</b> <small>[לו]</small> <b>ר' יוחנן: לא שנו</b> דבר זה <b>אלא</b> במקרה <b>שלא פתח ב"למען ירבו ימיכם"</b> (שם יא כא), <b>אבל</b> אם <b>פתח</b> כבר <b>ב"למען ירבו ימיכם" — סרכיה נקט ואתי</b> <small>[</small>את <small>שגרתו אחז והלך],</small> שיש לשער שמתוך שיגרת הקריאה הגיע כבר לפרשה שניה ובה טעה,
<b>אתא</b> <small>[בא]</small> ר' אלעזר <b>ואמר להו</b> <small>[להם]</small> מה ששמע. <b>אמרו ליה</b> <small>[לו]:</small> <b>אלו לא באנו אלא לשמוע דבר זה</b> — <b>דיינו.</b>
<big>ב משנה</big> השאלה מה מידת הריכוז לכוונה הראויה בשעת קריאת שמע היא עניינה של משנה זו. <b>האומנין</b> כשהם עסוקים במלאכתם — <b>קורין</b> (קוראים) קריאת שמע אם הם עומדים <b>בראש האילן ובראש הנדבך</b> (שורת אבנים או עצים) בבנין שהם בונים. <b>מה שאינן רשאין לעשות כן בתפלה</b> הדורשת כוונת הלב.
ובנושא אחר אמרו: <b>חתן פטור מקריאת שמע לילה הראשונה של</b> נישואיו (שהיה כרגיל אור ליום חמישי) <b>ועד מוצאי שבת אם</b> עדיין <b>לא עשה מעשה</b> (ביאה), משום שהוא מוטרד במחשבה על הביאה ועל כל הקשור בכך. <b>ו</b>אולם סיפרו <b>מעשה ברבן גמליאל שנשא אשה וקרא</b> קריאת שמע אף ב<b>לילה הראשונה. אמרו לו תלמידיו:</b> והלא <b>למדתנו רבינו שחתן פטור מקריאת שמע?</b> ענה להם: אף על פי כן, <b>איני שומע לכם</b> שלא לקרוא קריאת שמע, ובכך <b>לבטל הימני</b> (ממני<small>)</small> קבלת עול <b>מלכות שמים אפילו שעה אחת.</b>
<big>ג גמרא</big> ובענין זה של האומנים <b>תנו רבנן</b> <small>[שנו חכמים]</small> בתוספתא: <b>האומנין</b> כשהם עסוקים במלאכתם — <b>קורין</b> קריאת שמע אם הם עומדים <b>בראש האילן ובראש הנדבך</b> שהם בונים. <b>ו</b>מותר להם שיהיו <b>מתפללין</b> כאשר הם עומדים <b>בראש הזית ובראש התאנה</b>, שענפי עצים אלה מרובים וסמוכים, והאומן יכול לעמוד שם ולהתפלל בכוונה. <b>ו</b>אילו ב<b>שאר כל האילנות</b> — <b>יורדים למטה ומתפללין. ו</b>אולם <b>בעל הבית בין כך ובין כך</b> בין בעץ זית בין בשאר אילנות, <b>יורד למטה ומתפלל, לפי שאין דעתו מיושבת עליו</b> כראוי. ואף על פי שלפועלים התירו, בעל הבית היכול להרשות לעצמו לרדת מן האילן — <b>לא התירו לו בכך.</b>
<b>רמי ליה</b> <small>[הקשה לו,</small> הראה סתירה<small>]</small> <b>רב מרי ברה</b> <small>[בנה]</small> של <b>בת שמואל לרבא, תנן</b> <small>[שנינו</small> במשנתינו<small>]:</small> <b>האומנין קורין בראש האילן ובראש הנדבך, אלמא</b> <small>[מכאן ]</small> ש<b>לא בעי</b> <small>[צריך]</small> <b>כונה,</b> ודיו בקריאה בלבד. <b>ורמינהי</b> <small>[ואנו משליכים,</small> מראים סתירה<small>]</small> ממה ששנינו בברייתא: <b>הקורא את שמע צריך שיכוין את לבו, שנאמר: "שמע ישראל". ולהלן</b> בספר דברים <b>הוא אומר "הסכת ושמע ישראל"</b> (כז, ט), ו<b>מה להלן ב"הסכת"</b> (הקשבה ותשומת לב) <b>אף כאן ב"הסכת".</b>
<b>אשתיק</b> <small>[שתק]</small> רבא, שלא מצא לכך תשובה, ואולם <b>אמר ליה</b> <small>[לו]:</small> וכי <b>מידי שמיע לך בהא</b> <small>[שמעת דבר ב</small>ענין <small>זה]?</small> <b>אמר ליה</b> <small>[לו]:</small> <b>הכי</b> <small>[כך]</small> <b>אמר רב ששת: והוא</b> שהתירו לאומנים לקרוא בראש האילן רק כ<b>שבטלין ממלאכתן וקורין,</b> שאז ביכולתם לכוון לבם.
על כך מקשים: <b>והתניא</b> <small>[והלא שנינו</small> בברייתא<small>]</small> ש<b>בית הלל אומרים</b> שהעובדים <b>עוסקים במלאכתן וקורין!</b>
ומשיבים: <b>לא קשיא</b> <small>[אינו קשה],</small> <b>הא</b> <small>[זה]</small> שאמרנו שצריכים להפסיק ממלאכתם — הרי זה מדובר <b>בפרק ראשון</b> של קריאת שמע, <b>והא</b> <small>[זה]</small> <b>שעוסקים במלאכתם וקוראים</b> — <b>בפרק שני.</b>
<big>ד</big> <b>תנו רבנן</b> <small>[שנו חכמים]</small> בתוספתא: <b>הפועלים שהיו עושין מלאכה אצל בעל הבית,</b> הריהם חייבים להיות <b>קורין קריאת שמע ומברכין</b> את הברכות ש<b>לפניה ולאחריה. ו</b>כן כש<b>אוכלין פתן מברכין</b> את הברכות ש<b>לפניה ולאחריה</b>, <b>ו</b>כן <b>מתפללין תפלה של שמונה עשרה. אבל אין</b> הם <b>יורדין לפני התיבה</b> כשליחי ציבור, <b>ו</b>הכהנים שביניהם <b>אין נושאין כפיהם,</b> כדי שלא להיבטל מן המלאכה.
על כך מקשים: <b>והתניא</b> <small>[והרי שנינו</small> בברייתא אחרת<small>]</small> שהפועלים מתפללים תפילה קצרה שהיא <b>מעין שמונה עשרה,</b> ואין הם מתפללים תפילת שמונה עשרה שלימה! ומשיבים: אין זה קשה, <b>הא</b> <small>[זה]</small> המחייב להתפלל שמונה עשרה - הוא <b>רבן גמליאל</b>, שלדעתו יש תמיד להתפלל שמונה עשרה ברכות שלמות. <b>הא</b> <small>[זה]</small> המתיר לקצר - הוא <b>ר' יהושע</b>, המתיר להתפלל אף "מעין" שמונה עשרה.
על כך מקשים: <b>אי</b> <small>[אם]</small> שיטת <b>ר' יהושע</b> היא ברייתא זו, אם כן <b>מאי איריא</b> <small>[מה שייך]</small> שיאמר דווקא ב<b>פועלים?</b> אף <b>כל אדם נמי</b> <small>[גם כן]</small> מתפלל מעין שמונה עשרה!
<b>אלא</b> יש לומר כי <b>אידי ואידי</b> <small>[זו וזו]</small> כשיטת <b>רבן גמליאל, ולא קשיא</b> <small>[קשה]</small> מזו על זו, שכך יש לפרש: <b>כאן</b> שצריכים הפועלים להתפלל רק מעין שמונה עשרה, הרי זה מדובר <b>ב</b>פועלים ה<b>עושין</b> (העובדים) <b>בשכרן</b> ומקבלים משכורת שלימה מבעל הבית מלבד סעודתם על חשבונו. ו<b>כאן</b> שחייבום להתפלל שמונה עשרה שלמות, הרי זה מדובר <b>ב</b>פועלים ה<b>עושין רק ב</b>שכר <b>סעודתן,</b> שצריכים אלו להתפלל שמונה עשרה ברכות שלמות.
<b>והתניא</b> <small>[ו</small>אכן כן <small>שנינו</small> בברייתא<small>]:</small> <b>הפועלים שהיו עושים</b> ב<b>מלאכה אצל בעל הבית</b> — <b>קורין קריאת שמע ומתפללין. ו</b>כש<b>אוכלין פתן</b> — <b>אין מברכים לפניה,</b> שהברכה שלפני האוכל היא מדברי חכמים, <b>אבל מברכין לאחריה,</b> כיון שהיא מן התורה, ואולם רק <b>שתים,</b> כלומר, רק שתי ברכות מתוך שלש ברכותיה של ברכת המזון <b>כיצד? ברכה ראשונה</b> מברכים <b>כתקונה</b> בשלימותה , ובברכה ה<b>שניה פותח בברכת הארץ</b> כרגיל <b>ו</b>אולם <b>כוללין</b> את <b>"בונה ירושלים" בברכת הארץ,</b> ואין מברכים יותר.
<b>במה דברים אמורים</b> — <b>ב</b>שהיו הפועלים <b>עושין בשכרן, אבל</b> אם היו <b>עושין בסעודתן או שהיה בעל הבית מיסב עמהן</b> — <b>הרי בגללו מברכין</b> כולה <b>כתיקונה.</b>
<big>ה</big> שנינו במשנה ש<b>חתן פטור מקריאת שמע</b> בלילה הראשון לנישואיו. <b>תנו רבנן</b> <small>[שנו חכמים]</small> בברייתא מקור להלכה זו: מה שנאמר בקריאת שמע "בשבתך בביתך ובלכתך בדרך", מפרשים: <b>"בשבתך בביתך"</b> הרי זה בא למעט — <b>פרט לעוסק במצוה,</b> שאינו יושב במנוחה בביתו. <b>"ובלכתך בדרך"</b> — <b>פרט לחתן.</b> ו<b>מכאן אמרו: הכונס</b> (נושא) <b>את הבתולה</b> — <b>פטור</b> מקריאת שמע, <b>ו</b>הנושא <b>את האלמנה</b> — <b>חייב.</b>
על כך שואלים בגמרא: <b>מאי</b> <small>[מה]</small> <b>משמע,</b> כיצד למדים מן הפסוק הלכה זו בחתן? <b>אמר רב פפא:</b> למדים זאת מן ההשוואה <b>כי</b> <small>[כמו]</small> <b>דרך, מה דרך</b> הריהי <b>רשות,</b> שכן בידו ללכת או שלא ללכת כרצונו, <b>אף הכא נמי</b> <small>[כאן גם כן]</small> החובה לקרוא בכל עיסוק של <b>רשות, אבל העסוק בענין של מצוה כגון החתן</b> — <b>פטור. על כך מקשים:</b>
<b>מי לא עסקינן דקאזיל</b> <small>[האם אין אנו עוסקים</small> בפסוק אף <small>שהיה הולך]</small> <b>לדבר מצוה, ואפילו הכי אמר רחמנא</b> <small>[כך אמרה התורה]:</small> <b>ליקרי</b> <small>[שיקרא],</small> שמעצם לשון הכתוב נראה שבכל דרך שהולך בה — <b>רשות או מצוה</b> — <b>חייב לקרוא. ומסבירים:</b>
<b>אם כן, לימא קרא</b> <small>[שיאמר הכתוב]</small> <b>"בלכת"</b> ("ובלכת בדרך"), <b>מאי</b> <small>[מהו]</small> הביטוי המודגש <b>"בלכתך"</b> — <b>שמע מינה</b> <small>[למד מכאן]:</small> <b>בלכת</b> <small>[בהליכה]</small> <b>דידך</b> <small>[שלך]</small> <b>הוא דמחייבת</b> <small>[שאתה מחוייב],</small> <b>הא</b> <small>[הרי]</small> אם זו הליכה של <b>מצוה</b> — <b>פטירת</b> <small>[פטור אתה].</small>

Daf 16b

על כך מקשים: <b>אי הכי מאי איריא</b> <small>[אם כך, מה שייך</small> דווקא<small>]</small> שיהא פטור זה <b>הכונס את הבתולה? אפילו כונס את האלמנה נמי</b> <small>[גם כן]</small> הרי הוא עושה מצווה וצריך להיות פטור.
על כך משיבים: <b>הכא</b> <small>[כאן]</small> הנושא בתולה — <b>טריד</b> <small>[טרוד</small> במחשבתו<small>],</small> <b>והכא</b> <small>[כאן]</small> הנושא אלמנה — <b>לא טריד</b> <small>[אינו מוטרד].</small>
על כך מקשים: <b>אם משום טרדא</b> אתה פוטרו מלקרוא, אם כן <b>אפילו טבעה ספינתו בים נמי</b> יהיה פטור מן הקריאה, שהרי בוודאי מחשבתו מוטרדת, ו<b>אלמה</b> <small>[משום מה]</small> <b>אמר ר' אבא בר זבדא אמר רב: אבל חייב בכל מצות האמורות בתורה, חוץ מן התפילין שהרי נאמר בהן</b> בתפילין לשון <b>"פאר", שנאמר</b> ביחזקאל שחובה היתה עליו שלא להתאבל <b>"פארך חבוש עליך"</b> (יחזקאל כד, יז). ואם האבל שוודאי מוטרד וכואב חייב לקרוא קריאת שמע, הרי שאין טירדה קובעת כלל לענין זה!
על כך משיבים: <b>התם</b> <small>[שם]</small> ה<b>טרדא</b> היא של <b>רשות,</b> שטרדת האבל באבלו אינה מצוה כשלעצמה, ואילו <b>הכא</b> <small>[כאן]</small> בחתן ה<b>טרדא</b> מקורה ב<b>מצוה</b> עצמה.
<big>א משנה</big> עוד מסופר על דבר יוצא דופן שעשה רבן גמליאל ש<b>רחץ לילה הראשון שמתה אשתו. אמרו לו תלמידיו:</b> והלא <b>למדתנו רבינו שאבל אסור לרחוץ?</b> ענה להם: אני <b>איני כשאר בני אדם, אסטניס</b> <small>[מעודן]</small> <b>אני,</b> וחוסר רחיצה הריהו בשבילי כאב גופני ממש, ואף האבל אינו צריך לסבול כאבים בשל אבלו.
<b>ו</b>עוד דבר יוצא דופן ספרו עליו ש<b>כשמת טבי עבדו קבל עליו תנחומים,</b> כדרך שמקבלים על קרוב משפחה. <b>אמרו לו תלמידיו:</b> והלא <b>למדתנו רבינו שאין מקבלים תנחומים על העבדים? אמר להם</b> רבן גמליאל לתלמידיו: <b>אין טבי עבדי כשאר כל העבדים,</b> אלא <b>כשר היה</b> וראוי לכבדו כאילו היה קרובי.
לענין קריאת שמע בליל החתונה, אמרו חכמים ש<b>חתן אם רוצה</b> בכל זאת <b>לקרות קריאת שמע</b> ב<b>לילה הראשון</b> — <b>קורא,</b> ואילו <b>רבן שמעון בן גמליאל אומר: לא כל הרוצה ליטול את השם</b> (הפרסום, הכבוד) שהוא ירא שמים <b>יטול,</b> ולא כל אדם רשאי לעשות כן.
<big>ב גמרא</big> <b>ובענין זה של רבן גמליאל שרחץ לילה ראשון שמתה</b> אשתו שואלים <b>: מאי טעמא</b> <small>[מה הטעם]</small> של <b>רבן גמליאל</b> שלא נהג באבלות ורחץ בלילה הראשון לאבלו? ומשיבים: <b>קסבר</b> <small>[הוא סבור],</small> שהאבל החמור על המת ביום הראשון (הנקרא אנינות), אינו אלא ביום המוות בלבד, אבל <b>אנינות לילה</b> שלאחר מכן — אינה אלא <b>דרבנן</b> <small>[מדברי חכמים],</small> <b>דכתיב</b> <small>[שנאמר]:</small> <b>"</b>והפכתי חגיכם לאבל וכל שיריכם לקינה והעליתי על כל מתנים שק ועל כל ראש קרחה, ושמתיה כאבל יחיד <b>ואחריתה כיום מר"</b> (עמוס ח, י), הרי שאף אבל כבד עיקרו רק באותו יום ("כיום מר") ואנינות הלילה הינה אך מדברי חכמים. <b>ובמקום איסטניס לא גזרו ביה רבנן</b> <small>[בו חכמים]</small> שיצער את עצמו באנינות.
<big>ג</big> שנינו במשנה ש<b>כשמת טבי עבדו</b> של רבן גמליאל קיבל עליו תנחומים.
<b>תנו רבנן</b> <small>[שנו חכמים]</small> בברייתא: על <b>עבדים ושפחות</b> שמתו <b>אין עומדין עליהם בשורה</b> לנחם אבלים, <b>ואין אומרים עליהם ברכת אבלים</b> או <b>תנחומי אבלים.</b>
מסופר <b>מעשה ומתה שפחתו של ר' אליעזר נכנסו תלמידיו לנחמו</b> על מותה. <b>כיון שראה אותם</b> שהם נכנסים <b>עלה לעלייה</b> (לקומה השניה), <b>ועלו</b> הם <b>אחריו. נכנס לאנפילון</b> (מסדרון קטן), <b>נכנסו אחריו. נכנס לטרקלין</b> (חדר מטות מקושט), ו<b>נכנסו אחריו.</b> כיון שראה שהם מלוים אותו לכל מקום <b>אמר להם: כמדומה אני שאתם נכוים בפושרים,</b> כלומר, דייכם ברמז בלבד, וכשעליתי לעליה הייתם צריכים להבין שאיני רוצה לקבל מכם תנחומים, <b>עכשיו</b> רואה אני ש<b>אי</b> <small>[אין]</small> <b>אתם נכוים אפילו בחמי חמין,</b> וכי <b>לא כך שניתי לכם: עבדים ושפחות אין עומדים עליהם בשורה, ואין אומרים עליהם</b> לאדוניהם לא <b>ברכת אבלים ולא תנחומי אבלים?</b> שכן אין שייכותם לבעליהם כשייכות משפחתית כלל. <b>אלא מה אומרים עליהם?</b> — <b>כשם שאומרים לו לאדם על שורו ועל חמורו שמתו — "המקום ימלא לך חסרונך", כך אומרים לו על עבדו ועל שפחתו</b> שמתו <b>"המקום ימלא לך חסרונך",</b> שהרי אינם קשורים לבעליהם אלא בקשר ממוני בלבד.
<b>תניא אידך</b> <small>[שנינו</small> בברייתא <small>אחרת]:</small> <b>עבדים ושפחות אין מספידים אותן. ר' יוסי אומר: אם עבד כשר הוא</b> — <b>אומרים עליו</b> מעין הספד: <b>"הוי איש טוב ונאמן ונהנה מיגיעו". אמרו לו: אם כן, מה הנחת לכשרים?</b> ששבחים אלה אף ישראלי כשר דיו להשתבח בהם.
<big>ד</big> <b>תנו רבנן</b> <small>[שנו חכמים]</small> בברייתא: <b>אין קורין</b> (קוראים) <b>"אבות" אלא לשלשה</b> (אברהם, יצחק ויעקב) ולא לבני יעקב, <b>ואין קורין "אמהות" אלא לארבע</b> (שרה, רבקה, רחל ולאה).
על כך שואלים: <b>אבות מאי טעמא</b> <small>[מה טעם]</small> הדבר? <b>אילימא</b> <small>[אם תאמר]</small> <b>משום דלא ידעינן אי</b> <small>[שאיננו יודעים אם]</small> <b>מראובן קא אתינן</b> <small>[באנו]</small> <b>אי</b> <small>[אם]</small> <b>משמעון קא אתינן</b> <small>[באנו]</small> ולכן אי אפשר לומר על דרך משל "אבינו ראובן", ואם כן הרי <b>אמהות נמי לא ידעינן אי</b> <small>[איננו יודעים אם]</small> <b>מרחל קא אתינן</b> <small>[באנו]</small> <b>אי</b> <small>[אם]</small> <b>מלאה קא אתינן</b> <small>[באנו],</small> ואם כן אף רחל ולאה לא תיקראנה בפינו "אמהות"! <b>אלא</b> יש לומר שלא מתוך ספק אין נחשבים בני יעקב ל"אבות", אלא <b>עד הכא חשיבי, טפי לא חשיבי</b> <small>[עד כאן,</small> עד יעקב, חשובים הם להיקרא אבות, יותר, כלומר, מכאן והלאה, אינם חשובים להיקרא כך<small>].</small>
דבר זה היה הקדמה, לומר שאף על פי שבדרך כבוד קראו לאדם מבוגר "אבא פלוני" מכל מקום לענין עבדים <b>תניא אידך</b> <small>[שנינו</small> בברייתא <small>אחרת]:</small> <b>עבדים ושפחות אין קורין אותם</b> לא <b>"אבא פלוני" ו</b>לא <b>"אמא פלונית". ו</b>אולם העבדים <b>של רבן גמליאל היו קורים</b> אותם <b>"אבא פלוני" ו"אמא פלונית".</b>
על כך שואלים: וכי מביאים <b>מעשה</b> באותו הקשר על מנת <b>לסתור</b> את ההלכה אשר הובאה קודם לכן?! ומשיבים: אין זו סתירה, אלא עבדי רבן גמליאל <b>משום דחשיבי</b> <small>[ש</small>היו <small>חשובים]</small> פנו גם אליהם בלשון כבוד.
<big>ה</big> מענין תפילה וקריאת שמע שדנו בהם, מביאים דברי אגדה. <b>אמר ר' אלעזר: מאי דכתיב</b> <small>[מהו שנאמר],</small> מה משמעו של הכתוב <b>"כן אברכך בחיי בשמך אשא כפי"</b> (תהלים סג, ה)? <b>"כן אברכך בחיי"</b> — <b>זו קריאת שמע</b>, <b>"בשמך אשא כפי"</b> — <b>זו תפלה</b> הנקראת נשיאת כפיים אל ה'. <b>ואם עושה כן</b> (קורא ומתפלל) — <b>עליו הכתוב אומר: "כמו חלב ודשן תשבע נפשי"</b> (שם שם, ו). <b>ולא עוד אלא</b> שניתן לו שכר על כך <b>שנוחל שני עולמים</b> — <b>העולם הזה והעולם הבא, שנאמר: "ושפתי רננות יהלל פי"</b> (שם), ו"רננות" משמעו שתי רננות — בעולם הזה ובעולם הבא.
<big>ו</big> מסופר כי <b>ר' אלעזר בתר</b> <small>[אחר]</small> שהיה <b>מסיים צלותיה</b> <small>[תפילתו]</small> היה מוסיף עוד תפילה פרטית ו<b>אמר הכי</b> <small>[כך]:</small> <b>"יהי רצון מלפניך ה' אלהינו, שתשכן בפורינו</b> (בגורלנו<small>)</small> <b>אהבה ואחוה ושלום וריעות. ותרבה גבולנו בתלמידים ותצליח סופנו</b> שתהא לנו <b>אחרית</b> טובה <b>ותקוה. ותשים חלקנו בגן עדן, ותקננו בחבר טוב ויצר טוב בעולמך. ונשכים ונמצא יחול לבבנו (</b>רצוננו ותקותנו) שנגיע <b>ליראה את שמך, ותבא לפניך קורת נפשנו</b> (כלומר, תשים לב לבקשתנו שתהא לנו נחת רוח בעולם הזה) <b>לטובה".</b>
וכן מסופר כי <b>ר' יוחנן בתר</b> <small>[אחר]</small> שהיה <b>מסיים צלותיה</b> <small>[תפילתו]</small> היה מוסיף עוד תפילה פרטית ו<b>אמר הכי</b> <small>[כך]:</small> <b>"יהי רצון מלפניך ה' אלהינו, שתציץ בבשתנו, ותביט ברעתנו, ותתלבש ברחמיך, ותתכסה בעזך, ותתעטף בחסידותך, ותתאזר בחנינותך, ותבא לפניך מדת טובך וענותנותך".</b>
וכן מסופר כי <b>ר' זירא בתר</b> <small>[אחר]</small> שהיה <b>מסיים צלותיה</b> <small>[תפילתו]</small> היה מוסיף עוד תפילה ו<b>אמר הכי</b> <small>[כך]:</small> <b>"יהי רצון מלפניך ה' אלהינו, שלא נחטא ולא נבוש ולא נכלם מאבותינו".</b> כלומר, שמעשינו לא יביישו את מעשי האבות, ולא נצטרך להתבייש מהם.
<b>ר' חייא בתר</b> <small>[אחר]</small> <b>דמצלי</b> <small>[שהתפלל]</small> היה מוסיף עוד תפילה ו<b>אמר הכי</b> <small>[כך]:</small> <b>"יהי רצון מלפניך ה' אלהינו, שתהא תורתך אומנותנו, ואל ידוה לבנו, ואל יחשכו עינינו".</b>
<b>רב בתר צלותיה</b> <small>[אחר תפילתו]</small> היה מתפלל עוד ו<b>אמר הכי</b> <small>[כך]:</small> <b>"יהי רצון מלפניך ה' אלהינו שתתן לנו חיים ארוכים, חיים של שלום, חיים של טובה, חיים של ברכה, חיים של פרנסה, חיים של חלוץ עצמות,</b> כלומר חיים שתהיה בהם אפשרות לנוע ממקום למקום ולא להיות כבולים למקום אחד בלבד, <b>חיים שיש בהם יראת חטא, חיים שאין בהם בושה וכלימה, חיים של עושר וכבוד, חיים שתהא בנו אהבת תורה ויראת שמים, חיים שתמלא לנו את כל משאלות לבנו לטובה".</b>
<b>רבי בתר צלותיה</b> <small>[אחר תפילתו]</small> היה מתפלל עוד ו<b>אמר הכי</b> <small>[כך]:</small> <b>"יהי רצון מלפניך ה' אלהינו ואלהי אבותינו, שתצילנו מעזי פנים ומעזות פנים</b> בכלל, <b>מאדם רע, מפגע רע, מיצר רע, מחבר רע, משכן רע, ומשטן המשחית, ומדין קשה ומבעל דין קשה, בין שהוא בן ברית</b> (יהודי) <b>בין שאינו בן ברית".</b>
ומעירים שתפילה זו היה רבי מתפלל בכל יום <b>ואף על גב דקיימי קצוצי עליה</b> <small>[שהיו עומדים שוטרים</small> מטעם המלכות לשמור עליו] על <b>רבי</b> ביקש שלא להגיע לקטטה ולמכשול מעזות פנים.
<b>רב ספרא בתר צלותיה</b> <small>[אחר תפילתו]</small> היה מתפלל עוד ו<b>אמר הכי</b> <small>[כך]:</small> <b>"יהי רצון מלפניך ה' אלהינו, שתשים שלום</b>

Daf 17a

<b>בפמליא של מעלה</b> בין מלאכי מרום שכל אחד מהם הוא שר של אומה מיוחדת (עיין דניאל י), והמריבה ביניהם גורמת למלחמה למטה. <b>ו</b>כן שיהיה שלום <b>בפמליא של מטה</b> בין תלמידי החכמים, <b>ובין התלמידים העוסקים בתורתך בין</b> שהם <b>עוסקין לשמה</b> ו<b>בין עוסקין שלא לשמה. וכל העוסקין</b> בתורה <b>שלא לשמה יהי רצון שיהו עוסקין</b> בה <b>לשמה".</b>
<b>ר' אלכסנדרי בתר צלותיה</b> <small>[אחר תפילתו]</small> היה מבקש ו<b>אמר הכי</b> <small>[כך]: "</small><b>יהי רצון מלפניך ה' אלהינו, שתעמידנו בקרן אורה,</b> בפינה במקום אור, <b>ואל תעמידנו בקרן חשכה, ואל ידוה</b> (יכאב) <b>לבנו, ואל יחשכו עינינו". איכא דאמרי</b> <small>[יש שאומרים]</small> כי <b>הא</b> <small>[</small>תפילה <small>זו]</small> <b>רב המנונא מצלי לה</b> <small>[היה מתפלל אותה].</small> <b>ור' אלכסנדרי בתר דמצלי</b> <small>[אחר שהתפלל]</small> <b>אמר הכי</b> <small>[כך]:</small> <b>"רבון העולמים, גלוי וידוע לפניך שרצוננו לעשות רצונך, ומי מעכב?</b> — <b>שאור שבעיסה</b> (החמץ שבבצק), כלומר, היצר הרע בתוכנו מצד אחד, <b>ושעבוד מלכיות</b> מן הצד השני. <b>יהי רצון מלפניך שתצילנו מידם,</b> מיד שני אלה וממילא <b>נשוב לעשות חוקי רצונך בלבב שלם".</b>
<b>רבא בתר צלותיה</b> <small>[אחר תפילתו]</small> היה מבקש ו<b>אמר הכי</b> <small>[כך]:</small> <b>"אלהי, עד שלא נוצרתי איני כדאי,</b> כלומר, לא היה לי כל ערך, <b>ו</b>אולם <b>עכשיו ש</b>כבר <b>נוצרתי</b> — <b>כאלו לא נוצרתי</b> ולא נוספה לי חשיבות. <b>עפר אני</b> אף <b>בחיי, קל וחומר</b> שאהיה עפר <b>במיתתי, הרי אני לפניך ככלי מלא בושה וכלימה.</b> ובכן <b>יהי רצון מלפניך ה' אלהי, שלא אחטא עוד ומה שחטאתי לפניך — מרק</b> ונקה <b>ברחמיך הרבים, אבל</b> ש<b>לא</b> יהיה מירוק העוונות <b>על ידי יסורין וחלאים רעים</b> כי אם בדרך שקל יהיה לסובלה <b>". והיינו</b> <small>[וזהו],</small> דברים אלה היו ה<b>וידוי</b> של <b>רב המנונא זוטי</b> (הקטן) <b>ביומא דכפורי</b> <small>[ביום הכיפורים].</small>
<b>מר בריה</b> <small>[בנו]</small> של <b>רבינא כי הוה</b> <small>[כאשר היה]</small> <b>מסיים צלותיה</b> <small>[תפילתו]</small> <b>אמר הכי</b> <small>[כך]:</small> <b>"אלהי, נצור לשוני מרע ושפתותי מדבר מרמה, ולמקללי נפשי תדום, ונפשי כעפר לכל תהיה. פתח לבי בתורתך, ובמצותיך תרדוף נפשי. ותצילני מפגע רע, מיצר הרע, ומאשה רעה, ומכל רעות המתרגשות לבא בעולם. וכל החושבים עלי רעה מהרה הפר עצתם וקלקל מחשבותם. יהיו לרצון אמרי פי והגיון לבי לפניך ה' צורי וגואלי".</b>
<big>א</big> על <b>רב ששת</b> מסופר <b>כי הוה יתיב בתעניתא, בתר דמצלי</b> <small>[כאשר היה יושב בתענית, לאחר שהתפלל]</small> <b>אמר הכי</b> <small>[כך]:</small> <b>"רבון העולמים, גלוי לפניך בזמן שבית המקדש</b> היה <b>קיים,</b> אם היה <b>אדם חוטא</b> — היה <b>מקריב קרבן. ואין מקריבין ממנו,</b> מן הקרבן על המזבח, <b>אלא</b> את <b>חלבו ודמו, ו</b>על ידי זה <b>מתכפר לו</b> לחוטא. <b>ועכשיו</b> כאשר <b>ישבתי בתענית ונתמעט חלבי ודמי</b> שלי על ידי כך, <b>יהי רצון מלפניך שיהא חלבי ודמי שנתמעט כאילו הקרבתיו לפניך על גבי המזבח, ותרצני".</b> מאחר שהוזכרו כאן דברי חכמים בסוף תפילותיהם מביאים דברים נוספים שהיו חכמים אומרים בהזדמנויות שונות.
<b>ר' יוחנן כי הוה</b> <small>[כאשר היה]</small> <b>מסיים</b> את <b>ספרא</b> <small>[ספר]</small> <b>איוב, אמר הכי</b> <small>[כך]:</small> <b>סוף אדם למות וסוף בהמה לשחיטה, והכל למיתה הם עומדים.</b> ואם כן לא המות עצמו הוא הכאב הגדול כי אם עיקר הוא <b>אשרי מי שגדל בתורה ועמלו בתורה, ועושה נחת רוח ליוצרו, וגדל בשם טוב ונפטר בשם טוב מן העולם,</b> שחי את חייו בשלימות האפשרית, <b>ועליו אמר שלמה: "טוב שם משמן טוב ויום המות מיום הולדו"</b> (קהלת ז, א), שאדם שהיה שלם בחייו מגיע ביום מותו לשלב גבוה יותר מראשיתו.
<big>ב</big> <b>מרגלא בפומיה</b> <small>[רגיל היה בפיו]</small> של <b>ר' מאיר</b> פתגם זה: <b>"גמור</b> (למד) <b>בכל לבבך ובכל נפשך לדעת את דרכי, ולשקוד על דלתי תורתי. נצור תורתי בלבך, ונגד עיניך תהיה יראתי. שמור פיך מכל חטא, וטהר וקדש עצמך מכל אשמה ועון. ו</b>אם תעשה כך <b>אני</b> (ה') <b>אהיה עמך בכל מקום".</b>
<b>מרגלא בפומייהו דרבנן</b> <small>[רגיל היה בפיהם של החכמים]</small> ב<b>יבנה</b> לומר כך: <b>"אני</b> הלומד תורה <b>בריה, וחברי</b> העוסק בעבודה אחרת אף הוא <b>בריה. אני מלאכתי בעיר והוא מלאכתו בשדה. אני משכים למלאכתי, ו</b>אף <b>הוא משכים למלאכתו.</b> ו<b>כשם שהוא אינו מתגדר במלאכתי</b> ואינו יכול לעסוק בה, הרי <b>כך אני איני מתגדר</b> ועוסק <b>במלאכתו</b> שלו, ואין לי איפוא יתרון עליו. <b>ושמא תאמר: אני מרבה</b> לעסוק בתורה, <b>והוא ממעיט</b> ולכן מעולה אני ממנו — על כך כבר <b>שנינו: אחד המרבה ואחד הממעיט ובלבד שיכוין לבו לשמים"</b> (רה"ג, ערוך).
<b>מרגלא בפומיה</b> <small>[רגיל היה בפיו]</small> של <b>אביי: "לעולם יהא אדם ערום ביראה,</b> כלומר, שיעשה בכל דרך של חכמה כדי להגיע ליראת ה' ולמצוות, ויקיים בעצמו מאמר הכתוב: <b>"מענה רך משיב חמה"</b> (משלי טו, א). <b>ו</b>יהא <b>מרבה שלום</b> באמירה ובמעשה <b>עם אחיו ועם קרוביו ועם כל אדם ואפילו עם גוי בשוק,</b> אף על פי שאינו חשוב לו ואינו מכירו כלל (מאירי), <b>כדי ש</b>על ידי כך <b>יהא אהוב למעלה</b> בעיני ה' <b>ונחמד למטה</b> בעיני הבריות, <b>ויהא מקובל על הבריות". ומסופר בדרך אגב כי</b>
<b>אמרו עליו על רבן יוחנן בן זכאי שלא הקדימו אדם</b> לומר לו <b>שלום מעולם, ואפילו גוי בשוק</b> היה רבן יוחנן מקדים לו שלום.
<b>מרגלא בפומיה</b> <small>[רגיל היה בפיו]</small> של <b>רבא: "תכלית חכמה</b> בתורה — להגיע ל<b>תשובה ומעשים טובים,</b> כדי <b>שלא</b> יקרה ש<b>יהא אדם קורא</b> בתורה <b>ושונה</b> במשנה ומתוך כך מגיע לגאווה <b>ובועט באביו ובאמו וברבו ובמי שהוא גדול ממנו בחכמה</b> או <b>במנין</b> (במנין התלמידים הבאים אליו) <b>שנאמר: "ראשית חכמה יראת ה' שכל טוב לכל עושיהם"</b> (תהלים קיא, י), <b>"לעושים"</b> סתם <b>לא נאמר, אלא "לעושיהם"</b> — לעושים את הדברים כמו שהם צריכים להיות, והכוונה: <b>לעושים לשמה ולא לעושים שלא לשמה.</b> ועוד אמר: <b>וכל העושה שלא לשמה, נוח לו שלא נברא".</b>
<b>מרגלא בפומיה</b> <small>[רגיל היה בפיו]</small> של <b>רב: "לא כעולם הזה העולם הבא.</b> כי <b>העולם הבא אין בו לא אכילה ולא שתיה ולא פריה ורביה ולא משא ומתן ולא קנאה ולא שנאה ולא תחרות, אלא צדיקים יושבין ועטרותיהם בראשיהם ונהנים מזיו השכינה, שנאמר: "ויחזו את האלהים ויאכלו וישתו"</b> (שמות כד, יא), כלומר, שראיית פני ה' היא להם כאכילה ושתיה.
<big>ג</big> אמרו: <b>גדולה הבטחה שהבטיחן הקדוש ברוך הוא לנשים</b> לעתי <b>ד לבוא יותר מן האנשים, שנאמר: "נשים שאננות קמנה שמענה קולי בנות בטחות האזנה אמרתי"</b> (ישעיהו לב, ט), והבטחה זו של שאננות ובטחה לא נאמרה לאנשים.
<b>אמר ליה</b> <small>[לו]</small> <b>רב לר' חייא: נשים במאי זכיין</b> <small>[במה</small> הן זוכות<small>]</small> לקבלת שכר זה? ענה לו: <b>באקרויי בנייהו לבי כנישתא</b> <small>[בהבאת בניהן לקרוא</small> במקרא ב<small>בית הכנסת],</small> <b>ובאתנויי גברייהו בי רבנן</b> <small>[ובשליחת בעליהן לשנות בבית החכמים,</small> בית המדרש<small>],</small> <b>ונטרין לגברייהו עד דאתו מבי רבנן</b> <small>[והמתנה לבעליהן עד ש</small>הם <small>באים מבית החכמים,</small> בית המדרש <small>].</small>
<big>ד</big> <b>כי הוו מפטרי רבנן מבי</b> <small>[כאשר היו נפטרים החכמים,</small> הלומדים בבית מדרשו, <small>מבית]</small> מדרשו של <b>ר' אמי, ואמרי לה</b> <small>[ויש אומרים]</small> שהיה זה <b>מבי</b> <small>[מבית</small> מדרשו<small>]</small> של <b>ר' חנינא, אמרי ליה הכי</b> <small>[היו אומרים לו כך]</small> ברכה זו: <b>"עולמך תראה בחייך,</b> כלומר, שיהיה לך כל טוב המצוי בעולם, <b>ואחריתך</b> תהיה <b>לחיי העולם הבא, ותקותך</b> תשאר <b>לדור דורים. לבך יהגה תבונה, פיך ידבר חכמות ולשונך ירחיש רננות, עפעפיך יישירו נגדך, עיניך יאירו במאור תורה, ופניך יזהירו כזוהר הרקיע, שפתותיך יביעו דעת, וכליותיך תעלוזנה מישרים, ופעמיך ירוצו לשמוע דברי עתיק יומין,</b> הוא הקדוש ברוך הוא <b>" (עיין דניאל ז).</b>
<b>כי הוו מפטרי רבנן מבי</b> <small>[כאשר היו נפטרים,</small> נפרדים החכמים מבית מדרשו<small>]</small> של <b>רב חסדא, ואמרי לה</b> <small>[ויש אומרים]</small> שהיה זה מבית מדרשו של <b>ר' שמואל בר נחמני, אמרו ליה הכי</b> <small>[היו אומרים לו כך]</small> כדברי הפסוק: <b>"אלופינו מסבלים</b> אין פרץ ואין יוצאת ואין צווחה ברחובותינו<b>"</b> (תהלים קמד יד).
בפירוש הלשון <b>"אלופינו מסבלים"</b> נחלקו <b>רב ושמואל, ואמרי לה</b> <small>[ויש אומרים]</small> שנחלקו בכך <b>ר' יוחנן ור' אלעזר, חד</b> <small>[אחד</small> מהם<small>]</small> <b>אמר: "אלופינו"</b> — <b>בתורה, ו"מסבלים"</b> — <b>במצות. וחד</b> <small>[אחד</small> מהם<small>]</small> <b>אמר: "אלופינו"</b> — <b>בתורה ובמצות, ו"מסבלים"</b> — <b>ביסורים.</b>

Daf 17b

<b>"אין פרץ"</b> — <b>שלא תהא סיעתנו</b>, סיעת התלמידים, <b>כסיעתו של דוד שיצא ממנו אחיתופל</b> שפרץ את מלכות בית דוד. <b>"ואין יוצאת"</b> — <b>שלא תהא סיעתנו כסיעתו של שאול שיצא ממנו דואג האדומי</b> לתרבות רעה. <b>"ואין צוחה"</b> — <b>שלא תהא סיעתנו כסיעתו של אלישע שיצא ממנו גחזי</b>. <b>"ברחובותינו" — שלא יהא לנו בן או תלמיד שמקדיח תבשילו ברבים</b>, כלומר, מתקלקל ומקלקל אחרים באופן הידוע ומפורסם לכל <b>כגון ישו הנוצרי.</b>
<big>א</big> מאחר שהובאו דברים של מחלוקת בפירוש פסוק ואין אנו יודעים אם נחלקו בדבר רב ושמואל או ר' יוחנן ור' אלעזר, מביאים פסוק אחר שאף בו יש מחלוקת מעין זו. נאמר: <b>"שמעו אלי אבירי לב הרחוקים מצדקה"</b> (ישעיהו מו, יב), ואף כי לדעת שניהם בפסוק זה מדובר בצדיקים, מכל מקום נחלקו בפירושו <b>רב ושמואל, ואמרי לה</b> <small>[ויש אומרים]</small> שנחלקו בכך <b>ר' יוחנן ור' אלעזר. חד</b> <small>[אחד</small> מהם<small>]</small> <b>אמר:</b> בני <b>כל העולם כולו נזונים בצדקה,</b> כלומר, לא משום שמגיע לאנשים לחיות, כי אם משום שהקדוש ברוך הוא עושה עימם צדקה, <b>והם</b> הצדיקים שהם רחוקים מצדקתו של הקדוש ברוך הוא ("רחוקים") <b>ניזונים בזרוע,</b> כלומר, בזכות שיכולים לתבעה. <b>וחד</b> <small>[ואחד</small> מהם<small>]</small> <b>אמר: כל העולם כולו ניזון בזכותם, והם אפילו בזכות עצמם אין</b> הם <b>ניזונין.</b> ו<b>כ</b>פי שאמר <b>רב יהודה אמר רב,</b>
ש<b>אמר רב יהודה אמר רב: בכל יום ויום בת קול יוצאת מהר חורב ואומרת: כל העולם כולו נזונין בשביל</b> (בזכות) <b>חנינא בני</b> (הוא ר' חנינא בן דוסא), <b>וחנינא בני די לו בקב חרובים מערב שבת לערב שבת.</b>
<b>ופליגא</b> <small>[וחלוקה]</small> פרשנות זו על דברי <b>רב יהודה.</b> ש<b>אמר רב יהודה מאן</b> <small>[מי הם]</small> <b>"אבירי לב"</b> — הגוים בני האומה <b>גובאי טפשאי</b> <small>[הטפשים].</small> <b>אמר רב יוסף: תדע</b> שכן הוא, <b>דהא</b> <small>[שהרי]</small> מעולם <b>לא איגייר גיורא מינייהו</b> <small>[התגייר גר מהם].</small>
ומעין זה <b>אמר רב אשי: הגוים בני</b> העיר <b>מתא מחסיא "אבירי לב" נינהו</b> <small>[הם],</small> <b>דקא חזו יקרא דאורייתא תרי זמני בשתא</b> <small>[ש</small>כן <small>הם רואים</small> את <small>כבוד התורה שתי פעמים בשנה ],</small> בירחי כלה, באדר ואלול, שהיו באים אלפי אנשים ללמוד תורה ברבים, <b>ולא קמגייר גיורא מינייהו</b> <small>[ואין מתגייר גר מהם].</small>
<big>ב</big> שנינו במשנה ש<b>חתן אם רוצה</b> הוא <b>לקרות</b> (לקרוא) קריאת שמע בלילה הראשון לנישואיו הריהו רשאי לעשות כן. ורבן שמעון בן גמליאל אומר שיש לחוש בדבר זה משום יוהרה.
על כך שואלים: <b>למימרא</b> <small>[האם נאמר]</small> כי <b>רבן שמעון בן גמליאל חייש ליוהרא ורבנן לא חיישי ליוהרא</b> <small>[חושש,</small> לדבר הנראה <small>כגאווה, וחכמים אינם חוששים לגאוה],</small> <b>והא איפכא שמעינן להו</b> <small>[והרי ההיפך שמענו להם,</small> שהם אומרים<small>]!</small> <b>דתנן</b> <small>[ש</small>כן <small>שנינו</small> במשנה<small>]:</small> <b>מקום שנהגו</b> בו <b>לעשות מלאכה בתשעה באב</b> — <b>עושין,</b> מותר לעשות. וב<b>מקום שנהגו שלא לעשות</b> — <b>אין עושין. וכל מקום תלמידי חכמים בטלים</b> ממלאכתם. ועל כך <b>רבן שמעון בן גמליאל אומר: לעולם יעשה כל אדם את עצמו</b> לענין ביטול מלאכה בתשעה באב <b>כתלמיד חכם.</b>
ואם כן <b>קשיא דרבנן אדרבנן</b> <small>[</small>מדברי <small>חכמים, על</small> דברי <small>חכמים]</small> וכן <b>קשיא</b> <small>[קשה]</small> מדברי <b>רבן שמעון בן גמליאל</b> על דברי <b>רבן שמעון בן גמליאל! </b>
על כך <b>אמר ר' יוחנן: מוחלפת השיטה,</b> כלומר, יש מן באחד המקומות להחליף את שמות החכמים כדי להגיע לשיטה אחידה. ואילו <b>רב שישא בריה</b> <small>[בנו]</small> של <b>רב אידי אמר: לעולם לא תחליף,</b> אין צורך להחליף, כי <b>דרבנן אדרבנן לא קשיא</b> <small>[</small>מדברי <small>חכמים, על</small> דברי <small>חכמים לא קשה]</small> משום שב<b>קריאת שמע, כיון דכולי עלמא קרו, ואיהו נמי קרי</b> — <b>לא מיחזי</b> <small>[שהכל קוראים, והוא גם כן קורא</small> — אין הוא מתבלט, ו<small>אין</small> זה נראה<small>]</small> <b>כיוהרא. הכא</b> <small>[כאן]</small> בענין תשעה באב <b>כיון דכולי עלמא עבדי</b> <small>[שהכל עושים]</small> <b>מלאכה ואיהו לא קא עביד</b> <small>[והוא אינו עושה]</small> — הרי זה <b>מיחזי</b> <small>[נראה]</small> <b>כיוהרא,</b> שהרי הוא מתבלט מתוך כולם.
וכן מדברי <b>רבן שמעון בן גמליאל</b> על דברי <b>רבן שמעון בן גמליאל לא קשיא</b> <small>[קשה],</small> אין סתירה, שכן <b>התם</b> <small>[שם]</small> בענין קריאת שמע הלא <b>בכונה תליא מילתא, ואנן סהדי דלא מצי לכווני דעתיה</b> <small>[תלוי הדבר, ואנו עדים,</small> כלומר, הכל יודעים, <small>שאין</small> הוא <small>יכול לכוון</small> את <small>דעתו].</small> ואם הוא קורא בכל זאת, הרי בכך הוא מראה את גאוותו. <b>אבל הכא</b> <small>[כאן]</small> בענין תשעה באב<small>,</small> <b>הרואה</b> שאיננו עושה מלאכה, <b>אומר: מלאכה הוא</b> ש<b>אין לו</b> וממילא אינו מתבלט מן האחרים. <b>פוק חזי כמה בטלני איכא בשוקא</b> <small>[צא וראה כמה בטלנים יש בשוק],</small> אפילו בימים המותרים במלאכה.
<b>הדרן עלך היה קורא</b>
<big>א משנה</big> <b>מי ש</b>מת לו מת, ו<b>מתו מוטל לפניו</b> — <b>פטור מקריאת שמע ומן התפלה ומן התפילין, ומכל מצוות</b> עשה <b>האמורות בתורה</b> עד שיקבור את מתו.
ואילו <b>נושאי המטה וחלופיהן,</b> האנשים המחליפים אותם, <b>וחלופי חלופיהן, את</b> אותם <b>ש</b>נמצאים <b>לפני המטה</b> ולפי התור יהיו הם שישאו אחר כך את ארון המת, <b>ואת</b> אלה <b>ש</b>נמצאים <b>לאחר המטה. את שלפני המטה</b> ולמטה <b>צורך בהם,</b> שצריכים הם לשאתה — <b>פטורים</b> מקריאת שמע, <b>ואת שלאחר המטה</b> אף שלמטה עדיין <b>צורך בהם,</b> מאחר שכבר נשאו את המת — <b>חייבין</b> הם מעתה בקריאת שמע. <b>ו</b>אף על פי כן <b>אלו ואלו פטורים מן התפלה,</b> מפני שהם טרודים בדבר ואינם יכולים לכוון דעתם ולהתפלל כראוי.
לאחר ש<b>קברו את המת וחזרו, אם יכולין להתחיל</b> לקרוא קריאת שמע <b>ולגמור עד שלא יגיעו לשורה</b> של אנשים שיוצרים המלווים, ודרכה משפחת האבל עוברים להתנחם — <b>יתחילו</b> לקרוא קריאת שמע. <b>ו</b>אולם <b>אם לאו</b> <small>[לא],</small> שאינם יכולים להספיק להתחיל ולגמור קריאת שמע — <b>לא יתחילו.</b>
ו<b>העומדים בשורה</b> עצמה, האנשים <b>הפנימיים</b> שהאבל עובר ביניהם ממש שעומדים לפנים והם מנחמים אותו — <b>פטורים</b> מקריאת שמע, <b>ו</b>אילו <b>החיצונים</b> שהם המצטרפים רק לשם הכבוד — <b>חייבים. נשים ועבדים וקטנים פטורים מקריאת שמע ומן התפילין, וחייבין בתפלה ובמזוזה ובברכת המזון.</b>
<big>ב גמרא</big> שנינו במשנה שמי שמתו מוטל לפניו הריהו פטור מקריאת שמע ומשאר מצוות עשה, ונדייק: כשהמת <b>מוטל לפניו</b> — <b>אין</b> <small>[כן],</small> פטור הוא, <b>ו</b>אולם כ<b>שאינו מוטל לפניו</b> ממש — <b>לא</b> יפטר מן המצוות.
<b>ורמינהי</b> <small>[ומשליכים,</small> מראים סתירה לדבר<small>]</small> ממה ששנינו בברייתא: <b>מי שמתו מוטל לפניו</b> — <b>אוכל בבית</b> (חדר) <b>אחר, ואם אין לו בית אחר</b> — <b>אוכל בבית חבירו, ואם אין לו בית חבירו,</b> שאין אדם שהוא יכול לאכול אצלו — <b>עושה מחיצה</b> בינו לבין המת, <b>ואוכל. ואם אין לו דבר</b> שבאמצעותו הוא יכול <b>לעשות מחיצה</b> — <b>מחזיר פניו</b> מן המת לצד אחר <b>ואוכל. ו</b>בכל אופן <b>אינו מיסב ואוכל,</b> שהדבר נראה כדרך סעודה חגיגית. <b>ו</b>אף <b>אינו אוכל בשר ואינו שותה יין, ואינו מברך</b> ברכה לפני האוכל, <b>ואינו מזמן,</b> מברך ברכת המזון לאחריו.

Daf 18a

<b>ואין מברכין,</b> כלומר, אין צורך שיברכו אחרים <b>עליו</b> (בשבילו), <b>ואין מזמנין עליו, ופטור מקריאת שמע ומן התפלה ומן התפילין ומכל</b> ה<b>מצות האמורות בתורה. ו</b>אילו <b>בשבת</b> הריהו <b>מיסב</b> לסעודות שבת כדרכו, <b>ואוכל בשר ושותה יין, ומברך ומזמן, ומברכין עליו ומזמנין עליו, וחייב בכל</b> ה<b>מצות האמורות בתורה. רבן שמעון בן גמליאל אומר: מתוך שנתחייב</b> בשבת <b>באלו</b> המצוות הכרוכות בסעודות שבת — <b>נתחייב ב</b>כל המצוות <b>כולן.</b>
<b>ואמר ר' יוחנן: מאי בינייהו</b> <small>[מה</small> ההבדל המעשי <small>ביניהם,</small> בין רבן שמעון בן גמליאל והתנא הראשון<small>],</small> שלכאורה זהים דבריהם — <b>תשמיש המטה איכא בינייהו</b> <small>[יש ביניהם</small> הבדל למעשה<small>].</small> שרבן שמעון בן גמליאל סבור שמאחר שאין אבילות בשבת, חייב האבל לקיים בשבת גם את מצוות עונה עם אשתו, אף על פי שאם ימנע מכך לא ייראה הדבר לרבים כאבילות, שהרי אין זו אבילות בפרהסיה.
<b>קתני מיהת</b> <small>[מכל מקום שנינו]</small> ש<b>פטור מקריאת שמע ומן התפלה ומן התפילין ומכל מצות האמורות בתורה,</b> והדברים סותרים לכאורה את שיטת משנתנו שאינו פטור אלא כאשר מתו מוטל לפניו! וכדי לתרץ את הסתירה <b>אמר רב פפא: תרגמא</b> <small>[הסבר אותה,</small> את הברייתא<small>]</small> במקרה המיוחד ש<b>מחזיר פניו ואוכל,</b> שאף שמחזיר פניו, בעצם מתו מוטל לפניו, ואולם בשאר המקרים, וכגון שהוא בבית אחר — חייב בכל המצוות. <b>רב אשי אמר:</b> יש לפרש את הביטוי "מתו מוטל לפניו" לאו דווקא במשמעותו המילולית, אלא <b>כיון שמוטל עליו לקוברו</b> ועדיין לא נקבר, הרי זה <b>כמוטל לפניו דמי</b> <small>[נחשב].</small> כפי <b>שנאמר: "ויקם אברהם מעל פני מתו"</b> (בראשית כג, ג), <b>ו</b>גם כאשר מדבר אברהם עם בני חת <b>נאמר: "ואקברה מתי מלפני"</b> (שם ד), הרי ש<b>כל זמן שמוטל עליו לקברו</b> הריהו <b>כמוטל לפניו דמי</b> <small>[נחשב].</small>
<big>א</big> מן המשנה אפשר להבין כי <b>מתו</b> דווקא, כלומר, אדם מבני משפחתו — <b>אין</b> <small>[כן],</small> הריהו פטור מן המצוות, <b>אבל</b> אם אינו קרובו אלא שהוא רק <b>משמרו</b> למת — <b>לא</b> נפטר בכגון זה מן המצוות.
ועל כך מקשים, <b>והתניא</b> <small>[והרי שנינו</small> בברייתא<small>]</small> במפורש: <b>המשמר את המת, אף על פי שאינו מתו</b> — <b>פטור מקריאת שמע ומן התפלה ומן התפילין ומכל מצות האמורות בתורה!</b> על כך משיבים שאין לראות דברים אלה כסותרים, כי אם כמשלימים זה את זה. וכן יש להבינם: <b>משמרו,</b> המשמר את המת, <b>אף על פי שאינו מתו,</b> וכן באופן שהוא <b>מתו אף על פי שאינו משמרו</b> — שניהם פטורים.
ועוד מקשים: הגענו איפוא למסקנה ש<b>מתו,</b> אם מת לו מת, או שהיה <b>משמרו</b> את המת — <b>אין</b> <small>[כן],</small> הוא פטור מן המצוות, <b>אבל המהלך בבית הקברות</b> — <b>לא</b> יהא פטור. <b>והתניא</b> <small>[והרי שנינו</small> בברייתא<small>]</small> במפורש: <b>לא יהלך אדם בבית הקברות ותפילין בראשו וספר תורה בזרועו וקורא</b> בו. <b>ואם עושה כן</b> — <b>עובר משום "לועג לרש חרף עושהו"</b> (משלי יז, ה), שהמת אינו יכול לקיים מצוות, והוא בקיום המצוה בפניו נראה כלועג למת.
על כך מתרצים: <b>התם</b> <small>[שם,</small> העובר בבית הקברות<small>]</small> <b>תוך ארבע אמות</b> לקבר המת <b>הוא</b> ש<b>אסור,</b> אבל <b>חוץ לארבע אמות</b> מן המת — <b>חייב</b> בתפילה ובתפילין. ש<b>אמר מר</b> <small>[החכם]:</small> <b>מת תופס ארבע אמות ל</b>ענין הפטור מ<b>קריאת שמע</b> למהלך באותן ארבע אמות. ואילו <b>הכא</b> <small>[כאן]</small> שהיה זה מתו או שהיה משמר את המת <b>חוץ לארבע אמות נמי</b> <small>[גם כן]</small> <b>פטור.</b>
<big>ב</big> מעתה באים לדון באותה ברייתא <b>גופא</b> <small>[לגופה].</small> שנינו בה ש<b>המשמר את המת אף על פי שאינו מתו</b> — <b>פטור מקריאת שמע ומן התפלה ומן התפילין ומכל מצות האמורות בתורה.</b> ובהמשך דבריה אומרת הברייתא שאם <b>היו שנים,</b> שני אנשים, משמרים את המת — <b>זה,</b> אחד מהם, <b>משמר</b> אותו, <b>וזה,</b> האחר, <b>קורא,</b> ואחר כך מתחלפים <b>וזה משמר וזה קורא</b>. <b>בן עזאי אומר:</b> אם <b>היו באים בספינה</b> עם המת — <b>מניחו,</b> מותר להם להניחו <b>בזוית זו,</b> פינה אחת של הספינה, <b>ומתפללין שניהם בזוית אחרת</b> שלה.
על כך שואלים: <b>מאי בינייהו</b> <small>[מה</small> ההבדל המעשי <small>ביניהם]?</small> <b>אמר רבינא:</b> מחלוקתם בבעיה אם <b>חוששין לעכברים</b> גם בתוך הספינה <b>איכא בינייהו</b>, ש<b>מר סבר</b> <small>[החכם</small> הראשון <small>סבור]:</small> <b>חיישינן</b> <small>[חוששים אנו]</small> לעכברים בכל מקום, ועל כן אין ראוי להניח את המת בלא שמירה כשהוא בספינה שמא יאכלוהו העכברים. <b>ו</b>אילו <b>מר סבר</b> <small>[החכם</small> השני, בן עזאי, <small>סבור]:</small> <b>לא חיישינן</b> <small>[אין אנו חוששים],</small> שבספינה אין לחוש לכך.
<big>ג</big> ומתוך הדברים באים לדון בנושאים אחרים הקשורים בכבוד המת. <b>תנו רבנן</b> <small>[שנו חכמים]:</small> <b>המוליך עצמות ממקום למקום, הרי זה לא יתנם בדיסקיא</b> (שק כפול שמניחים על החמור) <b>ויתנם על גבי חמור, וירכב עליהם, מפני שנוהג בהם מנהג בזיון. ו</b>אולם <b>אם היה מתירא מפני גוים</b> או <b>מפני ליסטים</b> וצריך למהר — <b>מותר</b> אף באופן זה. <b>וכדרך שאמרו בעצמות כך אמרו בספר תורה.</b>
על הפיסקה האחרונה שואלים: <b>אהייא</b> <small>[להיכן]?</small> על איזה קטע מן הברייתא מוסבת התוספת "וכן בספר תורה..."? <b>אי לימא</b> <small>[אם תאמר]</small> כי הוא מוסבת <b>ארישא</b> <small>[על ראש</small> הברייתא<small>]</small> — הלא זהו <b>פשיטא</b> <small>[פשוט,</small> מובן מאליו<small>]!</small> שכן <b>מי גרע</b> <small>[האם גרוע]</small> <b>ספר תורה מעצמות</b> המת? ובוודאי אסור לנהוג בו מנהג בזיון. אלא יש לומר שקטע זה מוסב <b>אסיפא</b> <small>[על הסוף]</small> שבשעת סכנה מותר לרכב אף על גבי ספר תורה. <b>אמר</b>
<b>רחבה אמר רב יהודה: כל הרואה</b> את <b>המת ואינו מלוהו עובר משום "לועג לרש חרף עשהו". ואם הלווהו</b> (ליווהו) <b>מה שכרו? אמר רב אסי, עליו הכתוב אומר: "מלוה ה' חונן דל</b> וגמולו ישלם לו<b>"</b> (משלי יט, יז), וכן <b>"</b>עושק דל חרף עושהו <b>ומכבדו חונן אביון"</b> (שם יד, לא).
<big>ד</big> מסופר כי <b>ר' חייא ור' יונתן הוו שקלי ואזלי</b> <small>[היו מהלכים]</small> <b>בבית הקברות. הוה קשדיא תכלתא</b> <small>[היתה זרוקה תכלת</small> ציציתו<small>]</small> של <b>ר' יונתן</b> ונגררת על גבי הקברים. <b>אמר ליה</b> <small>[לו]</small> <b>ר' חייא: דלייה</b> <small>[הרימנה],</small> <b>כדי שלא יאמרו</b> המתים: <b>למחר,</b> לכשיבוא יומם הם <b>באין אצלנו</b> להיקבר, <b>ועכשיו</b> הם <b>מחרפין</b> (מבזים) <b>אותנו</b> במעשיהם.
<b>אמר ליה</b> <small>[לו]</small> ר' יונתן: <b>ומי ידעי כולי האי</b> <small>[והאם יודעים</small> הם המתים כל כך]? <b>והא כתיב</b> <small>[והרי נאמר]:</small> <b>"והמתים אינם יודעים מאומה"</b> (קהלת ט, ה)! <b>אמר ליה</b> <small>[לו]</small> ר' חייא: <b>אם קרית</b> את המקרא — <b>לא שנית</b> פעם אחרת. ו<b>אם שנית</b> — <b>לא שלשת,</b> ו<b>אם שלשת</b> — <b>לא פרשו לך</b> כראוי. וכך צריך לפרש את הפסוק <b>"כי החיים יודעים שימותו</b> והמתים אינם יודעים מאומה ואין עוד להם שכר כי נשכח זכרם" (שם): "כי החיים יודעים שימותו" — <b>אלו הצדיקים ש</b>אף <b>במיתתן נקראו "חיים"</b> ורמז לדבר ממה <b>שנאמר: "ובניהו בן יהוידע בן איש חי רב פעלים מקבצאל הוא הכה את שני אראל מואב והוא ירד והכה את הארי בתוך הבור ביום השלג"</b> (שמואל ב' כג, כ).

Daf 18b

וכך יש להסביר: הכתוב קורא לו <b>"בן איש חי",</b> ותמיהה היא: <b>אטו כולי עלמא בני מתי נינהו</b> <small>[וכי כל העולם בני מתים הם]</small> שייחדו הכתוב בכינוי זה? <b>אלא</b> כך יש לפרש: <b>"בן איש חי"</b> — שהוא חי תמיד, <b>שאפילו במיתתו</b> הוא <b>קרוי "חי". "רב פעלים מקבצאל"</b> — <b>שריבה וקבץ פעלים ל</b>מען ה<b>תורה. "והוא הכה את שני אראל מואב"</b> — <b>שלא הניח</b> (השאיר אחריו) אדם גדול <b>כמותו לא במקדש ראשון ולא במקדש שני,</b> שכן המקדש נקרא "אריאל" (ראה ישעיהו כט, א), ו"שני אריאל" הינם איפוא שני בתי מקדש.
והמשך הכתוב <b>"והוא ירד והכה את הארי בתוך הבור ביום השלג",</b> ובפירושו נחלקו חכמים, <b>איכא דאמרי</b> <small>[יש שאומרים]</small> שהפירוש הוא: <b>דתבר גזיזי דברדא, ונחת</b> <small>[ששבר גושי קרח, וירד]</small> <b>וטבל</b> במים לטהרתו. <b>איכא דאמרי</b> <small>[יש שאומרים]</small> בפירוש הכתוב: <b>דתנא סיפרא דבי רב ביומא דסיתוא</b> <small>[ששנה</small> את כל <small>ספר בית</small> מדרשו של <small>רב,</small> תורת כהנים, <small>ביום חורף</small> אחד<small>].</small>
ובניגוד לצדיק הנקרא "חי" אף לאחר מותו, נאמר בפירוש הכתוב <b>"והמתים אינם יודעים מאומה"</b> — <b>אלו רשעים, ש</b>אף <b>בחייהם</b> הריהם <b>קרויין "מתים", שנאמר</b> על מלך ישראל בעודו חי: <b>"ואתה חלל רשע נשיא ישראל"</b> (יחזקאל כא, ל). <b>ואי בעית אימא, מהכא</b> <small>[ואם תרצה אמור,</small> הבא ראיה לדבר <small>מכאן],</small> ממה שנאמר: <b>"על פי שנים עדים או על פי שלשה עדים יומת המת"</b> (דברים יז, ו), והדבר תמוה שהלא עדיין <b>חי הוא</b> כל עוד לא פסקו את דינו למיתה! <b>אלא</b> שאדם זה שהוא רשע, הינו נחשב <b>מת מעיקרא</b> <small>[מתחילה].</small>
<big>א</big> בנושא זה מסופר: <b>בני ר' חייא נפוק לקרייתא</b> <small>[יצאו אל הכפרים]</small> להשגיח על הפועלים<small>.</small> <b>אייקר להן תלמודייהו</b> <small>[השתכח מהם תלמודם].</small> <b>הוו קא מצערי לאדכוריה</b> <small>[והיו מצטערים להיזכר בו].</small> <b>אמר ליה חד לחבריה</b> <small>[לו אחד לחברו]:</small> האם <b>ידע אבון בהאי צערא</b> <small>[יודע אבינו</small> שמת כבר <small>בצער הזה</small> שלנו<small>]?</small> <b>אמר ליה</b> <small>[לו]</small> אחיו: <b>מנא</b> <small>[מנין]</small> <b>ידע? והא כתיב</b> <small>[והרי נאמר]:</small> <b>"יכבדו בניו ולא ידע</b> ויצערו ולא יבין למו<b>"</b> (איוב יד, כא), והרי שהמתים אינם יודעים!
<b>אמר ליה</b> <small>[לו]</small> אחיו: <b>ו</b>כי המת <b>לא ידע</b> <small>[אינו יודע]?</small> <b>והא כתיב</b> <small>[והרי נאמר]:</small> <b>"אך בשרו עליו יכאב ונפשו עליו תאבל"</b> (שם כב) <b>ו</b>על סמך פסוק זה <b>אמר ר' יצחק: קשה רמה</b> (התולעת המכרסמת) <b>למת כ</b>דקירת <b>מחט בבשר החי,</b> והרי שלמתים יש הרגשה וידיעה!
על כן, כדי ליישב את הסתירה <b>אמרי</b> <small>[אמרו]:</small> <b>בצערא דידהו</b> — <b>ידעי, בצערא דאחרינא</b> — <b>לא ידעי</b> <small>[בצערם שלהם</small> — הם <small>יודעים, בצערם של אחרים</small> — <small>אינם יודעים].</small>
ומקשים: <b>ולא?</b> וכי אין המתים יודעים בצערם של אחרים? <b>והתניא</b> <small>[והרי שנינו</small> בברייתא<small>]:</small> <b>מעשה בחסיד אחד שנתן דינר לעני בערב ראש השנה בשני בצורת, והקניטתו</b> (והכעיסתו) <b>אשתו</b> על שנתן סכום כה גדול בשנים כה קשות, ולא מצא לו החסיד מנוחה בביתו, <b>והלך ולן בבית הקברות.</b> ובאותו לילה <b>שמע</b> בחלומו (ריטב"א, הכותב, מהרש"א) <b>שתי רוחות שמספרות</b> (משוחחות) <b>זו לזו. אמרה חדא</b> <small>[אחת]</small> <b>לחברתה: חברתי, בואי ונשוט</b> (נשוטט) <b>בעולם, ונשמע מאחורי הפרגוד</b> (המסך המבדיל בין השכינה והעולם) <b>מה</b> (איזו) <b>פורענות בא לעולם</b> בשנה זו? <b>אמרה לה חברתה:</b> אני <b>איני יכולה</b> ללכת עמך <b>ש</b>כן <b>אני קבורה במחצלת של קנים. אלא לכי את, ומה שאת שומעת אמרי לי. הלכה היא ושטה ובאה</b> בחזרה. <b>ואמרה לה חברתה: חברתי, מה שמעת מאחורי הפרגוד? אמרה לה: שמעתי שכל הזורע</b> בשנה זו <b>ברביעה</b> (עונת המטר)<b> ראשונה</b> סופו שה<b>ברד</b> יורד ו<b>מלקה</b> (מקלקל) <b>אותו,</b> את תבואתו. כיון שכך, <b>הלך הוא</b> אותו חסיד <b>וזרע ברביעה שניה.</b> ואכן בסופו של דבר, יבול שדותיו <b>של כל העולם כולו לקה,</b> ואילו יבולו <b>שלו לא לקה.</b>
<b>לשנה האחרת הלך</b> <small>אותו חסיד</small> בכוונה <b>ולן</b> שוב <b>בבית הקברות</b> בערב ראש השנה, ושמע שוב <b>אותן שתי רוחות שמספרות זו עם זו. אמרה חדא</b> <small>[אחת]</small> <b>לחברתה: בואי ונשוט בעולם ונשמע מאחורי הפרגוד מה פורענות בא לעולם. אמרה לה: חברתי, לא כך אמרתי לך</b> כבר ש<b>איני יכולה</b> לפי <b>שאני קבורה במחצלת של קנים?! אלא לכי את, ומה שאת שומעת בואי ואמרי לי. הלכה ושטה ובאה. ואמרה לה חברתה: חברתי, מה שמעת מאחורי הפרגוד? אמרה לה: שמעתי שכל הזורע ברביעה שניה</b> ה<b>שדפון</b> (יובש) <b>מלקה אותו. הלך</b> אותו חסיד <b>וזרע ברביעה ראשונה,</b> ומכיון שהכל זרעו בשניה, קרה שוב <b>ש</b>יבולו של <b>כל העולם נשדף ושלו לא נשדף. </b>
<b>אמרה לו אשתו: מפני מה אשתקד של כל העולם כולו לקה ושלך לא לקה, ועכשיו</b> בשנה זו <b>של כל העולם כולו נשדף ושלך לא נשדף? סח</b> (סיפר) <b>לה כל הדברים הללו. אמרו לא היו ימים מועטים</b> לאחר זמן <b>עד שנפלה קטטה בין אשתו של אותו חסיד ובין אמה של אותה ריבה</b> (נערה) שהיתה קבורה שם. ו<b>אמרה לה</b> אשת החסיד בזלזול: <b>לכי ואראך בתך שהיא קבורה במחצלת של קנים.</b>
<b>לשנה האחרת</b> שוב <b>הלך</b> החסיד <b>ולן בבית הקברות ושמע</b> שוב <b>אותן רוחות שמספרות זו עם זו. אמרה לה: חברתי, בואי ונשוט בעולם ונשמע מאחורי הפרגוד מה פורענות בא לעולם. אמרה לה: חברתי, הניחיני,</b> שכן <b>דברים ש</b>נאמרו <b>ביני לבינך כבר נשמעו בין החיים. אלמא ידעי</b> <small>[מכאן</small> שהמתים <small>יודעים]</small> מה קורה ומתחדש בעולם.
על כך עונים: אין זו ראיה, <b>דילמא איניש אחרינא שכיב, ואזל</b> <small>[אולי אדם אחר</small> ששמע את שנאמר משמם, ו<small>מת, והלך]</small> <b>ואמר להו</b> <small>[להם]</small> שכך שמע.
<big>ב</big> ובענין זה של ידיעת המתים, <b>תא שמע</b> <small>[בוא</small> ו<small>שמע]</small> ראיה לדבר, שכן מסופר: <b>זעירי הוה מפקיד זוזי גביה אושפיזיכתיה</b> <small>[היה מפקיד</small> את <small>כספו אצל בעלת האכסניה שלו].</small> <b>עד דאתי ואזיל לבי רב, שכיבה</b> <small>[בתוך הזמן שבא והלך לבית רבו, מתה],</small> ולא ידע איש היכן הניחה את הכסף. <b>אזל בתרה</b> <small>[הלך אחריה]</small> <b>לחצר מות</b> (בית הקברות), <b>אמר לה: זוזי היכא</b> <small>[היכן הדינרים]?</small> <b>אמרה ליה</b> <small>[לו]:</small> <b>זיל שקלינהו מתותי בצינורא דדשא בדוך פלן</b> <small>[לך וקח אותם מתחת ציר הדלת במקום פלוני],</small> <b>ואימא לה לאמא תשדר לי, מסרקאי וגובתאי דכוחלא בהדי פלניתא דאתיא למחר</b> <small>[ואמור לה לאמי</small> ש<small>תשלח לי את מסרקי וקופסא של כחול עם פלונית שתבוא</small> הנה לאחר מותה <small>מחר].</small> <b>אלמא</b> <small>[הרי נלמד</small> מכאן<small>]</small> שהמתים <b>ידעי</b> <small>[יודעים]</small> מה מתרחש בעולם החיים!
ודוחים הוכחה זו: <b>דילמא</b> <small>[שמא]</small> המלאך <b>דומה</b> הממונה על המתים <b>קדים</b> <small>[מקדים]</small> <b>ומכריז להו</b> <small>[להם]</small> שמחר יבוא פלוני<small>,</small> אבל בעצמם אינם יודעים.
ומביאים עוד, <b>תא שמע</b> <small>[בוא</small> ושמע] ראיה אחרת לדבר, שכן מסופר: <b>אבוה</b> <small>[אביו]</small> של <b>שמואל הוו קא מפקדי גביה זוזי דיתמי</b> <small>[היו מופקדים אצלו כספי יתומים].</small> <b>כי נח נפשיה</b> <small>[כאשר נחה נפשו,</small> מת<small>]</small> <b>לא הוה</b> <small>[היה]</small> <b>שמואל גביה</b> <small>[אצלו,</small> לידו<small>]</small> ולא יכול היה לספר לו היכן הכספים, ומאחר שלא החזירם <b>הוו קא קרו ליה "בר אכיל זוזי דיתמי"</b> <small>[היו קוראים לו "בן אוכל כספי יתומים"].</small> <b>אזל אבתריה</b> <small>[הלך אחריו,</small> אחרי אביו<small>]</small> <b>לחצר מות. אמר להו</b> <small>[להם,</small> למתים שם<small>]:</small> <b>בעינא</b> <small>[רוצה אני</small> את<small>]</small> <b>אבא! אמרו ליה</b> <small>[לו]</small> המתים: <b>אבא טובא איכא הכא</b> <small>[רבים יש כאן].</small> <b>אמר להו</b> <small>[להם]:</small> <b>בעינא</b> <small>[רוצה אני]</small> את <b>אבא בר אבא. אמרו ליה</b> <small>[לו]:</small> <b>אבא בר אבא נמי טובא איכא הכא</b> <small>[גם כן רבים יש כאן].</small> <b>אמר להו</b> <small>[להם]:</small> <b>בעינא</b> <small>[רוצה אני]</small> את <b>אבא בר אבא אבוה</b> <small>[אביו]</small> של <b>שמואל היכא</b> <small>[היכן</small> הוא<small>]?</small> <b>אמרו ליה</b> <small>[לו]</small> <b>סליק למתיבתא דרקיעא</b> <small>[עלה לישיבה שברקיע].</small> <b>אדהכי חזיה</b> <small>[בתוך כך</small> שעלה ראהו] את <b>לוי</b> חבירו <b>דיתיב אבראי</b> <small>[שיושב מחוץ]</small> לישיבה של שאר המתים. <b>אמר ליה</b> <small>[לו]:</small> <b>אמאי יתבת אבראי</b> <small>[מדוע אתה יושב בחוץ]?</small> <b>מאי טעמא לא סלקת</b> <small>[מה טעם אינך עולה</small> לישיבה<small>]?</small> <b>אמר ליה</b> <small>[לו],</small> <b>דאמרי</b> <small>[שאומרים]</small> <b>לי: כל הנך שני</b> <small>[אותן</small> מספר <small>שנים]</small> ש<b>לא סליקת למתיבתא</b> <small>[עלית</small> נכנסת, <small>לישיבה]</small> בראשותו של <b>ר' אפס ואחלישתיה לדעתיה</b> <small>[והחלשת</small> גגם את דעתו, גרמת לו לחולשת הדעת<small>],</small> <b>לא מעיילינן לך למתיבתא דרקיעא</b> <small>[נכניס אותך לישיבה שברקיע].</small>
<b>אדהכי והכי אתא אבוה</b> <small>[בין כה וכה בא אביו],</small> <b>חזיה דהוה קא בכי ואחיך</b> <small>[ראה אותו</small> שמואל <small>שהיה בוכה וצוחק].</small> <b>אמר ליה</b> <small>[לו]</small> שמואל לאביו: <b>מאי טעמא קא בכית</b> <small>[מה טעם בוכה אתה]?</small> <b>אמר ליה</b> <small>[לו]</small> אביו: משום <b>דלעגל קא אתית</b> <small>[שבמהרה תבוא לכאן],</small> והוסיף שמואל לשאול אותו: <b>מאי טעמא אחיכת</b> <small>[מה טעם צוחק אתה]?</small> ענה לו אביו: משום <b>דחשיבת בהאי עלמא טובא</b> <small>[שחשוב אתה בעולם הזה ביותר].</small> <b>אמר ליה</b> <small>[לו]:</small> <b>אי חשיבנא</b> <small>[אם חשוב אני]</small> — <b>נעיילוה</b> <small>[יכניסוהו]</small> <b>ללוי</b> לישיבה. ואכן כך היה ש<b>עיילוהו</b> <small>[הכניסוהו]</small> <b>ללוי.</b>
<b>אמר ליה</b> <small>[לו]</small> שמואל לאביו: <b>זוזי דיתמי היכא</b> <small>[כספי היתומים היכן</small> הם<small>]?</small> <b>אמר ליה</b> <small>[לו]:</small> <b>זיל שקלינהו באמתא דרחיא</b> <small>[לך</small> ו<small>קח אותם בבית הריחיים],</small> ושם תמצא שהכספים <b>עילאי ותתאי</b> <small>[העליונים והתחתונים]</small> — הם <b>דידן</b> <small>[שלנו],</small> <b>ומיצעי דיתמי</b> <small>[והאמצעיים של היתומים]</small> <b>אמר ליה</b> <small>[לו]</small> שמואל: <b>מאי טעמא עבדת הכי</b> <small>[מה טעם עשית כך]?</small> <b>אמר ליה</b> <small>[לו]:</small> <b>אי גנובי</b> <small>[</small>ש<small>אם יגנבו]</small> — <b>מגנבו מדידן</b> <small>[יגנבו משלנו],</small> שהם העליונים הנראים לעיני הגנב, <b>אי אכלה ארעא</b> <small>[אם תאכלם, תבלעם הארץ]</small> — <b>אכלה מדידן</b> <small>[תאכל,</small> תבלע <small>משלנו],</small> את התחתונים שהם סמוכים לה, ולא משל היתומים. ומסיקים מסיפור זה, <b>אלמא דידעי</b> <small>[מכאן שיודעים]</small> הם המתים מתי ימותו אחרים, ומאחר שאין זה למחרת, הרי אף המלאך דומה אינו יכול לספר להם (תוספות). על כך עונים: <b>דילמא שאני</b> <small>[אולי שונה]</small> <b>שמואל,</b> ש<b>כיון דחשיב</b> <small>[ש</small>הוא <small>חשוב],</small> <b>קדמי ומכרזי</b> <small>[מקדימים ומכריזים]:</small> <b>פנו מקום שיבוא.</b>
<big>ג</big> על כל פנים ולעצם הבעיה <b>אף ר' יונתן הדר ביה</b> <small>[חזר בו],</small> ש<b>אמר ר' שמואל בר נחמני אמר ר' יונתן: מנין למתים שמספרים</b> (משוחחים) <b>זה עם זה</b> — <b>שנאמר: "ויאמר ה' אליו זאת הארץ אשר נשבעתי לאברהם ליצחק וליעקב לאמר</b> לזרעך אתננה<b>"</b> (דברים לד, ד), <b>מאי</b> <small>[מהו]</small> <b>"לאמר"?</b> — ש<b>אמר הקדוש ברוך הוא למשה: לך אמור להם לאברהם ליצחק וליעקב</b> שה<b>שבועה שנשבעתי לכם כבר קיימתיה לבניכם.</b>

Daf 19a

<b>ואי סלקא דעתך דלא ידעי, כי אמר להן מאי הוי</b> <small>[ואם עולה על דעתך שאין</small> המתים <small>יודעים, אם יאמר להם מה יהיה]?</small> ודוחים: <b>אלא מאי</b> <small>[מה]</small> תאמר — <b>דידעי</b> <small>[ש</small>הם <small>יודעים]?</small> אם כן <b>למה ליה למימר להו</b> <small>[לו לומר להם]?!</small> על כך משיבים: זו אינה קושיה, שכן הוא אומר להם כדי <b>לאחזוקי ליה טיבותא</b> <small>[שיחזיקו לו טובה]</small> <b>למשה.</b>
<big>א</big> באותו נושא <b>אמר ר' יצחק: כל המספר</b> בגנותו של אדם <b>אחרי המת</b> (מותו), אין בכך כלום ו<b>כאילו</b> הוא <b>מספר אחר האבן.</b> ולכך ניתנו שני הסברים: <b>איכא דאמרי</b> <small>[יש שאומרים]</small> שהסיבה לכך היא משום שהמתים <b>לא ידעי</b> <small>[יודעים],</small> <b>ואיכא דאמרי</b> <small>[ויש שאומרים]</small> <b>דידעי</b> <small>[ש</small>אכן המתים <small>יודעים]</small> ואולם <b>לא איכפת להו</b> <small>[להם]</small> שמדברים בגנותם.
על כך שואלים: <b>איני</b> <small>[ו</small>כי <small>כן הוא]?!</small> <b>והא</b> <small>[והרי]</small> <b>אמר רב פפא: חד אישתעי מילתא בתריה</b> <small>[אחד סיפר דברים</small> של גנאי <small>אחרי]</small> <b>מר שמואל</b> לאחר מותו <b>ונפל קניא מטללא</b> <small>[קנה מן התקרה]</small> <b>ובזעא לארנקא דמוחיה</b> <small>[ושבר את גולגלתו],</small> והרי שאיכפת למתים כאשר מדברים בגנותם!
ודוחים: זו אינה ראיה שהמתים איכפת להם בדבר, אלא <b>שאני צורבא מרבנן, דקודשא בריך הוא תבע ביקריה</b> <small>[שונה תלמיד חכם, שהקדוש ברוך הוא</small> עצמו <small>תובע את כבודו].</small>
מעין הדברים האלה <b>אמר ר' יהושע בן לוי: כל המספר</b> דברי גנאי <b>אחר מטתן של תלמידי חכמים,</b> שמבזה אותם לאחר מותם, סופו שהוא <b>נופל בגיהנם, שנאמר: "והמטים עקלקלותם יוליכם ה' את פעלי האון שלום על ישראל"</b> (תהלים קכה, ה). כלומר, <b>אפילו בשעה ששלום על ישראל,</b> כשאותו אדם שמספרים עליו כבר מת ואין מי שיריב לכבודו ושלום על ישראל (תוספות), אף על פי כן <b>"יוליכם ה' את פעלי האון".</b>
ובהקשר לכך <b>תנא דבי</b> <small>[שנה</small> החכם <small>מבית</small> מדרשו<small>]</small> של <b>ר' ישמעאל: אם ראית תלמיד חכם שעבר עבירה בלילה</b> — <b>אל תהרהר אחריו ביום</b> שהוא חוטא, <b>שמא עשה</b> בינתיים <b>תשובה.</b> על כך מקשים רק <b>"שמא"</b> עשה תשובה <b>סלקא דעתך</b> <small>[עולה על דעתך]</small> לומר? והלא יש לדונו לכף זכות! <b>אלא</b> יש לומר ש<b>ודאי עשה תשובה.</b> ומעירים על כך: <b>והני מילי</b> <small>[ודברים אלה]</small> שצריך לדון תלמיד חכם לכף זכות ולומר שודאי עשה תשובה — דווקא <b>בדברים שבגופו, אבל</b> אם ראהו שחטא <b>בממונא</b> <small>[בממון]</small> חבירו, אין חובה לדונו לכף זכות <b>עד</b> שיראוהו <b>דמהדר למריה</b> <small>[שמחזיר</small> את הממון <small>לבעליו].</small>
<big>ב</big> מאחר שהוזכרו דברים בכבוד תלמידי חכמים דנים עוד בנושא ומביאים את מה ש<b>אמר ר' יהושע בן לוי: בעשרים וארבעה מקומות</b> (מקרים) <b>בית דין מנדין על כבוד הרב, וכולן שנינו במשנתנו. אמר ליה</b> <small>[לו]</small> <b>ר' אלעזר: היכא</b> <small>[היכן]</small> מצאנו אותם מקרים של נידוי על כבוד הרב? <b>אמר ליה</b> <small>[לו]:</small> <b>לכי תשכח</b> <small>[כאשר תמצא],</small> כלומר, חפש ותמצא.
<b>נפק דק, ואשכח תלת</b> <small>[יצא, דייק, ומצא שלוש]</small> דוגמאות, והם: <b>המזלזל בנטילת ידים, והמספר אחר מטתן של תלמידי חכמים, והמגיס דעתו</b> (מתנהג בגסות) <b>כלפי מעלה.</b>
ופירוט מקור הדברים: לגבי <b>המספר אחר מטתן של תלמידי חכמים מאי</b> <small>[מה]</small> <b>היא</b> — מזה <b>דתנן</b> <small>[ששנינו</small> במשנה<small>]:</small> <b>הוא,</b> עקביא בן מהללאל <b>היה אומר:</b> אשה שחשד בה בעלה שנסתרה עם אחר ולדבריו יתכן וסוטה היא, <b>אין משקין</b> אותה במי סוטה (עיין במדבר ה) בכמה מקרים, והם: <b>לא את הגיורת, ולא את</b> השפחה <b>המשוחררת. וחכמים אומרים:</b> גם את אלה <b>משקין. ואמרו לו</b> חכמים כראיה לשיטתם: <b>מעשה בכרכמית,</b> שהיתה <b>שפחה משוחררת בירושלים</b> וגזרו עליה <b>והשקוה</b> מי סוטה על פי הוראת <b>שמעיה ואבטליון! אמר להם</b> עקביא בן מהללאל לחכמים: <b>דוגמא השקוה,</b> כלומר, מאחר שאף שמאי ואבטליון היו ממשפחת גרים — השקוה, שכן אותה שפחה היא כדוגמתם. <b>ו</b>משום שהשתמש עקביא בן מהללאל בביטוי שיש בו כדי להעליב תלמידי חכמים שמתו, <b>נידוהו ומת בנדויו. ו</b>כדין המת בנידויו בלא התרה <b>סקלו בית דין את ארונו.</b> ואם כן למדים מכאן שהמבזה תלמידי חכמים לאחר מותם דינו בנידוי.
<b>ו</b>לגבי <b>המזלזל בנטילת ידים מאי</b> <small>[מה]</small> <b>היא?</b> — למדים מהמשך אותה משנה, <b>דתנן</b> <small>[ששנינו</small> במשנה<small>],</small> <b>אמר ר' יהודה:</b> אותו סיפור שסופר אודות נידויו של עקביא בן מהללאל איננו נכון כלל, <b>חס ושלום שעקביא בן מהללאל נתנדה, ש</b>כן <b>אין עזרה ננעלת על כל אדם בישראל,</b> כלומר, גם באותם הימים כאשר כל העם בא לרגל להקרבת קרבן הפסח והיו נועלים את העזרה, ודאי לא היה שם אדם שיהיה מושלם <b>בחכמה ובטהרה וביראת חטא כעקביא בן מהללאל. אלא את מי נדו?</b> — <b>את אלעזר בן חנוך</b> וזאת משום <b>שפקפק</b> וזלזל <b>ב</b>תקנת <b>נטילת ידים. וכשמת, שלחו בית דין והניחו אבן גדולה על ארונו,</b> כדי <b>ללמדך</b> בכך <b>שכל המתנדה ומת בנדויו</b> — <b>בית דין סוקלים את ארונו,</b> ואבן זו הריהי כסקילה סמלית, ומכאן שהמפקפק בנטילת ידים דינו נידוי.
הפרט השלישי <b>המגיס דעתו כלפי מעלה מאי</b> <small>[מה]</small> <b>היא?</b> מסופר כי חוני המעגל עג עוגה, עמד בתוכה ואמר שלא יצא מתוכה עד שירד מטר, והיה מפציר ואומר מדי פעם באיזה אופן הוא רוצה שירד הגשם. לאחר שירדו גשמים <b>שלח לו שמעון בן שטח</b> ראש הסנהדרין <b>לחוני המעגל:</b> לאמיתו של דבר, בשל הדברים שאמרת <b>צריך אתה להתנדות, ואלמלא חוני אתה גוזרני</b> (הייתי גוזר) <b>עליך נדוי, אבל מה אעשה שאתה מתחטא</b> (מתפנק ומטריח) <b>לפני המקום</b> (ה') <b>ועושה לך</b> את <b>רצונך,</b> שהרי ירדו גשמים כבקשתך, <b>כבן שמתחטא לפני אביו ו</b>אביו <b>עושה לו רצונו</b> ואינו מקפיד. <b>ועליך הכתוב אומר: "ישמח אביך ואמך ותגל יולדתך"</b> (משלי כג, כה), הרי שכרגיל הגסת דעת כלפי מעלה עונשה נידוי.
על כך מקשים: <b>ותו ליכא</b> <small>[ויותר אין]</small> מקרים של נידוי או איום בנידוי? <b>והא איכא</b> <small>[והרי יש]</small> מקרים נוספים וכגון זה <b>דתני</b> <small>[ששנה]</small> <b>רב יוסף:</b> מסופר ש<b>תודוס איש רומי</b> היה ראש קהילתו ו<b>הנהיג את בני רומי להאכילן גדיים מקולסין</b> (צלויים כשמעיהם מונחים על ראשם, כדרך שהיו נוהגים לצלות את קרבן הפסח] <b>בלילי פסחים</b> כעין המקדש, ו<b>שלח ליה</b> <small>[לו]</small> <b>שמעון בן שטח: אלמלא תודוס אתה,</b> שאדם חשוב אתה, <b>גוזרני עליך נדוי, ש</b>כן נראה הדבר כאילו <b>אתה מאכיל את ישראל קדשים בחוץ</b> (מחוץ לתחום המקדש), שכן כך עושים במקדש בלבד.
על כך משיבים: אין למנות מקרה זה, שכן אמר ר' יהושע בן לוי שהם עשרים וארבעה מקרים <b>במשנתנו, והא</b> <small>[ו</small>אילו <small>זו]</small> <b>ברייתא היא</b> בלבד.
ושואלים: <b>ובמתניתין ליכא</b> <small>[ובמשנתנו אין]?</small> <b>והא איכא הא</b> <small>[והרי יש</small> את <small>זו]</small> <b>דתנן</b> <small>[ששנינו</small> במשנה<small>]:</small> תנור של חרס ש<b>חתכו חוליות</b> חוליות <b>ונתן חול בין חוליא לחוליא, ר' אליעזר מטהר</b> תנור זה מלקבל עוד טומאה, שלעומתו אין התנור נחשב כבר ככלי שלם אלא כמורכב משברים, וכלי חרס שבור אינו מקבל טומאה. <b>וחכמים מטמאים,</b> שהם סבורים כי מאחר שהתנור ממלא את תפקידו בשלמות גם כך, הריהו נחשב כיחידה אחת וככלי שלם. <b>וזהו</b> הנקרא <b>תנורו של עכנאי.</b>
על כך שואלים: <b>מאי</b> <small>[מה]</small> פירוש <b>"עכנאי"?</b> משום מה קראוהו כך? <b>אמר רב יהודה אמר שמואל: מלמד שהקיפוהו</b> חכמים את ר' אליעזר <b>הלכות</b> וראיות <b>כעכנאי</b> (נחש) <b>זה, וטמאוהו</b> את התנור ומה שבתוכו.
<b>ותניא</b> <small>[ושנינו</small> בברייתא<small>]:</small> <b>אותו היום הביאו</b> את <b>כל</b> ה<b>טהרות שטיהר ר' אליעזר</b> בתנור זה <b>ושרפום לפניו,</b> ומאחר שלא קבל על עצמו את הכרעת הרוב, <b>לבסוף ברכוהו</b> (לשון נקיה להחרמה). ואם כן הרי לפנינו עוד מקרה ששנו שסופו נידוי.
ועונים: <b>אפילו הכי</b> <small>[כך],</small> בכל זאת <b>נדוי במתניתין</b> <small>[במשנה]</small> <b>לא תנן</b> <small>[שנינו].</small> ושואלים: אם כן, מה שאמר ר' יהושע בן לוי שדבר זה מצוי <b>בעשרים וארבעה מקומות היכא משכחת לה</b> <small>[היכן</small> כיצד <small>אתה מוצא</small> דבר <small>זה]?</small> ומשיבים: <b>ר' יהושע בן לוי מדמה מילתא למילתא</b> <small>[דבר לדבר],</small> שכאשר היה לומד במשנה על ביטוי של מחלוקת או דיבור שאינו ראוי של חכם אחד כלפי חכמים אחרים, היה מבין שראוי היה שינדו אותו בשל כך. ואילו <b>ר' אלעזר לא מדמה מילתא למילתא</b> <small>[דבר לדבר]</small> ומצא רק שלושה מקרים מפורשים.
<big>ג</big> שנינו במשנה ש<b>נושאי המטה וחלופיהן פטורים מקריאת שמע. </b>בענין זה מביאים את מה ש<b>תנו רבנן</b> <small>[שנו חכמים]</small> בברייתא: <b>אין מוציאים את המת</b> לקבורה <b>סמוך ל</b>זמן <b>קריאת שמע,</b> אלא אחר כך. <b>ו</b>אולם <b>אם התחילו</b> כבר להוציאו— <b>אין מפסיקין</b> בקריאת שמע. על כך מקשים <b>איני</b> <small>[ו</small>כי <small>כן הוא]?!</small> <b>והא</b> <small>[והרי]</small> <b>רב יוסף אפקוהו</b> <small>[הוציאוהו]</small> לקבורה <b>סמוך ל</b>זמן <b>קריאת שמע!</b> ומתרצים: <b>אדם חשוב שאני</b> <small>[שונה],</small> והקילו לגביו כדי להוסיף כבוד בקבורתו.
<big>ד</big> שנינו במשנה את דין נושאי המיטה לענין חובת קריאת שמע, ושם חילקו בין אלו <b>שלפני המטה ו</b>אלו <b>שלאחר המטה. תנו רבנן</b> <small>[שנו חכמים]</small> בברייתא: <b>העוסקים בהספד, בזמן שהמת מוטל לפניהם נשמטים אחד אחד</b> מן ההספד <b>וקורין</b> קריאת שמע במקום אחר. ואם <b>אין המת מוטל לפניהם, הם</b> המספידים <b>יושבין וקורין</b> קריאת שמע, <b>והוא</b> האבל <b>יושב ודומם. הם עומדים ומתפללין, והוא עומד ומצדיק עליו,</b> על עצמו, <b>את הדין, ואומר</b> נוסח זה: <b>"ריבון העולמים, הרבה חטאתי לפניך, ולא נפרעת ממני אחד מני אלף, יהי רצון מלפניך ה' אלהינו, שתגדור פרצותינו ופרצות כל עמך בית ישראל ברחמים".</b>
על כך <b>אמר אביי: לא מבעי ליה לאינש למימר הכי</b> <small>[אין אדם צריך לומר כך],</small> שכן <b>אמר ר' שמעון בן לקיש, וכן תנא משמיה</b> <small>[שנו משמו]</small> של <b>ר' יוסי: לעולם אל יפתח אדם פיו לשטן,</b> כלומר, שלא יתן מקום ואפשרות לאסון או רעה. ומנוסח זה נשמע שלא נפרעו ממנו כדי כל חטאותיו, ובכך הוא פותח מקום שיפרעו ממנו יותר.
<b>ואמר רב יוסף: מאי קראה</b> <small>[מהו המקרא]</small> המסייע לדבר זה — <b>שנאמר: "כמעט כסדם היינו</b> לעמורה דמינו<b>"</b> (ישעיהו א, ט), ומיד לאחר שנפתחה אפשרות השוואה לסדום, <b>מאי אהדר להו</b> <small>[מה השיב להם]</small> ה<b>נביא —</b> נאמר כבר <b>"שמעו דבר ה' קציני סדם</b> האזינו תורת אלוהינו עם עמורה" <small>(ישעיהו א, י)</small>.
<big>ה</big> שנינו במשנה שאם <b>קברו את המת וחזרו,</b> אם יכולים להתחיל ולסיים את כל קריאת שמע לפני שמגיעים לעשות שורה של מנחמים — יעשו כן. מכאן מדייקים בגמרא: דווקא <b>אם יכולים להתחיל ולגמור את כולה, אין אבל</b> אם יש אפשרות לסיים רק <b>פרק אחד או פסוק אחד</b> — <b>לא</b> יפסיקו. <b>ורמינהו</b> <small>[ומשליכים,</small> מראים סתירה<small>]</small> לדבר ממה ששנינו בברייתא: <b>קברו את המת וחזרו, אם יכולים להתחיל ולגמור אפילו פרק אחד או פסוק אחד</b> — יתחילו!
ומשיבים: <b>הכי נמי קאמר</b> <small>[כך גם כן אמר]</small> התנא במשנה, כך יש להסיק מדבריו: <b>אם יכולים להתחיל ולגמור אפילו פרק אחד או אפילו פסוק אחד עד שלא יגיעו לשורה</b> — <b>יתחילו, ואם לאו</b> <small>[לא]</small> — <b>לא יתחילו.</b>

Daf 19b

<big>א</big> שנינו במשנה ששורת המנחמים <b>העומדים בשורה</b> הפנימית פטורים מקריאת שמע, והאחרים חייבים. <b>תנו רבנן</b> <small>[שנו חכמים]</small> בתוספתא את הדברים בנוסח מורחב קצת יותר: <b>שורה</b> של מנחמים <b>הרואה פנימה</b> — <b>פטורה, ושאינה רואה פנימה</b> — <b>חייבת.</b> ו<b>ר' יהודה</b> מוסיף ו<b>אומר:</b> שורת המנחמים <b>הבאים מחמת האבל</b> — <b>פטורין,</b> והבאים <b>מחמת עצמן,</b> מתוך סקרנות — <b>חייבין</b> בקריאת שמע.
<big>ב</big> שנינו שיש ממנחמי האבלים הפטורים מקריאת שמע משום כבוד המת. ומכאן באים לדיון העוסק בשאלה הכללית באיזו מדה דוחה כבוד הבריות מצוות הכתובות בתורה. <b>אמר רב יהודה אמר רב: המוצא כלאים בבגדו,</b> שגילה שבגדו או חלק ממנו עשוי שעטנז, צמר ופשתים יחדיו — <b>פושטן אפילו בשוק.</b> ואין מניחים אותו להישאר בבגדו זה עד שיגיע לביתו, <b>מאי טעמא</b> <small>[מהו טעם</small> הדבר<small>]</small> — כאמור: <b>"אין חכמה ואין תבונה ואין עצה לנגד ה'"</b> (משלי כא, ל), ומכאן הגיעו לכלל ש<b>כל מקום שיש</b> בו <b>חלול ה' אין חולקים כבוד לרב.</b> על הכללה זו מקשים ממקורות אחדים.
<b>מתיבי</b> <small>[הקשו]</small> על כך ממה ששנינו בברייתא: לאחר ש<b>קברו</b> מלווי המת <b>את המת וחזרו, ולפניהם</b> יש <b>שתי דרכים, אחת טהורה ואחת טמאה,</b> שהדרך עוברת בבית הקברות וכדומה, אם <b>בא</b> האבל <b>ב</b>דרך ה<b>טהורה</b> — <b>באין עמו בטהורה,</b> ואם <b>בא ב</b>דרך ה<b>טמאה</b> — <b>באין</b> כל המלוווים אתו <b>ב</b>דרך ה<b>טמאה משום כבודו.</b> ו<b>אמאי</b> <small>[מדוע]</small> יעשו כן? <b>לימא</b> <small>[נאמר]</small> גם כאן <b>"אין חכמה ואין תבונה... לנגד ה'"!</b>
ו<b>תרגמה</b> <small>[הסביר אותה]</small> <b>ר' אבא</b> שמדובר כאן בדרך שאינה טמאה מדין תורה כי אם רק <b>בבית הפרס</b> הטמא רק <b>דרבנן</b> <small>[</small>מדברי <small>סופרים].</small> ששדה שידוע שהיה בו קבר, וחרשו את השדה ונעלם הקבר שבתוכו — השדה כולו נחשב טמא מדברי חכמים, מחשש שמא פיזרה המחרשה את עצמות המת בכל חלקי השדה. ומכיון שטומאה זו היא מגזירת חכמים בלבד, מותר לעבור בשדה מפני כבוד הבריות.
וראיה לדבר שאין דין בית הפרס כדין טומאה מן התורה — ש<b>אמר רב יהודה אמר שמואל: מנפח אדם בית הפרס והולך,</b> שהעובר בבית הפרס ורוצה להשאר בטהרה, צריך לנפח — לנשוף באבק לפני כל צעד שהוא צועד, שכן אם יש שם עצם — תגלה הנשיפה את העצם מן האבק שנצטבר עליה. ועל בדיקה מסוג זה לא היו סומכים אילו היה האיסור מדברי תורה. <b>ו</b>כן <b>אמר רב יהודה בר אשי משמיה</b> <small>[משמו]</small> של <b>רב: בית הפרס שנדש</b> ברגלים ונעשה בו שביל — <b>טהור,</b> ואין חוששים עוד לעצמות, הרי שכל איסורו לא היה אלא משום גזירה וחומרת חכמים.
<big>ג</big> ומנסים להביא ראיה אחרת לשאלה זו עד כמה כבוד הבריות דוחה מצוות הכתובות בתורה. <b>תא שמע</b> <small>[בא</small> ו<small>שמע]</small> ממה ש<b>אמר ר' אלעזר בר צדוק</b> הכהן: <b>מדלגין היינו</b> אני ושאר הכהנים <b>על גבי ארונות של מתים,</b> כדי למהר להגיע <b>לקראת</b> (לקבל פני) <b>מלכי ישראל. ולא לקראת מלכי ישראל בלבד אמרו</b> שמותר לעשות כן <b>אלא אפילו לקראת מלכי אומות העולם, שאם יזכה</b> לראות בגאולת ישראל, <b>יבחין בין מלכי ישראל למלכי אומות העולם.</b> הרי שלכבוד המלך עובר הכהן על האיסור מן התורה להטמא למתים, ו<b>אמאי</b> <small>[מדוע]?</small> <b>לימא</b> <small>[נאמר]</small> אף כאן: <b>"</b>אין חכמה ואין תבונה ואין עצה לנגד ה'"!
ומתרצים שיש להבין זאת על פי דברי <b>רבא.</b> ש<b>אמר רבא: דבר תורה, אהל</b> שהוא כיסוי על המת, <b>כל שיש בו חלל טפח</b> בין המת לבין הדבר המכסה אותו — הרי מכסה זה <b>חוצץ בפני הטומאה</b> ואין המת מטמא את שלמעלה מן הכיסוי. <b>ושאין בו חלל טפח</b> בין המת לדבר המכסה את המת — <b>אינו חוצץ בפני הטומאה</b> והטומאה ("טומאה רצוצה") בוקעת ועולה עד לרקיע.
<b>ורוב ארונות</b> המתים <b>יש בהן חלל טפח,</b> ולכן על גבי הארון אין טומאה כלל. אלא <b>גזרו</b> חכמים <b>על</b> ארונות <b>שיש בהן</b> חלל <b>משום</b> הארונות <b>שאין בהן</b> חלל טפח. ואולם <b>משום כבוד מלכים לא גזרו בהו רבנן</b> <small>[בהם חכמים],</small> והכהנים דילגו על הארונות — שהרי מותר מדברי תורה לעשות כן. ואין איפוא ללמוד מכאן אם כבוד הבריות דוחה דברי תורה.
<big>ד</big> ומנסים להביא ראיה אחרת ממה ששנינו בברייתא. <b>תא שמע</b> <small>[בא</small> ו<small>שמע]:</small> <b>גדול כבוד הבריות שדוחה [את]</b> מצוות <b>לא תעשה שבתורה.</b>
ושואלים: <b>אמאי</b> <small>[מדוע]?</small> <b>לימא</b> <small>[שיאמר]</small> אף כאן את דברי הכתוב <b>"אין חכמה ואין תבונה ואין עצה לנגד ה'" תרגמה</b> <small>[הסביר</small> זאת<small>]</small> <b>רב בר שבא קמיה</b> <small>[לפני]</small> <b>רב כהנא:</b> המדובר הוא <b>בלאו</b> (מצוות לא תעשה) של "על פי התורה אשר יורוך ועל המשפט אשר יאמרו לך תעשה <b>לא תסור</b> מן הדבר אשר יגידו לך ימין ושמאל" (דברים יז, יא), ואיסור זה הוא שאפשר לבטלו משום כבוד הבריות. <b>אחיכו עליה</b> <small>[צחקו עליו]</small> בני הישיבה, שהרי ה<b>לאו</b> של <b>"לא תסור" דאורייתא היא</b> <small>[מן התורה הוא]</small> כשאר איסורים ומדוע יהא קל משאר איסורי תורה לעבור עליו בשל כבוד הבריות?!
<b>אמר</b> להם <b>רב כהנא: גברא רבה אמר מילתא, לא תחיכו עליה</b> <small>[אדם גדול אמר דבר, אל תצחקו עליו],</small> שכן <b>כל מילי דרבנן אסמכינהו</b> <small>[דברי חכמים סמכום]</small> <b>על לאו</b> של <b>"לא תסור", ומשום כבודו שרו רבנן</b> <small>[התירו חכמים],</small> שהרי תוקפן של כל גזירות ותקנות חכמים הינו מכוח ציווי התורה לשמוע אל השופט שיהיה בכל דור ודור ולא לסור מדבריו. ולכן כאשר החכמים מוותרים על תקנה שלהם משום כבוד הבריות, הרי שבעקיפין דוחה כבוד הבריות לא תעשה שבתורה. ומכל מקום רק תקנות מדברי חכמים הוא דוחה.
<big>ה</big> ושוב מנסים להביא ראיה אחרת ממה ששנינו בברייתא. <b>תא שמע</b> <small>[בא</small> ו<small>שמע]:</small> בדיני אבידה נאמר "לא תראה את שור אחיך או את שיו נידחים והתעלמת מהם השב תשיבם לאחיך". (דברים כב, א) ובברייתא מסבירים כי מן הביטוי <b>"והתעלמת מהם"</b> יש להבין כהוראת היתר ש<b>פעמים שאתה מתעלם מהם</b> מאבידה, <b>ופעמים שאין אתה מתעלם מהם.</b>
<b>הא</b> <small>[הרי]</small> <b>כיצד?</b> כגון <b>אם היה</b> המוצא <b>כהן, והיא,</b> האבידה, <b>בבית הקברות, או</b> אם <b>היה זקן ואינה לפי כבודו</b> לטפל באבידה מסוג זה, <b>או שהיתה מלאכתו מרובה משל חברו,</b> שאינו רוצה לבטל את מלאכתו המרובה כשנמצא אדם אחר שיוכל לדאוג לאבידה, <b>לכך נאמר, "והתעלמת"</b> להתיר את ההתעלמות. <b>אמאי</b> <small>[מדוע],</small> <b>לימא</b> <small>[שיאמר]</small> גם כאן שאף שאין האבידה לפי כבודו מכל מקום <b>"אין חכמה ואין תבונה ואין עצה לנגד ה'"!</b>
ומשיבים: <b>שאני התם, דכתיב</b> <small>[שונה שם, שנאמר]</small> <b>"והתעלמת מהם",</b> שבכך יש רמז שלפעמים מותר להתעלם מן האבידה. ראינו אפוא שבמקרה מיוחד זה שכבוד הבריות דוחה מצווה יש ראיה מן התורה, ושואלים: <b>וליגמר מינה</b> <small>[ונלמד ממנה]</small> מהלכה זו שבכלל דוחה כבוד הבריות אף מצוה שבתורה. אפשרות זו דוחים: <b>איסורא מממונא לא ילפינן</b> <small>[</small>דברים של <small>איסור מ</small>דיני <small>ממונות אין אנו למדים].</small> והאבידה הלא היא אך הפסד כספי, מה שאין כן בשאר מצוות שאינן קשורות בממון.
<big>ו</big> על כן מביאים ראיה נוספת ממה ששנינו בברייתא אחרת. <b>תא שמע</b> <small>[בא</small> ושמע], נאמר במקרא על הנזיר: "לאביו ולאמו לאחיו ולאחותו לא יטמא להם במותם כי נזר אלוהיו על ראשו" (במדבר ו, ז), ומאחר שנכתב כבר בנזיר "על נפש מת לא יבוא" מה טעם יש לפירוט נוסף זה, שהרי כולם מצויים בכללו של הכתוב הקודם?! ולמדו חכמים בדרך מדרש ההלכה שכל אחד מיחסי הקירבה הללו בא ללמדנו הדגשה מיוחדת בדינים אלה.
וכך למדו: מהמלה <b>"ולאחתו"</b> למדים אנו שכל אדם (תוספות) <b>שהיה הולך לשחוט את פסחו,</b> או שהיה הולך <b>למול את בנו</b>, שבשניהם, אם ימנע אדם ולא יעשה אותם הריהו מתחייב בכך כרת <b>ושמע שמת לו מת, יכול,</b> כלומר, האם אפשר לחשוב ש<b>יחזור</b> מדרכו <b>ויטמא</b> למתו? — <b>אמרת:</b> בודאי במקרה זה לא יעקור מצוה חמורה של התורה בשל מתו, ו<b>לא יטמא.</b>
<b>יכול</b> היית לחשוב: <b>כשם שאינו מטמא להם</b> לקרוביו <b>כך אינו מטמא למת מצוה</b> שהוא מת הנמצא בדרך ואין איש לקוברו — על כך אמרו <b>תלמוד לומר</b> שיש להבין את ההדגשה <b>"ולאחותו"</b> במובן זה: <b>לאחותו הוא</b> ש<b>אינו מטמא,</b> שכן יש בדרך כלל מי שידאג לקבורתה,

Daf 20a

<b>אבל מטמא הוא למת מצוה.</b> ואף כאן יש לשאול: ו<b>אמאי</b> <small>[מדוע]</small>, <b>לימא</b> <small>[שיאמר]</small> שאף קבורתו של מת מצוה, שהיא משום כבוד הבריות שלא יתנבל אדם בהיותו מושלך בלא קבורה, אינה דוחה מצוות המפורשות בתורה, וכפי שנאמר: <b>"אין חכמה ואין תבונה ואין עצה לנגד ה'"!</b>
על כך עונים: <b>שאני התם</b> <small>[שונה שם]</small>, <b>דכתיב</b> <small>[שכתוב]</small> במפורש בענין אלה שאסור לו להיטמא להם <b>"ולאחותו",</b> ומזה נלמד שלמת מצווה הוא כן נטמא.
ומקשים: <b>וליגמר מינה</b> <small>[ונלמד ממנה]</small> מהלכה זו שבמת מצוה להתיר גם במקרים אחרים! ומשיבים: מקרה זה מיוחד הוא, שכן <b>שב ואל תעשה שאני</b> <small>[שונה],</small> שכן בהמנעות מקבורת המת אינו עושה פעולה ישירה העוקרת את המצוה, אלא שמכללה מתבטלת יכולתו לעשות את המצוה בשל כבוד הבריות ואינו דומה לעקירה בפועל של דבר מצוה.
<big>א</big> בהקשר למצוה שלא לחוש אם צריך לוותר על כבוד אדם מפני כבוד המקום. <b>אמר ליה</b> <small>[לו]</small> <b>רב פפא לאביי: מאי שנא</b> <small>[במה שונים]</small> <b>ראשונים דאתרחיש להו ניסא</b> <small>[שהתרחשו להם נסים],</small> <b>ומאי שנא אנן דלא מתרחיש לן ניסא</b> <small>[ובמה שונים אנו שאין מתרחשים לנו נסים]?</small> <b>אי</b> <small>[אם]</small> <b>משום תנויי</b> <small>[לימוד],</small> הרי <b>בשני</b> <small>[בשנותיו]</small> של <b>רב יהודה כולי תנויי</b> <small>[כל לימודם]</small> <b>ב</b>סדר <b>נזיקין הוה</b> <small>[היה],</small> <b>ואנן קא מתנינן שיתא סדרי</b> <small>[ואנחנו שונים</small> את כל <small>ששת הסדרים].</small> ועוד, <b>וכי הוה מטי</b> <small>[וכאשר היה מגיע]</small> <b>רב יהודה ב</b>מסכת <b>עוקצין</b> הדנה בשאלה באיזו מדה עוקציהם (קצותיהם של פירות וירקות שונים) מצטרפים עם הירק עצמו בקבלת טומאה, להלכה על <b>האשה שכובשת ירק בקדרה, ואמרי לה</b> <small>[ויש אומרים]</small> שכאשר היה מגיע להלכה ש<b>זיתים שכבשן בטרפיהן</b> (עליהם) <b>טהורים,</b> שהעלים אינם נחשבים עוד כמכשירים להרים את הירק, היה מתקשה בדבר ו<b>אמר: הויות</b> <small>[</small>את <small>מחלוקות]</small> <b>רב ושמואל קא חזינא הכא</b> <small>[אני רואה כאן],</small> שהיו הדברים קשים עליו בהבנת המחלוקת בין רבותיו הגדולים. <b>ו</b>אילו <b>אנן קא מתנינן בעוקצין תליסר מתיבתא</b> <small>[אנחנו שונים בעוקצין בשלוש עשרה פנים,</small> שלוש עשרה נוסחאות<small>],</small> <b>ואילו</b> לגבי נסים — <b>רב יהודה כי הוה שליף חד מסאניה, אתי מטרא</b> <small>[כאשר היה שולף את נעלו האחת</small> בשעת התענית על המטר מיד <small>היה יורד הגשם],</small> <b>ואנן קא מצערינן נפשין ומצוח קא צוחינן, ולית דמשגח בן</b> <small>[ואנחנו מצערים את עצמנו וצווחים, ואין שמשגיח בנו].</small>
<b>אמר ליה</b> <small>[לו]</small> אביי לרב פפא: <b>קמאי הוו קא מסרי נפשייהו</b> <small>[הראשונים היו מוסרים</small> את <small>נפשם]</small> על <b>קדושת השם,</b> ואילו <b>אנן לא מסרינן נפשין</b> <small>[אנחנו איננו מוסרים</small> את <small>נפשנו]</small> על <b>קדושת השם.</b> שכן נהגו הראשונים, <b>כי הא</b> <small>[כמו</small> מעשה <small>זה]</small> ש<b>רב אדא בר אהבה חזייה לההיא כותית דהות לבישא כרבלתא בשוקא</b> <small>[ראה כותית אחת שהיתה לבושה כרבלתא,</small> בגד שעטנז, <small>בשוק].</small> ומכיון ש<b>סבר</b> <small>[חשב]</small> ש<b>בת ישראל היא, קם קרעיה מינה</b> <small>[עמד</small> ו<small>קרע אותו,</small> את הבגד, <small>ממנה].</small> <b>אגלאי מילתא</b> <small>[נתגלה הדבר]</small> ש<b>כותית היא</b> ונתבע לדין על הבושה שבייש אותה. <b>שיימוה</b> <small>[העריכו אותה]</small> בושה <b>בארבע מאה זוזי. אמר לה</b> רב אדא לבסוף: <b>מה שמך? אמרה ליה</b> <small>[לו]:</small> <b>מתון. אמר לה</b> בשימוש בדמיון המילים, <b>מתון</b> — <b>מאתון</b> <small>[מאתיים]</small> <b>ארבע מאות זוזי שויא</b> <small>[זוזים</small> היא <small>שווה].</small>
<big>ב</big> ועוד סופר מענין הראשונים שהיו משפילים עצמם מתוך רצון להוסיף לכבוד שמים. ש<b>רב גידל הוה</b> <small>[היה]</small> <b>רגיל דהוה קא אזיל ויתיב</b> <small>[שהיה הולך ויושב]</small> על <b>שערי טבילה</b> של הנשים. <b>אמר להו</b> <small>[להן]:</small> <b>הכי טבילו והכי טבילו</b> <small>[כך תטבלו וכך תטבלו].</small> <b>אמרו ליה רבנן</b> <small>[לו חכמים]</small> <b>:</b> וכי <b>לא קא מסתפי מר</b> <small>[מתיירא אדוני]</small> <b>מיצר הרע? אמר להו</b> <small>[להם]:</small> <b>דמיין באפאי כי קאקי חיורי</b> <small>[דומות</small> הן <small>בעיני כאווזים לבנים].</small>
ובדומה לכך מסופר ש<b>ר' יוחנן הוה</b> <small>[היה]</small> <b>רגיל דהוה קא אזיל ויתיב</b> <small>[שהיה הולך ויושב]</small> על <b>שערי טבילה. אמר</b> כהסבר לכך: <b>כי סלקן</b> <small>[כאשר עולות]</small> <b>בנות ישראל ואתיין</b> <small>[ובאות]</small> <b>מטבילה, מסתכלן בי, ונהוי להו זרעא דשפירי כוותי</b> <small>[יסתכלו בי, ויהיו להן ילדים יפים כמותי],</small> שהיה ר' יוחנן מפורסם ביופיו המיוחד. <b>אמרי ליה רבנן</b> <small>[אמרו לו חכמים]:</small> וכי <b>לא קא מסתפי מר מעינא בישא</b> <small>[אין אדוני מתיירא מעין הרע]?</small> <b>אמר להו</b> <small>[להם]:</small> <b>אנא מזרעא</b> <small>[אני מזרעו]</small> של <b>יוסף קא אתינא</b> <small>[אני בא],</small> <b>דלא שלטה ביה עינא בישא</b> <small>[שאין שולטת בו עין רעה],</small> <b>דכתיב</b> <small>[שכתוב]</small> <b>"בן פרת יוסף בן פרת עלי עין"</b> (בראשית מט, כב), <b>ואמר ר' אבהו</b> כדרשה: <b>אל תקרי</b> <small>[תקרא]</small> <b>"עלי עין", אלא "עולי עין"</b> — שהם מעולים ומסולקים משליטתה של העין.
<b>ר' יוסי בר' חנינא</b> הביא ראיה אחרת מברכת יעקב לאפרים ומנשה: <b>"</b>המלאך הגואל אותי מכל רע יברך את הנערים ויקרא בהם שמי ושם אבותי אברהם ויצחק <b>וידגו לרב בקרב הארץ"</b> (שם מח, טז), <b>מה דגים שבים</b> ה<b>מים מכסין עליהם ואין עין הרע שולטת בהם,</b> כך <b>אף זרעו של יוסף אין עין הרע שולטת בהם.</b>
<b>ואי בעית אימא</b> <small>[ויש אומרים]:</small> <b>עין</b> של יוסף <b>שלא רצתה לזון ממה שאינו שלו</b> (אשת פוטיפר) — שכרו ש<b>אין עין הרע שולטת בו.</b>
<big>ג משנה</big> <b>נשים ועבדים וקטנים</b> שהם לגבי הלכות שונות שווים בחיובם <b>פטורין מקריאת שמע</b>

Daf 20b

<b>ומן התפילין, ו</b>אולם <b>חייבין</b> הם <b>בתפילה ובמזוזה ובברכת המזון,</b> כאשר יבואר הדבר, ונימוקיו בגמרא.
<big>א גמרא</big> על דברי המשנה שנשים פטורות מ<b>קריאת שמע</b> מקשים: הלא דין זה הוא <b>פשיטא</b> <small>[פשוט,</small> מובן מאליו<small>],</small> שכן <b>מצות עשה שהזמן גרמא</b> הוא, ועל פי הכלל כי <b>כל מצות עשה שהזמן גרמא,</b> כלומר, שקיומה מותנה בזמן מסויים <b>נשים פטורות</b> ממנה, ואף קריאת שמע שזמנה דווקא בבוקר ובערב, אינה מחייבת את הנשים, ומשום מה הוצרכה המשנה להזכיר את הדבר במיוחד?
ומתרצים: <b>מהו דתימא</b> <small>[שתאמר]:</small> <b>הואיל ואית</b> <small>[ויש]</small> <b>בה</b> בקריאת שמע קבלת עול <b>מלכות שמים,</b> הרי בשל חשיבות הדבר יש אולי לחייב אף את הנשים לקרוא קריאת שמע, על כן <b>קא משמע לן</b> <small>[השמיעה לנו]</small> המשנה שלמרות זאת אין הנשים חייבות בקריאה.
<b>ו</b>עוד שנינו במשנה שנשים פטורות <b>מן התפלין.</b> ושואלים: הלא גם דין זה הוא <b>פשיטא</b> <small>[פשוט,</small> מובן מאליו<small>],</small> שהרי להנחת התפילין נקבע זמן (ביום ולא בלילה ולא בשבתות וחגים), ומדוע אם כן יש להדגיש את פטור הנשים מחובת תפילין? ומשיבים: <b>מהו דתימא</b> <small>[שתאמר]:</small> <b>הואיל ותפילין איתקש</b> <small>[הוקשו,</small> הושוו<small>]</small> בכתוב <b>למזוזה,</b> שנאמר: "וקשרתם לאות על ידיך והיו לטוטפות בין עיניך" (דברים ו, ח) ומיד לאחר מכן נאמר "וכתבתם על מזוזות ביתך ובשעריך" (שם ט), ואפשר היה לחשוב שכשם שהנשים חייבות במזוזה תהיינה חייבות אף בתפילין, על כן <b>קא משמע לן</b> <small>[השמיעה לנו]</small> המשנה שבכל זאת נשים פטורות מתפילין.
<b>ו</b>עוד שנינו במשנה שנשים עבדים וקטנים <b>חייבין בתפלה.</b> ומסבירים שאף שיש לה זמנים קבועים, והדבר לכאורה נותן שתיפטרנה הנשים מחובת תפילה, מכל מקום כיון <b>דרחמי נינהו</b> <small>[ש</small>בקשת <small>רחמים הם],</small> על כן כיון שאף הנשים צריכות לבקש על רחמי שמים, לכן חייבות הן בתפילה. ואולם מאחר ש<b>מהו דתימא</b> <small>[שתאמר]:</small> <b>הואיל ו</b>על התפילה <b>כתיב</b> <small>[נאמר]</small> <b>"ערב ובקר וצהרים</b> אשיחה ואהמה וישמע קולי<b>"</b> (תהלים נה, יח), ואם כן אולי התפילה <b>כמצות עשה שהזמן גרמא דמי</b> <small>[</small>היא <small>נחשבת]</small> — על כן <b>קא משמע לן</b> <small>[השמיעה לנו]</small> המשנה שמצוות התפילה בעיקרה אין קבוע לה זמן והכל אם כן חייבים בה.
<b>ו</b>עוד שנינו במשנה שנשים חייבות <b>במזוזה.</b> ושואלים: גם דין זה הוא <b>פשיטא</b> <small>[פשוט,</small> מובן מאליו<small>]</small>! וכי משום מה לא תהיינה חייבות? והרי היא מצות עשה שלא הזמן גרמה! ומתרצים: <b>מהו דתימא</b> <small>[שתאמר],</small> <b>הואיל ואתקש</b> <small>[והוקשה,</small> הושוותה<small>]</small> במקרא פרשת מזוזה <b>ל</b>מצוות <b>תלמוד תורה,</b> שבתורה הן פרשיות סמוכות (דברים יא, יט-כ), והיה איפוא מקום לומר שהן פטורות ממצות מזוזה כשם שהן פטורות מתלמוד תורה, על כן <b>קא משמע לן</b> <small>[השמיעה לנו]</small> המשנה במפורש שהן חייבות.
<b>ו</b>עוד שנינו במשנה שנשים חייבות <b>בברכת המזון.</b> ושואלים: גם דין זה הוא <b>פשיטא</b> <small>[פשוט,</small> מובן מאליו<small>]!</small> ומסבירים כי <b>הואיל וכתיב</b> <small>[שנאמר]</small> <b>"בתת ה' לכם בערב בשר לאכל ולחם בבקר לשבע"</b> (שמות טז, ח) ואפשר היה להבין שמצות ברכת המזון <b>כמצות עשה שהזמן גרמא דמי</b> <small>[נחשבת],</small> שהתורה קבעה זמנים מסויימים לסעודה, ועל כן גם ברכת המזון שייכת לזמנים אלה, ולכן נשים פטורות ממנה — על כן היה צורך בהדגשה החוזרת במשנה.
<big>ב</big> <b>אמר רב אדא בר אהבה: נשים חייבות ב</b>עשיית <b>קידוש היום</b> של שבת <b>דבר תורה.</b> ושואלים: <b>אמאי</b> <small>[מדוע]?</small> הרי הקידוש הוא בודאי <b>מצות עשה שהזמן גרמא, וכל מצות עשה שהזמן גרמא נשים פטורות</b> ממנה! <b>אמר אביי:</b> הנשים אכן אינן חייבות בקידוש אלא <b>מדרבנן</b> <small>[מדברי סופרים]</small> ולא מדין תורה.
<b>אמר ליה</b> <small>[לו]</small> <b>רבא:</b> שתי דחיות להסבר זה, ראשית, <b>והא</b> <small>[והרי]</small> רב אדא בר אהבה שאמר הלכה זו שהנשים חייבות בקידוש הלא הוא עצמו שהיא "<b>דבר תורה" קאמר</b> <small>[אמר].</small> <b>ועוד,</b> אף עצם ההסבר אינו מובן, שאם כן שמוסיפים חכמים תקנות מסוג זה, אף <b>כל מצות עשה</b> אף שפטורות הנשים מהן מדין תורה, מכל מקום <b>נחייבינהו מדרבנן</b> <small>[נחייב אותן</small> לקיימן <small>מדברי סופרים]!</small>
<b>אלא אמר רבא:</b> יש לדבר הסבר מיוחד. בעשרת הדברות שבספר שמות נאמר <b>"זכור</b> את יום השבת לקדשו<b>"</b> (שמות כ, ח), ואילו בספר דברים נאמר <b>"שמור</b> את יום השבת לקדשו" (דברים ה, יב), ושתי נוסחות אלה למדות זו מזו, ויכולים אנו להסיק מכך ש<b>כל שישנו ב</b>חובת <b>שמירה</b> של השבת מלחללה, <b>ישנו</b> גם <b>ב</b>מצות <b>זכירה</b> של השבת בקידוש. <b>והני נשי</b> <small>[ואותן הנשים]</small> <b>הואיל ואיתנהו</b> <small>[וישנן]</small> <b>בשמירה, איתנהו</b> <small>[ישנן]</small> גם <b>בזכירה.</b> שהרי בענין שמירת השבת כל ישראל מצווים בשווה להמנע מלחללה, ומכיון שכך נתחייבו אף הנשים בעשיית זכרון ליום השבת בקידוש.
<big>ג</big> <b>אמר ליה</b> <small>[לו]</small> <b>רבינא לרבא:</b> מן המשנה למדנו ש<b>נשים</b> חייבות <b>בברכת המזון,</b> ואולם האם חיובן הוא <b>מדאורייתא</b> <small>[מן התורה]</small> או רק <b>מדרבנן</b> <small>[מדברי סופרים]?</small> <b>למאי נפקא מינה</b> <small>[מה יוצא מזה</small> למעשה<small>]?</small> — <b>לאפוקי</b> <small>[להוציא]</small> בברכתן את ה<b>רבים ידי חובתן,</b> כאשר הן מברכות עבור הרבים. שכן <b>אי אמרת בשלמא דאורייתא</b> <small>[נניח אם אומר אתה</small> שחיובן <small>מן התורה],</small> <b>אתי דאורייתא ומפיק דאורייתא</b> <small>[בא</small> זה שחיובו <small>מן התורה ומוציא</small> את החייבים <small>מן התורה].</small> <b>אלא אי אמרת דרבנן</b> <small>[אם אומר אתה</small> שחיובן מדברי <small>סופרים],</small> אם כן הנשים <b>הוי</b> <small>[הינן]</small> מצד הדין שבתורה בגדר <b>"שאינו מחוייב בדבר", ו</b>כלל הוא ש<b>כל שאינו מחוייב בדבר אינו</b> יכול להיות <b>מוציא</b> באותו דבר <b>את הרבים ידי חובתן.</b> ולכן יש חשיבות לדעת <b>מאי</b> <small>[מה]</small> המסקנה בדבר.
<b>תא שמע</b> <small>[בא</small> ו<small>שמע]</small> ממה ששנינו בבריתא: <b>באמת אמרו</b> ש<b>בן מברך</b> עבור <b>אביו ועבד מברך לרבו ואשה מברכת לבעלה, אבל אמרו חכמים: תבא מארה לאדם</b> הנזקק לכך <b>שאשתו ובניו מברכים לו</b> והוא אינו יודע לברך בעצמו.
ומכאן אפשר להסיק <b>אי אמרת בשלמא דאורייתא</b> <small>[נניח אם אומר אתה</small> שחיובן <small>מן התורה],</small> <b>אתי דאורייתא ומפיק דאורייתא</b> <small>[בא</small> זה שחיובו <small>מן התורה ומוציא</small> את החייבים <small>מן התורה].</small> <b>אלא אי אמרת דרבנן, אתי דרבנן ומפיק דאורייתא</b> <small>[אם אומר אתה</small> שחיובן רק <small>מדברי סופרים,</small> איך יתכן ש<small>יבוא</small> המחוייב <small>מדברי סופרים ויוציא</small> את המחויב <small>מן התורה]?!</small>
על הוכחה זו מקשים: <b>ולטעמיך</b> <small>[ולטעמך,</small> לשיטתך<small>]</small> האם <b>קטן בר חיובא</b> <small>[בן חיוב</small> מצוות מן התורה<small>]</small> <b>הוא?</b> שהרי לכל הדעות קטן פטור מן התורה, ובכל זאת נאמר כאן שהוא מברך עבור אביו. ודאי יש להבין את הדבר בדרך שונה ולומר כי <b>הכא במאי עסקינן</b> <small>[כאן במה אנו עוסקים]</small> — <b>כגון שאכל</b> פחות מכדי שביעה שזהו <b>שיעורא דרבנן</b> <small>[שיעור</small> שחייב עליו ברכת המזון רק <small>מדברי סופרים]</small> ולא מדין התורה, ואז <b>אתי רבנן ומפיק דרבנן</b> <small>[בא</small> מי שחיובו <small>מדברי סופרים ומוציא</small> אחר שחיובו <small>מדברי סופרים].</small>
מאחר שהוזכרה ההלכה שמדברי סופרים יש לברך אף על פחות מכדי שיעור שביעה, מביאים את מה ש<b>דרש</b> בענין זה <b>ר' עוירא,</b> ש<b>זמנין</b> <small>[לפעמים]</small> <b>אמר לה</b> <small>[אותה]</small> דרשה <b>משמיה</b> <small>[משמו]</small> של <b>ר' אמי וזמנין</b> <small>[ולפעמים]</small> <b>אמר לה</b> <small>[אותה]</small> דרשה <b>משמיה</b> <small>[משמו]</small> של <b>ר' אסי: אמרו מלאכי השרת לפני הקדוש ברוך הוא: רבונו של עולם, כתוב בתורתך "</b>האל הגדול הגבור והנורא <b>אשר לא ישא פנים ולא יקח שחד"</b> (דברים י, יז) <b>והלא</b> בכל זאת <b>אתה נושא פנים לישראל, דכתיב</b> <small>[ש</small>כן <small>נאמר]:</small> <b>"ישא ה' פניו אליך</b> וישם לך שלום<b>"</b> (במדבר ו, כו)?! <b>אמר להם: וכי לא אשא פנים לישראל,</b> והרי <b>כתבתי להם בתורה "ואכלת ושבעת וברכת את ה' אלהיך"</b> (דברים ח, י), והרי שאין חובת ברכה אלא כשאוכל כדי שביעה, <b>ו</b>אילו <b>הם מדקדקים על עצמם</b> לברך אפילו <b>עד כזית ועד כביצה,</b> ומאחר שהם עושים לפנים משורת הדין, אף הם ראויים לנשיאת פנים.
<big>ד משנה</big> עזרא הסופר תקן שבעל קרי לא יעסוק בדברי תורה אלא אם כן טבל וטהר לפני כן. הלכה זו עצמה היתה מקובלת במשך דורות רבים, ואולם נתעוררו מחלוקות מרובות מה הם בדיוק דברי התורה שעליהם חלה תקנה זו. ועל כך אומרת המשנה: הגיע זמן קריאת שמע והוא <b>בעל קרי</b> — אינו אלא <b>מהרהר</b> קריאת שמע <b>בלבו, ואינו מברך</b> בדיבור פה בקריאת שמע כלל, <b>לא</b> בברכות <b>לפניה ולא לאחריה. ועל המזון</b> שחייב מן התורה בברכה עליו <b>מברך לאחריו ואינו מברך לפניו,</b> שכן הברכה שלפני המזון הריהי אך מדברי חכמים. <b>ור' יהודה</b> מתיר בכל המקרים הללו ו<b>אומר: מברך לפניהם ולאחריהם.</b>
<big>ה גמרא</big> <b>אמר רבינא:</b> מן המשנה אפשר להסיק: <b>זאת אומרת הרהור כדבור דמי</b> <small>[נחשב].</small> <b>דאי סלקא דעתך לאו כדבור דמי</b> <small>[שאם יעלה על דעתך</small> לומר כי <small>אינו נחשב כדיבור]</small> אם כן <b>למה מהרהר</b> בעל קרי? אלא ודאי ההרהור הריהו כדיבור מפורש.
ודוחים: <b>אלא מאי</b> <small>[מה]</small> אומר אתה — ש<b>הרהור</b> דינו <b>כדבור דמי</b> <small>[נחשב],</small> הרי אם הותר הבעל קרי בהרהור והרהור הוא כדיבור, אם כן מדוע לא <b>יוציא</b> כבר את הדברים במפורש <b>בשפתיו?</b>
ומתרצים: <b>כדאשכחן</b> <small>[כפי שמצאנו]</small> <b>ב</b>הר <b>סיני</b> שכל בועל אשה פרש וטבל לפני קבלת התורה, ואף כאן תקנו שבעל קרי לא יאמר בפיו דברי תורה.
<b>ו</b>אילו <b>רב חסדא אמר</b> שיש להוציא ממשנה זו מסקנה הפוכה, ולדעתו <b>הרהור לאו</b> <small>[לא]</small> <b>כדבור דמי</b> <small>[</small>הוא <small>נחשב],</small> <b>דאי סלקא דעתך</b> <small>[שאם יעלה על דעתך]</small> לומר ש<b>הרהור</b> הוא אכן <b>כדבור,</b> אם כן <b>יוציא</b> בעל קרי לכתחילה <b>בשפתיו.</b>
על הוכחה זו מקשים: <b>אלא מאי</b> <small>[מה]</small> תאמר כי <b>הרהור לאו</b> <small>[לא]</small> <b>כדבור דמי</b> <small>[נחשב],</small> אם כן <b>למה מהרהר?</b> ו<b>אמר ר' אלעזר: כדי שלא יהו כל העולם עוסקין בו והוא יושב ובטל.</b>
על כך שואלים: אם רק זו הכוונה, אם כן <b>ונגרוס בפרקא אחרינא</b> <small>[וילמד בפרק אחר]</small> ולא דווקא בקריאת שמע או ברכה! <b>אמר רב אדא בר אהבה:</b> ראוי שיעסוק אדם <b>בדבר שהצבור עוסקין בו.</b>

Daf 21a

על כך מקשים: <b>והרי תפלה,</b> שאף היא <b>דבר שהצבור עסוקין בו, ותנן</b> <small>[ושנינו</small> במשנה<small>]:</small> <b>היה עומד בתפלה, ונזכר שהוא בעל קרי</b> ולא טבל — <b>לא יפסיק</b> את התפילה, <b>אלא יקצר.</b> ויש לדייק: <b>טעמא דאתחיל</b> <small>[טעם</small> הדבר דווקא <small>ש</small>כבר <small>התחיל]</small> בה, בתפילה, <b>הא</b> <small>[הרי]</small> אם עדיין <b>לא אתחיל</b> <small>[התחיל]</small> בה — <b>לא יתחיל</b> ואפילו בהרהור!
ומשיבים: <b>שאני</b> <small>[שונה]</small> <b>תפלה דלית</b> <small>[שאין]</small> <b>בה</b> קבלת עול <b>מלכות שמים.</b> הסבר זה דוחים: <b>והרי ברכת המזון לאחריו דלית</b> <small>[שאין]</small> אף <b>בה מלכות שמים, ו</b>בכל זאת <b>תנן</b> <small>[שנינו</small> במשנה<small>]</small> ש<b>על המזון מברך לאחריו ואינו מברך לפניו! אלא</b> עלינו להסביר את ההבדלים באופן אחר: <b>קריאת שמע וברכת המזון</b> הריהן <b>דאורייתא</b> <small>[מן התורה],</small> <b>ותפלה</b> אינה אלא <b>דרבנן</b> <small>[מדברי סופרים]</small> בלבד. ועל כן, כשהוא טמא אינו צריך להתפלל.
<big>א</big> <b>אמר רב יהודה: מנין לברכת המזון לאחריה,</b> אחרי אכילתו, שהיא חובה <b>מן התורה</b> — <b>שנאמר: "ואכלת ושבעת וברכת"</b> (דברים ח, י).
ו<b>מנין</b> שיש <b>ל</b>ברך <b>ברכת התורה לפניה,</b> לפני קריאתה — <b>שנאמר: "כי שם ה' אקרא הבו גדל לאלהינו"</b> (שם לב, ג), כלומר, לפני שאני קורא את שם ה' בתורה, הבו תחילה גודל לאלהינו.
<b>אמר ר' יוחנן: למדנו</b> שיש לברך <b>ברכת התורה לאחריה מן ברכת המזון</b> בדרך <b>קל וחומר,</b> ואת חובת <b>ברכת המזון לפניה</b> למדים <b>מן ברכת התורה</b> בדרך <b>קל וחומר. ברכת התורה לאחריה מן ברכת המזון מקל וחומר</b> בדרך זו: <b>מה מזון שאין טעון</b> מן התורה ברכה <b>לפניו,</b> ועם כל זה <b>טעון</b> הוא ברכה <b>לאחריו,</b> ה<b>תורה שטעונה</b> ברכה <b>לפניה, אינו דין</b> (כל שכן) <b>שטעונה</b> ברכה <b>לאחריה. ו</b>לצד שני: <b>ברכת המזון לפניה מן ברכת התורה</b> למדים <b>מקל וחומר: ומה תורה שאין טעונה</b> ברכה <b>לאחריה</b> מן התורה, <b>טעונה</b> ברכה <b>לפניה,</b> ה<b>מזון שהוא טעון</b> ברכה <b>לאחריו, אינו דין שיהא טעון לפניו.</b>
על כך מעירים: <b>איכא למפרך</b> <small>[אפשר לפרוך,</small> לשבור<small>]</small> את תוקף קל וחומר זה, ולומר: <b>מה למזון שכן נהנה</b> באכילתו ואין אם כן ללמוד מחובת הברכה עליו לגבי דברים שאין בהם הנאה גשמית. <b>ו</b>כן אין ללמוד מן התורה, שכן יש לומר: <b>מה לתורה שכן</b> בזכותה מגיעים ל<b>חיי עולם</b> ולכן חייבים לברך, מה שאין כן המזון. <b>ועוד, תנן</b> <small>[</small>הרי <small>שנינו</small> במשנה<small>]</small> שבעל קרי <b>על המזון מברך לאחריו ואינו מברך לפניו,</b> הרי שהמשנה אינה משווה את ברכת המזון לפניה לברכת התורה. והרי זו <b>תיובתא</b> <small>[קושיה חמורה]</small> המבטלת את דברי ר' יוחנן.
<big>ב</big> <b>אמר רב יהודה:</b> מי שהיה לו <b>ספק</b> אם <b>קרא קריאת שמע, ספק לא קרא</b> — <b>אינו חוזר וקורא.</b> ואולם אם ה<b>ספק</b> אם <b>אמר "אמת ויציב", ספק לא אמר</b> — <b>חוזר ואומר "אמת ויציב". מאי טעמא</b> <small>[מה טעם</small> הדבר<small>]?</small> — משום שלדעתו חובת <b>קריאת שמע</b> היא רק <b>דרבנן</b> <small>[מדברי סופרים],</small> ואנו נוהגים לפי הכלל שמקילים בכל ספק שמדבריהם. ואילו ברכת <b>"אמת ויציב"</b> מאחר שבעיקרה הזכרת יציאת מצרים, הריהי מבטאת אם כן מצוה <b>דאורייתא</b> <small>[שמן התורה],</small> ובמקום ספק — יש לחזור ולאמרה.
על כך <b>מתיב</b> <small>[מקשה]</small> <b>רב יוסף:</b> איך יכול אתה לומר כי חובת קריאת שמע אינה אלא מדברי סופרים, והלא במפורש כתוב <b>"</b>ושננתם לבניך ודברת בם בשבתך בביתך ובלכתך בדרך <b>ובשכבך ובקומך"</b> (דברים ו, ז). על כך <b>אמר ליה</b> <small>[לו]</small> <b>אביי:</b> הפסוק <b>ההוא בדברי תורה כתיב</b> <small>[נאמר],</small> שאין הכרח לפרש כמקובל שפסוק זה מחייב לקרוא את שמע, אלא בחובת לימוד בדברי תורה בכלל.
ומנסים מעתה לברר את הבעיה בהבאת ראיה ממה ששנינו במשנה, <b>תנן</b> <small>[שנינו]:</small> <b>בעל קרי מהרהר בלבו ואינו מברך</b> בשפתיו, <b>לא לפניה,</b> לפני קריאת שמע, <b>ולא לאחריה. ועל המזון מברך לאחריו ,</b> אחרי אכילתו, ואינו מברך לפניו, לפני אכילתו.
<b>ואי סלקא דעתך</b> <small>[ואם יעלה על דעתך]</small> לומר ש<b>"אמת ויציב" דאורייתא</b> <small>[מן התורה]</small> — <b>לברוך</b> <small>[שיברך]</small> <b>לאחריה!</b> ומאחר שאינו מברך, משמע שאינו חייב.
על כך עונים: <b>מאי טעמא</b> <small>[מה הטעם,</small> משום מה<small>]</small> <b>מברך</b> "אמת ויציב", <b>אי</b> <small>[אם]</small> <b>משום</b> שיש בעיקרה <b>יציאת מצרים</b> — <b>הא אדכר ליה</b> <small>[הרי הזכיר אותה]</small> כבר <b>בקריאת שמע</b> בפרשת ציצית.
ומקשים: <b>ונימא הא</b> <small>[ויאמר</small> את <small>זאת,</small> "אמת ויציב"<small>]</small> <b>ולא לבעי הא</b> <small>[יצטרך</small> את <small>זאת,</small> קריאת שמע<small>]!</small> ומשיבים: מאחר שאפשר להזכיר יציאת מצרים גם בקריאת שמע וגם ב"אמת ויציב" הרי <b>קריאת שמע עדיפא</b> (עדיפה), משום <b>דאית</b> <small>[שיש]</small> <b>בה תרתי</b> <small>[שתים],</small> גם הזכרת יציאת מצרים וגם קבלת עול מלכות שמים.
<b>ור' אלעזר אמר</b> שיטה אחרת: ספק אם <b>קרא קריאת שמע, ספק לא קרא</b> — <b>חוזר וקורא קריאת שמע,</b> שלדעתו חובת קריאת שמע מן התורה. אך אם היה <b>ספק</b> בידו אם <b>התפלל</b> או <b>ספק לא התפלל</b> — <b>אינו חוזר ומתפלל.</b> שהתפילה רק מדברי סופרים. <b>ור' יוחנן אמר:</b> צריך לחזור ולהתפלל, שבכל אופן <b>ולואי שיתפלל אדם כל היום כולו.</b>
<big>ג</big> <b>ואמר רב יהודה אמר שמואל:</b> מי ש<b>היה עומד בתפלה ונזכר ש</b>כבר <b>התפלל</b> — <b>פוסק</b> מתפילתו, <b>ואפילו</b> הוא עומד <b>באמצע ברכה.</b> על כך מקשים: <b>איני</b> <small>[ו</small>כי <small>כן היא]?!</small> <b>והאמר</b> <small>[והרי אמר]</small> <b>רב נחמן: כי הוינן בי</b> <small>[כאשר היינו בבית</small> מדרשו<small>]</small> של <b>רבה בר אבוה בען מיניה</b> <small>[שאלנו אותו]:</small> <b>הני</b> <small>[אותם]</small> <b>בני בי</b> <small>[בית,</small> מדרשו<small>]</small> של <b>רב</b> ש<b>טעו ומדכרי</b> <small>[והזכירו</small> ברכה<small>]</small> של <b>חול בשבת, מהו שיגמרו</b> תפילת חול? <b>ואמר לן</b> <small>[לנו]</small> רבה בר אבוה כפסק הלכה: <b>גומרין כל אותה ברכה,</b> וכיצד אם כן אמר רב יהודה שפוסק אפילו באמצע ברכה?!
ודוחים: <b>הכי השתא</b> <small>[כיצד אתה משווה]!</small> <b>התם</b> <small>[שם</small> ביום השבת<small>]</small> <b>גברא בר חיובא</b> <small>[האדם מחוייב]</small> <b>הוא,</b> וראוי היה לו להתפלל כל שמונה עשרה ברכות, <b>ורבנן</b> <small>[וחכמים]</small> <b>הוא</b> ש<b>לא אטרחוהו</b> <small>[הטריחוהו]</small> <b>משום כבוד שבת</b> וקבעו נוסח מקוצר, <b>אבל הכא</b> <small>[כאן]</small> <b>הא צלי ליה</b> <small>[הרי התפלל</small> כבר<small>],</small> ולכן יכול להפסיק אף באמצע הברכה.
<b>ואמר רב יהודה אמר שמואל:</b> מי שכבר <b>התפלל ונכנס לבית הכנסת</b> לאחר תפילתו <b>ומצא צבור ש</b>עומדים ו<b>מתפללין, אם יכול לחדש בה</b> בתפילה <b>דבר</b> בביטויים או בבקשות — <b>יחזור ויתפלל, ואם לאו</b> <small>[לא]</small> — <b>אל יחזור ויתפלל.</b>
ומעירים: אף שרעיון זה זהה לדבר הקודם שאמר שמואל שמי שהתפלל כבר אינו צריך לחזור ולהתפלל, בכל זאת <b>צריכא</b> <small>[צריך]</small> היה לומר את שני הדברים, <b>דאי אשמעינן קמייתא</b> <small>[שאילו היה משמיע לנו</small> את ההלכה <small>הראשונה]</small> בלבד, היינו אומרים כי <b>הני מילי</b> <small>[דברים אלה]</small> הם דווקא במקרה שהיה זה <b>יחיד ויחיד</b>

Daf 21b

<b>או צבור וצבור, אבל יחיד</b> שהתפלל לעצמו ועכשיו הוא בא למקום תפילת הציבור היינו אומרים כי <b>לגבי צבור כמאן</b> <small>[כמי]</small> ש<b>לא צלי דמי</b> <small>[התפלל</small> הוא <small>נחשב],</small> על כן <b>קא משמע לן</b> <small>[השמיע לנו]</small> שגם במקרה זה אינו צריך לחזור. <b>ו</b>מצד שני, <b>אי אשמעינן הכא</b> <small>[אילו היה משמיע לנו פה</small> בנכנס לבית הכנסת<small>]</small> היינו אומרים שטעמו <b>משום</b> ש<b>לא אתחיל</b> <small>[התחיל]</small> <b>בה</b> בתפילה, <b>אבל התם דאתחיל</b> <small>[שם שהתחיל]</small> <b>בה</b> בתפילה, <b>אימא</b> <small>[</small>הייתי <small>אומר]</small> ש<b>לא.</b> ועל כן נצרכות להיאמר שתי האמרות.
<big>א</big> <b>אמר רב הונא:</b> אדם שלא התפלל <b>הנכנס לבית הכנסת ומצא צבור שמתפללין</b> תפילת שמונה עשרה, <b>אם יכול</b> הוא <b>להתחיל ולגמור</b> את תפילתו <b>עד שלא יגיע שליח צבור ל"מודים"</b> — <b>יתפלל. ואם לאו</b> <small>[לא]</small> — <b>אל יתפלל. ר' יהושע בן לוי אמר: אם יכול להתחיל</b> להתפלל <b>ולגמור</b> תפילתו <b>עד שלא יגיע שליח הציבור ל"קדושה"</b> — <b>יתפלל, ואם לאו</b> <small>[לא]</small> — <b>אל יתפלל.</b>
ומבארים: <b>במאי קא מפלגי</b> <small>[במה הם חולקים,</small> מהו הבסיס העקרוני למחלוקת זו<small>]</small> — <b>מר סבר</b> <small>[חכם</small> זה<small>,</small> רב הונא <small>סבור]</small> ש<b>יחיד אומר,</b> רשאי לומר, <b>"קדושה"</b> בעצמו, ולכן אינו צריך להקפיד לומר קדושה עם שליח הציבור <b>ומר סבר</b> <small>[חכם</small> זה<small>,</small> ר' יהושע בן לוי <small>סבור]</small> ש<b>אין יחיד אומר "קדושה",</b> ולכן לדעתו הוא צריך לסיים את תפילתו לפני קדושה.
<b>וכן אמר רב אדא בר אהבה</b> כדעה השניה: <b>מנין שאין היחיד אומר "קדושה"</b> בעצמו — <b>שנאמר: "ונקדשתי בתוך בני ישראל"</b> (ויקרא כב, לב), ומכאן למדים: <b>כל דבר שבקדושה לא יהא</b> נאמר ב<b>פחות מעשרה.</b>
על כך שואלים: <b>מאי משמע</b> <small>[מהי המשמעות],</small> כלומר, כיצד אפשר להסיק מן הפסוק את ההלכה הזו? ומשיבים: יש להבין את הדבר ממה <b>דתני</b> <small>[ששנה]</small> <b>רבנאי אחוה</b> <small>[אחיו]</small> של <b>ר' חייא בר אבא</b> שההוכחה <b>אתיא</b> <small>[באה]</small> בגזירה שווה מן המילים השוות <b>"תוך" "תוך". כתיב הכא</b> <small>[נאמר כאן]</small> <b>"ונקדשתי בתוך בני ישראל", וכתיב התם</b> <small>[ונאמר שם]</small> לגבי עדת קרח <b>"הבדלו מתוך העדה הזאת"</b> (במדבר טז, כא), <b>מה להלן עשרה</b> (ודבר זה עצמו נלמד מגזירה שווה מהמילים "עדה" "עדה" מפרשת המרגלים, ששם נאמר "עד מתי לעדה הרעה הזאת", ושם היו עשרה מרגלים. ראה מגילה כג, ב), <b>אף כאן עשרה,</b> הרי ש"תוך" הקהל הוא עשרה לפחות.
<b>ודכולי עלמא מיהת מפסק לא פסיק</b> <small>[ולדעת הכל,</small> לשתי הדעות בכל אופן ברור <small>שאינו מפסיק</small> מתפילתו כדי לענות קדושה<small>].</small>
ואולם <b>איבעיא להו</b> <small>[נשאלה להם</small> לחכמי הישיבה שאלה זו<small>]:</small> <b>מהו</b> הדין בענין <b>להפסיק</b> מתפילתו <b>ל</b>צורך אמירת <b>"יהא שמו הגדול מבורך"</b> שבקדיש? <b>כי אתא</b> <small>[</small>כאשר <small>בא]</small> <b>רב דימי</b> מארץ ישראל לבבל, <b>אמר: ר' יהודה ור' שמעון תלמידי ר' יוחנן אמרו: לכל אין מפסיקין</b> את התפילה <b>חוץ מן "יהא שמו הגדול מבורך" שאפילו</b> היה אדם <b>עוסק ב</b>לימוד הנשגב של <b>מעשה מרכבה</b> — <b>פוסק,</b> ואומר. ואולם בגמרא מסכמים: <b>ולית הלכתא כותיה</b> <small>[ואין הלכה כמותו].</small>
<big>ב</big> שנינו במשנה ש<b>ר' יהודה אומר</b> שבעל קרי <b>מברך לפניהם ולאחריהם</b> בין בקריאת שמע ובין על המזון. ושואלים: <b>למימרא דקסבר</b> <small>[האם</small> יש <small>לומר שסבר]</small> <b>ר' יהודה</b> ש<b>בעל קרי מותר בדברי תורה? והאמר</b> <small>[והרי אמר]</small> <b>ר' יהושע בן לוי, מנין</b> ראיה מן התורה עצמה ש<b>בעל קרי אסור בדברי תורה</b> — <b>שנאמר: "</b>רק השמר לך ושמור נפשך מאד פן תשכח את הדברים אשר ראו עיניך ופן יסורו מלבבך כל ימי חייך <b>והודעתם לבניך ולבני בניך"</b> (דברים ד, ט), שמכאן לומדים אנו, בין השאר, חובת תלמוד תורה, <b>וסמיך ליה</b> <small>[וסמוך לו]</small> הפסוק <b>"יום אשר עמדת</b> לפני ה' אלהיך בחורב<b>"</b> (שם י), וסמיכות זו באה ללמדנו, <b>מה להלן במעמד הר סיני בעלי קריין אסורין,</b> שהיה עליהם לפרוש ולטבול תחילה, <b>אף כאן</b> בתלמוד תורה בכל הדורות <b>בעלי קריין אסורין!</b>
<b>וכי תימא</b> <small>[ואם תאמר]</small> ש<b>ר' יהודה לא דריש</b> <small>[דורש]</small> <b>"סמוכים",</b> שלדעתו אין ללמוד מסמיכותם של שני פסוקים בתורה ולהסיק מכך מסקנות, <b>והאמר</b> <small>[והרי</small> כבר <small>אמר]</small> <b>רב יוסף: אפילו מאן</b> <small>[מי]</small> ש<b>לא דריש</b> <small>[דורש]</small> <b>"סמוכין" בכל התורה כולה,</b> מכל מקום <b>במשנה תורה</b> (בספר דברים) — <b>דריש</b> <small>[</small>הוא <small>דורש].</small> <b>דהא</b> <small>[שהרי]</small> <b>ר' יהודה לא דריש</b> <small>[דורש]</small> <b>"סמוכין" בכל התורה כולה ו</b>אילו <b>במשנה תורה</b> (בספר דברים) — <b>דריש</b> <small>[דורש].</small>
<b>ובכל התורה כולה מנא לן</b> <small>[מנין לנו]</small> ש<b>לא דריש</b> <small>[דורש]</small> ר' יהודה "סמוכים" — <b>דתניא</b> <small>[ש</small>כן <small>שנינו</small> בברייתא<small>]</small> הדנה בעונש המכשפה, <b>בן עזאי אומר,</b> בכתוב <b>נאמר: "מכשפה לא תחיה"</b> (שמות כב, יז), אך לא פורש באיזו מיתה לדון אותה, <b>ונאמר: "כל שוכב עם בהמה מות יומת"</b> (שם יח) — וזה ש<b>סמכו ענין לו</b> הרי זה כדי <b>לומר: מה שוכב עם בהמה</b> ענשו <b>בסקילה</b> (עיין ויקרא כ), <b>אף מכשפה</b> דינה <b>נמי בסקילה.</b>
ועל ראיה זו <b>אמר ליה</b> <small>[לו]</small> <b>ר' יהודה: וכי מפני שסמכו ענין לו,</b> ששני הפסוקים סמוכים זה לזה בתורה <b>נוציא</b> אדם <b>זה לסקילה?</b> שאין לדון אותו על בסיס זה לחמורה שבמיתות. <b>אלא</b> כך היא הראיה: שכן הרי <b>אוב וידעוני בכלל כל המכשפים היו, ולמה יצאו</b> מן הכלל שהתייחד להם פסוק לעצמם "ואיש או אשה כי יהיה בהם אוב או ידעוני מות יומתו באבן ירגמו אותם דמיהם בם" (ויקרא כ, כז) — כדי <b>להקיש</b> (להשוות) <b>להן ולומר לך: מה אוב וידעוני</b> עונשם <b>בסקילה</b> — <b>אף מכשפה</b> עונשה <b>בסקילה.</b>
<b>ובמשנה תורה מנא לן</b> <small>[מנין לנו],</small> <b>דדריש</b> <small>[ש</small>הוא <small>דורש]</small> — <b>דתניא</b> <small>[ש</small>כן <small>שנינו</small> בברייתא<small>]</small> אחרת: <b>ר' אליעזר אומר</b> ש<b>נושא אדם</b> ואפילו מלכתחילה את <b>אנוסת אביו</b> או <b>מפותת אביו, וכן את אנוסת בנו ומפותת בנו,</b> ואף על פי שאשת אביו ואשת בנו אסורות עליו מן התורה, הרי איסור זה חל רק על אשה המיוחדת לו בקידושין, ולא על זו שאנסה.
<b>ור' יהודה אוסר באנוסת אביו ובמפותת אביו. ואמר רב גידל אמר רב: מאי טעמא</b> <small>[מה הטעם]</small> של <b>ר' יהודה?</b> — <b>דכתיב</b> <small>[ש</small>כן <small>נאמר]:</small> <b>"לא יקח איש את אשת אביו ולא יגלה (את) כנף אביו"</b> (דברים כג, א), שהביטוי האחרון "ולא יגלה כנף אביו" בא להדגיש: <b>כנף שראה אביו</b> — <b>לא יגלה</b> אותו הבן. כלומר, כל אשה שנבעלה לאב — אסורה לבן.
<b>וממאי</b> <small>[וממה,</small> מניין לנו<small>]</small> ש<b>באנוסת אביו כתיב</b> <small>[נאמר</small> הפסוק<small>]</small> — <b>דסמיך ליה</b> <small>[שסמוך לו]</small> הקטע הקודם העוסק בדין אונס <b>"ונתן האיש השוכב עמה</b> לאבי הנערה חמישים כסף... תחת אשר ענה<b>"</b> (שם כב, כט). בכל אופן רואים אנו שבספר דברים דורש גם ר' יהודה את סמיכות הפרשיות, ואם כן מדוע אינו לומד מסמיכות הפסוקים שבעל קרי אסור בדברי תורה?
<b>אמרי</b> <small>[אומרים]</small> כתשובה: <b>אין</b> <small>[כן]</small> <b>במשנה תורה</b> אכן <b>דריש</b> <small>[דורש]</small> ר' יהודה "סמוכים", <b>והני</b> <small>[ואלה]</small> ה<b>סמוכין מבעי ליה</b> <small>[צריך הוא]</small> <b>לאידך</b> <small>[ל</small>דרשה <small>אחרת]</small> של <b>ר' יהושע בן לוי,</b> ש<b>אמר ר' יהושע בן לוי: כל המלמד לבנו תורה מעלה עליו הכתוב</b> ומחשיב לו <b>כאלו קבלה</b> את התורה <b>מהר חורב. שנאמר: "והודעתם לבניך ולבני בניך"</b> (שם ד,ט) וכתיב בתריה <small>[ונאמר</small> בפסוק ל' <small>אחריו]:</small> <b>"יום אשר עמדת לפני ה' אלהיך בחרב".</b> ומשום כך אין ר' יהודה לומד מכאן איסור לבעל קרי לעסוק בתורה.
<big>ג</big> <b>תנן</b> <small>[שנינו</small> במשנה<small>]</small> כי <b>זב שראה קרי, ונדה שפלטה שכבת זרע, וכן המשמשת</b> עם בעלה <b>וראתה דם</b> נדה, אף על פי שיש בהם טומאה חמורה ואינם נטהרים ממנה אלא לאחר שבעה ימים לפחות, אף הם <b>צריכין טבילה</b> להיטהר מטומאת קרי, כדי להתירם בדברי תורה. <b>ור' יהודה</b> במקרה זה <b>פוטר</b> מטבילה.
ואולם <b>עד כאן לא</b> שמענו ש<b>פטר ר' יהודה</b> מטבילה <b>אלא ב</b>מקרה של <b>זב שראה קרי, דמעיקרא לאו</b> <small>[שמתחילה לא]</small> <b>בר טבילה הוא,</b> שהרי הוא נשאר טמא בטומאת זיבה גם אחר הטבילה, <b>אבל בעל קרי גרידא</b> <small>[בלבד]</small> אף ר' יהודה <b>מחייב</b> בו טבילה כדי להתירו בדברי תורה.
<b>וכי תימא</b> <small>[ואם תאמר]:</small> <b>הוא הדין</b> ש<b>אפילו</b> ב<b>בעל קרי גרידא נמי</b> <small>[בלבד גם כן]</small> <b>פטר ר' יהודה</b> מטבילה, <b>והאי דקא מפלגי</b> <small>[וזה שהם חלוקים]</small> <b>בזב שראה קרי</b> ולא בבעל קרי עצמו — הרי זה <b>להודיעך</b> את <b>כחן</b> (חומרתם) <b>דרבנן</b> <small>[של חכמים]</small> שאפילו במקרה זה מחייבים הם טבילה. אם כן <b>אימא סיפא</b> <small>[אמור</small> את סופה] של אותה משנה: <b>המשמשת וראתה דם</b> נדה — <b>צריכה טבילה,</b> ונברר את הדבר:
הלכה זו <b>למאן קתני לה</b> <small>[ל</small>שיטת <small>מי שנה אותה],</small> כלומר, לפי דעתו של מי הובאה הלכה זו? <b>אילימא לרבנן</b> <small>[אם תאמר</small> שבאה ללמד שיטת <small>חכמים],</small> הרי זהו <b>פשיטא</b> <small>[פשוט,</small> מובן מאליו<small>],</small> שכן <b>השתא</b> <small>[עכשיו]</small> <b>ומה זב שראה קרי, דמעיקרא לאו</b> <small>[שמתחילה לא]</small> <b>בר טבילה הוא,</b> מכל מקום <b>מחייבי רבנן</b> <small>[מחייבים חכמים]</small> בכל זאת שיטבול, <b>המשמשת וראתה דם</b> — ש<b>מעיקרא בת טבילה היא לא כל שכן</b> שיחייבוה?! <b>אלא לאו</b> <small>[</small>האם <small>לא]</small> כשיטת <b>ר' יהודה היא, ו</b>ודאי בא קטע זה ללמד ש<b>דוקא</b> לשם דיוק והדגשה <b>קתני לה</b> <small>[שנה</small> אותה<small>]</small> בדרך זו, ללמד כי

Daf 22a

<b>משמשת וראתה נדה</b> — <b>אינה צריכה טבילה, אבל בעל קרי גרידא</b> <small>[בלבד]</small> — <b>מחייב</b> <small>[מחוייב],</small> ואם כן, עלינו לפרש את דברי ר' יהודה במשנה "מברך לפניהם ואחריהם" באופן זה: <b>לא תימא</b> <small>[אל תאמר]</small> <b>"מברך"</b> בפיו דווקא, אלא הכוונה היא <b>מהרהר,</b> שצריך להרהר בלבו דברי ברכות אלה.
על הסבר זה מקשים: <b>ומי אית ליה</b> <small>[והאם יש לו,</small> האם סבור<small>]</small> <b>ר' יהודה</b> שיש תוקף ל<b>הרהור? והתניא</b> <small>[והרי שנינו</small> בברייתא<small>]:</small> <b>בעל קרי שאין לו מים לטבול</b> בהם לטהרתו — <b>קורא קריאת שמע, ו</b>אולם <b>אינו מברך</b> את ברכות קריאת שמע, <b>לא</b> אלו ש<b>לפניה ולא</b> ש<b>לאחריה. ואוכל פתו</b> (לחם) <b>ומברך לאחריה</b> את ברכת המזון, <b>ואינו מברך לפניה</b> את ברכת "המוציא". <b>אבל</b> מכל מקום בכל המקרים הללו <b>מהרהר</b> הוא <b>בלבו ואינו מוציא בשפתיו,</b> אלו <b>דברי ר' מאיר.</b> ואילו <b>ר' יהודה אומר: בין כך ובין כך</b> בכל הברכות <b>מוציא בשפתיו.</b> הרי שאין ר' יהודה רואה פתרון בהרהור הברכות ומתיר במפורש להוציא בשפתיו.
<b>אמר רב נחמן בר יצחק:</b> יש לפרש את דברי ר' יהודה במשנה בדרך אחרת, ולומר כי <b>עשאן ר' יהודה</b> את הברכות <b>כהלכות דרך ארץ.</b> שלדעת חכמים אחדים אין הלכות אלה נחשבות לעניין זה כשאר דברי תורה, ומותר ללמדן אף בטומאה.
וכשיטה זו <b>דתניא</b> <small>[ששנינו</small> בברייתא<small>]:</small> נאמר <b>"והודעתם לבניך ולבני בניך"</b> (דברים ד, ט), <b>וכתיב בתריה</b> <small>[ונאמר אחריו,</small> בפסוק הסמוך לו<small>]</small> <b>"יום אשר עמדת לפני ה' אלהיך בחרב"</b> (שם י), <b>מה להלן</b> במתן תורה היה המעמד <b>באימה וביראה וברתת ובזיע, אף כאן</b> לימוד התורה שבכל דור ודור צריך להיות <b>באימה וביראה וברתת ובזיע.</b>
<b>מכאן אמרו</b> חכמים: <b>הזבים והמצורעים ובאין על נדות,</b> אף שטומאתם חמורה — <b>מותרים לקרות בתורה ובנביאים ובכתובים,</b> ו<b>לשנות במשנה וגמרא ובהלכות ובאגדות. אבל בעלי</b> קריין אסורים, שכן הטומאות החמורות באות כדרך מחלה או אונס והטמא יכול שיהיה באימה וביראה בעת שלומד תורה, מה שאין כן טומאת קרי לסוגיה שמקורה הוא קלות ראש והסרת האימה והיראה, ולכן אין ראוי שבעל קרי יעסוק בתורה. ואולם רבו הדעות מה הוא גדרם המדוייק של דברי התורה האסורים ללימוד לבעלי קרי.
ש<b>ר' יוסי אומר: שונה הוא</b> בעל הקרי <b>ב</b>משניות ה<b>רגיליות</b> (שהוא רגיל בהן), <b>ובלבד שלא יציע</b> לפני עצמו <b>את המשנה</b> החדשה ללימוד בדרך עיון. <b>ר' יונתן בן יוסף</b> מיקל ו<b>אומר: מציע הוא את המשנה, ואינו מציע את הגמרא,</b> שהיא עומק העיון בתורה. <b>ר' נתן בן אבישלום</b> מיקל ממנו ו<b>אומר: אף מציע את הגמרא, ובלבד שלא יאמר</b> בפיו את <b>אזכרות</b> שם ה' <b>שבו. ר' יוחנן הסנדלר תלמידו של ר' עקיבא אומר משום</b> (בשם) <b>ר' עקיבא</b> רבו: <b>לא יכנס</b> בעל קרי <b>למדרש,</b> כלומר, למדרש המקראות <b>כל עיקר. ואמרי ליה</b> <small>[ויש אומרים]</small> שכך אמר: <b>לא יכנס לבית המדרש כל עיקר. ר' יהודה</b> מתיר לטמא קרי ו<b>אומר: שונה הוא</b> את <b>הלכות דרך ארץ</b> בלבד. ואם כן יש לומר ביחס לבעייה שהועלתה שגם הברכות נחשבות בעיני ר' יהודה כהלכות דרך ארץ ומותר לאמרן בפה.
בהמשך לדברים מסופר <b>מעשה בר' יהודה</b> עצמו <b>שראה קרי, והיה מהלך על גב</b> (שפת) <b>הנהר</b> עם תלמידיו. <b>אמרו לו תלמידיו: רבינו, שנה לנו פרק אחד בהלכות דרך ארץ,</b> שלשיטתו מותר לו הדבר לעשות זאת אף בטומאה. <b>ירד וטבל</b> בנהר <b>ושנה להם. אמרו לו: לא כך למדתנו רבינו, שונה הוא</b> שמותר לו לשנות <b>בהלכות דרך ארץ?! אמר להם: אף על פי שמיקל אני על אחרים</b> ומתיר להם לשנות בלי טבילה, <b>מחמיר אני על עצמי.</b>
<big>א</big> ועוד בענין לימוד תורה בטומאה <b>תניא</b> <small>[שנויה</small> ברייתא<small>],</small> <b>ר' יהודה בן בתירא היה אומר: אין דברי תורה מקבלין טומאה,</b> ולפיכך גם לטמא מותר לעסוק בתורה, וכן נהג גם הלכה למעשה. וכפי שמסופר <b>מעשה בתלמיד אחד שהיה מגמגם למעלה מר' יהודה בן בתירא,</b> שאותו תלמיד בעל קרי היה, וכיון שנתנו לו לקרוא קרא בגמגום, משום שלא רצה לבטא את דברי התורה במפורש. <b>אמר ליה</b> <small>[לו]</small> ר' יהודה: <b>בני, פתח פיך ויאירו דבריך, ש</b>כן <b>אין דברי תורה מקבלין טומאה, שנאמר: "הלא כה דברי כאש נאום ה'"</b> (ירמיהו כג, כט), <b>מה אש אינו מקבל טומאה אף דברי תורה אינן מקבלין טומאה.</b>
<big>ב</big> בברייתא הזאת <b>אמר מר</b> <small>[החכם]</small> שבעל קרי <b>מציע,</b> כלומר, מותר לו להציע <b>את המשנה ואינו מציע את הגמרא.</b> ומעירים: דבר זה <b>מסייע ליה</b> <small>[לו]</small> <b>לר' אלעאי,</b> ש<b>אמר ר' אלעאי אמר ר' אחא בר יעקב משום</b> (בשם) <b>רבינו</b> (רב): <b>הלכה</b> היא שבעל קרי <b>מציע את המשנה ואינו מציע את הגמרא.</b> ומחלוקת זו היא <b>כתנאי</b> <small>[כ</small>מחלוקת <small>תנאים]</small> שנחלקו אף הם בנושא זה. ששנינו: בעל קרי <b>מציע את המשנה ואינו מציע את הגמרא,</b> אלו <b>דברי ר' מאיר. ר' יהודה בן גמליאל אומר משום ר' חנינא בן גמליאל: זה וזה אסור. ואמרי לה</b> <small>[ויש אומרים]</small> שאמר: <b>זה וזה מותר.</b>
ובהקבלת הדעות: <b>מאן דאמר</b> <small>[זה שאומר]</small> ש<b>זה וזה אסור</b> — הרי זה <b>כ</b>שיטת <b>ר' יוחנן הסנדלר,</b> ו<b>מאן דאמר</b> <small>[</small>ו<small>זה שאומר]</small> ש<b>זה וזה מותר</b> — הרי זה <b>כ</b>שיטת <b>ר' יהודה בן בתירא.</b>
<big>ג</big> ובסיכום ההלכה <b>אמר רב נחמן בר יצחק: נהוג עלמא כהני תלת סבי</b> <small>[נוהג העולם,</small> הכל נוהגים, <small>כשלושה זקנים אלה]</small> — <b>כ</b>שיטת <b>ר' אלעאי ב</b>דיני <b>ראשית הגז. כ</b>שיטת <b>ר' יאשיה ב</b>דיני <b>כלאיים, כ</b>שיטת <b>ר' יהודה בן בתירא בדברי תורה.</b>
ומפרטים: <b>כ</b>שיטת <b>ר' אלעאי בראשית הגז</b> — <b>דתניא</b> <small>[ש</small>כן <small>שנינו</small> בברייתא<small>],</small> <b>ר' אלעאי אומר:</b> חובת הפרשת <b>ראשית הגז</b> מן הצאן לכהן <b>אינו נוהג אלא בארץ</b> ישראל ולא בחוצה לארץ, וכן נוהגים.
<b>כ</b>שיטת <b>ר' יאשיה בכלאים, כדכתיב</b> <small>[כפי שנאמר]:</small> <b>"לא תזרע כרמך כלאים"</b> (דברים כב, ט), <b>ר' יאשיה אומר:</b> יש לפרש ש<b>לעולם אינו חייב</b> הזורע כלאים מן התורה אלא <b>עד שיזרע חטה ושעורה וחרצן</b> ענבים <b>במפולת יד,</b> כלומר, שבשעה שזורע את הכרם הריהו עובר באותה שעה גם על כלאי זרעים וגם על כלאי הכרם.
ו<b>כ</b>שיטת <b>ר' יהודה בן בתירא</b> שמותר לבעל קרי לעסוק <b>בדברי תורה, דתניא</b> <small>[ש</small>כן <small>שנינו</small> בברייתא<small>] ,</small> <b>ר' יהודה בן בתירא אומר: אין דברי תורה מקבלין טומאה.</b>
<big>ד</big> וכפי שמסופר: <b>כי אתא</b> <small>[כאשר בא]</small> <b>זעירי</b> מארץ ישראל לבבל, ביטא את סיכום ההלכה בענין זה בתמצית ו<b>אמר: בטלוה לטבילותא</b> <small>[לטבילה]</small> <b>ואמרי לה</b> <small>[ויש אומרים]:</small> <b>בטלוה לנטילותא</b> <small>[לנטילה].</small> ובהסבר הדברים: <b>מאן דאמר</b> <small>[מי שאומר]</small> <b>כי בטלוה לטבילותא</b> <small>[לטבילה]</small> — משמעו קבלת שיטת <b>ר' יהודה בן בתירא</b> שאין בעל קרי צריך לטבול. ו<b>מאן דאמר</b> <small>[ומי שאומר]</small> כי <b>בטלוה לנטילותא</b> <small>[לנטילה]</small> — <b>כי הא</b> <small>[הריהו]</small> כ<b>רב חסדא</b> שהיה <b>לייט אמאן דמהדר אמיא בעידן צלותא</b> <small>[מקלל את מי שמחזר אחר מים</small> לנטילת ידיים <small>בזמן התפילה].</small>
<big>ה</big> <b>תנו רבנן</b> <small>[שנו חכמים</small> בברייתא<small>]:</small> <b>בעל קרי שנתנו</b> (שפכו) <b>עליו תשעה קבין מים</b> שאובים — די לו בכך כדי להיות <b>טהור</b> ואינו חייב עוד לטבול במקווה. ומסופר: <b>נחום איש גם זו לחשה</b> (אמר בצינעה) להלכה זו <b>לר' עקיבא, ור' עקיבא לחשה לבן עזאי</b> תלמידו, <b>ו</b>אילו <b>בן עזאי יצא ושנאה לתלמידיו בשוק</b> בפירסום. בגרסת הדבר <b>פליגי</b> <small>[נחלקו]</small> <b>בה תרי אמוראי</b> <small>[שני אמוראים]</small> <b>במערבא</b> (בארץ ישראל), <b>ר' יוסי בר אבין ור' יוסי בר זבידא. חד תני</b> <small>[אחד</small> מהם <small>שנה]:</small> בן עזאי <b>שנאה</b> לתלמידיו בשוק, <b>וחד תני</b> <small>[ואחד</small> מהם <small>שנה]:</small> <b>בן עזאי</b> גם הוא <b>לחשה</b> לתלמידיו.
ומסבירים את הבדלי הסברה שמאחורי הבדלי הנוסחה. <b>מאן דתני</b> <small>[מי ששנה,</small> אותו חכם שגרס<small>]</small> שבן עזאי <b>שנאה</b> להלכה זו בשוק בפרסום, הרי טעמו של דבר <b>משום ביטול תורה,</b> כי מאחר שבעל קרי שלא טבל אסור בדברי תורה, הרי כל הקלה בדיני טבילתו מקילה עליו את הלימוד. <b>ו</b>כן <b>משום ביטול פריה ורביה,</b> שמא יימנעו אנשים בגלל חובת הטבילה מפריה ורביה. <b>ומאן דתני</b> <small>[ומי ששנה,</small> החכם שגרס<small>]</small> שבן עזאי רק <b>לחשה</b> לתלמידיו ולא פירסם הלכה זו — כדי <b>שלא יהיו תלמידי חכמים מצויים אצל נשותיהם כתרנגולים,</b> אם יהא קל כל כך להיטהר.
על עיקר טבילה זו <b>אמר ר' ינאי: שמעתי שמקילין בה ושמעתי שמחמירין בה.</b> כלומר, לא נקבעה הלכה פסוקה בנושא זה, <b>ו</b>אולם <b>כל המחמיר בה מאריכין לו ימיו ושנותיו.</b>
מסופר ש<b>אמר ר' יהושע בן לוי: מה טיבן של</b> בעלי קרי <b>טובלי שחרין</b> (שחרית)? על כך תמהים: כיצד אפשר לשאול <b>מה טיבן?! הא איהו</b> <small>[הרי הוא</small> עצמו<small>]</small> ש<b>אמר</b> ש<b>בעל קרי אסור בדברי תורה</b> וחייב הוא לטבול בשחרית. אלא יש לפרש ש<b>הכי קאמר</b> <small>[כך אמר,</small> כך היתה כוונתו<small>]:</small> <b>מה טיבן</b> בטבילה <b>בארבעים סאה</b> של מים במקווה כשר, והלא <b>אפשר</b> להיטהר גם <b>בתשעה קבין.</b> וכן <b>מה טיבן בטבילה</b> דווקא, הרי <b>אפשר</b> גם <b>בנתינה</b> של מים שאובים על הטמא.
על כך <b>אמר ר' חנינא: גדר גדול גדרו בה</b> על ידי תקנת הטבילה בארבעים סאה. <b>דתניא</b> <small>[ש</small>כן <small>שנינו</small> בברייתא<small>]:</small> <b>מעשה באחד שתבע אשה לדבר עבירה. אמרה לו: ריקא!</b> כלום <b>יש לך ארבעים סאה שאתה טובל בהן</b> אחר כך להיטהר? <b>מיד פירש</b> אותו אדם. הרי שחובת הטבילה גרמה למנוע אנשים מן העבירה.
<big>ו</big> <b>אמר להו</b> <small>[להם]</small> <b>רב הונא</b> לחכמים: <b>רבותי, מפני מה אתם מזלזלין בטבילה זו: אי</b> <small>[אם]</small> <b>משום צינה,</b> שקשה לכם לטבול במי המקוה הקרים, והלא <b>אפשר</b> להיטהר מקריו <b>במרחצאות</b> חמים, שאף כי אינם נחשבים כמקווה כשר לעניינים אחרים, דיים לטהרה זו.
<b>אמר ליה</b> <small>[לו]</small> <b>רב חסדא: וכי יש טבילה בחמין? אמר ליה</b> <small>[לו]</small> רב הונא: אכן, ספק בדבר כשרותה של טבילה מיוחדת זו אף במרחצאות כבר הועלה, ו<b>רב אדא בר אהבה קאי כוותך</b> <small>[עומד כמותך,</small> בשיטתך<small>],</small> ואולם אני עומד בדעתי להכשיר.
מסופר: <b>ר' זירא הוה יתיב באגנא דמיא בי מסותא</b> <small>[היה יושב באגן</small> אמבטיה <small>של מים בבית המרחץ],</small> <b>אמר ליה לשמעיה</b> <small>[לו לשמשו]:</small> <b>זיל ואייתי</b> <small>[לך והבא]</small> <b>לי תשעה קבין</b> מים <b>ושדי עלואי</b> <small>[וזרוק עלי]</small> להטהר מטומאת קרי. <b>אמר ליה</b> <small>[לו]</small> <b>ר' חייא בר אבא: למה ליה</b> <small>[לו]</small> <b>למר כולי האי</b> <small>[כל זה ]?</small> <b>והא יתיב בגווייהו</b> <small>[והרי</small> אתה <small>יושב בתוכם]</small>, שיש בוודאי באגן תשעה קבין מים! <b>אמר ליה</b> <small>[לו]:</small> דינן של תשעה קבין אלו הרי הוא <b>כ</b>דין <b>ארבעים סאה</b> במובן זה שהלכותיהם קצובות ומוגדרות, <b>מה ארבעים סאה</b> אינן כשרות לטהר אלא באופן אחד, <b>בטבילה ולא בנתינה</b> — <b>אף תשעה קבין</b> מטהרים בבעל קרי רק <b>בנתינה ולא בטבילה.</b>
<big>ז</big> מסופר כי <b>רב נחמן תקן חצבא</b> <small>[התקין כד]</small> <b>בת</b> (קיבולת של) <b>תשעה קבין,</b> כדי שיוכלו התלמידים לשפוך על עצמם את המים ולהיטהר. <b>כי אתא</b> <small>[כאשר בא]</small> <b>רב דימי</b> מארץ ישראל לבבל, <b>אמר</b> כי נמסרה הלכה בשם <b>ר' עקיבא ור' יהודה גלוסטרא</b> ש<b>אמרו: לא שנו</b> שמותר לבעל קרי להיטהר בשפיכת תשעה קבין <b>אלא ל</b>מי שהיה <b>חולה</b> וראה קרי <b>לאונסו. אבל</b> אפילו <b>לחולה המרגיל,</b> כלומר, שהקרי בא לו מתוך משכב אשה, צריך לטבילה גמורה ב<b>ארבעים סאה.</b>
<b>אמר רב יוסף:</b> אם כן, <b>אתבר חצביה</b> <small>[נשבר כדו]</small> של <b>רב נחמן,</b> כלומר, אין עוד תועלת בכד זה, שהרי רק אנשים מעטים נכנסים להגדרה של חולה הרואה קרי לאונסו. ואולם <b>כי אתא</b> <small>[כאשר בא]</small> <b>רבין</b> מארץ ישראל לבבל סיפר כי <b>באושא הוה עובדא</b> <small>[היה מעשה]</small>

Daf 22b

<b>בקילעא</b> <small>[בחדר]</small> של <b>רב אושעיא</b>, שהועלתה בעיה זו, ו<b>אתו</b> <small>[באו]</small> <b>ושאלו לרב אסי. אמר להו</b> <small>[להם]:</small> <b>לא שנו</b> חיוב נתינת מים לבעל קרי <b>אלא לחולה המרגיל, אבל לחולה</b> שראה קרי <b>לאונסו</b> הרי הוא <b>פטור מכלום</b> ואינו צריך טבילה כלל. <b>אמר רב יוסף:</b> אם כן <b>איצטמיד חצביה</b> <small>[נדבק כדו]</small> של <b>רב נחמן,</b> כלומר, לפי סיכום זה יש תועלת בכך לצורך טהרה.
<big>א</big> עד כה נידונו בעיות מרובות בדיני טבילת בעל קרי, ועל כך שואלים שאלה כללית: <b>מכדי כולהו אמוראי ותנאי</b> <small>[הרי כל</small> ה<small>אמוראים ו</small>ה<small>תנאים]</small> <b>ב</b>תקנתו של <b>עזרא קמיפלגי</b> <small>[הם חולקים],</small> <b>ונחזי</b> <small>[ונראה]</small> אם כן <b>עזרא היכי</b> <small>[איך]</small> <b>תקן תקנה זו,</b> שהרי דבר מצוי הוא ואפשר לראות כיצד נהגו בענין זה.
<b>אמר אביי:</b> עזרא לא תיקן תקנה קבועה בכל דיני בעל קרי, אלא <b>עזרא תקן לבריא המרגיל</b> שחייב לטבול ב<b>ארבעים סאה, ובריא</b> הרואה קרי <b>לאונסו</b> די לו ב<b>תשעה קבין. ו</b>אחר כך <b>אתו אמוראי ופליגי</b> <small>[באו האמוראים ונחלקו]</small> <b>בחולה. מר סבר</b> <small>[חכם אחד סבור]</small> ש<b>חולה המרגיל</b> דינו <b>כבריא המרגיל ו</b>אילו <b>חולה</b> שראה קרי <b>לאונסו</b> דינו <b>כבריא לאונסו. ו</b>אילו <b>מר סבר</b> <small>[חכם אחד סבור]</small> ש<b>חולה המרגיל</b> דינו <b>כבריא</b> שראה <b>לאונסו,</b> וחייב רק בנתינת תשעה קבין, <b>ו</b>אילו <b>חולה לאונסו פטור מכלום,</b> מכל טבילה ורחיצה.
על כך מקשה <b>רבא: נהי</b> <small>[אם כי]</small> <b>תקן עזרא טבילה</b> לבעל קרי, ואולם <b>נתינה</b> של תשעה קבין <b>מי</b> <small>[האם]</small> <b>תקן?! והאמר מר</b> <small>[והרי אמר החכם]</small> כי לא שמענו מסורת בדבר אלא ש<b>עזרא תיקן טבילה לבעלי קריין</b> ולא תקנה אחרת. <b>אלא אמר רבא:</b> יש להסביר את השתלשלות המחלוקת לאחר תקנת עזרא. <b>עזרא</b> עצמו <b>תקן טבילה</b> רק <b>לבריא המרגיל בארבעים סאה. ואתו רבנן</b> <small>[ובאו חכמים]</small> <b>והתקינו לבריא</b> שראה קרי <b>לאונסו</b> רחיצה ב<b>תשעה קבין. ואתו</b> <small>[ובאו]</small> אחר כך <b>אמוראי</b> <small>[</small>ה<small>אמוראים]</small> <b>וקא מיפלגי</b> <small>[וחלקו]</small> <b>ב</b>דינו של <b>חולה, מר סבר</b> <small>[חכם אחד סבור]</small> ש<b>חולה המרגיל</b> דינו <b>כבריא המרגיל, וחולה לאונסו</b> — <b>כבריא לאונסו, ו</b>אילו <b>מר סבר</b> <small>[וחכם אחד סבור]</small> ש<b>בריא המרגיל</b> רק הוא חייב טבילה ב<b>ארבעים סאה,</b> ואילו <b>חולה המרגיל</b> דינו <b>כבריא</b> שראה <b>לאונסו</b> — ב<b>תשעה קבין</b> בלבד. <b>אבל חולה לאונסו פטור מכלום</b> מכל טבילה ורחיצה.
וכן <b>אמר רבא</b> לקבוע <b>הלכתא</b> <small>[הלכה]</small> כדעה הראשונה: <b>בריא המרגיל וחולה המרגיל</b> — ב<b>ארבעים סאה. ובריא לאונסו</b> — <b>תשעה קבין. אבל לחולה לאונסו</b> — <b>פטור מכלום.</b>
<big>ב</big> <b>תנו רבנן</b> <small>[שנו חכמים</small> בתוספתא<small>]:</small> <b>בעל קרי שנתנו עליו תשעה קבין מים</b> שאובים — <b>טהור. במה דברים אמורים</b> שהוא נטהר — רק לענין לימוד תורה <b>לעצמו, אבל</b> להיטהר כדי ללמד <b>לאחרים</b> צריך הוא לטבול ב<b>ארבעים סאה.</b> ואילו <b>ר' יהודה אומר: ארבעים סאה</b> מטהרים את בעל הקרי <b>מכל מקום</b> ובכל מקרה.
בבעיה זו נתעוררה מחלוקת בין <b>ר' יוחנן ור' יהושע בן לוי ור' אלעזר ור' יוסי בר' חנינא. חד מהאי זוגא וחד מהאי זוגא ארישא</b> <small>[אחד מזוג זה ואחד מזוג זה</small> נחלקו <small>על תחילת</small> התוספתא<small>]</small> ש<b>חד</b> <small>[</small>צד <small>אחד]</small> <b>אמר: הא דאמרת</b> <small>[זה שאמרת]</small> <b>במה דברים אמורים</b> שנתינת תשעה קבין מטהרת רק <b>לעצמו, אבל להוציא אחרים</b> יש צורך ב<b>ארבעים סאה,</b> כל זה <b>לא שנו אלא לחולה המרגיל, אבל לחולה</b> שראה קרי <b>לאונסו</b> דיו ב<b>תשעה קבין</b> אף על פי שהוא שונה לאחרים. <b>וחד</b> <small>[אחד]</small> <b>אמר</b> ש<b>כל</b> המלמד <b>לאחרים,</b> ו<b>אפילו</b> היה <b>חולה לאונסו עד דאיכא</b> <small>[שיש]</small> <b>ארבעים סאה</b> אינו נחשב לטהור.
וכן <b>חד מהאי זוגא וחד מהאי זוגא אסיפא</b> <small>[אחד מזוג זה ואחד מזוג זה,</small> נחלקו <small>בסוף</small> הדברים<small>].</small> ש<b>חד</b> <small>[</small>צד <small>אחד]</small> <b>אמר: הא</b> <small>[זה]</small> ש<b>אמר ר' יהודה ארבעים סאה מכל מקום</b> — <b>לא שנו אלא בקרקע</b> שארבעים סאה אלה יהיו בקרקע כדין מקווה מן התורה, <b>אבל</b> אם הם אגורים <b>בכלים</b> — <b>לא. וחד סבר</b> <small>[ואחד</small> האחר <small>סבור]</small> שארבעים סאה <b>אפילו בכלים נמי</b> <small>[גם כן],</small> שדי בכלי המכיל ארבעים סאה כדי להיטהר.
בעיה זו מבררים: <b>בשלמא למאן דאמר</b> <small>[נניח ל</small>שיטת <small>מי שאומר]</small> שארבעים סאה מטהרים <b>אפילו בכלים</b> — <b>היינו דקתני</b> <small>[</small>הרי <small>זהו ששנה]</small> זהו טעם הדגשתו של <b>ר' יהודה "ארבעים סאה מכל מקום". אלא למאן דאמר</b> <small>[למי שאומר,</small> לפי הדעה<small>]</small> שלדעת ר' יהודה <b>בקרקע</b> — <b>אין</b> <small>[כן],</small> יש להתיר, ואילו <b>בכלים</b> — <b>לא,</b> ביטוי זה <b>"מכל מקום" לאתויי מאי</b> <small>[להביא</small> את <small>מה],</small> מה הוא בא להוסיף בכך?
ומפרשים: <b>לאתויי</b> <small>[להביא,</small> להוסיף<small>]</small> <b>מים שאובין,</b> שאף ר' יהודה מתיר לטבול בארבעים סאה מים האגורים בקרקע אף אם נשאבו בידי אדם.
מסופר, <b>רב פפא ורב הונא בריה</b> <small>[בנו]</small> של <b>רב יהושע ורבא (ברבי) בר שמואל כריכו ריפתא בהדי הדדי</b> <small>[אכלו לחם יחד].</small> <b>אמר להו</b> <small>[להם]</small> <b>רב פפא: הבו</b> <small>[תנו]</small> <b>לי לדידי לברוך</b> <small>[לעצמי לברך]</small> ברכת המזון, שאני טהור, לפי <b>דנפול עילואי</b> <small>[שנפלו עלי,</small> כלומר, שפכתי על עצמי<small>]</small> <b>תשעה קבין</b> מים. <b>אמר להו</b> <small>[להם]</small> <b>רבא בר שמואל:</b> הרי על כך <b>תנינא</b> <small>[שנינו],</small> <b>במה דברים אמורים</b> שתשעה קבין מטהרים — הרי זה דווקא לענין לימוד <b>לעצמו, אבל ל</b>למד או להוציא <b>אחרים</b> ידי חובה — צריך <b>ארבעים סאה. אלא, הבו</b> <small>[תנו]</small> <b>לי לדידי לברוך, דנפול עילואי</b> <small>[לברך, שנפלו עלי</small> שטבלתי<small>]</small> ב<b>ארבעים סאה. אמר להו</b> <small>[להם]</small> <b>רב הונא: הבו</b> <small>[תנו]</small> <b>לי לדידי לברוך, דליכא עילואי</b> <small>[לברך, שאין עלי]</small> <b>לא האי</b> <small>[זה]</small> <b>ולא האי</b> <small>[זה],</small> שטהור אני ולא הוצרכתי לטבילה כלל.
מסופר גם ש<b>רב חמא טביל במעלי יומא דפיסחא</b> <small>[היה טובל בערב פסח]</small> כדי <b>להוציא רבים ידי חובתן.</b> ואולם מסכמים: <b>ולית הלכתא כוותיה</b> <small>[ואין הלכה כמותו].</small> וכשיטה זו המחלקת בין טהרת עצמו לטהרה לצורך אחרים.
<big>ג משנה</big> במשנה זו דברים אחדים על הטמאים בטומאות שונות ועל ההרחקה מן הטומאה ומן הזוהמה. <b>היה עומד בתפלה ונזכר</b> בתוך תפילתו <b>שהוא בעל קרי,</b> ולדעה זאת אסור בתפילה, אף על פי כן <b>לא יפסיק</b> את התפילה באמצע, <b>אלא יקצר</b> בכל ברכה וברכה.
כלל אמרו: <b>ירד לטבול, אם יכול לעלות</b> מן הטבילה <b>ולהתכסות</b> בבגדים <b>ולקרות</b> קריאת שמע של שחרית <b>עד שלא תהא הנץ החמה</b> — <b>יעלה ויתכסה ויקרא, ואם לאו</b> <small>[לא],</small> שאינו יכול — מוטב ש<b>יתכסה במים ויקרא</b> שם. <b>ו</b>אולם <b>לא יתכסה לא במים הרעים</b> (שהסריחו) <b>ו</b>אף <b>לא במי המשרה</b> (מים ששרו בהם פשתן, משום ריחם) <b>עד שיטיל לתוכם מים</b> אחרים. <b>ו</b>בכלל, <b>כמה ירחיק מהן</b> ממים סרוחים <b>ומן הצואה</b> בשעת קריאת שמע — לפחות <b>ארבע אמות.</b>
<big>ד גמרא</big> בברייתא מפורט יותר הדין הראשון מן המשנה. <b>תנו רבנן</b> <small>[שנו חכמים]:</small> <b>היה עומד בתפלה ונזכר שהוא בעל קרי</b> באמצע תפילתו — <b>לא יפסיק, אלא יקצר.</b> ואם <b>היה קורא בתורה ונזכר שהוא בעל קרי</b> — <b>אינו מפסיק ועולה, אלא מגמגם וקורא,</b> כלומר, קורא במהירות, ולא בחיתוך מושלם של המילים. ו<b>ר' מאיר</b> חולק ו<b>אומר</b> ש<b>אין בעל קרי רשאי לקרות בתורה יותר משלשה פסוקים,</b> שפחות משלושה פסוקים אסור לקרוא בתורה, ולאחר שסיים לקרוא שלושה פסוקים — יפסיק, ויניח לאחר לקרוא.
<b>תניא אידך</b> <small>[שנינו</small> בברייתא <small>אחרת]:</small> <b>היה עומד בתפלה וראה צואה כנגדו</b> — <b>מהלך לפניו עד שיזרקנה,</b> כלומר, שתהיה <b>לאחוריו ארבע אמות,</b> ועל כך הקשו <b>והתניא</b> <small>[והרי שנינו</small> בברייתא אחרת<small>]</small> שדיו שיתרחק ארבע אמות <b>לצדדין.</b> כדי לישב את הסתירה מסבירים: <b>לא קשיא</b> <small>[אין</small> זה <small>קשה],</small> אין סתירה בין שני המקורות, <b>הא</b> <small>[זה]</small> ששנינו שצריך שתהיה מאחוריו ארבע אמות, הרי זה באופן ש<b>אפשר,</b> שיכול הוא ללכת קדימה עד שתהא הצואה מאחוריו, <b>והא</b> <small>[וזה]</small> ששנינו שדי בכך שיתרחק ארבע אמות לצדדים, הרי זה באופן ש<b>לא אפשר</b> ללכת קדימה עד כדי ארבע אמות, ולכן לפחות ילך הצידה.
והלכה, נוספת שנו: מי ש<b>היה מתפלל ומצא</b> אחר כך שהיתה <b>צואה במקומו</b> במקום שהתפלל בו, <b>אמר רבה: אף על פי שחטא</b> שלא בדק אם היה המקום נקי וראוי לתפילה (תוספות) — <b>תפלתו תפילה,</b> ויצא ידי חובתו. על כך <b>מתקיף ליה</b> <small>[מקשה עליו]</small> <b>רבא: והא</b> <small>[והרי]</small> נאמר: <b>"זבח רשעים תועבה</b> אף כי בזמה יביאנו<b>"</b> (משלי כא, כז), ולמדו מזה שמצוה הנעשית שלא כראוי אינה מצוה כלל, וזה שלא שם לבו כראוי אין תפילתו נחשבת! <b>אלא אמר רבא: הואיל וחטא</b> אדם זה, <b>אף על פי שהתפלל</b> — <b>תפילתו תועבה,</b> ויחזור ויתפלל שנית.
<big>ה</big> <b>תנו רבנן</b> <small>[שנו חכמים]</small> בברייתא: מי ש<b>היה עומד בתפילה ומים</b> (מי רגליו) <b>שותתין</b> מאיזו שהיא סיבה <b>על ברכיו</b> — <b>פוסק</b> מתפילתו <b>עד שיכלו המים וחוזר ומתפלל.</b> ואולם נתעוררה השאלה: <b>להיכן חוזר</b> כשממשיך בתפילתו? ובכך נחלקו <b>רב חסדא ורב המנונא, חד</b> <small>[אחד</small> מהם<small>]</small> <b>אמר : חוזר לראש</b> התפילה, <b>וחד</b> <small>[ואחד</small> מהם<small>]</small> <b>אמר:</b> חוזר <b>למקום ש</b>בו <b>פסק.</b>
ומעירים: <b>לימא בהא קמיפלגי</b> <small>[אולי נאמר,</small> ש<small>בכך הם חולקים,</small> שזה הוא יסוד מחלוקתם<small>].</small>

Daf 23a

<b>מר</b> <small>[חכם זה]</small> <b>סבר</b> שבדרך כלל, המפסיק בתפילתו <b>אם שהה</b> בהפסקה <b>כדי לגמור את</b> התפילה <b>כולה</b> — <b>חוזר לראש</b> התפילה. <b>ומר</b> <small>[וחכם זה]</small> <b>סבר:</b> חוזר רק <b>למקום שפסק.</b>
אפשרות זו דחה ו<b>אמר רב אשי:</b> אם כן <b>האי</b> <small>[</small>לשון <small>זה]</small> ששנינו <b>"אם שהה"</b> בלבד חסרה, שהיה לו לחלק בין אם שהה המתפלל וכמה זמן שהה, ללא שהה בכלל, ואם כן גם את הצד של <b>"אם לא שהה" מיבעי ליה</b> <small>[צריך היה לו]</small> לומר! <b>אלא, דכולי עלמא</b> <small>[לדעת הכל]</small> <b>אם שהה</b> בתוך תפילתו זמן <b>כדי לגמור את</b> התפילה <b>כולה</b> — <b>חוזר לראש, והתם</b> <small>[שם]</small> במחלוקת שלפנינו <b>ב</b>ש<b>לא שהה קמיפלגי</b> <small>[נחלקו],</small> כאשר לא שהה זמן כה רב, אלא עסקו בבעייתו המיוחדת של אותו אדם, <b>דמר סבר</b> <small>[שחכם זה,</small> אחד מהם <small>סבור]</small> כי <b>גברא דחויא</b> <small>[אדם דחוי]</small> <b>הוא, ואין ראוי, ואין תפלתו תפלה,</b> ועל כן צריך לחזור מתחילה. <b>ומר סבר</b> <small>[וחכם זה,</small> האחר <small>סבור]</small> כי <b>גברא חזיא</b> <small>[אדם ראוי]</small> <b>הוא, ותפלתו תפלה.</b>
<big>א</big> <b>תנו רבנן</b> <small>[שנו חכמים</small> בברייתא<small>]:</small> <b>הנצרך לנקביו</b> — <b>אל יתפלל, ואם התפלל</b> — <b>תפלתו תועבה.</b> דברים אלה הגביל ו<b>אמר רב זביד ואיתימא</b> <small>[ויש אומרים]</small> שאמר זאת <b>רב יהודה: לא שנו</b> הלכה זו <b>אלא</b> כ<b>שאינו יכול לשהות</b> (לעכב) <b>בעצמו</b> מלהתפנות, <b>אבל אם יכול לשהות בעצמו</b> — <b>תפלתו תפלה,</b> שאז אין הוא נחשב כמזוהם מצורך הנקבים.
על כך שואלים: <b>ועד כמה?</b> כלומר, יכולת זו לשהות בעצמו מה שיעורה? על כך <b>אמר רב ששת:</b> השיעור הוא <b>עד</b> משך הזמן של הילוך <b>פרסה. איכא דמתני לה אמתניתא</b> <small>[יש ששונים אותה,</small> את ההלכה הזאת, <small>על</small> מה ששנינו ב<small>ברייתא]:</small> <b>במה דברים אמורים</b> — <b>כשאין יכול לעמוד על עצמו. אבל אם יכול לעמוד על עצמו</b> — <b>תפלתו תפלה. ועד כמה? אמר רב זביד:</b> שיעור הזמן הוא <b>עד</b> כדי הילוך <b>פרסה.</b>
<b>אמר ר' שמואל בר נחמני אמר ר' יונתן: הנצרך לנקביו</b> — <b>הרי זה לא יתפלל, משום שנאמר: "הכון לקראת אלהיך ישראל"</b> (עמוס ד, יב), וצריך אדם לפנות דעתו מכל מונע ולהיות מוכן בשעת התפילה לקבל פני ה'.
בהקשר לדברים אלה מביאים מה ש<b>אמר ר' שמואל בר נחמני אמר ר' יונתן: מאי דכתיב</b> <small>[מהו שנאמר]:</small> <b>"שמור רגלך כאשר תלך אל בית האלהים</b> וקרוב לשמוע מתת הכסילים זבח כי אינם יודעים לעשות רע<b>"</b> (קהלת ד, יז) — יש לפרשו: כאשר תלך אל בית האלהים, <b>שמור עצמך שלא תחטא, ואם תחטא</b> — <b>הבא קרבן לפני</b> לכפרה. את המשך הפסוק <b>"וקרוב לשמע דברי חכמים",</b> פירש ו<b>אמר רבא: הוי קרוב לשמוע דברי חכמים, ש</b>כן <b>אם</b> הם <b>חוטאים</b> הם <b>מביאים קרבן ועושים תשובה.</b> ופירוש המשך הפסוק "מתת הכסיל זבח" — <b>אל תהי ככסילים שחוטאים ומביאים קרבן</b> ("מתת... זבח"), <b>ואין עושים תשובה.</b>
ועל הנאמר בפסוק "כי אינם יודעים לעשות רע", תמהים: <b>אי הכי</b> <small>[אם כך]</small> הלא <b>צדיקים נינהו</b> <small>[הם]!</small> <b>אלא</b> יש להבין: <b>אל תהי ככסילים שחוטאים ומביאים קרבן, ואינם יודעים אם על הטובה</b> וההודאה <b>הם מביאים,</b> או <b>אם על הרעה</b> כתשובה וכפרה <b>הם מביאים,</b> וזהו פירוש הכתוב: "כי אינם יודעים לעשות רע" — שאינם יודעים אם ומתי מה שעשו הוא רע. ועליהם <b>אמר הקדוש ברוך הוא: בין טוב לרע אינן מבחינים, והם מביאים קרבן לפני?!</b>
על אותו פסוק דרש <b>רב אשי ואיתימא</b> <small>[ויש אומרים]</small> ש<b>רב חנינא בר פפא</b> הוא ש<b>אמר</b> זאת: <b>שמור נקביך בשעה שאתה עומד בתפלה לפני.</b>
<big>ב</big> <b>תנו רבנן</b> <small>[שנו חכמים]:</small> <b>הנכנס לבית הכסא, חולץ תפיליו ברחוק ארבע אמות</b> משם, <b>ונכנס. אמר רב אחא בר רב הונא אמר רב ששת: לא שנו אלא</b> כשנכנס ל<b>בית הכסא קבוע, אבל</b> הנכנס ל<b>בית הכסא עראי</b> והוא רוצה לעשות צרכיו בו — <b>חולץ</b> את התפילין, <b>ונפנה</b> לצרכיו <b>לאלתר</b> <small>[מיד].</small> ואולם <b>כשהוא יוצא</b> משם — <b>מרחיק ארבע אמות</b> מאותו בית הכסא, ומניחן, ואינו רשאי להניחן מיד <b>מפני ש</b>בכך כבר <b>עשאו</b> (הכשירו) למקום כ<b>בית הכסא קבוע.</b>
<b>איבעיא להו</b> <small>[נשאלה להם</small> לחכמי הישיבה <small>]</small> שאלה זו: <b>מהו</b> הדין לענין <b>שיכנס אדם בתפילין לבית הכסא קבוע להשתין מים</b> בלבד? ובכך נחלקו חכמים: <b>רבינא שרי</b> <small>[התיר],</small> ואילו <b>רב אדא בר מתנא אסר. אתו שיילוה</b> <small>[באו,</small> ו<small>שאלו</small> שאלה זו<small>]</small> <b>לרבא, אמר להו</b> <small>[להם]:</small> <b>אסור,</b> וטעם הדבר — כי <b>חיישינן</b> <small>[חוששים אנו]</small> <b>שמא יפנה בהן</b> לצרכים גדולים. <b>ואמרי לה</b> <small>[ויש אומרים אותה,</small> הלכה זו<small>]</small> כי החשש הוא, שמאחר שהוא נמצא שם ישכח שהתפילין בראשו ו<b>שמא יפיח בהן.</b>
<b>תניא אידך</b> <small>[שנויה</small> ברייתא <small>אחרת]:</small> <b>הנכנס לבית הכסא קבוע — חולץ תפיליו ברחוק ארבע אמות</b> משם, <b>ומניחן בחלון</b> בית הכסא <b>הסמוך לרשות הרבים, ונכנס. וכשהוא יוצא</b> — <b>מרחיק ארבע אמות, ומניחן,</b> אלה <b>דברי בית שמאי. ובית הלל אומרים:</b> חולץ את התפילין אך <b>אוחזן בידו, ונכנס. ר' עקיבא אומר: אוחזן בבגדו, ונכנס.</b>
על כך תמהים: <b>בבגדו סלקא דעתך</b> <small>[עולה על דעתך]</small> לומר?! והרי יש לחשוש כי <b>זימנין מישתלי להו ונפלי</b> <small>[לפעמים שוכח אותם ו</small>הם <small>נופלים]!</small> <b>אלא אימא</b> <small>[אמור</small> כך<small>]:</small> <b>אוחזן בבגדו ובידו.</b> כלומר, מכסה אותם בבגדו ומחזיקם בידו, <b>ו</b>כך הוא <b>נכנס.</b>
וקבעו: <b>ו</b>אם יש לו מקום להניחם — <b>מניחם בחורין הסמוכים לבית הכסא, ולא יניחם בחורים הסמוכים לרשות הרבים, שמא יטלו אותם,</b> את התפילין, <b>עוברי דרכים, ויבא לידי חשד.</b>
<b> ו</b>כעין <b>מעשה</b> זה שהיה<b>בתלמיד אחד שהניח תפיליו בחורין הסמוכים לרשות הרבים, ובאת</b> <small>[ובאה]</small> <b>זונה אחת, ונטלתן</b> את התפילין, <b>ובאת</b> <small>[באה]</small> <b>לבית המדרש ואמרה: ראו מה נתן לי פלוני בשכרי! כיון ששמע אותו תלמיד</b> דברים אלה, מרוב בושה על חשד זה <b>עלה לראש הגג ונפל ומת. באותה שעה התקינו שיהא אוחזן בבגדו ובידו, ונכנס,</b> שלא יקרו עוד מכשולים כעין זה.
<big>ג</big> <b>תנו רבנן</b> <small>[שנו חכמים]</small> בברייתא על נושא זה, כך: <b>בראשונה היו מניחין תפילין בחורין הסמוכין לבית הכסא, ו</b>אולם אז היו <b>באין עכברים ונוטלין אותן</b> את התפילין, או מכרסמים אותם. על כן <b>התקינו שיהו מניחין אותן בחלונות הסמוכות לרשות הרבים,</b> שאין העכברים מצויים שם. אלא שאז היו <b>באין עוברי דרכים ונוטלין אותן</b> את התפילין. ומשום כך <b>התקינו</b> לבסוף <b>שיהא אוחזן בידו ונכנס.</b>
באותו ענין <b>אמר ר' מיאשא בריה</b> <small>[בנו]</small>, של <b>ר' יהושע בן לוי: הלכה,</b> שבמקרה זה <b>גוללן</b> את התפילין ברצועותיהן <b>כמין ספר, ואוחזן בימינו כנגד</b> (מול) <b>לבו. אמר רב יוסף בר מניומי אמר רב נחמן: ובלבד,</b> צריך להקפיד רק <b>שלא תהא רצועה</b> של התפילין <b>יוצאת</b> ונראית <b>מתחת ידו</b> כדי שיעור <b>טפח.</b>
והעיר עוד <b>ר' יעקב בר אחא אמר ר' זירא: לא שנו</b> שגולל את התפילין <b>אלא</b> כ<b>שיש</b> לו עוד <b>שהות ביום ללובשן, אבל</b> כאשר <b>אין</b> עוד <b>שהות ביום ללבשן,</b> שיגיע קודם לכן הלילה שאינו זמן תפילין — <b>עושה להן כמין כיס</b> שחללו <b>טפח</b> אחד, <b>ומניחן</b> באותו כיס.
וכן <b>אמר רבה בר בר חנה אמר ר' יוחנן: ביום גוללן</b> את התפילין <b>כמין ספר ומניחן בידו כנגד לבו, ובלילה עושה להן כמין כיס</b> ששיעורו <b>טפח, ומניחן</b> בו.
על כך <b>אמר אביי: לא שנו</b> שיש צורך בשיעור טפח <b>אלא</b> כש<b>כלי</b> זה <b>הוא כליין</b> של התפילין, שהוא עטיפתם הרגילה, <b>אבל בכלי</b> אחר <b>שאינו כליין, אפילו</b> היה שיעורו <b>פחות מטפח,</b> מותר להכניס בו את התפילין.
וראיה לדבר <b>אמר מר זוטרא, ואיתימא</b> <small>[ויש אומרים]</small> שראיה זו הביא <b>רב אשי</b> מהלכה אחרת <b>תדע שהרי</b> בדיני טומאה רק חלל טפח חוצץ בפני טומאת מת, ובכל זאת <b>פכין קטנים</b> וסגורים הפחותים מטפח <b>מצילין</b> את הנמצא בהם מטומאה אף שהם נמצאים <b>באוהל המת.</b> ואם כן ראיה היא שחלל קטן ומסויים גם הוא יכול להיות חציצה מפני טומאה ואפילו כשהוא פחות מטפח.
<b>אמר רבה בר בר חנה: כי הוה אזלינן בתריה</b> <small>[כאשר היינו הולכים אחריו],</small> אחרי <b>ר' יוחנן,</b> היינו רואים <b>כי הוה בעי למיעל</b> <small>[כשהיה רוצה להיכנס]</small> <b>לבית הכסא כי הוה נקיט ספרא דאגדתא</b> <small>[כאשר היה מחזיק ספר אגדה]</small> בידו — <b>הוה יהיב לן</b> <small>[היה נותן לנו]</small> אותו, <b>כי הוה נקיט</b> <small>[כשהיה מחזיק]</small> <b>תפילין</b> — <b>לא הוה יהיב לן</b> <small>[היה נותן לנו]</small> אותם, ש<b>אמר: הואיל ושרונהו רבנן</b> <small>[והתירום חכמים] —</small>

Daf 23b

<b>נינטרן</b> <small>[ישמרוני],</small> שאף שהיה לו למי לתת את התפילין, המשיך להחזיקם בידו כשמירה מהסכנה. וכן <b>אמר רבא: כי הוה אזלינן בתריה</b> <small>[כאשר היינו הולכים אחריו],</small> אחרי <b>ר' נחמן,</b> היינו רואים <b>כי הוה נקיט ספרא דאגדתא</b> <small>[כאשר היה מחזיק ספר אגדה]</small> בידו — <b>יהיב לן</b> <small>[היה נותן לנו],</small> <b>כי הוה נקיט</b> <small>[כאשר היה מחזיק]</small> <b>תפילין</b> — <b>לא יהיב לן</b> <small>[היה נותן לנו],</small> שכן <b>אמר: הואיל ושרונהו רבנן</b> <small>[שהתירום חכמים],</small> <b>נינטרן</b> <small>[ישמרוני].</small>
<big>א</big> <b>תנו רבנן</b> <small>[שנו חכמים]:</small> <b>לא יאחז אדם תפילין בידו</b> או <b>ספר תורה בזרועו ויתפלל.</b> שמתוך הפחד שמא יפלו מידיו, אין דעתו פנויה לתפילה. <b>ו</b>כן כשמחזיק דברי קדושה אלה בידו <b>לא ישתין בהם מים, ולא יישן בהם לא שינת קבע ולא שינת עראי. אמר שמואל:</b> לענין תפילה לא רק זה שמחזיק תפילין לא יתפלל, אלא גם המחזיק <b>סכין</b> או <b>מעות</b> או <b>קערה</b> או <b>ככר</b> לחם, <b>הרי אלו כיוצא בהן,</b> שאף אז דואג הוא לחפץ שבידו שלא יישמט, ואין לבו פנוי לתפילה.
על ברייתא זו <b>אמר רבא אמר רב ששת: לית הלכתא כי הא מתניתא</b> <small>[אין הלכה כברייתא זו],</small> משום שעל פי שיטת <b>בית שמאי היא. דאי</b> <small>[שאם]</small> תאמר שהיא לשיטת <b>בית הלל</b> — <b>השתא</b> <small>[עכשיו]</small> הרי ב<b>בית הכסא קבוע שרי</b> <small>[התירו]</small> חכמים להחזיק תפילין בידו, אם כן ב<b>בית הכסא עראי מיבעיא</b> <small>[צריך]</small> לומר שמותר?!
על מסקנה זו הקשו מתוך המשכה של הברייתא, <b>מיתיבי</b> <small>[מקשים]</small> ממה ששנינו בהקשר לנושא זה: <b>דברים שהתרתי לך כאן, אסרתי לך כאן.</b> כלומר, יש דברים שהתירו אותם לגבי בית הכסא קבוע, ולא בבית הכסא ארעי. <b>מאי לאו</b> <small>[האם לא]</small> מדובר כאן לגבי <b>תפילין?</b> ואז, <b>אי אמרת בשלמא</b> <small>[נניח אם אומר אתה]</small> כי האיסור להטיל מים בתפילין הריהו כדעת <b>בית הלל,</b> הרי נבין את הברייתא כך: דברים ש<b>התרתי לך כאן</b> להחזיק תפילין בבית הכסא <b>קבוע, אסרתי לך כאן</b> ב<b>בית הכסא</b> ה<b>עראי. אלא אי אמרת</b> <small>[אם אומר אתה]</small> שברייתא זו כדברי <b>בית שמאי</b> היא <b>הא</b> <small>[הרי]</small> <b>לא שרו</b> <small>[התירו]</small> <b>ולא מידי</b> <small>[דבר]</small> בבית הכסא קבוע, ואם כן, מה פירוש "מה שהתרתי לך כאן"?
קושיה זו דוחים בהסבר, <b>כי תניא ההיא</b> <small>[כאשר נשנתה אותה</small> אימרה<small>]</small> לא לענין תפילין, כי אם <b>לענין טפח וטפחיים.</b> כמבואר, <b>דתני חדא</b> <small>[שנויה</small> ברייתא <small>אחת]:</small> <b>כשהוא נפנה</b> לצרכיו אף אז צריך לנהוג בצניעות — <b>מגלה</b> מבשרו <b>לאחריו טפח ולפניו טפחיים. ותניא אידך</b> <small>[ושנויה</small> ברייתא <small>אחרת]:</small> אינו מגלה אלא <b>לאחריו טפח ולפניו ולא כלום.</b>
<b>מאי לאו אידי ואידי</b> <small>[האם לא זה וזה]</small> מדובר <b>באיש</b> (גבר), <b>ולא קשיא</b> <small>[ואין קושיה</small> סתירה<small>]</small> בין הברייתות, שכן <b>כאן,</b> בברייתא האומרת שמגלה טפח לאחריו ולפניו ולא כלום, מדובר בצרכים <b>גדולים, וכאן</b> בברייתא האחרת האומרת שלאחריו מגלה טפח ולפניו מגלה טפחיים — בצרכים <b>קטנים. ולפי דברים אלה ייצא שאף על פי שמגלה אדם עצמו בבית הכסא ארעי יותר ("מה שהתרתי לך כאן"), אין לו להתגלות בבית הכסא קבוע ("מה שאסרתי לך כאן"). את ההסבר הזה דוחים מיד:</b>
<b>ותסברא</b> <small>[וכי תסבור כך]?!</small> וכי יכול אתה באמת לקבל הסבר זה? שהרי <b>אי</b> <small>[אם]</small> מדובר <b>ב</b>צרכים <b>קטנים, לאחריו</b> גילוי <b>טפח למה לי,</b> לשם מה עליו לגלות? <b>אלא</b> יש לומר כי <b>אידי ואידי</b> <small>[זו וזו]</small> שתי ברייתות אלה מדברות <b>ב</b>צרכים <b>גדולים, ולא קשיא</b> <small>[קשה,</small> אין ביניהן סתירה<small>],</small> שכן <b>הא</b> <small>[</small>ברייתא זו] האומרת שמגלה לפניו טפחיים, מדברת <b>באיש</b> הצריך להתגלות גם מלפניו אז מחשש מי רגלים, <b>והא</b> <small>[וזו]</small> האחרת שנאמר בה שאין מגלה לפניו ולא כלום — <b>באשה,</b> שאינה צריכה כלל להתגלות מלפניה.
על כך מקשים: <b>אי הכי הא דקתני עלה</b> <small>[אם כן, זה ששנו עליה],</small> שבברייתא שמדובר בה כאן מובא הביטוי <b>"זה הוא קל וחומר שאין עליו תשובה",</b> כלומר, אף שהיה ראוי להחמיר בבית כסא קבוע (בצרכים גדולים) יותר מבארעי, מצד קל וחומר — אין עושים כן. ואם נפרש כדרך שהסברנו, <b>מאי</b> <small>[מה</small> טעם אמרו<small>]</small> <b>"אין עליו תשובה"?</b> הרי <b>דרכא דמלתא הכי איתא</b> <small>[דרכו של הדבר כן הוא],</small> שיש הבדל בצורך הגילוי בין איש ואשה, 
<b>אלא לאו</b> אין ללמוד מקרה ממקרה בדרך קל וחומר. ועל כן חייבים להסביר כי "מה שהתרתי לך כאן אסרתי לך כאן" כוונתו לענין <b>תפילין</b> כפי שהסברנו קודם, <b>ו</b>הרי זאת <b>תיובתא</b> <small>[קושיה חמורה]</small> על <b>רבא</b> ש<b>אמר</b> בשם <b>רב ששת</b> שלא כך פירש. ומסכמים: אכן זו <b>תיובתא</b> <small>[קושיה חמורה].</small>
ושואלים:<b> מכל מקום</b>, ביסודו של דבר <b>קשיא</b> <small>[קשה],</small> שכן <b>השתא</b> <small>[עכשיו]</small> ב<b>בית הכסא קבוע שרי</b> <small>[מותר]</small> להכניס תפילין, ואם כן ב<b>בית הכסא ארעי לא כל שכן</b> שיהא הדבר מותר!
ומסבירים: <b>הכי קאמר</b> <small>[כך אמר,</small> כך יש להבין<small>]:</small> <b>בית הכסא קבוע דליכא</b> <small>[שאין]</small> <b>ניצוצות</b> של מי רגלים על בגדיו או נעליו כי שם הוא יושב ועושה צרכיו, הרי אינו צריך ללכלך את ידיו בניקוי הבגד, ולכן <b>שרי</b> <small>[מותר]</small> להכניס בו תפילין. ואולם <b>בית הכסא עראי דאיכא</b> <small>[שיש]</small> שעומד בו ולכן נתזים <b>ניצוצות,</b> שעשוי לנגוע בהם בידו — <b>אסרי</b> <small>[אסרו]</small> בו.
על כך מקשים: <b>אי הכי, אמאי</b> <small>[אם כן</small>, משום מה] אמרו שזה הוא קל וחומר ש<b>"אין עליו תשובה"?</b> הלא <b>תשובה מעליתא</b> <small>[מעולה]</small> <b>היא</b> להסביר את ההבדל!
ומסבירים כי <b>הכי קאמר</b> <small>[כך אמר]:</small> <b>הא מילתא תיתי לה</b> <small>[דבר זה הבא</small> למד <small>אותו ]</small> <b>בתורת</b> (בתור) <b>טעמא</b> <small>[טעם]</small> לפי מהות ענין הדברים בטבעם, <b>ולא תיתי לה</b> <small>[תלמד אותו]</small> <b>ב</b>דרך <b>קל וחומר, דאי אתיא לה</b> <small>[שאם</small> רוצה אתה <small>ללמוד אותו]</small> <b>בתורת קל וחומר,</b> הרי <b>זהו קל וחומר שאין עליו תשובה.</b>
<big>ב</big> <b>תנו רבנן</b> <small>[שנו חכמים]:</small> <b>הרוצה ליכנס לסעודת קבע</b> הנמשכת זמן רב, מנהג דרך ארץ ש<b>מהלך עשרה פעמים ארבע אמות, או ארבע פעמים עשר אמות</b> לזרז את פעולת המעיים, <b>ויפנה</b> לצרכיו, <b>ואחר כך נכנס</b> לסעודה. שאם לא כן שמא יצטרך לצאת באמצע, ויגרום לעצמו אי נעימות.
באותו ענין <b>אמר ר' יצחק: הנכנס לסעודת קבע, חולץ תפיליו ואחר כך נכנס.</b> שאין זה נאה לשבת בסעודה שיש בה גם קלות ראש כשהוא חבוש בתפילין. <b>ו</b>דבר זה <b>פליגא</b> <small>[חולק]</small> על שיטת <b>ר' חייא,</b> ש<b>אמר ר' חייא:</b> בסעודת קבע <b>מניחן</b> את התפילין <b>על שלחנו, וכן הדור</b> (ראוי) <b>לו,</b> כדי שיהיו מזומנים לפניו, שמיד כשירצה להניחם יוכל להניחם בלא עיכוב.
ושואלים: <b>ועד אימת</b> <small>[מתי]</small> בסעודה יהיו תפיליו חלוצים? <b>אמר רב נחמן בר יצחק: עד זמן ברכה,</b> ברכת המזון.
<big>ג</big> <b>תני חדא</b> <small>[שנויה</small> ברייתא <small>אחת]:</small> <b>צורר אדם תפיליו עם מעותיו באפרקסותו</b> <small>[עטיפת ראש].</small> <b>ותניא אידך</b> <small>[ושנויה</small> ברייתא <small>אחרת]:</small> <b>לא יצור</b> אדם תפילין וכסף יחד.
ומסבירים: <b>לא קשיא</b> <small>[אין</small> הדבר <small>קשה],</small> שיש לחלק ולומר כי <b>הא</b> <small>[ברייתא זו]</small> האוסרת מדברת באופן <b>דאזמניה</b> <small>[שהזמינו</small> לכלי<small>],</small> שהכין את הכלי לצורך תפילין. ואילו <b>הא</b> <small>[ברייתא זו]</small> המתירה מדברת באופן ש<b>לא אזמניה</b> <small>[הזמינו]</small> לצורך זה. ש<b>אמר רב חסדא: האי סודרא</b> <small>[סודר זה]</small> של <b>תפילין דאזמניה למיצר ביה</b> <small>[שהזמינו לצרור בו]</small> <b>תפילין,</b> אם כבר <b>צר ביה</b> <small>[צרר בו]</small> <b>תפילין</b> — <b>אסור למיצר ביה פשיטי</b> <small>[לצרור בו מעות],</small> ואם רק <b>אזמניה</b> <small>[הזמינו]</small> לצורך זה <b>ו</b>עדיין <b>לא צר ביה</b> <small>[צרר בו</small> תפילין<small>],</small> או <b>צר ביה</b> <small>[צרר בו</small> תפילין<small>]</small> אלא ש<b>לא אזמניה</b> <small>[הזמינו</small> מלכתחילה לשם כך<small>]</small> — <b>שרי למיצר ביה זוזי</b> <small>[מותר</small> עוד <small>לצרור בו מעות].</small>
<b>ו</b>אילו <b>ל</b>שיטת <b>אביי</b> ש<b>אמר</b> ככלל כי <b>הזמנה מילתא היא</b> <small>[דבר הוא],</small> שלשיטתו, אם מכינים חפץ לצורך מסויים — חלים עליו כל הדינים השייכים בשימוש זה אף אם עדיין לא השתמש בו בפועל, אם כן לשיטתו יש לפסוק כך להלכה: <b>אזמניה</b> <small>[הזמינו]</small> <b>אף על גב</b> <small>[אף על פי]</small> ש<b>לא צר ביה</b> <small>[צרר בו]</small> — אסור להניח בו כסף. ואולם אם כבר <b>צר ביה</b> <small>[צרר בו</small> תפילין<small>],</small> <b>אי אזמניה</b> <small>[אם הזמינו</small> לכך<small>]</small> — <b>אסיר</b> <small>[אסור],</small> <b>אי</b> <small>[אם]</small> <b>לא אזמניה</b> <small>[הזמינו]</small> — <b>לא.</b>
<big>ד</big> <b>בעא מיניה</b> <small>[שאל ממנו]</small> <b>רב יוסף בריה</b> <small>[בנו]</small> של <b>רב נחוניא מרב יהודה: מהו</b> הדין לענין <b>שיניח אדם תפיליו</b> במיטתו <b>תחת מראשותיו</b> כשהוא ישן? והוא עצמו מסביר: <b>תחת מרגלותיו לא קא מיבעיא לי</b> <small>[אין זו שאלה עבורי],</small> <b>ש</b>כן <b>נוהג בהן מנהג בזיון,</b> ובוודאי אסור לעשות כן. <b>כי קא מיבעיא</b> <small>[כאשר נשאלה]</small> <b>לי</b> שאלה זו, לענין להניחם <b>תחת מראשותיו מאי</b> <small>[מהו]</small> הדין בכגון זה? <b>אמר ליה</b> <small>[לו]</small> <b>רב יהודה: הכי</b> <small>[כך]</small> <b>אמר שמואל: מותר,</b> ו<b>אפילו</b> כאשר <b>אשתו עמו</b> באותה מיטה.
על כך <b>מיתיבי</b> <small>[מקשים]</small> ממה ששנינו בברייתא <small>:</small> <b>לא יניח אדם תפיליו תחת מרגלותיו מפני שנוהג בהם דרך בזיון, אבל מניחם תחת מראשותיו.</b> ואף תחת מראשותיו <b>אם היתה אשתו עמו</b> — <b>אסור.</b> ורק אם <b>היה מקום</b> שהניח בו תפילין <b>גבוה שלשה טפחים</b> מעל ראשו <b>או נמוך שלשה טפחים</b> מראשו — <b>מותר,</b> שרווח זה יוצר מקום לעצמו.
ועל כל פנים, <b>תיובתא</b> <small>[קושיה חמורה]</small> היא על <b>שמואל</b> על דבריו אלה. ומסכמים: אכן, <b>תיובתא</b> <small>[קושיה חמורה]</small> היא.
<b>אמר רבא: אף על גב דתניא תיובתא</b> <small>[ששנויה קושיה חמורה]</small> על <b>שמואל,</b> מכל מקום <b>הלכתא כוותיה</b> <small>[הלכה כמותו]</small> בענין זה. <b>מאי טעמא</b> <small>[מהו טעם</small> הדבר]?

Daf 24a

<b>כל</b> שיש בו <b>לנטורינהו טפי</b> <small>[לשמרם</small> טוב <small>יותר]</small> <b>עדיף</b> מאשר הבזיון שעשוי להיגרם בכך. <b>ו</b>תחת מראשותיו <b>היכא מנח להו</b> <small>[היכן מניח אותם]?</small> <b>אמר ר' ירמיה:</b> מניחן <b>בין כר לכסת, שלא כנגד ראשו,</b> אלא בריחוק קצת.
על כך שואלים: <b>והא תני</b> <small>[והרי שנה]</small> <b>ר' חייא</b> שבמקרה זה <b>מניחן בכובע,</b> כלומר, בנרתיק או כיס של תפילין <b>תחת מראשותיו</b> ממש! ומשיבים: <b>דמפיק ליה למורשא</b> <small>[שמוציא אותה, את בליטת]</small> ה<b>כובע</b> המקום שהתפילין בולטים ונראים, <b>לבר</b> <small>[כלפי חוץ].</small>
ובהקשר לכך מסופר כי <b>בר קפרא צייר להו בכילתא, ומפיק למורשהון לבר</b> <small>[היה צורר אותם ב</small>תוך <small>הכילה</small> של המיטה, <small>ומוציא את בליטתם כלפי חוץ].</small> ואילו <b>רב שישא בריה</b> <small>[בנו]</small> של <b>רב אידי מנח להו אשרשיפא, ופריס סודרא עילוייהו</b> <small>[היה מניח אותם על ספסל, ופורש סודר עליהם].</small>
<b>אמר רב המנונא בריה</b> <small>[בנו]</small> של <b>רב יוסף: זימנא חדא הוה קאימנא קמיה</b> <small>[פעם אחת הייתי עומד לפני]</small> <b>רבא, ואמר לי: זיל אייתי</b> <small>[לך</small> ו<small>הבא]</small> <b>לי</b> את ה<b>תפילין</b> שלי. <b>ואשכחתינהו</b> <small>[ומצאתין]</small> במיטתו <b>בין כר לכסת, שלא כנגד ראשו. והוה ידענא</b> <small>[וידעתי]</small> ש<b>יום טבילה</b> במקווה לטהרת אשתו מנידותה <b>הוה</b> <small>[היה]</small> זה, ובוודאי שימש מיטתו לקיום המצווה, <b>ו</b>כדי <b>לאגמורן</b> <small>[ללמדנו]</small> <b>הלכה למעשה הוא דעבד</b> <small>[שעשה]</small> כן, ששלחני להביא לו את התפילין, כדי שידעו התלמידים כיצד יש לנהוג במקרה זה.
<big>א</big> <b>בעי מיניה</b> <small>[שאל ממנו]</small> <b>רב יוסף בריה</b> <small>[בנו]</small> של <b>רב נחוניא מרב יהודה,</b> אשר מקודם הוזכרה שאלה אחרת ששאל: <b>שנים שישנים במטה אחת</b> והריהם עירומים, <b>מהו</b> הדין, האם מותר <b>שזה יחזיר פניו</b> (יסתובב לצד אחר) <b>ויקרא קריאת שמע, וזה יחזיר פניו ויקרא קריאת שמע,</b> או מאחר שהם עירומים, אפילו היו מכוסים מלמעלה, אין הם ראויים כך לקריאת שמע? <b>אמר ליה</b> <small>[לו]:</small> <b>הכי</b> <small>[כך]</small> <b>אמר שמואל:</b> דבר זה מותר <b>ואפילו</b> היתה <b>אשתו עמו</b> באותה מיטה.
על ביטוי זה <b>מתקיף לה</b> <small>[מקשה עליו]</small> <b>רב יוסף: אשתו ולא מיבעיא</b> <small>[ואין צריך</small> לומר<small>]</small> שמותר עם אדם <b>אחר?!</b> וכי כשפסק הלכה זו לגבי אשתו — מובן הדבר מאליו לגבי אחר? <b>אדרבה</b> (להיפך), הלא <b>אשתו כגופו</b> ואינו מהרהר בה, ולכן מותר, ואילו <b>אחר לאו</b> <small>[לא]</small> <b>כגופו</b> הוא, ואסור.
ו<b>מיתיבי</b> <small>[ומקשים]</small> מתוך הסברת סתירה בין שתי ברייתות, באחת שנינו ש<b>שנים שישנים במטה אחת</b> והם ערומים — <b>זה מחזיר פניו</b> לצד אחד <b>וקורא</b> קריאת שמע, <b>וזה מחזיר פניו וקורא. ותניא אחריתי</b> <small>[ושנויה</small> ברייתא <small>אחרת]</small> ש<b>הישן במטה, ובניו ובני ביתו בצדו</b> כשהם ערומים, <b>הרי זה לא יקרא קריאת שמע, אלא אם כן היתה טלית</b> (בגד) <b>מפסקת ביניהן. ואם היו בניו</b> או <b>בני ביתו קטנים</b> עדיין והם אתו במטה — <b>מותר</b> בלי חציצה זו.
ואם כן, <b>בשלמא</b> <small>[נניח]</small> <b>ל</b>שיטת <b>רב יוסף לא קשיא</b> <small>[אין</small> זו <small>קושיה</small> ואין סתירה בין הברייתות<small>],</small> שיש להסביר ולומר כי <b>הא</b> <small>[זו]</small> אחת מהן מדברת כשהיתה <b>אשתו</b> באותה מיטה, <b>והא</b> <small>[וזו</small> האחרת<small>]</small> מדברת <b>ב</b>שהיה <b>אחר</b> עמו במטה, שיש לחשוש להרהור. <b>אלא ל</b>דעת <b>שמואל</b> המתיר בכל מקרה <b>קשיא</b> <small>[קשיה]</small> כיצד יבין את הברייתא האוסרת?
על כך עונים, <b>אמר</b> <small>[</small>יכול <small>לומר,</small> להשיב<small>]</small> <b>לך שמואל: לרב יוסף מי ניחא</b> <small>[האם נוח]?</small> <b>והתניא</b> <small>[והרי</small> באותה ברייתא <small>שנינו]</small> שאם <b>היה ישן במטה, ובניו ובני ביתו במטה</b> לצידו — <b>לא יקרא קריאת שמע אלא אם כן היתה טליתו מפסקת ביניהן.</b> והרי לדעת רב יוסף אשתו כגופו ואינו צריך חציצה?! <b>אלא מאי אית</b> <small>[מה יש]</small> <b>לך למימר</b> <small>[לומר]</small> לשיטת רב יוסף — שבענין <b>אשתו לרב יוסף</b> מחלוקת <b>תנאי</b> <small>[תנאים]</small> <b>היא, לדידי נמי תנאי</b> <small>[לדעתי גם כן</small> מחלוקת <small>תנאים]</small> <b>היא,</b> ואיני מקבל אלא ברייתא אחת.
<big>ב</big> מעתה מבררים קטע מן הדברים שנאמרו בדרך אגב קודם. <b>אמר מר</b> <small>[החכם]</small> בברייתא <b>זה מחזיר פניו וקורא קריאת שמע.</b> על כך מקשים: <b>והא איכא</b> <small>[והרי יש]</small> <b>עגבות</b> (אחוריים) חשופים! אלא ודאי <b>מסייע ליה</b> <small>[לו]</small> הדבר <b>ל</b>דברי <b>רב הונא,</b> ש<b>אמר רב הונא: עגבות אין בהם משום ערוה. לימא מסייע ליה</b> <small>[האם נאמר</small> כי נוכל <small>לסייע לו]</small> <b>ל</b>דברי <b>רב הונא</b> ממה ששנינו במשנה הבאה: <b>האשה יושבת וקוצה</b> (חותכת, קוצצת) <b>לה</b> את <b>חלתה</b> כשהיא <b>ערומה,</b> אף על פי שהיא צריכה לברך על הפרשת החלה, <b>מפני שיכולה לכסות פניה</b> (כינוי בלשון נקיה למקום הערוה) <b>בקרקע, אבל לא האיש,</b> שהוא אינו יכול לעשות כן מפני שבישיבתו אין ערוותו מכוסה. ואם כן, רואים מדברי המשנה שהעגבות, אף על פי שאינן מכוסות — אין בהן משום ערווה.
<b>תרגמה</b> <small>[פירש אותה]</small> את דברי משנה זו <b>רב נחמן בר יצחק</b> באופן מסויים, ו<b>כגון שהיו פניה טוחות</b> (דבוקות, מכוסות) <b>בקרקע</b> והריהי איפוא מכוסה גם מאחריה. ולכן, אין להביא מכאן ראיה לדברי רב הונא.
<big>ג</big> <b>אמר מר</b> <small>[החכם]</small> בברייתא: <b>אם היו בניו ובני ביתו קטנים,</b> אף על פי שהיו ערומים, <b>מותר</b> לקרוא קריאת שמע כשהם עימו במיטה. על כך שואלים: <b>עד כמה,</b> עד איזה גיל נחשבים הם לקטנים לענין זה? <b>אמר רב חסדא: תינוקת</b> עד <b>בת שלש שנים ויום אחד, ותינוק</b> עד <b>בן תשע שנים ויום אחד,</b> שהם הגילים שבהם נחשבים הם כראויים לביאה. <b>איכא דאמרי</b> <small>[יש שאומרים]:</small> <b>תינוקת בת אחת עשרה שנה ויום אחד, ותינוק בן שתים עשרה שנה ויום אחד,</b> שאז הם כבר נחשבים כבוגרים לענין זה. ולא קבעו גיל זה אלא בקירוב, ש<b>אידי דאידי</b> <small>[זה וזה]</small> גם בתינוק וגם בתינוקת הזמן שאפשר להגדירו כתחילת בגרותם מבחינה זו הוא כדברי הכתוב <b>עד כדי "שדים נכנו ושערך צמח"</b> (יחזקאל טז, ז).
<b>אמר ליה</b> <small>[לו]</small> <b>רב כהנא לרב אשי: התם</b> <small>[שם,</small> בדין התפילין<small>]</small> <b>אמר רבא: אף על גב דתיובתא</b> <small>[שקושיה חמורה]</small> על <b>שמואל,</b> מכל מקום <b>הלכתא כוותיה</b> <small>[ההלכה כמו]</small> <b>שמואל. הכא מאי</b> <small>[כאן מה]?</small> <b>אמר ליה</b> <small>[לו]:</small> <b>אטו כולהו בחדא מחתא מחתינהו</b> <small>[האם כולם באריגה אחת אתה אורג אותם],</small> האם כל הדברים כולם שווים זה לזה? <b>אלא היכא דאיתמר</b> <small>[במקום שנאמר]</small> — <b>איתמר</b> <small>[נאמר],</small> <b>והיכא</b> <small>[ובמקום]</small> ש<b>לא איתמר</b> <small>[נאמר]</small> — <b>לא איתמר</b> <small>[נאמר]</small> ואין להשוות.
<b>אמר ליה</b> <small>[לו]</small> <b>רב מרי לרב פפא:</b> אם היה <b>שער</b> הערווה מבצבץ ו<b>יוצא בבגדו מהו?</b> היש לראות בזה משום ערווה, או לא? אמר לו רב פפא: <b>קרא עליה</b> <small>[עליו]:</small> <b>שער, שער,</b> כלומר, מדקדק אתה בדברים שאין להם חשיבות.
<big>ד</big> <b>אמר ר' יצחק: טפח</b> מגולה <b>באשה</b> הרי הוא בכלל <b>ערוה.</b> על כך שואלים: <b>למאי</b> <small>[למה]</small> לאיזו הלכה נאמר דבר זה? <b>אילימא לאסתכולי</b> <small>[אם לומר</small> ש<small>ל</small>ענין <small>הסתכלות]</small> <b>בה,</b> שאסור להסתכל בטפח מגולה באשה, <b>והא</b> <small>[והרי]</small> כבר <b>אמר רב ששת: למה מנה הכתוב</b> "אצעדה וצמיד טבעת עגיל וכומז" (במדבר לא, נ) <b>תכשיטין שבחוץ</b> כמו צמיד <b>עם תכשיטין שבפנים</b> שהם במקום ערווה כגון כומז — <b>לומר לך</b> ש<b>כל המסתכל באצבע קטנה של אשה,</b> הריהו <b>כאילו מסתכל במקום התורף</b> (הערווה), שאם כוונתו לאיסור אין הבדל באיזה מקום הוא מסתכל.
<b>אלא</b> יש לומר שהמדובר הוא אפילו <b>באשתו ול</b>דין <b>קריאת שמע,</b> כלומר, שטפח המגולה אף באשתו אסור לקרוא קריאת שמע כנגדו.
מעין זה <b>אמר רב חסדא:</b> אף <b>שוק</b> מגולה <b>באשה</b> נחשב ל<b>ערוה, שנאמר: "גלי שוק עברי נהרות"</b> (ישעיהו מז, ב), <b>וכתיב</b> <small>[ונאמר]</small> על כך: <b>"תגל ערותך וגם תראה חרפתך"</b> (שם, ג). ו<b>אמר שמואל</b> עוד בנושא זה: <b>קול</b> שיר <b>באשה</b> — <b>ערוה,</b> והוא לומד זאת מן השבח שנאמר אודות קול אשה בכתוב, <b>שנאמר: "כי קולך ערב ומראך נאוה"</b> (שיר השירים ב, יד). וכן <b>אמר רב ששת</b> בענין: אף <b>שער באשה ערוה,</b> שכן אף הוא זוכה לשבח בכתוב, <b>שנאמר: "שערך כעדר העזים</b> שגלשו מהר גלעד<b>"</b> (שם ד, א).
<big>ה</big> ומעתה חוזרים לדון בענין תפילין. <b>אמר ר' חנינא: אני ראיתי את רבי</b> (רבינו יהודה הנשיא) <b>שתלה תפיליו.</b> על כך <b>מיתיבי</b> <small>[הקשו]:</small> והרי שנינו בברייתא ש<b>התולה תפיליו</b> על דבר <b>יתלו לו חייו!</b>
ועוד, <b>דורשי חמורות</b> (דרשנים שהיו מפרשים את הפסוקים בדרך מליצה) <b>אמרו</b> על הכתוב <b>"והיו חייך תלאים לך מנגד"</b> (דברים כח, סו) ש<b>זה</b> עונשו של <b>התולה תפיליו.</b>
על כך עונים: <b>לא קשיא</b> <small>[אין</small> זו <small>קושיה]</small> <b>הא</b> <small>[זה]</small> שדיברו בגנותו הוא שתולה אדם את התפילין הרי זה כשתולה אותם <b>ברצועה</b> ובתי התפילין (קציצה) תלויים בדרך בזיון למטה, שזה בוודאי אסור. ואילו <b>הא</b> <small>[זה]</small> שסופר שרבי תלה תפיליו ובוודאי שהותר הדבר, הרי זה באופן שתולה אותם <b>בקציצה.</b>
<b>ואיבעית אימא</b> <small>[ואם תרצה אמור</small> תירוץ אחר<small>]:</small> <b>לא שנא</b> <small>[שונה]</small> הדין ב<b>רצועה ולא שנא</b> <small>[שונה]</small> ב<b>קציצה</b>, בזה ובזה — <b>אסור. וכי</b> <small>[וכאשר]</small> <b>תלה רבי</b> את התפילין — <b>בכיסתא</b> <small>[בכיס,</small> בנרתיק<small>]</small> <b>תלה.</b>
על כך שואלים: <b>אי הכי מאי למימרא</b> <small>[אם כן, מה יש לומר],</small> מהו החידוש בכך? ומשיבים: <b>מהו דתימא</b> <small>[הייתי אומר]</small> <b>תיבעי</b> <small>[</small>ש<small>יצטרכו]</small> <b>הנחה</b> על גבי דבר מסוים <b>כ</b>דרך שנוהגים ב<b>ספר תורה</b> — על כן <b>קא משמע לן</b> <small>[השמיע לנו]</small> שאין צורך בכך.
<big>ו</big> מאחר שסיפר ר' חנינא אודות רבי, מובא כאן מה שסיפר ו<b>אמר ר' חנינא</b> עוד על רבי: <b>אני ראיתי</b> בשעת תפלה <b>את רבי שגיהק ופיהק ונתעטש ורק</b> (ירק)

Daf 24b

<b>ו</b>היה <b>ממשמש בבגדו, אבל לא היה מתעטף</b> בטליתו שנפלה באמצע התפילה. <b>וכשהוא מפהק היה מניח ידו על סנטרו</b> שלא ייראה פיו הפתוח.
על כך <b>מיתיבי</b> <small>[מקשים]</small> ממה ששנינו בברייתא: <b>המשמיע קולו בתפלתו</b> (בשמונה— עשרה) <b>הרי זה מקטני אמנה,</b> שנראה שאינו מאמין שה' שומע תפילתו גם בשקט. ו<b>המגביה קולו בתפלתו הרי זה</b> נחשב <b>מנביאי השקר</b> שאף הם דרכם בצווחה בקריאתם.
ולענייננו, ה<b>מגהק ומפהק</b> בתפילה — <b>הרי זה מגסי הרוח. המתעטש בתפלתו</b> — <b>סימן רע לו. ויש אומרים: ניכר שהוא מכוער.</b> ועוד, כל <b>הרק</b> (היורק) <b>בתפלתו</b> — <b>כאילו רק בפני המלך.</b> ואם כן איך עשה רבי כל אלו בתפלתו?
את הדברים האלה מיישבים: <b>בשלמא</b> <small>[נניח]</small> בענין <b>מגהק ומפהק לא קשיא</b> <small>[אין</small> זה <small>קשה],</small> שכן אפשר לומר: <b>כאן לאונסו</b> התירו, ו<b>כאן</b> שראו בכך משום גסות הרוח, הרי זה כשהוא עושה זאת <b>לרצונו.</b> ואולם <b>מתעטש</b> על <b>מתעטש קשיא</b> <small>[קשה]!</small>
ומשיבים: <b>מתעטש</b> על מתעטש <b>נמי לא קשיא</b> <small>[גם כן אינו קשה],</small> <b>כאן</b> שמתעטש <b>מלמעלה</b> מותר, <b>כאן</b> שסימן רע הוא לו הרי זה כמתעטש <b>מלמטה</b> (בנפיחה). וכעין ש<b>אמר רב זירא: הא מילתא</b> <small>[</small>דבר <small>זה]</small> <b>אבלעא</b> <small>[נבלע,</small> נלמד בדרך אגב<small>]</small> <b>לי בי</b> <small>[בבית</small> מדרשו<small>]</small> של <b>רב המנונא ותקילא</b> <small>[ושקול]</small> הוא <b>לי כי כולי תלמודאי</b> <small>[ככל תלמודי]:</small> <b>המתעטש בתפלתו סימן יפה לו,</b> כי <b>כשם שעושים לו נחת רוח מלמטה,</b> שכן לאחר העיטוש הגירוי נפסק, רמז הוא לו ש<b>כך עושים לו נחת רוח מלמעלה.</b> ומכיון שהיה ר' זירא רגיל להתעטש, נהנה ביותר לשמוע דבר זה.
<b>אלא</b> מענין <b>רק</b> על <b>רק קשיא</b> <small>[קשה]!</small> ומשיבים: גם בענין היריקה אין סתירה הכרחית, ו<b>רק</b> על <b>רק נמי</b> <small>[גם כן]</small> <b>לא קשיא [</b><small>[קשה],</small> שכן <b>אפשר</b> להסבירו <b>כ</b>דברי <b>רב יהודה.</b> ש<b>אמר רב יהודה:</b> אם <b>היה עומד בתפילה ונזדמן לו רוק</b> בפיו — הריהו <b>מבליעו בטליתו. ואם טלית נאה הוא</b> וחס עליה שלא תתלכלך — <b>מבליעו באפרקסותו</b> (סודר שעל הראש), ובאופן זה מותר לירוק. ומסופר כי <b>רבינא הוה קאי אחוריה</b> <small>[היה עומד אחרי]</small> <b>רב אשי</b> בתפילה, <b>נזדמן לו רוק, פתקיה לאחוריה</b> <small>[זרקו לאחוריו].</small> <b>אמר ליה</b> <small>[לו]:</small> וכי <b>לא סבר לה מר</b> <small>[אין אדוני סבור]</small> <b>להא</b> <small>[כ</small>דעת <small>זו]</small> של <b>רב יהודה</b> ש<b>מבליעו באפרקסותו? אמר ליה</b> <small>[לו]:</small> <b>אנא אנינא דעתאי</b> <small>[אני אנינה דעתי],</small> ועצם הידיעה שיש רוק בסודרי מפריעה לי לתפילה.
<big>א</big> בברייתא שנינו: <b>המשמיע קולו בתפלתו הרי זה מקטני אמנה.</b> על כך <b>אמר רב הונא: לא שנו</b> שאינו יכול להשמיע קולו בתפילתו, <b>אלא</b> רק באופן <b>שיכול לכוון את לבו</b> גם בלא כן, <b>אבל</b> אם <b>אין</b> הוא <b>יכול לכוון את לבו</b> כאשר הוא מתפלל <b>בלחש</b> — <b>מותר</b> לו להשמיע קולו. ואולם <b>הני מילי</b> <small>[דברים אלה,</small> היתר זה<small>],</small> נאמרו <b>ביחיד</b> המתפלל לבדו, <b>אבל</b> כאשר הוא מתפלל <b>בציבור</b> — <b>אתי למיטרד ציבורא</b> <small>[יבוא להטריד</small> את הציבור] בקולו, ואסור.
<big>ב</big> מסופר כי <b>ר' אבא הוה קא משתמיט מיניה</b> <small>[היה משתמט,</small> נמנע מלהיראות <small>ממנו]</small> מרבו <b>רב יהודה,</b> מפני <b>דהוה קא בעי למיסק לארעא</b> <small>[שהיה</small> ר' אבא רוצה לעלות לארץ] <b>ישראל, ו</b>אולם כיון ש<b>אמר רב יהודה</b> ש<b>כל העולה מבבל לארץ ישראל</b> — <b>עובר בעשה שנאמר: "בבלה יובאו ושמה יהיו עד יום פקדי אותם נאם ה'"</b> (ירמיהו כז, כב), לא רצה ר' אבא לבוא לכלל דיון עם רבו, רב יהודה, בדבר עלייתו ארצה. ובכל זאת <b>אמר: איזיל</b> <small>[אלך]</small> <b>ואשמע מיניה מילתא</b> <small>[ממנו דבר]</small> <b>מבית וועדא</b> <small>[הוועד</small> של החכמים<small>]</small> בלי שיראה אותי, <b>והדר אפיק</b> <small>[ואחר כן אצא</small> מבבל<small>].</small>
<b>אזל, אשכחיה לתנא דקתני קמיה</b> <small>[הלך, מצא את שונה המשניות שהיה שונה בפני]</small> <b>ר' יהודה</b> ברייתא זו: <b>היה עומד בתפלה ונתעטש</b> מלמטה — <b>ממתין עד שיכלה הרוח וחוזר ומתפלל. איכא דאמרי</b> <small>[יש שאומרים]</small> שאם <b>היה עומד בתפלה וביקש</b> (חש בצורך) להתעטש — <b>מרחיק לאחריו ארבע אמות, ומתעטש, וממתין עד שיכלה הרוח, וחוזר ומתפלל, ואומר</b> לפני התפילה: <b>"רבונו של עולם, יצרתנו נקבים נקבים חלולים חלולים, גלוי וידוע לפניך חרפתנו וכלימתנו בחיינו, ובאחריתנו רמה ותולעה",</b> ואם כן אין איפוא לדוננו לחובה, <b>ומתחיל</b> להתפלל <b>ממקום שפסק.</b>
<b>אמר ליה</b> <small>[לו]</small> על כך ר' אבא: <b>אילו לא באתי</b> לבית הועד <b>אלא לשמוע דבר זה</b> — <b>דיי.</b>
<big>ג</big> <b>תנו רבנן</b> <small>[שנו חכמים]:</small> מי ש<b>היה ישן בטליתו,</b> שהיה ישן ערום, מכוסה בבגד <b>ואינו יכול להוציא את ראשו</b> מתחת לבגד <b>מפני הצנה</b> שבחוץ — <b>חוצץ,</b> מותר לו לחצוץ <b>בטליתו על צוארו וקורא קריאת שמע</b> בתוך המיטה. <b>ויש אומרים:</b> צריך לחצוץ בבגד <b>על לבו.</b>
ושואלים: והרי לדעת <b>תנא קמא</b> יש לחשוש מן האיסור ש<b>הרי לבו רואה את הערוה,</b> ואין הפסק ביניהם! על כך השיבו: אכן אותו תנא <b>קסבר</b> <small>[סבור הוא]</small> שאם <b>לבו רואה את הערוה</b> — <b>מותר,</b> וחציצה דרושה רק בין פיו וערוותו.
<big>ד</big> <b>אמר רב הונא אמר ר' יוחנן:</b> מי ש<b>היה מהלך במבואות המטונפות</b> וצריך לקרוא קריאת שמע — <b>מניח ידו על פיו וקורא קריאת שמע. אמר ליה</b> <small>[לו]</small> <b>רב חסדא: האלהים</b> (לשון שבועה)! גם <b>אם אמרה לי ר' יוחנן בפומיה</b> <small>[בפיו]</small> דבר זה — <b>לא צייתנא ליה</b> <small>[הייתי מציית לו].</small>
<b>איכא דאמרי</b> <small>[יש שאומרים]</small> שאת ההלכה הזאת <b>אמר</b> (מסר) <b>רבה בר בר חנה אמר ר' יהושע בן לוי:</b> מי ש<b>היה מהלך במבואות המטונפות</b> וצריך לקרוא קריאת שמע — <b>מניח ידו על פיו וקורא קריאת שמע. אמר ליה</b> <small>[לו]</small> <b>רב חסדא: האלהים</b> (לשון שבועה)! גם <b>אם אמרה לי ר' יהושע בן לוי בפומיה</b> <small>[בפיו]</small> דבר זה — <b>לא צייתנא ליה</b> <small>[הייתי מציית לו].</small>
על כך מקשים: <b>ומי</b> <small>[והאם]</small> <b>אמר רב הונא הכי</b> <small>[כך]?</small> <b>והאמר</b> <small>[והרי אמר]</small> <b>רב הונא: תלמיד חכם אסור לו לעמוד במקום הטנופת לפי שאי אפשר לו לעמוד בלא הרהור תורה,</b> וקריאת שמע בפיו חמורה היא מהרהור בלבד! על כך משיבים: <b>לא קשיא</b> <small>[אין</small> זו <small>קושיה],</small> <b>כאן</b> שאסר רב הונא — מדובר <b>בעומד</b> במקום הטינופת, <b>כאן</b> שהתיר — מדובר <b>במהלך.</b>
ועוד שאלו: <b>ומי</b> <small>[והאם]</small> <b>אמר ר' יוחנן הכי</b> <small>[כך]?</small> <b>והאמר</b> <small>[והרי אמר]</small> <b>רבה בר בר חנה אמר ר' יוחנן: בכל מקום מותר להרהר בדברי תורה, חוץ מבית המרחץ ומבית הכסא.</b> הרי שמקום המטונף אסור אף בהרהור תורה! <b>וכי תימא</b> <small>[ואם תאמר]:</small> <b>הכא נמי</b> <small>[כאן גם כן]</small> יש לחלק ולומר כי <b>כאן בעומד כאן במהלך</b> — <b>איני</b> <small>[וכי כן הוא],</small> <b>והא ר' אבהו הוה קא אזיל בתריה</b> <small>[היה הולך אחרי]</small> <b>ר' יוחנן והוה קא קרי</b> <small>[והיה</small> ר' אבהו <small>קורא]</small> <b>קריאת שמע. כי מטא</b> <small>[כאשר הגיע]</small> <b>במבואות המטונפות אשתיק</b> <small>[שתק].</small> אחר כך כשיצאו משם <b>אמר ליה</b> <small>[לו]</small> ר' אבהו <b>לר' יוחנן: להיכן אהדר</b> <small>[אחזור]?</small> <b>אמר ליה</b> <small>[לו]:</small> <b>אם שהית</b> בלי קריאה שיעור זמן <b>כדי לגמור את כולה</b> — <b>חזור לראש</b> הקריאה. ומתוך שלא אמר לו ר' יוחנן שלא היה לו להפסיק מקריאתו, הרי שאף הוא אסר לקרוא קריאת שמע בתוך הילוכו במבואות המטונפות!
ומשיבים: מכאן אין ראיה, כי <b>הכי קאמר ליה</b> <small>[כך אמר לו]:</small> <b>לדידי לא סבירא לי</b> <small>[אני איני סבור</small> כך שצריך להפסיק לקרוא<small>],</small> ואולם <b>לדידך דסבירא לך</b> <small>[אתה שהנך סבור</small> כן<small>],</small> <b>אם שהית בלי קריאה כדי לגמור את כולה</b> — <b>חזור לראש.</b> לשתי השיטות, המתירה והאוסרת, גילו מקורות ראשונים.
<b>תניא כותיה</b> <small>[שנויה</small> ברייתא <small>כשיטת]</small> <b>רב הונא, תניא כותיה</b> <small>[שנויה</small> ברייתא <small>כשיטת]</small> <b>רב חסדא. תניא כותיה</b> <small>[שנויה</small> ברייתא <small>כשיטת]</small> <b>רב הונא: המהלך במבואות המטונפות</b> — <b>מניח ידו על פיו ויקרא קריאת שמע. תניא כותיה</b> <small>[שנויה</small> ברייתא <small>כשיטת]</small> <b>רב חסדא: היה מהלך במבואות המטונפות</b> — <b>לא יקרא קריאת שמע, ולא עוד אלא שאם היה קורא ובא,</b> שהוא בתוך כדי קריאה — <b>פוסק</b> באותו מקום מלקרוא.
ושאלו: ואם <b>לא פסק</b> — <b>מאי</b> <small>[מה</small> אפשר להגיד עליו<small>]</small> <b>אמר ר' מיאשה בר בריה</b> <small>[בן בנו]</small> של <b>ר' יהושע בן לוי, עליו הכתוב אומר: "וגם אני נתתי להם חקים לא טובים ומשפטים לא יחיו בהם"</b> (יחזקאל כ, כה), שההחזקה בחוקים ובמשפטים גורמת במקרה זה לחטא ולא למצווה.
ו<b>רב אסי אמר,</b> הדבר נלמד ממאמר הכתוב: <b>"הוי מושכי העון בחבלי השוא"</b> (ישעיה ה, יח), כלומר, לשוא מושך אדם זה עוון על עצמו. <b>רב אדא בר אהבה אמר מהכא</b> <small>[מכאן,</small> מכתוב זה<small>]</small> נלמד הדבר]: <b>"כי דבר ה' בזה"</b> (במדבר טו, לא), שאמירת דבר ה' במקום המטונף בזיון הוא לו.
ושואלים: <b>ואם פסק</b> מלקרוא <b>מה שכרו?</b> על כך השיב ו<b>אמר ר' אבהו: עליו הכתוב אומר: "ובדבר הזה תאריכו ימים"</b> (דברים לב, מז), שעל ידי זהירות בדיבור זוכה אדם לאריכות ימים.
<big>ה</big> <b>אמר רב הונא:</b> מי ש<b>היתה טליתו חגורה לו על מתניו</b> אף על פי שלמעלה ממותניו הוא מגולה — <b>מותר לקרות קריאת שמע.</b> ואכן, <b>תניא נמי הכי</b> <small>[כך שנינו גם</small> בברייתא<small>]</small> שאם <b>היתה טליתו, של בגד</b> או <b>של עור</b> או <b>של שק</b> מכל חומר שהוא <b>חגורה על מתניו</b> —<b> מותר לקרות קריאת שמע.</b>

Daf 25a

<b>אבל ל</b>שם <b>תפלה</b> צריך הוא ש<b>יכסה את לבו,</b> שבתפילה פונה הוא בלשון נוכח אל ה' וצריך להתלבש בדרך המתאימה לכך.
<big>א</big> <b>ו</b>עוד <b>אמר רב הונא:</b> מי ש<b>שכח ונכנס בתפילין לבית הכסא</b> — <b>מניח ידו עליהן עד שיגמור.</b> על כך תמהים: <b>עד שיגמור סלקא דעתך</b> <small>[עולה על דעתך]?!</small> <b>אלא כדאמר</b> <small>[כמו שאמר]</small> <b>רב נחמן בר יצחק: עד שיגמור עמוד ראשון</b> של צואה ואז יצא ויחלוץ את התפילין. ושואלים: <b>ולפסוק לאלתר וליקום</b> <small>[ושיפסיק מיד ויעמוד</small> ויצא משם<small>]?</small> ומשיבים: טעמו דבר הוא כפי שאמר <b>רבן שמעון בן גמליאל</b> שלימד, ש<b>עמוד</b> צואה <b>החוזר</b> בלא שעשה אדם את צרכיו — <b>מביא את האדם לידי</b> מחלת <b>הדרוקן,</b> ו<b>סילון</b> מי רגלים <b>החוזר</b> — <b>מביא את האדם לידי</b> מחלת <b>ירקון.</b> ומכיוון שיש בדבר זה סכנה — לא הצריכוהו לצאת מיד.
<big>ב</big> <b>אתמר</b> <small>[נאמר]</small> שנחלקו חכמים בענין מי שהיתה <b>צואה על בשרו, או</b> שהיתה <b>ידו</b> בלבד <b>מונחת בבית הכסא, רב הונא אמר: מותר</b> לו <b>לקרות קריאת שמע</b> באופן כזה. ואילו <b>רב חסדא אמר: אסור לקרות קריאת שמע. אמר רבא: מאי טעמא</b> <small>[מהו הטעם]</small> של <b>רב הונא</b> — <b>דכתיב</b> <small>[שנאמר]:</small> <b>"כל הנשמה תהלל יה הללויה"</b> (תהלים קנ, ו) שהוא מפרשו "כל הנשימה", וכשהפה שבו אדם מהלל נמצא במקום טהור — אין זה חשוב היכן שאר אבריו.
<b>ורב חסדא אמר: אסור לקרות קריאת שמע. מאי טעמא</b> <small>[מהו הטעם]</small> של <b>רב חסדא</b> — <b>דכתיב</b> <small>[שנאמר]:</small> <b>"כל עצמותי תאמרנה ה' מי כמוך"</b> (שם לה, י), שתהילת ה' הריהי בכל הגוף כולו, ואפילו כאשר אבר אחד איננו נקי כראוי — אסור לקרוא.
<big>ג</big> עוד <b>אתמר</b> <small>[נאמר]</small> שנחלקו חכמים בנושא דומה: מה דין <b>ריח רע שיש לו עיקר,</b> כלומר, שריח רע זה בא מדבר הנראה לעין — <b>רב הונא אמר: מרחיק ארבע אמות</b> מעיקרו של הריח הרע, <b>וקורא קריאת שמע. ורב חסדא אמר: מרחיק ארבע אמות ממקום שפסק הריח,</b> בלי לשים לב איפה היה מקור הריח הרע, <b>וקורא קריאת שמע.</b>
ומעירים כי <b>תניא כותיה</b> <small>[שנויה</small> ברייתא <small>כשיטתו]</small> של <b>רב חסדא: לא יקרא אדם קריאת שמע</b> כנגד דבר שיש בו משום מיאוס, <b>לא כנגד צואת אדם, ולא כנגד צואת כלבים, ולא כנגד צואת חזירים, ולא כנגד צואת תרנגולים, ולא כנגד צואת אשפה שריחה רע.</b> ואולם <b>אם היה</b> הדבר המטונף ב<b>מקום גבוה עשרה טפחים או נמוך עשרה טפחים</b> ממקומו — <b>יושב בצדו וקורא קריאת שמע,</b> שכן הבדל גובה של עשרה טפחים מייחד לו רשות נפרדת לעצמו. <b>ואם לאו</b> <small>[לא],</small> שהיה אותו דבר באותו גובה — <b>מרחיק ממנו מלוא עיניו,</b> כלומר, עד שלא יראנו. <b>וכן לתפלה.</b> ואילו <b>ריח רע שיש לו עיקר</b> — <b>מרחיק ארבע אמות ממקום הריח, וקורא קריאת שמע.</b>
<b>אמר רבא: לית הלכתא כי הא מתניתא בכל הני שמעתתא</b> <small>[אין הלכה כברייתא זו בכל השמועות,</small> ההלכות <small>הללו],</small> <b>אלא כי הא דתניא</b> <small>[כאותה</small> הלכה <small>ששנינו</small> בברייתא<small>]:</small> <b>לא יקרא אדם קריאת שמע לא כנגד צואת אדם, ולא כנגד צואת חזירים, ולא כנגד צואת כלבים בזמן שנתן עורות לתוכן</b> לעבד, אבל שאר דברים אינם נחשבים למלכלכים את מקום התפילה.
<big>ד</big> <b>בעו מיניה</b> <small>[שאלו ממנו]</small> <b>מרב ששת: ריח רע שאין לו עיקר</b> שאין מקור הריח בדבר נראה לעין אלא בדבר אחר, כגון נפיחה, <b>מהו</b> דינו? <b>אמר להו</b> <small>[להם]:</small> <b>אתו חזו הני ציפי דבי</b> <small>[בואו וראו אותן מחצלות של בית]</small> ה<b>רב,</b> בית המדרש, <b>דהני גנו והני גרסי</b> <small>[שאלה ישנים ואלה לומדים]</small> ואין חוששים לריח רע. <b>ו</b>אולם <b>הני מילי</b> <small>[דברים אלה]</small> נאמרו <b>בדברי תורה, אבל בקריאת שמע</b> — <b>לא. ו</b>כן <b>דברי תורה נמי</b> <small>[גם כן]</small> <b>לא אמרן</b> <small>[אמרנו]</small> להתיר, <b>אלא</b> כשהריח הוא <b>דחבריה</b> <small>[של חבירו],</small> <b>אבל</b> כשהריח הרע הוא <b>דידיה</b> <small>[של עצמו]</small> — <b>לא</b> הותר הדבר.
<big>ה</big> <b>אתמר</b> <small>[נאמר] [נאמר]</small> שנחלקו חכמים בנושא דומה: אם היתה <b>צואה עוברת</b> לפניו ונעה ממקום למקום, מה דינה? <b>אביי אמר: מותר לקרות קריאת שמע</b> כנגדה, ו<b>רבא אמר: אסור לקרות קריאת שמע</b> כנגדה.
<b>אמר אביי: מנא אמינא לה</b> <small>[מניין אני אומר אותה,</small> את ההלכה הזו<small>]</small> — על בסיס דברי המשנה, <b>דתנן</b> <small>[ש</small>כן <small>שנינו</small> במשנה<small>]:</small> המצורע מטמא כל מקום שהוא נמצא בתוכו, ופסקו הלכה שאם היה <b>הטמא</b> (המצורע) <b>עומד תחת האילן והטהור עובר</b> תחת אותו אילן — <b>טמא,</b> שהמקום שמתחת לאילן נחשב כבית הנטמא כולו. ואולם אם היה ה<b>טהור עומד תחת האילן וטמא עובר</b> — <b>טהור. ואם עמד</b> הטמא — הטהור נהיה מיד <b>טמא. וכן</b> הדין <b>באבן המנוגעת</b> בנגע צרעת (עיין ויקרא י״ד:נ״ז) שאם היתה רק עוברת במקום — אינה מטמאה, ואם כן, נראה מכאן כי הטומאה נחשבת כמתפשטת בכל צד דווקא כאשר היתה קבועה במקום אחד.
<b>ו</b>אילו <b>רבא אמר לך</b> כתשובה לכך: <b>התם בקביעותא תליא מילתא</b> <small>[שם בקביעות</small> המקום <small>תלוי הדבר],</small> <b>דכתיב</b> <small>[שנאמר]</small> על המצורע <b>"בדד ישב מחוץ למחנה מושבו"</b> (ויקרא יג, מו), וטומאתו — במקום בו הוא יושב וקבוע. ואולם <b>הכא</b> <small>[כאן]</small> לגבי הצורך להרחיק מדבר המטונף, הלא <b>"והיה מחניך קדוש"</b> (דברים כג, טו) <b>אמר רחמנא</b> <small>[אמרה התורה]</small> ככלל לדבר, <b>והא ליכא</b> <small>[והרי אין]</small> קדושה וטהרה במקום זה.
בענין זה <b>אמר רב פפא: פי חזיר כצואה עוברת דמי</b> <small>[</small>הוא <small>נחשב].</small> על כך שואלים: <b>פשיטא</b> <small>[פשוט,</small> מובן מאליו<small>]!</small> ומשיבים: <b>לא צריכא</b> <small>[נצרכה</small> הלכה זו<small>]</small> <b>אף על גב דסליק מנהרא</b> <small>[כשעלה</small> החזיר מן הנהר], ואף שסביר להניח שבכגון זה נתנקה פיו במי הנהר, מכל מקום אין הוא מגיע לנקיון גמור.
<big>ו</big> <b>אמר רב יהודה: ספק צואה,</b> כלומר, שספק בידו אם היתה זו צואה או לא, והשאלה היא אם כן אם אסורה היא לענין אמירת דברים שבקדושה סמוך לה, או שאינה אסורה — <b>אסורה.</b> ואילו <b>ספק מי רגלים</b> — <b>מותרים. איכא דאמרי</b> <small>[יש שאומרים,</small> גרסה אחרת<small>],</small> ש<b>אמר רב יהודה: ספק צואה, בבית</b> — <b>מותרת,</b> שיש להניח שמן הסתם לא היתה צואה בתוך הבית, ואילו <b>באשפה</b> — הרי היא <b>אסורה.</b> ואילו <b>ספק מי רגלים</b> — <b>אפילו באשפה נמי</b> <small>[גם כן]</small>
<b>מותרים. סבר לה</b> <small>[סבור הוא]</small> <b>כי הא</b> <small>[כעין זה]</small> שאמר <b>רב המנונא,</b> ש<b>אמר רב המנונא:</b> במי רגלים <b>לא אסרה תורה אלא כנגד עמוד</b> הקילוח <b>בלבד.</b>
<b>וכ</b>דברי <b>ר' יונתן.</b> ש<b>ר' יונתן רמי</b> <small>[השליך,</small> הראה סתירה בין שני כתובים<small>]:</small> מצד אחד <b>כתיב</b> <small>[נאמר]</small> <b>"ויד תהיה לך מחוץ למחנה ויצאת שמה חוץ"</b> (שם, יג), הרי שלצרכיו די רק שיצא מחוץ למחנה, <b>וכתיב</b> <small>[ונאמר]</small> בפסוק אחר: <b>"ויתד תהיה לך</b> על אזנך והיה בשבתך חוץ וחפרת בה ושבת <b>וכסית את צאתך".</b> (שם, יד), הרי שיש גם חובת כיסוי!
ומתרץ: <b>הא</b> <small>[הרי]</small> <b>כיצד?</b> — <b>כאן</b> שחייבו אף <b>לכסות</b> — הרי זה <b>ב</b>צרכים <b>גדולים, כאן</b> שלא חייבו לכסות — <b>ב</b>צרכים <b>קטנים. אלמא</b> <small>[מכאן]</small> שבצרכים <b>קטנים לא אסרה תורה אלא כנגד עמוד בלבד. הא נפול לארעא</b> <small>[הרי</small> אם <small>נפלו לארץ]</small> — <b>שרי</b> <small>[מותרים],</small> <b>ורבנן</b> <small>[וחכמים]</small> <b>הוא</b> ש<b>גזרו בהו</b> <small>[בהם],</small> <b>וכי</b> <small>[וכאשר]</small> <b>גזרו בהו רבנן</b> <small>[בהם חכמים]</small> — <b>בודאן, אבל בספיקן</b> — <b>לא גזור</b> <small>[גזרו].</small>
<big>ז</big> ושואלים: <b>ובודאן עד כמה</b> זמן ובאיזה מצב אסורים מי רגלים באמירת דברי קדושה סמוך להם? <b>אמר רב יהודה אמר שמואל: כל זמן שמטפיחין,</b> שהם לחים עד כדי שיש בהם כדי להרטיב את הידים. <b>וכן אמר רבה בר בר חנה אמר ר' יוחנן: כל זמן שמטפיחין. וכן אמר עולא: כל זמן שמטפיחין.</b> ואילו <b>גניבא משמיה</b> <small>[משמו]</small> של <b>רב אמר:</b> אסורים הם <b>כל זמן שרשומן</b> (סימן שלהן) <b>ניכר</b> על הארץ.
על כך <b>אמר רב יוסף: שרא ליה מריה</b> <small>[ימחול לו אדונו</small> ה'<small>]</small> <b>לגניבא,</b> שוודאי לא יתכן שאמר רב דבר מעין זה, שהרי אפילו <b>השתא</b> <small>[עכשיו]</small> ב<b>צואה אמר רב יהודה אמר רב</b> שמ <b>כיון שקרמו פניה</b> והתיבשה במידה ידועה — <b>מותר</b> לקרוא כנגדה, ואם כן, <b>מי רגלים מיבעיא</b> <small>[צריך</small> להשמיענו<small>]?!</small>
על כך <b>אמר ליה</b> <small>[לו]</small> <b>אביי: מאי חזית</b> <small>[מה ראית]</small> <b>דסמכת אהא</b> <small>[שאתה סומך על</small> הלכה <small>זו]</small> <b>סמוך אהא</b> <small>[על</small> הלכה <small>זו]</small> ש<b>אמר רבה בר רב הונא אמר רב: צואה, אפילו</b> היא יבשה <b>כחרס</b> — <b>אסורה.</b>
ושאלו: <b>היכי דמי</b> <small>[כיצד</small> מה בדיוק <small>נחשב]</small> <b>צואה כחרס? אמר רבה בר בר חנה אמר ר' יוחנן: כל זמן שזורקה ואינה נפרכת,</b> נחשבת היא כלחה עדיין. <b>ואיכא דאמרי</b> <small>[ויש אומרים]:</small> <b>כל זמן שגוללה</b> ממקום למקום, <b>ואינה נפרכת.</b>
<b>אמר רבינא: הוה קאימנא קמיה</b> <small>[הייתי עומד לפני]</small> <b>רב יהודה מדיפתי חזא</b> <small>[ראה]</small> <b>צואה, אמר לי: עיין</b> (ראה) <b>אי</b> <small>[אם]</small> <b>קרמו פניה אי</b> <small>[</small>או <small>אם]</small> <b>לא. איכא דאמרי</b> <small>[יש שאומרים]</small> ש<b>הכי אמר ליה</b> <small>[לו]:</small> <b>עיין אי מפלאי אפלויי</b> <small>[אם סדוקה</small> היא סדקים], שאז נחשבת היא ליבשה.
מאחר שהביעו כבר דעות שונות בדברים, שואלים: <b>מאי הוי עלה</b> <small>[מה היה עליה,</small> בסיכומה של הלכה זו<small>]?</small> <b>אתמר</b> <small>[נאמר]</small> שנחלקו בכך הדעות. ששנינו: צואה היבשה <b>כחרס, אמימר אמר: אסורה, ומר זוטרא אמר מותרת. אמר רבא, הלכתא</b> <small>[הלכה]:</small> <b>צואה כחרס אסורה, ומי רגלים כל זמן שמטפיחין</b> אסורים.
על כך <b>מיתיבי</b> <small>[מקשים]</small> ממה ששנינו בברייתא: <b>מי רגלים כל זמן שמטפיחין</b> — <b>אסורין, נבלעו</b> בקרקע <b>או יבשו</b> במקומם — <b>מותרים. מאי לאו</b> <small>[האם לא]</small> דין מי רגלים ש<b>נבלעו דומיא</b> <small>[דומה]</small> לאלה ש<b>יבשו? מה יבשו ש</b>אז <b>אין</b> כבר <b>רשומן ניכר, אף נבלעו</b> — ש<b>אין רשומן ניכר.</b> ואם כן, בכל מקרה <b>הא</b> <small>[הרי]</small> אם <b>רשומן ניכר</b> — <b>אסור, אף על גב</b> ש<b>אין מטפיחין</b> עוד!
על כך מקשים קושיה שכנגד: <b>ולטעמיך אימא רישא</b> <small>[ולטעמך,</small> לשיטתך, <small>אמור</small> את <small>ההתחלה],</small> שנאמר שם: <b>כל זמן שמטפיחין</b> — <b>הוא</b> ש<b>אסור,</b> ואפשר להסיק מכאן: <b>הא</b> <small>[הרי]</small> אם אינם מטפיחים ורק <b>רשומן ניכר</b> — <b>שרי</b> <small>[מותר]!</small> <b>אלא מהא ליכא למשמע מינה</b> <small>[מזו אין לשמוע ממנה],</small> כלומר, אין להסיק מסקנות בדרך דיוק ממה שנאמר על מה שלא נאמר, אלא ללמוד כפשוטו בלבד.
ומעירים: <b>לימא כתנאי</b> <small>[נאמר</small> שיש פה מחלוקת <small>תנאים].</small> ששנינו בברייתא: <b>כלי שנשפכו ממנו מי רגלים, אסור לקרות קריאת שמע כנגדו.</b> ואולם <b>מי רגלים עצמן שנשפכו,</b> אם כבר <b>נבלעו</b> — <b>מותר,</b> ואם עדיין <b>לא נבלעו</b> — <b>אסור. ר' יוסי</b> חולק ו<b>אומר:</b> אסורים <b>כל זמן שמטפיחין.</b>
ומעתה מבררים את גוף הדברים: <b>מאי</b> <small>[מה]</small> פירושו של <b>"נבלעו" ומאי</b> <small>[ומה]</small> פירוש <b>"לא נבלעו" דקאמר</b> <small>[שאמר]</small> ה<b>תנא קמא</b> <small>[הראשון]?</small> <b>אילימא</b> <small>[אם תאמר]</small> ש<b>נבלעו</b> פירושו ש<b>אין מטפיחין,</b> ו<b>לא נבלעו</b> פירושו שעדיין הם <b>מטפיחין</b> — <b>ו</b>אם כן <b>אתא</b> <small>[בא]</small> <b>ר' יוסי למימר</b> <small>[לומר]:</small> <b>כל זמן שמטפיחין הוא</b> ש<b>אסור,</b> אבל <b>הא</b> <small>[הרי]</small> אם היה <b>רשומן ניכר</b> בלבד — <b>שרי</b> <small>[מותר],</small> ואם כן, <b>היינו</b> <small>[זוהי]</small> בדיוק שיטת ה<b>תנא קמא</b> <small>[הראשון],</small> ואין איפוא מחלוקת כלל! <b>אלא</b> יש לפרש <b>"נבלעו"</b> פירושו ש<b>אין רשומן ניכר, "לא נבלעו"</b> — שעדיין <b>רשומן ניכר. ואתא</b> <small>[ובא]</small> <b>ר' יוסי</b> והקל <b>למימר</b> <small>[לומר]</small> ש<b>כל זמן שמטפיחין הוא</b> ש<b>אסור, הא</b> <small>[הרי]</small> אם היה <b>רשומן ניכר</b> — <b>שרי</b> <small>[מותר]</small> ואם כן, דברים אלה שנאמרו קודם קשורים במחלוקת בין התנאים.
את ההכרח בפירוש זה דוחים: <b>לא,</b> אין הדבר מחוייב. אפשר לומר <b>דכולי עלמא</b> <small>[לדעת הכל]</small> <b>כל זמן שמטפיחין הוא</b> ש<b>אסור הא</b> <small>[הרי]</small> אם היה <b>רשומן ניכר</b> בלבד — <b>שרי</b> <small>[מותר],</small>

Daf 25b

<b>והכא</b> <small>[כאן]</small> <b>ב</b>מצב של <b>טופח על מנת להטפיח,</b> כלומר, רטוב עד כדי כך שיכול להרטיב אחרים, <b>איכא בינייהו</b> <small>[יש ביניהם]</small> הבדל למעשה, שלדעת תנא קמא צריך שהרטיבות תהיה טופח על מנת להטפיח ואילו ר' יוסי סבור שאף אם היה זה מטפיח בלבד — אסור.
<big>א</big> שנינו במשנה שאם <b>ירד לטבול</b> לקריו, צריך הוא לעשות את החישוב <b>אם יכול לעלות</b> ולהתלבש ולקרוא קריאת שמע עד הנץ החמה. על כך שואלים: <b>לימא תנא סתמא</b> <small>[האם לומר</small> ש<small>שנה</small> ר' יהודה הנשיא במשנה שיטה זו ב<small>סתם,</small> ללא ציון שם<small>]</small> ונלמד מכאן שהריהו סבור <b>כ</b>שיטת <b>ר' אליעזר</b> ש<b>אמר</b> שסוף זמן קריאת שמע הריהו <b>עד הנץ החמה?</b>
הנחה זאת נדחית מיד, <b>אפילו תימא</b> <small>[תאמר]</small> שהוא סבור <b>כ</b>דברי <b>ר' יהושע</b> החולק על ר' אליעזר ולדעתו זמן קריאת שמע של שחרית עד שלוש שעות, <b>ודלמא</b> <small>[ושמא]</small> שיטת המשנה כאן נשנתה לנוהגים <b>כותיקין.</b> שכן <b>אמר ר' יוחנן: ותיקין היו גומרין אותה,</b> את קריאת שמע, <b>עם הנץ החמה.</b>
<big>ב</big> <b>ו</b>עוד שנינו במשנה ש<b>אם</b> לחשבונו הוא <b>לאו</b> <small>[לא]</small> יכול להספיק לעלות ולהתלבש — <b>יתכסה במים ויקרא.</b> ושואלים: כיצד יכול הוא לקרוא, <b>והרי</b> אף על פי שראשו מעל למים מכל מקום זאת <b>לבו רואה את הערוה,</b> שהלא אין חציצה ביניהם כלל?
על כך <b>אמר ר' אלעזר, ואי תימא</b> <small>[ויש אומרים]</small> <b>ר' אחא בר אבא בר אחא משום</b> (בשם) <b>רבינו</b> (רב): כאן <b>במים עכורין שנו, דדמו כארעא סמיכתא</b> <small>[שנחשבים כאדמה סמיכה],</small> והריהם מהווים חציצה גמורה, ובכך די <b>שלא יראה לבו ערותו.</b>
ועוד בענין זה, <b>תנו רבנן</b> <small>[שנו חכמים]</small> בברייתא: אם היה יושב ב<b>מים צלולין</b> — <b>ישב בהן עד צוארו וקורא</b> קריאת שמע. <b>ויש אומרים</b> ש<b>עוכרן</b> את המים <b>ברגלו.</b>
על כך שואלים: <b>ותנא קמא</b> <small>[הראשון],</small> <b>והרי לבו רואה את הערוה</b> במים הצלולים! ומשיבים: <b>קסבר</b> <small>[הוא סבור,</small> לדעתו<small>]</small> גם אם <b>לבו רואה את הערוה</b> — <b>מותר.</b> שוב שואלים: <b>ו</b>במים הצלולים <b>הרי עקבו רואה את הערוה!</b> ומשיבים: גם בענין זה <b>קסבר</b> <small>[הוא</small> התנא קמא <small>סבור]</small> <b>עקבו רואה את הערוה</b> ש<b>מותר.</b>
ומעירים: אמנם <b>אתמר</b> <small>[נאמר]</small> שאם <b>עקבו רואה את הערוה</b> — <b>מותר,</b> ואולם עדיין צריך לברר מה יהיה הדין בשהיה עקבו <b>נוגע</b> בערווה האם מותר בכגון זה לקרוא קריאת שמע, או לא? <b>אביי אמר: אסור, ורבא אמר: מותר.</b> ומעירים: <b>רב זביד מתני לה להא שמעתא הכי</b> <small>[היה לומד את השמועה,</small> ההלכה, <small>הזו כך]</small> כפי שנאמר כאן. ואילו <b>רב חיננא בריה</b> <small>[בנו]</small> של <b>רב איקא מתני לה הכי</b> <small>[היה שונה כך,</small> בגרסה אחרת<small>]:</small> שביחס לעקבו <b>נוגע</b> בערווה — ל<b>דברי הכל אסור,</b> והמחלוקת היתה בכגון שעקבו <b>רואה</b> את הערווה, ש<b>אביי אמר: אסור,</b> ו<b>רבא אמר: מותר,</b> וטעמו: לפי ש<b>לא נתנה תורה למלאכי השרת,</b> והאדם באשר יש לו, בניגוד למלאכי השרת, ערווה, אינו יכול להישמר מכל זה. <b>והלכתא</b> <small>[והלכה</small> היא<small>]</small> שבעקבו <b>נוגע</b> — <b>אסור,</b> וב<b>רואה</b> בלבד — <b>מותר.</b>
<big>ג</big> <b>אמר רבא:</b> אם היתה <b>צואה</b> מונחת <b>בעששית</b> (כיסוי שקוף), <b>מותר לקרות קריאת שמע כנגדה.</b> אך אם היתה <b>ערוה</b> מכוסה <b>בעששית</b> שקופה, <b>אסור לקרות קריאת שמע כנגדה.</b> וטעם הדבר: <b>צואה בעששית מותר לקרות קריאת שמע כנגדה</b> שכן <b>צואה בכיסוי תליא מילתא</b> <small>[תלוי הדבר],</small> <b>והא מיכסיא</b> <small>[והרי</small> היא <small>מכוסה],</small> ואין זה חשוב אם היא נראית, וכפי שנאמר "וכיסית את צאתך" (דברים כג, יד). ואילו <b>ערוה בעששית אסור לקרות קריאת שמע כנגדה,</b> שכן <b>"ולא יראה בך ערות דבר"</b> (שם פסוק טו) <b>אמר רחמנא</b> <small>[אמרה התורה].</small> <b>והא קמיתחזיא</b> <small>[והרי היא נראית].</small>
<big>ד</big> <b>אמר אביי: צואה כל שהו,</b> כלומר, שהיה שיעורה קטן ביותר <b>מבטלה ברוק,</b> וכל עוד מכוסה היא ברוק אין בה איסור. על כך <b>אמר רבא: ו</b>צריך שיהא זה <b>רוק עבה</b> דווקא. <b>אמר רבא:</b> אם היתה <b>צואה</b> מונחת <b>ב</b>תוך <b>גומא</b> — אם רוצה, <b>מניח</b> את <b>סנדלו עליה</b> על הגומה ולכסות אותה, <b>וקורא קריאת שמע. בעא</b> <small>[שאל]</small> <b>מר בריה</b> <small>[בנו]</small> של <b>רבינא:</b> אם היתה ה<b>צואה דבוקה</b> ממש <b>בסנדלו</b> — <b>מאי</b> <small>[מה]</small> הדין? שמא במקרה זה נחשב הוא עצמו כמלוכלך. לשאלה זו לא נמצאה תשובה, ועל כן <b>תיקו</b> <small>[תעמוד]</small> במקומה ללא פתרון.
<big>ה</big> <b>אמר רב יהודה: גוי ערום אסור לקרות קריאת שמע כנגדו.</b> על כך שואלים: <b>מאי איריא</b> <small>[מדוע לימד</small> דווקא<small>]</small> ב<b>גוי? אפילו ישראל נמי</b> <small>[גם כן</small> אסור<small>]!</small> ומשיבים: <b>ישראל פשיטא ליה</b> <small>[פשוט לו]</small> ש<b>אסור</b> לו לקרוא כנגד ערוותו, <b>אלא גוי איצטריכא ליה</b> <small>[צריך</small> היה <small>לו</small> לומר<small>]</small> שכן <b>מהו דתימא</b> <small>[שתאמר],</small> אפשר היה לחשוב כי <b>הואיל וכתיב בהו</b> <small>[ונאמר בהם,</small> בגויים<small>]</small> <b>"אשר בשר חמורים בשרם"</b> (יחזקאל כג, כ), ועל כן אולי <b>אימא</b> <small>[הייתי אומר]</small> ש<b>כחמור בעלמא</b> <small>[סתם]</small> <b>הוא</b> ואין בו משום גילוי ערווה, על כן <b>קא משמע לן</b> <small>[השמיע לנו]</small> <b>דאינהו נמי איקרו</b> <small>[שהם,</small> אצלם <small>גם כן</small> הרי זו <small>נקראת]</small> <b>ערוה.</b> וראיה לדבר ממה <b>דכתיב</b> <small>[שנאמר]</small> בבני נח: <b>"וערות אביהם לא ראו"</b> (בראשית ט, כג), והרי אף שלא היה נח יהודי, בכל זאת מזכירים בו "ערווה".
<big>ו</big> <b>ו</b>עוד שנינו במשנה ש<b>לא יתכסה</b> אדם שנמצא בתוך מים וצריך לקרוא את שמע <b>לא במים הרעים ולא במי המשרה</b> של פשתן <b>עד שיטיל לתוכן מים.</b> ושואלים: <b>וכמה מיא רמי ואזיל</b> <small>[מים שופך והולך]?</small> שהרי אם הוא נמצא בתוך מי המישרה ודאי הם רבים, ובוודאי צריך להוסיף להם מים נקיים רבים כדי לבטל את המים הרעים! <b>אלא הכי קאמר</b> <small>[כך אמר]</small> <b>לא יתכסה לא במים הרעים ולא במי המשרה כלל. ו</b>אילו <b>מי רגלים</b> מאוסים <b>עד שיטיל לתוכן מים</b> נקיים, <b>ו</b>אז <b>יקרא</b> את שמע.
ולעומת זאת <b>תנו רבנן</b> <small>[שנו חכמים]</small> בברייתא מחלוקת בענין זה: <b>כמה יטיל לתוכן מים</b> כדי לבטל את מי הרגלים — <b>כל שהוא,</b> ודי בכך. ואילו <b>ר' זכאי אומר:</b> יש להוסיף <b>רביעית.</b>
על כך <b>אמר רב נחמן: מחלוקת</b> זו היא דווקא <b>לבסוף,</b> כשהיו כבר מי רגלים בכלי והוא רוצה לבטל אותם. <b>אבל</b> אם היו מים נקיים <b>בתחילה,</b> הרי מי הרגלים הנופלים שם מתבטלים והולכים עם נפילתם בכלי, ועל כן אין צורך אלא שיהא בכלי <b>כל שהן</b> (משהו) מים נקיים.
<b>ו</b>אילו <b>רב יוסף אמר:</b> שה<b>מחלוקת</b> היא לגבי כמות המים שצריכים להיות בכלי <b>לכתחילה. אבל לבסוף</b> ל<b>דברי הכל</b> צריך <b>רביעית.</b> ומסופר: <b>אמר ליה</b> <small>[לו]</small> <b>רב יוסף לשמעיה</b> <small>[לשמשו]:</small> <b>אייתי</b> <small>[הבא]</small> <b>לי רביעיתא דמיא</b> <small>[רביעית המים]</small> בתחילה, <b>כ</b>שיטת <b>ר' זכאי.</b>
<b>תנו רבנן</b> <small>[שנו חכמים]</small> בתוספתא בענין אותה בעיה בהרחבה: <b>גרף</b> (כלי המיוחד לכך) <b>של רעי</b> (צואה) או <b>עביט של מי רגלים</b> — <b>אסור לקרות קריאת שמע כנגדן, ואף על פי שאין בהם כלום,</b> שהם כמטונפים בכל עת. <b>ו</b>כנגד <b>מי רגלים עצמן</b> — אסור <b>עד שיטיל לתוכן מים. וכמה יטיל לתוכן מים</b> — <b>כל שהוא. ר' זכאי אומר: רביעית.</b> דבר זה נאמר <b>בין לפני המטה בין לאחר המטה,</b> כלומר, בין שהיה הכלי גלוי לפני המטה, ובין כשהיה מכוסה מתחת המטה. ואילו <b>רבן שמעון בן גמליאל אומר: לאחר המטה</b> — <b>קורא,</b> אבל <b>לפני המטה</b> — <b>אינו קורא, אבל מרחיק הוא ארבע אמות וקורא.</b> ו<b>ר' שמעון בן אלעזר</b> מחמיר יותר ו<b>אומר: אפילו בית</b> ששיעורו <b>מאה אמה</b> — <b>לא יקרא עד שיוציאם או שיניחם תחת המטה.</b>
<b>איבעיא להו</b> <small>[נשאלה להם,</small> לבני הישיבה<small>]</small> שאלה זו: <b>היכי קאמר</b> <small>[כיצד אמר,</small> מה היתה כוונתו<small>]</small> של רבן שמעון בן גמליאל. האם לפרש שאם היה הכלי <b>אחר המטה</b> — <b>קורא מיד,</b> ו<b>לפני המטה</b> — <b>מרחיק ארבע אמות וקורא, או דילמא הכי קאמר</b> <small>[שמא כך אמר]:</small> אם היה כלי זה <b>לאחר המטה</b> — <b>מרחיק ארבע אמות וקורא,</b> ואולם אם היה <b>לפני המטה</b> — <b>אינו קורא כלל.</b> כדי לפתור בעיה זו מביאים ברייתא אחרת.
<b>תא שמע</b> <small>[בוא</small> ו<small>שמע]</small> ראיה לדבר ממה ששנינו, <b>ר' שמעון בן אלעזר אומר: אחר המטה</b> — <b>קורא מיד, לפני המטה</b> — <b>מרחיק ארבע אמות. רבן שמעון בן גמליאל אומר: אפילו</b> ב<b>בית</b> גדול של <b>מאה אמה</b> — <b>לא יקרא עד שיוציאם או שיניחם תחת המטה.</b> ואם כן, למדנו מברייתא שאם היה הכלי תחת המטה — מותר לו לקרוא מיד.
על כך מעירים: <b>בעיין איפשיטא לן, מתנייתא קשיין אהדדי</b> <small>[בעייתנו נפתרה לנו,</small> ואולם <small>הברייתות קשות זו על זו],</small> שהדברים שנאמרו בברייתא אחת בשם רבן שמעון בן גמליאל נאמרו באחרת בשם ר' שמעון בן אלעזר. על כך מתרצים: <b>איפוך בתרייתא</b> <small>[הפוך</small> את <small>האחרונה]</small> ואמור שנשתבשו שמות בעלי הדעות.
תירוץ זה מעורר את התמיהה: <b>מה חזית דאפכת בתרייתא</b> <small>[ראית שהפכת</small> את <small>האחרונה]?</small> <b>איפוך קמייתא</b> <small>[הפוך</small> את <small>הראשונה]!</small>
ומוכיחים כי הדבר נעשה בהתאם לשיטות החכמים הללו בכלל כי <b>מאן שמעת ליה</b> <small>[מי שמעת אותו]</small> ש<b>אמר</b> כי <b>כוליה</b> <small>[כל]</small> ה<b>בית כארבע אמות דמי</b> <small>[נחשב]</small> — <b>ר' שמעון בן אלעזר היא,</b> שזו דעתו בהלכות עירובין (רב נסים), ובכן נראה שגם בהלכות אלו תהא זו דעתו, ויש איפוא לגרוס בברייתא בהתאם לכך.
<big>ז</big> <b>אמר רב יוסף: בעאי מיניה</b> <small>[שאלתי אותו]</small> את <b>רב הונא: מטה</b> שיש מתחתיה חלל פחות <b>משלשה</b> טפחים <b>פשיטא</b> <small>[ברור]</small> <b>לי</b> ש<b>כלבוד דמי</b> <small>[נחשב],</small> כלומר, כאילו חלל זה אינו קיים. כי להלכה נחשב חלל פחות משלושה טפחים כסתום. ועל מה היתה השאלה? במקרה שהיה גובה חלל זה <b>שלשה</b> טפחים, או <b>ארבעה, חמשה, ששה, שבעה, שמנה, תשעה</b> טפחים, <b>מהו? אמר ליה</b> <small>[לו]:</small> <b>לא ידענא</b> <small>[איני יודע].</small> ואילו בחלל שגובהו <b>עשרה</b> טפחים <b>ודאי לא מבעיא</b> <small>[נצרכה]</small> <b>לי</b> לשאול, שברור לי שהדבר נחשב כתחום אחר. <b>אמר</b> לו <b>אביי: שפיר עבדת</b> <small>[יפה עשית]</small> ש<b>לא איבעיא</b> <small>[נשאלה]</small> <b>לך,</b> שכן הלכה היא שכל הגבוה <b>עשרה</b> טפחים <b>רשותא אחריתא</b> <small>[רשות אחרת]</small> <b>היא.</b>
<b>אמר רבא</b> לסיכום הדברים: <b>הלכתא</b> <small>[הלכה]</small> אם כן, <b>פחות משלשה</b> טפחים <b>כלבוד דמי</b> <small>[נחשב]</small> הוא ומותר. <b>עשרה</b> — <b>רשותא אחריתא</b> <small>[רשות אחרת]</small> <b>היא.</b> ואילו <b>משלשה עד עשרה</b> — <b>היינו דבעא מיניה</b> <small>[זהו ששאל ממנו]</small> <b>רב יוסף מרב הונא ולא פשט ליה</b> <small>[פתר לו].</small> ולעיקר הלכה זו, <b>אמר רב: הלכה כר' שמעון בן אלעזר. וכן אמר</b> החכם <b>באלי אמר רב יעקב ברה</b> <small>[בנה]</small> של <b>בת שמואל: הלכה כר' שמעון בן אלעזר. ו</b>אילו <b>רבא אמר: אין הלכה כר' שמעון בן אלעזר.</b>
<big>ח</big> מסופר: <b>רב אחאי איעסק ליה לבריה</b> <small>[עסק אתו עם בנו]</small> להשיאו ל<b>בי</b> <small>[לביתו]</small> של <b>רב יצחק בר שמואל בר מרתא, עייליה</b> <small>[הכניסו]</small> <b>לחופה, ולא הוה מסתייעא מילתא</b> <small>[היה מצליח הדבר]</small> של הבעילה. <b>אזל בתריה לעיוני</b> <small>[הלך אחריו לבדוק],</small> <b>חזא</b> <small>[ראה]</small> <b>ספר תורה דמנחא</b> <small>[שמונח</small> שם<small>].</small> <b>אמר להו</b> <small>[להם]:</small> <b>איכו השתא</b> <small>[אם עכשיו]</small> <b>לא אתאי</b> <small>[</small>הייתי <small>בא]</small> <b>סכנתון לברי</b> <small>[</small>הייתם <small>מסכנים את בני]</small> להיענש בעוון זה במיתה. <b>דתניא</b> <small>[ש</small>הרי <small>שנינו</small> בברייתא<small>]:</small> <b>בית</b> (חדר) <b>שיש בו ספר תורה או תפילין אסור לשמש בו את המטה עד שיוציאם</b> מן החדר <b>או שיניחם כלי בתוך כלי.</b>
בענין זה <b>אמר אביי: לא שנו</b> שכלי בתוך כלי נחשב ככיסוי מספיק <b>אלא בכלי שאינו כליין</b> הקבוע של ספר התורה או התפילין, <b>אבל בכלי שהוא כליין</b> — <b>אפילו עשרה מאני</b> <small>[כלים]</small> <b>כחד מאנא דמי</b> <small>[כ</small>כלי <small>אחד נחשבים],</small> וצריך לכסותם בכלי נוסף, שאין רגילים להשתמש בו לצורך זה. <b>אמר רבא: גלימא</b>

Daf 26a

<b>אקמטרה</b> <small>[על תיבה המונחת על ארגז]</small> — <b>ככלי בתוך כלי דמי</b> <small>[מחשיבה</small> אותו<small>].</small> וכעין זה <b>אמר ר' יהושע בן לוי:</b> אם יש <b>ספר תורה</b> בחדר — <b>צריך לעשות לו מחיצה</b> הגבוהה <b>עשרה</b> טפחים אם רוצה לשמש מיטתו בחדר זה. ומסופר: <b>מר זוטרא איקלע לבי</b> <small>[הזדמן לבית]</small> <b>רב אשי, חזייה לדוכתיה</b> <small>[ראהו את מקום משכבו]</small> של <b>מר בר</b> <small>[בנו]</small> של <b>רב אשי דמנח ביה</b> <small>[שמונח בו]</small> <b>ספר תורה ועביד ליה</b> <small>[ועשויה לו]</small> <b>מחיצה עשרה. אמר ליה</b> <small>[לו]:</small> <b>כמאן</b> <small>[כמי]</small> עושה אתה דבר זה? <b>כ</b>שיטת <b>ר' יהושע בן לוי? אימר</b> <small>[אמור]</small> ש<b>אמר</b> זאת <b>ר' יהושע בן לוי</b> רק כפתרון בשעת הדחק וכגון באופן <b>דלית ליה ביתא אחרינא</b> <small>[שאין לו בית אחר],</small> ואילו <b>מר הא אית ליה ביתא אחרינא</b> <small>[אדוני הרי יש לו בית אחר],</small> ואם כן מדוע לא להעביר את ספר התורה למקום אחר כפתרון לכתחילה? <b>אמר ליה</b> <small>[לו]:</small> אכן <b>לאו אדעתאי</b> <small>[לא</small> עלה <small>על דעתי]</small> כדבריך.
<big>א</big> שנינו במשנה: <b>כמה ירחיק מהן</b> ממי רגלים <b>ומן הצואה</b> ויוכל לקרוא את שמע — <b>ארבע אמות. אמר רבא אמר רב סחורה אמר רב הונא: לא שנו</b> שדי בהרחקת ארבע אמות <b>אלא</b> כשהיתה הצואה <b>לאחוריו, אבל</b> אם היתה הצואה <b>לפניו</b> — <b>מרחיק</b> ממנה <b>מלא עיניו, וכן</b> הדין <b>לתפלה.</b>
על כך מקשים: <b>איני</b> <small>[כן היא]?!</small> <b>והא</b> <small>[והרי]</small> <b>אמר רפרם בר פפא אמר רב חסדא: עומד אדם כנגד בית הכסא ומתפלל!</b> ומתרצים: <b>הכא במאי עסקינן</b> <small>[כאן במה אנו עוסקים]?</small> — <b>בבית הכסא שאין בו צואה,</b> ולכן אין צורך להרחיק ממנו כל כך.
ושוב שואלים: <b>איני</b> <small>[כן הוא]?!</small> <b>והאמר</b> <small>[והרי אמר]</small> <b>רב יוסף בר חנינא: בית הכסא שאמרו</b> בכל דיני הרחקה דינו כך <b>אף על פי שאין בו צואה, ובית המרחץ שאמרו</b> להימנע בו מדברי קדושה, <b>אף על פי שאין בו אדם</b> ערום! <b>אלא הכא במאי עסקינן</b> <small>[כאן במה אנו עוסקים]</small> — <b>בחדתי</b> <small>[בחדש],</small> בבית שנבנה לצורך בית הכסא, ועדיין לא השתמשו בו.
על כך שואלים: <b>והא מיבעי ליה</b> <small>[והרי</small> כבר <small>נשאלה לו</small> שאלה זו<small>]</small> על ידי <b>רבינא,</b> ששאל: אם <b>הזמינו</b> (הכין) לבית <b>ל</b>צורך <b>בית הכסא, מהו</b> דינו? האם <b>יש</b> ל<b>זימון</b> תוקף כאן, <b>או אין</b> ל<b>זימון</b> תוקף? ועונים: <b>כי קא מבעיא ליה</b> <small>[כאשר נשאלה לו</small> השאלה<small>]</small> <b>לרבינא,</b> זה שנשאלה לו: <b>למיקם עליה לצלויי בגויה</b> <small>[לעמוד עליו,</small> בתוכו, <small>להתפלל בתוכו]</small> <b>אבל</b> לענין בית הכסא העומד <b>כנגדו</b> — <b>לא</b> שאל.
<b>אמר רבא: הני בתי כסאי דפרסאי</b> <small>[אותם בתי כסא של הפרסים]</small> <b>אף על גב דאית בהו</b> <small>[שיש בהם]</small> <b>צואה</b> — <b>כסתומין דמו</b> <small>[</small>הם <small>נחשבים]</small> שעשויים היו שהצואה תתגלגל ותצא מתחת לארץ ולא תישאר בתוכם.
<big>ב משנה</big> בהמשך לדיני טבילת בעל קרי להיטהר לתורה ותפילה דנים במקרה שאפילו אנשים שיש בהם טומאה חמורה, אם נוסף לכך נטמאו בטומאת קרי — חייבים הם לטבול ולהיטהר ממנה. ועל כן אפילו <b>זב</b> הטמא טומאת שבעה — <b>שראה קרי,</b> שאילולי היה זב היתה טומאתו בשל הקרי רק בת יום אחד, <b>ו</b>כן <b>נדה שפלטה שכבת זרע,</b> אף שהיא טמאה טומאה חמורה שעדיין אין הטבילה מועילה לה, <b>ו</b>כן <b>המשמשת</b> עם בעלה <b>שראתה</b> אחר כך <b>נדה</b> — <b>צריכין טבילה. ור' יהודה פוטר.</b>
<big>ג</big> <big>גמרא</big> <b>איבעיא להו</b> <small>[נשאלה להם</small> לבני הישיבה<small>]</small> שאלה זו: אדם שהוא <b>בעל קרי</b> וככזה הוא חייב בטבילה, ואולם אחר כך <b>ראה זיבה, ל</b>דעת <b>ר' יהודה מהו</b> דינו? ומפרשים את צדדי השאלה: האם נאמר <b>כי</b> <small>[כאשר]</small> <b>פטר ר' יהודה התם</b> <small>[שם</small> במשנתנו<small>]</small> <b>בזב שראה קרי, דמעיקרא</b> <small>[ש</small>כן <small>מתחילה]</small> <b>לאו בר טבילה הוא,</b> שאינו ראוי לטבילה, שהלא אינו יכול להטהר בה מטומאת זיבה. <b>אבל בעל קרי שראה זיבה, דמעיקרא</b> <small>[שמתחילה]</small> <b>בר</b> <small>[בן]</small> <b>טבילה הוא</b> (נתחייב בטבילה) ורק אחר כך נטמא טומאה חמורה שמא <b>מחייב</b> <small>[מחייב]</small> בו ר' יהודה, <b>או דילמא לא שנא</b> <small>[שמא אין</small> זה <small>שונה]</small> והוא פוטר בכל מקרה.
כדי לפתור את הבעיה <b>תא שמע</b> <small>[בוא</small> ו<small>שמע]</small> את הקטע האחרון של המשנה <b>המשמשת וראתה נדה צריכה טבילה, ור' יהודה פוטר. והא</b> <small>[והרי]</small> ה<b>המשמשת וראתה נדה</b> הריהי <b>כ</b>של <b>בעל קרי שראה זיבה דמיא</b> <small>[</small>היא <small>נחשבת],</small> שגם במקרה זה יש טומאה קלה מקודם, וטומאה חמורה אחר כך, <b>וקא</b> <small>[ובכל זאת]</small> <b>פוטר ר' יהודה,</b> ואם כן, <b>שמע מינה</b> <small>[למד ממנה]</small> שאין ר' יהודה מבדיל בין המקרים. ואכן, <b>תני</b> <small>[שנה]</small> <b>ר' חייא בהדיא</b> <small>[במפורש]:</small> <b>בעל קרי שראה זיבה צריך טבילה, ור' יהודה פוטר.</b>
<b>הדרן עלך מי שמתו</b>
<big>א משנה</big> במשנה זו מדובר על קביעת סוף זמן התפילות (מאירי). לדעת חכמים זמן <b>תפלת השחר</b> הוא <b>עד חצות</b> היום. <b>ר' יהודה אומר:</b> זמן תפילת שחרית מוגבל <b>עד ארבע שעות</b> מזריחת החמה בלבד. זמן <b>תפלת המנחה</b> לדעת חכמים הוא <b>עד הערב,</b> ו<b>ר' יהודה אומר: עד פלג המנחה</b> בלבד, כלומר, אמצע הזמן שמהקרבת תמיד של בין הערבים ועד הלילה, שהוא סוף שעת בין הערבים.
<b>תפלת הערב אין לה קבע,</b> שזמנה אינו מוגבל עד לשעה מסויימת בלילה, וזמנה במשך כל הלילה. ובגמרא עוד יבואר משום מה נקטו בלשון זו דווקא. <b>ו</b>הזמן <b>של מוספים</b> (תפלת מוסף) לדעת חכמים הוא <b>כל היום,</b> ו<b>ר' יהודה אומר</b> לשיטתו כי הזמן מוגבל <b>עד לשבע שעות</b> מן הזריחה.
<big>ב</big> <big>גמרא</big> שנינו במשנה בדרך סתמית כי זמן תפילת השחר נמשך שעות אחדות בתוך היום. <b>ורמינהו</b> <small>[ומשליכים,</small> מראים סתירה<small>]</small> לכך ממה ששנינו בברייתא: <b>מצותה</b> (של קריאת שמע בשחרית) <b>עם הנץ החמה, כדי שיסמוך גאולה</b> האמורה בברכות שלאחר קריאת שמע <b>לתפלה</b> הנאמרת מיד לאחר הנץ החמה, <b>ונמצא מתפלל ביום,</b> הרי שנקבע זמן תפילת שחרית מיד עם זריחת השמש!
על כך משיבים: ברייתא זו לא נתכוונה לקבוע הלכה מחייבת, אלא <b>כי תניא</b> <small>[כאשר שנוייה</small> הברייתא<small>]</small> <b>ההיא</b> הרי זה <b>לותיקין</b> המדקדקים במצוות. וכשם ש<b>אמר ר' יוחנן: ותיקין היו גומרים אותה,</b> את קריאת שמע של שחרית <b>עם הנץ החמה.</b> אבל לשאר האנשים שאינם מן הותיקין מותר לאחר תפילתם אף יותר מכן.
ומעתה מקשים בגמרא לצד אחר: <b>ו</b>האם <b>כולי עלמא</b> <small>[כל העולם]</small> סבורים שתפילת שחרית היא <b>עד חצות</b> היום <b>ותו לא</b> <small>[ולא עוד],</small> <b>והאמר</b> <small>[והרי אמר]</small> <b>רב מרי בריה</b> <small>[בנו]</small> של <b>רב הונא בריה</b> <small>[בנו]</small> של <b>ר' ירמיה בר אבא</b> שכך <b>אמר ר' יוחנן: טעה ולא התפלל ערבית</b> — <b>מתפלל בשחרית שתים,</b> טעה ולא התפלל <b>שחרית</b> — <b>מתפלל במנחה שתים.</b> הרי שזמן תפילת שחרית (או לפחות הזמן בו אפשר להשלים תפילת שחרית שחסרה) נמשך עד הערב!
ומשיבים: אכן, <b>כולי יומא מצלי ואזיל</b> <small>[כל היום מתפלל והולך]</small> ואין מונעים ממנו, אלא שאם התפלל <b>עד חצות, יהבי ליה</b> <small>[נותנים לו]</small> <b>שכר תפלה בזמנה,</b> ואולם אם התפלל לאחר מכן, הרי <b>מכאן ואילך, שכר תפלה</b> — <b>יהבי ליה</b> <small>[נותנים לו],</small> <b>שכר תפלה בזמנה</b> — <b>לא יהבי ליה</b> <small>[אין נותנים לו].</small>
<big>ג</big> בקשר לנושא זה של השוכח להתפלל ורוצה להשלים <b>איבעיא להו</b> <small>[נשאלה להם</small> לבני בית המדרש<small>]</small> שאלה זו: אם <b>טעה ולא התפלל מנחה, מהו</b> הדין לענין <b>שיתפלל</b> תפילת <b>ערבית שתים</b> (פעמיים)? ומפרטים את צדדי השאלה: <b>אם תמצי</b> <small>[תרצה]</small> <b>לומר,</b> אף אם תחליט שזה ש<b>טעה ולא התפלל ערבית</b> תקנתו שיהא <b>מתפלל שחרית שתים,</b> הרי אפשר לומר שהטעם <b>משום דחד יומא</b> <small>[שיום אחד]</small> <b>הוא, דכתיב</b> <small>[ש</small>כן <small>נאמר]:</small> <b>"ויהי ערב ויהי בקר יום אחד"</b> (בראשית א, ה), והרי שהערב והיום הבא אחריו יחידה אחת הם. <b>אבל הכא</b> <small>[כאן]</small> במקרה שלנו הלא <b>תפלה במקום קרבן היא</b> באה, <b>ו</b>כמו בקרבנות אפשר לומר גם כאן כי <b>כיון</b> ש<b>עבר יומו בטל קרבנו,</b> ואין אם כן עוד דרך להשלים חסרון זה. <b>או דילמא</b> <small>[שמא]</small> <b>כיון דצלותא רחמי</b> <small>[שתפילה</small> בקשת <small>רחמים]</small> <b>היא,</b> ואם כן <b>כל אימת דבעי מצלי ואזיל</b> <small>[כל זמן שרוצה מתפלל והולך].</small>
<b>תא שמע</b> <small>[בוא</small> ו<small>שמע]</small> פתרון לשאלה זו ממה ש<b>אמר רב הונא בר יהודה אמר ר' יצחק אמר ר' יוחנן:</b> אם <b>טעה ולא התפלל מנחה</b> — <b>מתפלל ערבית שתים, ואין בזה משום</b> ש<b>עבר יומו בטל קרבנו.</b>
על אפשרות זו להשלים תפילה שלא נאמרה בזמנה <b>מיתיבי</b> <small>[מקשים]</small> עתה ממה ששנינו בברייתא. פירוש הנאמר <b>"מעוות לא יוכל לתקון וחסרון לא יוכל להמנות"</b> (קהלת א, טו) הוא כך: <b>"מעות לא יוכל לתקן"</b> — הכוונה ל<b>זה שבטל קריאת שמע של ערבית וקריאת שמע של שחרית, או תפלה של ערבית או תפלה של שחרית. "וחסרון לא יוכל להמנות"</b> — הכוונה ל<b>זה שנמנו חביריו</b> והחליטו <b>לעשות דבר מצוה, ו</b>הוא <b>לא נמנה עמהם</b> ושוב לא יוכל להצטרף עימם בכך. הרי שבברייתא זו מובא בפשטות שביטול תפילה אין לו עוד תקנה.
כדי לתרץ קושי זה <b>אמר ר' יצחק אמר ר' יוחנן: הכא במאי עסקינן</b> <small>[כאן</small> בברייתא זו <small>במה אנו עוסקים]</small> — באופן <b>שבטל</b> תפילה <b>במזיד,</b> והוא שאין לו תקנה, ואולם מי שטעה ולא התפלל — יכול להשלים תפילתו.
<b>אמר רב אשי: דיקא נמי</b> <small>[מדוייק גם כן],</small> כדבריך מסגנון הדברים, <b>דקתני</b> <small>[ששנינו]</small> בברייתא לשון <b>"בטל", ולא קתני</b> <small>[שנינו]</small> לשון <b>"טעה",</b> והרי שבטעה ההלכה שונה. ומסכמים: אכן, <b>שמע מינה</b> <small>[למד ממנה]</small> מהוכחה זו.

Daf 26b

<big>א</big> בדומה למקרה שהובא <b>תנו רבנן</b> <small>[שנו חכמים]</small> בברייתא: אם <b>טעה ולא התפלל מנחה</b> של חול <b>בערב שבת</b> — <b>מתפלל בליל שבת שתים</b> של שבת. <b>טעה ולא התפלל מנחה בשבת</b> — <b>מתפלל במוצאי שבת שתים</b> של חול. <b>מבדיל</b> (אומר "אתה חוננתנו" בברכת "חונן הדעת" להבדיל בין שבת לחול) <b>ב</b>תפילה ה<b>ראשונה,</b> לפי שהיא תפילת ערבית ממש, <b>ואינו מבדיל בשניה,</b> שכן היא במקום תפילת מנחה שאינה צריכה להבדלה. <b>ו</b>יתר על כן, <b>אם הבדיל בשניה ולא הבדיל בראשונה</b> — <b>שניה עלתה לו</b> (נחשבת לו) ויצא בה ידי חובה, ואילו ה<b>ראשונה לא עלתה לו.</b>
מתוך פסק ההלכה האחרון אפשר להוציא מסקנות מסויימות, ועל כך מעירים: <b>למימרא</b> <small>[האם לומר]</small> שמ <b>כיון</b> ש<b>לא אבדיל בקמייתא</b> <small>[הבדיל ב</small>תפילה ה<small>ראשונה]</small> הרי זה <b>כמאן</b> <small>[כמי]</small> ש<b>לא צלי דמי, ומהדרינן ליה</b> <small>[התפלל נחשב, ומחזירים אותו]?</small> ואם כן נסיק מכאן שכל שלא הבדיל בתפילה יחזור ויתפלל.
ומביאים ראיה מן התוספתא לסתור הנחה זו, <b>ורמינהו</b> <small>[ומשליכים</small> מראים סתירה<small>]</small> לדבר ממה ששנינו בברייתא: אם <b>טעה ולא הזכיר גבורות גשמים</b> ("משיב הרוח ומוריד הגשם") <b>ב</b>ברכת <b>תחיית המתים,ו</b>כן אם לא הזכיר <b>שאלה</b> (הבקשה על הגשם, "ותן טל ומטר") <b>בברכת השנים</b> — <b>מחזירין אותו</b> להתפלל בשנית. ואולם אם שכח לומר <b>הבדלה ב</b>ברכת <b>"חונן הדעת"</b> — <b>אין מחזירין אותו, מפני שיכול לאומרה</b> (את ההבדלה) <b>על הכוס</b> לעצמה. הרי שאי אמירת הבדלה אינה מעכבת את התפילה! סתירה זו לא נתיישבה ועל כן היא נשארת <b>קשיא</b> <small>[קשה],</small> בלא שינתן לה פתרון.
<big>ב</big> למחלוקת בין חכמים ור' יהודה בקביעת זמני התפילות יש רקע מעמיק המתבטא גם במחלוקת מאוחרת של אמוראים. וכך <b>איתמר</b> <small>[נאמר],</small> <b>ר' יוסי בר' חנינא אמר: תפלות אבות תקנום.</b> שראשית הקביעה של תפילות שלוש פעמים ביום (אף כי לא בלשונן המאוחרת) קדומה היא ושורשה עוד בימי האבות. ואילו <b>ר' יהושע בן לוי</b> סבור כי <b>תפלות כנגד תמידין תקנום.</b> כלומר, שהתפילות מקבילות לקרבנות התמיד שבמקדש, וצמודות לזמניהם ולאופיים.
ומעירים: <b>תניא כוותיה</b> <small>[שנויה</small> ברייתא <small>כשיטתו]</small> של <b>ר' יוסי בר' חנינא, ותניא כוותיה</b> <small>[ושנויה</small> ברייתא <small>כשיטתו]</small> של <b>ר' יהושע בן לוי.</b> ומפרטים: <b>תניא כוותיה</b> <small>[שנויה</small> ברייתא <small>כשיטתו]</small> של <b>ר' יוסי בר' חנינא: אברהם תקן תפלת שחרית,</b> וכפי <b>שנאמר</b> כאשר בא אברהם לראות את סדום ביום לאחר שהתפלל עליה: <b>"וישכם אברהם בבקר אל המקום אשר עמד שם</b> את פני ה' "(בראשית יט, כז) ומתוך הענין, ואף מצד הלשון יודעים אנו ש<b>אין</b> משמעות לשון <b>"עמידה" אלא</b> ביטוי ל<b>תפלה,</b> וכפי <b>שנאמר</b> לשון זו בקשר לתפילת פינחס אחר המגיפה: <b>"ויעמד פינחס ויפלל ותעצר המגפה""</b> (תהלים קו, ל). והרי שאברהם כבר נהג לעמוד בתפילה בשעות הבוקר.
<b>יצחק תקן תפלת מנחה,</b> וכפי <b>שנאמר "ויצא יצחק לשוח בשדה לפנות ערב"</b> (בראשית כד, סג), <b>ואין</b> משמעות לשון <b>"שיחה" אלא</b> ביטוי ל<b>תפלה,</b> וכפי <b>שנאמר "תפלה לעני כי יעטף ולפני ה' ישפך שיחו"</b> (תהלים קב, א). הרי שיצחק הוא הראשון ההולך לשוח—להתפלל לפנות ערב, בזמן המנחה.
 ואילו <b>יעקב תקן תפלת ערבית,</b> וכפי <b>שנאמר: "ויפגע במקום וילן שם</b> כי בא השמש<b>"</b> (בראשית כח, יא) <b>ואין</b> משמעות לשון <b>"פגיעה" אלא</b> ביטוי ל<b>תפלה,</b> וכפי <b>שנאמר</b> בדברי ה' לירמיהו: <b>"ואתה אל תתפלל בעד העם הזה ואל תשא בעדם רנה ותפלה ואל תפגע בי</b> כי אינני שומע אותך <b>" (ירמיהו ז, טז), הרי שיעקב התפלל בשעות בוא השמש —</b> שעת ערב.
<big>ג</big> <b>ותניא כוותיה</b> <small>[ושנויה</small> ברייתא <small>כשיטתו]</small> של <b>ר' יהושע בן לוי</b> שדיני התפילה נסמכים על דיני הקרבנות: <b>מפני מה אמרו</b> חכמים שזמן <b>תפלת השחר עד חצות</b> היום — <b>שהרי</b> קרבן <b>תמיד של שחר</b> אף שכרגיל מקריבים אותו בהשכמה, מותר שיהיה <b>קרב והולך עד חצות. ור' יהודה אומר:</b> דעתי זו שזמן תפילת שחרית <b>עד ארבע שעות</b> בלבד נסמכת על זה <b>שהרי תמיד של שחר קרב והולך עד ארבע שעות.</b>
<b>ומפני מה אמרו</b> חכמים שזמן <b>תפלת המנחה עד הערב</b> — <b>שהרי</b> היא נסמכת על תמיד של בין הערביים, ו<b>תמיד של בין הערבים קרב והולך עד הערב.</b> ו<b>ר' יהודה אומר</b> שזמן תפילת המנחה <b>עד פלג המנחה</b> בלבד, <b>שהרי</b> לשיטתו <b>תמיד של בין הערבים קרב והולך עד פלג המנחה.</b>
<b>ומפני מה אמרו</b> ש<b>תפלת הערב אין לה קבע</b> — <b>שהרי</b> על שריפת <b>אברים ופדרים</b> (חלבי הקרבנות) <b>שלא נתעכלו</b> באש המזבח <b>מבערב,</b> שהם נשארים על המזבח ו<b>קרבים והולכים כל הלילה.</b>
<b>ומפני מה אמרו</b> שהזמן <b>של</b> תפילת ה<b>מוספין כל היום</b> — <b>שהרי קרבן של מוספין קרב כל היום.</b> ואילו לדעת <b>ר' יהודה</b> ש<b>אומר</b> שזמן תפילת המוספים הוא <b>עד שבע שעות</b> ביום, זהו משום <b>שהרי קרבן מוסף קרב והולך עד שבע שעות.</b> עוד שנינו בברייתא שלזמן המנחה שני מועדים, מנחה גדולה ומנחה קטנה.
ומבארים את ההבדל בזמן שניהם: <b>ואיזו היא מנחה גדולה — משש שעות ומחצה</b> מהזריחה <b>ולמעלה,</b> כלומר, חצי שעה אחרי חצות היום והלאה שהוא הזמן המוקדם ביותר שבו מקריבים תמיד של בין הערביים, בערב פסח שחל להיות בשבת. <b>ואיזו היא מנחה קטנה</b> — <b>מתשע שעות ומחצה</b> והלאה, שהוא הזמן שבו מקריבים כרגיל את קרבן התמיד של בין הערביים.
אגב הבאת הדברים <b>איבעיא להו</b> <small>[נשאלה להם],</small> לבני הישיבה שאלה זו: <b>ר' יהודה</b> שקבע את זמן המנחה עד לפלג המנחה, האם <b>פלג מנחה קמא</b> <small>[ראשונה,</small> כלומר מנחה גדולה<small>]</small> <b>קאמר</b> <small>[אמר]</small> <b>או פלג מנחה אחרונה</b> (קטנה) <b>קאמר</b> <small>[אמר]?</small> <b>תא שמע</b> <small>[בוא</small> ו<small>שמע]</small> תשובה מפורשת לכך בברייתא. <b>דתניא</b> <small>[ש</small>כן <small>שנינו</small> בברייתא<small>],</small> <b>ר' יהודה אומר: פלג המנחה אחרונה אמרו, והיא אחת עשרה שעות חסר רביע</b> אחר הזריחה (שהן שעה ורבע לפני השקיעה).
בכל אופן ברור כי ברייתא זו מסמיכה את דיני התפילות על הקרבנות, ומכאן ניתן לשאול: <b>נימא תיהוי תיובתיה</b> <small>[האם נאמר שתהיה</small> זו <small>קושיה חמורה]</small> על <b>ר' יוסי בר' חנינא?</b> שלדעתו האבות הם שתיקנו את התפילות! על כך <b>אמר ר' יוסי בר' חנינא: לעולם אימא</b> <small>[</small>יכול <small>אני לומר]</small> <b>לך,</b> אמנם <b>תפלות, אבות תקנום,</b> אלא ש<b>אסמכינהו רבנן אקרבנות</b> <small>[הסמיכום חכמים על הקרבנות],</small> בקביעת זמנן ובשאר פרטים, אף כי אינם נובעים ממקור משותף. <b>דאי</b> <small>[שאם]</small> <b>לא תימא הכי</b> <small>[תאמר כן]</small> שאף ר' יוסי בר' חנינא מסכים שיש בכל זאת קשר מסויים בין דיני הקרבנות והתפילות, <b>תפלת מוסף ל</b>דעת <b>ר' יוסי בר' חנינא מאן</b> <small>[מי]</small> <b>תקנה,</b> שוודאי אינה נכנסת במסגרת תפילת האבות. <b>אלא</b> ודאי אף לדעתו <b>תפלות אבות תקנום, ואסמכינהו רבנן</b> <small>[ו</small>אחר כך <small>הסמיכום חכמים]</small> על דיני ה<b>קרבנות.</b>
<big>ד</big> שנינו במשנה ש<b>ר' יהודה אומר</b> שזמן תפילת שחרית <b>עד ארבע שעות</b> ביום. <b>איבעיא להו</b> <small>[נשאלה להם,</small> לבני הישיבה<small>]</small> שאלה זו: האם <b>"עד"</b> שאמר ר' יהודה האם הכוונה היא <b>ועד בכלל,</b> שזמן תפילת שחרית כולל גם את השעה הרביעית, <b>או דילמא</b> <small>[שמא]</small> הכוונה היא <b>עד ולא עד בכלל,</b> שכבר בשעה הרביעית עצמה אין להתפלל?! <b>תא שמע</b> <small>[בוא</small> ו<small>שמע]</small> פתרון לבעיה ממה ששנינו במשנה ש<b>ר' יהודה אומר</b> שזמן תפילת מנחה <b>עד פלג המנחה.</b> ומעתה <b>אי אמרת בשלמא</b> <small>[נניח אם אומר אתה]</small> שכוונתו <b>עד ולא עד בכלל</b> — <b>היינו דאיכא</b> <small>[זהו שיש,</small> הבדל<small>]</small> <b>בין</b> שיטת <b>ר' יהודה לרבנן</b> <small>[ל</small>שיטת <small>חכמים].</small> <b>אלא אי אמרת</b> <small>[אם אומר אתה]</small> ש<b>עד ועד בכלל,</b> אם כן שיטת <b>ר' יהודה</b>

Daf 27a

<b>היינו</b> <small>[זוהי]</small> ממש שיטת <b>רבנן</b> <small>[חכמים]!</small>
את ההוכחה הזו דוחים מיד: <b>אלא מאי</b> <small>[מה],</small> אף אם נניח ש<b>עד ולא עד בכלל,</b> גם אז לא יהיו הדברים מתקבלים שכן <b>אימא סיפא</b> <small>[אמור</small> את הסוף של המשנה<small>]:</small> <b>ו</b>זמנם <b>של</b> תפילות ה<b>מוספין כל היום. ר' יהודה אומר: עד שבע שעות. ותניא</b> <small>[ושנינו</small> בברייתא<small>]:</small> <b>היו לפניו</b> חובת <b>שתי תפלות, אחת של מוסף ואחת של מנחה</b> — <b>מתפלל</b> בתחילה <b>של מנחה ו</b>רק <b>אחר כך של מוסף,</b> כיון <b>שזו,</b> המנחה, <b>תדירה, וזו,</b> מוסף, <b>אינה תדירה.</b> שתפילת המוסף מתפללים רק בשבתות בראשי חודשים ובמועדים, ויש איפוא לנהוג כפי הכלל שתדיר קודם לשאינו תדיר. <b>ר' יהודה אומר: מתפלל</b> בתחילה <b>של מוסף ו</b>רק <b>אחר כך של מנחה,</b> מאחר <b>שזו,</b> מוסף, <b>עוברת,</b> כלומר זמנה מוגבל יותר, <b>וזו,</b> מנחה, <b>אינה עוברת,</b> שעדיין יש שהות להתפלל מנחה עד זמן פלג המנחה.
והמסקנה הנוגעת לענייננו מדברים אלה היא: <b>אי אמרת בשלמא</b> <small>[נניח אם אומר אתה]</small> כי כשאומרים <b>"עד"</b> הרי זה <b>ועד בכלל, היינו דמשכחת</b> <small>[זהו שאתה מוצא,</small> שאתה מסוגל למצוא<small>]</small> <b>להו שתי תפילות בהדי הדדי</b> <small>[יחד].</small> <b>אלא אי אמרת</b> <small>[אם תאמר]</small> כי <b>"עד"</b> הוא <b>ולא עד בכלל,</b> הרי "עד שבע שעות" משמעו עד תחילת השעה השביעית, עד חצות היום, ואם כן <b>היכי משכחת להו</b> <small>[איך תמצא אותן]</small> <b>שתי תפלות בהדי הדדי</b> <small>[יחד]?</small> שהלא <b>כיון דאתיא</b> <small>[שבאה]</small> <b>לה</b> שעתה <b>של</b> תפילת ה<b>מנחה</b> שהיא חצי שעה לאחר חצות היום, כבר <b>אזלא</b> <small>[הלכה]</small> <b>לה</b> שעתה <b>של</b> תפילת ה<b>מוספין.</b>
<b>אלא מאי</b> <small>[מה]</small> תאמר, כי <b>"עד"</b> הוא <b>ועד בכלל,</b> אם כן <b>קשיא רישא</b> <small>[קשה ההתחלה]</small> כפי שבארנו קודם לגבי פלג המנחה, ו<b>מאי איכא</b> <small>[מה</small> הבדל בהלכה <small>יש]</small> <b>בין</b> שיטת <b>ר' יהודה ל</b>שיטת <b>רבנן</b> <small>[חכמים]?</small> על כך משיבים: <b>מי סברת דהאי</b> <small>[האם סבור אתה שזה]</small> <b>"פלג מנחה" פלג</b> מנחה <b>אחרונה קאמר</b> <small>[אמר]?</small> לא זו היתה כוונתו, כי אם <b>פלג ראשונה קאמר</b> <small>[אמר],</small> ו"עד פלג המנחה" פירושו עד אחרי חציה הראשון של שעת המנחה, <b>ו</b>אילו כאשר הזכיר אחת עשרה שעות <b>הכי קאמר</b> <small>[וכך אמר,</small> כך התכוון לומר<small>]:</small> <b>אימת נפיק</b> <small>[אימתי יוצא]</small> <b>פלג ראשונה ועייל</b> <small>[ונכנס]</small> <b>פלג אחרונה</b> — <b>מכי נפקי</b> <small>[מכאשר,</small> מהזמן בו יוצאות] <b>אחת עשרה שעות חסר רביע.</b> ואם כן נמצא סגנון דבריו של ר' יהודה אחיד, וכוונתו תמיד "עד ועד בכלל".
<big>א</big> המסקנה המעשית אשר הועלתה מהדיון בדברי ר' יהודה היא שלדבריו מותר להתפלל שחרית עד סוף ארבע שעות ביום. כסיוע לדבר <b>אמר רב נחמן: אף אנן נמי תנינן</b> <small>[אנחנו גם כן שנינו]</small> ענין זה במשנה במסכת עדויות.
ששנינו ש<b>ר' יהודה בן בבא העיד על חמשה דברים</b> בהלכה: ילדה יתומה לפני בגרותה שהשיאו אותה אמה או אחיה, וכשהיא מגיעה לבגרות יכולה היא למאן לחיות עם בעלה, ועל ידי זה להפקיע את קשר הנישואין ביניהם מעיקרו. כרגיל מתרחקים מן המיאונים, ואולם במקרים מסויימים מתברר כי אם יהיו נישואיה של ילדה זו בעלי תוקף, יגרום הדבר לבעיה ביחס לחליצה ויבום. על מקרים אלה העיד ר' יהודה בן בבא <b>שממאנין,</b> כלומר משדלים <b>את הקטנה</b> שתמאן בבעלה. ועל ידי כך יפתר הסיבוך בנושא זה. <b>ו</b>עוד העיד <b>שמשיאין את האשה</b> שרצתה להינשא שנית לאחר ששמעה על מות בעלה, <b>על פי עד אחד,</b> ואין דורשים כאן (כבשאר עדויות שבתורה) שני עדים כשרים. <b>ו</b>עוד העיד מענין מעשה <b>על תרנגול שנסקל בירושלים על שהרג את הנפש.</b> ללמדנו, שהדין בתורה (שמות כא, כח) המחייב לסקול שור שהרג אדם, כולל גם את שאר בעלי החיים <b>ו</b>כן העיד <b>על יין בן ארבעים יום שנתנסך על גבי המזבח. ו</b>כן העיד <b>על</b> מעשה שהיה ב<b>תמיד של שחר שקרב</b> (הוקרב) <b>בארבע שעות</b> ביום.
מעדות אחרונה זו, שהיא על פי שיטתו של ר' יהודה (שהרי לא העיד על שעה מאוחרת מזו) <b>שמע מינה</b> <small>[למד מכאן]</small> כי אכן <b>"עד ועד בכלל".</b> ומסכמים: אכן <b>שמע מינה</b> <small>[למד ממנה].</small>
מתוך הסתמכות על משנה זו <b>אמר רב כהנא: הלכה כר' יהודה, הואיל ותנן בבחירתא כוותיה</b> <small>[ושנינו ב</small>משנה <small>המובחרת</small> במסכת עדויות <small>כמותו],</small> ומאחר שנפסקה הלכה ככל המשניות במסכת עדויות, הרי שדברי תנא הנוטים לשיטת ר' יהודה משמעותם ההלכתית פסיקת ההלכה כדעתו.
<big>ב</big> על סמך דברים אלה נגשים עתה לברר <b>ועל התמיד של שחר שקרב בארבע שעות, מאן תנא להא דתנן</b> <small>[מי שנה את</small> המשנה הזו ששנינו] על הנאמר במן שירד לבני ישראל במדבר. הפסוק <b>"</b>וילקטו אותו בבוקר בבוקר איש כפי אכלו <b>וחם השמש ונמס"</b> (שמות טז, כא), ולדעת תנא זה שעה זו היתה <b>בארבע שעות</b> ביום.
ותוהים: <b>אתה אומר</b> ששעה זו שבה "חם השמש" היא <b>בארבע שעות, או אינו</b> כן אלא ששעה זו הריהי <b>בשש שעות?!</b> אלא <b>כשהוא,</b> הכתוב <b>אומר "כחם היום"</b> (בראשית יח, א) <b>הרי שש שעות</b> כבר <b>אמור,</b> ששעה זו מכונה במקרא "כחום היום", <b>הא</b> <small>[הרי]</small> <b>מה,</b> באיזו דרך <b>אני מקיים</b> את דברי הכתוב <b>"וחם השמש ונמס"</b> — בזמן מוקדם יותר, כלומר, <b>בארבע שעות.</b> ומעתה <b>מני</b> <small>[</small>שיטת <small>מי היא]</small> ברייתא זו? שהרי אינה <b>לא</b> כשיטת <b>ר' יהודה ולא</b> כשיטת <b>רבנן</b> <small>[חכמים].</small> שכן <b>אי</b> <small>[אם]</small> שיטת <b>ר' יהודה</b> היא — הלא <b>עד ארבע שעות נמי צפרא</b> <small>[גם כן בוקר]</small> <b>הוא!</b> שהרי לדעתו עדיין מקריבים אז תמיד של שחר, והרי נאמר שהלקיטה עצמה היתה בבוקר. <b>אי</b> <small>[</small>ו<small>אם]</small> כשיטת <b>רבנן</b> <small>[חכמים]</small> — הלא <b>עד חצות נמי צפרא</b> <small>[גם כן בוקר]</small> <b>הוא,</b> שהרי לדעתם קרבן תמיד של שחר קרב עד חצות היום, ולכאורה אם כן לפנינו שיטה חדשה לגמרי.
על כך משיבים: <b>אי בעית אימא</b> <small>[אם תרצה אמור]</small> ופרש את הדבר כשיטת <b>ר' יהודה, אי בעית אימא</b> <small>[אם תרצה אמור]</small> ופרש את הדבר כשיטת <b>רבנן</b> <small>[חכמים].</small> ומפרטים: <b>אי בעית אימא</b> <small>[אם תרצה אמור]</small> שזו שיטת <b>רבנן</b> <small>[חכמים],</small> ופרש כך: <b>אמר קרא</b> <small>[הכתוב]</small> <b>"בבקר בבקר"</b> ("וילקטו אותו בבוקר בבוקר איש כפי אכלו וחם השמש ונמס". להורות שהלקיטה היתה בשעות הבוקר המוקדמות, ו<b>חלקהו,</b> את הבוקר — הנמשך לדעת חכמים עד חצות — <b>לשני בקרים,</b> ו"בבוקר בבוקר" פירושו: חציו הראשון של הבוקר — עד תחילת ארבע שעות. <b>ואי בעית אימא</b> <small>[ואם תרצה אמור]</small> כשיטת <b>ר' יהודה,</b> ופירוש הדבר לשיטתו הוא: <b>האי</b> <small>[זו]</small> המלה <b>"בקר"</b> שהיא <b>יתירא</b> <small>[יתירה]</small> בכתוב "בבוקר בבוקר" משמעו — <b>להקדים לו שעה אחת.</b> על כל פנים <b>דכולי עלמא מיהא</b> <small>[לדעת הכל לפחות]</small> <b>"וחם השמש ונמס"</b> הריהו <b>בארבע שעות</b> ביום.
ועל כך שואלים: <b>מאי משמע</b> <small>[מה המשמעות]?</small> כלומר, כיצד נובע דבר זה מן הכתוב? <b>אמר ר' אחא בר יעקב: אמר קרא</b> <small>[הכתוב]</small> <b>"וחם השמש ונמס",</b> ואפשר ללמוד מדיוק לשון הכתוב — <b>איזו היא שעה שהשמש חם ו</b>אולם עדיין <b>הצל צונן</b> (ולא הגיע ל"כחום היום" שהכל חם) — <b>הוי אומר בארבע שעות.</b>
<big>ג</big> שנינו במשנה שלדעת התנא קמא <b>תפלת המנחה</b> זמנה <b>עד הערב,</b> ולדעת ר' יהודה זמנה עד פלג המנחה בלבד. <b>אמר ליה</b> <small>[לו]</small> <b>רב חסדא לרב יצחק: התם</b> <small>[שם]</small> בענין תפילת שחרית <b>אמר רב כהנא</b> ש<b>הלכה כר' יהודה, הואיל ותנן בבחירתא כוותיה</b> <small>[ושנינו ב</small>משנה <small>המובחרת</small> במסכת עדויות <small>כמותו]</small> ואולם <b>הכא מאי</b> <small>[כאן מה,</small> נפסוק<small>]?</small> <b>אישתיק</b> <small>[שתק]</small> <b>ולא אמר ליה</b> <small>[לו]</small> <b>ולא מידי</b> <small>[דבר],</small> משום שלא היתה בידו הלכה קבועה בנושא זה. על כן <b>אמר רב חסדא: נחזי אנן</b> <small>[נראה אנחנו],</small> כלומר, ננסה אנו עצמנו לפתור את הבעיה <b>מ</b>העובדה ש<b>רב מצלי</b> <small>[היה מתפלל]</small> תפילה של <b>שבת בערב שבת מבעוד יום,</b> וממנהגו זה <b>שמע מינה</b> <small>[למד ממנה]</small> ש<b>הלכה כר' יהודה</b> שזמן תפילת המנחה מסתיים בפלג המנחה, ומאז אפשר להתחיל להתפלל ערבית. 
את ההוכחה הזו ממנהגו של רב דוחים מיד: <b>אדרבה</b> (להיפך) מהעובדה ש<b>רב הונא ורבנן</b> <small>[וחכמים],</small> תלמידיו של רב, <b>לא הוו מצלו</b> <small>[היו מתפללים]</small> <b>עד אורתא</b> <small>[הערב],</small> <b>שמע מינה</b> <small>[למד ממנה]</small> כי <b>אין הלכה כר' יהודה.</b> ועל כן אין להביא מכאן כל ראיה גמורה. ומסכמים: <b>השתא</b> <small>[עכשיו]</small> ש<b>לא אתמר הלכתא</b> <small>[נאמרה הלכה]</small> <b>לא כמר</b> <small>[כחכם זה]</small> <b>ולא כמר</b> <small>[כחכם זה],</small> <b>דעבד כמר [</b>מי <small>שעשה כחכם זה]</small> — <b>עבד</b> <small>[עשה],</small> <b>ודעבד כמר [ו</b>מי <small>שעשה כחכם זה]</small> — <b>עבד</b> <small>[עשה],</small> שהלכה זו הושארה תלויה בהחלטתו של כל אדם.
<big>ד</big> מסופר: <b>רב איקלע לבי</b> <small>[הזדמן לבית]</small> החכם <b>גניבא וצלי</b> <small>[והתפלל]</small> תפילה <b>של שבת בערב שבת, והוה מצלי</b> <small>[והיה מתפלל]</small> <b>ר' ירמיה בר אבא לאחורי</b> <small>[אחורי]</small> <b>רב, וסיים רב</b> תפילתו <b>ולא פסקיה לצלותיה</b> <small>[הפסיק את תפילתו]</small> של ר' ירמיה, שלא פסע לאחוריו לפני <b>ר' ירמיה.</b> ומסיפור זה <b>שמע מינה תלת</b> <small>[למד ממנה שלושה</small> דברים<small>]:</small> ראשית, <b>שמע מינה</b> <small>[למד ממנה]</small> שמלכתחילה <b>מתפלל אדם</b> תפילה <b>של שבת בערב שבת.</b> שמותר להתפלל תפילה שבת בערב שבת. <b>ושמע מינה</b> <small>[ולמד ממנה]</small> ש<b>מתפלל תלמיד אחורי רבו,</b> ואין בכך משום פגיעה בכבוד הרב. <b>ושמע מינה</b> <small>[ולמד ממנה]</small> ש<b>אסור לעבור כנגד המתפללין</b> שמונה עשרה, בשעת תפילתם.
ומעירים: דבר זה <b>מסייע ליה</b> <small>[לו]</small> <b>לר' יהושע בן לוי.</b> ש<b>אמר ר' יהושע בן לוי: אסור לעבור כנגד המתפללין.</b> על כך שואלים <b>איני</b> <small>[וכן הוא]?!</small> <b>והא</b> <small>[והרי]</small> <b>ר' אמי ור' אסי חלפי</b> לפני המתפללים. ומשיבים: <b>ר' אמי ור' אסי</b> — <b>חוץ לארבע אמות</b> מן המתפללים <b>הוא דחלפי</b> <small>[שהיו עוברים].</small>
פרט אחר בסיפור זה עורר אף הוא תמיהה: <b>ור' ירמיה היכי עביד הכי</b> <small>[כיצד עשה כך]</small> שהתפלל אחורי רב?! <b>והא</b> <small>[והרי]</small> <b>אמר רב יהודה אמר רב: לעולם אל יתפלל אדם</b>

Daf 27b

<b>לא כנגד רבו,</b> כלומר, סמוך לרבו, שמראה בכך שהוא כשווה לרבו, <b>ולא אחורי רבו</b> שהוא נראה כאילו היה משתחוה לרבו (תוס').
<b>ותניא</b> <small>[ושנויה</small> הלכה זו בברייתא<small>]</small> ביתר תוקף, ש<b>ר' אליעזר אומר: המתפלל אחורי רבו, והנותן שלום לרבו</b> ואינו ממתין עד שיקדים רבו לשאול בשלומו, <b>והמחזיר שלום לרבו</b> ואינו אומר "שלום עליך רבי", <b>והחולק על ישיבתו של רבו,</b> שהוא קובע לעצמו ישיבה ומלמד בחיי רבו שלא ברשותו (רמב"ם), <b>והאומר דבר שלא שמע מפי רבו</b> בשם הרב — <b>גורם לשכינה שתסתלק מישראל!</b>
את התנהגותו של ר' ירמיה מסבירים כי <b>שאני</b> <small>[שונה]</small> הוא <b>ר' ירמיה בר אבא</b> מפני שלא היה תלמידו המובהק של רב כי אם אך <b>תלמיד חבר הוה</b> <small>[היה]</small> לו, ולכן יכול היה לנהוג כן. <b>והיינו דקאמר ליה</b> <small>[וזהו שאמר לו]</small> <b>ר' ירמיה בר אבא לרב,</b> ושאל אותו כאשר הקדים רב להתפלל תפילת שבת, בלשון זו: <b>מי</b> <small>[האם]</small> <b>בדלת</b> ממלאכה, וקבלת עליך כבר קדושת השבת? <b>אמר ליה</b> <small>[לו]</small> רב: <b>אין, בדילנא</b> <small>[כן, בדלתי],</small> <b>ולא אמר</b> אליו בלשון <b>"מי בדיל מר"</b> <small>["האם בדל אדוני"]?</small> כדרך שהיה צריך לומר אם היה תלמידו.
<big>א</big> רב אמנם השיב כי הפסיק ממלאכת החול, <b>ו</b>אולם <b>מי בדיל</b> <small>[האם בדל]?</small> האם היה צריך באמת להפסיק מן המלאכה? <b>והאמר</b> <small>[והרי אמר]</small> <b>ר' אבין: פעם אחת התפלל רבי</b> תפילה <b>של שבת בערב שבת, ונכנס</b> אחר כך <b>למרחץ, ויצא ושנה לן פרקין</b> <small>[לנו</small> את <small>פרקנו,</small> מה שלמדנו<small>],</small> <b>ועדיין לא חשכה! אמר רבא: ההוא</b> <small>[אותו]</small> מקרה מדובר ש<b>נכנס להזיע, וקודם גזירה</b> שגזרו חכמים לאסור הזעה בשבת <b>הוה</b> <small>[היה]</small> הדבר.
ועוד שואלים: <b>איני</b> <small>[האומנם]</small> היה צריך להפסיק מן המלאכה, <b>והא</b> <small>[והרי]</small> <b>אביי שרא ליה</b> <small>[התיר לו]</small> <b>לרב דימי בר ליואי לכברויי סלי</b> <small>[לעשן סלים בגפרית]</small> אף על פי שכבר התפלל תפילת שבת, והרי שגם אחר תפילת שבת עדיין מותר בעשיית מלאכה!
על כך משיבים: המקרה <b>ההוא טעותא הוי</b> <small>[טעות היה],</small> שלא נתכוון רב דימי במה שהתפלל מוקדם יותר להוסיף על השבת, כי אם סבר בטעות שכבר שקעה השמש, שהיה אותו היום מעונן ולכן התפלל. ואולם אף שהתפלל, אין תפילת השבת מחייבת אותו לנהוג בקדושת שבת, ולכן יכול היה עוד לעשות מלאכה אחרי תפילתו.
על כך מוסיפים ושואלים: <b>וטעותא מי הדרא</b> <small>[וטעות האם</small> היא <small>חוזרת]?</small> וכי אפשר לנהוג כאילו לא התפלל כלל? <b>והא</b> <small>[והרי]</small> <b>אמר אבידן</b> תלמידו של רבי: <b>פעם אחת נתקשרו שמים בעבים,</b> ולכך <b>כסבורים</b> היו <b>העם לומר</b> כי <b>חשכה הוא, ו</b>מאחר שכן <b>נכנסו לבית הכנסת</b> והקדימו <b>והתפללו</b> תפילה <b>של מוצאי שבת בשבת. ו</b>לאחר זמן, כש<b>נתפזרו העבים וזרחה החמה,</b> התברר שעדיין יום היה,
<b>ובאו ושאלו את רבי</b> מה יעשו. <b>ואמר: הואיל והתפללו</b> — התפללו, ואינם צריכים לחזור ולהתפלל, הרי אף שהתפללו בטעות אין מחזירים טעות זו, ואין מבטלים את המעשה מעיקרו! ומשיבים: <b>שאני</b> <small>[שונה]</small> ה<b>צבור, דלא מטרחינן להו</b> <small>[שאין אנו מטריחים אותו]</small> להתפלל שנית תפילה שלמה.
<big>ב</big> וממשיכים לדון באפשרות להקדים תפילת ערבית אף במקרה של שבת מכמה צדדים. <b>אמר ר' חייא בר אבין: רב צלי</b> <small>[התפלל]</small> תפילה <b>של שבת בערב שבת, ור' יאשיה מצלי</b> <small>[היה מתפלל]</small> תפילה <b>של מוצאי שבת ב</b>תוך ה<b>שבת.</b> ביחס למה ש<b>רב צלי</b> <small>[התפלל]</small> תפילה <b>של שבת בערב שבת,</b> נשאלת השאלה: האם עוד בערב שבת <b>אומר,</b> כלומר, יכול הוא לומר <b>קדושה על הכוס</b> (קידוש של שבת), או <b>אינו אומר קדושה על הכוס</b> ועליו להמתין עד צאת הכוכבים? <b>תא שמע</b> <small>[בוא</small> ו<small>שמע]</small> פתרון לדבר ממה ש<b>אמר רב נחמן אמר שמואל: מתפלל אדם</b> תפילה <b>של שבת בערב שבת ואומר קדושה על הכוס. ו</b>נפסק ש<b>הלכתא כוותיה</b> <small>[הלכה כמותו]</small> בענין זה.
שאלה מעין זו נשאלה גם ביחס למה ש<b>ר' יאשיה מצלי</b> <small>[היה מתפלל]</small> תפילה <b>של מוצאי שבת ב</b>תוך ה<b>שבת:</b> האם <b>אומר</b> אחר תפילתו עוד מבעוד יום <b>הבדלה על הכוס או אינו אומר הבדלה על הכוס? תא שמע</b> <small>[בוא</small> ו<small>שמע]</small> פתרון לדבר ממה ש<b>אמר רב יהודה אמר שמואל: מתפלל אדם</b> תפילה <b>של מוצאי שבת בשבת ואומר הבדלה על הכוס.</b>
<b>אמר ר' זירא אמר ר' אסי אמר ר' אלעזר אמר ר' חנינא אמר רב: בצד עמוד זה</b> (עמוד מסויים שהראו עליו) <b>התפלל ר' ישמעאל בר' יוסי</b> תפילה <b>של שבת בערב שבת. ו</b>אולם
<b>כי אתא</b> <small>[כאשר בא]</small> <b>עולא</b> מארץ ישראל לבבל היתה בידו גירסה אחרת לגמרי של סיפור זה ו<b>אמר</b> כפי המסורת שהיתה בידו: <b>בצד תמרה הוה</b> <small>[היה],</small> מעשה זה <b>ולא בצד</b> ה<b>עמוד הוה</b> <small>[היה].</small> <b>ולא</b> ב<b>ר' ישמעאל בר' יוסי הוה</b> <small>[היה]</small> מעשה זה, <b>אלא</b> ב<b>ר' אלעזר בר' יוסי הוה</b> <small>[היה],</small> <b>ולא</b> תפילה <b>של שבת בערב שבת</b> היתה זו, <b>אלא</b> תפילה <b>של מוצאי שבת בשבת הוה</b> <small>[היה],</small> זה.
<big>ג</big> שנינו במשנה ש<b>תפלת הערב אין לה קבע.</b> ושואלים: <b>מאי</b> <small>(מה</small> פירוש<small>]</small> <b>"אין לה קבע"? אילימא דאי בעי מצלי כוליה ליליא</b> <small>[אם לומר</small> שהפירוש הוא <small>שאם</small> הוא <small>רוצה יכול</small> הוא <small>להתפלל כל הלילה],</small> אם כן <b>ליתני</b> <small>[שישנה</small> במשנה<small>]</small> בלשון <b>"תפלת הערב כל הלילה"! אלא מאי</b> <small>[מה</small> הפירוש<small>]</small> <b>"אין לה קבע"</b> —
<b>כמאן דאמר</b> <small>[כ</small>דעת <small>מי שאומר],</small> כאותו חכם שפסק ש<b>תפלת ערבית רשות.</b> שכן <b>אמר רב יהודה אמר שמואל:</b> מסורת היא שבענין <b>תפלת ערבית</b> נחלקו חכמי המשנה: <b>רבן גמליאל אומר</b> שהיא <b>חובה,</b> ו<b>ר' יהושע אמר</b> ש<b>רשות</b> היא. <b>אמר אביי: הלכה כדברי האומר</b> שתפילת ערבית <b>חובה. ורבא אמר: הלכה כדברי האומר</b> שתפילת ערבית <b>רשות.</b>
<big>ד</big> <b>תנו רבנן</b> <small>[שנו חכמים]</small> <b>מעשה בתלמיד אחד שבא לפני ר' יהושע. אמר לו</b> אותו תלמיד: <b>תפלת ערבית רשות או חובה? אמר ליה</b> <small>[לו]</small> ר' יהושע: <b>רשות.</b>
שוב <b>בא</b> אותו תלמיד <b>לפני רבן גמליאל, אמר לו</b> אותו תלמיד: <b>תפלת ערבית רשות או חובה? אמר לו</b> רבן גמליאל: <b>חובה. אמר לו</b> אותו תלמיד לרבן גמליאל: <b>והלא ר' יהושע אמר לי</b> שתפילת ערבית <b>רשות?! אמר לו</b> רבן גמליאל לאותו תלמיד: <b>המתן עד שיכנסו בעלי תריסין</b> <small>[המגינים],</small> כינוי מליצי לתלמידי החכמים שהם "לוחמים במלחמתה של תורה", <b>לבית המדרש,</b> ואז אפשר יהיה לדון בנושא.
<b>כשנכנסו בעלי תריסין עמד השואל</b> וחזר <b>ושאל</b> במעמד כולם: <b>תפלת ערבית רשות או חובה? אמר לו רבן גמליאל: חובה. אמר להם רבן גמליאל לחכמים: כלום יש אדם שחולק בדבר זה?</b> שרצה לברר אם ר' יהושע עדיין מחזיק בדעתו. נענה ו<b>אמר ליה</b> <small>[לו]</small> <b>ר' יהושע: לאו</b> <small>[לא],</small> אין מי שחולק על דעה זו. שמשום כבוד הנשיא לא רצה להתוכח עמו בהזדמנות זו (צל"ח). <b>אמר לו</b> רבן גמליאל לר' יהושע: <b>והלא משמך אמרו לי</b> שתפילת ערבית <b>רשות!</b>
<b>אמר ליה</b> <small>[לו]</small> רבן גמליאל לר' יהושע: <b>יהושע, עמוד על רגליך ויעידו בך. עמד ר' יהושע על רגליו ואמר אלמלא אני חי והוא</b> (התלמיד) <b>מת</b> — <b>יכול החי להכחיש את המת.</b> והייתי יכול לומר שלא כך פסקתי, <b>ועכשיו שאני חי והוא חי</b> — <b>היאך יכול החי להכחיש את החי?</b> ובעל כרחי עלי להודות שכך אמרתי.
ובינתיים <b>היה רבן גמליאל</b> ראש הישיבה <b>יושב ודורש, ור' יהושע עומד על רגליו,</b> שכעונש לא הורה לו רבן גמליאל לשבת, ומפני כבוד הנשיא נשאר עומד. דבר זה נמשך זמן רב כל כך עד שהתעוררה בתוך כל קהל השומעים, החכמים ותלמידיהם שהיו במקום, התמרמרות רבה על רבן גמליאל <b>עד שרננו כל העם ואמרו לחוצפית התורגמן: עמוד!</b> כלומר הפסק לתרגם את דברי רבן גמליאל. ואז המתורגמן פסק מתרגומו.
<big>ה </big>ומסופר כי בתוך כדי ההתמרמרות <b>אמרי</b> <small>[אמרו]:</small> <b>עד כמה נצעריה וניזיל</b> <small>[יצערנו וילך],</small> הלא <b>בראש השנה אשתקד צעריה</b> <small>[ציערו]</small> כשהורה עליו לבוא בתרמילו ביום בו חל יום הכיפורים לפי חשבונו של ר' יהושע. ו<b>בבכורות במעשה</b> שהיה בשאלתו של <b>ר' צדוק צעריה</b> <small>[ציערו],</small> כמו בפעם זו כשאמר לו לעמוד על רגליו כעונש על שהתחמק מלעמוד לויכוח על דעתו השונה. <b>הכא נמי צעריה</b> <small>[כאן גם כן ציערו]</small> ואם כן, <b>תא ונעבריה</b> <small>[בואו ונעבירנו,</small> ממשרתו כנשיא<small>]!</small>
וכך הוסכם אלא שהתעוררה השאלה <b>מאן נוקים ליה</b> <small>[</small>את <small>מי נעמיד לו,</small> במקומו<small>]</small> אם <b>נוקמיה</b> <small>[נעמידו]</small> את <b>ר' יהושע</b> — הלא <b>בעל מעשה</b> זה עצמו <b>הוא,</b> שהרי בגללו מעבירים את רבן גמליאל, ויצטער רבן גמליאל על כך ביותר. ואם <b>נוקמיה</b> <small>[נעמידו]</small> את <b>ר' עקיבא</b> — <b>דילמא עניש ליה</b> <small>[שמא יעניש אותו],</small> רבן גמליאל, ועל ידי ההקפדה עליו יגרום שיענישו אותו משמים, משום <b>דלית ליה</b> <small>[שאין לו]</small> לר' עקיבא <b>זכות אבות</b> שתגן זכותם עליו, שכן היה ר' עקיבא ממשפחת גרים.
<b> אלא נוקמיה</b> <small>[נעמידו]</small> את <b>ר' אלעזר בן עזריה,</b> שיש בו צירוף של מעלות שונות שבאחרים שהוזכרו אינן קיימות. שכן, <b>הוא חכם, והוא עשיר, והוא</b> דור <b>עשירי לעזרא.</b> ומפרטים: <b>הוא חכם</b> — <b>דאי מקשי ליה, מפרק ליה</b> <small>[שאם יקשה לו, יתרץ לו]</small> ולא יוכל רבן גמליאל להביכו בקושיות. <b>והוא עשיר</b> — <b>דאי אית ליה לפלוחי לבי קיסר, אף הוא איזיל ופלח</b> <small>[שאם יש לו לעבוד,</small> להשתדל ולשאת ולתת, <small>בבית הקיסר,</small> כנציג ישראל, <small>אף הוא יכול ללכת ולעבוד],</small> שבידו הרכוש המספיק הן לצרכי הנסיעות הארוכות והן למיסים ולמתנות. <b>והוא עשירי לעזרא</b> — <b>דאית ליה</b> <small>[שיש לו]</small> <b>זכות אבות, ולא מצי עניש ליה</b> <small>[יוכל להעניש אותו].</small> <b>אתו</b> <small>[באו]</small> <b>ואמרו ליה</b> <small>[לו]:</small> האם <b>ניחא ליה למר דליהוי ריש מתיבתא</b> <small>[נוח לו לאדוני שיהא ראש ישיבה]?</small> <b>אמר להו</b> <small>[להם]:</small> <b>איזיל ואימליך באינשי</b> <small>[אלך ואתייעץ עם אנשי]</small> <b>ביתי. אזל ואמליך בדביתהו</b> <small>[הלך והתייעץ עם אשתו].</small> <b>אמרה ליה</b> <small>[לו]:</small>

Daf 28a

יש לכאורה חשש <b>דלמא מעברין לך</b> <small>[שמא יעבירו אותך]</small> ממשרה זו כדרך שהעבירו את רבן גמליאל. <b>אמר לה</b> לפי הפתגם העממי: <b>לשתמש אינש יומא חדא בכסא דמוקרא, ולמחר ליתבר</b> <small>[ישתמש אדם יום אחד בכוס יקרה, ולמחר תישבר],</small> כלומר, יש לאדם לנצל הזדמנות הבאה לו ואל לו לחשוש שמא לא תמשך בעתיד. <b>אמרה ליה</b> <small>[לו]:</small> <b>לית</b> <small>[אין]</small> <b>לך חיורתא</b> <small>[לובן],</small> כלומר, שערות לבנות, ואין זה נאה שבראש החכמים יעמוד איש צעיר שעדיין לא הלבין שערו. ומסופר, <b>ההוא יומא בר תמני סרי שני הוה, אתרחיש ליה ניסא ואהדרו ליה תמני סרי דרי חיורתא</b> <small>[אותו יום בן שמונה עשרה שנה היה, התרחש לו נס וזרו</small> והשתנו <small>לו שמונה עשרה שורות</small> של שערות <small>לובן].</small> ומעירים: <b>היינו דקאמר</b> <small>[זהו שאמר]</small> <b>ר' אלעזר בן עזריה: הרי אני כבן שבעים שנה. ולא</b> אמר <b>"בן שבעים שנה",</b> מפני שנראה היה זקן הרבה מגילו האמיתי.
<big>א</big> <b>תנא</b> <small>[שנינו]</small> כי ב<b>אותו היום</b> שהעבירו את רבן גמליאל מנשיאותו והעמידו במקומו את ר' אלעזר בן עזריה בא גם שינוי יסודי בגישה הכוללת של בית המדרש, שכן <b>סלקוהו לשומר הפתח ונתנה להם רשות לתלמידים להכנס.</b> שבמקום גישתו של רבן גמליאל שיש לבאר היטב את התלמידים נקטו בשיטה שכל הרוצה ללמוד יש לתת לו הזדמנות. <b>ש</b>כן <b>היה רבן גמליאל מכריז ואומר: כל תלמיד שאין תוכו כברו,</b> ואינו שלם במדותיו ובלימודיו <b>לא יכנס לבית המדרש.</b>
ומסופר כי <b>ההוא יומא אתוספו</b> <small>[אותו היום נוספו</small> <b>כמה ספסלי</b> [ספסלים] לבית המדרש מהתרבות התלמידים. <b>אמר ר' יוחנן: פליגי</b> <small>[חלוקים]</small> <b>בה</b> בשאלה זו <b>אבא יוסף בן דוסתאי ורבנן</b> <small>[וחכמים].</small> <b>חד</b> <small>[אחד</small> מהם<small>]</small> <b>אמר</b> כי <b>אתוספו</b> <small>[נוספו]</small> לבית המדרש <b>ארבע מאה ספסלי</b> <small>[מאות ספסלים].</small> <b>וחד</b> <small>[ואחד</small> מהם<small>]</small> <b>אמר</b> כי <b>אתוספו</b> <small>[נוספו]</small> לבית המדרש <b>שבע מאה ספסלי</b> <small>[מאות ספסלים].</small> כאשר ראה רבן גמליאל את הריבוי העצום במספר התלמידים <b>הוה קא חלשה דעתיה</b> <small>[חלשה דעתו]</small> של <b>רבן גמליאל, אמר: דלמא</b> <small>[שמא]</small> <b>חס ושלום מנעתי תורה מישראל. אחזו ליה בחלמיה חצבי חיורי דמליין קטמא</b> <small>[הראו לו בחלומו כדים לבנים שמלאים אפר]</small> לרמז שאותם תלמידים שנוספו אינם אלא אנשים ריקנים חסרי ערך. ומעירים על כך בגמרא: <b>ולא היא,</b> לא כך היה הדבר, אלא <b>ההיא</b> <small>[אותו]</small> חלום כדי <b>ליתובי דעתיה</b> <small>[ליישב</small> את <small>דעתו]</small> שלא יצטער, <b>הוא דאחזו ליה</b> <small>[שהראו לו].</small>
<big>ב</big> <b>תנא</b> <small>[שנינו]:</small> קבלה היא במסורת שמסכת <b>עדיות בו ביום נשנית. וכל היכא דאמרינן</b> <small>[מקום</small> במשנה או בברייתא <small>שאנו אומרים]</small> לשון "<b>בו ביום", ההוא יומא הוה</b> <small>[אותו היום היה].</small> <b>ו</b>בגלל התרבות תלמידי החכמים, והגישה החדשה בבית המדרש <b>לא היתה הלכה שהיתה תלויה</b> (מסופקת) <b>בבית המדרש שלא פירשוה,</b> והגיעו בה לכלל מסקנה הלכה למעשה. <b>ואף רבן גמליאל לא מנע עצמו מבית המדרש אפילו שעה אחת,</b> שלא נטר שנאה או קנאה למדיחיו ונשאר יושב כאחד מבני החבורה, בבית המדרש, ועסק עימם בבירור ההלכה.
<b>דתנן</b> <small>[ש</small>כן <small>שנינו</small> בברייתא<small>]:</small> <b>בו ביום</b> (וכאמור: "בו ביום" — הוא יום הדחת רבן גמליאל) <b>בא יהודה</b> שהיה <b>גר עמוני לפניהם,</b> לפני התלמידים <b>בבית המדרש</b>. <b>ואמר להם: מה אני לבא בקהל?</b> כלומר, האם מותר לי לשאת בת ישראל?
<b>אמר לו רבן גמליאל: אסור אתה לבא בקהל. אמר לו ר' יהושע: מותר אתה לבא בקהל. אמר לו רבן גמליאל</b> לר' יהושע: <b>והלא כבר נאמר "לא יבא עמוני ומואבי בקהל ה'</b> גם דור עשירי לא יבוא להם בקהל ה' עד עולם<b>"</b> (דברים כג, ד), וכיצד אפשר להתירו לקהל? <b>אמר לו ר' יהושע: וכי עמון ומואב במקומן הן יושבין?</b> הרי <b>כבר עלה סנחריב מלך אשור ובלבל את כל האומות,</b> והושיב עמים אחרים במקום יושבי עמון, ואם כן יושבי עמון ומואב באותה תקופה אינם עמונים ומואבים על פי גזעם, <b>שנאמר</b> על סנחריב: <b>"ואסיר גבלות עמים ועתודותיהם שושתי ואוריד כביר יושבים"</b> (ישעיהו י, יג). <b>ו</b>אף שיתכן שאותו גר הוא כן מצאצאיהם, מכל מקום אין לחשוש לכך שכן כלל הוא בהלכה ש<b>כל דפריש</b> <small>[הפורש]</small> — <b>מרובא פריש</b> <small>[מן הרוב</small> הוא <small>פורש],</small> ואנו מניחים כי פרט היוצא מתוך תערובת שאין אנו מבחינים בין האסור והמותר שבה, יש לשער כי הוא היה שייך לרוב. ועל כן, מאחר שגרים מרוב האומות מותרים לבוא בקהל, גם גר זה שאין אנו יודעים את מוצאו הגזעי יש להתירו בקהל.
<b>אמר לו רבן גמליאל: והלא כבר נאמר "ואחרי כן אשיב את שבות בני עמון נאם ה'"</b> (ירמיהו מט, ו), וודאי חזרו כבר העמונים המקוריים לארצם, וגר זה הוא איפוא מצאצאיהם! <b>אמר</b>
<b>לו ר' יהושע:</b> אין מכאן ראייה, שכן <b>והלא כבר נאמר</b> בנבואה גם כן <b>"ושבתי את שבות עמי ישראל</b> ובנו ערים נשמות וישבו ונטעו כרמים ושתו את יינם ועשו גנות ואכלו את פריהם<b>"</b> (עמוס ט, יד) <b>ועדיין לא שבו,</b> ואין לנו אם כן להתחשב אלא בדברים שיודעים אנו בבטחה שקרו. <b>מיד התירוהו לבא בקהל.</b> ואגב הדברים למדנו שאף באותם הימים ישב רבן גמליאל כרגיל בבית המדרש ונשא ונתן בהלכה.
<big>ג</big> <b>אמר רבן גמליאל</b> בלבו: <b>הואיל והכי הוה</b> <small>[וכך היה]</small> שהעם כולו נטה אחרי ר' יהושע סימן הוא לצדקתו, ואם כן ראוי הוא כי <b>איזיל ואפייסיה</b> <small>[אלך ואפייסו]</small> <b>לר' יהושע. כי מטא לביתיה, חזינהו לאשיתא דביתיה דמשחרן</b> <small>[כאשר הגיע לביתו</small> של ר' יהושע, <small>ראה את כתלי ביתו ש</small>הם <small>שחורים].</small> <b>אמר ליה</b> <small>[לו]</small> בתמיהה: <b>מכותלי ביתך אתה ניכר שפחמי אתה,</b> שעד אז לא ידע שר' יהושע נזקק היה לעבודה קשה של נפחות כדי להתפרנס. <b>אמר ליה</b> <small>[לו]</small> ר' יהושע: <b>אוי לו לדור שאתה פרנסו, שאי</b> (אין) <b>אתה יודע בצערן של תלמידי חכמים, במה הם מתפרנסים ובמה הם נזונים.</b> הוסיף ר' יהושע להוכיחו על שיטתו בהיותו נשיא הסנהדרין.
<b>אמר לו</b> רבן גמליאל: <b>נעניתי לך</b> (פגעתי בכבודך) ומעתה <b>מחול לי. לא אשגח ביה</b> <small>[השגיח בו]</small> ר' יהושע, ולא מחל. הוסיף ובקשו: <b>עשה בשביל כבוד אבא,</b> הוא רבן שמעון בן גמליאל שהיה מראשי ישראל בזמן החורבן. <b>פייס</b> <small>[התפייס].</small> ומאחר שאין ר' יהושע עוד מקפיד, טבעי הוא שיחזור רבן גמליאל למקומו.
<b>אמרו: מאן ניזיל ולימא להו לרבנן</b> <small>[מי ילך ויאמר להם לחכמים].</small> שלא רצו כנראה לקבל על עצמם שליחות זו שיש בה משום הצעה להשבת הסדרים הקודמים למקומם והורדת ר' אלעזר בן עזריה מנשיאותו. <b>אמר להו ההוא כובס</b> <small>[להם כובס אחד]:</small> <b>אנא אזילנא</b> <small>[אני אלך].</small> <b>שלח להו</b> <small>[להם]</small> <b>ר' יהושע לבי מדרשא</b> <small>[לבית המדרש]</small> על ידי הכובס את השליחות הבאה: <b>מאן דלביש מדא</b> <small>[מי שלובש מדים]</small> — <b>ילבש מדא</b> <small>[מדים],</small> כלומר, ישאר הנשיא הרגיל בנשיאותו, כדי שלא יקרה ש<b>מאן</b> <small>[מי]</small> ש<b>לא לביש מדא</b> <small>[לובש מדים]</small> <b>יימר ליה למאן דלביש מדא: שלח מדך ואנא אלבשיה?!</b> <small>[יאמר לו למי שלובש מדים: פשוט</small> את <small>מדיך ואני אלבשם].</small> החכמים כנראה חשבו ששליחות זו באה ביזמת רבן גמליאל ולא השגיחו בה, ועל כן <b>אמר להו</b> <small>[להם]</small> <b>ר' עקיבא לרבנן</b> <small>[לחכמים]:</small> <b>טרוקו גלי</b> <small>[נעלו</small> את <small>השערים]</small> כדי ש<b>לא ליתו</b> <small>[יבואו]</small> <b>עבדי רבן גמליאל ולצערו לרבנן</b> <small>[ויצערו את החכמים].</small>
כשנודע הדבר <b>אמר ר' יהושע: מוטב דאיקום ואיזיל אנא לגבייהו</b> <small>[שאעמוד ואלך אני אליהם].</small> <b>אתא טרף אבבא</b> <small>[הלך והקיש על הדלת]</small> וחזר בשינוי צורה על הפתגם ששלח: <b>אמר להו, מזה בן מזה — יזה.</b> כלומר, הכהן שתפקידו להזות מים טהורים ראוי שימשיך בתפקידו, <b>ו</b>אין זה ראוי שמי <b>שאינו לא מזה ולא בן מזה יאמר למזה בן מזה! מימיך מי מערה</b> (מי מקוה ולא מים חיים) <b>ואפרך אפר מקלה</b> (סתם אפר כירה, ולא מאפרה של הפרה האדומה). כיוון שכך <b>אמר ליה</b> <small>[לו]</small> <b>ר' עקיבא: ר' יהושע, נתפייסת? כלום עשינו</b> כל אותה הדחה <b>אלא בשביל כבודך,</b> ואם אתה מוחל על כבודך אין איש מאתנו מתנגד ו<b>למחר אני ואתה נשכים לפתחו</b> של רבן גמליאל לבקש שיקבל על עצמו את הנשיאות. ואולם נתעוררה השאלה מה לעשות בר' אלעזר בן עזריה.
<b>אמרי</b> <small>[אמרו]:</small> <b>היכי נעביד</b> <small>[איך נעשה],</small> <b>נעבריה</b> <small>[נעביר אותו</small> מכהונתו<small>]</small> — אין זה נאה, שהרי <b>גמירי</b> <small>[מקובלנו]</small> כהלכה ש<b>מעלין בקדש ואין מורידין</b>, ועל כן אדם שהיה נשיא הסנהדרין אין להורידו <small>(גאונים)</small> מדרגה זו. ואם <b>נדרוש מר חדא שבתא ומר חדא שבתא</b> <small>[אם ידרוש חכם זה שבת אחת וחכם זה שבת אחת]</small> — <b>אתי לקנאויי</b> <small>[יבואו לקנא]</small> זה בזה, שבהכרח יצטרכו להגיע להחלטה מי הוא נשיא הסנהדרין בפועל, ועל כן יש להכריע בדבר מראש. <b>אלא: לדרוש</b> <small>[ידרוש]</small> <b>רבן גמליאל תלתא שבתי</b> <small>[שלוש שבתות]</small> <b>ור' אלעזר בן עזריה</b> ידרוש כראש ישיבה <b>חדא שבתא</b> <small>[שבת אחת].</small> ואכן נקבע סידור זה, <b>והיינו</b> <small>[וזוהי</small> הסיבה<small>]</small> שמצאנו ש<b>אמר מר</b> <small>[החכם]</small> בלשון <b>שבת של מי היתה</b> — <b>של ר' אלעזר בן עזריה היתה,</b> שלא בכל שבת ישב הוא בראש. כדי להשלים את הסיפור מוסיפים ש<b>אותו תלמיד</b> ששאל את השאלה מתחילה <b>ר' שמעון בן יוחאי הוה</b> <small>[היה].</small>
<big>ד</big> <b>ו</b>עוד שנינו במשנה שתפילה <b>של מוספין</b> זמנה <b>כל היום. אמר ר' יוחנן: ו</b>אף על פי כן <b>נקרא "פושע"</b> אם הוא מאחר כל כך את זמן התפילה.
<b>תנו רבנן</b> <small>[שנו חכמים]</small> בברייתא: מי ש<b>היו לפניו שתי תפלות</b> להתפלל, <b>אחת של מנחה ואחת של מוסף</b> — מקדים ו<b>מתפלל של מנחה ואחר כך מתפלל של מוסף,</b> לפי <b>שזו,</b> תפילת מנחה <b>תדירה, וזו,</b> תפילת מוסף <b>אינה תדירה. ר' יהודה אומר: מתפלל</b> בתחילה <b>של מוסף ואחר כך מתפלל של מנחה, ש</b>כן <b>זו,</b> תפילת המוסף היא <b>מצוה עוברת,</b> שזמנה עובר קודם (עד שבע שעות, לדעתו), <b>וזו,</b> תפילת מנחה היא <b>מצוה שאינה עוברת,</b> שזמנה ארוך יותר. <b>אמר ר' יוחנן: הלכה</b> היא ש<b>מתפלל של מנחה ואחר כך מתפלל של מוסף,</b> כדעת חכמים.
בנושא זה מובאים מקורות נוספים אגב סיפור: <b>ר' זירא כי הוה חליש מגירסיה הוה אזיל ויתיב אפתחא דבי</b> <small>[כאשר היה נחלש מ</small>רוב <small>לימודו היה הולך ויושב על פתח בית]</small> המדרש של <b>ר' נתן בר טובי. אמר</b> בלבו: <b>כי חלפי רבנן אז איקום מקמייהו ואקבל אגרא</b> <small>[כאשר יעברו חכמים</small> בכניסתם ויציאתם מבית ר' נתן <small>אז אעמוד מפניהם ואקבל שכר</small> על המצווה לכבד תלמידי חכמים]. <b>נפק אתא</b> <small>[יצא ובא]</small> <b>ר' נתן בר טובי</b> עצמו, <b>אמר ליה</b> <small>[לו]</small> ר' זירא: <b>מאן</b> <small>[מי]</small> <b>אמר הלכה בי מדרשא</b> <small>[בבית המדרש],</small> כעת? <b>אמר ליה</b> <small>[לו]</small> ר' נתן בר טובי: <b>הכי</b> <small>[כך]</small> <b>אמר ר' יוחנן</b> בשעה זו בבית המדרש ש<b>אין הלכה כר' יהודה</b> ש<b>אמר</b> ש<b>מתפלל</b> בתחילה <b>של מוסף ואחר כך מתפלל של מנחה.</b>
<b>אמר ליה</b> <small>[לו]</small> ר' זירא בשאלה: האם אמנם <b>ר' יוחנן</b> עצמו <b>אמרה</b> להלכה זו? <b>אמר ליה</b> <small>[לו]</small> ר' נתן: <b>אין</b> <small>[כן].</small> <b>תנא מיניה ארבעין זמנין</b> <small>[שנה ממנו ארבעים פעמים]</small> אימרה זו וקבעה בזכרונו. <b>אמר ליה</b> <small>[לו]</small> ר' נתן: <b>חדא</b> <small>[אחת]</small> <b>היא לך</b> שלא שמעת דבר הלכה אחר משמו של ר' יוחנן ועל כן היא כה חביבה בעינך, <b>או חדת</b> <small>[חדשה היא]</small> <b>היא לך,</b> שנתחדש לך דבר מה בהלכה זו? <b>אמר ליה</b> <small>[לו]</small> ר' זירא: <b>חדת</b> <small>[חדשה]</small> <b>היא לי</b> במשהו, <b>משום דמספקא</b> <small>[שמסופקת]</small> היתה <b>לי</b> הלכה זו שעד כה ידעתי שנאמרה משמו של <b>ר' יהושע בן לוי</b> ועתה מתברר לי כי בעל ההלכה הוא ר' יוחנן.
<big>ה</big> <b>אמר ר' יהושע בן לוי: כל המתפלל תפלה של מוספין לאחר שבע שעות</b> ביום <b>ל</b>שיטת <b>ר' יהודה, עליו הכתוב אומר: "נוגי ממועד אספתי ממך היו</b> משאת עליה חרפה<b>"</b> (צפניה ג, יח). <b>מאי משמע</b> <small>[מה המשמעות],</small> איך אתה למד מלשון הפסוק <b>דהאי</b> <small>[שזה]</small> לשון <b>"נוגי" לישנא דתברא</b> <small>[לשון שבר]</small> <b>הוא?</b> — <b>כדמתרגם</b> <small>[כפי שפירש]</small> <b>רב יוסף: תברא אתי</b> <small>[שבר בא]</small> <b>על שנאיהון</b> <small>[שונאיהם]</small> של <b>בית ישראל (לשון נקיה עבור ישראל) על דאחרו</b> <small>[שאחרו]</small> <b>זמני מועדיא</b> <small>[המועדים]</small> ש<b>בירושלים.</b> ומכאן שהמאחר מצווה ואינו מקיימה בזמנה נאמר עליו פסוק זה של פורענות.
ומעין זה <b>אמר ר' אלעזר: כל המתפלל תפלה של שחרית לאחר ארבע שעות</b> ביום <b>ל</b>שיטת <b>ר' יהודה עליו הכתוב אומר: "נוגי ממועד אספתי ממך היו</b> משאת עליה חרפה <b>". מאי משמע</b> <small>[מה המשמעות],</small> איך אתה למד מלשון הפסוק <b>דהאי</b> <small>[שזה]</small> לשון <b>"נוגי" לישנא דצערא</b> <small>[לשון צער]</small> <b>הוא?</b> — <b>דכתיב</b> <small>[ש</small>כן <small>נאמר]:</small> <b>"דלפה נפשי מתוגה"</b> (תהלים קיט, כח). <b>רב נחמן בר יצחק אמר:</b> הראיה לכך שמשמעות לשון "נוגי" הוא צער <b>מהכא</b> <small>[מכאן],</small> מכתוב אחר, שנאמר: <b>"בתולותיה נוגות והיא מר לה"</b> (איכה א, ד).

Daf 28b

<big>א</big> כיון שהוזכר ענין זמן תפילת מוסף ועד מתי מותר לאחרו, מסופר: <b>רב אויא חלש</b> <small>[חלה]</small> <b>ולא אתא לפרקא</b> <small>[בא לדרשת השבת]</small> של <b>רב יוסף. למחר כי אתא, בעא</b> <small>[כאשר בא</small> רב אוויא, <small>רצה]</small> <b>אביי לאנוחי דעתיה</b> <small>[להניח דעתו]</small> של <b>רב יוסף,</b> ולברר בדרך שאלות ותשובות שרב אוויא נמנע מלבוא לדרשה לא מתוך זלזול בכבוד רב יוסף. על כן שאלו: <b>אמר ליה</b> <small>[לו]</small> <b>מאי טעמא</b> <small>[מה טעם]</small> <b>לא אתא מר לפרקא</b> <small>[בא אדוני לדרשה]?</small> <b>אמר ליה</b> <small>[לו]</small> רב אוויא: <b>דהוה חליש לבאי</b> <small>[שהיה לבי חלוש]</small> <b>ולא מצינא</b> <small>[יכולתי].</small> <b>אמר ליה</b> <small>[לו]</small> רב אביי: <b>אמאי</b> <small>[מדוע]</small> <b>לא טעמת מידי ואתית</b> <small>[דבר ובאת]?</small> <b>אמר ליה</b> <small>[לו]</small> רב אוויא: וכי <b>לא סבר לה מר להא</b> <small>[אין אדוני סובר,</small> מקבל, <small>את</small> ההלכה <small>הזו]</small> שאמר <b>רב הונא?</b> ש<b>אמר רב הונא: אסור לו לאדם שיטעום כלום קודם שיתפלל תפלת המוספין! אמר ליה</b> <small>[לו]</small> אביי: <b>איבעי ליה למר לצלויי צלותא</b> <small>[היה לו לאדוני להתפלל תפילת]</small> ה<b>מוספין ביחיד, ולטעום מידי ולמיתי</b> <small>[דבר ולבוא</small> לדרשה<small>].</small> <b>אמר ליה</b> <small>[לו]</small> רב אוויא: <b>ולא סבר לה מר להא</b> <small>[ו</small>כי <small>אין אדוני סובר,</small> מקבל, <small>את</small> ההלכה <small>הזו]</small> ש<b>אמר ר' יוחנן: אסור לו לאדם שיקדים תפלתו לתפלת הצבור? אמר ליה</b> <small>[לו]</small> אביי: וכי <b>לאו אתמר עלה</b> <small>[לא נאמר עליה,</small> על הלכה זו] הגבלה זו ש<b>אמר ר' אבא</b> ש<b>בצבור שנו,</b> כלומר, שרק אדם הנמצא עם הציבור אסור לו להקדים להתפלל לפניהם. ואף על פי שלא צדק רב אוויא, מכל מקום הוסבר מתוך דבריו משום מה לא בא.
ומסכמים: <b>ולית הלכתא</b> <small>[ואין הלכה]</small> <b>לא כרב הונא ולא כר' יהושע בן לוי</b> בענין איסור אכילה לפני תפילת מוסף ומנחה. ומפרטים: <b>כר' הונא</b> — <b>הא דאמרן</b> <small>[זו שאמרנו,</small> בתפילת המוסף<small>].</small> <b>כר' יהושע בן לוי</b> — ש<b>אמר ר' יהושע בן לוי: כיון שהגיע זמן תפלת מנחה, אסור לו לאדם שיטעום כלום קודם שיתפלל תפלת המנחה,</b> ואין הלכה כמותו בענין זה.
<big>ב משנה</big> בנוסף להלכותיהן של התפילות הקבועות מסופר כי <b>ר' נחוניא בן הקנה היה מתפלל בכניסתו לבית המדרש וביציאתו</b> ממנו <b>תפלה קצרה. אמרו לו: מה מקום לתפלה זו?</b> שהרי אין בית המדרש מקום סכנה שיש להקדים תפילה לפני הכניסה אליו ואחר היציאה ממנו, <b>אמר להם: בכניסתי אני מתפלל שלא יארע דבר תקלה על ידי</b> בהיותי בבית המדרש. <b>וביציאתי אני נותן הודאה על חלקי</b> (גורלי).
<big>ג גמרא</big> <b>תנו רבנן</b> <small>[שנו חכמים]</small> בברייתא את הנוסח המלא של תפילת ר' נחוניא בן הקנה: <b>בכניסתו מהו אומר?</b> — <b>"יהי רצון מלפניך ה' אלהי שלא יארע דבר תקלה</b> בפסק הלכה <b>על ידי, ולא אכשל בדבר הלכה, וישמחו בי חברי</b> העוסקים יחד אתי בבירור ההלכה. ופירוט הדברים (מהרש"א): <b>ולא אומר על</b> דבר <b>טמא</b> שהוא <b>טהור, ולא על</b> דבר <b>טהור</b> שהוא <b>טמא. ולא יכשלו חברי בדבר הלכה, ואשמח בהם".</b>
<b>ביציאתו מהו אומר?</b> — <b>"מודה אני לפניך ה' אלהי ששמת חלקי מיושבי בית המדרש ולא שמת חלקי מיושבי קרנות</b> (אנשים בטלים היושבים בפינת הרחוב). <b>שאני משכים, והם משכימים. אני משכים לדברי תורה, והם משכימים לדברים בטלים. אני עמל והם עמלים. אני עמל ומקבל שכר, והם עמלים ואינם מקבלים שכר. אני רץ והם רצים. אני רץ לחיי העולם הבא והם רצים לבאר שחת".</b>
<big>ד</big> אגב דברי ר' נחוניא בהערכת חלקו בין יושבי בית המדרש מובאים עוד סיפורים הנוגעים לנושא זה מצדדים שונים. <b>תנו רבנן</b> <small>[שנו חכמים]:</small> <b>כשחלה ר' אליעזר נכנסו תלמידיו לבקרו. אמרו לו: למדנו אורחות חיים</b> (אמור לנו כללים בהנהגת חיינו) כדי ש<b>נזכה בהן לחיי העולם הבא.</b>
<b>אמר להם:</b> סיכם להם: <b>הזהרו בכבוד חבריכם, ומנעו</b> את <b>בניכם מן ההגיון</b> במקראות שיש בהם נטיה למינות (גאונים), <b>והושיבום</b> לבניכם <b>בין ברכי תלמידי חכמים</b> עוד בקטנותם, <b>וכשאתם מתפללים — דעו לפני מי אתם עומדים. ובשביל כך תזכו לחיי העולם הבא. בדומה לזה מסופר על רבו של ר' אליעזר, ר' יוחנן בן זכאי. ש</b>
<b>כשחלה ר' יוחנן בן זכאי נכנסו תלמידיו לבקרו. כיון שראה אותם התחיל לבכות. אמרו לו תלמידיו</b>: אתה שהנך <b>"נר ישראל, עמוד הימיני, פטיש החזק"</b> האיש שכל המשך הקיום של העם היהודי נתמך על ידו, <b>מפני מה אתה בוכה?</b> מה הוא המצער אותך בחיים שלמים כשלך?
<b>אמר להם:</b> בוכה אני מפני מורא דין מעלה, שאין דיני בית דין זה דומה לדיני אדם. שכן <b>אילו לפני מלך בשר ודם היו מוליכין אותי,</b> שחייו הם אך חיי שעה <b>שהיום</b> הוא <b>כאן ומחר</b> הוא מת וניתן <b>בקבר, שאם כועס עלי אין כעסו כעס עולם</b>, ולפיכך אין ביכולתו לענוש עונשי עולם, <b>ואם אוסרני</b> בבית האסורים — <b>אין איסורו איסור עולם,</b> שיש תקוה לאחריתי שאשתחרר מן המאסר, <b>ואם ממיתני</b> — <b>אין מיתתו מיתת עולם,</b> שיש חיים לאחר המיתה שהוא גוזר, <b>ו</b>יותר מכך — <b>אני יכול לפייסו בדברים ו</b>אף <b>לשחדו בממון,</b> ו<b>אף על פי כן הייתי בוכה</b> מהתרגשות אחר שעלי לעמוד לפני דין מלכותי, <b>ועכשיו שמוליכים אותי לפני מלך מלכי המלכים הקדוש ברוך הוא, שהוא חי וקיים לעולם ולעולמי עולמים, שאם כועס עלי</b> — <b>כעסו כעס עולם, ואם אוסרני</b> — <b>איסורו איסור עולם, ואם ממיתני</b> — <b>מיתתו מיתת עולם, ואיני יכול לפייסו בדברים ולא לשחדו בממון. ולא עוד, אלא שיש לפני שני דרכים, אחת של גן עדן ואחת של גיהנם, ואיני יודע באיזו</b> דרך <b>מוליכים אותי, ו</b>איך אם כן <b>לא אבכה?!</b>
<b>אמרו לו</b> תלמידיו: <b>רבינו, ברכנו. אמר להם: "יהי רצון שתהא מורא שמים עליכם כמורא בשר ודם".</b> תמהו ו<b>אמרו לו תלמידיו: עד כאן</b> ולא יותר? <b>אמר להם: ולואי,</b> כלומר, אכן אם יגיע אדם לידי יראת שמים כזו — דיו, וראייה לדבר: <b>תדעו כשאדם עובר עבירה אומר</b> הוא בלבו: <b>"שלא יראני אדם",</b> ואם יתבייש מהקדוש ברוך הוא כדרך שהוא מתבייש מבני אדם, לא יגיע לידי חטא.
ומסופר: <b>בשעת פטירתו,</b> ממש לפני מיתתו הורה ו<b>אמר להם</b> ר' אליעזר לתלמידיו שני דברים: <b>פנו כלים</b> שבבית והוציאום חוצה לו <b>מפני הטומאה,</b> כדי שלא יטמאו (טומאת אוהל) מגופו המת, <b>ו</b>כן <b>הכינו כסא לחזקיהו מלך יהודה שבא</b> מעולם העליון ללוות אותו.
<big>ה משנה</big> במשנה זו מובאת מחלוקת בדבר צד החיוב בתפילת שמונה עשרה. <b>רבן גמליאל אומר: בכל יום ויום מתפלל אדם שמנה עשרה. ר' יהושע אומר:</b> די לו בתפילה קצרה, ואינו מתפלל אלא <b>מעין שמונה עשרה. ר' עקיבא אומר</b> שיטת ביניים: <b>אם שגורה תפלתו</b> ורגילה <b>בפיו</b> — <b>מתפלל שמונה עשרה, ואם לאו</b> <small>[לא],</small> שאין שגורה תפילתו בפיו — אינו מתפלל אלא <b>מעין שמונה עשרה.</b>
<b>ר' אליעזר אומר: העושה תפלתו קבע</b> — <b>אין תפלתו תחנונים,</b> והיא פגומה משום כך. ובגמרא יבואר מהי המסקנה ההלכתית הנובעת מדברים אלה.
<b>ר' יהושע אומר: ההולך במקום סכנה</b> ואינו יכול להתפלל בשל כך תפילה שלמה, הריהו <b>מתפלל תפלה קצרה, ואומר: "הושע ה' את עמך את שארית ישראל, בכל פרשת העבור</b> (ובגמרא מוצעים פירושים למילים אלה), <b>יהיו צרכיהם לפניך. ברוך אתה ה' שומע תפלה".</b> בשעת התפילה על המתפלל לפנות לכיוון בית המקדש.
ולפיכך אם <b>היה רוכב על החמור,</b> אם יכול — <b>ירד</b> מעליו <b>ויתפלל</b> במנוחה, <b>ואם אינו יכול</b> לרדת מעליו — <b>יחזיר</b> (יפנה) <b>את פניו</b> לעבר מקום המקדש. <b>ואם אינו יכול להחזיר את פניו</b> — דיו בכך ש<b>יכוין את לבו כנגד בית קדשי הקדשים.</b> וכן הדין אם <b>היה מהלך בספינה או באסדא</b> (רפסודה) שאינו יכול לפנות לעבר ירושלים — <b>יכוין את לבו כנגד בית קדשי הקדשים.</b>
<big>ו גמרא</big> מאחר שמשנה זו עוסקת בעצם חיובה של תפילת שמונה עשרה, מבררים בגמרא בעיות יסוד השייכות לתפילה זו. <b>הני</b> <small>[אותן]</small> <b>שמונה עשרה</b> ברכות <b>כנגד מי</b> תקנון? כלומר, על מה בססו בשעה שתיקנו תפילה זו, מספר זה של ברכות?
<b>אמר ר' הלל בריה</b> <small>[בנו]</small> של <b>ר' שמואל בר נחמני: כנגד שמונה עשרה אזכרות</b> (שמות ה') <b>שאמר דוד</b> המלך <b>ב</b>מזמור <b>"הבו לה' בני אלים"</b> (תהלים כט). <b>רב יוסף אמר: כנגד שמונה עשרה אזכרות שבקריאת שמע. אמר ר' תנחום אמר ר' יהושע בן לוי:</b> הוא <b>כנגד שמונה עשרה חוליות שבשדרה</b> למטה מן הצלעות. מאחר שר' יהושע בן לוי סמך בדרך זו את התפילה לשמונה עשרה החוליות בשדרה, מובא מאמר אחר שלו המקשר את שני אלה.
<b>אמר ר' תנחום אמר ר' יהושע בן לוי: המתפלל צריך שיכרע</b> באותן ברכות שחובה לכרוע בהן <b>עד שיתפקקו</b> (יתבלטו) <b>כל</b> ה<b>חוליות שבשדרה.</b>
<b>עולא</b> קבע סימן אחר למידת הכריעה ו<b>אמר: עד כדי שיראה איסר</b> (מטבע קטנה) <b>כנגד לבו,</b> כלומר, שיתכופף עד שיוכל לראות מטבע קטנה של איסר המונחת לפניו (רה"ג). <b>ר' חנינא אמר:</b> יש להקל ולומר כי <b>כיון שנענע ראשו</b> — <b>שוב אינו צריך</b> להתכופף עוד. ואולם <b>אמר רבא: והוא</b> שדי בכך זהו רק כש<b>מצער נפשיה</b> <small>[עצמו],</small> מתאמץ, <b>ומחזי כמאן דכרע</b> <small>[ונראה כמי שכורע]</small> אבל לכתחילה יש להתכופף יותר.
<big>ז</big> <b>ו</b>עד כאן דובר על שמונה עשרה ברכות, ככינוייה המקובל של התפילה. ואולם תמוה הדבר: וכי <b>הני תמני סרי</b> <small>[אלה שמונה עשרה]</small> ברכות הן?! והלא <b>תשסרי הוין</b> <small>[תשע עשרה הן]!</small>
<b>אמר ר' לוי: ברכת המינים</b> (הברכה שכוללת הקללה למלשינים) <b>ביבנה תקנוה</b> ואינה ממנין הברכות המקורי. ואולם מאחר וסמכו את מנין הברכות על רמזים מתחומים שונים, על כן יש לברר ברכה זו, התשע עשרה במספר, <b>כנגד מי תקנוה.</b>
<b>אמר ר' לוי ל</b>דעת <b>ר' הלל בריה</b> <small>[בנו]</small> של <b>ר' שמואל בר נחמני</b> הסובר שהברכות הם כנגד שמונה עשרה אזכרות שבמזמור "הבו לה' בני אלים", ברכה זו מבוססת <b>כנגד</b> (על) אזכרת ה' שאיננה שם הויה אלא כינוי אחר: <b>"אל הכבוד הרעים"</b> (תהלים כט, ג). ו<b>ל</b>דעת <b>רב יוסף</b> שסובר שהם כנגד האזכרות שבקריאת שמע, הברכה הנוספת היא <b>כנגד</b> המלה <b>"אחד" שבקריאת שמע</b>, שאף שאיננה שם הויה, מכל מקום היא מבטאת את תמצית האמונה. ו<b>ל</b>דעת <b>ר' תנחום</b> ש<b>אמר</b> בשם <b>ר' יהושע בן לוי</b> שהברכות הם כנגד החוליות שבשדרה, הברכה הנוספת היא <b>כנגד חוליא קטנה שב</b>בסוף ה<b>שדרה. ואגב הזכרת ברכת המינים מסופר כיצד הותקנה ברכה זו.</b>
<b>תנו רבנן</b> <small>[שנו חכמים]:</small> <b>שמעון הפקולי הסדיר</b> את <b>שמונה עשרה</b> ה<b>ברכות</b> שהיו עוד בזמן הכנסת הגדולה וקבען <b>לפני רבן גמליאל</b> נשיא הסנהדרין של יבנה <b>על הסדר ביבנה.</b> ואולם היה צורך גם לפי מצב הזמנים בהתקנת ברכה חדשה כנגד המינים ועל כן <b>אמר להם רבן גמליאל לחכמים: כלום יש אדם שיודע לתקן ברכת הצדוקין? עמד שמואל הקטן</b> שהיה מגדולי חסידי הדור <b>ותקנה.</b>
וספרו ש<b>בשנה אחרת</b> כשעבר שמואל הקטן לפני התיבה <b>שכחה,</b> את הברכה הזו,

Daf 29a

ועמד <b>והשקיף</b> (התבונן וניסה להזכר) <b>בה</b> במשך <b>שתים ושלש שעות, ולא העלוהו</b> (הפסיקו אותו מלעמוד לפני התיבה).
ושואלים: <b>אמאי</b> <small>[מדוע]</small> <b>לא העלוהו? והאמר</b> <small>[והרי אמר]</small> <b>רב יהודה אמר רב:</b> שליח ציבור ש<b>טעה בכל</b> אחת מן <b>הברכות כלן</b> — <b>אין מעלין</b> (מפסיקים) <b>אותו,</b> ואולם אם טעה <b>בברכת הצדוקים</b> — <b>מעלין אותו.</b> והטעם: <b>חיישינן</b> <small>[חוששים אנו]</small> <b>שמא מין הוא</b> ואינו רוצה לקלל את עצמו. ואם כן, מדוע לא הפסיקו את שמואל הקטן?
ומשיבים: <b>שאני</b> <small>[שונה]</small> <b>שמואל הקטן דאיהו</b> <small>[שהוא]</small> <b>תקנה</b> לברכה זו, ואין לחוש לו.
ושואלים עוד: <b>וניחוש דלמא הדר ביה</b> <small>[ונחשוש שמא חזר בו]</small> ואף שהיה צדיק חזר בו והרשיע. על כך <b>אמר אביי: גמירי, טבא לא הוי בישא</b> <small>[למודים</small> אנו, מן המסורת, כי <small>טוב אינו נעשה רע].</small>
על כך מקשים: <b>ולא</b> (והאם אין זה כך)?! <b>והכתיב</b> <small>[והרי נאמר]</small> במפורש: <b>"ובשוב צדיק מצדקתו ועשה עול</b> ככל התועבות אשר עשה הרשע יעשה וחי, כל צדקותיו אשר עשה לא תזכרנה במעלו אשר מעל ובחטאתו אשר חטא בם ימות<b>"</b> (יחזקאל יח, כד). על כך משיב אביי: הכתוב <b>ההוא</b> מדבר בצדיק שהיה <b>רשע מעיקרו</b> (מתחילתו) ועשה תשובה ואחר כך שב והרשיע, <b>אבל צדיק מעיקרו</b> — <b>לא</b> יעשה רשע.
ושוב תמהים: <b>ולא?!</b> והאין זה קורה? <b>והא תנן</b> <small>[והרי שנינו</small> במשנה<small>]:</small> <b>אל תאמין בעצמך עד יום מותך, שהרי יוחנן כהן גדול שמש בכהונה גדולה שמנים שנה ולבסוף נעשה צדוקי.</b> ואם כן אף אדם גדול בצדקתו עשוי שיהפוך ויהא מין!
על כך <b>אמר אביי: הוא ינאי, הוא יוחנן.</b> כלומר, כל שושלת החשמונאים זהה היתה, מתחילתה, ביחסה החיובי אל הצדוקים, ולא היה הבדל כלל בין יוחנן הורקנוס לבין אלכסנדר ינאי. ואולם <b>רבא אמר: ינאי לחוד ויוחנן לחוד, ינאי</b> — <b>רשע מעיקרו, ויוחנן</b> — <b>צדיק מעיקרו.</b> ואם כן, <b>הניחא</b> <small>[זה נוח,</small> מובן<small>]</small> <b>ל</b>שיטת <b>אביי, אלא ל</b>שיטת <b>רבא קשיא</b> <small>[קשה]</small> כיצד להסביר שהצדיק שב והרשיע.
על כך משיבים: <b>אמר</b> <small>[יכול היה לומר]</small> <b>לך רבא: צדיק מעיקרו נמי דלמא הדר ביה</b> <small>[גם כן,</small> יש לחשוש, <small>שמא חזר בו]</small> כדרך שאירע ליוחנן כהן גדול. ואם כן שבה עתה הקושיה הראשונה: <b>אי הכי, אמאי</b> <small>[אם כך מדוע]</small> <b>לא אסקוהו</b> <small>[העלוהו,</small> הפסיקוהו<small>]</small> את שמואל הקטן?
על כך הוא עונה: <b>שאני</b> <small>[שונה]</small> <b>שמואל הקטן דאתחיל</b> <small>[שהתחיל]</small> <b>בה</b> ושכח באמצע את סיומה, ועל כן אין לחשוש שמא גם הוא בין המינים. וכן אמנם <b>אמר רב יהודה אמר רב, ואיתימא</b> <small>[ויש אומרים]</small> שאמר זאת <b>ר' יהושע בן לוי: לא שנו,</b> שהטועה בברכת המינים מפסיקים אותו <b>אלא</b> באופן <b>ש</b>עדיין <b>לא התחיל בה, אבל</b> אם כבר <b>התחיל בה</b> — מניחים לו להזכר ול<b>גומרה.</b>
<big>א</big> עד כאן נאמרו רמזים לשמונה עשרה הברכות של תפילת החול כנגד מה נאמרו. ומעתה שואלים: <b>הני</b> <small>[אלה]</small> <b>שבע</b> הברכות <b>דשבתא</b> <small>[ש</small>בתפילה <small>של שבת]</small> <b>כנגד מי</b> תקנון? ומשיבים: <b>אמר ר' חלפתא בן שאול: כנגד שבעה "קולות" שאמר דוד על המים,</b> כלומר, כנגד שבע פעמים שנזכר "קול ה'" במזמור כט בתהלים שממנו למדו גם תפילת חול.
ומוסיפים לשאול: <b>הני</b> <small>[אלה]</small> <b>תשע</b> הברכות של מוסף <b>ראש השנה כנגד מי</b> תקנון? <b>אמר ר' יצחק דמן קרטיגנין:</b> הוא <b>כנגד תשעה אזכרות</b> של שם ה' <b>שאמרה חנה בתפלתה</b> (שמואל א ב, א–י), והקשר בין תפילת חנה לבין תפילת ראש השנה מובן על פי מה ש<b>אמר מר</b> <small>[החכם]:</small> <b>בראש השנה נפקדה</b> (בבן) <b>שרה רחל וחנה.</b>
ומוסיפים לשאול: <b>הני</b> <small>[אלה]</small> <b>עשרים וארבע</b> ברכות <b>דתעניתא</b> <small>[</small>הנאמרות <small>ב</small>תפילת שמונה עשרה <small>ש</small>ביום <small>התענית]</small> <b>כנגד מי</b> תקנון? <b>אמר ר' חלבו: כנגד עשרים וארבע "רננות" שאמר שלמה בשעה שהכניס</b> את ה<b>ארון לבית קדשי הקדשים</b> בחנוכת הבית, שמוזכרות שם (מלכים א פרק ח') עשרים וארבע פעמים לשונות רנה תפילה ותחינה. על כך שואלים: <b>אי הכי,</b> ב<b>כל יומא נמי נמרינהו</b> <small>[אם כך, גם כן נאמרם]</small> עשרים וארבע ברכות! ועונים: <b>אימת אמרינהו</b> <small>[אימתי אמרן]</small> <b>שלמה</b> — <b>ביומא דרחמי</b> <small>[ביום של</small> בקשת <small>רחמים],</small> <b>אנן נמי ביומא דרחמי אמרי להו</b> <small>[אנחנו גם כן ביום של בקשת רחמים אומרים אותן].</small>
<big>ב</big> שנינו במשנה ש<b>ר' יהושע אומר</b> שבכל יום ויום מתפלל אדם <b>מעין שמנה עשרה.</b> ונחלקו הדעות <b>מאי</b> <small>[מה]</small> משמעות הביטוי <b>"מעין שמונה עשרה"? רב אמר: מעין כל ברכה וברכה,</b> שאפשר לומר את כל הברכות בקיצור ובכל נוסח. <b>ושמואל אמר:</b> הכוונה לברכה מיוחדת הנאמרת במקום שלוש עשרה הברכות האמצעיות בשמונה עשרה, ושיש בה מילים אחדות כנגד כל ברכה. ונוסחה: <b>"הביננו ה' אלהינו לדעת דרכיך, ומול את לבבנו ליראתך, ותסלח לנו להיות גאולים, ורחקנו ממכאובינו, ודשננו בנאות ארצך, ונפוצותינו מארבע תקבץ, והתועים על דעתך ישפטו, ועל הרשעים תניף ידיך, וישמחו צדיקים בבנין עירך ובתקון היכלך, ובצמיחת קרן לדוד עבדך ובעריכת נר לבן ישי משיחך, טרם נקרא אתה תענה. ברוך אתה ה' שומע תפלה". אף על פי שהזכירו חכמים את התפילה הקצרה הזו ("הביננו")</b>
<b>לייט עלה אביי אמאן דמצלי</b> <small>[היה אביי מקלל את מי שמתפלל]</small> <b>"הביננו",</b> כי לדעתו מותר להתפלל "הביננו" רק בשעת הדחק (ר"ח, המאירי).
<big>ג</big> את ההיתר להתפלל תפילה קצרה זו עדיין מגבילים והולכים. <b>אמר רב נחמן אמר שמואל: כל השנה כולה מתפלל אדם "הביננו", חוץ ממוצאי שבת וממוצאי ימים טובים, מפני שצריך לומר הבדלה ב</b>תוך ברכת <b>"חונן הדעת".</b>
<b>מתקיף לה</b> <small>[מקשה עליה]</small> <b>רבה בר שמואל: ונימרה</b> <small>[ונאמר אותה]</small> <b>ברכה רביעית בפני עצמה!</b> שאחרי שלוש ברכות הפתיחה יאמרו ברכה רביעית לעצמה להבדלה ואחר כך "הביננו". וראייה שיש אפשרות כזו — <b>מי</b> <small>[האם]</small> <b>לא תנן</b> <small>[שנינו</small> במשנה<small>]</small> ש<b>ר' עקיבא אומר: אומרה</b> (את ההבדלה בתפילה) <b>ברכה רביעית בפני עצמה. ר' אליעזר אומר:</b> ההבדלה נאמרת <b>בהודאה</b> (בברכה המתחילה "מודים").
ומשיבים: <b>אטו</b> <small>[וכי]</small> <b>כל השנה כולה מי עבדינן</b> <small>[האם עושים אנו]</small> בענין זה <b>כ</b>שיטת <b>ר' עקיבא, דהשתא נמי נעביד</b> <small>[שעכשיו גם כן נעשה]</small> כן?! הלא <b>כל השנה כולה מאי טעמא לא עבדינן</b> <small>[מה טעם איננו עושים]</small> <b>כר' עקיבא</b> — <b>כי תמני סרי תקון</b> <small>[שמונה עשרה</small> ברכות <small>תקנו],</small> <b>תשסרי</b> <small>[תשע עשרה]</small> <b>לא תקון</b> <small>[תקנו],</small> <b>הכא נמי</b> <small>[כאן גם כן]</small> <b>שבע</b> ברכות <b>תקון</b> <small>[תקנו]</small> <b>תמני</b> <small>[שמונה]</small> <b>לא תקון</b> <small>[תקנו],</small> ואין אם כן להוסיף ברכה רביעית להבדלה לעצמה.
על עיקר הדברים <b>מתקיף לה</b> <small>[מקשה עליה]</small> על הלכה זו <b>מר זוטרא: ונכללה מכלל</b> <small>[ונכלול אותה,</small> את הברכה הרביעית<small>]</small> בתוך תפילת "הביננו" בנוסח זה: <b>"הביננו ה' אלהינו המבדיל בין קדש לחול"!</b> על קושיה זו לא ניתנה תשובה והדבר נשאר <b>קשיא</b> <small>[קשה].</small>
<big>ד</big> הוסיף ו<b>אמר רב ביבי בר אביי</b> הגבלה נוספת בענין תפילת "הביננו": <b>כל השנה כולה מתפלל אדם "הביננו", חוץ מימות הגשמים, מפני שצריך לומר שאלה</b> (בקשה על הגשם) <b>בברכת "השנים".</b> על כך <b>מתקיף לה</b> <small>[מקשה עליה]</small> על הלכה זו <b>מר זוטרא: ונכללה מכלל</b> <small>[ונכלול אותה,</small> את הברכה השביעית<small>]</small> בתוך תפילת "הביננו" בנוסח זה: <b>"ודשננו בנאות ארצך, ותן טל ומטר"!</b>
על כך משיבים: אין זה אפשרי משום <b>דאתי לאטרודי</b> <small>[יבוא להתבלבל]</small> כשיוסיף בברכת "הביננו" דבר שהוא שינוי מנוסח הברכה הרגיל. ושואלים: <b>אי הכי</b> <small>[אם כך],</small> משום מה לא נאמר תירוץ זה גם לבעיה הקודמת בענין <b>הבדלה</b> ששנינו שאינו כוללה בנוסח "הביננו" ואומרה <b>ב"חונן הדעת",</b> והלא יכול לתרץ ולהסביר כי אינו כוללה מאותה סיבה שיש לחשוש כי <b>נמי אתי לאטרודי</b> <small>[גם כן יבוא להתבלבל]!</small>
<b>אמרי</b> <small>[אומרים]</small> בתשובה לכך כי יש הבדל בין המקרים: <b>התם</b> <small>[שם]</small> בענין הבדלה ב"חונן הדעת" <b>כיון דאתיא</b> <small>[שבאה]</small> ההוספה <b>בתחלת צלותא</b> <small>[התפילה,</small> הברכה<small>]</small> — <b>לא מטריד</b> <small>[אינו מתבלבל],</small> <b>הכא</b> <small>[כאן]</small> בענין שאלת גשמים <b>כיון דאתיא</b> <small>[ש</small>היא <small>באה]</small> <b>באמצע צלותא</b> <small>[התפילה]</small> — <b>מטריד</b> <small>[מתבלבל].</small>
<b>מתקיף לה</b> <small>[מקשה עליה]</small> על הלכה זו <b>רב אשי:</b> אם כן <b>ונימרה</b> <small>[ונאמר אותה]</small> את שאלת המטר <b>ב</b>ברכת <b>"שומע תפלה",</b> ש<b>אמר ר' תנחום אמר רב אסי:</b> אם <b>טעה</b> המתפלל <b>ולא הזכיר גבורות גשמים ב</b>ברכת <b>"תחיית המתים"</b> — <b>מחזירין אותו</b> לתחילת התפילה. אך אם לא הזכיר <b>שאלה</b> של גשמים <b>בברכת השנים</b> — <b>אין מחזירין אותו, מפני שיכול לאומרה ב"שומע תפלה"</b> עם שאר בקשות. <b>ו</b>כן השוכח לומר <b>הבדלה ב</b>ברכת <b>"חונן הדעת"</b> — <b>אין מחזירין אותו, מפני שיכול לאומרה על הכוס.</b> ומכאן שאפשר לשאול גשמים ב"שומע תפילה" ולפיכך במקביל אפשר לומר זאת בסוף "הביננו" בלא להתבלבל. על כך משיבים: <b>טעה שאני</b> <small>[שונה]</small> ואין למדים מדינו של טועה לעשות כן לכתחילה.
<big>ה</big> קודם נמסרו דברי ר' תנחום בשם ר' אסי אגב הדיון. מעתה באים אנו לדון ל<b>גופא</b> <small>[גוף]</small> הענין, <b>אמר ר' תנחום אמר רב אסי: טעה ולא הזכיר גבורות גשמים ב</b>ברכת <b>"תחיית המתים"</b> — <b>מחזירין אותו.</b> טעה ולא הזכיר <b>שאלה</b> של גשמים <b>בברכת "השנים"</b> — <b>אין מחזירין אותו, מפני שיכול לאומרה ב</b>ברכת <b>"שומע תפלה". ו</b>אם טעה ולא הזכיר <b>הבדלה ב"חונן הדעת"</b> — <b>אין מחזירין אותו, מפני שיכול לאומרה על הכוס.</b>
<b>מיתיבי</b> <small>[מקשים</small> על כך] ממה ששנינו בתוספתא: <b>טעה ולא הזכיר גבורות גשמים ב</b>ברכת <b>"תחיית המתים"</b> — <b>מחזירין אותו.</b> טעה ולא הזכיר <b>שאלה</b> של גשמים <b>בברכת "השנים"</b> — <b>מחזירין אותו, ו</b>אם טעה ולא הזכיר <b>הבדלה ב"חונן הדעת"</b> — <b>אין מחזירין אותו, מפני שיכול לאומרה על הכוס.</b> ואם כן ההלכות השנויות, זו שבתוספתא וזו של רב תנחום, בענין טעה ולא הזכיר שאלה בברכת השנים סותרות זו את זו!
ומשיבים: <b>לא קשיא</b> <small>[אינו קשה],</small> <b>הא</b> <small>[זה]</small> ששנינו שמחזירים אותו הרי זה מדובר במתפלל <b>ביחיד, הא</b> <small>[זה]</small> ששנינו שאין מחזירים אותו הרי זה במתפלל <b>בצבור.</b>
על כך מקשים: <b>בצבור מאי טעמא</b> <small>[מה טעם]</small> הוא <b>לא</b> צריך לחזור —— <b>משום</b> שכבר <b>שמעה משליח צבור</b> בחזרת התפילה, והוא מוציאו ידי חובה, <b>אי הכי</b> <small>[אם כך]</small> שזהו טעמו של דבר, סגנון הדברים אינו מדוייק, שכן <b>האי</b> <small>[</small>לשון <small>זו]</small> <b>"מפני שיכול לאומרה בשומע תפילה"</b> אינה מדוייקת, ו<b>"מפני ששומע משליח ציבור" מיבעי ליה</b> <small>[צריך היה לו</small> לומר<small>],</small> והרי זו הוכחה שהטעם שונה מזה שאמרנו.
<b>אלא אידי ואידי</b> <small>[זה וזה,</small> דברי ר' תנחום והתוספתא<small>],</small> <b>ביחיד, ולא קשיא</b> <small>[קשה],</small> <b>הא</b> <small>[זה]</small> ששנינו שאין מחזירים אותו, הרי זה באופן <b>דאדכר</b> <small>[שנזכר]</small> בטעותו <b>קודם</b> ברכת <b>"שומע תפלה",</b> ויכול עדיין לשאול על הגשמים בברכת "שומע תפילה".

Daf 29b

<b>הא</b> <small>[זה]</small> ששנינו שמחזירים אותו, הרי זה באופן <b>דאדכר</b> <small>[שנזכר]</small> בטעותו <b>בתר</b> <small>[לאחר]</small> <b>"שומע תפלה",</b> ושוב אינו יכול לשאול על הגשמים ולכן צריך לחזור לראש התפילה.
<big>א</big> מתוך הקשר הדברים ובגלל שם החכם המוסר אותם, מזכירים עוד מה ש<b>אמר ר' תנחום אמר רב אסי אמר ר' יהושע בן לוי: טעה ולא הזכיר</b> בתפילת ראש חודש את ההוספה המיוחדת <b>של ראש חדש</b> ("יעלה ויבוא") <b>ב</b>ברכת ה<b>"עבודה"</b> שבתפילת שמונה עשרה — <b>חוזר ל"עבודה".</b> וכן אם <b>נזכר ב</b>ברכת <b>"הודאה"</b> שהיא הברכה שלאחריה — <b>חוזר ל"עבודה".</b> נזכר <b>ב</b>ברכת <b>"שים שלום"</b> — <b>חוזר ל"עבודה". ואם</b> נזכר רק לאחר ש<b>סיים</b> את תפילת שמונה עשרה כולה — <b>חוזר לראש</b> התפילה.
<b>אמר רב פפא בריה</b> <small>[בנו]</small> של <b>רב אחא בר אדא: הא דאמרן</b> <small>[זה שאמרנו]</small> שאם כבר <b>סיים</b> תפילתו — <b>חוזר לראש, לא אמרן</b> <small>[אמרנו]</small> <b>אלא</b> במקרה <b>ש</b>כבר <b>עקר רגליו</b> מן המקום שבו עמד בתפילתו, <b>אבל</b> אם עדיין <b>לא עקר רגליו</b> — <b>חוזר ל</b>ברכת ה<b>עבודה,</b> ואומר בתוכה "יעלה ויבוא".
<b>אמרו ליה</b> <small>[לו]</small> בני הישיבה: <b>מנא לך הא</b> <small>[מנין לך</small> הלכה <small>זו?]</small> <b>אמר להו</b> <small>[להם]:</small> <b>מאבא מרי שמיע לי</b> <small>[מאבי מורי,</small> רב אחא בר אדא <small>שמעתי]</small> זאת, <b>ואבא מרי</b> <small>[ואבי מורי]</small> שמע זאת <b>מרב.</b>
מעין זה <b>אמר רב נחמן בר יצחק: הא דאמרן</b> <small>[זה שאמרנו]</small> שאם כבר <b>עקר רגליו חוזר לראש</b> התפילה <b>לא אמרן</b> <small>[אמרנו]</small> <b>אלא</b> באופן <b>שאינו רגיל לומר תחנונים</b> נוספים <b>אחר תפלתו, אבל</b> אם <b>רגיל לומר תחנונים אחר תפלתו</b> ובתוך כך נזכר שהחסיר מתפילתו — <b>חוזר ל</b>ברכת ה<b>עבודה</b> ומשלים את החסר.
<b>איכא דאמרי</b> <small>[יש שאומרים]</small> שכך <b>אמר רב נחמן בר יצחק: הא דאמרן</b> <small>[זה שאמרנו]</small> <b>כי</b> <small>[</small>ש<small>כאשר]</small> עדיין <b>לא עקר רגליו חוזר ל</b>ברכת ה<b>עבודה לא אמרן</b> <small>[אמרנו]</small> <b>אלא</b> באופן <b>שרגיל לומר תחנונים</b> נוספים <b>אחר תפלתו, אבל אם אינו רגיל לומר תחנונים אחר תפלתו</b> — הרי זה נחשב כאילו כבר סיים תפילתו ו<b>חוזר לראש</b> התפילה.
<big>ב</big> שנינו במשנה ש<b>ר' אליעזר אומר</b> ש<b>כל העושה תפלתו קבע</b> אין תפילתו תחנונים. ושואלים: <b>מאי</b> <small>[מה</small> משמעות<small>]</small> המלה <b>"קבע"</b> בהקשר זה? <b>אמר ר' יעקב בר אידי אמר רבי אושעיא:</b> הרי זה <b>כל שתפלתו דומה עליו כמשוי</b> <small>[כמשא]</small> שהוא ממהר להפטר ממנו. <b>ורבנן אמרי</b> <small>[וחכמים אומרים]</small> שהכוונה היא ל<b>כל מי שאינו אומרה</b> לתפילה <b>בלשון תחנונים,</b> אלא כדרך אמירת קבע ללא הבעת רגש. <b>רבה ורב יוסף דאמרי תרוייהו</b> <small>[שאמרו שניהם]:</small> העושה תפילתו קבע הוא <b>כל</b> מי <b>שאינו יכול לחדש בה</b> בתפילתו, <b>דבר</b> מצרכיו שלו, ואומר רק את הנוסח הקבוע.
על כך <b>אמר ר' זירא: אנא יכילנא לחדושי</b> <small>[אני יכול לחדש]</small> <b>בה מילתא</b> <small>[דבר]</small> בכל תפילה, <b>ומסתפינא דלמא מטרידנא</b> <small>[ו</small>אולם <small>אני חושש שמא אתבלבל],</small> ולפי זה אין לחייב אם כן את הרבים לחדש בתפילה.
האחים <b>אביי בר אבין ור' חנינא בר אבין דאמרי תרוייהו</b> <small>[שאמרו שניהם]:</small> העושה תפילתו קבע הוא <b>כל</b> מי <b>שאין מתפלל עם דמדומי חמה,</b> שהיא שעת רצון לתפילה והוא אינו טורח למצוא שעה כזו. ש<b>אמר ר' חייא בר אבא אמר ר' יוחנן: מצוה להתפלל עם דמדומי חמה. ואמר ר' זירא: מאי קראה</b> <small>[מהו הפסוק]</small> בו נרמז הדבר — מה שנאמר: <b>"ייראוך עם שמש ולפני ירח דור דורים"</b> (תהלים עב, ה), כלומר, ביטוי יראת ה', התפילה, צריכה להיות עם שמש, קרוב לזריחתה או לשקיעתה של השמש. אף על פי כן <b>לייטי עלה במערבא אמאן דמצלי</b> <small>[מקללים היו בארץ ישראל את מי שמתפלל]</small> <b>עם דמדומי חמה. מאי טעמא</b> <small>[מה טעם]</small> — <b>דלמא מיטרפא ליה שעתא</b> <small>[שמא תיטרף לו השעה]</small> ולא יספיק להתפלל בזמן.
<big>ג</big> שנינו במשנה ש<b>ר' יהושע אומר</b> ש<b>המהלך במקום סכנה מתפלל תפלה קצרה,</b> שהיא: <b>"בכל פרשת העבור</b> יהיו צרכיהם לפניך <b>",</b> ושואלים: <b>מאי</b> <small>[מה</small> פירוש<small>]</small> <b>"פרשת העבור"? אמר רב חסדא אמר מר עוקבא:</b> יש לפרש זאת בדרך המדגישה את המלה "עיבור" בשתי משמעויות: <b>אפילו בשעה שאתה מתמלא עליהם עברה</b> (כעס) <b>כאשה עוברה</b> (הרה) — <b>יהיו כל צרכיהם לפניך. איכא דאמרי</b> <small>[יש שאומרים]</small> ש<b>אמר רב חסדא אמר מר עוקבא</b> בגירסה אחרת: <b>אפילו בשעה שהם עוברים על דברי תורה</b> (ומשמעות "עיבור" — עבירה) <b>יהיו כל צרכיהם לפניך.</b> במשנה הובאה רק נוסחה אחת של תפילה לשעת הסכנה, ואולם בתוספתא מובאות נוסחאות אחרות.
<b>תנו רבנן</b> <small>[שנו חכמים]:</small> <b>המהלך במקום גדודי חיה ולסטים</b> (שודדים) <b>מתפלל תפלה קצרה, ואיזה היא תפלה קצרה</b> — <b>ר' אליעזר אומר:</b> מתפלל <b>"עשה רצונך בשמים ממעל, ותן נחת רוח ליראיך מתחת, והטוב בעיניך עשה, ברוך אתה ה' שומע תפלה".</b>
<b>ר' יהושע אומר:</b> מתפלל <b>"שמע שועת עמך ישראל, ועשה מהרה בקשתם, ברוך אתה ה' שומע תפלה".</b>
<b>ר' אלעזר בר' צדוק אומר:</b> מתפלל <b>"שמע צעקת עמך ישראל, ועשה מהרה בקשתם, ברוך אתה ה' שומע תפלה".</b>
<b>אחרים אומרים:</b> מתפלל <b>"צרכי עמך ישראל מרובין ודעתם קצרה</b> ולכן אינם יכולים לפרש תפילתם כראוי (מהרש"א). על כן <b>יהי רצון מלפניך ה' אלהינו שתתן לכל אחד ואחד כדי פרנסתו, ולכל גויה</b> (גוף) <b>וגויה די מחסורה, ברוך אתה ה' שומע תפלה".</b>
<b>אמר רב הונא: הלכה כ</b>שיטת <b>אחרים</b> בנוסח התפלה במקום סכנה.
<big>ד</big> בקשר לתפילות הנאמרות בדרכים ובשעת סכנה מובאים גם דברים ביחס לתפילת הדרך. תחילת הדבר בדברים <b>אמר ליה</b> <small>[לו]</small> <b>אליהו</b> כשנגלה לו <b>לרב יהודה אחוה</b> <small>[אחיו]</small> של <b>רב סלא חסידא</b> <small>[החסיד]:</small> <b>לא תרתח</b> <small>[אל תכעס]</small> <b>ולא תחטי</b> <small>[תחטא].</small> <b>לא תרוי</b> <small>[אל תשתכר]</small> <b>ולא תחטי</b> <small>[תחטא].</small> <b>וכשאתה יוצא לדרך, המלך בקונך</b> (שאל עצה, בקש רשות, מה'), <b>וצא. מאי</b> <small>[מה]</small> <b>המלך בקונך וצא? אמר ר' יעקב אמר רב חסדא: זו</b> היא <b>תפלת הדרך. ו</b>עוד <b>אמר ר' יעקב אמר רב חסדא:</b> אין זו עצה טובה בלבד אלא הלכה פסוקה היא ש<b>כל היוצא לדרך צריך להתפלל תפלת הדרך</b> לפני היציאה לדרך.
ושואלים: <b>מאי</b> <small>[מהי]</small> <b>תפלת הדרך?</b> מה נוסחה של תפלה זו? ומשיבים: <b>"יהי רצון מלפניך ה' אלהי, שתוליכני לשלום, ותצעידני לשלום, ותסמכני לשלום, ותצילני מכף כל אויב ואורב בדרך, ותשלח ברכה במעשי ידי, ותתנני לחן לחסד ולרחמים בעיניך ובעיני כל רואי, ברוך אתה ה' שומע תפלה".</b>
<b>אמר אביי: לעולם</b>

Daf 30a

<b>לישתף אינש נפשיה בהדי צבורא</b> <small>[ישתף אדם עצמו עם הציבור]</small> וראוי שלא יתפלל על עצמו בלבד. <b>היכי נימר</b> <small>[כיצד יאמר]?</small> — <b>"יהי רצון מלפניך ה' אלהינו שתוליכנו לשלום" וכו'</b> בלשון רבים. ומעתה באים לברר פרטים בדיני תפילה זו.
<b>אימת מצלי</b> <small>[מתי מתפלל]?</small> <b>אמר ר' יעקב אמר רב חסדא: משעה שמהלך בדרך</b> ולא קודם. ו<b>עד כמה?</b> כלומר, על איזו דרך ראוי לו להתפלל? (בה"ג). <b>אמר ר' יעקב אמר רב חסדא: עד פרסה. והיכי מצלי לה</b> <small>[כיצד מתפלל אותה]?</small> <b>רב חסדא אמר:</b> דווקא כשהוא <b>מעומד. ואילו רב ששת אמר: אפילו</b> כשהוא <b>מהלך</b> או יושב.
ומסופר: <b>רב חסדא ורב ששת הוו קאזלי באורחא</b> <small>[היו הולכים בדרך],</small> <b>קם</b> <small>[עמד]</small> <b>רב חסדא וקא מצלי</b> <small>[והתפלל]</small> תפילת הדרך. מאחר שהיה רב ששת עוור ולא ראה את חבירו, <b>אמר ליה</b> <small>[לו]</small> <b>רב ששת לשמעיה</b> <small>[לשמשו]:</small> <b>מאי קא עביד</b> <small>[מה עושה]</small> <b>רב חסדא</b> כעת? אמר לו: <b>קאי ומצלי</b> <small>[עומד ומתפלל].</small> <b>אמר ליה</b> <small>[לו]</small> רב ששת לשמשו: <b>אוקמן נמי לדידי ואצלי</b> <small>[העמד גם כן אותי ואתפלל],</small> כי אף שלדעתו אין צורך לעמוד בשעת תפילה זו, בכל אופן <b>"מהיות טוב אל תקרא רע",</b> כלומר, אם יכול אדם להיות טוב, בלי להפסיד בשל כך דבר (שהרי רב חסדא עומד בין כה וכה) מדוע להיות רע ולא לעמוד.
<big>א</big> דובר על התפילה הקצרה הנאמרת בעת הסכנה וכן על התפילה הקצרה "הביננו". ושואלים: <b>מאי איכא</b> <small>[מה</small> הבדל הלכה למעשה <small>יש]</small> <b>בין "הביננו" לתפלה קצרה?</b> ומשיבים: מי שמתפלל <b>"הביננו" בעי לצלויי תלת קמייתא ותלת בתרייתא</b> <small>[צריך להתפלל</small> לפניה <small>שלוש</small> ברכות <small>ראשונות</small> ואחריה <small>שלוש אחרונות],</small> <b>וכי מטי לביתיה לא בעי למהדר לצלויי</b> <small>[וכאשר</small> הוא <small>מגיע לביתו אינו צריך לחזור ולהתפלל],</small> ואילו <b>בתפלה קצרה, לא בעי לצלויי</b> <small>[אינו צריך להתפלל]</small> <b>לא תלת קמייתא</b> <small>[שלוש ראשונות]</small> <b>ולא תלת בתרייתא</b> <small>[שלוש אחרונות],</small> <b>וכי מטי לביתיה בעי למהדר לצלויי</b> <small>[וכאשר</small> הוא <small>מגיע לביתו</small> הוא <small>צריך לחזור להתפלל],</small> ש"הביננו" דינה כתפילת שמונה עשרה, על אף קיצורה. ואילו התפילה הקצרה נאמרת רק כתחליף לשעת הדחק לתפילה ממש.
<b>והלכתא</b> <small>[והלכה</small> היא<small>]:</small> <b>"הביננו"</b> כיון שכאמור חשובה היא כתפילת שמונה עשרה, צריך לאומרה כשהוא <b>מעומד,</b> אילו <b>תפלה קצרה</b> כיון שנופלת היא בחשיבותה, לכן יכול לאומרה <b>בין מעומד בין מהלך.</b>
<big>ב</big> שנינו במשנה שאם <b>היה רוכב על החמור</b> והגיע זמן התפילה — ירד מעל החמור ויתפלל, ורק בשעת הדחק יכול הוא להתפלל כשהוא רכוב, ויכוין לבו לעבר ירושלים והמקדש. ובענין זה <b>תנו רבנן</b> <small>[שנו חכמים]</small> בתוספתא: <b>היה רוכב על החמור והגיע זמן תפלה, אם יש לו מי שיאחז את חמורו</b> — <b>ירד למטה ויתפלל, ואם לאו</b> <small>[לא]</small> — <b>ישב במקומו ויתפלל. רבי אומר: בין כך ובין כך,</b> בין אם יש מי שיכול להחזיק בחמור בזמן שיתפלל ובין אם אין, <b>ישב במקומו ויתפלל, לפי שאין דעתו מיושבת עליו,</b> שהוא ממהר לדרכו וירידה מעל החמור ועמידה לתפלה ורכיבה מחדש על החמור עשויה לגרום לעיכוב אשר עלול להפריע לו בהתרכזותו בתפילה.
<b>אמר רבא, ואיתימא</b> <small>[ויש אומרים]</small> שאמר זאת <b>ר' יהושע בן לוי: הלכה</b> בענין זה <b>כרבי.</b>
<big>ג</big> <b>תנו רבנן</b> <small>[שנו חכמים]</small> בתוספתא: <b>סומא</b> <small>[עוור]</small> <b>ו</b>כן כל <b>מי שאינו יכול לכוין את הרוחות</b> (כיוונים), ובשל כך אינו יודע היכן ירושלים כדי שיתפלל לעברה — דיו ש<b>יכוין לבו כנגד אביו שבשמים, שנאמר: "והתפללו אל ה'"</b> (מלכים א ח, מד).
והיכול לכוון את מקומו, אם <b>היה עומד בתפלה בחוץ לארץ</b> — <b>יכוין את לבו כנגד ארץ ישראל, שנאמר: "והתפללו אליך דרך ארצם</b> אשר נתת לאבותם<b>"</b> (שם, מח). <b>היה עומד בארץ ישראל</b> — <b>יכוין לבו כנגד ירושלים, שנאמר: "והתפללו אל ה' דרך העיר אשר בחרת</b> בה<b>"</b> (שם, מד). <b>היה עומד בירושלים</b> — <b>יכוין את לבו כנגד בית המקדש, שנאמר: "</b>ובאו <b>והתפללו אל הבית הזה"</b> (דברי הימים ב ו, לב). <b>היה עומד בבית המקדש</b> — <b>יכוין את לבו כנגד בית קדשי הקדשים, שנאמר: "והתפללו אל המקום הזה"</b> (מלכים א ח, לה). <b>היה עומד בבית קדשי הקדשים</b> — <b>יכוין את לבו כנגד בית הכפורת</b> שעל הארון שהיא משכן כבוד ה'. <b>היה עומד אחורי בית הכפורת</b> — <b>יראה עצמו כאילו לפני הכפורת</b> ויפנה אליה. ו<b>נמצא</b> שה<b>עומד</b> בתפילה <b>במזרח מחזיר פניו למערב.</b> והעומד <b>במערב — מחזיר פניו למזרח. בדרום</b> — <b>מחזיר פניו לצפון. בצפון</b> — <b>מחזיר פניו לדרום.</b> ובכך <b>נמצאו כל ישראל מכוונין את לבם למקום אחד,</b> בית קדשי הקדשים שבמקדש.
ורמז לדבר <b>אמר ר' אבין, ואיתימא</b> <small>[ויש שאומרים]</small> שאמר זאת <b>ר' אבינא: מאי קראה</b> <small>[מהו הפסוק]</small> המרמז על כך — <b>"כמגדל דויד צוארך בנוי לתלפיות</b> אלף המגן תלוי עליו כל שלטי הגבורים" (שיר השירים ד, ד), והוא דורש "תלפיות" — <b>תל שכל פיות פונים בו</b> (אליו).
<big>ד</big> בענין התפילה בדרך מסופר כי <b>אבוה</b> <small>[אביו]</small> של <b>שמואל ולוי, כי הוו בעו למיפק לאורחא</b> <small>[כאשר היו רוצים,</small> צריכים, <small>לצאת לדרך]</small> בבוקר, <b>הוו מקדמי ומצלי</b> <small>[היו מקדימים לפני</small> הזריחה <small>ומתפללים],</small> <b>וכי הוה מטי</b> <small>[וכאשר היה מגיע]</small> <b>זמן קריאת שמע</b> בתוך הדרך <b>קרו</b> <small>[היו קוראים].</small>
ועל כך אומרים: <b>כמאן</b> <small>[כ</small>דעת <small>מי]</small> היו עושים זאת — <b>כי האי תנא [כ</b>דעת <small>תנא זה]</small> ששנינו דבריו בתוספתא. <b>דתניא</b> <small>[ששנינו</small> בתוספתא<small>]:</small> <b>השכים לצאת לדרך</b> עוד לפני זמן קריאת שמע לאחר עלות השחר, <b>מביאין לו שופר ותוקע</b> בו (אם היה הדבר בראש השנה), <b>לולב ומנענע</b> בסוכות, <b>מגילה</b> (מגילת אסתר) <b>וקורא בה</b> בפורים, <b>וכשיגיע זמן קריאת שמע</b> — <b>קורא.</b> וכן אם <b>השכים לישב בקרון או בספינה</b> כדי לנסוע לדרכו — <b>מתפלל, וכשיגיע זמן קריאת שמע</b> — <b>קורא.</b>
<b>ר' שמעון בן אלעזר אומר: בין כך ובין כך,</b> בכל מקרה מוטב שיהא <b>קורא קריאת שמע ומתפלל</b> (בקרון) <b>כדי שיסמוך גאולה לתפלה.</b>
ומסבירים: <b>במאי קמיפלגי</b> <small>[במה הם חולקים],</small> מה יסוד מחלוקתם? ומשיבים: <b>מר סבר</b> <small>[חכם זה,</small> התנא הראשון <small>סבור]</small> כי <b>תפלה מעומד עדיף</b> <small>[עדיפה],</small> ומוטב אם כן שיקדים ויתפלל בביתו מעומד, <b>ומר סבר</b> <small>[חכם זה,</small> ר' שמעון בן אלעזר <small>סבור]</small> כי <b>מסמך</b> <small>[לסמוך]</small> <b>גאולה לתפלה עדיף,</b> אף אם כתוצאה מכך על המתפלל לוותר על העמידה בשעת התפילה.
מעין דברים אלו על צורות שונות של תפילה שהיו חכמים מחוייבים לעשות שלא כרגיל, מסופר כי <b>מרימר ומר זוטרא הוו מכנפי בי עשרה בשבתא דרגלא ומצלו, והדר נפקי לפרקא</b> <small>[היו אוספים עשרה</small> אנשים <small>בשבת שבחג ומתפללים, ואחר כך יוצאים לדרשה],</small> שבגלל רוב הנאספים לשמוע את דרשתם של חכמים אלה בחג לא יכלו להתפלל בזמן הראוי, ולכן הקדימו.
<b>רב אשי</b> במקרה כעין זה <b>מצלי בהדי צבורא</b> <small>[היה מתפלל עם הציבור]</small> <b>ביחיד,</b> ו<b>מיושב,</b> כדי שלא יבחינו שהוא מתפלל. ואחר כך <b>כי הוה אתי לביתיה, הדר ומצלי</b> <small>[כאשר היה בא לביתו, חזר והתפלל]</small> <b>מעומד,</b> כדי להתפלל בישוב הדעת. <b>אמרי ליה רבנן</b> <small>[אמרו לו חכמים]:</small> <b>ולעביד מר</b> <small>[ושיעשה אדוני]</small> <b>כמרימר ומר זוטרא,</b> שיאסוף מנין ויתפלל לפני הדרשה! <b>אמר להו</b> <small>[להם]:</small> <b>טריחא לי מלתא</b> <small>[טורח עבורי הדבר]</small> לאחר כל כך את הדרשה. <b>אמרי ליה</b> <small>[אמרו לו]</small> חכמים: <b>ולעביד מר כאבוה</b> <small>[ושיעשה אדוני כאביהם]</small> של <b>שמואל ולוי</b> שהקדימו להתפלל עוד לפני הזריחה! <b>אמר להו</b> <small>[להם]:</small> <b>לא חזינא להו לרבנן קשישי מינן דעבדי הכי</b> <small>[ראיתי אותם</small> את ה<small>חכמים</small> ה<small>קשישים מאתנו העושים כן],</small> ונראה שאין זו דרך שנתקבלה בהלכה.
<big>ה משנה</big> <b>ר' אלעזר בן עזריה אומר: אין תפלת המוספין אלא בחבר עיר,</b> כלומר, כשיש בעיר ציבור של עשרה מתפללים. <b>וחכמים אומרים:</b> ניתן להתפלל תפילת המוספים בין <b>בחבר עיר ו</b>בין <b>שלא בחבר עיר. ר' יהודה אומר משמו</b> של ר' אלעזר בן עזריה גירסה אחרת: <b>כל מקום שיש שם חבר עיר</b> — <b>יחיד פטור</b> בכלל <b>מתפלת המוספין.</b>
<big>ו גמרא</big> לכאורה נראה שאין הבדל בין דברי ר' אלעזר בן עזריה לבין דבריו המובאים בשמו על ידי ר' יהודה, ולכן שאלו: השיטה שהביא <b>ר' יהודה היינו תנא קמא</b> <small>[זוהי</small> בדיוק שיטת <small>התנא הראשון]</small> בדברי ר' אלעזר בן עזריה! ומשיבים: <b>איכא בינייהו</b> <small>[יש ביניהם,</small> מחלוקת<small>]</small> בדבר <b>יחיד שלא בחבר עיר,</b> שאין באותה עיר ציבור של עשרה מתפללים, שה<b>תנא קמא סבר</b> <small>[הראשון סבור]</small> ששיטת ר' אלעזר בן עזריה בכגון זה שה<b>יחיד פטור</b> בכלל מתפילת המוספים, כיון שלא תקנוה אלא בעשרה. <b>ו</b>אילו <b>ר' יהודה סבר</b> <small>[סבור]</small> ששיטת ר' אלעזר בן עזריה בכגון זה ש<b>חייב</b> היחיד להתפלל מוסף, שלדעתו אין היחיד נפטר אלא בעשרה, ששליח הציבור פוטרו.
<b>אמר רב הונא בר חיננא אמר ר' חייא בר רב: הלכה כ</b>שיטה שהביא <b>ר' יהודה שאמר משום</b> (בשם) רבו <b>ר' אלעזר בן עזריה. אמר ליה</b> <small>[לו]</small> <b>רב חייא בר אבין</b> לר' יהודה לסייעו: <b>שפיר קאמרת</b> <small>[יפה אמרת],</small> וראייה לדבר, ממה ש<b>אמר שמואל: מימי לא מצלינא צלותא</b> <small>[התפללתי תפילת]</small> ה<b>מוספין ביחיד</b>

Daf 30b

<b>בנהרדעא</b> שיש בה חבר עיר, <b>לבר מההוא יומא דאתא פולמוסא דמלכא למתא</b> <small>[חוץ מאותו יום שבא גייס של המלך לעיר],</small> <b>ואטרידו רבנן</b> <small>[ונטרדו חכמים]</small> <b>ולא צלו</b> <small>[התפללו]</small> בציבור, <b>וצלי לי</b> <small>[והתפללתי]</small> <b>ביחיד, והואי</b> <small>[והייתי]</small> <b>יחיד שלא בחבר עיר.</b> הרי שנהג כר' יהודה בענין זה.
ואולם לא הכל קבלו דעה זו, ומסופר: <b>יתיב</b> <small>[ישב]</small> <b>ר' חנינא קרא</b> <small>[בעל המקרא]</small> <b>קמיה</b> <small>[לפני]</small> <b>ר' ינאי, ויתיב וקאמר</b> <small>[וישב ואמר]:</small> <b>הלכה כר' יהודה שאמר משום</b> (בשם) <b>ר' אלעזר בן עזריה. אמר ליה</b> <small>[לו]</small> ר' ינאי: <b>פוק קרא קראיך לברא</b> <small>[צא קרא מקראותיך בחוץ],</small> כלומר, הלכה זו אינה מקובלת על חכמי בית המדרש ואין מקומה אלא בחוץ, ש<b>אין הלכה כר' יהודה שאמר משום ר' אלעזר בן עזריה.</b>
ולא רק בבית המדרש, אלא אף <b>אמר ר' יוחנן: אני ראיתי את ר' ינאי דצלי והדר צלי</b> <small>[שהתפלל וחזר והתפלל],</small> ומן הסתם תפילה ראשונה היתה תפילת שחרית והשניה תפילת מוסף, אם כן, הרי שהוא סובר שלא כדעת ר' אלעזר בן עזריה, ודעתו שאף שלא ב"חבר עיר" צריך להתפלל מוסף. כאשר סופר דבר זה לאחר זמן בבית המדרש <b>אמר ליה</b> <small>[לו]</small> <b>ר' ירמיה לר' זירא</b> רבו: ומה מוכיח שאכן התפלל בפעם השניה תפילת מוספים, <b>ודילמא מעיקרא</b> <small>[ושמא מתחילה]</small> <b>לא כוון דעתיה</b> <small>[דעתו,</small> לבו<small>]</small> <b>ולבסוף כוון דעתיה</b> <small>[כיון ליבו],</small> וחזר והתפלל כדי להתפלל תפילה שניה בכוונה. <b>אמר ליה</b> <small>[לו]</small> ר' זירא: <b>חזי מאן גברא רבא דקמסהיד עליה</b> <small>[ראה מיהו האיש הגדול המעיד עליו],</small> שוודאי התבונן ר' יוחנן יפה כשהעיד דבר זה.
<big>א</big> אגב המסופר על תפילות חכמים, מספרים עוד כי <b>ר' אמי ור' אסי אף על גב דהוו להו תליסר בי כנישתא בטבריא</b> <small>[אף על פי שהיו להם שלושה עשר בתי כנסת בטבריה]</small> <b>לא הוו מצלו</b> <small>[היו מתפללים]</small> <b>אלא ביני עמודי, היכא דהוו גרסי</b> <small>[בין העמודים במקום שהיו לומדים],</small> שחביבה היא התפילה במקום תורה דווקא.
<b>איתמר</b> <small>[נאמר],</small> <b>רב יצחק בר אבדימי משום</b> (בשם) <b>רבינו</b> (הוא רב) <b>אמר: הלכה כ</b>שיטת <b>ר' יהודה שאמר משום ר' אלעזר בן עזריה.</b> מסופר ש<b>ר' חייא בר אבא צלי והדר צלי</b> <small>[התפלל וחזר והתפלל].</small> <b>אמר ליה</b> <small>[לו]</small> <b>ר' זירא: מאי טעמא עביד מר הכי</b> <small>[מה טעם עושה אדוני כך]?</small> <b>אילימא</b> <small>[אם תאמר]</small> שאדוני עושה כך <b>משום</b> ש<b>לא כוון מר דעתיה</b> <small>[אדוני דעתו]</small> בפעם הראשונה, <b>והאמר</b> <small>[והרי אמר]</small> <b>ר' אליעזר: לעולם ימוד</b> (ימדוד, יעריך) <b>אדם את עצמו</b> (לשער כפי יכולתו), <b>אם יכול</b> הוא <b>לכוין את לבו</b> לתפילה — <b>יתפלל, ואם לאו</b> <small>[לא]</small> שאינו יכול — <b>אל יתפלל.</b> אם כן לא משום כך התפלל פעמיים, <b>אלא</b> משום <b>שלא אדכר מר דריש ירחא</b> <small>[הזכיר אדוני</small> את <small>של ראש החודש]</small> ולכן חזר והתפלל.
ושואלים: <b>והתניא</b> <small>[והרי שנינו</small> בברייתא<small>]</small> שאם <b>טעה ולא הזכיר</b> בתפילתו בראש חודש את התוספת המיוחדת <b>של ראש חודש,</b> אם היה זה <b>בערבית</b> — <b>אין מחזירין אותו</b> כלל. וטעמו של דבר — <b>מפני שיכול לאומרה בשחרית.</b> טעה ושכח <b>בשחרית</b> — <b>אין מחזירין אותו, מפני שיכול לאומרה במוספין</b> (מוסף). <b>במוספין</b> — <b>אין מחזירין אותו מפני שיכול לאומרה במנחה.</b> והרי שזו אינה סיבה לחזור ולהתפלל, ובוודאי שלא משום כך חזר ר' חייא בר אבא על תפילתו.
<b>אמר ליה</b> <small>[לו]</small> ר' חייא בר אבא: <b>לאו איתמר עלה</b> <small>[האם לא נאמר עליה,</small> על ברייתא זו<small>]</small> ש<b>אמר ר' יוחנן</b> שכל האמור בה דווקא <b>בצבור שנו,</b> אבל יחיד שלא הזכיר ראש חודש — חוזר ומתפלל, ואכן כן עשה.
<big>ב</big> מאחר שדובר עד כאן בתפילה שחוזר אדם ומתפלל, מכל טעם שהוא, שואלים כעת: <b>כמה ישהה בין תפלה לתפלה,</b> להראות שאינו עושה מצוות חבילות חבילות? ובכך הסכימו <b>רב הונא ורב חסדא</b> בעיקר דברים, אלא שנחלקו בלשון שבה אמרו אותם (רש"י). <b>חד</b> <small>[אחד</small> מהם<small>]</small> <b>אמר</b> שצריך לשהות <b>כדי שתתחונן דעתו עליו,</b> שיוכל לומר בלשון תחנונים, <b>וחד</b> <small>[ואחד</small> מהם<small>]</small> <b>אמר:</b> עד <b>שתתחולל דעתו עליו</b> ותתחזק שיוכל להתפלל בענין. ומעירים ששניהם סמכו את הדברים על לשונות תפילה שנאמרו אצל משה.
<b>מאן דאמר</b> <small>[מי שאומר]</small> בלשון <b>"כדי שתתחונן דעתו עליו",</b> הרי זה כעין <b>דכתיב</b> <small>[שנאמר]:</small> <b>"ואתחנן אל ה'"</b> (דברים ג, כג). <b>ומאן דאמר</b> <small>[מי שאומר]</small> בלשון <b>"כדי שתתחולל דעתו עליו",</b> הרי זה כעין <b>דכתיב</b> <small>[שנאמר]:</small> <b>"ויחל משה</b> את פני ה'<b>"</b>(שמות לב, יא), על מנת שהתפילה השניה גם היא תהיה בדרך תחנונים.
מאחר שדובר קודם בדבר מי שטעה ולא הזכיר את ראש החודש בתפילתו מביאים את מה ש<b>אמר רב ענן אמר רב: טעה ולא הזכיר של ראש חדש בערבית</b> — <b>אין מחזירין אותו</b> כלל. וטעמו של דבר — <b>לפי שאין בית דין מקדשין את החדש אלא ביום,</b> ותפילת ראש חודש שהיא מעין קידוש ראש החודש על ידי בית דין מעיקרה שייכת איפוא רק ליום בלבד.
<b>אמר אמימר:</b> יש להגביל את הדברים ולומר כי <b>מסתברא מילתא</b> <small>[מסתברים דברי]</small> <b>רב בחדש מלא,</b> שמאחר שיש אז שני ימים אפשריים של ראש חודש (יום ל' של החודש הקודם או א' של הבא) הרי קידוש החודש תלוי אך בבית דין בלבד. <b>אבל בחדש חסר,</b> שיש בו רק יום אחד ודאי של ראש חודש — <b>מחזירין אותו</b> אף בערב.
<b>אמר ליה</b> <small>[לו]</small> <b>רב אשי לאמימר: מכדי</b> <small>[הרי]</small> <b>רב טעמא קאמר</b> <small>[טעם,</small> נימוק <small>אמר],</small> ואם כן <b>מה לי</b> הבדל אם החודש <b>חסר, ומה לי</b> אם הוא <b>מלא, אלא, לא שנא</b> <small>[אינו שונה,</small> אין הבדל<small>]</small> כי הדבר מבוסס על ההשוואה בין קידוש החודש לתפילת ראש חודש — וקידוש החודש לעולם אינו שייך בלילה.
<b>הדרן עלך תפלת השחר</b>
<big>א משנה</big> <b>אין</b> ראוי שיהיו המתפללים <b>עומדין</b> לתפילה <b>אלא מתוך כובד ראש</b> (רצינות והכנעה). ומסורת בידינו כי ה<b>חסידים הראשונים היו שוהין</b> (ממתינים) לפני תפילתם <b>שעה אחת,</b> כדי להגיע לכלל כובד הראש הראוי לתפילה, <b>ו</b>רק אחר כך היו <b>מתפללין,</b> וכל זה <b>כדי שיכוונו לבם</b> כראוי <b>ל</b>פני <b>אביהם שבשמים.</b> העמידה בתפילה משמעה עמידה לפני ה', ועל כן בשעת התפילה <b>אפילו המלך שואל בשלומו</b> — <b>לא ישיבנו, ואפילו נחש כרוך על עקבו</b> — <b>לא יפסיק,</b> אלא ימשיך בתפילתו.
<big>ב גמרא</big> שנינו במשנתנו שראויה התפילה שתהיה בכובד ראש, ובענין זה שואלים: <b>מנא הני מילי</b> <small>[מנין דברים אלה,</small> מהיכן אנו לומדים אותם<small>]?</small> <b>אמר ר' אלעזר:</b> למדים זאת מן המקראות המספרים על תפילת חנה אם שמואל, שכך <b>אמר קרא</b> <small>[הכתוב]:</small> <b>"והיא מרת נפש</b> ותתפלל על ה' ובכה תבכה<b>"</b>(שמואל א א, יא).
ראיה זו דוחים: <b>ממאי</b> <small>[ממה,</small> מדוע ראיה היא זו<small>]?</small> <b>דילמא</b> <small>[שמא]</small> <b>חנה שאני</b> <small>[שונה]</small> היא, משום <b>דהות מרירא לבא טובא</b> <small>[שהיתה מרת לב ביותר]</small> ולכן אף תפילתה הייתה במרירות, ואין זה מוכיח שהכל חייבים להתפלל כך.
<b>אלא אמר ר' יוסי בר' חנינא:</b> יש להביא ראיה לכך <b>מהכא</b> <small>[מכאן],</small> מכתוב זה שאמרו דוד: <b>"ואני ברב חסדך אבוא ביתך אשתחוה אל היכל קדשך ביראתך"</b> (תהלים ה, ח), הרי שהכניסה אל התפילה בדומה לכניסה לבית המקדש צריכה להיעשות ביראה.
ושוב דוחים: <b>ממאי</b> <small>[ממה,</small> מדוע ראיה היא זו<small>]?</small> <b>דילמא</b> <small>[שמא]</small> <b>דוד שאני</b> <small>[שונה]</small> הוא, משום <b>דהוה</b> <small>[שהיה]</small> <b>מצער נפשיה ברחמי טובא</b> <small>[עצמו ברחמים,</small> בתפילה, <small>הרבה]</small> כדי לכפר על חטא בת שבע, ואין להביא ממנו ראיה לכל אדם. <b>אלא אמר ר' יהושע בן לוי:</b> יש להביא ראיה לכך <b>מהכא</b> <small>[מכאן],</small> מכתוב זה שאמרו דוד כלפי הכל, ולא כלפי עצמו בלבד: <b>"</b>הבו לה' כבוד שמו <b>השתחוו לה' בהדרת קדש"</b> (שם כט, ב), ואמרו חכמים: <b>אל תקרי</b> <small>[תקרא]</small> <b>"בהדרת</b> קודש <b>"אלא "בחרדת</b> קודש
<b>",</b> ומשמעו, שכך יבוא האדם להתפלל מתוך כובד ראש מרובה של קדושה. ושוב דוחים: <b>ממאי</b> <small>[ממה,</small> מדוע ראיה היא זו<small>]?</small> <b>דילמא</b> <small>[שמא]</small> <b>לעולם אימא</b> <small>[אומר]</small> <b>לך</b> בכתוב זה, שיש לקרוא בו <b>"הדרת</b> קודש <b>"ממש</b> וכפי שאכן כתוב בו. ואין צורך לשנות את קריאתו, ומשמעות הדבר שיש להתפלל מתוך לבוש הדור, <b>כי הא</b> <small>[כמו זה]</small> המסופר ב<b>רב יהודה דהוה מציין נפשיה, והדר מצלי</b> <small>[שהיה מקשט עצמו, ואחר כן מתפלל].</small> שלדעתו הבא לפני המלך צריך ללבוש את היפים בבגדיו. ועדיין אין אנו יודעים מה המקור שראויה התפילה שתהיה בכובד ראש. <b>אלא אמר רב נחמן בר יצחק</b> ראיה לדבר <b>מהכא</b> <small>[מכאן],</small> מכתוב זה: <b>"עבדו את ה' ביראה וגילו ברעדה"</b> (שם ב, יא).
<big>ג</big> מאחר שהובא כתוב זה, שואלים: <b>מאי</b> <small>[מה</small> פירושן<small>]</small> של המילים <b>"וגילו ברעדה"? אמר רב אדא בר מתנא</b> שכך <b>אמר רבה</b> בפירוש הכתוב: אף <b>במקום גילה שם תהא רעדה,</b> ולא יגיע אדם לשמחה לא מרוסנת.
ומעין זה מסופר ש<b>אביי הוה יתיב קמיה</b> <small>[היה יושב לפני]</small> <b>רבה</b> רבו. <b>חזייה</b> <small>[ראהו]</small> רבה <b>דהוה קא בדח טובא</b> <small>[שהיה מבודח ביותר].</small> <b>אמר ליה</b> <small>[לו]:</small> והרי <b>"וגילו ברעדה" כתיב</b> <small>[נאמר],</small> וראוי איפוא שלא תהיה השמחה רבה מדי!
<b>אמר ליה</b> <small>[לו]</small> אביי: מותר אני בכך משום ש<b>אנא</b> <small>[אני]</small> <b>תפילין מנחנא</b> <small>[מניח אני]</small> כעת, ומורא שמים עלי מכוחם.
ומעין זה מסופר כי <b>ר' ירמיה הוה יתיב קמיה</b> <small>[היה יושב לפני]</small> <b>ר' זירא. חזייה</b> <small>[ראהו]</small> ר' זירא <b>דהוה קא בדח טובא</b> <small>[שהיה מבודח ביותר]</small> <b>אמר ליה</b> <small>[לו]:</small> והרי <b>"בכל עצב יהיה מותר"</b> (משלי יד, כג) <b>כתיב</b> <small>[נאמר]?</small> וראוי הוא איפוא העצב ולא השמחה היתירה!
<b>אמר ליה</b> <small>[לו]</small> ר' ירמיה בתשובה: מותר אני בכך משום ש<b>אנא</b> <small>[אני]</small> <b>תפילין מנחנא</b> <small>[מניח אני]</small> כעת.
מעין דברים אלה מסופר: <b>מר בריה</b> <small>[בנו]</small> של <b>רבינא עבד הילולא לבריה, חזנהו לרבנן דהוו קבדחי טובא</b> <small>[עשה</small> סעודת <small>חתונה לבנו, ראה אותם את החכמים שהיו מבודחים ביותר].</small>

Daf 31a

<b>אייתי כסא דמוקרא בת ארבע מאה זוזי, ותבר קמיהו, ואעציבו</b> <small>[הביא כוס יקרה השווה ארבע מאות זוז, ושבר לפניהם, והתעצבו].</small>
וכן מסופר ש<b>רב אשי עבד הילולא לבריה</b> <small>[עשה חתונה לבנו],</small> <b>חזנהו לרבנן דהוו קא בדחי טובא</b> <small>[ראה אותם, את החכמים שהיו מבודחים ביותר].</small> <b>אייתי כסא דזוגיתא חיורתא, ותבר קמיהו, ואעציבו</b> <small>[הביא כוס של זכוכית לבנה,</small> שהיתה יקרה ביותר, <small>ושבר לפניהם, ונתעצבו].</small>
בדומה לכך מסופר ש<b>אמרו ליה</b> <small>[לו]</small> <b>רבנן</b> <small>[חכמים]</small> <b>לרב המנונא זוטי</b> <small>[הקטן]</small> <b>בהלולא</b> <small>[ב</small>סעודת <small>חתונה]</small> של <b>מר בריה</b> <small>[בנו]</small> של <b>רבינא: לישרי לן מר</b> <small>[ישיר לנו אדוני].</small> ומאחר שסבר שרבתה מדי השמחה ובדיחות הדעת, <b>אמר להו</b> <small>[להם]</small> בדרך השיר: <b>וי לן, דמיתנן, וי לן, דמיתנן</b> <small>[אוי לנו, שנמות. אוי לנו, שנמות].</small> <b>אמרי ליה</b> <small>[אמרו לו]:</small> <b>אנן</b> <small>[אנחנו]</small> <b>מה נעני בתרך</b> <small>[נענה אחריך,</small> כחרוז חוזר בשיר זה <small>]?</small> <b>אמר להו</b> <small>[להם]:</small> כך תענו, <b>הי</b> <small>[היכן]</small> ה<b>תורה, והי</b> <small>[היכן]</small> ה<b>מצוה דמגנו עלן</b> <small>[שיגנו עלינו].</small>
ומעין דברים אלה <b>אמר ר' יוחנן משום</b> (בשם) <b>ר' שמעון בן יוחאי: אסור לאדם שימלא שחוק פיו בעולם הזה,</b> בעת הגלות (גאונים), <b>ש</b>כן <b>נאמר:</b> "בשוב ה' את שיבת ציון היינו כחולמים" (תהלים קכו, א). ורק <b>"אז ימלא שחוק פינו ולשוננו רנה"</b> (שם, ב). שכן <b>אימתי</b> הוא זמן השמחה, <b>בזמן ש"יאמרו בגוים הגדיל ה' לעשות עם אלה"</b> (שם). ונמסר ש<b>אמרו עליו על ריש לקיש שמימיו לא מלא שחוק פיו בעולם הזה, מכי</b> <small>[מאז]</small> ש<b>שמעה</b> לאמירה זו <b>מ</b>פי <b>ר' יוחנן רביה</b> <small>[רבו].</small>
<big>א</big> שנינו במשנה שראוי לעמוד ולהתפלל מתוך כובד ראש, ובענין זה <b>תנו רבנן</b> <small>[שנו חכמים]:</small> <b>אין עומדין להתפלל לא מתוך</b> העיסוק ב<b>דין, ולא מתוך דבר הלכה,</b> לפי שהמחשבה על מסקנת הדין וההלכה תטריד אותו בתוך תפילתו, <b>אלא</b> ראוי להתפלל <b>מתוך</b> (לאחר ששנה) <b>הלכה פסוקה</b> המקובלת על הכל, ואין בה מקום למחלוקת או להרהורים נוספים.
<b>ו</b>שואלים: <b>היכי דמי</b> <small>[כיצד דומה,</small> מהי בדיוק<small>]</small> <b>הלכה פסוקה?</b> ומובאות דוגמאות שונות.
<b>אמר אביי: כי הא</b> <small>[כמו</small> הלכה <small>זו]</small> של <b>ר' זירא,</b> שכך <b>אמר ר' זירא: בנות ישראל החמירו על עצמן, שאפילו רואות טיפת דם כחרדל יושבת עליה שבעה נקיים.</b> שכן לפי דין תורה אשה הרואה דם בתוך אחד עשר יום לאחר תקופת וסתה הקבועה אין דינה כנידה, אלא היא טובלת ונטהרת למחרת ("שומרת יום כנגד יום"). אולם בנות ישראל החמירו על עצמן, שגם אם רואות הן דם כלשהו הרי הן נוהגות כאילו היה זה דם זיבה, המחייב להפסיק אחריו ולמנות שבעה ימים טהורים (נקיים) עד שתיטהר (עיין ויקרא טו, כה).
<b>רבא אמר</b> דוגמא אחרת של הלכה פסוקה, <b>כי הא</b> <small>[כמו</small> הלכה <small>זו]</small> של <b>רב הושעיא</b> שכך <b>אמר רב הושעיא: מערים אדם על תבואתו ומכניסה</b> לחצר בעודה <b>במוץ שלה, כדי ש</b>בכך <b>תהא בהמתו אוכלת</b> ממנה, <b>ופטורה</b> היא התבואה עדיין <b>מן</b> חובת הפרשת <b>המעשר</b> ממנה. שכן הלכה היא כי תבואה שנידושה והועמדה בכרי חייבת בהפרשת מעשר, ללא הפרש מה הוא הצורך שלמענו נלקחת תבואה זו. ואולם תבואה המעורבת עדיין במוץ אינה חייבת מן התורה עדיין בהפרשת מעשר, ורק חכמים הם שאסרו לאכול מתבואה זו אכילת קבע, ואכילת בהמה אינה נחשבת אכילת קבע, ולכן מותר להאכילה לבהמה מבלי לעשרה קודם לכן.
<b>ואיבעית אימא</b> <small>[ואם תרצה אמור]</small> דוגמא נוספת להלכה פסוקה שעומדים מתוכה לתפילה, <b>כי הא</b> <small>[כמו</small> הלכה <small>זו]</small> של <b>רב הונא,</b> שכך <b>אמר רב הונא,</b> שכך <b>אמר ר' זעירא: המקיז דם בבהמת קדשים</b> שהוקדשה לקרבן, אמנם דם הקרבנות הנזרק על המזבח אינו נחשב לרכוש הקודש אשר כל הנהנה ממנו נחשב למועל בקודש, מכל מקום <b>אסור</b> הדם <b>בהנאה</b> לזרים, <b>ומועלין בו.</b> ככל הנהנה מרכוש המקדש האסור לזרים, ואם עשה זאת בשוגג חייב להביא קרבן על מעילתו.
ומסופר ש<b>רבנן עבדי כמתניתין</b> <small>[חכמים עשו,</small> נהגו, <small>כמשנתנו]</small> והתפללו מתוך כובד ראש, ואילו <b>רב אשי עביד</b> <small>[עשה]</small> <b>כברייתא</b> והקדים לתפילתו הלכה פסוקה.
<big>ב</big> ועוד בעניין ההכנה הראויה לתפילה <b>תנו רבנן</b> <small>[שנו חכמים ]:</small> <b>אין עומדין להתפלל לא מתוך עצבות, ולא מתוך עצלות. ו</b>אף <b>לא מתוך שחוק, ולא מתוך שיחה, ולא מתוך קלות ראש, ולא מתוך דברים בטלים</b> (שיחה חסרת משמעות), <b>אלא מתוך שמחה של מצוה.</b>
<b>וכן</b> הראוי הוא ש<b>לא יפטר</b> (יפרד) <b>אדם מחברו לא מתוך שיחה, ולא מתוך שחוק, ולא מתוך קלות ראש, ולא מתוך דברים בטלים, אלא מתוך דבר הלכה.</b> וראיה לדבר ששמחה של מצוה חביבה היא, <b>שכן מצינו</b> (מצאנו) <b>בנביאים הראשונים</b> (כלומר, בספרי הנביאים במקרא) <b>שסיימו דבריהם בדברי שבח ותנחומים.</b>
<b>וכן תנא</b> <small>[שנה]</small> ברייתא <b>מרי בר בריה</b> <small>[בן בנו]</small> של <b>רב הונא בריה</b> <small>[בנו]</small> של <b>ר' ירמיה בר אבא: אל יפטר אדם מחבירו אלא מתוך דבר הלכה, שמתוך כך זוכרהו,</b> שתמיד כשהוא נזכר בחבריו זוכר הוא אותו לטובה על הלכה זו שחידש לו (אל"ז).
ודוגמא לדבר, <b>כי הא</b> <small>[כגון זה]</small> המסופר ש<b>רב כהנא אלוייה</b> <small>[ליווהו]</small> את <b>רב שימי בר אשי מ</b>היישוב <b>פום נהרא עד בי צניתא</b> <small>[מקום הדקלים]</small> שב<b>בבל. כי מטא להתם</b> <small>[כאשר הגיע לשם]</small> <b>אמר ליה</b> <small>[לו]</small> רב כהנא לרב שימי בר אשי: <b>מר, ודאי דאמרי אינשי</b> <small>[אדון, מהו שאומרים אנשים]:</small> <b>הני צניתא</b> <small>[דקלים אלה]</small> של <b>בבל איתנהו</b> <small>[ישנם]</small> במקום זה <b>מ</b>זמנו של <b>אדם הראשון ועד השתא</b> <small>[עכשיו]?</small>
<b>אמר ליה</b> <small>[לו]</small> רב שימי בר אשי: <b>אדכרתן מילתא</b> <small>[הזכרתני דבר]</small> שאמר <b>ר' יוסי בר' חנינא,</b> שכך <b>אמר ר' יוסי בר' חנינא: מאי דכתיב</b> <small>[מהו שנאמר]</small> <b>"בארץ אשר לא עבר בה איש ולא ישב אדם שם"</b> (ירמיהו ב, ו) שיש לדקדק בלשון הפסוק: <b>וכי מאחר</b> שהיא ארץ ש<b>לא עבר</b> בה אדם מעולם, <b>היאך</b> (איך) יכול להיות ש<b>ישב</b> בה אדם בקביעות? ולא היה הכתוב צריך להמשיך ולומר ש"לא ישב אדם שם"! <b>אלא</b> בא כתוב זה <b>לומר לך</b> (ללמדך) ש<b>כל ארץ ש</b>עבר בה אדם הראשון ו<b>גזר עליה אדם הראשון לישוב,</b> שיהא בה מקום ישוב בני אדם — היא <b>נתישבה. וכל ארץ שלא גזר עליה אדם הראשון לישוב</b> — <b>לא נתישבה.</b> ונכון אם כן מה שאומרים האנשים על קדמותם של דקלי בבל שהם מימי אדם הראשון, והכוונה היא שמזמנו ארץ זו מוכשרת לגדל ולהצמיח דקלים (מאירי). והובאה איפוא דוגמה כיצד הנפרד מחבירו בדבר תורה מתחדשים לו דברים.
ומשהוזכר ענין מצוות ליווי של תלמיד את רבו רב שימי בר אשי מסופר כי <b>רב מרדכי אלוייה</b> <small>[ליווהו]</small> את <b>רב שימי בר אשי</b> רבו <b>מ</b>העיר <b>הגרוניא,</b> מרחק רב <b>ועד בי כיפי. ואמרי לה</b> <small>[ו</small>יש ה<small>אומרים</small> בגירסת <small>אותה</small> שמועה<small>]</small> כי היה ליווי זה מהגרוניא <b>עד בי דורא.</b>
<big>ג</big> ועוד בענין ההכנה לתפילה, <b>תנו רבנן</b> <small>[שנו חכמים</small> בתוספתא<small>]:</small> <b>המתפלל צריך שיכוין את לבו לשמים. אבא שאול אומר: סימן</b> (ראיה) <b>לדבר</b> זה עד כמה חשוב הוא, שכך נאמר בפסוק <b>"</b>תאות ענוים שמעת ה' <b>תכין לבם תקשיב אזנך"</b> (תהלים י, יז), כלומר, אם המתפלל מכוון לבו בתפילתו ("תכין לבם") — אזי תפילתו מתקבלת ("תקשיב אזנך").
ובענין הכוונה בתפילה <b>תניא</b> <small>[שנינו</small> בבריתא<small>]</small> שכך <b>אמר ר' יהודה: כך היה מנהגו של ר' עקיבא, כשהיה מתפלל עם הציבור</b> — <b>היה מקצר ועולה, מפני טורח ציבור,</b> שלא יחכו הכל עד שיסיים תפילתו. <b>ו</b>אולם <b>כשהיה מתפלל בינו לבין עצמו</b> — היה מאריך בתפילה, עד ש<b>אדם</b> היה <b>מניחו</b> (משאירו לבדו) בעת התפילה כשר' עקיבא היה <b>בזוית זו</b> של בית המדרש, <b>ומוצאו</b> לאחר מכן ממשיך להתפלל כשהוא <b>בזוית אחרת. וכל כך למה? מפני כריעות והשתחויות,</b> שהיה ר' עקיבא מתלהב בתפילתו, ובתוך כריעותיו והשתחויותיו היה זז מפינה לפינה ולא היה שם לב (רה"ג).
<big>ד</big> הלכות רבות נלמדו מתוך הזכרת ענייני תפילותיהם של הראשונים. <b>אמר ר' חייא בר אבא: לעולם יתפלל אדם בבית שיש בו חלונות, ש</b>כך <b>נאמר</b> בדניאל: "ודניאל כדי ידע די רשים כתבא על לביתה וכוין פתיחן לה בעליתה נגד ירושלם, וזמנין תלתא ביומא הוא ברך על ברכוהי ומצלא ומודא קדם אלהה כל קבל די הוא עבד מן קדמת דנא" (דניאל ו, יא), והרי שמסופר במנהגיו <b>"וכוין פתיחן ליה"</b> <small>[וחלונות פתוחים לו</small> בעלייתו]. בתוספתא הוסיפו ללמוד מדניאל כמה דברים בתפילה.
<b>יכול יתפלל אדם כל היום כולו</b> כמה תפילות שירצה (צל"ח) — הרי דבר זה <b>כבר מפורש על ידי דניאל,</b> שכך נאמר בו: <b>"וזמנין תלתא</b> ביומא הוא ברך על ברכוהי ומצלא<b>"</b><small>["שלש פעמים ביום הוא כורע על ברכיו ומתפלל"]</small> ללמדנו שיש קביעות בתפילות.
ואם תאמר: <b>יכול משבא לגולה הוחלה,</b> שמנהג התפילה הקבועה החל רק עם גלות בבל — <b>כבר נאמר "</b>כל קבל <b>די הוא עבד מן קדמת דנא"</b> <small>[כפי שהיה עושה מלפנים].</small>
ועוד, <b>יכול יתפלל אדם לכל רוח</b> (כיוון) <b>שירצה</b> — <b>תלמוד לומר</b> (מלמדנו) כתוב זה שכיוונה של התפילה הריהו <b>"לקבל</b> <small>[כנגד]</small> <b>ירושלם".</b>
אולם בדברי דניאל לא נאמר כיצד מחולקות שלוש תפילות אלה, ו<b>יכול</b> לעלות על הדעת לומר ש<b>יהא אדם כוללן בבת אחת</b> — לכך <b>כבר מפורש על ידי דוד</b> שאין לעשות כן, <b>דכתיב</b> <small>[ש</small>כן <small>נאמר]</small> על ידו: <b>"ערב ובקר וצהרים</b> אשיחה ואהמה וישמע קולי<b>"</b>(תהלים נה, ד).
ועוד, <b>יכול ישמיע</b> אדם <b>קולו בתפלתו</b> (שמונה עשרה) — <b>כבר מפורש על ידי חנה</b> בתפילתה <b>ש</b>כן <b>נאמר</b> בה: <b>"</b>וחנה היא מדברת על לבה רק שפתיה נעות <b>וקולה לא ישמע"</b> (שמואל א, א, יג).
ועוד בסדר התפילה הנלמד מתפילת ראשונים, <b>יכול ישאל</b> (יבקש) <b>אדם צרכיו</b> מה' <b>ואחר כך יתפלל</b> בדברי תודה ותהילה — <b>כבר מפורש על ידי שלמה</b> שאין לעשות כן, <b>ש</b>כך <b>נאמר</b> בתפילת שלמה בחנוכת בית המקדש: <b>"לשמע אל הרנה ואל התפלה</b> אשר עבדך מתפלל לפניך היום" (מלכים א ח, כח). ובפירוש הדברים, <b>"רנה"</b> — <b>זו תפלה</b> (דברי השבח וההודאה), ורק אחרי כן באה <b>"תפלה" — זו בקשה</b> של צרכי האדם. ועל כן <b>אין</b> המתפלל <b>אומר דבר בקשה אחר</b> שאמר כבר <b>"אמת ויציב",</b> ולפני תפילת שמונה עשרה, שהיא עיקר התפילה. אלא מתחילים בדברי שבח בשלוש הברכות הראשונות בשמונה עשרה, ורק אחריהן מוסיפים דברי בקשה. <b>אבל אחר התפלה</b> אין כל הגבלה, אם רוצה אדם להאריך <b>אפילו כסדר</b> ה<b>ודוי תפילה של יום הכפורים</b> — <b>אומר,</b> רשאי הוא לומר.
<b>איתמר נמי</b> <small>[נאמר גם כן</small> אותו דבר על ידי אמורא<small>],</small> שכך <b>אמר רב חייא בר אשי</b> שכך <b>אמר רב: אף על פי שאמרו</b> חכמים ש<b>שואל אדם צרכיו ב"שומע תפלה",</b> הרי זה רק להתיר ולהוסיף את דברי תפילתו הפרטית באמצע שמונה עשרה. ואולם <b>אם בא</b> (ברצונו) להוסיף ו<b>לומר אחר תפלתו</b> — <b>אפילו</b> ארוכה היא בקשת צרכים זו <b>כסדר</b> התפילה <b>של יום הכפורים אומר</b> (רשאי הוא לומר).
<big>ה</big> <b>אמר רב המנונא: כמה הלכתא גברוותא איכא למשמע מהני קראי</b> <small>[הלכות גדולות יש לשמוע,</small> ללמוד <small>מאותם המקראות]</small> של תפילת <b>חנה.</b> שכך נאמר בה: "וחנה היא מדברת על לבה רק שפתיה נעות וקולה לא ישמע ויחשבה עלי לשיכורה" (שמואל א, א, יג). ומפרטים: מן האמור <b>"וחנה היא מדברת על לבה"</b> — <b>מכאן</b> הוראה <b>למתפלל</b> ש<b>צריך שיכוין לבו</b> בתפילתו. ומן האמור <b>"רק שפתיה נעות"</b> — <b>מכאן</b> הוראה <b>למתפלל</b> שצריך <b>שיחתוך בשפתיו,</b> כלומר, יבטא בשפתיו ולא רק בלבו את דברי התפילה. ומן הכתוב <b>"וקולה לא ישמע"</b> — <b>מכאן</b> למתפלל <b>שאסור להגביה קולו בתפלתו,</b> אלא התפילה צריכה להיות בלחש. מהמשך הדברים <b>"ויחשבה עלי לשכרה"</b> — יש ללמוד <b>מכאן ששכור אסור להתפלל,</b> ולכן גער בה.
ועוד בענין זה של גערת עלי בחנה, כאמור <b>"ויאמר אליה עלי עד מתי תשתכרין</b> הסירי את יינך מעליך<b>"</b> (שם, שם, יד), <b>אמר ר' אלעזר: מכאן, לרואה בחברו</b>

Daf 31b

<b>דבר שאינו הגון</b> לפי דעתו, <b>צריך להוכיחו</b> על כך. <b>"ותען חנה ותאמר לא אדוני</b> אשה קשת רוח אנוכי ויין ושכר לא שתיתי ואשפוך את נפשי לפני ה'<b>"</b> (שם, שם, טו). על המילים "לא אדוני" <b>אמר עולא ואיתימא</b> <small>[ויש אומרים]</small> שאמר זאת <b>ר' יוסי בר' חנינא שכך אמרה ליה</b> <small>[לו]</small> ברמז: <b>לא אדון אתה בדבר זה, ולא רוח הקודש שורה עליך</b> בדבר, <b>ש</b>כן <b>אתה חושדני בדבר זה</b> שאין בי.
<b>איכא דאמרי</b> <small>[יש אומרים,</small> גירסה אחרת<small>],</small> <b>הכי</b> <small>[כך]</small> <b>אמרה ליה</b> <small>[לו]:</small> בדרך שאלה: וכי <b>לא אדון אתה, לאו איכא</b> <small>[האם אין]</small> <b>שכינה ורוח הקודש גבך</b> <small>[אצלך]?</small> <b>שדנתני לכף חובה, ולא דנתני לכף זכות. מי לא ידעת</b> <small>[האם אינך יודע]</small> ש<b>אשה קשת רוח אנוכי.</b>
מדברי ההתנצלות של חנה המודיעה <b>"ויין ושכר לא שתיתי" אמר ר' אלעזר: מכאן לנחשד בדבר שאין בו, שצריך להודיעו</b> לחושדו שנקי הוא מאשמה, ולא להסתפק בכך שהוא עצמו יודע זאת.
<b>"אל תתן את אמתך לפני בת בליעל</b> כי מרוב שיחי וכעסי דברתי עד הנה<b>"</b> (שם, טז). מן הביטוי הקשה "בת בליעל" <b>אמר ר' אלעזר: מכאן לשכור שמתפלל, כאילו עובד עבודה זרה.</b> שהרי <b>כתיב הכא</b> <small>[נאמר כאן]</small> בדברי חנה הנחשדת בתפילה מתוך שיכרות <b>"</b>אל תתן את אמתך <b>לפני בת בליעל"</b> שהצטדקה חנה שאין היא בכלל "בת בליעל", <b>וכתיב התם</b> <small>[ונאמר שם],</small> בעיר הנידחת לעבודה זרה: "יצאו אנשים בני בליעל מקרבך וידיחו את יושבי עירם לאמור נלכה ונעבדה אלוהים אחרים אשר לא ידעתם<b>"</b> (דברים יג, יד), ומהשוואת הכתובים יש ללמוד: <b>מה להלן</b> <small>[הלאה,</small> שם, במקרא בעיר הנידחת<small>]</small> "בליעל" משמעו עובד <b>עבודה זרה, אף כאן</b> (בתפילת שיכור) משמעו של ביטוי זה הריהו עובד <b>עבודה זרה. מהמשך הדברים שנאמר</b>
<b>"ויען עלי ויאמר לכי לשלום"</b> (שם, יז), <b>אמר ר' אלעזר: מכאן לחושד את חברו בדבר שאין בו, שצריך לפייסו. ולא עוד, אלא שצריך</b> הוא אף <b>לברכו. ש</b>כן <b>נאמר</b> בהמשך דברי עלי לחנה: <b>"ואלהי ישראל יתן את שלתך</b> אשר שאלת מעמו<b>"</b> (שם), שהוסיף ובירכה.
<big>א</big> ואגב הלימוד מתפילת חנה מבררים דברים אחרים בנושא זה. בדברי תפילתה נאמר <b>"ותדר נדר ותאמר ה' צבאות</b> אם ראה תראה בעני אמתך וזכרתני ולא תשכח את אמתך ונתת לאמתך זרע ונתתיו לה' כל ימי חייו ומורא לא יעלה על ראשו<b>"</b> (שם, יא). על כך <b>אמר ר' אלעזר: מיום שברא הקדוש ברוך הוא את עולמו, לא היה אדם שקראו להקדוש ברוך הוא "צבאות", עד שבאתה חנה וקראתו "צבאות",</b> שכן זוהי הפעם הראשונה במקרא שמכנים את הקדוש ברוך הוא כך.
והסביר שכך <b>אמרה חנה לפני הקדוש ברוך הוא: רבונו של עולם,</b> הלא אתה אדון הצבאות, ו<b>מכל צבאי צבאות</b> ברואים <b>שבראת בעולמך קשה בעיניך שתתן לי בן אחד?</b>
<b>משל למה הדבר דומה</b> — <b>למלך בשר ודם שעשה סעודה לעבדיו. בא עני אחד ועמד על הפתח, אמר להם: תנו לי פרוסה אחת! ולא השגיחו עליו. דחק ונכנס אצל המלך. אמר לו: אדוני המלך, מכל סעודה שעשית קשה בעיניך ליתן לי פרוסה אחת?!</b>
על כפילות המלים <b>"אם ראה תראה" אמר ר' אלעזר</b> שכך <b>אמרה חנה ל פני הקדוש ברוך הוא: רבונו של עולם, אם "ראה"</b> עכשיו — <b>מוטב, ואם לאו</b> <small>[לא]</small> — בכל אופן <b>"תראה",</b> כיצד?
— ש<b>אלך ואסתתר בפני אלקנה בעלי</b> עם גבר, <b>וכיון דמסתתרנא</b> <small>[שאסתתר]</small> <b>משקו לי</b> <small>[ישקו אותי]</small> <b>מי סוטה,</b> לבודקני אם זניתי, ומאחר שאהיה נקיה מעוון, <b>ו</b>הרי <b>אי</b> (אין) <b>אתה עושה</b> את <b>תורתך פלסתר</b> <small>[שקר, זיוף],</small> <b>ש</b>כך <b>נאמר</b> בתורה בהאשה הנחשדת לחינם בזנות ושתתה את מי הסוטה <b>"</b>ואם לא נטמאה האשה וטהורה היא <b>ונקתה ונזרעה זרע"</b> (במדבר ה, כח), ועל ידי כך בהכרח שיהיו לה בנים. ואולם דברים אלה שאמר ר' אלעזר קשורים במחלוקת תנאים בפירושו של פסוק זה בהלכות סוטה.
<b>הניחא למאן דאמר</b> <small>[זה נוח, ל</small>שיטת <small>מי שאומר]</small> שפירוש הפסוק הוא: <b>אם היתה עקרה</b> — <b>נפקדת</b> בבנים <b>שפיר</b> <small>[יפה],</small> <b>אלא למאן דאמר</b> <small>[</small>לשיטת <small>מי שאומר]</small> שפירוש הפסוק הוא רק הבטחה לאשה שנחשדה לחינם שלידתה תהיה קלה ומוצלחת יותר, כגון ש<b>אם היתה יולדת בצער</b> תהא מעכשיו <b>יולדת בריוח</b> (בקלות), או אם עד אז היתה יולדת <b>נקבות</b> (בנות) תהא מעתה <b>יולדת זכרים</b> (בנים) או אם ילדה ילדים <b>שחורים</b> (הנחשבים ללא יפים) תהא מעכשיו <b>יולדת לבנים, או אם ילדה עד אז ילדים קצרים</b> (נמוכים וחלשים) תהא מעכשיו <b>יולדת ארוכים</b> (גבוהים וחזקים), <b>מאי איכא למימר</b> <small>[מה יש לומר]?</small>
<b>דתניא</b> <small>[ש</small>כן <small>שנינו</small> בברייתא<small>]</small> שנחלקו תנאים בפירושו של האמור בסוטה: <b>"ונקתה ונזרעה זרע"</b> — <b>מלמד, שאם היתה עקרה</b> — <b>נפקדת,</b> אלו <b>דברי ר' ישמעאל. אמר ליה</b> <small>[לו]</small> <b>ר' עקיבא: אם כן, ילכו כל העקרות כולן ויסתתרו</b> עם גבר זר, <b>וזו</b> האשה <b>שלא קלקלה</b> בזנות — <b>נפקדת</b> בבנים. <b>אלא מלמד</b> שאין זו אלא הבטחה על הקלת הלידה, וכגון <b>שאם היתה יולדת בצער</b> — <b>יולדת בריוח, קצרים</b> — <b>יולדת ארוכים, שחורים</b> — <b>יולדת לבנים, אחד</b> — <b>יולדת שנים. </b>
ולשיטה זו של ר' עקיבא, <b>מאי</b> <small>[מה]</small> טעם לכפילות הלשון שאמרה חנה בתפילתה <b>"ראה תראה"</b> — <b>דברה תורה כלשון בני אדם,</b> שאין זה בא ללמד דבר, אלא שכך הוא דרך לשון הכתובים.
<big>ב</big> בתוך דברי התפילה—הנדר אומרת חנה שלוש פעמים לשון "אמתך": <b>"בעני אמתך... אל תשכח את אמתך... ונתתה לאמתך"</b> (שמואל א א, יא).
ועל כך <b>אמר ר' יוסי בר' חנינא: שלש אמתות הללו למה</b> הם באים? — ללמד שכך <b>אמרה חנה לפני הקדוש ברוך הוא: רבונו של עולם, שלשה בדקי מיתה</b> (מקומות מסוכנים, רופפים, העלולים לגרום למיתה) <b>בראת באשה, ואמרי לה</b> <small>[ו</small>יש <small>האומרים אותה]</small> שמועה בגירסה אחרת: <b>שלשה דבקי מיתה</b> (דברים המקרבים את המיתה. <small>תרי"ח</small>), שהן מצוות שבדרך כלל שייכות לנשים, <b>ואלו הן:</b> שמירה על דיני <b>נדה, ו</b>הפרשת <b>חלה</b> מן העיסה, <b>והדלקת הנר</b> של שבת. ואני <b>כלום עברתי על אחת מהן?!</b> וחנה מעידה על היותה אמה לה' בשלושת הדברים הללו, הגורמים למיתה, עם שיש בדברים התייחסות לזיקת המלים "אמתך" — מיתה.
ועוד בהמשך תפילתה אומרת חנה: <b>"ונתת לאמתך זרע אנשים".</b>
ושואלים: <b>מאי</b> <small>[מה]</small> פירוש ביטוי זה <b>"זרע אנשים"? אמר רב: גברא בגוברין</b> <small>[גבר בגברים],</small> שהתפללה חנה לבן שיהיה בולט ומיוחד. <b>ו</b>אילו <b>שמואל אמר</b> בפירוש ביטוי זה: <b>זרע שמושח</b> למלוכה <b>שני אנשים, ומאן אינון</b> <small>[ומי הם</small> שני אלה<small>]</small> — <b>שאול ודוד. ור' יוחנן אמר</b> בפירוש הביטוי, שביקשה חנה <b>זרע</b> שיוולד לה בן <b>ש</b>יהיה <b>שקול כשני אנשים,</b> גדולי עולם, <b>ומאן אינון</b> <small>[ומי הם</small> שני אלה<small>]</small> — <b>משה ואהרן. ש</b>כן <b>נאמר: "משה ואהרן בכהניו ושמואל בקוראי שמו"</b> (תהלים צט, ו), הרי ששקל הכתוב את שמואל בן חנה כמשה ואהרן. <b>ו</b>אילו <b>רבנן</b> <small>[חכמים]</small> אומרים בפירושו של ביטוי זה <b>"זרע אנשים"</b> — שכך ביקשה חנה, שיהיה לה <b>זרע שמובלע בין אנשים,</b> שאינו יוצא דופן בדבר מן הדברים, ואינו מתבלט בהיותו בין הבריות.
ומוסרים, <b>כי אתא</b> <small>[כאשר בא]</small> <b>רב דימי</b> מארץ ישראל לבבל, אמר בפירוש הדברים, שכך אמרה חנה בתפילתה שלא יהיה ניכר בנה בהיותו בין האנשים, וכיצד? שיהיה <b>לא ארוך</b> מדי <b>ולא גוץ</b> (נמוך), <b>ולא קטן ולא אלם</b> (גדול ומגושם), ו<b>לא צחור</b> (לבן ביותר) <b>ולא גיחור</b> (אדום ביותר), <b>ו</b>אף <b>לא חכם</b> ביותר <b>ולא טפש</b> ביותר.
<big>ג</big> כשבאה חנה עם בנה שמואל למקדש שילה מודיעה היא לעלי: <b>"ותאמר בי אדוני חי נפשך אדוני, אני האשה הנצבת עמכה בזה להתפלל אל ה'"</b> (שמואל א, א, כו). ועל כך <b>אמר ר' יהושע בן לוי: מכאן</b> יש ללמוד לענין תפילה, <b>שאסור לישב</b> (לשבת) <b>בתוך ארבע אמות של תפלה</b> של המתפלל. שכן "הנצבת עמך" משמעו שאף עלי היה כמוה בעמידה, משום שהיא התפללה אז.
ועוד בענין חנה, ההדגשה שבדברי חנה אל עלי <b>"אל הנער הזה התפללתי"</b> (שם, כז) מורה שבאה לגונן עליו מפני סכנה. שכך <b>אמר ר' אלעזר: שמואל מורה הלכה לפני רבו היה,</b> ורצתה חנה לבקש שלא ייענש בידי שמים על עבירה זו. <b>ש</b>כן <b>נאמר: "וישחטו את הפר ויביאו את הנער אל עלי"</b> (שם, כה). וסגנון הדברים בפסוק תמוה, וכי <b>משום</b> ש<b>"וישחטו את הפר"</b> לכן <b>הביאו הנער אל עלי,</b> שהרי מה הקשר בין שחיטת הפר להבאת הנער לעלי?
<b>אלא</b> כך היה מעשה, ש<b>אמר להן עלי</b> למביאי הקרבן: <b>קראו כהן, ליתי ולשחוט</b> <small>[יבוא וישחוט,</small> את הקרבן<small>].</small> <b>חזנהו</b> <small>[ראה אותם]</small> <b>שמואל דהוו מהדרי בתר</b> <small>[שהיו מחזרים אחר]</small> <b>כהן למישחט</b> <small>[שישחוט],</small> <b>אמר להו</b> <small>[להם]:</small> <b>למה לכו לאהדורי בתר</b> <small>[לכם לחזר אחר]</small> <b>כהן למישחט</b> <small>[לשחוט]?</small> והרי <b>שחיטה</b> אף של קרבן, שנעשתה <b>בזר</b> (על ידי מי שאינו כהן) הריהי <b>כשרה!</b> ועל כן <b>אייתוהו לקמיה</b> <small>[הביאוהו לפני]</small> <b>עלי</b> לבירורם של דברים אלה. <b>אמר ליה</b> <small>[לו]</small> עלי: <b>מנא</b> <small>[מנין]</small> <b>לך הא</b> <small>[</small>דבר <small>זה]?</small> <b>אמר ליה</b> <small>[לו]</small> שמואל: <b>מי כתיב</b> <small>[האם נאמר]</small> בתורה <b>"ושחט הכהן",</b> ללמדנו שאף השחיטה צריכה להיעשות רק על ידי הכהן?! והלא <b>"והקריבו הכהנים" כתיב</b> <small>[נאמר],</small> הרי שבסדר הקרבת הקרבנות רק <b>מ</b>שלב ה<b>קבלה</b> של דם השחיטה במזרקים, <b>ואילך</b> (והלאה) בעבודות השונות של הקרבן הרי זו <b>מצות כהונה</b> בלבד, <b>מכאן</b> הלכה <b>לשחיטה שכשרה בזר.</b>
<b>אמר ליה</b> <small>[לו]</small> עלי לשמואל: <b>מימר שפיר קא אמרת</b> <small>[</small>מה ש<small>נאמר, יפה אמרת],</small> ודבריך נכונים מצד עצמם, אולם <b>מיהו</b> <small>[בכל זאת]</small> <b>מורה הלכה בפני רבך את, וכל המורה הלכה בפני רבו</b> (אף אם הורה כדין) הריהו <b>חייב</b> על כך <b>מיתה</b> בידי שמים כמזלזל בכבוד רבו. ואז <b>אתיא</b> <small>[באה]</small> <b>חנה וקא צווחה קמיה</b> <small>[וצווחה לפניו]:</small> <b>"אני האשה הנצבת עמכה בזה</b> להתפלל אל ה' <b>".</b> ואל תעניש את הילד שנולד על ידי תפילתי. <b>אמר לה: שבקי</b> <small>[הניחי]</small> <b>לי דאענשיה</b> <small>[שאענישנו],</small> <b>ובעינא רחמי</b> <small>[ואבקש רחמים,</small> אתפלל<small>]</small> עליך, <b>ויהיב</b> <small>[ויתן]</small> <b>לך</b> הקדוש ברוך הוא בן שהוא <b>רבא מיניה</b> <small>[גדול ממנו].</small> <b>אמרה ליה</b> <small>[לו]:</small> <b>"אל הנער הזה התפללתי"</b> ואיני רוצה אחר.
<big>ד</big> ועוד עוסקים בתפילת חנה. נאמר <b>"וחנה היא מדברת על לבה".</b> ובפירוש ביטוי זה, במקום "אל לבה" (מהרש"א) נאמרו פירושים שונים: <b>אמר ר' אלעזר משום</b> (בשם) <b>ר' יוסי בן זמרא</b> שדברה—התפללה חנה לפני ה' <b>על עסקי לבה.</b> שכך <b>אמרה לפניו: רבונו של עולם,</b> הרי ב<b>כל מה שבראת ב</b>איבריה של ה<b>אשה, לא בראת דבר אחד</b> מהם <b>לבטלה,</b> וכל איבר ואיבר ממלא את תפקידו. וכגון: <b>עינים לראות, ואזנים לשמוע, חוטם להריח, פה לדבר, ידים לעשות בהם מלאכה, רגלים להלך בהן, דדים</b> (שדיים) להניק בהן. ואם כן <b>דדים הללו שנתת על לבי, למה</b> (לשם מה)? האם <b>לא</b> על מנת <b>להניק בהן?! תן לי בן, ואניק בהן.</b> ובדרך אגב מביאים עוד מה ש<b>אמר</b>
<b>ר' אלעזר משום ר' יוסי בן זמרא: כל היושב</b> (כל שנותיו) <b>בתענית בשבת</b> גדולה זכותו ו<b>קורעים לו גזר דינו של שבעים שנה,</b> שקשה התענית בשבת כשהכל מתענגים בה, והכל מוכן לסעודה, יותר מבכל יום אחר. <b>ואף על פי כן חוזרין ונפרעין</b> מן הצם <b>דין עונג שבת</b> שלא קיים.
על כך שאלו: <b>מאי תקנתיה</b> <small>[מה תקנתו]</small> אם צם? על כך ענו: <b>אמר רב נחמן בר יצחק, ליתיב תעניתא לתעניתא</b> <small>[ישב בתענית על תעניתו]</small> ויצום באחד מימי השבוע לכפרה על שלא עינג את השבת כראוי.
<big>ה</big> <b>ו</b>מכיון שהוסבר כאן הביטוי הנדיר "על לבה" מובא עוד מה ש<b>אמר ר' אלעזר</b> בעניינה של חנה: <b>חנה הטיחה דברים כלפי מעלה,</b> כלומר, זרקה דברים, בתקיפות, כלפי ה'. <b>ש</b>כן <b>נאמר: "ותתפלל על ה'"</b> — <b>מלמד, שהטיחה דברים כלפי מעלה. ו</b>בענין זה של הטחת דברים כלפי מעלה,
<b>אמר ר' אלעזר</b> שאף <b>אליהו הטיח דברים כלפי מעלה</b> בתפילתו, בהר הכרמל, <b>ש</b>כן <b>נאמר: "</b>ענני ה' ענני וידעו העם הזה כי אתה ה' האלוהים <b>ואתה הסבת את לבם אחרנית"</b> (מלכים א יח, לז), כטוען כי ה' הוא שגרם לישראל לחטוא. ועל כך <b>אמר ר' שמואל בר ר' יצחק: מנין שחזר הקדוש ברוך הוא והודה לו לאליהו</b> שהוא צודק,

Daf 32a

<b>דכתיב</b> <small>[ש</small>כן <small>נאמר]:</small> בנבואה לעתיד: <b>"</b>ביום ההוא נאם ה' אוספה הצולעה והנדחה אקבצה <b>ואשר הרעתי"</b> (מיכה ד, ו), שה' אומר שהוא גרם לישראל שירעו מעשיהם.
<big>א</big> ומעין זה <b>אמר ר' חמא בר' חנינא: אלמלא שלש מקראות הללו</b> (הבאים) <b>נתמוטטו רגליהם של שונאי ישראל</b> (כינוי בלשון נקיה לעם ישראל), שלולא הכתוב בהם לא יכלו ישראל לעמוד בדינו של ה'.
<b>חד</b> <small>[האחד]</small> הוא פסוק זה <b>דכתיב</b> <small>[שנאמר]</small> בו <b>"ואשר הרעתי", וחד</b> <small>[ואחד]</small> נוסף הוא פסוק זה <b>דכתיב</b> <small>[שנאמר]</small> בו: <b>"הנה כחמר ביד היוצר כן אתם בידי בית ישראל"</b> (ירמיהו יח, ו), <b>וחד</b> <small>[ו</small>עוד <small>אחד]</small> הוא זה <b>דכתיב</b> <small>[שנאמר]</small> בו: "ונתתי לכם לב חדש ורוח חדשה אתן בקרבכם <b>והסרתי את לב האבן מבשרכם ונתתי לכם לב בשר"</b> (יחזקאל לו, כו). שמשלושת המקראות הללו אנו למדים שביכולת ה' להשפיע גם על בחירתו של האדם, ולכן אין לו אחריות גמורה למעשיו.
<b>רב פפא אמר</b> שיש ראיה ברורה יותר, <b>מהכא</b> <small>[מכאן ]</small> מן הפסוק <b>"ואת רוחי אתן בקרבכם ועשיתי את אשר בחקי תלכו</b> ומשפטי תשמרו ועשיתם<b>"</b> (שם, כז).
<b>ו</b>המשיך ו<b>אמר ר' אלעזר:</b> אף <b>משה הטיח דברים כלפי מעלה. ש</b>כן <b>נאמר</b> בכתוב בעקבות חטא המתאוננים במדבר: <b>"ויתפלל משה אל ה'</b> ותשקע האש<b>"</b> (במדבר יא, ב). ומדרש כתוב זה: <b>אל תקרי</b> <small>[תקרא]</small> בו <b>"אל ה'"</b> אלא <b>"על ה'"</b> והרי זו לשון של הטחת דברים.
ומסבירים מה טעם לחילוף זה של האותיות א' וע' שביסוד דרשה זו: <b>שכן</b> במדרשי הלכה רבים היו החכמים <b>דבי</b> <small>[של בית</small> המדרש] של <b>ר' אליעזר בן יעקב קורין</b> (קוראים) בחילוף <b>לאלפי"ן עייני"ן, ולעייני"ן אלפי"ן.</b>
ואילו החכמים <b>דבי</b> <small>[של בית</small> המדרש<small>]</small> של <b>ר' ינאי אמרי</b> <small>[היו אומרים ,</small> מביאים ראיה מהכתוב שהטיח משה דברים <b>מהכא</b> <small>[מכאן],</small> מהאמור בתוכחתו של משה בתחילת ספר דברים: <b>"ודי זהב"</b> (דברים א, א), ומכיון שאין מקום הידוע בשם זה, אין זה אלא כרומז לדבר אחר, ויש לברר:
<b>מאי</b> <small>[מה]</small> עניינו של כתוב זה <b>"ודי זהב"?</b> ובפירוש זה <b>אמרי דבי</b> <small>[אמרו</small> החכמים <small>מבית</small> מדרשו<small>]</small> של <b>ר' ינאי, ש</b>כך <b>אמר משה לפני הקדוש ברוך הוא</b> לאחר חטא העגל, בתפילתו לכפרת עוונו זה של עם ישראל: <b>רבונו של עולם, בשביל כסף וזהב שהשפעת להם לישראל</b> ביציאת מצרים ובביזת ים סוף, שכה רב היה <b>עד שאמרו "די"</b> — עושר זה <b>הוא</b> ש<b>גרם</b> להם <b>שעשו את העגל</b> (שעשוי היה מזהב).
וכן כהוראה מוסרית כוללת <b>אמרי דבי</b> <small>[אומרים</small> החכמים <small>מבית</small> מדרשו<small>]</small> של <b>ר' ינאי: אין ארי נוהם מתוך קופה</b> (סל) <b>של תבן</b> שאינו יכול להנות ממנה <b>אלא מתוך קופה של בשר,</b> שלאחר ששבע יכול הוא לנהום.
וכן <b>אמר ר' אושעיא: משל לאדם שהיתה לו פרה כחושה ובעלת אברים</b> (גדולה), לאחר זמן <b>האכילה כרשינין</b> (שהם מאכל מובחר) <b>והיתה</b> הפרה <b>מבעטת בו. אמר לה: מי גרם ליך</b> <small>[לך]</small> <b>שתהא מבעטת בי</b> — <b>אלא כרשינין שהאכלתיך.</b> ואף כאן הגורם לחטא היה רוב טובה.
ומשל אחר לענין זה <b>אמר ר' חייא בר אבא</b> שכך <b>אמר ר' יוחנן: משל לאדם שהיה לו בן. הרחיצו וסכו, והאכילו והשקהו, ותלה לו כיס</b> (ארנק ובו כסף) <b>על צוארו. ו</b>לאחר כל זאת, עוד <b>הושיבו על פתח של</b> בית שמצויות בו <b>זונות. מה יעשה</b> (כיצד יימנע) <b>אותו הבן שלא יחטא?!</b>
ובאותו ענין <b>אמר רב אחא בריה</b> <small>[בנו]</small> של <b>רב הונא</b> שכך <b>אמר רב ששת: היינו דאמרי אינשי</b> <small>[זהו שאומרים בני אדם,</small> כפיתגם עממי<small>]:</small> <b>מלי כרסיה זני בישי</b> <small>[מילוי כרסו</small> הוא <small>ממיני החטא].</small> <b>ש</b>כן <b>נאמר</b> בלשון הכתובים: <b>"כמרעיתם וישבעו שבעו וירם לבם על כן שכחוני"</b> (הושע יג, ו). <b>רב נחמן אמר: מהכא</b> <small>[מכאן,</small> מכתוב זה<small>]</small> נלמד הדבר: <b>"ורם לבבך ושכחת את ה'"</b> (דברים ח, יד). <b>ורבנן אמרי</b> <small>[וחכמים אומרים],</small> <b>מהכא</b> <small>[מכאן,</small> מכתוב זה<small>]</small> נלמד הדבר: <b>"ואכל ושבע ודשן ופנה</b> אל אלהים אחרים<b>"</b>(שם לא, כ).
<b>ואי בעית אימא</b> <small>[ואם תרצה אמור]</small> כי נלמד רעיון זה <b>מהכא</b> <small>[מכאן,</small> מכתוב זה<small>]:</small> <b>"וישמן ישורון ויבעט"</b> (שם לב, טו). <b>אמר ר' שמואל בר נחמני</b> שכך <b>אמר ר' יונתן: מנין</b> למדים אנו בכתובים שאף <b>חזר הקדוש ברוך הוא והודה לו למשה</b> שאכן סיבתו של חטא העגל היא שפע הטובה לעם ישראל, <b>ש</b>כן <b>נאמר: "וכסף הרביתי להם וזהב עשו לבעל"</b> (הושע ב, י).
<big>ב</big> ומשום הזכרת חטא העגל באים לברר דברים נוספים בנושא זה. נאמר <b>"וידבר ה' אל משה לך רד</b> כי שחת עמך אשר העלית מארץ מצרים<b>"</b> (שמות לב, ז). <b>מאי</b> <small>[מה</small> פירושו] של <b>"לך רד"? אמר ר' אלעזר:</b> כוונת הדברים היא, שכך <b>אמר לו הקדוש ברוך הוא למשה: משה, רד מגדולתך! כלום נתתי לך גדולה אלא בשביל ישראל,</b> שגדולת משה ניתנה לו לשמש שליח לישראל. <b>ועכשיו</b> ש<b>ישראל חטאו</b> — <b>אתה למה לי?</b> שאם חטא העם, אין משמעות עוד לשליחותו. <b>מיד תשש כוחו של משה, ולא היה לו כח לדבר</b> להצדיק את ישראל. <b>ו</b>אולם <b>כיון שאמר</b> לו הקדוש ברוך הוא למשה לאחר מכן <b>"הרף ממני ואשמידם"</b> (דברים ט, יד), <b>אמר משה</b> לעצמו: אם הקדוש ברוך הוא מבקש ממני שארפה ממנו, הרי ש<b>דבר זה תלוי בי! מיד עמד ונתחזק בתפלה, ובקש רחמים</b> על עם ישראל לסליחה על עוונם.
ומשלו משל בדבר זה: <b>משל למלך שכעס על בנו</b> בשל חטא שחטא הבן כלפיו, <b>והיה מכהו מכה גדולה. והיה אוהבו</b> (ידידו) של המלך <b>יושב לפניו</b> באותה עת, ורואה את הדברים הללו, <b>ו</b>אולם <b>מתירא</b> היה ידידו של המלך <b>לומר לו דבר</b> על המכה היתירה שהוא מכה את בנו. ותוך כדי כך <b>אמר המלך</b> לבנו: <b>אלמלא אוהבי זה שיושב לפני</b> — <b>הרגתיך.</b> מיד כששמע כן, <b>אמר</b> ידיד המלך לעצמו: אין זה אלא רמז ש<b>דבר זה</b> (הצלת הבן מידי אביו) <b>תלוי בי. מיד עמד והצילו.</b>
ומענין זה, עוד נאמר בעקבות חטא העגל, שכך אמר הקדוש ברוך הוא למשה: <b>"ועתה הניחה לי ויחר אפי בהם ואכלם ואעשה אותך לגוי גדול" וגו'</b> (שמות לב, י). ובפירושו של מקרא זה, <b>אמר ר' אבהו: אלמלא מקרא כתוב</b> כך, <b>אי אפשר לאומרו</b> מפני כבוד ה'. שכן הביטוי "הניחה לי" <b>מלמד שתפסו משה להקדוש ברוך הוא, כאדם שהוא תופס את חבירו בבגדו, ואמר לפניו: רבונו של עולם, אין אני מניחך עד שתמחול ותסלח להם.</b> ועוד באותו כתוב.
הבטחה היא שהבטיח הקדוש ברוך הוא למשה <b>"ואעשה אותך לגוי גדול" וגו'.</b> ומה היתה תשובתו של משה על כך? <b>אמר ר' אלעזר: אמר משה לפני הקדוש ברוך הוא: רבונו של עולם, ומה כסא של שלש רגלים</b> (כלומר, זכות שלושת האבות) <b>אינו יכול לעמוד לפניך בשעת כעסך. כסא של רגל אחת</b> (כלומר, שיעמוד רק בזכותי בלבד) — <b>על אחת כמה וכמה</b> שלא יוכל לעמוד כשיהיה עליו חרון אף!
<b>ולא עוד אלא שיש בי בושת פנים מאבותי</b> (שלושת האבות), <b>עכשיו יאמרו: ראו פרנס</b> זה <b>שהעמיד עליהם</b> (על עם ישראל). <b>בקש גדולה לעצמו, ולא בקש עליהם רחמים</b> בשעת צרתם, מפני שרצה את גדולת הבחירה לעצמו ולצאצאיו.
עוד נאמר <b>"ויחל משה את פני ה'"</b> (שם לב, יא). על ביטוי זה, שאינו מצוי, "ויחל" נאמרו פירושים רבים (מהרש"א): <b>אמר ר' אלעזר</b> שהדבר <b>מלמד שעמד משה בתפלה לפני הקדוש ברוך הוא, עד שהחלהו,</b> שחלה מרוב מאמץ. <b>ורבא אמר:</b> עמד משה בתפילה <b>עד שהפר לו נדרו,</b> ש"ויחל" רומז להפרת נדר. שכן <b>כתיב הכא</b> <small>[נאמר כאן,</small> בתפילת משה<small>]:</small> <b>"ויחל", וכתיב התם</b> <small>[ונאמר שם,</small> בדין הנדרים<small>]:</small> <b>"לא יחל דברו"</b> (במדבר ל, ג), <b>ואמר מר</b> <small>[החכם]</small> בדין זה שבנדרים: <b>הוא</b> הנודר עצמו <b>אינו מיחל</b> את נדרו, <b>אבל אחרים</b> (בית דין) <b>מחלין לו,</b> מותר להם להפר את נדרו. וכאן כאילו הפר משה להקדוש ברוך הוא את נדרו להשמיד את ישראל.
<b>ושמואל אמר</b> בפירוש לשון "ויחל": <b>מלמד שמסר</b> משה את <b>עצמו למיתה</b> (להיות חלל) <b>עליהם</b> (על בני ישראל). <b>ש</b>כן <b>נאמר: "ואם אין מחני נא מספרך"</b> (שמות לב, לב).
ועוד בפירוש מקרא זה <b>אמר רבא</b> שכך <b>אמר רב יצחק: מלמד</b> כתוב זה "ויחל" <b>שהחלה</b> (שתחול) <b>עליהם מדת</b> ה<b>רחמים.</b>
<b>ורבנן אמרי</b> <small>[וחכמים אומרים]</small> בפירוש הלשון "ויחל", שהוא תמצית נימוקו של משה: <b>מלמד ש</b>כך <b>אמר משה לפני הקדוש ברוך הוא: רבונו של עולם</b>!<b> חולין</b> (חילול שמך) <b>הוא לך מעשות כדבר הזה.</b>
ועוד בפירוש מקרא זה <b>"ויחל משה את פני ה'" תניא</b> <small>[שנויה</small> ברייתא<small>],</small> <b>ר' אליעזר הגדול אומר: מלמד</b> ביטוי זה <b>שעמד משה בתפלה לפני הקדוש ברוך הוא עד שאחזתו אחילו.</b> על כך שואלים: <b>מאי</b> <small>[מהו,</small> פירוש<small>]</small> <b>אחילו?</b> כי מלה זו נשתכח פירושה אף מפי החכמים. <b>אמר ר' אלעזר</b> מאמוראי ארץ ישראל שהכוונה היא ל<b>אש של עצמות.</b> ואולם ביטוי זה, שמובן היה בארץ ישראל, לא היה מובן בבבל. ולכן שאלו: <b>מאי</b> <small>[מה]</small> <b>אש עצמות? אמר אביי</b> שהכוונה היא למחלה הנקראת בבבל <b>אשתא דגרמי,</b> כלומר, קדחת.
<big>ג</big> בהמשך תפלת משה אומר הוא: <b>"זכר לאברהם ליצחק ולישראל עבדיך אשר נשבעת להם בך"</b> (שמות לב, יג). <b>מאי</b> <small>[מה]</small> <b>"בך"? אמר ר' אלעזר,</b> כך <b>אמר משה לפני הקדוש ברוך הוא: רבונו של עולם, אלמלא נשבעת להם בשמים ובארץ, הייתי אומר: כשם ששמים וארץ בטלים</b> — <b>כך שבועתך בטלה. ועכשו שנשבעת להם בשמך הגדול, מה שמך הגדול חי וקיים לעולם ולעולמי עולמים</b> — <b>כך שבועתך קיימת לעולם ולעולמי עולמים.</b> והרי זו שבועה שאין לה ביטול.
בפסוק זה ממשיך משה ואומר: <b>"ותדבר אליהם ארבה את זרעכם ככוכבי השמים וכל הארץ הזאת אשר אמרתי</b> אתן לזרעכם ונחלו לעולם <b>".</b> בפסוק מבחינים בביטוי תמוה, <b>האי</b> <small>[ביטוי זה]</small> <b>"אשר אמרתי"</b> למה נאמר, והלא <b>"אשר אמרת" מיבעי ליה</b> <small>[צריך היה לו,</small> לומר<small>]!</small> שהרי משה מדבר בפסוק זה על הבטחת ה' לאבות.
<b>אמר ר' אלעזר: עד כאן</b> בפסוק <b>הוא דברי תלמיד</b> (כינוי למשה), <b>מכאן ואילך,</b> מ"וכל הארץ אשר אמרתי" — <b>דברי הרב</b> (כינוי לקב"ה). <b>ו</b>אילו <b>ר' שמואל בר נחמני אמר</b> כי <b>אלו ואלו דברי תלמיד,</b> שכל הפסוק הוא מדברי משה, <b>אלא כך אמר משה לפני הקדוש ברוך הוא: רבונו של עולם, דברים שאמרת לי "לך אמור להם לישראל" בשמי, הלכתי ואמרתי להם בשמך,</b> שכוונתו כך: את דברי הבטחת ה' לאבות כבר אמרתי אני לישראל. <b>עכשו מה אני אומר להם?</b> מדברי תפילה אלה של משה באים לדון גם דבר בתפילותיו האחרות.
משה אומר שאם לא יביא ה' את ישראל לארץ יאמרו אומות העולם: <b>"מבלתי יכלת ה'</b> להביא את העם הזה אל הארץ אשר נשבע להם וישחטם במדבר" (במדבר יד, טז). ויש לדייק בכתוב: לא היה צריך הכתוב לומר "יכולת" כשם עצם מופשט, כי אם כפועל <b>"</b>מבלתי <b>יכול ה'" מיבעי ליה</b> <small>[צריך היה לו</small> לומר<small>],</small> ובלשון זכר ושלא בלשון נקיבה.
אלא <b>אמר ר' אלעזר:</b> שכך <b>אמר משה לפני הקדוש ברוך הוא: רבונו של עולם, עכשיו יאמרו אומות העולם</b> על הקדוש ברוך הוא ש<b>תשש כחו כנקבה, ואינו יכול להציל</b> את עם ישראל, ולכן נאמר בלשון נקיבה. על כך <b>אמר הקדוש ברוך הוא למשה: והלא כבר ראו</b> אומות העולם <b>נסים וגבורות שעשיתי להם</b> לבני ישראל <b>על הים</b> (בקריעת ים סוף). <b>אמר לפניו: רבונו של עולם, עדיין יש להם לומר: למלך אחד</b> כגון פרעה מלך מצרים <b>יכול</b> ה' <b>לעמוד</b> ולנצחו, ואילו <b>לשלשים ואחד מלכים</b> שבארץ כנען <b>אינו יכול לעמוד.</b>
<b>אמר ר' יוחנן: מנין ש</b>אמנם <b>חזר הקדוש ברוך הוא והודה לו למשה, ש</b>כן <b>נאמר: "ויאמר ה' סלחתי כדבריך"</b> (שם, כ). ובפירוש המלה "כדבריך" <b>תני</b> <small>[שנו]</small> החכמים <b>דבי</b> <small>[של בית</small> המדרש<small>]</small> של <b>ר' ישמעאל: כדבריך</b> כן הוא, שבאמת <b>עתידים</b> היו <b>אומות העולם לומר כן.</b>
ומסכמים: <b>אשרי תלמיד שרבו מודה לו</b> כמו שהודה ה' לטענת משה.
ובפירוש המשך הדברים <b>"ואולם חי אני</b> וימלא כבוד ה' את כל הארץ<b>"</b> (שם, כא), <b>אמר רבא</b> שכך <b>אמר רב יצחק: מלמד</b> מקרא זה <b>שאמר לו הקדוש ברוך הוא למשה: משה, החייתני בדבריך,</b> כלומר, שמח אני שעל ידי נימוקיך אני סולח לישראל.
<big>ד</big> ומתפילות משה <b>דרש ר' שמלאי: לעולם יסדר אדם שבחו של הקדוש ברוך הוא, ואחר כך יתפלל</b> ויבקש את הצריך לו. <b>מנלן</b> <small>[מנין לנו]</small> שכך יש לנהוג? — <b>ממשה, דכתיב</b> <small>[שנאמר]</small> בתפילתו: <b>"ואתחנן אל ה' בעת ההיא"</b> (דברים ג, כג). <b>וכתיב</b> <small>[ונאמר]</small> מיד אחר כך בתפילתו זו: <b>"ה' אלהים אתה החלת להראות את עבדך את גדלך ואת ידך החזקה אשר מי אל בשמים ובארץ אשר יעשה כמעשיך וכגבורותיך"</b> (שם כד), הרי שפתח תחילה בשבחו של מקום. <b>וכתיב בתריה</b> <small>[ו</small>רק בפסוק <small>אחריו נאמר]</small> <b>"אעברה נא ואראה את הארץ הטובה</b> אשר בעבר הירדן ההר הטוב הזה והלבנון<b>"</b> (שם, כה), שלא התפלל על רצונו קודם שסידר לפני כן שבח המקום.
<b>סימן: מעשי"ם, צדק"ה, קרב"ן, כה"ן, תעני"ת, מנע"ל, ברז"ל.</b>

Daf 32b

<big>א</big> <b>אמר ר' אלעזר:</b> מכאן למדים אנו ש<b>גדולה תפלה יותר ממעשים טובים</b> בלא תפילה (תוספות), <b>ש</b>הרי <b>אין לך גדול במעשים טובים יותר ממשה רבינו</b> שודאי אין גדול ממנו במעשיו הטובים שעשה, ו<b>אף על פי כן לא נענה</b> הקדוש ברוך הוא לבקשתו להיכנס לארץ, אף במקצת, <b>אלא בתפלה,</b> ואז הורשה לפחות לעלות לראש הפסגה ולראות את הארץ. <b>ש</b>כן <b>נאמר</b> בתחילה <b>"אל תוסף דבר אלי" וסמיך ליה</b> <small>[וסמוך לו,</small> לפסוק זה<small>]</small> נאמר: <b>"עלה ראש הפסגה". ו</b>מתוך השוואת התפילה למעשים טובים, עוד השוואה ש
<b>אמר ר' אלעזר: גדולה</b> מעלת ה<b>תענית יותר מן הצדקה. מאי טעמא</b> <small>[ מה הטעם</small> לדבר<small>]</small> — ש<b>זה</b> (בתענית) הריהי מצוה הנעשית <b>בגופו</b> של האדם המסתגף, <b>ו</b>אילו <b>זה</b> (בצדקה) הריהי נעשית רק <b>בממונו. </b>
ועוד השוואה ש<b>אמר ר' אלעזר: גדולה תפלה יותר מן הקרבנות, ש</b>כן <b>נאמר</b> לישראל: <b>"למה לי רב זבחיכם</b> יאמר ה' שבעתי עולות אילים וחלב מריאים ודם פרים וכבשים ועתודים לא חפצתי<b>"</b> (ישעיהו א, יא), <b>ו</b>בנוסף לזה <b>כתיב</b> <small>[נאמר]</small> אחר כך: <b>"ובפרשכם כפיכם</b> אעלים עיני מכם גם כי תרבו תפילה אינני שומע, ידיכם דמים מלאו<b>"</b>(שם טו), שאף תפילתם שגדולה מעלתה משל הקרבנות אינה מתקבלת. 
ואגב הזכרת מקרא זה מובא מה ש<b>אמר ר' יוחנן: כל כהן שהרג את הנפש</b> — <b>לא ישא את כפיו</b> בברכת כהנים, <b>ש</b>כן <b>נאמר</b> במקרא זה: "ובפרשכם כפיכם אעלים עיני... <b>ידיכם דמים מלאו",</b> הרי שברכת כהנים (הנעשית בפרישת כפים) אינה מתקבלת כאשר ידי הכהנים "דמים מלאו".
<big>ב</big> <b>ו</b>עוד <b>אמר ר' אלעזר</b> בענין התפילה: <b>מיום שחרב בית המקדש ננעלו שערי תפלה</b> ואינה מתקבלת כמקודם, <b>ש</b>כן <b>נאמר</b> בדברי הקינה על החורבן: <b>"גם כי אזעק ואשוע שתם תפלתי"</b> (איכה ג, ח). <b>ו</b>אולם <b>אף על פי ששערי תפילה ננעלו</b> עם החורבן, <b>שערי דמעה לא ננעלו,</b> והבוכה לפני ה' מובטח לו שתשמע תפילתו, <b>ש</b>כן <b>נאמר: "שמעה תפלתי ה' ושועתי האזינה אל דמעתי אל תחרש"</b> (תהלים לט,יג), שמכיון שאין התפילה אלא שישים ה' לב אל דמעת המתפלל נראה שודאי הוא לו שעל כל פנים שערי דמעותיו לא ננעלו.
ובענין נעילת שערי תפילה, מסופר כי <b>רבא לא גזר תעניתא ביומא דעיבא</b> <small>[תענית ביום מעונן],</small> <b>משום שנאמר "סכתה בענן לך מעבור תפלה"</b> (איכה ג, מד), הרי שקבע הכתוב דבר זה כסימן רע של הסתרת פנים (רה"ג).
<b>ו</b>עוד <b>אמר ר' אלעזר: מיום שחרב בית המקדש נפסקה</b> (חוצצת) <b>חומת ברזל בין ישראל לאביהם שבשמים, ש</b>כן <b>נאמר</b> לנביא יחזקאל לעשות מעשה כסמל לדבר זה: <b>"ואתה קח לך מחבת ברזל ונתת אותה קיר ברזל בינך ובין העיר...</b> אות היא לבית ישראל<b>"</b> (יחזקאל ד, ג).
<big>ג</big> דברים אחרים בשבח התפילה <b>אמר ר' חנין</b> שכך <b>אמר ר' חנינא: כל המאריך בתפלתו,</b> מובטח לו ש<b>אין תפלתו חוזרת ריקם</b> (ללא מענה), שוודאי שתתקבל. <b>מנא לן</b> <small>[מנין לנו]</small> דבר זה — <b>ממשה רבינו, ש</b>כן <b>נאמר</b> שאמר משה: <b>"ואתפלל אל ה'"</b> (דברים ט, כו), <b>וכתיב בתריה</b> <small>[ונאמר אחר כך]:</small> <b>"וישמע ה' אלי גם בפעם ההיא</b> לא אבה ה' השחיתך<b>"</b> (שם, י, יא).
על כך מקשים: <b>איני</b> <small>[כן הוא]?!</small> <b>והא</b> <small>[והרי]</small> <b>אמר ר' חייא בר אבא אמר ר' יוחנן: כל המאריך בתפילתו ומעיין בה</b> (מצפה שתתקבל) בשל ההארכה — <b>סוף בא לידי כאב לב</b> כשאינו נענה, <b>ש</b>כן <b>נאמר: "תוחלת ממושכה מחלה לב"</b> (משלי יג, יב). ו<b>מאי תקנתיה</b> <small>[מה תקנתו]</small> של החולה בחולי זה — <b>יעסוק בתורה, ש</b>כן <b>נאמר: "ועץ חיים תאוה באה"</b> (שם), <b>ואין</b> משמעות <b>"עץ חיים" אלא תורה, ש</b>כן <b>נאמר: "עץ חיים היא למחזיקים בה</b> ותומכיה מאושר<b>"</b> (שם ג, יח). את הסתירה מתרצים: <b>הא</b> <small>[זה]</small> שנאמר שבא לו כאב לב, מדובר במי ש<b>מאריך ומעיין בה.</b> ואילו <b>הא</b> <small>[זה]</small> שאמר ר' חנין בשבחו של המאריך בתפילתו הרי זה במי ש<b>מאריך ולא מעיין בה.</b>
ומעין זה <b>אמר ר' חמא בר' חנינא: אם ראה אדם שהתפלל, ולא נענה</b> — ראוי ש<b>יחזור ויתפלל.</b> וראיה לדבר, <b>ש</b>כן <b>נאמר: "קוה אל ה' חזק ויאמץ לבך וקוה אל ה'"</b> (תהלים כז, יד), שיש לו לאדם לפנות אל ה' בתקוה, ולחזור ולפנות.
מתוך הדגשת הנחיצות להתחזק בתפילה, מובא עוד מה ש<b>תנו רבנן</b> <small>[שנו חכמים</small> בברייתא<small>]:</small> <b>ארבעה</b> דברים <b>צריכין</b> תמיד <b>חזוק,</b> שיתמיד בהם האדם ברוב כוח, <b>ואלו הן: תורה, ומעשים טובים, תפלה, ודרך ארץ</b> (העבודה היום יומית). ולכל דבר ראיה מן הכתוב.
<b>תורה ומעשים טובים, מנין?</b> — <b>ש</b>כן <b>נאמר</b> בהוראה ליהושע: <b>"רק חזק ואמץ מאד לשמר ולעשות ככל התורה</b> אשר צווך משה עבדי אל תסור ממנו ימין ושמאל למען תשכיל בכל אשר תלך<b>"</b> (יהושע א, ז). "לשמור" — הוא לימוד התורה, "לעשות" - מעשים טובים (מהרש"א), ועל כן הכפילות. ולמדים: <b>"חזק"</b> — <b>בתורה, "ואמץ"</b> — <b>במעשים טובים.</b>
שיש להתחזק ב<b>תפלה מנין</b> — <b>ש</b>כן <b>נאמר "קוה אל ה' חזק ויאמץ לבך וקוה אל ה'".</b>
שיש להתחזק ב<b>דרך ארץ מנין</b> — <b>ש</b>כן <b>נאמר "חזק ונתחזק בעד עמנו</b> ובעד ערי אלהינו" (שמואל ב' י, יב), הרי שבכל עבודתו של אדם צריך הוא להתחזקות.
<big>ד</big> בהקשר למעשה העגל ותחינת משה למחילה שמסביב לו מובא עוד מדרש על הפסוק <b>"ותאמר ציון עזבני ה' וה' שכחני.</b> התשכח אשה עולה מרחם בן בטנה גם אלה תשכחנה ואנוכי לא אשכחך<b>"</b> (ישעיהו מט, יד–טו). ויש לברר: <b>היינו</b> <small>[זהו]</small> <b>עזובה, היינו</b> <small>[זהו]</small> <b>שכוחה,</b> שהרי לשתי המילים הללו משמעות זהה, ומה טעם לכפילות הלשון "עזבני", "שכחני" שבכתוב? <b>אמר ריש לקיש:</b> כך <b>אמרה כנסת ישראל לפני הקדוש ברוך הוא: רבונו של עולם,</b> אף כאשר <b>אדם</b> עומד ו<b>נושא אשה</b> אחרת <b>על אשתו ראשונה,</b> הריהו עדיין <b>זוכר</b> את <b>מעשה</b> האשה <b>הראשונה. ו</b>אילו <b>אתה</b> לא רק <b>עזבתני</b> כי אם גם <b>שכחתני.</b>
ועל כך <b>אמר לה הקדוש ברוך הוא: בתי, שנים עשר מזלות בראתי ברקיע, ועל כל מזל ומזל בראתי לו שלשים חיל, ועל כל חיל וחיל בראתי לו שלשים לגיון, ועל כל לגיון ולגיון בראתי לו שלשים רהטון, ועל כל רהטון ורהטון בראתי לו שלשים קרטון, ועל כל קרטון וקרטון בראתי לו שלשים גסטרא, ועל כל גסטרא וגסטרא תליתי בו שלש מאות וששים וחמשה אלפי רבוא כוכבים כנגד ימות החמה. וכולן לא בראתי אלא בשבילך, ואת אמרת "עזבתני" ו"שכחתני"?!</b>
ובהמשך הדברים בכתוב נאמר: <b>"התשכח אשה עולה</b> מרחם פרי בטנה <b>",</b> ומשמעות הכתוב, שכך <b>אמר הקדוש ברוך הוא</b> לכנסת ישראל: <b>כלום אשכח עולות אילים ופטרי רחמים</b> (הבכורות) <b>שהקרבת לפני במדבר?!</b> על כך <b>אמרה לפניו</b> כנסת ישראל: <b>רבונו של עולם, הואיל ואין שכחה לפני כסא כבודך</b> מאחר שאין שכחה לפניך, <b>שמא לא תשכח לי</b> לנצח את <b>מעשה העגל? אמר לה</b> הקדוש ברוך הוא: <b>"גם אלה תשכחנה"</b> — אף מעשה העגל (המכונה "אלה", שכן אמרו בו בני ישראל "אלה אלהיך ישראל") יישכח.
חזרה כנסת ישראל ו<b>אמרה לפניו: רבונו של עולם, הואיל ויש שכחה לפני כסא כבודך, שמא תשכח לי</b> גם את <b>מעשה סיני</b> (קבלת תורה)? <b>אמר לה</b> הקדוש ברוך הוא בתשובה לכך: <b>"ואנכי לא אשכחך",</b> שלא אשכח את מתן תורה (שנאמר בו בראשיתו "אנכי ה' אלהיך")
<b>ו</b>מעירים: <b>היינו</b> <small>[זהו]</small> ש<b>אמר ר' אלעזר</b> שכך <b>אמר רב אושעיא: מאי דכתיב</b> <small>[מהו שנאמר]</small> <b>"גם אלה תשכחנה"</b> — <b>זה מעשה העגל, "ואנכי לא אשכחך"</b> — <b>זה מעשה סיני.</b>
<big>ה</big> שנינו במשנה כי <b>חסידים הראשונים היו שוהין שעה אחת</b> קודם תפילתם, ושואלים:
<b>מנא הני מילי</b> <small>[מנין הדברים הללו]?</small> <b>אמר ר' יהושע בן לוי:</b> רמז לכך, שכך <b>אמר קרא</b> <small>[הכתוב]</small> <b>"אשרי יושבי ביתך"</b> (תהלים פד, ה) ואחר כך "עוד יהללוך סלה" (שם).
<b>ו</b>עוד <b>אמר ר' יהושע בן לוי: המתפלל צריך לשהות שעה אחת</b> גם <b>אחר תפלתו, ש</b>כך <b>נאמר: "אך צדיקים יודו לשמך ישבו ישרים את פניך"</b> (תהלים קמ, יד). שלאחר ההודאה לה' בתפילה יש עוד לשבת לפניו בשהיית זמן.
וכדברים אלה <b>תניא נמי הכי</b> <small>[שנויה</small> ברייתא <small>גם כן כך]:</small> <b>המתפלל צריך שישהא שעה אחת קודם תפלתו, ושעה אחת אחר תפלתו. קודם תפלתו, מנין? שנאמר: "אשרי יושבי ביתך". לאחר תפלתו מנין?</b> — <b>דכתיב</b> <small>[ש</small>כן <small>נאמר]:</small> <b>"אך צדיקים יודו לשמך ישבו ישרים את פניך".</b>
ועוד בענין זה <b>תנו רבנן</b> <small>[שנו חכמים]</small> בברייתא: <b>חסידים הראשונים היו שוהין שעה אחת, ומתפללין שעה אחת, וחוזרין ושוהין שעה אחת.</b> ומעתה יש לשאול: <b>וכי מאחר ששוהין תשע שעות ביום בתפלה</b> ובהכנות הסמוכות לה (שלוש שעות לכל אחת משלוש התפילות), <b>תורתם היאך משתמרת</b> אם אין להם זמן לחזור עליה, <b>ומלאכתם היאך נעשית?</b>
ומשיבים: <b>אלא מתוך שחסידים הם</b> — זוכים הם שתהא <b>תורתם משתמרת, ומלאכתן מתברכת.</b>
<big>ו</big> עוד שנינו במשנה ש<b>אפילו המלך שואל בשלומו לא ישיבנו,</b> שאסור לאדם להפסיק מתפילתו.
ועל כך <b>אמר רב יוסף</b> כי יש לסייג כלל זה, שכן <b>לא שנו</b> דברים אלו במשנתנו <b>אלא למלכי ישראל</b> בלבד, שיבינו משום מה אותו אדם איננו פונה לכבדם, <b>אבל למלכי אומות העולם</b> — <b>פוסק</b> מתפילתו מחמת הסכנה.
על דברי רב יוסף אלה <b>מיתיבי</b> <small>[מקשים]:</small> והרי שנינו כי <b>המתפלל וראה אנס</b> (אדם קשה שהכל מפחדים מפניו) <b>בא כנגדו,</b> או <b>קרון בא כנגדו,</b> והוא בדרכו — <b>לא יהא מפסיק</b> את תפילתו, <b>אלא</b> הריהו <b>מקצר ועולה</b> בה!
ומשיבים: <b>לא קשיא</b> <small>[אין</small> זה <small>קשה],</small> שאין מכאן סתירה, אלא <b>הא</b> <small>[זה]</small> שאמרו שלא יפסיק אלא יקצר, מדובר <b>במקום שאפשר לקצר</b> ולסיים קודם — אזי אכן <b>יקצר. ואם לאו</b> <small>[לא],</small> שהוא במקום שבו אינו יכול לקצר בתפילתו — <b>פוסק.</b>
ובענין זה <b>תנו רבנן</b> <small>[שנו חכמים]:</small> <b>מעשה בחסיד אחד שהיה מתפלל בדרך. בא הגמון אחד ונתן לו שלום,</b> ולא הפסיק אותו חסיד מתפילתו <b>ולא החזיר לו שלום. המתין לו</b> אותו הגמון לחסיד זה <b>עד שסיים תפלתו. לאחר שסיים תפלתו, אמר לו</b> אותו הגמון: <b>ריקא</b> <small>[ריק,</small> קל דעת<small>],</small> שנהגת כך, שהרי יכולתי להמיתך על כך, וסיכנת עצמך, <b>והלא כתוב בתורתכם "רק השמר לך ושמר נפשך", וכתיב</b> <small>[ונאמר]</small> עוד בתורה <b>"ונשמרתם מאד לנפשתיכם".</b> ומשום מה לא חששת מן הסכנה, ש<b>כשנתתי לך שלום למה לא החזרת לי שלום? אם הייתי חותך ראשך בסייף, מי היה תובע את דמך מידי?!</b>
<b>אמר לו</b> אותו חסיד: <b>המתן לי עד שאפייסך בדברים. אמר לו: אילו היית עומד לפני מלך בשר ודם, ובא חברך ונתן לך שלום</b> — האם <b>היית</b>

Daf 33a

<b>מחזיר לו</b> שלום?! <b>אמר לו</b> ההגמון: <b>לאו</b> <small>[לא].</small> חזר ושאל אותו חסיד: <b>ואם היית מחזיר לו</b> שלום, <b>מה היו עושים לך? אמר לו</b> ההגמון: <b>היו חותכים את ראשי בסייף. אמר לו: והלא דברים קל וחומר, ומה אתה שהיית עומד לפני מלך בשר ודם,</b> שאין יראתו מרובה, <b>ש</b>הרי <b>היום</b> הוא <b>כאן ומחר</b> הוא <b>בקבר</b> — בכל זאת, מפני יראתו <b>כך</b> היית נוהג. <b>אני שהייתי עומד</b> בעת תפילתי <b>לפני מלך מלכי המלכים הקדוש ברוך הוא, שהוא חי וקיים לעד ולעולמי עולמים</b> — <b>על אחת כמה וכמה</b> שאין להפסיק ולהשיב שלום לאדם באותה עת.
כיון ששמע כן, <b>מיד נתפייס אותו הגמון, ונפטר אותו חסיד לביתו בשלום.</b>
<big>א</big> שנינו במשנה שהמתפלל, <b>אפילו נחש כרוך על עקבו, לא יפסיק.</b> על כך <b>אמר רב ששת</b> בהגדרת הדברים: <b>לא שנו</b> במשנתנו שאין להפסיק את תפילתו <b>אלא</b> ב<b>נחש,</b> שאם אין האדם מתגרה בו אין הוא נושכו. <b>אבל עקרב</b> הבא לקראתו בעת תפילתו — <b>פוסק,</b> שהעקרב עשוי לעקוץ, אף אם לא יעשה כל תנועה להרגיזו.
על כך <b>מיתיבי</b> <small>[מקשים ]</small> על כך ממה ששנינו בתוספתא: אם ראו אנשים אדם ש<b>נפל לגוב אריות</b> ולא ראו מה נעשה בו אחר כך — <b>אין</b> הרואים <b>מעידין עליו שמת,</b> שאין עדותם מתקבלת בבית דין כראיה שמת, שכן יתכן שהאריות לא אכלוהו. ואולם מי שראוהו ש<b>נפל לחפירה</b> (בור) <b>מלאה נחשים ועקרבים</b> — <b>מעידין עליו שמת,</b> שודאי נשכוהו הנחשים!
ומשיבים: אין זו קושיה כי <b>שאני התם דאגב איצצא מזקי</b> <small>[שונה שם,</small> בנופל לבור הנחשים, <small>שאגב הדוחק</small> של נפילתו עליהם, <small>מזיקים],</small> אבל נחש שלא נגעו בו לרעה לא יכיש.
וכמשמעות הלכה זו שמסכנה הקרובה לודאי יפסיק בתפילתו, <b>אמר ר' יצחק:</b> אם <b>ראה שוורים</b> הבאים לקראתו — <b>פוסק</b> מתפילתו. שכך <b>תני</b> <small>[שנה ]</small> <b>רב הושעיה:</b> מתוך זהירות <b>מרחיקין</b> מ<b>שור תם</b> שלא נודע שנגח — <b>חמשים אמה, ומשור מועד</b> שיודעים בו שדרכו לנגוח — מרחיק <b>כמלוא עיניו</b> (עד כמה שיראהו).
ועוד <b>תנא משמיה</b> <small>[שנה</small> החכם <small>משמו]</small> של <b>ר' מאיר: ריש תורא בדקולא</b> — <b>סליק לאגרא, ושדי דרגא מתותך</b> <small>[</small>בעוד <small>ראש השור בסל,</small> שהוא אוכל ממנו, <small>עלה לגג וזרוק</small> את <small>הסולם מתחתיך].</small> <b>אמר שמואל:</b> יש להגדיר את הדברים ולומר כי <b>הני מילי</b> <small>[דברים אלה]</small> שאמרנו בענין הסכנה היתירה בשור אמורים דווקא <b>בשור שחור וביומי</b> <small>[ובימי]</small> <b>ניסן, מפני ש</b>בגזע מסוכן זה של שוורים ובעונת שנה זו <b>השטן מרקד לו בין קרניו.</b>
ומענין שבח המתפלל שאין לו להרתע אף מפני הנחש <b>תנו רבנן</b> <small>[שנו חכמים]:</small> <b>מעשה במקום אחד שהיה ערוד, והיה מזיק את הבריות. באו והודיעו לו לר' חנינא בן דוסא</b> ובקשו את עזרתו. <b>אמר להם: הראו לי את חורו! הראוהו את חורו. נתן עקבו על פי החור, יצא</b> הערוד <b>ונשכו</b> — <b>ומת אותו ערוד.</b>
<b>נטלו</b> ר' חנינא בן דוסא לאותו ערוד <b>על כתפו והביאו לבית המדרש. אמר להם</b> ליושבי בית המדרש: <b>ראו בני,</b> ש<b>אין</b> ה<b>ערוד</b> הוא ה<b>ממית</b> את האדם, <b>אלא החטא</b> הוא ה<b>ממית.</b> ומי שאין בו חטא, אין הערוד שולט בו.
<b>באותה שעה אמרו</b> החכמים: <b>אוי לו לאדם שפגע בו ערוד, ואוי לו לערוד שפגע בו ר' חנינא בן דוסא.</b>
<big>ב משנה</big> במשנה זו מדובר בדברים שמוסיפים לנוסח תפילת העמידה הרגיל בעתים מזומנות, ובאלו ברכות מוסיפים אותם. <b>מזכירין גבורות גשמים</b> באמירת "משיב הרוח ומוריד הגשם" <b>ב</b>ברכה השניה שיש בה מענין <b>תחיית המתים. ו</b>אילו את ה<b>שאלה</b> (הבקשה על הגשמים, "ותן טל ומטר לברכה") אומרים בברכה העוסקת <b>בברכת השנים. ו</b>את ה<b>הבדלה</b> בין הקודש והחול שאומרים במוצאי שבת ויום טוב מוסיפים <b>ב</b>ברכה הרביעית, היא ברכת <b>"חונן הדעת". ר' עקיבא אומר</b> כי <b>אומרה</b> להבדלה כ<b>ברכה רביעית</b> העומדת <b>בפני עצמה.</b> ואילו <b>ר' אליעזר אומר</b> שמצרפים אותה <b>ב</b>ברכת ה<b>הודאה</b> ("מודים").
<big>ג גמרא</big> שנינו במשנה כי <b>מזכירין גבורות גשמים</b> בברכה השניה בתפילת העמידה, שיש בה מענין תחית המתים, ושואלים: <b>מאי טעמא</b> <small>[מה טעם]</small> גבורות הגשמים נזכרות דווקא בברכה שיש בה מענין תחיית המתים?
<b>אמר רב יוסף: מתוך ששקולה</b> ירידת הגשמים <b>כתחיית המתים לפיכך קבעוה בתחיית המתים,</b> שאף עימה מתעוררים חיים חדשים בעולם הצומח (ירושלמי).
<b>ו</b>עוד שנינו במשנה כי את ה<b>שאלה</b> על הגשמים קבעו <b>בברכת השנים,</b> ואף כאן שואלים: <b>מאי טעמא</b> <small>[מה טעם]</small> שואלים גשמים דווקא בברכה זו?
<b>אמר רב יוסף: מתוך שהיא</b> (ירידת הגשמים) יש בה מתן <b>פרנסה, לפיכך קבעוה בברכת פרנסה.</b> והבקשה על הגשם היא חלק מן המשאלה לפרנסה בשפע.
<b>ו</b>עוד שנינו במשנה כי את ה<b>הבדלה</b> בין הקודש לבין ימות החול קבעו חכמים לומר <b>ב</b>ברכת <b>"חונן הדעת"</b> ואף כאן שואלים: <b>מאי טעמא</b> <small>[מה טעם]</small> מבדילים דווקא בברכה זו?
<b>אמר רב יוסף: מתוך שהיא</b> (ההבדלה) הריהי <b>חכמה, קבעוה בברכת חכמה. ו</b>אילו <b>רבנן אמרי</b> <small>[חכמים אומרים]</small> טעם אחר לקביעה זו: <b>מתוך שהיא</b> (ההבדלה) עיקרה ההבחנה בין הקודש ל<b>חול,</b> ולאחר אמירתה מותרת עשיית המלאכות כבימי החול, <b>לפיכך קבעוה</b> חכמים שתיאמר <b>בברכת</b> ה<b>חול,</b> שהרי שלוש הברכות הראשונות שבתפילה נאמרות גם בשבת וביום טוב, בעוד שברכת "חונן הדעת" פותחת את הברכות הנאמרות רק בימי החול.
<big>ד</big> ומאחר שדובר בברכת הדעת הביאו עוד מה ש<b>אמר רב אמי</b> בענין זה של הדעת: <b>גדולה</b> היא ה<b>דעה, ש</b>כן <b>נתנה בתחלת ברכה של</b> ימי ה<b>חול,</b> והרי זה סימן להבלטת חשיבותה של הדעת.
<b>ו</b>עוד <b>אמר רב אמי</b> בשבח הדעת: <b>גדולה</b> היא ה<b>דעה, ש</b>כן <b>נתנה בין שתי אותיות</b> (שני שמות של הקדוש ברוך הוא), <b>ש</b>כן <b>נאמר "כי אל דעות ה'"</b> (שמואל א' ב, ג). <b>ו</b>משום שכה גדולה היא מעלת הדעת, <b>כל מי שאין בו דעה</b> — <b>אסור לרחם עליו,</b> וראיה לדבר, <b>ש</b>כן <b>נאמר "כי לא עם בינות הוא על כן לא ירחמנו עושהו</b> ויוצרו לא יחוננו" (ישעיהו כז, יא). ואם הקדוש ברוך הוא אינו חס על מי שאין בו בינה, בני אדם לא כל שכן?
ובדומה לדברים אלה <b>אמר ר' אלעזר: גדול</b> בית <b>המקדש ש</b>אף הוא <b>נתן בין שתי אותיות, ש</b>כן <b>נאמר:</b> "מכון לשבתך <b>פעלת ה' מקדש ה'</b> כוננו ידיך" (שמות טו, יז).
והוסיף <b>ואמר ר' אלעזר</b> וצרף את שני הרעיונות: <b>כל אדם שיש בו דעה</b> הרי זה <b>כאילו נבנה בית המקדש בימיו.</b> שהרי במקרא ישנה הקבלה בין שניהם, שכן גם <b>דעה נתנה בין שתי אותיות,</b> וגם <b>מקדש נתן בין שתי אותיות,</b> הרי איפוא שהדעת והמקדש עומדים בדרגה אחת.
על דרך ההוכחה הזאת ממציאותו של דבר בין שני שמות ה' <b>מתקיף לה רב אחא קרחינאה: אלא מעתה</b> אם כן הוא, נאמר גם כן ש<b>גדולה</b> היא ה<b>נקמה, ש</b>הרי גם היא <b>נתנה בין שתי אותיות, ש</b>כן <b>נאמר "אל נקמות ה'</b> אל נקמות הופיע<b>"</b> (תהלים צד, א)!
<b>אמר ליה</b> <small>[לו]:</small> <b>אין</b> <small>[</small>אכן <small>כן],</small> <b>במילתה מיהא [בעניינה לפחות] גדולה היא</b> הנקמה, שלעתים נחוצה היא, <b>והיינו</b> <small>[וזהו]</small> ש<b>אמר עולא</b> שמקרא זה בו נזכרות <b>שתי נקמות הללו</b> שנאמרו במקרא ("אל נקמות ה' אל נקמות הופיע") למה נאמרו? ללמדנו שנקמה <b>אחת</b> היא <b>לטובה, ואחת לרעה.</b> וכוונת הדברים, נקמה <b>לטובה</b> — <b>דכתיב</b> <small>[ש</small>כך <small>נאמר]:</small> <b>"הופיע מהר פארן"</b> (דברים לג, ב) שהוא נקמת ה' ברשעים, והנקמה <b>לרעה</b> — <b>דכתיב</b> <small>[ש</small>כך <small>נאמר]:</small> <b>"אל נקמות ה' אל נקמות הופיע"</b> בפורענותם של ישראל.
<big>ה</big> במשנה הובאה מחלוקת תנאים היכן נאמרת ההבדלה בתפילה, ש<b>ר' עקיבא אומר</b> ש<b>אומרה ברכה רביעית</b> בפני עצמה, ור' אליעזר אומר שנאמרת בברכת ההודאה, ולדעת תנא קמא הריהי נאמרת ב"חונן הדעת".
ועל כך <b>אמר ליה</b> <small>[לו]</small> <b>רב שמן</b> (שמעון) <b>בר אבא לר' יוחנן</b> בשאלה: <b>מכדי</b> <small>[הרי]</small> את תפילת שמונה עשרה ושאר נוסחאות <b>אנשי כנסת הגדולה</b> הם ש<b>תקנו להם לישראל,</b> כשאר כל <b>ברכות ותפלות קדושות והבדלות,</b> אם כן מה מקום יש למחלוקת בהלכה שכבר נקבעה? <b>נחזי</b> <small>[נראה]</small> <b>היכן,</b> באיזו ברכה, <b>תקון</b> <small>[תקנו]</small> אנשי הכנסת הגדולה לומר את ההבדלה.
<b>אמר ליה</b> <small>[לו]</small> ר' יוחנן שאי אפשר לעשות זאת, משום שנוהג ההבדלה עבר שלבים שונים: <b>בתחילה,</b> בשנים הראשונות והקשות של ימי הבית השני <b>קבעוה</b> את ההבדלה כחלק הנאמר <b>בתפלה</b> בלבד. אחר כך כאשר <b>העשירו</b> בני העם בהמשך הדורות — <b>קבעוה</b> שתיאמר <b>על הכוס</b> של יין במוצאי שבת ויום טוב. ואולם כאשר שוב <b>הענו</b> — <b>חזרו וקבעוה בתפלה. והם אמרו: המבדיל בתפלה</b> אם יכול הוא (ש"מ, מאירי) <b>צריך שיבדיל</b> גם <b>על הכוס,</b> ובשל השינויים הללו לא היה ברור עוד היכן בדיוק נאמרת ההבדלה.
<b>איתמר נמי</b> <small>[נאמר גם כן]:</small> <b>אמר ר' חייא בר אבא אמר ר' יוחנן: אנשי כנסת הגדולה תקנו להם לישראל ברכות ותפלות, קדושות והבדלות. בתחלה קבעוה</b> להבדלה שתיאמר <b>בתפלה, העשירו</b> העם — <b>קבעוה על הכוס, חזרו והענו</b> — <b>קבעוה בתפלה, והם אמרו: המבדיל בתפלה</b> — <b>צריך שיבדיל על הכוס.</b>
<b>איתמר נמי</b> <small>[נאמר גם כן]:</small> <b>רבה ורב יוסף דאמרי תרוייהו</b> <small>[שאמרו שניהם]:</small> <b>המבדיל בתפלה</b> — <b>צריך שיבדיל על הכוס.</b>
על דבר זה <b>אמר רבא: ומותבינן אשמעתין</b> <small>[ומקשים אנו על שמועתנו,</small> על הלכה זו<small>]</small> ממה ששנינו בתוספתא: מי ש<b>טעה ולא הזכיר גבורות גשמים בתחיית המתים,</b> או <b>שאלה בברכת השנים</b> — <b>מחזירין אותו</b> שיתפלל שנית, <b>והבדלה ב"חונן הדעת"</b> — <b>אין מחזירין אותו</b> שיתפלל שנית, <b>מפני שיכול לאומרה על הכוס.</b> ואם כן, נראה מכאן שההבדלה על הכוס היא אפשרות בלבד ולא חובה.
ומתרצים: <b>לא תימא</b> <small>[אל תאמר]</small> כלשון השנויה בתוספתא <b>"מפני שיכול לאומרה על הכוס", אלא אימא</b> <small>[אמור]:</small> <b>"מפני שאומרה</b> בודאי <b>על הכוס".</b>
<b>איתמר נמי</b> <small>[נאמר גם כן]</small> כראיה נוספת שיש להבדיל גם על הכוס, <b>אמר ר' בנימין בר יפת: שאל ר' יוסי את ר' יוחנן בצידן, ואמרי לה</b> <small>[ויש האומרים אותה</small> שאלה<small>]</small> שהיה זה <b>ר' שמעון בן יעקב</b> ש<b>מן</b> העיר <b>צור</b> ששאל אותה <b>את ר' יוחנן, ואנא שמעית</b> <small>[ואני,</small> בנימין בן יפת, <small>שמעתי]:</small> אדם <b>המבדיל</b> כבר <b>בתפלה,</b> האם <b>צריך ש</b>יחזור ו<b>יבדיל על הכוס, או לא? ואמר ליה</b> <small>[לו]</small> ר' יוחנן בתשובה לכך: <b>צריך שיבדיל על הכוס.</b>
<big>ו</big> השאלה אם המבדיל בתפילה צריך גם להבדיל על הכוס נתבררה כבר, ואולם עדיין <b>איבעיא להו</b> <small>[נשאלה להם</small> לחכמים<small>]</small> שאלה זו: אדם <b>המבדיל</b> כבר <b>על הכוס, מהו</b> דינו לענין זה <b>ש</b>יחזור ו<b>יבדיל</b> גם <b>בתפלה?</b>
<b>אמר רב נחמן בר יצחק:</b> אפשר ללמוד זאת ב<b>קל וחומר מתפלה,</b> מן ההלכה שנקבעה בענין הבדלה בתפילה. ובאופן זה: <b>ומה תפלה</b> ש<b>עיקר תקנתא</b> <small>[התקנה]</small> <b>היא</b> להבדיל בתפילה, ובכל זאת <b>אמרי</b> <small>[אמרו]</small> חכמים כי לא די בכך, אלא <b>המבדיל בתפלה</b> — <b>צריך שיבדיל על הכוס, המבדיל על הכוס, דלאו</b> <small>[שלא]</small> <b>עיקר תקנתא</b> <small>[התקנה]</small> <b>היא,</b> אלא נוספה אחר כך — <b>לא כל שכן</b> שלא יצא ידי חובתו.
<b>תני</b> <small>[שנה]</small> <b>ר' אחא אריכא</b> <small>[הארוך,</small> הגבוה] ברייתא <b>קמיה</b> <small>[לפני]</small> <b>רב חיננא: המבדיל בתפלה</b> הריהו <b>משובח יותר ממי שיבדיל על הכוס, ואם הבדיל בזו ובזו</b> — <b>ינוחו לו ברכות על ראשו.</b>
משלומדים ברייתא זו רואים לכאורה כי <b>הא גופא קשיא</b> <small>[זו עצמה,</small> מתוכה, <small>קשה],</small> שכן מצד אחד <b>אמרת</b> כי <b>המבדיל בתפלה</b> הריהו <b>משובח יותר ממי שיבדיל על הכוס, אלמא</b> <small>[מכאן]</small> ש<b>תפלה לחודה סגי</b> <small>[לעצמה מספיקה]</small> ואין צורך להבדיל על הכוס, <b>והדר תני</b> <small>[חזר ושנה]</small> ש<b>אם הבדיל בזו ובזו</b> — <b>ינוחו לו ברכות על ראשו, ו</b>אולם <b>כיון דנפק ליה בחדא</b> <small>[שיצא לו</small> ידי חובת הבדלה <small>באחת]</small> — כבר <b>איפטר</b> <small>[נפטר],</small> <b>ו</b>מעתה <b>הויא</b> <small>[נהיית]</small> זו הברכה הנוספת בהבדלה על הכוס <b>ברכה שאינה צריכה, ו</b>כבר <b>אמר רב ואיתימא ריש לקיש, ו</b>יש ש<b>אמרי לה</b> <small>[אמרוה]</small> לשמועה כי <b>ר' יוחנן וריש לקיש</b> הם <b>דאמרי תרוייהו</b> <small>[שאמרו שניהם]</small> כי <b>כל המברך ברכה שאינה צריכה</b> — <b>עובר משום "לא תשא</b> את שם אלהיך לשוא<b>"</b> (שמות כ, ז)!
<b>אלא</b> יש לתקן, ו<b>אימא הכי</b> <small>[אמור כך]:</small> <b>אם הבדיל בזו ולא בזו</b> — <b>ינוחו לו ברכות על ראשו.</b>
בענין זה <b>בעא מיניה</b> <small>[שאל ממנו]</small> <b>רב חסדא מרב ששת:</b> אם <b>טעה בזו ובזו,</b> בהבדלה שבתפילה ובהבדלה שעל הכוס, <b>מהו</b> דינו? <b>אמר ליה</b> <small>[לן]:</small> <b>טעה בזו ובזו</b> — <b>חוזר לראש</b> התפילה ולראש ההבדלה על הכוס.

Daf 33b

נמצא שבענין הבדלה על הכוס לאחר ההבדלה בתפילה הדעות חלוקות. לדעה אחת ראוי להבדיל פעם שניה, ולדעה אחרת יש בכך משום איסור. על כן <b>אמר ליה</b> <small>[לו]</small> <b>רבינא לרבא</b> בשאלה: <b>הלכתא מאי?</b> <small>[מהי ההלכה?]</small> <b>אמר ליה</b> <small>[לו] :</small> <b>כי</b> <small>[כמו]</small> <b>קידוש</b> יהא דין ההבדלה, <b>מה קידוש אף על גב</b> ש<b>מקדש בצלותא</b> <small>[בתפילה]</small> הריהו חוזר ו<b>מקדש אכסא</b> <small>[על הכוס],</small> <b>אף הבדלה נמי</b> <small>[גם כן],</small> <b>אף על גב</b> ש<b>מבדיל בצלותא</b> <small>בתפילה]</small> הריהו חוזר ו<b>מבדיל אכסא</b> <small>[על הכוס].</small>
<big>א</big> במשנה נאמר כי <b>ר' אליעזר</b> סבור שאת ההבדלה <b>אומר ב</b>ברכת ה<b>"הודאה".</b>
בנושא זה מובאת מסקנת ההלכה בדרך סיפור: <b>ר' זירא הוה רכיב חמרא, הוה קא שקיל ואזיל</b> <small>[היה רכוב על חמור, והיה נוהג והולך]</small> <b>ר' חייא בר אבין בתריה</b> <small>[אחריו].</small> <b>אמר ליה</b> <small>[לו]:</small> <b>ודאי דאמריתו משמיה</b> <small>[האם נכון הוא</small> <b>שאמרת משמו]</b> של <b>ר' יוחנן</b> ש<b>הלכה כר' אליעזר ביום טוב שחל להיות אחר השבת?</b> שמכיון שאי אפשר לומר הבדלה ב"חונן הדעת" (שכן אין ברכה זו כלולה בתפילת יום טוב) בעל כרחנו עושים אנו כר' אליעזר. <b>אמר ליה</b> <small>[לו]:</small> <b>אין</b> <small>[כן].</small>
על כך תוהים בגמרא: <b>הלכה</b> — <b>מכלל דפליגי,</b> אם צריך לומר שהלכה כדברי ר' אליעזר במקרה זה, מכאן שחבריו חלוקים עליו, והיכן מצאנום חולקים בכך?
את התמיהה הזו דוחים: <b>ולא פליגי</b> <small>[וכי אינם חלוקים]?</small> <b>והא פליגי רבנן</b> <small>[והרי חלוקים חכמים]</small> שלדעתם ברכת ההבדלה אינה נאמרת ב"חונן הדעת".
על כך עונים: <b>אימר דפליגי רבנן</b> <small>[אמור שחלוקים חכמים]</small> על ר' אליעזר <b>בשאר ימות השנה,</b> כשיש אפשרות להבדיל ב"חונן הדעת", אולם <b>ביום טוב שחל להיות אחר השבת מי פליגי</b> <small>[האם חולקים],</small> וודאי הסכימו חכמים לדעתו.
ועוד שואלים: <b>והא פליג</b> <small>[והרי חולק]</small> <b>ר' עקיבא</b> האומר שהבדלה היא ברכה רביעית לעצמה, ואם כן יש בכל זאת מחלוקת בדבר!
ועונים על כך: <b>אטו</b> <small>[וכי]</small> <b>כל השנה כולה מי עבדינן</b> <small>[האם עושים אנו]</small> בענין זה <b>כר' עקיבא, דהשתא ניקו ונעביד כוותיה</b> <small>[שעכשיו</small> ביום טוב שחל במוצאי שבת, <small>נקום ונעשה כמותו]?!</small> כי <b>כל השנה כולה מאי טעמא לא עבדינן</b> <small>[מה טעם אין אנו עושים]</small> <b>כר' עקיבא</b> — <b>משום דתמני סרי תקון</b> <small>[ששמונה עשרה</small> ברכות <small>תיקנו],</small> <b>תשסרי</b> <small>[תשע עשרה]</small> <b>לא תקון</b> <small>[תיקנו],</small> <b>הכא נמי שב תקון</b> <small>[כאן גם כן שבע תיקנו],</small> <b>תמני</b> <small>[שמונה]</small> <b>לא תקון</b> <small>[תיקנו],</small> ולכן אין אנו מתחשבים כלל בדעתו החולקת של ר' עקיבא.
על השאלות הללו <b>אמר ליה</b> <small>[לו]</small> ר' זירא בתשובה, כי <b>לאו</b> <small>[לא]</small> <b>"הלכה</b> כר' אליעזר <b>"אתמר</b> <small>[נאמר]</small> בשם ר' יוחנן, (שמכאן אפשר היה להסיק שיש מחלוקת בדבר), אלא ש<b>"מטין</b> את הדין לשיטת ר' אליעזר" <b>אתמר</b> <small>[נאמר]</small> מפי ר' יוחנן.
<b>דאתמר</b> <small>[ש</small>אכן <small>נאמר]</small> שבענין זה קיימת מחלוקת חכמים, ש<b>רב יצחק בר אבדימי אמר משום</b> <small>[בשם]</small> <b>רבנו</b> (רב): <b>הלכה</b> כר' אליעזר, <b>ואמרי לה</b> <small>[ו</small>יש ה<small>אומרים אותה</small> שמועה<small>]</small> באופן שונה, שכך נאמר: <b>"מטין</b> לדעת ר' אליעזר".
ואילו <b>ר' יוחנן אמר</b> שאין כאן מחלוקת <b>ומודים</b> חכמים לר' אליעזר. <b>ור' חייא בר אבא אמר</b> שנקבע ש<b>נראין</b> דברי ר' אליעזר.
על חילוקי דעות אלו <b>אמר ר' זירא: נקוט</b> (החזק) דברים אלה של <b>ר' חייא בר אבא בידך,</b> משום ש<b>דייק</b> בהלכה <b>וגמר שמעתא מפומא דמרה שפיר</b> <small>[ולמד הלכה מפי בעליה,</small> מי שאמרה, היטב] <b>כ</b>פי שעשה החכם <b>רחבא</b> מהעיר <b>פומבדיתא,</b> שמפורסם היה רחבא בדיוק השלם בו מסר את הדברים כפי ששמעם מרבו.
ודוגמא לכך מביאים מדבריו, שכן <b>אמר רחבא</b> שכך <b>אמר ר' יהודה: הר הבית סטיו כפול היה, והיה סטיו לפנים מסטיו.</b> שהשתמש רחבא בלשון רבו בתיאור מבנה המקדש ואת שורות האיצטבות הנמצאות בתוכו, שורה לפנים משורה, אולם לא השתמש במלה השגורה איצטבה כי אם "סטיו" ששמע מרבו.
פסק הלכה בדברים אלה <b>אמר רב יוסף: אנא</b> <small>[אני]</small> <b>לא האי ידענא</b> <small>[</small>את <small>זה יודע אני]</small> <b>ולא האי ידענא</b> <small>[</small>את <small>זה יודע אני],</small> <b>אלא מ</b>תוך דברי <b>רב ושמואל ידענא, דתקינו לן מרגניתא</b> <small>[אני יודע, שתיקנו לנו "מרגלית"]</small> <b>בבבל,</b> והם תיקנו נוסח המשלב בתוכו את הברכה הראשונה של החג עם ברכת ההבדלה, בדומה לדעת חכמים הכוללים את ברכת ההבדלה בברכה הראשונה שלאחר שלש הברכות הראשונות הקבועות.
שכך תיקנו לומר: <b>"ותודיענו ה' אלהינו את משפטי צדקך ותלמדנו לעשות חקי רצונך, ותנחילנו זמני ששון וחגי נדבה, ותורישנו קדושת שבת וכבוד מועד וחגיגת הרגל. בין קדושת שבת לקדושת יום טוב הבדלת, ואת יום השביעי מששת ימי המעשה קדשת. הבדלת וקדשת את עמך ישראל בקדושתך. ותתן לנו" וכו'.</b>
<big>ב משנה</big> לסיום דיני התפילה במסכת מובאים דברים אחדים בנושאים שונים הקשורים בתפילה. במשנה זו מדובר על חידושים מסוימים בנוסח התפילה שיש להשתיק את שליח הציבור המנסה לאומרם, שכן תוכנם נוטה למינות. ש<b>האומר</b> בתחינתו: כשם ש<b>על קן ציפור יגיעו רחמיך,</b> שציווית לשלח את האם ולא לקחתה עם האפרוחים (דברים כב, ו-ז) כן תרחם עלינו — משתקים אותו. <b>ו</b>כן האומר <b>"על טוב יזכר שמך",</b> וכן הכופל ואומר פעמיים <b>"מודים, מודים"</b> — <b>משתקין אותו.</b>
<big>ג גמרא</big> נזכרו במשנתנו שלושה מקרים בהם משתקים את שליח הציבור, ומבררים: <b>בשלמא</b> <small>[בשלום,</small> נניח] שהאומר <b>"מודים, מודים" משתקין אותו — משום דמיחזי</b> <small>[שנראה]</small> הדבר <b>כשתי רשויות,</b> שכן כפילת ההודאה נשמעת כאמונה בשניים, שיש להודות לכל אחד מהם לחוד. <b>ו</b>כן משתקים את האומר <b>"על טוב יזכר שמך" נמי</b> <small>[גם כן]</small> מובן, משום ש<b>משמע</b> מכאן שהוא מודה לה' רק <b>על הטובה ולא על הרעה, ותנן</b> <small>[ושנינו</small> במשנה<small>]</small> ש<b>חייב אדם לברך על הרעה כשם שמברך על הטובה. אלא</b> זה האומר <b>"על קן צפור יגיעו רחמיך" מאי טעמא</b> <small>[מה טעם]</small> משתקים אותו?
<b>פליגי</b> <small>[נחלקו]</small> <b>בה</b> בהסברת בעיה זו <b>תרי אמוראי במערבא</b> <small>[שני אמוראים בארץ ישראל],</small> <b>רבי יוסי בר אבין ורבי יוסי בר זבידא: חד</b> <small>[אחד</small> מהם<small>]</small> <b>אמר</b> שטעם הדבר הוא <b>מפני שמטיל קנאה במעשה בראשית,</b> שנראה כמתרעם על ה' שמפלה כאילו לטובה יצור אחד משאר יצוריו. <b>וחד</b> <small>[ואחד</small> מהם<small>]</small> <b>אמר</b> שטעם הדבר הוא <b>מפני שעושה מדותיו של הקדוש ברוך הוא</b> ביטוי של <b>רחמים, ואינן אלא גזרות</b> מלך שיש לקיימן בלא לחקור בטעמיהן.
מסופר על <b>ההוא דנחית קמיה</b> <small>[</small>אדם <small>אחד שירד</small> לפני התיבה <small>לפני]</small> <b>רבה, ואמר</b> בתפילתו: <b>אתה חסת על קן צפור, חוס ורחם עלינו. אמר רבה: כמה ידע האי צורבא מרבנן לרצויי למריה</b> <small>[יודע תלמיד חכם זה לרצות לאדוניו,</small> לה']! <b>ואמר ליה</b> [לו] <b>אביי: והא</b> <small>[והרי]</small> משנה מפורשת היא שהאומר כן <b>משתקין אותו תנן</b> <small>[שנינו]!</small>
<b>ומסבירים כי רבה נמי</b> <small>[גם כן]</small> לא שאמר שלא כמשנה זו, אלא ש<b>לחדודי</b> <small>[לחדד]</small> את <b>אביי הוא דבעי</b> <small>[שרצה].</small> שלא אמר רבה הערתו זו כדי לשבח אותו תלמיד חכם אלא על מנת לבחון את אביי בן אחיו, להמריצו לומר מה שהוא יודע מן המשנה בענין זה.
<big>ד</big> בהקשר זה להוספות על נוסח חכמים בתפילות, מסופר על <b>ההוא דנחית קמיה</b> <small>[אחד שירד לפני התיבה]</small> לפני <b>ר' חנינא,</b> והאריך בתפילה ו<b>אמר "האל הגדול הגבור והנורא והאדיר והעזוז והיראוי, החזק והאמיץ והודאי והנכבד".</b>
<b>המתין לו</b> ר' חנינא <b>עד</b> ש<b>סיים תפילתו. כי</b> <small>[כאשר]</small> <b>סיים אמר ליה</b> <small>[לו]:</small> <b>סיימתינהו לכולהו שבחי דמרך</b> <small>[סיימת</small> בכך <small>את כל שבחי ריבונך]?!</small> <b>למה לי כולי האי</b> <small>[כל זאת]?</small> <b>אנן הני תלת דאמרינן, אי לאו דאמרינהו</b> <small>[אנו, שלשת</small> שבחים <small>אלו,</small> "הגדול הגבור והנורא", <small>[שאומרים אנו אם לא שאמרם]</small> <b>משה רבנו באורייתא</b> <small>[בתורה],</small> <b>ואתו</b> <small>[ובאו]</small> <b>אנשי כנסת הגדולה ותקנינהו</b> <small>[ותיקנום]</small> <b>בתפלה</b> — <b>לא הווינן</b> <small>[היינו]</small> <b>יכולין למימר להו</b> <small>[לומר אותם],</small> <b>ואת אמרת כולי האי ואזלת</b> <small>[ואתה אמרת והלכת כל זאת]!</small> <b>משל, למלך בשר ודם שהיו לו אלף אלפים דינרי זהב והיו מקלסין</b> (משבחים) אותו <b>בשל כסף, והלא גנאי הוא לו!</b> וכל השבחים שבני-האדם יכולים לשבח את ה' אינם אלא כשבח של דינרי כסף אחדים לגבי אלף אלפי דינרי זהב — אין בהם תוספת כבוד כלל.
<b>ו</b>מביאים אגב כך, עוד מה ש<b>אמר ר' חנינא</b> מדברים הנוגעים בעיקרי האמונה: <b>הכל בידי שמים, חוץ מיראת שמים.</b> שביד האדם יכולת הבחירה החפשית לעבוד את ה', או שלא לעשות כן. וראיה לדבר, <b>ש</b>כן <b>נאמר: "ועתה ישראל מה ה' אלהיך שואל מעמך כי אם ליראה</b> את ה' אלהיך ללכת בכל דרכיו ולאהבה אותו ולעבוד את ה' אלהיך בכל לבבך ובכל נפשך" (דברים י, יב) הרי שדברים אלה צריך ה' לשאול מן האדם, לפי שהבחירה בידי האדם בלבד.
על פסוק זה שואלים: נאמר בו "מה ה' אלהיך שואל מעמך כי אם ליראה", ועל כך תמהים: <b>אטו</b> <small>[וכי]</small> <b>יראת שמים מילתא זוטרתא</b> <small>[דבר קטן]</small> <b>היא?</b> שנאמר בו לשון זו ("מה... כי אם"), <b>והאמר</b> <small>[והרי אמר]</small> <b>ר' חנינא משום</b> <small>[בשם]</small> <b>ר' שמעון בן יוחאי: אין לו להקדוש ברוך הוא בבית גנזיו אלא אוצר של יראת שמים, שנאמר "יראת ה' היא אוצרו"</b> (ישעיהו לג, ו) שהדבר היחידי שה' מחשיב אותו ואוצר אותו הריהו יראת שמים בלבד.
על כך משיבים: <b>אין, לגבי</b> <small>[כן, אצל]</small> <b>משה מילתא זוטרתא</b> <small>[דבר קטן]</small> <b>היא.</b> שכך <b>אמר ר' חנינא</b> כ<b>משל: ל</b>דבר: <b>אדם שמבקשים ממנו כלי גדול, ויש לו</b> — <b>דומה עליו ככלי קטן</b> משום שהדבר נמצא כבר בידו. ולהיפך, אפילו כלי <b>קטן</b> שמבקשים מאדם <b>ואין לו ברשותו — דומה עליו ככלי גדול.</b> על כן, משה רבינו יכול היה לומר "מה ה' שואל מעמך כי אם ליראה", שבעיניו היה זה דבר קטן.
<big>ה</big> במשנה שנינו הלכה שהאומר <b>מודים מודים</b> — <b>משתקין אותו".</b>
על כך הוסיף ו<b>אמר ר' זירא</b> שגם <b>כל ה</b>כופל בקריאת שמע ו<b>אומר "שמע שמע"</b> — <b>כאומר "מודים מודים" דמי</b> <small>[נחשב].</small>
<b>מיתיבי</b> <small>[שואלים]</small> על כך: והרי שנינו בברייתא: <b>הקורא את שמע וכופלה</b> — <b>הרי זה מגונה,</b> ואפשר לדייק מכאן ש<b>מגונה הוא דהוי</b> <small>[הינו],</small> ואולם <b>שתוקי לא משתקינן ליה</b> <small>[להשתיק אין משתיקים אותו]!</small>
ומתרצים: <b>לא קשיא</b> <small>[אין</small> זה <small>קשה],</small> משום ש<b>הא</b> <small>[זה]</small> ששנינו בכופל את שמע שהוא מגונה בלבד, אך אין משתיקים אותו, מדובר <b>דאמר מילתא מילתא ותני לה</b> <small>[שאומר מלה מלה ושונה אותה],</small> שאז הוא רק מכער את קריאת שמע. ואילו <b>הא</b> <small>[זה]</small> שאמר ר' זירא שהכופל את שמע משתקים אותו, מדובר <b>דאמר פסוקא פסוקא ותני ליה</b> <small>[שאומר פסוק פסוק ושונה אותו],</small> שנראה כמאמין בשתי רשויות.
על הלכה זו <b>אמר ליה</b> <small>[לו]</small> <b>רב פפא לאביי</b> בשאלה: <b>ודילמא מעיקרא</b> <small>[ושמא מתחילה]</small> <b>לא כוון דעתיה</b> <small>[דעתו],</small> <b>ולבסוף כוון דעתיה</b> <small>[דעתו],</small> ולכן הוא חוזר ואומר את הפסוק בכוונה?
<b>אמר ליה</b> <small>[לו]</small> אביי:

Daf 34a

<b>חברותא כלפי שמיא מי איכא</b> <small>[האם יש חברות כלפי שמים ]?!</small> שיכול אדם לזלזל בדבריו ולאומרם בכל אופן שירצה?! <b>אי</b> <small>[אם ]</small> <b>לא כוון דעתיה מעיקרא</b> <small>[דעתו מתחילה]</small> — <b>מחינן ליה במרזפתא דנפחא</b> <small>[מכים אותו בקורנס של נפחים]</small> <b>עד דמכוין דעתיה</b> <small>[שמכוון דעתו].</small> שכה בלתי נכונה היא דרך התנהגות כזו.
<big>א משנה</big> משנה זו והבאה אחריה עניינן שליח הציבור. <b>(האומר: "יברכוך טובים"</b> — <b>הרי זה דרכי מינות). העובר לפני התיבה, וטעה</b> — <b>יעבור אחר תחתיו</b> מיד, <b>ולא יהא</b> השני <b>סרבן באותה שעה</b> מטעמי נימוס, כי מאחר שהופסקה התפילה באמצעה ראוי לו להזדרז ככל האפשר. <b>מהיכן הוא מתחיל? מתחלת הברכה שטעה זה.</b>
על מנת למנוע מן הכהנים לטעות בתפילתם אמרו כי <b>העובר לפני התיבה לא יענה "אמן" אחר הכהנים</b> המברכים את העם, <b>מפני הטרוף</b> (הבלבול), כי מאחר שלא היה בידו סידור תפילה תנתק אמירת ה"אמן" את סדר התפילה ויתחיל בברכה אחרת. <b>ו</b>מטעם זה אף <b>אם אין שם כהן אלא הוא</b> — <b>לא ישא את כפיו</b> לברך את העם, שמא יתבלבל. <b>ו</b>אולם <b>אם הבטחתו</b> (מובטח לו) <b>שהוא נושא את כפיו, וחוזר לתפלתו</b> בלא להתבלבל — <b>רשאי</b> לברך.
<big>ב גמרא</big> במשנה נאמר שהבא למלא את מקומו של מי שטעה באמצע התפילה אין לו לסרב. ועל כן מובאת <b>תנו רבנן</b> <small>[שנו חכמים</small> בברייתא<small>]:</small> כשמציעים לאדם שיהא <b>עובר לפני התיבה</b> — <b>צריך לסרב</b> בתחילה, מפני הנימוס, שלא יראה כלהוט אחר הדבר. <b>ואם אינו מסרב</b> ונענה מייד לכך — הריהו <b>דומה לתבשיל שאין בו מלח,</b> כלומר שהתנהגותו חסרת טעם. <b>ו</b>אולם <b>אם מסרב יותר מדי</b> — אף זה אינו ראוי, שכן <b>דומה</b> הוא בכך <b>לתבשיל שהקדיחתו מלח</b> (שהוסיפו בו מלח יותר מדי). אלא <b>כיצד הוא עושה,</b> מהי הדרך הראויה: כאשר מבקשים ממנו <b>פעם ראשונה</b> — <b>יסרב, ב</b>פעם <b>שניה</b> — <b>מהבהב</b> (רוצה ואינו רוצה), כפתיל זה שהתחילה האש לאחוז בו ועדיין אינו בוער. וכשמבקשים פעם <b>שלישית</b> — <b>פושט את רגליו, ויורד</b> לפני התיבה.
אגב כך מובא מה ש<b>תנו רבנן</b> <small>[שנו חכמים</small> בברייתא<small>]:</small> <b>שלשה</b> דברים הם ש<b>רובן</b> (אם מרבה בהם) — הרי זה <b>קשה</b> (מזיק), <b>ו</b>אילו <b>מיעוטן</b> (אם משתמש בהם במעט) — הרי זה <b>יפה</b> (מועיל), <b>ואלו הם: שאור</b> בבצק, <b>ומלח</b> בתבשיל, <b>וסרבנות</b> שמתוך נימוס.
<big>ג</big> במשנה נאמר כי הטועה בתפילתו, זה הבא במקומו מתחיל מתחילת אותה ברכה שבה אירעה הטעות. אולם דבר זה יש להבינו לא בדיוק כלשונו, שכך <b>אמר רב הונא: טעה</b> המתפלל <b>בשלש ראשונות,</b> ואפילו בשלישית — <b>חוזר לראש</b> (ראשית) התפילה, כי שלוש ברכות אלה הן יחידה אחת. כמו כן אם טעה <b>באמצעיות</b> — <b>חוזר ל"אתה חונן"</b> שהיא הראשונה בברכות אלו. ואם טעה <b>ב</b>אחת משלוש הברכות ה<b>אחרונות</b> — <b>חוזר ל"עבודה"</b> ("רצה") שהיא תחילתן.
<b>ורב אסי</b> חולק על רב הונא בנקודה אחת, שכן <b>אמר: אמצעיות אין להן סדר,</b> ולכן אם טעה באחת מהן יכול הוא להשלימה במקום בו נזכר.
<b>מתיב</b> <small>[הקשה]</small> <b>רב ששת</b> מן הברייתא. שנאמר בה: <b>מהיכן הוא חוזר</b> — <b>מתחלת הברכה שטעה זה.</b> ואם כן הוא <b>תיובתא</b> <small>[קושיה חמורה]</small> על <b>רב הונא</b> שאמר שאף בברכות האמצעיות חוזר לתחילתן.
על כך <b>אמר</b> <small>[</small>יכול היה <small>לומר]</small> <b>לך רב הונא</b> שה<b>אמצעיות כולהו חדא ברכתא נינהו</b> <small>[כולן ברכה אחת הן],</small> וחזרה מתחילת הברכה משמעה — הברכה הראשונה.
חלוקה דומה של תפילת שמונה עשרה <b>אמר רב יהודה: לעולם</b> (הנכון והרצוי תמיד) הוא ש<b>אל ישאל אדם צרכיו</b> בתפילתו <b>לא בשלש ראשונות, ולא בשלש אחרונות, אלא באמצעיות.</b> שכן <b>אמר ר' חנינא</b> שבברכות <b>ראשונות</b> — <b>דומה</b> המתפלל <b>לעבד שמסדר שבח לפני רבו</b> (אדונו). בברכות ה<b>אמצעיות</b> — הריהו <b>דומה לעבד שמבקש פרס</b> (הספקת צרכיו) <b>מרבו.</b> ואילו בברכות ה<b>אחרונות</b> — הריהו <b>דומה לעבד ש</b>כבר <b>קבל פרס מרבו, ו</b>הריהו עתה <b>נפטר</b> (נפרד) <b>והולך לו.</b>
<big>ד</big> ועוד בעניני התפילה <b>תנו רבנן</b> <small>[שנו חכמים]:</small> <b>מעשה בתלמיד אחד שירד לפני התיבה</b> כשליח ציבור <b>בפני ר' אליעזר, והיה מאריך יותר מדאי. אמרו לו תלמידיו</b> בתלונה: <b>כמה ארכן הוא זה! אמר להם: כלום מאריך</b> תלמיד זה בתפילתו <b>יותר ממשה רבינו</b> בתפילתו, <b>דכתיב ביה</b> <small>[שנאמר בו]:</small> "ואתנפל לפני ה' <b>את ארבעים היום ואת ארבעים הלילה</b> אשר התנפלתי"?! (דברים ט, כה), הרי שאין קיצבה לאריכות תפילה.
<b>ושוב</b> (ועוד) <b>מעשה בתלמיד אחד שירד לפני התיבה בפני ר' אליעזר, והיה מקצר יותר מדאי. אמרו לו תלמידיו</b> בתרעומת: <b>כמה קצרן הוא זה! אמר להם: כלום מקצר</b> הוא בתפילתו <b>יותר ממשה רבינו, דכתיב</b> <small>[שנאמר]</small> בו, בתפילתו על רפואת מרים אחותו מצרעתה: "ויצעק משה אל ה' לאמר <b>אל נא רפא נא לה"</b> (במדבר יב, יג). שודאי לא קיצר תלמיד זה בתפילתו יותר ממילים ספורות אלו.
ואגב הזכרת פסוק זה, מביאים מה ש<b>אמר ר' יעקב אמר רב חסדא: כל המבקש רחמים</b> (המתפלל) <b>על חבירו</b> — <b>אין צריך להזכיר שמו</b> בתפילה, וראיה לדבר <b>ש</b>כן <b>נאמר</b> בתפילתו של משה על מרים אחותו <b>"אל נא רפא נא לה", ולא קמדכר</b> <small>[ואין הוא מזכיר]</small> את <b>שמה</b> של <b>מרים.</b>
<big>ה</big> <b>תנו רבנן</b> <small>[שנו חכמים</small> בתוספתא<small>]:</small> <b>אלו</b> הן ה<b>ברכות</b> בתפילת שמונה עשרה <b>שאדם שוחה</b> (משתחווה) <b>בהן: ב"אבות"</b> (ברכה ראשונה), <b>תחלה וסוף. ב"הודאה"</b> ("מודים") <b>תחלה וסוף. ואם בא</b> (ברצונו) <b>לשוח בסוף כל ברכה וברכה</b> מברכות שמונה עשרה, <b>ובתחלת כל ברכה וברכה</b> — <b>מלמדין אותו שלא ישחה.</b> שלא יוסיף על תקנת חכמים.
<b>אמר ר' שמעון בן פזי</b> שכך <b>אמר ר' יהושע בן לוי משום</b> <small>[בשם]</small> התנא <b>בר קפרא:</b> דברים אלה שאמרנו בענין ההשתחוואה בסוף כל ברכה וברכה נוהגים רק ב<b>הדיוט</b> (סתם אדם), ו<b>כמו שאמרנו,</b> שמלמדים אותו שלא יעשה כן.

Daf 34b

ואולם <b>כהן גדול</b> ראוי לו שישתחווה <b>בסוף כל ברכה וברכה, והמלך —</b> ב<b>תחלת כל ברכה וברכה וסוף כל ברכה וברכה.</b> לפי שככל שהוא גדול יותר ראוי לו להרבות יותר בסימני כניעה.
על כך <b>אמר ר' יצחק בר נחמני: לדידי מפרשא</b> <small>[לי בעצמי פורש]</small> <b>לי מיניה</b> <small>[ממנו]</small> מ<b>ר' יהושע בן לוי</b> עצמו בדרך אחרת: <b>הדיוט</b> דינו <b>כמו שאמרנו,</b> ואילו ה<b>כהן גדול</b> משתחוה ב<b>תחלת כל ברכה וברכה,</b> ו<b>המלך</b> — <b>כיון שכרע</b> בתחילת הברכה <b>שוב אינו זוקף</b> עד שיסיים תפילתו. וראיה מן הכתוב, <b>ש</b>כן <b>נאמר: "ויהי ככלות שלמה להתפלל</b> אל ה' את כל התפילה והתחינה הזאת <b>קם מלפני מזבח ה' מכרע על ברכיו</b> וכפיו פרושות השמים" (מלכים א ח, נד). מאחר שהוזכרה כריעת שלמה מובאת חלוקה בין הסוגים השונים של כריעות.
<b>תנו רבנן</b> <small>שנו חכמים</small> בברייתא <small>:</small> ה<b>קידה</b> — הריהי כריעה <b>על אפים,</b> שהקד כופף עצמו כלפי הארץ, <b>ש</b>כן <b>נאמר: "ותקד בת שבע אפים ארץ"</b> (שם א, לא). ואילו <b>כריעה</b> — הריהי כריעה <b>על ברכים, ש</b>כן <b>נאמר</b> בשלמה לאחר תפילתו "קם מלפני מזבח ה' <b>מכרע על ברכיו".</b> ואילו <b>השתחואה</b> — <b>זו</b> כריעה שיש בה <b>פשוט</b> (פשיטת ) <b>ידים ורגלים,</b> בהכנעה מלאה. וראיה לדבר <b>ש</b>כן <b>נאמר</b> בדברי יעקב ליוסף לאחר חלומותיו: <b>"הבוא נבוא אני ואמך ואחיך להשתחות לך ארצה"</b> (בראשית לז, י).
ועוד בדינים אלה של כריעה <b>אמר רב חייא בריה</b> <small>בנו</small> של <b>רב הונא: חזינא להו</b> <small>[ראיתי אותם ]</small> את <b>אביי ורבא דמצלו אצלויי</b> <small>[שהיו מטים עצמם],</small> ולא היו משתחווים ממש על הארץ בתפילתם.
<big>א</big> ועוד בענין הכריעות בתפילה, שואלים: <b>תני חדא</b> <small>[שנויה</small> ברייתא <small>אחת]:</small> <b>הכורע בהודאה</b> (ברכת "מודים" בתפילת עמידה) — <b>הרי זה משובח. ו</b>אולם <b>תניא אידך</b> <small>[שנויה</small> ברייתא <small>אחרת]:</small> הכורע בהודאה — <b>הרי זה מגונה,</b> והרי זו סתירה בין ברייתות!
ומתרצים: <b>לא קשיא</b> <small>[קשה]</small> שאין כאן סתירה, אלא, <b>הא</b> <small>[</small>בברייתא <small>זו</small> המשבחת את הכורע בהודאה<small>]</small> מדובר בכריעה <b>בתחלה</b> של הברכה, ואילו <b>הא</b> <small>[</small>בברייתא <small>זו</small> המגנה את הכורע בהודאה<small>]</small> מדובר בכריעה <b>לבסוף</b> הברכה.
ונמסר ש<b>רבא כרע</b> <small>[היה כורע]</small> <b>ב</b>ברכת <b>הודאה תחלה וסוף. אמרי ליה רבנן</b> <small>[אמרו לו חכמים]:</small> <b>אמאי קא עביד מר הכי?</b> <small>[מדוע עושה אדוני כך?]</small> <b>אמר להו</b> <small>[להם]:</small> כך <b>חזינא</b> <small>[ראיתי]</small> את <b>רב נחמן דכרע</b> <small>[שכורע</small> בברכת ההודאה<small>]</small> <b>ו</b>כך גם <b>חזינא ליה</b> <small>[ראיתי אותו]</small> את <b>רב ששת דקא עבד הכי</b> <small>[שהוא עושה כך].</small>
<b>ו</b>אולם <b>התניא</b> <small>[הרי שנויה</small> ברייתא<small>]</small> ש<b>הכורע בהודאה</b> — <b>הרי זה מגונה!</b>
תירץ רבא: בברייתא <b>ההיא</b> מדובר <b>בהודאה שב"הלל",</b> כשאומר "הודו לה'", שבה אין ראוי לכרוע.
ומוסיפים ושואלים על הנהגתו זו של רבא: <b>והתניא</b> <small>[והרי שנויה</small> ברייתא<small>]</small> האומרת במפורש: <b>הכורע בהודאה ובהודאה של "הלל"</b> — <b>הרי זה מגונה.</b> הרי ש"הודאה" בסתם איננה הודאה של "הלל", ובודאי היא ברכת ההודאה שבתפילה, ונאמר אף בה שהכורע בה הריהו מגונה!
אף קושיה זו נדחית: <b>כי תניא</b> <small>[כאשר שנויה]</small> הברייתא <b>ההיא</b> הריהי עוסקת <b>בהודאה</b> שב<b>ברכת המזון (הברכה השניה הפותחת ב"נודה").</b>
<big>ב משנה</big> בסיום הלכות תפילה מדברת המשנה על צדדים בתפילה שאינם שייכים לצד המעשה. <b>המתפלל ו</b>נמצא ש<b>טעה</b> בתפילתו — <b>סימן רע</b> הוא <b>לו,</b> להראותו שאין תפילתו מקובלת. <b>ואם שליח צבור הוא</b> הטועה — הרי זה <b>סימן רע לשולחיו, מפני ששלוחו של אדם כמותו.</b> ומעין דברים אלה <b>אמרו עליו על ר' חנינא בן דוסא שהיה מתפלל על החולים, ו</b>והיה <b>אומר</b> מיד לאחר תפילתו: <b>"זה חי,</b> ויבריא ממחלתו" <b>ו"זה מת".</b> וכש<b>אמרו לו</b> בשאלה: <b>מנין אתה יודע? אמר להם: אם שגורה תפלתי בפי</b> — שאני מתפלל בקלות ובלי תקלות <b>יודע אני שהוא מקובל</b> והתפילה עלתה לרצון. <b>ואם לאו</b> — <b>יודע אני שהוא מטורף,</b> שהושלכה התפילה ולא נתקבלה.
<big>ג גמרא</big> נאמר במשנה שהטועה בתפילתו הריהו סימן רע, ושואלים: <b>אהייא</b> <small>[על איזו]</small> ברכה מברכות התפילה נאמרו דברים אלה?
<b>אמר רב חייא</b> שכך <b>אמר רב ספרא משום חד דבי רב</b> <small>[בשם</small> חכם <small>אחד מבית המדרש]</small> של <b>רבי: ב</b>ברכת <b>"אבות"</b> (הברכה הראשונה בתפילת העמידה).
ו<b>איכא דמתני לה אברייתא</b> <small>[יש ששונים אותה,</small> את המסורת הזו, <small>על ברייתא]</small> ובנושא שונה. שכן שנינו בברייתא ש<b>המתפלל צריך שיכוין את לבו ב</b>כל הברכות שבתפילה <b>כולן, ואם אינו יכול לכוין בכולן</b> — <b>יכוין את לבו</b> לפחות <b>באחת</b> מהן.
ועל ברייתא זו <b>אמר ר' חייא</b> שכך <b>אמר רב ספרא משום חד דבי רב</b> <small>[בשם</small> חכם <small>אחד מבית המדרש]</small> של <b>רבי:</b> הכוונה במה ששנינו "באחת" — <b>ב</b>ברכת <b>"אבות".</b>
שנינו במשנה ש<b>אמרו עליו על ר' חנינא</b> בן דוסא שהיה נותן סימן מתי התפילה מקובלת ומתי איננה מקובלת, אם שגורה תפלתו אם לאו. ושואלים: <b>מנא הני מילי</b> <small>[מנין הדברים הללו]?</small> מהו המקור ממנו למד ר' חנינא סימן זה? <b>אמר ר' יהושע בן לוי,</b> שכך <b>אמר קרא</b> <small>[הכתוב]:</small> <b>"בורא ניב שפתים שלום שלום לרחוק ולקרוב אמר ה' ורפאתיו"</b> (ישעיהו נז, יט), שאם ניתן למתפלל דיבור סדור ורהוט ("ניב שפתים") הרי זה לו לסימן שתפילתו על החולה מקובלת, והוא יירפא ("אמר ה' ורפאתיו").
<big>ד</big> ובסיום דברים אלה מובא מה ש<b>אמר ר' חייא בר אבא</b> שכך <b>אמר ר' יוחנן</b> בשכר הצדיקים: <b>כל הנביאים כולן לא נתנבאו</b> בנבואות הנחמה שלהם <b>אלא למשיא בתו לתלמיד חכם</b> מתוך הערכת חכמתו, <b>ו</b>כן <b>לעושה פרקמטיא</b> (מסחר) <b>ל</b>מען <b>תלמיד חכם, ו</b>כן <b>למהנה תלמיד חכם מנכסיו</b> באופן אחר. <b>אבל תלמידי חכמים עצמן</b> — לא פירשו הנביאים כלל את גודל שכרם, ועליהם נאמר "ומעולם לא שמעו לא האזינו <b>עין לא ראתה אלהים זולתך יעשה למחכה לו"</b> (שם סד, ג).
<b>ו</b>מאותו פסוק עצמו <b>אמר ר' חייא בר אבא</b> שכך <b>אמר ר' יוחנן: כל</b> נבואות <b>הנביאים כולן</b> על שינוי סדרי העולם באחרית הימים <b>לא נתנבאו אלא לימות המשיח, אבל לעולם הבא</b> שהוא דרגה וזמן גבוהים יותר, עליהם נאמר <b>"עין לא ראתה אלהים זולתך". ו</b>מציינים כי
<b>פליגא</b> <small>[חלוקה]</small> אימרה זו על <b>שמואל,</b> שכן <b>אמר שמואל: אין</b> הבדל <b>בין העולם הזה לימות המשיח אלא שעבוד מלכויות בלבד.</b> שבימות המשיח יהיו ישראל עצמאיים ולא יהיו משועבדים לשאר מלכויות, אבל סדרי העולם ישארו כמו שהם. וראיה הביא לדבריו מן הכתוב, <b>ש</b>כן <b>נאמר: "כי לא יחדל אביון מקרב הארץ"</b> (דברים טו, יא), הרי שסדרי העולם קבועים הם ולא ישתנו.
<b>ו</b>עוד <b>אמר ר' חייא בר אבא</b> שכך <b>אמר ר' יוחנן: כל הנביאים כולן</b> בנבואות הנחמה שאמרו <b>לא נתנבאו אלא לבעלי תשובה, אבל צדיקים גמורים</b> עליהם נאמר <b>"עין לא ראתה אלהים זולתך". ו</b>מציינים ששיטה זו
<b>פליגא</b> <small>[חלוקה]</small> על שיטת <b>ר' אבהו</b> הסבור שבעלי תשובה עדיפים על צדיקים, שכך <b>אמר ר' אבהו: במקום</b> (בדרגה) <b>שבעלי תשובה עומדים</b> — <b>צדיקים גמורים אינם עומדין, ש</b>כן <b>נאמר: "שלום שלום לרחוק ולקרוב", "לרחוק" ברישא</b> <small>[בראש,</small> בתחילה], כלומר קודם ניתן השלום לבעל התשובה שהיה רחוק, <b>והדר</b> <small>וחוזר</small> אחר כך<small>]</small> ונותן השלום <b>"לקרוב",</b> שהוא הצדיק הגמור.
<b>ו</b>אילו <b>ר' יוחנן אמר</b> <small>[</small>יכול היה <small>לומר]</small> <b>לך: מאי</b> <small>[מה]</small> הכוונה בביטוי <b>"רחוק"</b> — זה <b>שהיה רחוק מדבר עבירה מעיקרא</b> <small>[מתחילה]</small> (והוא הצדיק הגמור), ולו נאמר קודם שלום. <b>ומאי</b> <small>[ומה]</small> הכוונה בביטוי <b>"קרוב"</b> — זה <b>שהיה קרוב לדבר עבירה, ונתרחק ממנו השתא</b> <small>[עכשיו]</small> שחזר בתשובה. ולבעל תשובה נאמר שלום לאחר שנאמר לצדיק.
ר' יוחנן אמר מקודם שיש מתן שכר שעליו נאמר "עין לא ראתה" ושואלים: <b>מאי</b> <small>[מהו</small> הדבר<small>]</small> בו נאמר מקרא זה <b>"עין לא ראתה"? אמר ר' יהושע בן לוי: זה יין המשומר בענביו מששת ימי בראשית,</b> ועל כן לא ראתה אותו עדיין שום עין. ואילו <b>ר' שמואל בר נחמני אמר</b> כי הכוונה היא: <b>זה עדן, שלא שלטה בו</b> מעולם <b>עין כל בריה.</b>
<b>שמא תאמר: אדם הראשון היכן היה?</b> שהרי היה בגן עדן, וראה איפוא את עדן! לכך יש להשיב: אדם הראשון היה רק <b>בגן</b> של עדן, אך לא בעדן עצמו.
<b>ושמא תאמר: הוא גן, הוא עדן</b> ואין הבדל ביניהם, <b>תלמוד לומר: "ונהר יוצא מעדן להשקות את הגן"</b> (בראשית ב, י), הרי שכל אחד מהם דבר לעצמו הוא, <b>גן לחוד ועדן לחוד.</b>
<big>ה</big> ומתוך שסופר במשנתנו בר' חנינא בן דוסא, מספרים עוד בשבחי תפילתו, <b>תנו רבנן</b> <small>[שנו חכמים]:</small> <b>מעשה שחלה בנו של רבן גמליאל. שגר</b> (שלח) רבן גמליאל <b>שני תלמידי חכמים אצל ר' חנינא בן דוסא</b> כדי <b>לבקש עליו רחמים</b> (שיתפלל עליו לרפואתו). <b>כיון שראה אותם</b> ר' חנינא בן דוסא שהם באים אליו, <b>עלה לעלייה</b> שבגג ביתו, <b>ובקש עליו רחמים. בירידתו אמר להם</b> לשליחים: <b>לכו,</b> יכולים אתם לשוב לרבן גמליאל, מפני <b>שכבר חלצתו חמה</b> (עזב אותו החום) והבריא. <b>אמרו לו</b> השליחים: מנין אתה יודע, <b>וכי נביא אתה?! אמר להן: לא נביא אנכי ולא בן נביא אנכי</b> (עיין עמוס ז, יד), <b>אלא כך מקובלני</b> כסימן: <b>אם שגורה תפלתי בפי</b> — <b>יודע אני שהוא מקובל, ואם לאו</b> — <b>יודע אני שהוא מטורף.</b> ומסופר כי <b>ישבו</b> השליחים הללו <b>וכתבו</b> לעצמם <b>וכוונו</b> (רשמו במדויק) <b>אותה שעה</b> שאמר להם את הדברים. <b>ו</b>מסופר כי <b>כשבאו</b> השליחים הללו <b>אצל רבן גמליאל</b> וסיפרו לו את כל שעבר עליהם, והראו לו את הזמן בו נאמר להם שהבריא בנו, <b>אמר להם: העבודה</b> (לשון שבועה, בעבודת המקדש), <b>שלא חסרתם ולא הותרתם</b> על הזמן בו קרה הדבר, <b>אלא כך היה מעשה</b> בדיוק <b>באותה שעה חלצתו חמה ושאל לנו</b> (וביקש מאתנו) <b>מים לשתות.</b>
<b>ושוב</b> (ועוד) <b>מעשה בר' חנינא בן דוסא שהלך ללמוד תורה אצל ר' יוחנן בן זכאי, וחלה בנו של ר' יוחנן בן זכאי. אמר לו: חנינא בני, בקש עליו רחמים ויחיה. הניח</b> ר' חנינא בן דוסא את <b>ראשו בין ברכיו</b> להתבוננות והתיחדות <b>ובקש עליו רחמים, וחיה</b> בנו של ר' יוחנן בן זכאי. <b>אמר ר' יוחנן בן זכאי</b> על עצמו: <b>אילמלי הטיח בן זכאי את ראשו בין ברכיו כל היום כולו</b> — <b>לא היו משגיחים עליו. אמרה לו אשתו: וכי חנינא גדול ממך? אמר לה: לאו, אלא</b> מפני מה תפילתו נשמעת יותר מתפילתי, משום ש<b>הוא דומה כעבד לפני המלך</b> היכול להיכנס תמיד ולבקש מן המלך דברים שונים. <b>ו</b>אילו <b>אני דומה כשר לפני המלך</b> היכול להיכנס רק בהזמנה ולבקש על דברים כלליים וגדולים ביותר.
<big>ו</big> <b>ו</b>עוד <b>אמר ר' חייא בר אבא</b> שכך <b>אמר ר' יוחנן</b> בדיני תפילה: <b>אל יתפלל אדם אלא בבית שיש בו חלונות,</b> משום שאז הוא רואה את השמים ויכול לכוון לבו. וראיה לדבר, <b>ש</b>כן <b>נאמר</b> שכך נהג דניאל בתפילתו: <b>"וכוין פתיחן ליה בעיליתיה</b> <small>[וחלונות פתוחים לו בעלייתו]</small> <b>נגד ירושלם"</b> (דניאל ו, יא).
ומעין דברים אלה על המקום הראוי לתפילה <b>אמר רב כהנא: חציף עלי מאן דמצלי בבקתא</b> <small>[חצוף בעיני מי שמתפלל בשדה].</small>
<b>ו</b>עוד <b>אמר רב כהנא</b> בנוסח דומה בעניינו של המתפלל באופן שאינו ראוי: <b>חציף עלי מאן דמפרש חטאיה</b> <small>[חצוף בעיני מי שמפרש</small> את <small>חטאו,</small> ומגלהו לרבים<small>],</small> וראיה לדבר מן הכתוב, <b>שנאמר: "אשרי נשוי פשע כסוי חטאה"</b>

Daf 35a

<big>א משנה</big> במשנה זו מבואר מה הן הברכות שמברכים לפני האוכל, על מאכלים שונים. <b>כיצד מברכין על הפירות? על</b> כל <b>פירות האילן הוא אומר: "בורא פרי העץ", חוץ מן היין</b> שאף שמקורו בפירות האילן, גפן, מכל מקום מחמת חשיבותו ברכתו שונה מזו של שאר פירות האילן, <b>שעל היין הוא אומר: "בורא פרי הגפן"; ועל פירות הארץ הוא אומר: "בורא פרי האדמה", חוץ מן הפת,</b> שאף היא בשל חשיבותה ברכתה שונה, <b>שעל הפת הוא אומר: "המוציא לחם מן הארץ"; ועל הירקות</b> (עשבים וירקות עלים) <b>הוא אומר: "בורא פרי האדמה". ר' יהודה אומר</b> שיש לחלק גם בין פירות האדמה למיניהם, ועל ירקות אלה, אף שגם הם מפירות הארץ, כיון שטבעם שונה יש לברך <b>"בורא מיני דשאים".</b>
<big>ב גמרא</big> על עצם יסודן של הברכות שואלים בגמרא: <b>מנא הני מילי</b> <small>[מנין הדברים הללו],</small> מה המקור לחובת הברכה בכלל לפני האכילה? ומשיבים: <b>דתנו רבנן</b> <small>[ששנו חכמים</small> בספרא: נאמר בדיני הנטיעות שבשנה רביעית <b>"קדש הלולים לה'"</b> (ויקרא יט, כד), וכתוב זה <b>מלמד ש</b>הם <b>טעונים ברכה</b> (הלל לה') <b>לפניהם ולאחריהם,</b> לשני הילולים. <b>מכאן אמר ר' עקיבא: אסור לאדם שיטעום כלום קודם שיברך,</b> כי בלי ה"הלל" על המאכל, הרי הוא כקודש האסור בהנאה.
על כך שואלים: <b>והאי</b> <small>[</small>פסוק <small>זה]</small> <b>"קדש הלולים" להכי הוא דאתא?</b> <small>[לכך הוא שבא</small> הכתוב ללמדנו<small>]?</small> והלא <b>האי מיבעי ליה</b> <small>[</small>כתוב <small>זה צריך אותו]</small> כדי ללמוד דברים אחרים; <b>חד</b> <small>[</small>דבר <small>אחד]</small> ש<b>אמר רחמנא</b> (ה'): <b>אחליה והדר אכליה</b> <small>[חללהו ואחר כך אכלהו],</small> שבמדרש זה מתפרש "הילולים" כמו חילולים. <b>ואידך</b> <small>[ו</small>הדבר <small>האחר,</small> משמעות אחרת<small>]</small> שרק <b>דבר הטעון שירה,</b> כלומר, דבר העולה על המזבח וטעון שירה עם עלייתו, והוא יין בעת ניסוכו בלבד, הוא ה<b>טעון חלול, ו</b>אילו דבר <b>שאינו טעון שירה,</b> וכגון שאר מיני אילנות <b>אין טעון חלול. וכ</b>שיטת <b>ר' שמואל בר נחמני</b> ש<b>אמר</b> בשם <b>ר' יונתן,</b> ש<b>אמר ר' שמואל בר נחמני אמר ר' יונתן: מנין שאין אומרים שירה</b> במקדש <b>אלא על היין</b> בשעת ניסוכו על המזבח? — מתוך <b>שנאמר: "ותאמר להם הגפן החדלתי את תירושי המשמח אלהים ואנשים</b> והלכתי לנוע על העצים" (שופטים ט, יג), ומסביר <b>אם</b> אמנם היין <b>אנשים משמח,</b> ואולם <b>אלהים במה משמח?</b> אלא יש ללמוד <b>מכאן שאין אומרים שירה אלא על היין,</b> והרי שהיין משמח גם בעבודת ה' במקדש. על כל פנים המלה נדרשת כבר לענין אחר!
אמנם <b>הניחא למאן דתני</b> <small>[זה נוח,</small> מובן, <small>למי ששנה]</small> בדיני ערלה השנויים במשניות בכל פעם לשון <b>"נטע רבעי",</b> שלדעתו כל האילנות (הנטעים) כולם בשנה הרביעית לנטיעתם צריכים חילול. <b>אלא למאן דתניא</b> <small>[למי ששנה]</small> בכל המשניות לשון <b>"כרם רבעי" מאי איכא למימר</b> <small>[מה יש לומר]?</small> שהרי הוא לומד הלכה זו מן הדרשה "הילול" — חילול, שרק היין שיש בו תהילה יש בו חילול. <b>דאתמר</b> <small>[שנאמר,</small> ששנינו<small>]</small> שנחלקו החכמים <b>ר' חייא ור' שמעון ברבי, חד תני</b> <small>[אחד שנה]</small> לשון <b>"כרם רבעי", וחד תני</b> <small>[ואחד,</small> האחר <small>שנה]</small> לשון <b>"נטע רבעי",</b>
<b>ולמאן דתני</b> <small>[ול</small>דעת <small>מי ששנה]</small> לשון <b>"כרם רבעי" הניחא</b> <small>[זה נוח,</small> מובן<small>]</small> <b>אי יליף</b> <small>[זה נוח אם</small> נאמר ש<small>הוא לומד]</small> <b>גזרה שוה,</b> ולכן איננו צריך ללמוד הלכה זו מן הביטוי "הילולים". <b>דתניא</b> <small>[ש</small>כן <small>שנינו</small> בברייתא<small>],</small> <b>רבי אומר:</b> הדבר נלמד ממה ש<b>נאמר כאן</b> בדיני ערלה "ובשנה החמישית תאכלו את פריו <b>להוסיף לכם תבואתו</b> אני ה' אלהיכם" (ויקרא יט, כה), <b>ונאמר להלן</b> בדיני כלאיים נאמר <b>"</b>לא תזרע כרמך כלאיים פן תקדש המלאה...אשר תזרע <b>ותבואת הכרם"</b> (דברים כב, ט), ומשוויון המלים אפשר ללמוד: <b>מה להלן</b> בדיני כלאיים המדובר הוא ב<b>כרם</b> בלבד, <b>אף כאן</b> בדיני ערלה המדובר הוא ב<b>כרם</b> בלבד. ולשיטה זו <b>אייתר ליה חד "הלול"</b> <small>[מיותר,</small> נשאר <small>לו "הילול" אחד]</small> <b>לברכה,</b> שמאחר שהוא יודע שדיני נטע רבעי אינם אלא בגפן על ידי גזירה שווה, אפשר שילמד מן המלה "הילולים" להצריך ברכה.
<b>ואי</b> <small>[</small>אולם <small>אם]</small> <b>לא יליף</b> <small>[אינו לומד]</small> <b>גזרה שוה</b> זו, הרי הוא לומד הלכה זו מן הריבוי "הילולים", ואם כן מצוות <b>ברכה</b> לפני האכילה <b>מנא ליה</b> <small>[מנין לו]?</small> יתר על כן: <b>ואי נמי יליף</b> <small>[ואם גם כן</small> נאמר <small>שהוא לומד]</small> <b>גזרה שוה, אשכחן</b> <small>[מצאנו]</small> מכאן ראיה לחובת ברכה <b>לאחריו,</b> אחר האכילה, וכפי שנאמר "ואכלת ושבעת וברכת" ואולם ראיה על <b>לפניו מנין?</b> שהרי מ"הילול" אחד למדים אנו לעצם דין חילול נטע רבעי.
על כך עונים: <b>הא לא קשיא</b> <small>[זה אינו קשה],</small> שכן אפשר לתרץ <b>דאתיא</b> <small>[שבא,</small> נלמד הדבר<small>]</small> <b>ב</b>דרך <b>קל וחומר,</b> והוא: אם <b>כשהוא שבע</b> לאחר האוכל — <b>מברך</b> עליו, לפניו <b>כשהוא</b> עדיין <b>רעב</b> — <b>לא כל שכן.</b>
ומעירים: בדרך לימוד זו <b>אשכחן</b> <small>[מצאנו]</small> ראיה לחובת ברכה על תבואת ה<b>כרם,</b> ואולם על חובת ברכה ב<b>שאר מינין מנין?</b>
ומשיבים: <b>דיליף</b> <small>[ש</small>הוא <small>לומד</small> זאת<small>]</small> בדרך "מה מצינו" <b>מכרם: מה</b> פרי ה<b>כרם</b> הוא <b>דבר שנהנה</b> ממנו <b>וטעון ברכה, אף כל דבר שנהנה ממנו</b> — <b>טעון ברכה.</b>
ראיה זו דוחים: <b>איכא למפרך</b> <small>[יש לפרוך,</small> לשבור<small>]</small> את הראיה ולהראות שיש צד מיוחד בכרם: <b>מה לכרם שכן</b> דינו חמור יותר שכן הוא <b>חייב בעוללות,</b> והרי שיש לו דין מיוחד שלא כלשאר הפירות, ואין ממנה אם כן ראיה לכולם!
על כך משיבים: אם כן <b>קמה</b> של תבואה <b>תוכיח,</b> שכן האוכל לחם חייב לברך אחריו מן התורה, אף על פי שאין בתבואה דין עוללות. הוכחה זו דוחים באותה דרך: גם דמה דינה התייחד משאר הפירות, שהרי <b>מה לקמה שכן חייבת בחלה,</b> שיש להפריש מן העיסה מתנה מיוחדת "חלה", מה שאין כן במזונות אחרים, ואין אם כן להוכיח ממנה!
על כך עונים: בענין זה <b>כרם יוכיח</b> שאין בו דין חלה ואף על פי כן יש לברך על פריו. ועל כן אפשר לסכם: <b>וחזר הדין</b> (שיקול זה) אל הנקודה הראשונה שבה התחלנו בהוכחה. אלא מעתה נלמד משני הדברים יחד: <b>לא ראי זה כראי זה</b> <small>[אין דבר זה</small> נראה ונידון <small>כדבר האחר]</small> <b>ולא ראי זה כראי זה,</b> ואולם <b>הצד השוה שבהם: דבר שנהנה וטעון ברכה,</b> ומכאן נגיע לכלל: <b>וכל דבר שנהנה</b> — <b>טעון ברכה.</b>
ושוב דוחים: <b>מה להצד השוה שבהם</b> שאף הוא מצומצם ואין ללמוד ממנו, שגם בכרם וגם בתבואה יש דבר המייחד אותם משאר הנאות העולם, <b>שכן יש בו צד מזבח;</b> שמן הגפן והתבואה מקריבים קרבנות, ובשל כך טעונות הן גם ברכה. <b>ו</b>אמנם לפי זה <b>אתי נמי</b> <small>[יבוא</small> יילמד <small>גם כן]</small> <b>זית דאית ביה</b> <small>[שיש בו]</small> <b>צד מזבח,</b> שאף ממנו מעלים לקרבן המנחה, אך לא לדברים אחרים.
באותו פרט עצמו שואלים: <b>ו</b>כי <b>זית בצד מזבח אתי</b> <small>[בא,</small> נלמד<small>]?</small> והרי <b>זית בהדיא כתיב ביה</b> <small>[במפורש כתוב בו]</small> לשון <b>"כרם", דכתיב</b> <small>[ש</small>כן <small>נאמר]</small> <b>"ויבער מגדיש ועד קמה ועד כרם זית!"</b>(שופטים טו, ה), וכשם שלמדנו מן המלה "כרם" לגבי פרי הגפן כך יכולים אנו ללמוד גם על הזית. <b>אמר רב פפא:</b> אף על פי כן אין הדברים דומים, כי <b>"כרם זית" אקרי</b> <small>[נקרא]</small> ואולם <b>"כרם" סתמא לא אקרי</b> <small>[סתם אינו נקרא],</small> ובמקום שכתוב "כרם" הכוונה היא לגפן בלבד.
וחוזרים לענייננו, <b>מכל מקום קשיא</b> <small>[קשה]</small> מה שהקשינו קודם: <b>מה להצד השוה שבהן שכן יש בהן צד מזבח! אלא</b> למדים בדרך אחרת, <b>דיליף לה</b> <small>[לומד</small> הוא <small>אותה]</small> <b>משבעת המינין,</b> שאחרי שמדבר הכתוב בהם נאמר "ואכלת ושבעת וברכת", ומהם נלמד לכל שאר דברי מאכל שיש אף בהם חובת ברכה, בדרך זו: <b>מה שבעת המינין</b> הם <b>דבר שנהנה</b> מאכילתם <b>וטעון ברכה, אף כל דבר</b> מאכל אחר <b>שנהנה</b> באכילתו יהא <b>טעון ברכה.</b>
ושוב דוחים: <b>מה לשבעת המינין שכן חייבין בבכורים,</b> ואולם שאר פירות שאינם חייבים בביכורים מנין לנו שחייבים הם בברכה? <b>ועוד</b> אפשר להקשות: <b>התינח</b> <small>[זה נוח,</small> מובן<small>]</small> שיודעים אנו חיוב ברכה <b>לאחריו,</b> ואולם חיוב ברכה <b>לפניו מנין</b> לנו?
אף על שאלה משיבים: <b>הא לא קשיא</b> <small>[</small>דבר <small>זה אינו קשה]</small> <b>דאתי</b> <small>[ש</small>כן הוא <small>בא,</small> נלמד<small>]</small> <b>בקל וחומר</b> בדרך זו: אם <b>כשהוא שבע</b> — <b>מברך, כשהוא רעב</b> — <b>לא כל שכן</b> שיצטרך לברך לפני אכילתו. בכל אופן ראיה גמורה לא נמצאה בשיטה זו.
ולא זו בלבד, אלא <b>ולמאן דתני</b> <small>[ול</small>שיטת <small>החכם השונה]</small> בדיני ערלה לשון <b>"נטע רבעי",</b> וכולל בהלכות אלה את כל סוגי הצמחים שבעולם, <b>התינח</b> <small>[זה נוח,</small> מובן<small>]</small> לגבי <b>כל דבר נטיעה</b> (כל שהוא עשוי וניתן לנטיעה), ואולם בענין דברים <b>דלאו בר</b> <small>[שלא בני]</small> <b>נטיעה</b> הם, <b>כגון בשר ביצים ודגים מנא ליה</b> <small>[מנין לו]?</small> <b>אלא</b> יש לחזור מכל ההסברים הקודמים ולומר שהברכה שמברכים על המאכלות בכלל <b>סברא הוא</b> ש<b>אסור לו לאדם שיהנה מן העולם הזה בלא ברכה.</b>
<big>ג</big> <b>תנו רבנן</b> <small>[שנו חכמים]</small> בתוספתא: <b>אסור לו לאדם שיהנה מן העולם הזה</b> שהוא רכוש הקדוש ברוך הוא <b>בלא ברכה</b> קודם שנהנה. <b>וכל הנהנה מן העולם הזה בלא ברכה</b> הרי זה כאילו <b>מעל</b> בקדשים. ועל כך הוסיפו <b>מאי תקנתיה</b> <small>[מה תקנתו]?</small> — <b>ילך אצל חכם.</b>
על דבר זה תמהים: <b>ילך אצל חכם?! מאי עביד ליה? הא עביד ליה איסורא</b> <small>[מה יעשה לו</small> החכם? <small>הרי עשה</small> כבר <small>איסור],</small> ומה יועיל אז החכם? <b>אלא אמר רבא</b>, כך צריך להבין: <b>ילך אצל חכם מעיקרא</b> <small>[מתחילה]</small> עוד בימי ילדותו <b>וילמדנו ברכות כדי שלא יבא</b> בעתיד <b>לידי מעילה</b> כעין <b>זו</b> בעולמו של הקדוש ברוך הוא.
ומעין זה <b>אמר רב יהודה אמר שמואל: כל הנהנה מן העולם הזה בלא ברכה כאילו נהנה מקדשי שמים.</b> וראיה לכך ממה <b>שנאמר: "לה' הארץ ומלואה</b> תבל ויושבי בה<b>"</b> (תהלים כד, א). אותו רעיון מבטא ר' לוי בדרך אחרת. ש<b>ר' לוי רמי</b> <small>[השליך,</small> הקשה ממקור אחד על משנהו<small>]:</small> <b>כתיב</b> <small>[נאמר]</small> במקום אחד: <b>"לה' הארץ ומלואה", ו</b>מצד אחר <b>כתיב</b> <small>[נאמר]</small> במקור אחר: <b>"השמים שמים לה' והארץ נתן לבני אדם"</b> (שם קטו, טז), והרי זו סתירה בין הנאמר בשני הכתובים למי היא הארץ! והוא עצמו מתרץ: <b>לא קשיא</b> <small>[אינו קשה]</small> <b>כאן</b> בפסוק שנאמר שהעולם לה' הרי זה <b>קודם ברכה</b>

Daf 35b

ואילו <b>כאן</b> שנאמר שהארץ לבני אדם, הרי זה <b>לאחר ברכה.</b>
<big>א</big> <b>אמר ר' חנינא בר פפא: כל הנהנה מן העולם הזה בלא ברכה</b> — <b>כאילו גוזל להקדוש ברוך הוא וכנסת ישראל. שנאמר: "גוזל אביו ואמו ואומר אין פשע חבר הוא לאיש משחית"</b> (משלי כח, כד). <b>ואין</b> משמעות לשון <b>"אביו" אלא הקדוש ברוך הוא, שנאמר: "הלא הוא אביך קנך</b> הוא עשך ויכוננך<b>"</b> (דברים לב, ו). <b>ואין</b> משמעות לשון <b>"אמו" אלא כנסת ישראל, שנאמר: "שמע בני מוסר אביך ואל תטוש תורת אמך"</b> (משלי א, ח). שבגלל הזכרת התורה מפי האם מבינים כי "אמך" היא אומתך — כנסת ישראל.
<b>מאי</b> <small>[מה</small> פירוש<small>]</small> המשך הכתוב <b>"חבר הוא לאיש משחית"? אמר ר' חנינא בר פפא:</b> אדם כזה <b>חבר הוא לירבעם בן נבט שהשחית את ישראל לאביהם שבשמים,</b> היה חוטא ומחטיא את הרבים. ואדם כזה אף הוא בכלל זה.
<big>ב</big> בקשר לדברים האחרונים מביאים את מה ש<b>ר' חנינא בר פפא רמי</b> <small>[השליך,</small> הקשה ממקור אחד על משנהו<small>]:</small> מצד אחד <b>כתיב</b> <small>[נאמר]</small> <b>"ולקחתי דגני בעתו</b> ותירושי במועדו<b>"</b> (הושע ב, יא), <b>ו</b>מצד אחר <b>כתיב</b> <small>[נאמר]</small> בכתוב כהבטחה <b>"ואספת דגנך</b> ותירושך ויצהרך<b>"</b> (דברים יא, יד), והרי זו סתירה בין הנאמר בשני הכתובים למי הוא הדגן!
ומתרץ: <b>לא קשיא</b> <small>[אין</small> זה <small>קשה],</small> <b>כאן</b> כשמבטיח ה' לישראל שיאספו את דגנם הרי זה <b>בזמן שישראל עושין רצונו של מקום</b> (הקדוש ברוך הוא), <b>ו</b>אילו <b>כאן</b> שמשמע מהכתוב שהדגן של הקדוש ברוך הוא, הרי זה <b>בזמן שאין ישראל עושין רצונו של מקום,</b> שאז הוא נוטל מהם את הדגן ומראה להם שהוא שלו.
<b>תנו רבנן</b> <small>[שנו חכמים]</small> זה שנאמר <b>"ואספת דגנך" מה תלמוד לומר?</b> מה בא כתוב זה ללמדנו? — <b>לפי שנאמר ביהושע": "לא ימוש ספר התורה הזה מפיך</b> והגית בו יומם ולילה<b>"</b> (יהושע א, ח), <b>יכול</b> המשמעות המעשית של <b>דברים</b> אלו <b>ככתבן,</b> שיעסוק אדם כל ימיו בתורה בלבד, <b>תלמוד לומר: "ואספת דגנך"</b> תירושך ויצהרך <b>"</b>— <b>הנהג בהם מנהג דרך ארץ,</b> שיש לנהוג כדרך העולם ולהקדיש זמן אף למלאכה, אלו <b>דברי ר' ישמעאל.</b>
ו<b>ר' שמעון בן יוחאי אומר: אפשר</b> יעשו אנשים כך ויהא <b>אדם חורש בשעת חרישה, וזורע בשעת זריעה, וקוצר בשעת קצירה, ודש בשעת דישה, וזורה בשעת הרוח</b> (כי רק כאשר הרוח נושבת אפשר לזרות תבואה ולהפרידה מן המוץ) ויהא עסוק תמיד, ו<b>תורה מה תהא עליה? אלא</b> על האדם להקדיש עצמו לתורה, ולוותר על זמן העבודה בתחומים אחרים. ש<b>בזמן שישראל עושין</b> את <b>רצונו של מקום</b> — <b>מלאכתן נעשית על ידי אחרים, שנאמר: "ועמדו זרים ורעו צאנכם</b> ובני נכר איכריכם וכרמיכם<b>"</b> (ישעיהו סא, ה), <b>ובזמן שאין ישראל עושין רצונו של מקום</b> בשלמות — <b>מלאכתן נעשית על ידי עצמן, שנאמר: "ואספת דגנך"</b> וגו'. <b>ולא עוד אלא</b> אם חוטאים <b>ש</b>אף <b>מלאכת אחרים נעשית על ידן, שנאמר: "ועבדת את אויבך</b> אשר ישלחנו ה' בך ברעב ובצמא ובעירום ובחוסר כל <b>"</b>(דברים כח, מח).
על מחלוקת זו <b>אמר אביי</b> כסיכום: אף שיש מקום לשתי הדעות, בכל זאת היו <b>הרבה</b> ש<b>עשו כר' ישמעאל,</b> שגם למדו תורה וגם עבדו לפרנסתם, <b>ועלתה בידן,</b> שעל אף שעסקו בדברים אחרים פרט לעיסוקם בתורה, נתקיים לימודם. והרבה שעשו <b>כר' שמעון בן יוחאי,</b> שרק למדו תורה ולא עסקו לפרנסתם בשום דבר אחר, <b>ולא עלתה בידן</b> לשמור על לימודם, ונזקקו לעזבו לגמרי.
וכן בדרך דומה <b>אמר להו</b> <small>[להם]</small> <b>רבא לרבנן</b> <small>[לחכמים]</small> שהיו באים לבית מדרשו: <b>במטותא מינייכו</b> <small>[בבקשה מכם],</small> <b>ביומי</b> <small>[בימי]</small> חודש <b>ניסן וביומי</b> <small>[ובימי]</small> חודש <b>תשרי</b> זמן העבודה החקלאית <b>לא תתחזו קמאי, כי היכי</b> <small>[אל תראו לפני,</small> אלא עסקו בעבודתכם, <small>כדי]</small> ש<b>לא תטרדו במזונייכו כולא שתא</b> <small>[במזונותיכם כל השנה</small> כולה<small>].</small>
כסיכום לאותם הדברים <b>אמר רבה בר בר חנה אמר ר' יוחנן משום</b> (בשם) התנא <b>ר' יהודה בר' אלעאי: בא וראה שלא כדורות הראשונים דורות האחרונים,</b> הנופלים מהם במעלתם; <b>דורות הראשונים עשו</b> את <b>תורתן קבע ו</b>את <b>מלאכתן עראי</b> (ארעי), ולמעשה <b>זו וזו,</b> התורה והמלאכה, <b>נתקיימה בידן.</b> ואילו <b>דורות האחרונים שעשו</b> את <b>מלאכתן קבע ותורתן עראי, זו וזו לא נתקיימה בידן.</b>
<big>ג</big> <b>ו</b>מעין דברים אלה <b>אמר רבה בר בר חנה אמר ר' יוחנן משום</b> <small>[בשם]</small> <b>ר' יהודה בר' אלעאי: בא וראה שלא כדורות הראשונים דורות האחרונים;</b> ב<b>דורות הראשונים היו</b> אנשים <b>מכניסין</b> את <b>פירותיהן</b> לחצר <b>דרך טרקסמון</b> <small>[שער ראשי]</small> <b>כדי לחייבן במעשר,</b> ואילו <b>דורות אחרונים מכניסין פירותיהן דרך גגות, דרך חצרות דרך קרפיפות</b> <small>[חצרות גדורות]</small> ולא דרך השער, <b>כדי לפטרן מן המעשר,</b> וכפי ש<b>אמר ר' ינאי: אין הטבל</b> (תבואה שלא עושרה) <b>מתחייב במעשר עד שיראה</b> את <b>פני הבית</b> (פתח הכניסה והיציאה) ויוכנס לבית דרך שם, וכפי <b>שנאמר</b> בנוסח שאומרים בשעת וידוי המעשר: <b>"בערתי הקדש מן הבית"</b> (דברים כו, יג), הרי שחיוב מעשר חל על תבואה שלא החליטו עדיין למי תיאכל רק כשמכניסים את התבואה לבית עצמו.
<b>ור' יוחנן אמר: אפילו</b> ההכנסה ל<b>חצר קובעת</b> להחשיב את הפירות כמוגמרים ולחייבם בשל כך במעשר, <b>שנאמר</b> בדיני מעשר: <b>"</b>ונתת ללוי לגר ליתום ולאלמנה <b>ואכלו בשעריך ושבעו"</b> (שם, שם, יב).
<big>ד</big> שנינו במשנה שעל פירות האילן מברך "בורא פרי העץ" <b>חוץ מן היין</b> שאף שמקורו בפירות האילן נתייחדה לו הברכה לעצמו "בורא פרי הגפן". ושואלים: <b>מאי שנא</b> <small>[במה שונה]</small> <b>יין</b> שנתייחדה לו ברכה? <b>אילימא</b> <small>[אם תאמר]</small> <b>משום דאשתני, לעלויא אשתני</b> <small>[שהשתנה לעילוי,</small> לטובה, מן הפרי שממנו נעשה, <small>השתנה]</small> בשל כך גם כן <b>לברכה, והרי שמן</b> אף <b>דאשתני לעלויא</b> <small>[שהשתנה לעילוי]</small> <b>ו</b>אף על פי כן <b>לא אשתני</b> <small>[השתנה]</small> <b>לברכה,</b> וכפי ש<b>אמר רב יהודה</b> שכך <b>אמר שמואל, וכן אמר ר' יצחק</b> שכך <b>אמר ר' יוחנן: שמן זית מברכין עליו "בורא פרי העץ"</b> כמו על הזית עצמו ולא יותר.
<b>אמרי</b> <small>[אומרים]</small> כתשובה: <b>התם</b> <small>[שם]</small> במקרה של שמן <b>משום דלא</b> (שאי) <b>אפשר</b> למצוא לו ברכה מתאימה, כי <b>היכי נבריך</b> <small>[כיצד נברך],</small> אם <b>נבריך</b> <small>[נברך]</small> <b>"בורא פרי הזית"</b> הרי <b>פירא גופיה</b> <small>[הפרי עצמו]</small> <b>"זית" אקרי</b> <small>[נקרא],</small> והוא אשר נברא, ואולם השמן הוא תוצר הפרי שנעשה בידי אדם, ולשון זו אינה מתאימה לו. ואי אפשר לברך במקביל ל"בורא פרי הגפן", שכן הענבים עצמם הם פרי הבריאה, בניגוד לשמן.
ומקשים: בכל זאת אפשר למצוא נוסחה, <b>ונבריך עליה</b> <small>[ונברך עליו]</small> <b>"בורא פרי עץ זית"</b> שתקביל מבחינת עניינה לברכת היין. <b>אלא אמר מר זוטרא</b> הסבר אחר: הטעם שלא ייחדו ברכה לשמן הוא ש<b>חמרא</b> <small>[יין]</small> — <b>זיין</b> <small>[מזין],</small> <b>משחא</b> <small>[שמן]</small> — <b>לא זיין</b> <small>[אינו מזין].</small>
על כך מקשים: <b>ומשחא לא זיין</b> <small>[ו</small>כי <small>שמן אינו מזין]?</small> <b>והתנן</b> <small>[והרי שנינו</small> במשנה<small>]</small> <b>הנודר מן המזון,</b> מי שקיבל על עצמו בנדר שלא לאכול מזון — <b>מותר</b> הוא <b>במים ומלח</b> שאינם נחשבים כמזון. <b>והוינן</b> <small>[ועסקנו]</small> <b>בה</b> בהלכה זו: מכאן אפשר להסיק כי <b>מים ומלח</b> בלבד <b>הוא</b> ש<b>לא אקרי</b> <small>[נקראו]</small> <b>"מזון", הא</b> <small>[הרי]</small> <b>כל</b> שאר <b>מילי אקרי</b> <small>[הדברים נקראו]</small> <b>"מזון"</b> <small>[הרי שכל דבר נקרא מזון],</small>
ואם כן<b>נימא תיהוי תיובתא</b> <small>[</small>האם <small>נאמר כי תהיה</small> זו <small>קושיא חמורה]</small> על <b>רב ושמואל דאמרי</b> <small>[שאמרו]</small> <b>אין מברכין "בורא מיני מזונות" אלא ב</b>אכילת <b>חמשת המינין</b> של תבואה <b>בלבד,</b> שרק הם קרויים "מזון". <b>ואמר רב הונא</b> שם כתירוץ, שיש לומר שמדובר במקרה מסויים: <b>באומר</b> הנודר בלשון <b>"כל הזן עלי</b> יהא באיסור<b>",</b> ולכן כל דבר הזן את האדם (אף שאין לקרוא לו "מזון") נכלל בהגדרה זו מלבד מים ומלח.
<b>אלמא משחא זיין</b> <small>[הרי</small> ש<small>שמן מזין],</small> ואין לומר שהיין לבדו מזין. <b>אלא</b> הבדל אחר בין יין לשמן, <b>חמרא</b> <small>[יין]</small> — <b>סעיד</b> <small>[סועד],</small> <b>ומשחא</b> <small>[והשמן]</small> — <b>לא סעיד</b> <small>[אינו סועד],</small> כלומר, היין לא רק מזין, אלא אף נותן הרגשת שובע. על כך שואלים: <b>וחמרא מי סעיד</b> <small>[והיין האם</small> הוא <small>סועד,</small> משביע<small>]</small> <b>והא</b> <small>[והרי]</small> <b>רבא הוה שתי חמרא</b> <small>[היה שותה יין]</small> <b>כל מעלי יומא דפסחא</b> <small>[ערב פסח]</small> <b>כי היכי דנגרריה ללביה, וניכול</b> <small>[כדי שיגרור,</small> יגרה, <small>את ליבו,</small> תאבונו, <small>ויאכל]</small> <b>מצה טפי</b> <small>[יותר]</small> בתיאבון בליל הסדר. והרי שהיין רק מגרה את התיאבון ואולם אינו משביע. ומשיבים: <b>טובא</b> <small>[הרבה]</small> — <b>גריר</b> <small>[גורר,</small> מגרה<small>],</small> <b>פורתא</b> <small>[מעט]</small> — <b>סעיד</b> <small>[משביע].</small>
ושוב שואלים: <b>ומי סעיד</b> <small>[והאם</small> היין <small>סועד]</small> <b>כלל?! והכתיב</b> <small>[והרי נאמר]:</small> <b>"ויין ישמח לבב אנוש</b> להצהיל פנים משמן <b>ולחם לבב אנוש יסעד"</b> (תהלים קד, טו), והרי ש<b>נהמא</b> <small>[לחם]</small> <b>הוא דסעיד</b> <small>[שסועד]</small> את הלב ואילו <b>חמרא לא סעיד</b> <small>[יין אינו סועד]!</small> <b>אלא</b> יש לומר כי מפסוק זה אין ראיה, כי <b>חמרא אית ביה תרתי</b> <small>[היין יש בו שתי</small> מעלות<small>]:</small> <b>סעיד</b> <small>[סועד]</small> <b>ומשמח,</b> ואילו <b>נהמא מסעד סעיד, שמוחי לא</b> <small>[הלחם סועד, לשמח אינו]</small> <b>משמח.</b>
ומאחר שיש כאן כל המעלות הללו שואלים: <b>אי הכי נבריך עליה</b> <small>[נברך עליו,</small> לאחר שתייתו<small>]</small> <b>שלש ברכות,</b> כמו שמברכים ברכת מזון שלמה לאחר אכילת לחם! ומשיבים: <b>לא קבעי אינשי סעודתייהו עלויה</b> <small>[אין אנשים קובעים סעודתם עליו],</small> שאין אנשים עושים ארוחה שתהא רובה יין.
<b>אמר ליה</b> <small>[לו]</small> <b>רב נחמן בר יצחק לרבא: אי</b> <small>[אם]</small> <b>קבע עלויה סעודתיה מאי?</b> <small>[עליו סעודתו מה]</small> דינו? האם יצטרך אז לברך כמו אחרי הלחם? <b>אמר ליה</b> <small>[לו]:</small> פתרון לשאלתך תדע רק <b>לכשיבא אליהו ויאמר אי הוי קביעותא</b> <small>[אם היא קביעות],</small> כי זהו ספק שאין אנו יכולים להכריע בו. <b>השתא מיהא</b> <small>[עכשיו בכל אופן,</small> לפני שבא אליהו] <b>בטלה דעתו אצל כל אדם,</b> ואנו רואים בו יוצא דופן, ולא יחוייב לברך ברכת מזון שלימה.
<big>ה</big> מקודם הובאה ההלכה שעל שמן זית מברכים "בורא פרי העץ" ומעתה באים לדון בהלכה זו <b>גופא</b> <small>[לעצמה].</small> <b>אמר רב יהודה</b> שכך <b>אמר שמואל, וכן אמר ר' יצחק</b> שכך <b>אמר ר' יוחנן: שמן זית מברכין עליו "בורא פרי העץ"</b> כמו על הזית עצמו ולא יותר. והשאלה היא <b>היכי דמי</b> <small>[איך בדיוק היה הדבר],</small> <b>אילימא דקא שתי ליה משתה</b> <small>[אם נאמר ששתה אותו]</small> כמו שהוא — <b>אוזוקי מזיק ליה</b> <small>[הריהו מזיק לו,</small> לשותה<small>].</small> <b>דתניא</b> <small>[ש</small>כן <small>שנינו</small> בברייתא<small>]:</small> <b>השותה שמן של תרומה</b> (שלא ידע שהיא תרומה) — <b>משלם את הקרן,</b> אותו סכום שהזיק, <b>ואינו משלם את החומש</b> (חמישית ערך הנזק, הנוספת כרגיל כקנס כאשר מחזירים מעילה בדברים מקודשים), שבמקרה זה נחשב האיש כמזיק בלבד, ולא כנהנה מן הקודש. מה שאין כן <b>הסך</b> את גופו ב<b>שמן של תרומה</b> — <b>משלם קרן וחומש,</b> משום שנהנה. ומכאן למדנו ששתיית שמן אין בה הנאה ואף גורמת נזק לשותה.
<b>אלא</b> צריך להסביר <b>דקא אכיל ליה</b> <small>[שאוכל אותו]</small> את השמן, <b>על ידי</b> שהוא טובל בו פת לחם. ואולם <b>אי הכי, הויא ליה</b> <small>[אם כן, תהיה לה]</small> <b>פת עיקר והוא,</b> השמן, <b>טפל. ותנן</b> <small>[ושנינו</small> במשנה<small>],</small> <b>זה הכלל: כל שהוא עיקר ועמו טפלה</b> בדברי אכילה — <b>מברך על העיקר</b> כראוי לו <b>ופוטר את הטפלה</b> בלי ברכה מיוחדת. ובמקרה זה יש איפוא לברך רק על הלחם ולא על השמן! <b>אלא</b> צריך לומר <b>דקא שתי ליה</b> <small>[שהוא שותה אותו]</small> <b>על ידי אניגרון</b> וכפי ש<b>אמר רבה בר שמואל: "אניגרון"</b> פירושו — <b>מיא דסלקא</b> <small>[מי סלק],</small> ואילו <b>"אנסיגרון"</b> הוא <b>מיא</b> <small>[מים]</small>

Daf 36a

<b>דכולהו שלקי</b> <small>[של כל השלקים,</small> ירקות שלוקים<small>],</small> ובאניגרון מוסיפים כמות ידועה של שמן.
ואולם גם כאן אפשר להקשות ש<b>אם כן הוה ליה</b> <small>[הריהו]</small> ה<b>אניגרון עיקר ושמן טפל, ותנן</b> <small>[ושנינו</small> במשנה<small>],</small> <b>זה הכלל: כל שהוא עיקר ועמו טפלה, מברך על העיקר</b> כראוי לו <b>ופוטר</b> אף <b>את הטפלה</b> באותה ברכה, ויש לברך איפוא רק על האניגרון!
ומתרצים: <b>הכא במאי עסקינן</b> <small>[כאן במה אנו עוסקים]</small> — <b>בחושש בגרונו,</b> שהיה לו כאב גרון, והוא שוטף את גרונו בשמן, <b>דתניא</b> <small>[ש</small>כן <small>שנינו</small> בברייתא<small>]</small> בדומה לכך: <b>החושש בגרונו לא יערענו</b> <small>[יגרגר]</small> <b>בשמן תחלה</b> (לכתחילה) <b>בשבת,</b> שלא יכניסנו לפיו מלכתחילה כדי להשהותו בתוך גרונו לצורך רפואה, משום שאסור להשתמש ברפואות בשבת. <b>אבל נותן שמן הרבה לתוך אניגרון ובולע אותו</b> אף לכתחילה. ומאחר שרגילים לשתות שמן לבדו או על ידי טפלה (אניגרון) לשם רפואה, יש לברך על שתיה זו "בורא פרי העץ".
על כך מקשים מצד אחר: <b>פשיטא</b> <small>[פשוט,</small> מובן מאליו<small>]</small> שיש לברך! ומשיבים: <b>מהו דתימא</b> <small>[שתאמר]:</small> <b>כיון</b> ש<b>לרפואה קא מכוין</b> <small>[הוא מתכוון]</small> ש<b>לא לבריך עליה</b> <small>[יברך עליו]</small> <b>כלל,</b> שהרי אין מברכים לפני שתיית רפואה, על כן <b>קא משמע לן</b> <small>[השמיע לנו]</small> שבמקרה זה <b>כיון דאית ליה</b> <small>[שיש לו]</small> <b>הנאה מיניה, בעי ברוכי</b> <small>[ממנו, צריך לברך</small> עליו<small>].</small>
<big>א</big> ומבררים: <b>קמחא דחיטי</b> <small>[קמח חיטים],</small> אם אכלו כמות שהוא, מה יש לברך עליו? ובכך נחלקו הדעות: <b>רב יהודה אמר</b> שמברך <b>"בורא פרי האדמה", ורב נחמן אמר</b> שמברך <b>"שהכל נהיה בדברו".</b>
<b>אמר ליה</b> <small>[לו]</small> <b>רבא לרב נחמן: לא תפלוג עליה</b> <small>[אל תחלוק עליו]</small> על <b>רב יהודה,</b> כי <b>ר' יוחנן ושמואל קיימי כוותיה</b> <small>[עומדים כמותו,</small> בשיטתו<small>]</small> אף על פי שדברו בנושא אחר. ש<b>אמר רב יהודה</b> שכך <b>אמר שמואל, וכן אמר ר' יצחק</b> שכך <b>אמר ר' יוחנן: שמן זית מברכים עליו "בורא פרי העץ". אלמא</b> <small>[מכאן]:</small> <b>אף על גב דאשתני</b> <small>[אף על פי שהשתנה]</small> — <b>במלתיה קאי</b> <small>[בדברו,</small> בברכתו <small>הוא עומד,</small> נשאר<small>],</small> שהרי מברכים על השמן כשם שמברכים על הזית עצמו, אף על פי שהשתנה ממה שהיה בתחילה. <b>והכא נמי אף על גב דאשתני</b> <small>[וכאן גם כן אף על פי שהשתנה]</small> — <b>במלתיה קאי</b> <small>[בדברו,</small> בברכתו <small>הוא עומד,</small> נשאר<small>],</small> וכשם שמברכים על פרי האדמה, כך יש לברך על הקמח שנעשה ממנו.
על כך השיב: <b>מי דמי</b> <small>[האם</small> זה <small>דומה]?</small> <b>התם</b> <small>[שם]</small> — <b>לית ליה עלויא אחרינא</b> <small>[אין לו עילוי אחר],</small> ואילו <b>הכא</b> <small>[כאן]</small> — <b>אית ליה עלויא אחרינא</b> <small>[יש לו עילוי אחר],</small> <b>בפת</b> לחם, ומאחר שהשמן הוא המוצר המוגמר של הזית — יש לברך עליו כמו על העץ עצמו, ואולם קמח החיטים יש לו עילוי — כשהוא נעשה אחר כך לחם, ואם כן אינו אלא מוצר גולמי שאינו ראוי לא לברכת החיטה, ולא לברכה שעל הלחם כי אם "שהכל" בלבד.
על כך שואלים: <b>וכי אית ליה עלויא אחרינא לא מברכינן עליה</b> <small>[וכאשר יש לו עילוי אחר אין מברכים עליו]</small> <b>"בורא פרי האדמה" אלא "שהכל"? והאמר</b> <small>[והרי אמר]</small> <b>ר' זירא אמר רב מתנא אמר שמואל</b> ש<b>אקרא חייא וקמחא דשערי מברכינן עלייהו</b> <small>[על דלעת חיה,</small> לא מבושלת, <small>וקמח שעורים מברכים עליהם]</small> <b>"שהכל נהיה בדברו". מאי לאו דחיטי</b> <small>[האם לא</small> נסיק מכאן <small>ש</small>בשל <small>חיטים]</small> מברכים אנו עליהם <b>"בורא פרי האדמה",</b> שאם על קמח שעורים, שאיננו כרגיל מאכל אדם, מברכים "שהכל", קמח חיטים ודאי ראוי לברכת "בורא פרי האדמה"!
טענה זו דוחים: <b>לא, דחיטי נמי</b> <small>[</small>קמח <small>של חיטים גם כן]</small> מברכים עליו <b>"שהכל נהיה בדברו".</b>
על כך שואלים: <b>ולשמעינן דחיטי</b> <small>[ושישמיענו</small> דין קמח <small>חיטים]</small> <b>וכל שכן</b> שנדע מכאן לגבי הברכה <b>דשערי</b> <small>[של</small> קמח <small>שעורים]!</small>
על כך משיבים: <b>אי אשמעינן דחיטי הוה אמינא</b> <small>[אם היה משמיע לנו ב</small>קמח <small>חיטים הייתי אומר]</small> כי <b>הני מילי דחיטי</b> <small>[דברים אלו אמורים</small> דווקא בקמח <small>של חיטים],</small> <b>אבל דשערי</b> <small>[בשל שעורים]</small> <b>לא לבריך עליה</b> <small>[יברך עליו]</small> <b>כלל, קא משמע לן</b> <small>[השמיע לנו],</small> ועל כן היה צורך ללמדנו שצריך לברך אף לפני אכילת קמח זה.
על הסבר זה מקשים: <b>ומי גרע</b> <small>[והאם גרוע]</small> הוא <b>ממלח וזמית, דתנן</b> <small>[ש</small>כן <small>שנינו</small> במשנה<small>]</small> ש<b>על המלח ועל הזמית אומר</b> האוכל <b>"שהכל נהיה בדברו",</b> וכל שכן קמח שעורים. קושיה זו נדחית: אף על פי כן <b>אצטריך</b> <small>[צריך]</small> לומר את ההלכה בענין קמח שעורים, כי <b>סלקא דעתך אמינא</b> <small>[</small>היה <small>עולה על דעתך לומר]</small> כי <b>מלח וזמית עביד אינש דשדי לפומיה</b> <small>[עשוי אדם שישליך לפיו]</small> לעיתים, <b>אבל קמחא דשערי</b> <small>[קמח שעורים]</small> <b>הואיל וקשה לקוקיאני</b> <small>[תולעי מעיים],</small> שהוא עשוי להזיק ולגרום להתפתחות אותם תולעים, ולכך הייתי אומר כי לומר את ההלכה בענין קמח שעורים ראוי היה ש<b>לא לבריך עליה</b> <small>[יברך עליו]</small> <b>כלל,</b> על כן <b>קא משמע לן</b> <small>[השמיע לנו]</small> כי <b>כיון דאית ליה</b> <small>[שיש לו]</small> לאוכל <b>הנאה מיניה</b> <small>[ממנו]</small> על כן <b>בעי ברוכי</b> <small>[צריך לברך].</small>
<big>ב</big> שאלה אחרת בדבר ברכה נשאלה ביחס ל<b>קורא,</b> שהוא הקרום הדק המצפה את ענפיו הצעירים של הדקל שנהגו לעתים לפושטו מן הענף ולאכלו. ובכך נחלקו. <b>רב יהודה אמר</b> כי יש לברך עליו <b>"בורא פרי האדמה", ו</b>אילו <b>שמואל</b> רבו של רב יהודה <b>אמר</b> שיש לברך עליו <b>"שהכל נהיה בדברו".</b>
ומסבירים את שיטותיהם: <b>רב יהודה אמר</b> כי יש לברך עליו <b>"בורא פרי האדמה",</b> שכן הריהו <b>פירא</b> <small>[פרי],</small> וצריך לברך עליו אם כן כעל כל פרי אחר. <b>ו</b>אילו <b>שמואל אמר</b> שיש לברך עליו <b>"שהכל נהיה בדברו", הואיל וסופו להקשות</b> (להתקשות) ויש לראותו אם כן כחלק מן העץ ולא כפרי.
<b>אמר ליה</b> <small>[לו]</small> <b>שמואל לרב יהודה: שיננא, כוותך מסתברא</b> <small>[גדול השיניים</small> (רה"ג), <small>כמותך מסתבר]</small> לומר, <b>דהא</b> <small>[שהרי]</small> אף ה<b>צנון סופו להקשות</b> אם מניחים אותו באדמה, <b>ו</b>בכל זאת <b>מברכינן עליה</b> <small>[מברכים אנו עליו]</small> כשהוא רך <b>"בורא פרי האדמה". ו</b>מכל מקום, על אף שבח זה, מוכיחים כי <b>לא היא</b> (אין הדבר כן), <b>צנון נטעי אינשי אדעתא דפוגלא</b> <small>[צנון זורעים אנשים על דעת,</small> מתוך כוונה, לאכול את <small>הצנון הרך],</small> <b>דקלא לא נטעי אינשי אדעתא דקורא</b> <small>[דקל אין אנשים נוטעים על דעת</small> לאכול <small>את קרומי הענף],</small> וסיב הדקל אינו אלא מאכל מקרי שאינו יכול להחשב פרי הדקל.
על כך שואלים: <b>וכל היכא</b> <small>[מקום]</small> ש<b>לא נטעי אינשי אדעתא דהכי</b> <small>[נוטעים אנשים על דעת כן]</small> <b>לא מברכינן עליה</b> <small>[מברכים אנו עליו]?</small> <b>והרי צלף, דנטעי אינשי אדעתא דפרחא</b> <small>[שנוטעים אנשים מתוך כוונה לאכול</small> את <small>הפרי],</small> <b>ותנן</b> <small>[ושנינו</small> במשנה<small>]</small> ש<b>על מיני נצפה</b> (שם אחר לצלף), <b>על העלין ועל התמרות</b> (הענפים הצעירים) <b>אומר</b> האוכל <b>"בורא פרי האדמה", ו</b>אילו <b>על האביונות</b> (פרי הצלף) <b>ועל הקפריסין</b> (ניצני פרי זה) <b>אומר "בורא פרי העץ".</b> הרי שאף על העלים והתמרות הטפלים לפרי מברכים בכל זאת "בורא פרי האדמה" ולא "שהכל"!
על כך <b>אמר רב נחמן בר יצחק</b> כי בכל זאת יש הבדל, <b>צלף נטעי אינשי אדעתא דשותא</b> <small>[צלף נוטעים אנשים על דעת</small> שיאכלו את <small>העלים],</small> <b>דקלא לא נטעי אינשי אדעתא דקורא</b> <small>[דקל אין אנשים נוטעים על דעת</small> שיאכלו את <small>הסיב]</small> ואין איפוא הוכחה מן הצלף על הדקל. ומסכמים: <b>ואף על גב דקלסיה</b> <small>[ואף על פי ששבחו]</small> <b>שמואל לרב יהודה,</b> מכל מקום <b>הלכתא כוותיה</b> <small>[הלכה כמו]</small> <b>שמואל.</b>
<big>ג</big> ואגב הדיון בצלף מביאים הלכה נוספת בצלף. <b>אמר רב יהודה אמר רב: צלף של ערלה בחוצה לארץ</b> (שבה דיני הערלה אינם אלא מדברי סופרים) <b>זורק את האביונות</b> (שהם עיקר פריו של הצלף) <b>ואוכל את הקפריסין.</b> ומעלים השאלה: <b>למימרא</b> <small>[האמם נאמר]</small> נסיק מכאן כי ה<b>אביונות</b> הם <b>פירי</b> <small>[פירות]</small> ממש של הצלף <b>ו</b>אילו <b>קפריסין לאו פירי</b> <small>[אינם פרי]?</small> <b>ורמינהו</b> <small>[ומשליכים על כך,</small> אנו מביאים מקור סותר<small>]</small> ממה ששנינו: <b>על מיני נצפה על העלים ועל התמרות אומר "בורא פרי האדמה", ועל האביונות ועל הקפריסין אומר "בורא פרי העץ",</b> והרי שהקפריסין הינם פרי הצלף!
ומשיבים: <b>הוא,</b> רב, ש<b>אמר</b> ופסק <b>כ</b>שיטתו של <b>ר' עקיבא. דתנן</b> <small>[ש</small>כן <small>שנינו</small> במשנה<small>],</small> <b>ר' אליעזר אומר:</b> ה<b>צלף מתעשר</b> (חייב בהפרשת מעשרות) מכל הגדל עליו, מן ה<b>תמרות ואביונות וקפריסין,</b> כי כל אלה נחשבים לפירותיו. ו<b>ר' עקיבא אומר: אין מתעשר אלא אביונות בלבד, מפני ש</b>רק <b>הוא</b> נחשב <b>פרי.</b> ולשיטה זו שרק האביונות הם פרי אסר רב לאכול רק את האביונות בשנות הערלה של הצלף.
ושואלים: אם כן הוא, מדוע פסק רב כן בענין ערלה, <b>ונימא</b> <small>[ויאמר]</small> בפשטות: <b>"הלכה כר' עקיבא",</b> ומתוך זה ניתן להסיק כן הלכה למעשה אף לגבי ערלה! ומשיבים: <b>אי אמר</b> <small>[אילו</small> היה רב <small>אומר]</small> <b>"הלכה כר' עקיבא" הוה אמינא</b> <small>[הייתי אומר]</small> כי <b>אפילו בארץ</b> ישראל הלכה כמותו, ועל כן <b>קא משמע לן</b> <small>[השמיע לנו]</small> בנוסח זה, שכלל הוא בדיני ערלה ש<b>כל המיקל בארץ</b> — <b>הלכה כמותו בחוצה לארץ, אבל בארץ</b> — <b>לא,</b> אין הלכה כמותו.
על כך שואלים: אם כן <b>ונימא</b> <small>[ויאמר]</small> רב בפשטות: <b>"הלכה כר' עקיבא בחוצה לארץ",</b> ש<b>כל המיקל בארץ</b> — <b>הלכה כמותו בחוצה לארץ</b> ומשיבים: <b>אי אמר הכי, הוה אמינא</b> <small>[אם היה אומר כך, הייתי אומר]</small> כי <b>הני מילי</b> <small>[דברים אלו]</small> אמורים דווקא <b>גבי</b> <small>[אצל,</small> ביחס<small>]</small> ל<b>מעשר אילן,</b> שאפילו <b>בארץ גופא</b> <small>[עצמה]</small> אינו אלא <b>מדרבנן</b> <small>[מדברי סופרים],</small> <b>אבל גבי</b> <small>[אצל,</small> ביחס<small>]</small> ל<b>ערלה,</b> ש<b>בארץ</b> היא אסורה <b>מדאורייתא</b> <small>[מן התורה]</small> <b>אימא</b> <small>הייתי אומר]</small> כי <b>בחוצה לארץ נמי</b> <small>[גם כן]</small> <b>נגזור</b> ונאסור את הפירות, על כן <b>קא משמע לן</b> <small>[השמיע לנו]</small> שאף בערלה הלכה כר' עקיבא.
<big>ד</big> ובענין זה מסופר: <b>רבינא אשכחיה</b> <small>[מצא אותו]</small> את <b>מר בר רב אשי דקא זריק</b> <small>[שהוא זורק]</small> <b>אביונות וקאכיל</b> <small>[ואוכל]</small> <b>קפריסין</b> של צלף ערלה. <b>אמר ליה</b> <small>[לו]</small> רבינא למר בר רב אשי: <b>מאי דעתך</b> <small>[מה דעתך]</small> שאתה אוכל את הקפריסין, האם משום שאתה נוהג <b>כ</b>שיטת <b>ר' עקיבא</b> שהוא <b>מיקל, ולעביד מר</b> <small>[ויעשה,</small> ינהג <small>אדוני]</small> <b>כ</b>דעת <b>בית שמאי דמקילי טפי</b> <small>[המקילים יותר]!</small> <b>דתנן</b> <small>[ש</small>כן <small>שנינו</small> במשנה<small>]</small> בענין דין כלאים ב<b>צלף,</b> ש<b>בית שמאי אומרים</b> שהצלף הוא <b>כלאים בכרם,</b> ואיסור זריעת ירקות בכרם כולל את הצלף. <b>ו</b>אילו <b>בית הלל אומרים</b> ש<b>אין</b> הצלף <b>כלאים בכרם.</b> ואולם <b>אלו ואלו מודים ש</b>הצלף <b>חייב בערלה.</b>
ולפני סיכום הבעיה לענייננו, מעירים בהבהרת המשנה עצמה: <b>הא גופא קשיא</b> <small>[</small>משנה <small>זו עצמה קשה]</small> בשל סתירה פנימית בה: מצד אחד <b>אמרת</b> בענין <b>צלף</b> כי <b>בית שמאי אומרים</b> שהוא <b>כלאים בכרם, אלמא</b> <small>[מכאן]</small> ש<b>מין ירק הוא, והדר תני</b> <small>[וחזר ושנה]:</small> <b>אלו ואלו מודים שחייב בערלה, אלמא</b> <small>[מכאן]</small> <b>מין אילן הוא!</b>
ומשיבים: <b>הא לא קשיא</b> <small>[זו אינה קשה],</small> שכן <b>בית שמאי ספוקי מספקא להו, ועבדי הכא לחומרא והכא לחומרא</b> <small>[מסופקים הם, ו</small>הם <small>עושים</small> נוהגים <small>כאן להחמיר וכאן להחמיר],</small> שמאחר שלא החליטו בית שמאי אם הצלף הוא אילן או ירק, הריהם פוסקים לגביו לחומרה גם כאילן וגם כירק. <b>מכל מקום לבית שמאי הוה ליה</b> <small>[הריהו]</small> הצלף רק <b>ספק ערלה, ותנן</b> <small>[ושנינו</small> במשנה<small>]</small> כהלכה מוסכמת: <b>ספק ערלה</b> — <b>בארץ ישראל</b> הוא <b>אסור</b> באכילה, <b>ובסוריא</b> הוא <b>מותר</b> ואין חוששים לספק. <b>ובחוצה לארץ יורד</b> בעל השדה הנכרי

Daf 36b

<b>ולוקח</b> מפירות הערלה — <b>ובלבד שלא יראנו</b> היהודי <b>לוקט.</b> ואם כן אפשר לנהוג בחוצה לארץ כדעת בית שמאי שהצלף לדעתם רק ספק ערלה, ועל כן אפשר לאכול גם את אביונות הצלף ללא חשש!
ומשיבים: הכלל שנוהגים בחוץ לארץ כדעת המקל בארץ, הרי זה כגון שעומדת דעת <b>ר' עקיבא במקום</b> דעת <b>ר' אליעזר,</b> שהם חולקים ודעת ר' עקיבא להקל, שאז <b>עבדינן כותיה</b> <small>[עושים אנו כמותו],</small> <b>ו</b>אולם כשעומדת דעת <b>בית שמאי במקום</b> דעת <b>בית הלל</b> — <b>אינה</b> ודבריהם נדחו לגמרי מן ההלכה ואינם נחשבים.
<big>א</big> באותו ענין עצמו עוסקים עתה בנקודה אחרת: <b>ותיפוק ליה</b> <small>[ותצא לו]</small> ההלכה שהקפריסין אסורים בערלה מן הטעם שהקפריסין <b>נעשה שומר לפרי, ורחמנא אמר</b> <small>[והתורה אמרה]:</small> <b>"</b>וכי תבואו אל הארץ ונטעתם כל עץ מאכל <b>וערלתם ערלתו את פריו"</b> (ויקרא יט, כג), ואנו דורשים כי <b>"את פריו"</b> משמעו — <b>את הטפל לפריו, ומאי ניהו</b> <small>[ומה הוא]</small> — <b>שומר לפרי,</b> אותו חלק בצמח השומר את הפרי ומכאן מקור ישיר לאסור את הקפריסין בערלה משום שומרי הפרי.
<b>אמר רבא: היכא אמרינן</b> <small>[היכן,</small> באיזה מקרה <small>אומרים אנו]</small> ש<b>נעשה שומר לפרי</b> — זהו דווקא <b>היכא דאיתיה</b> <small>[היכן שישנו]</small> <b>בין בתלוש בין במחובר,</b> ואולם <b>הכא במחובר</b> — <b>איתיה</b> <small>[ישנו],</small> <b>בתלוש</b> — <b>ליתיה</b> <small>[אינו],</small> ומאחר שהשומר נופל מן הפרי כשהוא תלוש, שוב אינו נקרא "שומר".
<b>איתיביה</b> <small>[הקשה עליו]</small> <b>אביי</b> ממה ששנינו בדיני טומאה: <b>פיטמא של</b> פרי ה<b>רמון מצטרפת</b> לשיעורו של הרימון והם נחשבים כדבר אחד לענין מדידת הכמות המינימלית העשויה לקבל טומאה. <b>ו</b>אולם <b>הנץ שלו</b> (פרח הרימון) <b>אין מצטרף. מדקאמר</b> <small>[ממה שאמר]</small> ש<b>הנץ שלו אין מצטרף, אלמא דלאו</b> <small>[מכאן שלא]</small> <b>אוכל הוא,</b> אלא טפל בלבד. <b>ו</b>אף על פי כן <b>תנן</b> <small>[שנה]</small> בדיני <b>ערלה</b>: <b>קליפי רמון והנץ שלו, קליפי אגוזים והגרעינין</b> כולם <b>חייבין בערלה.</b> הרי שקנה המידה שעל פיו אנו קובעים מה נחשב כשומר לפרי ומצטרף לאוכל לדיני טומאה אינו קובע בדיני ערלה, וכפי שאנו רואים במקרה של נץ הרימון. ועל כן הקפריסין אף אם אינם נחשבים כשומר לפרי בדיני טומאה, עדיין אפשר שהם מצטרפים לו לדיני ערלה!
<b>אלא אמר רבא</b> הסבר אחר: <b>היכא אמרינן</b> <small>[היכן אנו אומרים]</small> ש<b>נעשה להו</b> <small>[להם]</small> <b>שומר לפירי</b> <small>[לפירות]</small> — הרי זה <b>היכא דאיתיה</b> <small>[היכן שישנו],</small> השומר <b>בשעת גמר</b> בישול <b>פירא</b> <small>[הפרי],</small> ואולם <b>האי</b> <small>[זה]</small> ה<b>קפרס</b> (=יחידה אחת של קפריסין) <b>ליתיה</b> <small>[איננו]</small> <b>בשעת גמר פירא</b> <small>[הפרי]</small> והוא נושר עוד לפני גמר בישול הפרי.
גם על הסבר זה מקשים: <b>איני</b> <small>[וכן הוא]?!</small> <b>והאמר</b> <small>[והרי אמר]</small> <b>רב נחמן אמר רבה בר אבוה: הני מתחלי</b> <small>[אותן עטיפות התמרים]</small> של <b>ערלה</b> — <b>אסירי</b> <small>[אסורות],</small> <b>הואיל ונעשו שומר לפירי. ו</b>אולם אותן עטיפות <b>שומר לפירי אימת הוי</b> <small>[מתי הן],</small> כלומר, ממתי מתחילות הן לשמש כשומר לפרי — <b>בכופרא</b> <small>[בעוד הפרי צעיר],</small> <b>ו</b>בכל זאת <b>קא קרי ליה</b> <small>[הוא קורא לו,</small> להם<small>]</small> <b>"שומר לפירי</b> <small>[לפירות]</small><b>",</b> הרי ששומר לפרי אינו צריך להשאר עד גמר בישולו של הפרי, ושוב יש לשאול מפני מה אין משווים את הקפריסין לפירות הצלף?!
על כך מסבירים כי <b>רב נחמן סבר לה</b> <small>[סבור הוא]</small> להלכה <b>כ</b>שיטת <b>ר' יוסי, דתנן</b> <small>[ש</small>כן <small>שנינו</small> במשנה<small>]</small> ש<b>ר' יוסי אומר</b> ש<b>סמדר</b> (הענבים בשלב הראשון של היותם פירות, מיד לאחר שנופלים פרחי הגפן) <b>אסור</b> משום ערלה <b>מפני שהוא</b> נחשב כבר כ<b>פרי</b> ולשיטה זו גם עטיפות התמרים, אף על פי שהן בשלב ראשון של חניטתם נחשבים לערלה. <b>ופליגי רבנן עליה</b> <small>[וחלוקים חכמים עליו]</small> והם סבורים כי הסמדר איננו פרי, ועל כן גם עטיפות התמרים אינן פרי וכמו כן גם הקפריסין.
<b>מתקיף לה</b> <small>[מקשה עליה,</small> על הלכה זו<small>]</small> <b>רב שימי מנהרדעא: ובשאר אילני</b> <small>[אילנות],</small> פרט לענבים <b>מי פליגי רבנן עליה</b> <small>[האם חלוקים חכמים עליו]</small> במה שלדעתו הפרי אף בשלב הראשון של הבשלתו נקרא "פרי"? <b>והתנן</b> <small>[והרי שנינו</small> במשנה<small>]:</small> בתורה נאמר ביחס לפירות הגדלים בשביעית "והיתה שבת הארץ לכם לאכלה" (ויקרא כה, ו) ולמדו חכמים "לאכלה" — ולא להפסד. ומכיון שאסור להפסיד פירות שביעית, דנים <b>מאימתי אין קוצצין את האילנות בשביעית</b> (בשנת השמיטה) כיון שבכך הוא גורם להשחתה — <b>בית שמאי אומרים: כל האילנות משיוציאו,</b> כלומר, מאותו זמן שבו נופלת התפרחת, ומתגלים הפירות בשלב הראשוני שלהם. <b>ובית הלל אומרים</b> שיש לחלק בין סוגי האילנות, <b>החרובין</b> אסורים להיקצץ <b>משישרשרו</b> — כשפרי החרוב מקבל צורה הדומה קצת לשרשרת. <b>והגפנים משיגרעו</b> (יבואר להלן), <b>והזיתים משיניצו, ושאר כל האילנות משיוציאו.</b>
<b>ואמר רב אסי:</b> "שיגרעו" הכתוב במשנה יש להבין: <b>הוא בוסר, הוא גרוע, הוא פול הלבן.</b> עוד בטרם בירור הענין תמהים: <b>פול הלבן סלקא דעתך</b> <small>[עולה על דעתך]?!</small> כיצד אפשר לדבר על פול הלבן בגפנים? <b>אלא אימא</b> <small>[אמור]</small> ש<b>שיעורו</b> של הבוסר <b>כפול הלבן.</b> ועל כל פנים <b>מאן שמעת ליה דאמר</b> <small>[את מי שמעת שאומר]</small> כי <b>בוסר אין</b> <small>[כן]</small> נחשב לפרי, ואילו <b>סמדר לא</b> — הלא הם <b>רבנן</b> <small>[חכמים]</small> החולקים על ר' יוסי, <b>וקתני</b> <small>[ושנינו]</small> שלדעת חכמים אלה <b>שאר כל האילנות</b> — <b>משיוציאו,</b> הרי שאף הם מסכימים שהפרי מתחילת חניטתו אסור משום ערלה, וחוזרים אנו אם כן לשאלה הראשונה מדוע הקפריסין מותרים?
<b>אלא אמר רבא</b> פירוש אחר: <b>היכא אמרינן דהוי</b> <small>[היכן אנו אומרים שהוא]</small> <b>שומר לפרי</b> — <b>היכא דכי שקלת ליה</b> <small>[היכן שאם אתה נוטל אותו]</small> את ה<b>שומר, מיית פירא</b> <small>[מת הפרי],</small> <b>הכא כי שקלת ליה</b> <small>[כאן</small> בצלף, <small>כאשר אתה מוריד אותו],</small> את הקפרס — <b>לא מיית פירא</b> <small>[מת הפרי],</small>
ואכן <b>הוה עובדא ושקלוה לנץ דרמונא</b> <small>[היה מעשה ונטלו,</small> הורידו, <small>את נץ הרימון],</small> <b>ויבש רמונא</b> <small>[הרימון],</small> <b>ושקלוה לפרחא דביטיתא</b> <small>[ונטלו, את פרח פרי הצלף]</small> — <b>ואיקיים ביטיתא</b> <small>[והתקיים פרי הצלף]</small> ולא מת, וזו הסיבה שקפריסין אינם נחשבים כשומר לפרי.
ומסכמים: <b>והלכתא</b> <small>[והלכה]</small> <b>כמר בר רב אשי דזריק</b> <small>[שזרק]</small> <b>את האביונות ואכיל</b> <small>[ואכל]</small> <b>את הקפריסין. ומ</b>כיון ש<b>לגבי ערלה לאו פירא נינהו</b> <small>[אינם</small> נחשבים <small>כפירות],</small> <b>לגבי ברכות נמי לאו פירא נינהו</b> <small>[גם כן אינם</small> נחשבים <small>כפרי],</small> <b>ולא מברכינן עליה</b> <small>[ואין אנו מברכים עליו]</small> <b>"בורא פרי העץ" אלא "בורא פרי האדמה".</b>
<big>ב</big> שאלה מה לברך התעוררה גם לגבי <b>פלפלי</b> <small>[פלפלים].</small> <b>רב ששת אמר:</b> האוכל פלפלים צריך לברך <b>"שהכל",</b> ואילו <b>רבא אמר: לא כלום,</b> אינו צריך לברך כלל. <b>ואזדא</b> <small>[והלך]</small> <b>רבא לטעמיה</b> <small>[לטעמו,</small> לשיטתו<small>]</small> שאכילת פלפלים אינה נחשבת, ש<b>אמר: כס פלפלי ביומא דכפורי</b> <small>[כסס,</small> כרסם, <small>פלפלים ביום הכיפורים]</small> — <b>פטור, כס זנגבילא ביומא דכפורי</b> <small>[כסס זנגביל ביום הכיפורים]</small> — <b>פטור,</b> שאכילת הפירות החריפים הללו אינה מנהג בני אדם, ואינה נחשבת לאכילה, האסורה מן התורה ביום הכיפורים.
על כך <b>מיתיבי</b> <small>[מקשים]</small> ממה ששנינו בברייתא ש<b>היה ר' מאיר אומר</b> על הפסוק "וכי תבואו אל הארץ ונטעתם כל עץ מאכל וערלתם ערלתו את פריו" (ויקרא יט, כג): ממשמע שנאמר <b>"וערלתם ערלתו את פריו"</b> וכי <b>איני יודע שעץ מאכל הוא? אם כן מה תלמוד לומר</b> (מה מלמדנו הכתוב) <b>"כל עץ מאכל"</b> — <b>להביא עץ שטעם עצו ופריו שוה. ואיזהו?</b> — <b>זה הפלפלין. ללמדך שהפלפלין</b> ואפילו החלק העצי שבהם ראויים לאכילה, ולפיכך הם <b>חייבין בערלה, וללמדך שאין ארץ ישראל חסרה כלום,</b> וכפי <b>שנאמר: "ארץ אשר לא במסכנת תאכל בה לחם לא תחסר כל בה"</b> (דברים ח, ט), והרי שהפלפלים ראויים לאכילה!
ומשיבים: <b>לא קשיא</b> <small>[אין</small> הדבר <small>קשה],</small> שיש לחלק, <b>הא</b> <small>[זה]</small> שרואים מדברי ר' מאיר שהפלפלים ראויים לאכילה הרי זה <b>ברטיבתא</b> <small>[ברטובה],</small> בעוד הפלפלים רכים שאז הם ראויים לאכילה. ואילו <b>הא</b> <small>[זה]</small> ששנינו לענין יום הכיפורים שאין כסיסתם נחשבת לאכילה, הרי זה <b>ביבשתא</b> <small>[ביבישה],</small> שכשמכרסם פלפלים יבשים אין אכילתו אכילה, ואינה טעונה ברכה.
אגב הזכרת ענין כסיסת הפלפלים ביום כיפור מביאים את מה ש<b>אמרי ליה רבנן</b> <small>[אמרו לו חכמים]</small> <b>למרימר:</b> מפני מה <b>כס זנגבילא ביומא דכפורי</b> <small>[הכוסס זנגביל ביום הכיפורים]</small> <b>פטור? והא</b> <small>[והרי]</small> <b>אמר רבא: האי המלתא דאתיא מבי הנדואי</b> <small>[אותו זנגביל הבא מהודו]</small> — <b>שריא</b> <small>[מותר]</small> באכילה, <b>ומברכינן עליה</b> <small>[ומברכים אנו עליו]</small> <b>"בורא פרי האדמה".</b> ומתוך שלענין ברכה רואים אנו שהוא נחשב כראוי לאכילה, כך צריך להיות הדין גם לגבי כסיסתו ביום הכיפורים! ומשיבים: <b>לא קשיא</b> <small>[אין</small> זה <small>קשה],</small> <b>הא</b> <small>[זה]</small> שאמרנו שיש לברך עליו הרי זה <b>ברטיבתא</b> <small>[ב</small>זנגביל <small>רטוב,</small> טרי<small>],</small> <b>הא</b> <small>[זה]</small> ששנינו לענין כסיסתו ביום הכיפורים שאינה נחשבת כאכילה הרי זה <b>ביבשתא</b> <small>[ביבש].</small>
<big>ג</big> וכן שאלו בדבר ברכת <b>חביץ קדרה</b> (מאכל העשוי מתערובת קמח שמן ודבש) <b>וכן דייסא.</b> ונחלקו הדעות, <b>רב יהודה אמר</b> שמברכים עליהם <b>"שהכל נהיה בדברו"</b> ואילו <b>רב כהנא אמר</b> שמברכים עליהם <b>"בורא מיני מזונות".</b> ומבארים: <b>בדייסא גרידא</b> <small>[בלבד]</small> בלי דבר <b>כולי עלמא לא פליגי</b> <small>[הכל אינם חלוקים]</small> שמברכים עליה <b>"בורא מיני מזונות". כי פליגי</b> <small>[כאשר</small> הם <small>חלוקים]</small> הרי זה <b>בדייסא</b> שמוסיפים לה דבש, <b>כעין</b> מה שעושים ב<b>חביץ קדרה,</b> ש<b>רב יהודה אמר</b> שמברכים עליו <b>"שהכל",</b> שהוא <b>סבר דובשא</b> <small>[סבור</small> ש<small>הדבש]</small> <b>עיקר,</b> ועליו מברכים "שהכל". ו<b>רב כהנא אמר</b> שמברכים עליו <b>"בורא מיני מזונות".</b> כיון שהוא <b>סבר סמידא</b> <small>[סבור</small> ש<small>הסולת]</small> <b>עיקר,</b> ועליה כעל כל שאר דברים הנעשים מתבואה מברכים "בורא מיני מזונות". <b>אמר רב יוסף: כותיה</b> <small>[כשיטתו]</small> של <b>רב כהנא מסתברא</b> <small>[מסתבר]</small> לומר, שכן <b>רב ושמואל דאמרי תרוייהו</b> <small>[שאמרו שניהם]:</small> <b>כל שיש בו מחמשת המינין</b> של דגן <b>מברכין עליו "בורא מיני מזונות"</b> אף שהוא מעורב בדברים אחרים.
<big>ד</big> בהלכה על ברכת חמשת המינים, מבררים את הענין <b>גופא</b> <small>[לגופו].</small> <b>רב ושמואל דאמרי תרוייהו</b> <small>[שאמרו שניהם]</small> ש<b>כל</b> מאכל <b>שיש בו מחמשת המינין מברכין עליו "בורא מיני מזונות". ואיתמר נמי</b> <small>[ונאמר גם כן]</small> במקום אחר ש<b>רב ושמואל דאמרי תרוייהו</b> <small>[שאמרו שניהם]</small> ש<b>כל</b> מאכל <b>שיש בו מחמשת המינין מברכין עליו "בורא מיני מזונות".</b> ולכאורה תמוה הדבר, שכן שני מאמרים אלה הינם חזרה על אותה הלכה!
על כן מסבירים: <b>וצריכא</b> <small>[ונצרכה]</small> החזרה, שכן <b>אי אשמעינן</b> <small>[אילו היה משמיע לנו]</small> רק ש<b>כל שהוא</b> מחמשת המינים חייב בברכת מזונות <b>הוה אמינא</b> <small>[הייתי אומר]</small> כי <b>משום דאיתיה בעיניה</b> <small>[ש</small>הדגן <small>ישנו בעינו],</small> <b>אבל על ידי תערובות</b> — <b>לא</b> יברכו עליו "בורא מיני מזונות".

Daf 37a

על כן <b>קא משמע לן</b> <small>[השמיע לנו]</small> <b>"כל שיש בו</b> מחמשת המינים <b>"</b>— ואפילו בתערובת. <b>ו</b>מצד שני: <b>אי אשמעינן</b> <small>[אילו היה משמיע לנו]</small> <b>"כל שיש בו</b> מחמשת המינים <b>"</b>— <b>הוה אמינא</b> <small>[הייתי אומר]</small> כי דווקא <b>כל שיש בו</b> מ<b>חמשת המינים</b> — <b>אין</b> <small>[כן],</small> מברכים עליו "בורא מיני מזונות", אף בתערובת, <b>אבל</b> כל שיש בו מ<b>אורז ודוחן</b> — <b>לא</b> יברכו עליו "בורא מיני מזונות", <b>משום</b> שהם קיימים באותו מאכל <b>על ידי תערובת. אבל</b> אם האורז או הדוחן <b>איתיה בעיניה</b> <small>[ישנו בעינו]</small> — <b>נימא</b> <small>[נאמר]</small> כי <b>אפילו אורז ודוחן נמי</b> <small>[גם כן]</small> <b>מברכין עליו "בורא מיני מזונות"</b> שאף הם מין דגן. ועל כן <b>קא משמע לן</b> <small>[השמיע לנו]</small> כי דווקא <b>כל שהוא מחמשת המינים הוא</b> ש<b>מברכין עליו "בורא מיני מזונות", לאפוקי</b> <small>[להוציא]</small> <b>אורז ודוחן,</b> ש<b>אפילו</b> כאשר <b>איתיה בעיניה</b> <small>[ישנו בעינו]</small> גם כן <b>לא מברכינן</b> <small>[אין אנו מברכים]</small> עליו <b>"בורא מיני מזונות".</b>
<big>א</big> אגב הדברים אליהם הגענו למסקנה, שואלים: <b>ו</b>על <b>אורז ודוחן לא מברכינן</b> <small>[אין אנו מברכים]</small> <b>"בורא מיני מזונות"? והתניא</b> <small>[והרי שנינו</small> בברייתא<small>]:</small> <b>הביאו לפניו פת אורז ופת דוחן</b> — <b>מברך עליו תחלה וסוף כמעשה קדרה</b> (כתבשיל מבצק), <b>ו</b>הרי <b>גבי</b> <small>[אצל]</small> <b>מעשה קדרה תניא</b> <small>[שנינו</small> בבריתא<small>]</small> ש<b>בתחלה,</b> לפני האוכל, <b>מברך עליו "בורא מיני מזונות", ולבסוף,</b> אחר האוכל, <b>מברך עליו ברכה אחת מעין שלש.</b> והרי שמברכים על האורז "בורא מיני מזונות"!
הוכחה זאת נדחית: אמנם האורז הוא <b>כמעשה קדרה ו</b>אולם <b>לא כמעשה קדרה</b> בכל. ומפרטים: דינו <b>כמעשה קדרה</b> בכך ש<b>מברכין עליו תחלה וסוף, ולא כמעשה קדרה</b> ש<b>אילו במעשה קדרה</b> מברכים <b>בתחלה "בורא מיני מזונות" ולבסוף ברכה מעין שלש, ואילו הכא</b> <small>[כאן</small> באורז<small>]</small> <b>בתחלה מברך עליו "שהכל נהיה בדברו", ולבסוף "בורא נפשות רבות וחסרונן על כל מה שבראת...".</b>
ומקשים: <b>ו</b>כי <b>אורז לאו</b> <small>[לא]</small> <b>מעשה קדרה הוא? והתניא</b> <small>[והרי שנינו</small> בברייתא<small>],</small> <b>אלו הן מעשה קדרה: חילקא</b> (חיטים שנשברו כל אחת לשתים לצורך דייסה), <b>טרגיס</b> (חיטים שנכתשו על מנת שתישבר כל אחת לשלוש), <b>סולת, זריז</b> (חיטים כתושות אחת לארבע), <b>וערסן</b> (אחת לחמש), <b>ואורז.</b> הרי שהאורז נמנה עם פרורי החיטה כמעשה קדרה!
על כך עונים: <b>הא מני</b> <small>[</small>משנה <small>זו,</small> של <small>מי היא]</small> — של <b>ר' יוחנן בן נורי היא. דתניא</b> <small>[ש</small>כן <small>שנינו</small> בברייתא<small>]:</small> <b>ר' יוחנן בן נורי אומר: אורז מין דגן הוא</b> לכל דבר, <b>ו</b>על כן <b>חייבין על חמוצו</b> (אם נעשה חמץ) <b>כרת</b> בפסח אם אוכלים חמץ אורז בזדון, <b>ו</b>כן <b>אדם</b> שאפה מצה מקמח האורז <b>יוצא בו ידי חובתו</b> במצות מצה <b>בפסח, אבל</b> דעת <b>רבנן</b> <small>[חכמים]</small> <b>לא</b> כן.
על כך מקשים: <b>ורבנן לא</b> <small>[ו</small>כי דעת <small>חכמים אינה</small> כן<small>]</small> לענין ברכות?! <b>והתניא</b> <small>[והרי שנינו</small> בתוספתא<small>]:</small> <b>הכוסס את החטה מברך עליה "בורא פרי האדמה".</b> ואולם אם <b>טחנה, אפאה ובשלה,</b> שעשאה לחם ואחר כך בישל את הלחם, יש להבחין בין שני מקרים; <b>בזמן שהפרוסות קיימות,</b> שלא נימוחו בעת הבישול, אזי <b>בתחלה,</b> לפני האוכל, <b>מברך עליה "המוציא לחם מן הארץ", ולבסוף,</b> לאחר האוכל <b>מברך עליה שלש ברכות</b> כמו הברכות שעל הלחם. ו<b>אם אין הפרוסות קיימות,</b> שנימוחו בעת הבישול, <b>בתחלה מברך עליה "בורא מיני מזונות", ולבסוף מברך עליה ברכה אחת מעין שלש</b> ("על המחיה...").
ולענין אורז, <b>הכוסס את האורז מברך עליו "בורא פרי האדמה".</b> ואם <b>טחנו</b> ו<b>אפאו ו</b>אחר כך <b>בשלו, אף על פי שהפרוסות קיימות, בתחלה מברך עליו "בורא מיני מזונות", ולבסוף</b> הוא <b>מברך עליו ברכה אחת מעין שלש.</b>
ומעתה דנים בתוספתא זו, <b>מני</b> <small>[</small>שיטת <small>מי היא],</small> <b>אילימא</b> <small>[אם נאמר]</small> שדעת <b>ר' יוחנן בן נורי היא</b> שהוא <b>אמר</b> שה<b>אורז מין דגן הוא,</b> אם כן במקרה זה לשיטתו <b>"המוציא לחם מן הארץ"</b> בתחילה <b>ושלש ברכות</b> לבסוף <b>בעי ברוכי</b> <small>[צריך</small> היה <small>לברך]</small> <b>כעל לחם ממש!</b>
<b>אלא לאו, רבנן</b> <small>[האם לא,</small> שיטת <small>חכמים]</small> <b>היא</b> שאינם סבורים שהאורז מין דגן הוא ואף על פי כן שנינו שמברך עליו "בורא מיני מזונות", <b>ו</b>הרי זו אם כן <b>תיובתא</b> <small>[קושיא חמורה]</small> על <b>רב ושמואל!</b>
ומעירים: אכן זו <b>תיובתא</b> <small>[קושיא חמורה],</small> ונדחו דבריהם.
<big>ב</big> קודם לכן שנינו ש<b>אמר מר</b> <small>[החכם]</small> בתוספתא ש<b>הכוסס את החטה מברך עליה "בורא פרי האדמה".</b> ומקשים: <b>והתניא</b> <small>[והרי שנינו</small> בברייתא<small>]</small> שהכוסס את החיטה מברך <b>"בורא מיני זרעים"!</b> ומתרצים: <b>לא קשיא</b> <small>[אין</small> זה <small>קשה],</small> שכן מחלוקת תנאים היא; <b>הא</b> <small>[</small>שיטה <small>זו]</small> שהובאה שצריך לברך "בורא מיני זרעים", זו דעת <b>ר' יהודה</b> היא. <b>והא</b> <small>[ו</small>שיטה <small>זו]</small> שצריך לברך "בורא פרי האדמה", שיטת <b>רבנן</b> <small>[חכמים]</small> היא. <b>דתנן</b> <small>[ש</small>כן <small>שנינו</small> במשנתנו<small>]:</small> <b>ועל ירקות אומר</b> האוכלם <b>"בורא פרי האדמה", ר' יהודה אומר: "בורא מיני דשאים"</b> הרי שר' יהודה מייחד לכל סוג צמחים ברכה אופיינית, ובוודאי, לשיטתו, הוא מבחין גם בין פרי האדמה בכלל, לבין זרעים.
<big>ג</big> עוד שנינו ש<b>אמר מר</b> <small>[החכם]</small> באותה תוספתא ש<b>הכוסס את האורז</b> חי, <b>מברך עליו "בורא פרי האדמה". טחנו, אפאו</b> לפת <b>ו</b>אחר כך <b>בשלו, אף על פי שהפרוסות קיימות, בתחלה מברך עליו "בורא מיני מזונות", ולבסוף</b> מברך עליו <b>ברכה אחת מעין שלש.</b>
על כך הקשו: <b>והתניא</b> <small>[והרי שנינו</small> בברייתא<small>]</small> שבמקרה כגון זה <b>לבסוף</b> אינו מברך <b>ולא כלום</b> מאותן ברכות אותן מברך על פירות ארץ ישראל, אלא "בורא נפשות"! <b>אמר רב ששת: לא קשיא</b> <small>[אין</small> זה <small>קשה],</small> שאין זו סתירה אלא שיטות שונות של תנאים; <b>הא</b> <small>[</small>שיטה <small>זו]</small> לפיה מברך ברכה אחת מעין שלוש, <b>רבן גמליאל</b> היא, <b>והא</b> <small>[ו</small>שיטה <small>זו]</small> לפיה אינו מברך אלא "בורא נפשות", שיטת <b>רבנן</b> <small>[חכמים]</small> היא. <b>דתניא</b> <small>[ש</small>כן <small>שנינו</small> בתוספתא<small>],</small> <b>זה הכלל: כל שהוא משבעת המינים</b> של דגן ופירות שנשתבחה בהם ארץ ישראל, <b>רבן גמליאל אומר</b> שמברכים לאחריהם <b>שלש ברכות,</b> שהן ברכת המזון השלמה. <b>וחכמים אומרים</b> שדי ב<b>ברכה אחת מעין שלש. ו</b>מסופר
<b>מעשה ברבן גמליאל והזקנים</b> חכמי דורו <b>שהיו מסובין בעלייה ביריחו, והביאו לפניהם כותבות</b> (תמרים), <b>ואכלו, ונתן רבן גמליאל רשות לר' עקיבא לברך</b> עליהם לאחר האכילה. <b>קפץ</b> (כלומר, הזדרז) <b>וברך ר' עקיבא ברכה אחת מעין שלש. אמר ליה</b> <small>[לו]</small> <b>רבן גמליאל</b> לר' עקיבא: <b>עקיבא, עד מתי אתה מכניס ראשך בין המחלוקת,</b> שהרי בדבר שעשית נחלקו החכמים! <b>אמר לו</b> ר' עקיבא: <b>רבינו, אף על פי שאתה אומר כן וחבריך אומרים כן</b> והנכם חולקים זה על זה, מכל מקום <b>למדתנו רבינו</b> כלל כי כאשר קיימת מחלוקת בהלכה בין <b>יחיד</b> ל<b>רבים</b> — <b>הלכה כ</b>שיטת ה<b>רבים,</b> ואף שאתה הנשיא, מכל מקום ראוי לנהוג כדעת הרבים שהלכה כמותם לפי כלל זה.
גירסה שונה במקצת על מחלוקת רבן גמליאל וחכמים <b>ר' יהודה אומר משמו</b> של ר' עקיבא. <b>כל</b> דבר <b>שהוא משבעת המינים</b>

Daf 37b

<b>ולא מין דגן הוא,</b> אלא אחד מן הפירות, <b>או מין דגן</b> הוא אלא ש<b>לא עשאו פת,</b> בכך נחלקו; <b>רבן גמליאל אומר</b> שמברכים עליו <b>שלש ברכות</b> (ברכת המזון), <b>וחכמים אומרים</b> שמברך <b>ברכה אחת.</b> ו<b>כל שאינו לא משבעת המינין ולא מין דגן, כגון פת אורז ודוחן, רבן גמליאל אומר</b> שמברכים עליו לאחר אכילתו <b>ברכה אחת מעין שלש, וחכמים אומרים</b> שאין מברך עליו <b>ולא כלום</b> מאותן ברכות (שלוש ברכות או שלוש מעין אחת), אלא "בורא נפשות" בלבד. ואם כן התוספתא האומרת שאחר האורז מברכים ברכה מעין שלוש הריהי כשיטת רבן גמליאל על פי גירסת ר' יהודה.
על כך מקשים: <b>במאי אוקימתא</b> <small>[במה העמדת,</small> הסברת<small>]</small> את התוספתא — <b>כרבן גמליאל,</b> אם כן <b>אימא סיפא דרישא</b> <small>[אמור,</small> עיין, <small>בסיום תחילתה],</small> בקטע המסיים את חלקה הראשון של תוספתא זו, שנאמר בו שאף פת העשויה מחיטה, <b>אם אין הפרוסות קיימות</b> — <b>בתחלה מברך עליה "בורא מיני מזונות", ולבסוף מברך עליה ברכה אחת מעין שלש.</b> והלכה זו <b>מני</b> <small>[</small>שיטת <small>מי היא],</small> <b>אי</b> <small>[אם]</small> תאמר ששיטת <b>רבן גמליאל</b> היא, <b>השתא</b> <small>[עכשיו]</small> הרי אם על <b>כותבות ו</b>על <b>דייסא אמר רבן גמליאל</b> שמברכים <b>שלש ברכות</b> שלמות, אם כן, <b>אם אין הפרוסות קיימות מיבעיא</b> <small>[צריך,</small> לומר<small>]</small> שיברכו כעל לחם?!
<b>אלא פשיטא רבנן</b> <small>[פשוט</small> הוא, שהתוספתא כשיטת <small>חכמים],</small> ואולם <b>אי הכי קשיא דרבנן אדרבנן</b> <small>[אם כך קשה מ</small>דברי <small>חכמים על</small> דברי <small>חכמים</small> עצמם<small>],</small> שיש סתירה בין המקורות! ומתרצים; <b>אלא לעולם</b> יש לפרש שהתוספתא כשיטת <b>רבנן</b> <small>[חכמים],</small> <b>ותני</b> <small>[ושנה]</small> תקן את הגירסה ואמור <b>גבי</b> <small>[אצל,</small> ביחס<small>]</small> ל<b>אורז</b> כי <b>לבסוף אינו מברך עליו ולא כלום</b> כאמור בברייתא.
<big>א</big> ובענין הברכות על דייסות שונות, <b>אמר רבא: האי ריהטא דחקלאי דמפשי ביה קמחא</b> <small>[אותה תערובת סולת ודבש של חקלאים ש</small>הם <small>מרבים בה קמח],</small> <b>מברך</b> עליה <b>"בורא מיני מזונות". מאי טעמא</b> <small>[מה טעם]</small> הדבר? — לפי <b>דסמידא</b> <small>[שהסולת]</small> <b>עיקר</b> בתערובת. אבל אותו מאכל באופן שעושים בני העיר <b>מחוזא, דלא מפשי ביה קמחא</b> <small>[שאין מרבים בו קמח]</small> <b>מברך עליו "שהכל" מאי טעמא</b> <small>[מה טעם]</small> הדבר? — לפי שבה <b>דובשא</b> <small>[הדבש]</small> <b>עיקר. והדר</b> <small>[וחזר]</small> ו<b>אמר רבא: אידי ואידי</b> <small>[אלה ואלה],</small> גם של החקלאים וגם של בני העיר מברכים עליהם <b>"בורא מיני מזונות".</b> שכן <b>רב ושמואל דאמרי תרוייהו</b> <small>[שאמרו שניהם]:</small> <b>כל שיש בו מחמשת המינים</b> אפילו איננו עיקר <b>מברכין עליו "בורא מיני מזונות".</b>
<big>ב</big> <b>אמר רב יוסף: האי חביצא דאית ביה</b> <small>[אותו תבשיל שיש,</small> שמכניסים, <small>בו]</small> <b>פרורין</b> של לחם הגדולים <b>כזית</b> — <b>בתחלה מברך עליו "המוציא לחם מן הארץ", ולבסוף מברך עליו שלש ברכות,</b> כדרך שמברך על לחם. ואותו מרק שיש בו פירורי לחם אלא <b>דלית ביה</b> <small>[שאין בו]</small> <b>פרורין</b> שגודלם <b>כזית</b> — <b>בתחלה מברך עליו "בורא מיני מזונות", ולבסוף ברכה אחת מעין שלש,</b> כמו על מעשה קדרה.
ו<b>אמר רב יוסף: מנא אמינא לה</b> <small>[מנין אמרתי אותה]</small> את ההלכה הזו — ממה <b>דתניא</b> <small>[ששנינו</small> בברייתא<small>]:</small> <b>היה</b> הכהן <b>עומד ומקריב</b> בפעם הראשונה <b>מנחות בירושלים</b> — <b>אומר "ברוך שהחיינו וקימנו והגיענו לזמן הזה",</b> על שהגיע לקיים בפעם הראשונה מצוה זו של הקרבת קרבן (רש"י). <b>נטלן</b> למנחות כדי <b>לאכלן</b> — <b>מברך "המוציא לחם מן הארץ". ותני עלה</b> <small>[ושנוי עליה]</small> על ענין המנחות: <b>וכולן,</b> כל המנחות, <b>פותתן</b> ב<b>כזית</b> (שהיה מפורר את כל המנחות לפתיתים—פירורים בגודל כזית בערך), ומכאן שמאכל של פירורי לחם שגודלם כזית יש לברך עליו "המוציא".
<b>אמר ליה</b> <small>[לו]</small> <b>אביי</b> לרב יוסף: <b>אלא מעתה,</b> לפי שיטה זו <b>ל</b>דעת ה<b>תנא דבי ר' ישמעאל</b> ש<b>אמר במנחות: פורכן</b> (מפוררן לפירורים קטנים) <b>עד שמחזירן לסלתן,</b> כפי שהיו מתחילה, <b>הכי נמי דלא בעי ברוכי</b> <small>[האם גם כן,</small> תאמר <small>שאינו צריך לברך]</small> <b>"המוציא לחם מן הארץ"?! וכי תימא הכי נמי</b> <small>[ואם תאמר</small> כי <small>כן הוא]</small> ועל מנחות אלה אין לברך ברכת "המוציא", <b>והתניא</b> <small>[והרי שנינו]</small> בהמשך הדברים: <b>לקט מכולן,</b> מכל פירורי המנחות <b>כזית ואכלן, אם חמץ הוא</b> (אם היתה זו מנחת חמץ כמו בלחמי תודה) — הריהו <b>ענוש כרת</b> אם אכל בפסח, <b>ואם</b> מנחת <b>מצה הוא</b> — <b>אדם יוצא בו ידי חובתו בפסח</b> כמצה. ומכאן שפירורי לחם, בלי להתחשב בגודלם, נחשבים תמיד ללחם.
על כך משיב רב יוסף שאין הדבר כן, ואין לברך על פירורים כעל לחם, אלא <b>הכא במאי עסקינן</b> <small>[כאן במה אנו עוסקים]</small> — <b>בשערסן,</b> שבלל אותן במים ועשאם שוב לחם, על כך מקשים: <b>אי הכי אימא סיפא</b> <small>[אם כן אמור</small> את <small>הסוף],</small> ששנינו בו, <b>והוא,</b> כלומר, דברים אלו באוכל פירורים אמורים דווקא <b>שאכלן בכדי אכילת פרס,</b> כלומר, שאכל את כל הפירורים (המצטרפים לשיעור כזית) במשך זמן שבו אפשר לאכול פרס — חצי כיכר לחם. <b>ואי</b> <small>[ואם]</small> מדובר <b>ב</b>אופן <b>שערסן,</b> כשגבלן יחד, <b>האי</b> <small>[</small>ביטוי <small>זה]</small> <b>"שאכלן"</b> אינו מתאים, ו<b>"שאכלו" מיבעי ליה</b> <small>[היה לו</small> לומר<small>],</small>
שהרי זה לחם אחד ולא פירורים. <b>אלא</b> יש להסביר בדרך שונה ולומר כי <b>הכא במאי עסקינן</b> <small>[כאן במה אנו עוסקים]</small> — <b>בבא מלחם גדול,</b> כשכל אחד מהפירורים הוא חלק מלחם גדול שהיה עליו חיוב של ברכת "המוציא" קודם, אבל פירורים מתחילתם מברך עליהם כעל לחם רק אם שיעורם בכזית ויותר.
אחר שכל הראיות שהובאו לשיטה זו ונגדה בטלו, שואלים: <b>מאי הוה עלה</b> <small>[מה היה עליה,</small> על הלכה זו]? כיצד יש לפסוק בענין זה? <b>אמר רב ששת: האי</b> <small>[זו]</small> ה<b>חביצא, אף על גב דלית ביה</b> <small>[אף על פי שאין בו]</small> <b>פרורין</b> שגודלם <b>כזית</b> — <b>מברך עליו "המוציא לחם מן הארץ". אמר רבא: והוא</b> דווקא באופן <b>דאיכא עליה תוריתא דנהמא</b> <small>[שיש עליו,</small> על התבשיל הזה, <small>מראה לחם]</small> ולא נמחו הפירורים לגמרי.
<big>ג</big> בעיה אחרת היתה ביחס ל<b>טרוקנין,</b> שעליהם נאמר ש<b>חייבין ב</b>הפרשת <b>חלה,</b> כלומר, שעשייתם נחשבת כעשיית לחם. <b>ו</b>אולם <b>כי אתא</b> <small>[כאשר בא]</small> <b>רבין</b> מארץ ישראל לבבל <b>אמר</b> בשם <b>ר' יוחנן</b> ש<b>טרוקנין פטורים מן החלה.</b> אגב פסק ההלכה בענין הטרוקנין, שואלים: <b>מאי</b> <small>[מה</small> הם<small>]</small> <b>טרוקנין? אמר אביי:</b> טרוקנין הם <b>כובא דארעא</b> (מאכל הנעשה על ידי הכנסת תערובת דלילה של מים וקמח במישרין אל תוך הכירה) ואיננו לחם ממש.
<b>ו</b>כן <b>אמר אביי: טריתא פטורה מן החלה</b>. ושואלים: <b>מאי</b> <small>[מה</small> היא<small>]</small> <b>טריתא?</b> על כך היו דעות שונות. <b>איכא דאמרי</b> <small>[יש שאומרים]</small> שהוא <b>גביל מרתח</b> <small>[גיבול</small> מים וקמח ששופכים לכירה כשהיא מוסקת ו<small>רותחת].</small> <b>ואיכא דאמרי</b> <small>[ויש שאומרים]</small> שזהו <b>נהמא דהנדקא,</b> שהוא לחם העשוי מבצק שכורכים אותו על שיפוד ואופים אותו כשהוא משוח בשמן או במי ביצים באופן זה בתנור. <b>ואיכא דאמרי</b> <small>[ויש שאומרים]</small> שטריתא הריהו <b>לחם העשוי לכותח,</b> שהוא לחם מיוחד שאפו שלא כרגיל על מנת להחמיץ אותו אחר כך ביותר, ולהשתמש בו כמרכיב בתבלין הבבלי הקרוי כותח.
וכן <b>תני</b> <small>[שנה]</small> <b>ר' חייא: לחם העשוי לכותח פטור מן החלה.</b> על כך מקשים: <b>והתניא</b> <small>[והרי שנינו</small> בברייתא<small>]</small> במקום אחר ש<b>חייב בחלה!</b> ומתרצים: <b>התם כדקתני טעמא</b> <small>[שם כפי ששנינו</small> מהו <small>הטעם]</small> ש<b>ר' יהודה אומר שיש לחלק בלחם העשוי לכותח בין סוגים שונים, שמעשיה</b> (דרך עשייתה) <b>מוכיחין עליה לשם מה נעשתה. עשאן</b>

Daf 38a

<b>כעבין</b> (ככרות עבים הנראים כלחמים ממש) — <b>חייבין</b> בחלה, ואם <b>כלמודין</b> (כלונסאות) — <b>פטורים,</b> שבוודאי ישמשו רק לצורך הכותח. <b>אמר ליה</b> <small>[לו]</small> <b>אביי לרב יוסף: האי כובא דארעא מאי מברכין עלויה</b> <small>[אותו בצק דליל הנאפה בכירה מה מברכים עליו]?</small> <b>אמר ליה</b> <small>[לו]</small> רב יוסף: <b>מי סברת נהמא</b> <small>[האם סבור אתה</small> ש<small>לחם]</small> <b>הוא?! גובלא בעלמא</b> <small>[גיבול</small> בצק <small>בלבד]</small> <b>הוא ומברכין עלויה</b> <small>[ומברכים עליו]</small> כעל שאר תבשילי דגן <b>"בורא מיני מזונות".</b>
ומסופר ש<b>מר זוטרא קבע סעודתיה עלויה</b> <small>[סעודתו עליו],</small> על בליל זה, <b>וברך עלויה</b> <small>[עליו]</small> לפני אכילתו <b>"המוציא לחם מן הארץ", ו</b>לאחר אכילתו <b>שלש ברכות,</b> שמאחר שקבע עליו את ארוחתו הריהו מחשיבו בכך כלחם ממש.
והוסיף ו<b>אמר מר בר רב אשי: ואדם יוצא בהן</b> במיני לחם אלה <b>ידי חובתו בפסח</b> כמצה, <b>מאי טעמא</b> <small>[מה טעם</small> הדבר<small>]</small> — <b>"לחם עוני" קרינן ביה</b> <small>[קוראים אנו בו,</small> לו<small>],</small> ללחם זה, ובכלל מצה הוא.
<big>א</big> <b>ו</b>בענין ברכות <b>אמר מר בר רב אשי: האי דובשא דתמרי</b> <small>[דבש תמרים זה]</small> <b>מברכין עלויה</b> <small>[עליו]</small> <b>"שהכל נהיה בדברו".</b> ו<b>מאי טעמא</b> <small>[מה טעם]</small> אין מברכים עליו "פרי העץ" כעל פרי התמר עצמו? — כי אותו דבש אינו מעיקר הפרי אלא <b>זיעה בעלמא</b> <small>[בלבד]</small> <b>הוא,</b> הנוטף מן הפרי הבשל.
<b>כמאן</b> <small>[כ</small>דעת <small>מי]</small> עשה במנהגו זה? — <b>כי האי</b> <small>[כ</small>דעת זה<small>]</small> ה<b>תנא, דתנן</b> <small>[ש</small>כן <small>שנינו</small> במשנה<small>]</small> <b>דבש תמרים, ויין תפוחים וחומץ ספוניות</b> (ענבים הצומחים בסוף העונה ואינם מתבשלים אלא עושים מהם חומץ), <b>ו</b>כן <b>שאר</b> מיני <b>מי פירות</b> שהיו כולם <b>של תרומה,</b> אם אכל מהם זר, <b>ר' אליעזר מחייב</b> לשלם בכגון זה <b>קרן וחומש,</b> כלומר, את גוף הנזק ועוד תוספת חומש, כקנס שמשלם המועל בקדשים. <b>ור' יהושע פוטר</b> בכגון זה, שלדעתו הדברים שהוזכרו הינם רק מוצרי לוואי ואינם עיקר הפרי, וכשיטת ר' יהושע בתרומה פסק מר בר רב אשי לענין ברכה.
<b>אמר ליה ההוא מרבנן</b> <small>[לו אחד החכמים]</small> <b>לרבא: טרימא מהו</b> דינו לענין ברכה? <b>לא הוה אדעתיה</b> <small>[היה בדעתו]</small> של <b>רבא,</b> לא הבין, <b>מאי קאמר ליה</b> <small>[מה הוא אומר לו],</small> ששכח מה הוא טרימא. <b>יתיב</b> <small>[ישב]</small> <b>רבינא קמיה</b> <small>[לפני]</small> <b>רבא, אמר ליה</b> <small>[לו]</small> רבינא לאותו תלמיד השואל: האם לטרימא <b>דשומשמי קאמרת</b> <small>של שומשומין אתה אומר,</small> מתכוין<small>],</small> <b>או דקורטמי קאמרת</b> <small>[של כרכום אתה אומר],</small> <b>או דפורצני קאמרת</b> <small>[של חרצני ענבים אתה אומר]?</small> <b>אדהכי</b>
<b>והכי אסקיה</b> <small>[בין כה וכה העלה]</small> <b>רבא לדעתיה</b> <small>[בדעתו],</small> נזכר ו<b>אמר ליה</b> <small>[לו]</small> לאותו תלמיד: <b>חשילתא</b> <small>[</small>ל<small>דברים מעוכים]</small> <b>ודאי קא אמרת</b> <small>[אתה אומר,</small> מתכוין<small>],</small> <b>ואדכרתן מלתא הא</b> <small>[והזכרתני דבר</small> הלכה <small>זה]</small> ש<b>אמר רב אסי: האי תמרי</b> <small>[אותם תמרים]</small> <b>של תרומה מותר לעשות מהן טרימא, ו</b>אולם <b>אסור לעשות מהן שכר.</b> שכאשר עושה מהתמרים טרימא הריהם נשארים בעינם, ואולם כאשר הוא עושה מהם שיכר הריהם מתקלקלים, ואסור לקלקל מאכל תרומה. ומסכמים: <b>והלכתא</b> <small>[והלכה]</small> היא ש<b>תמרי ועבדינהו</b> <small>[תמרים ועשאם]</small> <b>טרימא</b> — <b>מברכין עלוייהו</b> <small>[עליהם]</small> <b>"בורא פרי העץ". מאי טעמא</b> <small>[מה טעם]</small> הדבר? — משום ש<b>במלתייהו קיימי כדמעיקרא</b> <small>[שבדברם</small> בטבעם, הם <small>עומדים כמתחילה].</small>
<big>ב</big> שאלה אחרת נשאלה לגבי <b>שתיתא</b> (מאכל העשוי מקמח שבלים קלויות שהוסיפו עליהן דבש או חומץ וכדומה), מה היא הברכה שמברכים עליו. <b>רב אמר</b> שמברכים <b>"שהכל נהיה בדברו", ושמואל אמר</b> שמברכים עליו <b>"בורא מיני מזונות".</b>
על כך העיר ו<b>אמר רב חסדא: ולא פליגי</b> <small>[ואינם חלוקים],</small> כי כל אחד מהם התכון למקרה אחר, <b>הא</b> <small>[זה]</small> שאמר שמואל שברכתו "בורא מיני מזונות" הרי זה <b>ב</b>אופן שבלילתו <b>עבה, הא</b> <small>[זה]</small> שאמר רב שברכתו "שהכל" הרי זה <b>ב</b>אופן שבלילתו <b>רכה.</b> שכן <b>עבה ל</b>צורך <b>אכילה עבדי לה</b> <small>[עושים אותה]</small> ולכן ברכתה כדין שאר מזון העשוי מחמשת מיני דגן, ואילו <b>רכה ל</b>צורך <b>רפואה קא עבדי לה</b> <small>[עושים אותה],</small> ולכך אין לברך עליה אלא "שהכל".
על ההנחה שהשתיתא היא בעיקרה לצורך רפואה <b>מתיב</b> <small>[מקשה]</small> <b>רב יוסף,</b> והרי שנינו בדיני שבת: <b>ושוין,</b> כלומר, הכל מסכימים <b>שבוחשין</b> לכתחילה <b>את השתות</b> (שתיתא) <b>בשבת ו</b>כן <b>שותין זיתום המצרי</b> (סוג של תבלין חריף בקמח). <b>ואי סלקא דעתך</b> <small>[ואם עולה על דעתך</small> לומר<small>]</small> כי באכילת השתיתא <b>לרפואה קא מכוין</b> <small>[הוא מתכוין],</small> <b>רפואה בשבת מי שרי</b> <small>[האם מותרת]?!</small>
<b>אמר ליה</b> <small>[לו]</small> <b>אביי</b> לרב יוסף: <b>ואת לא תסברא</b> <small>[ואתה אינך סבור</small> כן<small>]?</small> <b>והא תנן</b> <small>[והרי שנינו</small> במשנה<small>]:</small> <b>כל האוכלין</b> הנאכלים כרגיל <b>אוכל אדם</b> המתכוין <b>לרפואה בשבת, וכל המשקין</b> שאינם מיוחדים לרפואה <b>שותה</b> אדם. <b>אלא מה אית</b> <small>[יש]</small> <b>לך למימר</b> <small>[לומר]</small> כדי להתיר אופן ריפוי זה בשבת — <b>גברא</b> <small>[האיש]</small> <b>לאכילה קא מכוין</b> <small>[הוא מתכוין],</small> <b>הכי נמי</b> <small>[כאן גם כן]</small> <b>לאכילה קא מכוין</b> <small>[הוא מתכוין]</small> ובוחש את השתות לצורך זה.
<b>לישנא אחרינא</b> <small>[לשון אחרת],</small> נוסחה אחרת של הדברים נאמרה כך: <b>אלא מה אית</b> <small>[יש]</small> <b>לך למימר</b> <small>[לומר]</small> בענין המאכלים המרפאים — כי <b>גברא</b> <small>[האיש]</small> <b>לאכילה קא מכוין</b> <small>[הוא מתכוין],</small> <b>ורפואה ממילא קא הויא</b> <small>[נהיית,</small> נעשית<small>],</small> <b>הכי נמי</b> <small>[כאן גם כן]</small> האיש <b>לאכילה קא מכוין</b> <small>[הוא מתכוין],</small> <b>ורפואה ממילא קא הויא</b> <small>[נהיית,</small> נעשית<small>],</small> לכאורה, לאחר שהוכחנו שמותר לשתות את השתות בשבת, הרי שהיא ודאי מין אוכל וצריך לברך עליו, ואם כן תמוה הדבר לשם מה הוצרכו רב ושמואל לצין שצריך לברך עליהם?
ולכן אומרים: <b>וצריכא</b> <small>[ונצרכת]</small> האמרה של <b>רב ושמואל. דאי מהאי הוה אמינא</b> <small>[שאם מכאן,</small> מההיתר לשתות שתיתא בשבת, <small>הייתי אומר]:</small> שהמדובר דווקא באופן שהאוכלם <b>לאכילה קא מכוין</b> <small>[הוא מתכוין]</small> <b>ו</b>דעתו שה<b>רפואה ממילא קא הויא</b> <small>[תיעשה,</small> תבוא<small>],</small> <b>אבל הכא</b> <small>[כאן],</small> <b>כיון</b> ש<b>לכתחילה לרפואה קא מכוין</b> <small>[הוא מתכוין]</small> באכילתו את השתיתא ולא לאכילה, ואם כן <b>לא לבריך עלויה</b> <small>[יברך עליו]</small> <b>כלל</b> כדרך שאין מברכים על רפואות, על כן <b>קא משמע לן</b> <small>[השמיע לנו]</small> רב שאף כאן <b>כיון דאית ליה</b> <small>[שיש לו]</small> <b>הנאה מיניה</b> <small>[ממנו,</small> מאכילתו<small>]</small> על כן <b>בעי ברוכי</b> <small>[צריך</small> הוא <small>לברך].</small>
<big>ג</big> שנינו במשנה <b>שעל הפת הוא אומר</b> ברכת <b>"המוציא</b> לחם מן הארץ <b>". תנו רבנן</b> <small>[שנו חכמים]</small> בברייתא: <b>מה הוא,</b> האוכל פת, <b>אומר</b> לפני אכילתה? — <b>"המוציא לחם מן הארץ". ר' נחמיה אומר,</b> נוסח הברכה הוא: <b>"מוציא לחם מן הארץ". אמר רבא: ב</b>לשון <b>"מוציא" כולי עלמא לא פליגי דאפיק</b> <small>[הכל אינם חלוקים שהוציא]</small> לשון עבר <b>משמע, דכתיב</b> <small>[ש</small>כן <small>נאמר]:</small> <b>"אל מוציאם ממצרים</b> כתועפות ראם לו<b>"</b> (במדבר כג, כב). <b>כי פליגי</b> <small>[כאשר</small> הם <small>חלוקים]</small> הרי זה <b>ב</b>לשון <b>"המוציא",</b> ש<b>רבנן סברי</b> <small>[חכמים סבורים]</small> ש<b>"המוציא"</b> לשון <b>דאפיק</b> <small>[שהוציא]</small> בעבר <b>משמע, דכתיב</b> <small>[ש</small>כן <small>נאמר]:</small> <b>"המוציא לך מים מצור החלמיש"</b> (דברים ח, טו), שהוא תיאור מה שהיה בעבר. <b>ו</b>אילו <b>ר' נחמיה סבר</b> <small>[סבור]</small> כי לשון <b>"המוציא" דמפיק</b> <small>[המוציא]</small> עכשיו, לשון הווה <b>משמע.</b> וכפי <b>שנאמר</b> בנבואת משה לישראל במצרים <b>"</b>וידעתם כי אני ה' אלהיכם <b>המוציא אתכם מתחת סבלות מצרים"</b> (שמות ו, ז), ומכיון ש"המוציא" שימושו בלשון הווה (או אפילו עתיד), אין ראוי להשתמש במלה זו כברכה על העבר.
<b>ורבנן</b> <small>[וחכמים]</small> מה משיבים הם על משמעות זו? — לדעתם משמעות הכתוב <b>ההוא</b> היא כי <b>הכי קאמר להו קודשא בריך הוא</b> <small>[כך אמר להם הקדוש ברוך הוא]</small> <b>לישראל: כד מפיקנא לכו</b> <small>[כאשר אוציא אתכם],</small> <b>עבידנא לכו מלתא</b> <small>[אעשה לכם דבר]</small> <b>כי היכי דידעיתו דאנא</b> <small>[כדי שתדעו שאני]</small> <b>הוא דאפיקית יתכון</b> <small>[שהוצאתי אתכם]</small> <b>ממצרים, דכתיב</b> <small>[שנאמר]:</small> <b>"וידעתם כי אני ה' אלהיכם המוציא",</b> ולכן גם בפסוק זה "המוציא" היא לשון עבר.
ומענין זה מסופר: היו <b>משתבחין ליה רבנן</b> <small>[בו חכמים]</small> בפני <b>ר' זירא</b> את <b>בר</b> <small>[בן]</small> <b>רב זביד אחוה</b> <small>[אחיו]</small> של <b>ר' שמעון בר</b> <small>[בן]</small> <b>רב זביד</b> ש<b>אדם גדול הוא ובקי בברכות הוא. אמר להם</b> ר' זירא לחכמים: <b>לכשיבא לידכם הביאוהו לידי,</b> כדי שאוכל להכירו. <b>זמנא חדא איקלע לגביה אפיקו ליה ריפתא</b> <small>[יום אחד נקלע אצלו הוציאו לו לחם]</small> לאורח, <b>פתח ואמר "מוציא</b> לחם מן הארץ <b>".</b> התרעם ר' זירא ו<b>אמר: זה הוא שאומרים עליו</b> ש<b>אדם גדול הוא ובקי בברכות הוא?! בשלמא אי אמר</b> <small>[נניח אם היה אומר]</small> בלשון <b>"המוציא"</b>

Daf 38b

הייתי מבין כי בכך <b>אשמעינן טעמא</b> <small>[השמיע לנו טעם]</small> הפסוק "המוציא אתכם מתחת סבלות מצרים", <b>ואשמעינן דהלכתא כרבנן</b> <small>[והשמיע לנו שהלכה כחכמים].</small> <b>אלא</b> כש<b>אמר</b> בלשון <b>"מוציא"</b> אם כן <b>מאי קא משמע לן</b> <small>[מה השמיע לנו]</small> בכך? שהרי הכל מודים שיוצא ידי חובה כשאומר "מוציא". ומסבירים: <b>ואיהו דעבד</b> <small>[והוא,</small> בר רב זביד, <small>שעשה]</small> כן מפני שרצה <b>לאפוקי נפשיה מפלוגתא</b> <small>[להוציא עצמו מן המחלוקת],</small> והעדיף לברך בלשון הראויה לדעת הכל, ולא להשמיע חידוש שאינו מוסכם על הכל.
ומסכמים: <b>והלכתא</b> <small>[והלכה]</small> היא שיש לומר <b>"המוציא לחם מן הארץ", דקיימא לן כרבנן</b> <small>[ש</small>כן <small>מוחזק לנו כ</small>שיטת <small>חכמים],</small> <b>דאמרי</b> <small>[האומרים]</small> כי לשון זו לשון <b>דאפיק</b> <small>שהוציא]</small> <b>משמע.</b>
<big>א</big> שנינו במשנה ש<b>על הירקות אומר</b> ברכת "בורא פרי האדמה". ומעירים: <b>קתני</b> <small>[שנה]</small> <b>ירקות דומיא</b> <small>[בדומה]</small> ל<b>פת</b> לחם, ומהשוואה זו יש ללמוד: <b>מה פת</b> היא דבר מאכל <b>שנשתנה על ידי האור</b> (אש), כלומר, שהגיע למצבו הנוכחי על ידי אפיה באש, <b>אף ירקות נמי</b> <small>[גם כן]</small> ברכתם "בורא פרי האדמה" גם באופן <b>שנשתנו על ידי האור,</b> ולא רק ירקות חיים. <b>אמר רבנאי משמיה</b> <small>[בשמו]</small> של <b>אביי: זאת אומרת</b> כי <b>שלקות</b> (ירקות שנתבשלו) <b>מברכין עליהן "בורא פרי האדמה". ממאי</b> <small>[ממה]</small> למד אתה כן? — <b>מדקתני</b> <small>[ממה ששנה]</small> <b>ירקות דומיא</b> <small>[בדומה]</small> ל<b>פת.</b>
וכן <b>דרש רב חסדא משום</b> (בשם) <b>רבינו,</b> אשר בדרך אגב מעירים: <b>ומנו</b> <small>[ומיהו]</small> — <b>רב, שלקות מברכין עליהן "בורא פרי האדמה". ו</b>אילו <b>רבותינו היורדין מארץ ישראל,</b> ששוב מעירים בדרך הסבר: <b>ומנו</b> <small>[ומיהו]</small> החכם שכך כינויו — <b>עולא משמיה</b> <small>[בשמו]</small> של <b>ר' יוחנן אמר: שלקות מברכין עליהן "שהכל נהיה בדברו",</b> לפי שלאחר שליקתם פסקו להיות ירקות באותו טיב כמקודם. ורב חיסדא מדעת עצמו אמר, <b>ואני אומר</b> שיש לקבוע שיטה ממוצעת: <b>כל</b> ירק <b>שתחלתו,</b> כלומר, בעודנו חי מברכים עליו <b>"בורא פרי האדמה",</b> שהוא ראוי כבר לאכילה, אם <b>שלקו</b> מברך עליו <b>"שהכל נהיה בדברו",</b> כי שליקתו פוגמת בטיבו. <b>וכל</b> וירק <b>שתחלתו</b> היתה ראויה רק לברכה <b>"שהכל נהיה בדברו",</b> שאין רגילים לאוכלו חי, וכשמבשלים אותו זו דרך אכילתו הרגילה, אם <b>שלקו</b> צריך לברך עליו <b>"בורא פרי האדמה".</b>
ושואלים: <b>בשלמא</b> <small>[נניח]</small> <b>כל שתחלתו</b> ברכתו <b>"שהכל נהיה בדברו"</b> וכאשר <b>שלקו</b> ברכתו <b>"בורא פרי האדמה",</b> שיש ירק שנעשה טוב יותר על ידי הבישול ובעודו חי אי אפשר כמעט לאוכלו, <b>משכחת לה בכרבא וסלקא וקרא</b> <small>[מוצא אתה אותה</small> דוגמא <small>בכרוב בסלקא ובדלעת],</small> <b>אלא כל</b> ירק <b>שתחלתו</b> ברכתו <b>"בורא פרי האדמה",</b> וכאשר <b>שלקו</b> ברכתו <b>"שהכל",</b> משום שהירק מתקלקל על ידי הבישול <b>היכי משכחת לה</b> <small>[איך מוצא אתה אותו]?</small> <b>אמר רב נחמן בר יצחק: משכחת לה</b> <small>[מוצא אתה אותה]</small> דוגמא לכך <b>בתומי וכרתי</b> <small>[בשומים וכרישים].</small>
<big>ב</big> <b>דרש רב נחמן משום</b> (בשם) <b>רבינו, ומנו</b> <small>[ומיהו]</small> — <b>שמואל: שלקות</b> (ירקות מבושלים) <b>מברכין עליהם "בורא פרי האדמה". וחברינו היורדים מארץ ישראל, ומנו</b> <small>[ומיהו]</small> — <b>עולא משמיה</b> <small>[משמו]</small> של <b>ר' יוחנן אמר: שלקות מברכין עליהן "שהכל נהיה בדברו".</b>
ועל כך העיר רב נחמן: <b>ואני אומר</b> כי כבר <b>במחלוקת</b> תנאים היא <b>שנויה,</b> ותלויה בה. <b>דתניא</b> <small>[ש</small>כן <small>שנינו</small> בברייתא<small>]:</small> בענין דיני מצה בפסח: <b>יוצאין</b> למצות מצה <b>ברקיק השרוי</b> במים או <b>ב</b>רקיק ה<b>מבושל</b> כל עוד <b>לא נמוח</b> במים, אלו <b>דברי ר' מאיר, ור' יוסי אומר שיוצאים</b> אמנם ידי חובת מצה <b>ברקיק השרוי, אבל לא במבושל, אף על פי שלא נמוח.</b> ומסיק רב נחמן שמחלוקת זו ביחס למצה המבושלת משקפת מחלוקת בדבר בישול בכלל אם הוא מוריד מטעמו של הדבר המבושל או לא.
שיטה זו נדחית בגמרא: <b>ולא היא,</b> דבר זה אינו נכון, אלא <b>דכולי עלמא</b> <small>[לדעת הכל]</small> <b>שלקות מברכין עליהן "בורא פרי האדמה", ו</b>אולם <b>עד כאן לא</b> שמענו כי <b>קאמר</b> <small>[אמר]</small> <b>ר' יוסי התם</b> <small>[שם]</small> הלכה זו שיוצא ידי חובת מצה רק בשרוי ולא במבושל, <b>אלא משום דבעינן</b> <small>[שצריכים אנו]</small> שיהיה ברקיק המבושל <b>טעם מצה, וליכא</b> <small>[ואין]</small> בו, <b>אבל הכא</b> <small>[כאן]</small> בירקות מבושלים <b>אפילו ר' יוסי מודה</b> שהבישול אינו פוגמם.
<big>ג</big> מקודם נזכרו דברי עולא בשם ר' יוחנן ועתה מביאים את המקורות לדברי ר' יוחנן. והיו כאן שתי מסורות: <b>אמר ר' חייא בר אבא אמר ר' יוחנן: שלקות מברכין עליהם "בורא פרי האדמה", ו</b>אילו <b>ר' בנימין בר יפת אמר ר' יוחנן: שלקות מברכין עליהם "שהכל נהיה בדברו".</b> על כך <b>אמר רב נחמן בר יצחק: קבע עולא לשבשתיה</b> <small>[את שיבושו,</small> טעותו<small>]</small> <b>כ</b>שיטת <b>ר' בנימין בר יפת,</b> שהרי עולא מסר בבבל את דברי ר' יוחנן כגירסת ר' בנימין בר יפת, ובניגוד לדעת חכמי בבל.
ועל דרכו זו של עולא עוד <b>תהי</b> <small>[תהה]</small> <b>בה ר' זירא: וכי מה ענין ר' בנימין בר יפת אצל ר' חייא בר אבא,</b> כלומר, כיצד אפשר היה בכלל להשוות בין ר' בנימין בר יפת לבין ר' חייא בר אבא? שהרי <b>ר' חייא בר אבא דייק וגמיר שמעתא</b> <small>[היה מדייק ולומד הלכה]</small> <b>מר' יוחנן רביה</b> <small>[רבו]</small> <b>ור' בנימין בר יפת לא דייק</b> <small>[היה מדייק].</small> <b>ועוד, ר' חייא בר אבא כל תלתין יומין</b> <small>[שלושים יום]</small> היה <b>מהדר תלמודיה קמיה</b> <small>[חוזר על תלמודו לפני]</small> <b>ר' יוחנן רביה</b> <small>[רבו]</small> <b>ור' בנימין בר יפת לא מהדר</b> <small>[היה חוזר].</small> <b>ועוד, בר מן דין ובר מן דין</b> <small>[חוץ מזה וחוץ מזה],</small> מלבד נימוקים אלה של ההבדל בין תלמיד חכם דייקן כר' חייא בר אבא לבין ר' בנימין בר יפת, אפשר להביא ראיה גם ממנהגיו של ר' יוחנן, שכן <b>ההוא תורמסא דשלקי ליה</b> <small>[אותו תורמוס שמבשלים אותו]</small> <b>שבע זמנין</b> <small>[פעמים]</small> <b>בקדרה ואכלי ליה</b> <small>[ואוכלים אותו]</small> <b>בקנוח סעודה. אתו</b> <small>[באו]</small> <b>ושאלו לר' יוחנן</b> מהו ברכתו, <b>ואמר להו</b> <small>[להם]</small> ש<b>מברכין עלויה</b> <small>[עליו]</small> <b>"בורא פרי האדמה",</b> הרי שעל ירקות שלוקים מברכים ברכה זו.
<b>ועוד,</b> הרי <b>אמר ר' חייא בר אבא: אני</b> עצמי <b>ראיתי את ר' יוחנן שאכל זית מליח,</b> ולפי ההלכה מלוח הריהו כמבושל, <b>ובריך</b> <small>[וברך]</small> <b>עליו תחלה וסוף,</b> לפניו ולאחריו. <b>אי אמרת בשלמא</b> <small>[נניח אם אומר אתה]</small> כי <b>שלקות במילתייהו קיימי</b> <small>[בדברם,</small> במקומם הם <small>עומדים]</small> ואין הבישול פוגם בטיבם, ודאי <b>בתחלה</b> היה <b>מברך עליו "בורא פרי העץ", ולבסוף מברך עליו ברכה אחת מעין שלש,</b> כדרך שמברכים על כל אחד משבעת המינים שנשתבחה בהם ארץ ישראל. <b>אלא אי</b> <small>[אם]</small> <b>אמרת</b> כי ה<b>שלקות לאו במילתייהו קיימי</b> <small>[לא במקומם</small> הם <small>עומדים],</small> <b>בשלמא</b> <small>[נניח]</small> כי <b>בתחלה מברך עליו,</b> על הזית, <b>"שהכל נהיה בדברו", אלא לבסוף מאי</b> <small>[מה]</small> הוא <b>מברך?</b> שלפי כמה שיטות דבר שמברכים עליו מתחילה "שהכל" — אין אחריו ברכה אחרונה!
ודוחים: מכאן אין ראיה, <b>דילמא</b> <small>[שמא]</small> סבור ר' יוחנן שדבר שמברכים עליו מתחילה "שהכל" יש לברך לאחריו <b>"בורא נפשות רבות וחסרונן על כל מה שברא".</b>
על שיטה זו שירקות שלוקים דינם כירקות חיים לענין ברכה <b>מתיב</b> <small>[מקשה]</small> <b>ר' יצחק בר שמואל</b> ממה ששנינו בברייתא הדנה בהלכות אכילת מרור בפסח: <b>ירקות שאדם יוצא בהן ידי חובתו</b> למצות מרור <b>בפסח</b> — <b>יוצא</b> גם <b>בהן ו</b>גם <b>בקלח</b> (בענף) <b>שלהן, אבל</b> אינו יוצא בהם <b>לא</b> אם היו <b>כבושין, ולא שלוקין ולא מבושלין. ואי סלקא דעתך</b> <small>[ואם עולה על דעתך לומר]</small> כי <b>במילתייהו קאי</b> <small>[בדברם,</small> במקומם הם <small>עומדים]</small> אם כן <b>שלוקין אמאי</b> <small>[מדוע]</small> <b>לא</b> יהיו כשרים לצורך מרור?
ומשיבים: <b>שאני התם, דבעינן</b> <small>[שונה שם, שאנו צריכים]</small> שיהיה בהם <b>טעם מרור, וליכא</b> <small>[ואין],</small> שבדין מרור איננו מתחשבים בטיבם של הירקות, אלא בטעם המרירות שבהם, והוא עובר כתוצאה מהבישול, ואולם אין מכך ראיה כללית שהבישול פוגם את הירקות.
<big>ד</big> כבר סופר שר' יוחנן ברך על זית מלוח, ועל כן <b>אמר ליה</b> <small>[לו]</small> <b>ר' ירמיה לר' זירא: ר' יוחנן היכי</b> <small>[איך]</small> היה <b>מברך על זית מליח?</b> והלא <b>כיון דשקילא לגרעיניה</b> <small>[שניטל גרעינו]</small>

Daf 39a

<b>בצר ליה שיעורא</b> <small>[פחת לו שיעורו],</small> כי שיעור קטן ביותר של אכילה הוא כזית לפחות, והזית בלא גרעינו הוא פחות משיעור זה.
<b>אמר ליה</b> <small>[לו]:</small> <b>מי סברת</b> <small>[האם סבור אתה]</small> כי <b>כזית גדול בעינן</b> <small>[אנו צריכים]</small> לשיעור אכילה? <b>כזית בינוני בעינן</b> <small>[צריכים אנו],</small> <b>והא איכא</b> <small>[וזה</small> הלא <small>ישנו],</small> שכן הזית <b>ההוא דאייתו לקמיה</b> <small>[שהביאו לפני]</small> <b>ר' יוחנן, זית גדול הוה</b> <small>[היה],</small> <b>דאף על גב דשקלוה לגרעינותיה, פש ליה שיעורא</b> <small>[שאף על פי שהוציאו את גרעינו, נשאר לו השיעור].</small>
וראיה לכך ששיעור זית אינו כזית גדול ממה <b>דתנן</b> <small>[ששנינו</small> במשנה<small>]:</small> <b>זית שאמרו</b> חכמים בדיני שיעורים אינו <b>לא קטן ולא גדול, אלא בינוני. וזהו</b> הזית הנקרא <b>אגורי. ואמר ר' אבהו:</b> זית זה <b>לא "אגורי" שמו</b> האמיתי <b>אלא "אברוטי" שמו. ואמרי ליה</b> <small>[ויש שאומרים]</small> ש<b>"סמרוסי" שמו. ולמה נקרא שמו "אגורי"</b> — מפני <b>ששמנו אגור בתוכו,</b> והרי זה רק כינוי לזן הזיתים.
<big>א</big> ומציעים עוד בענין ברכת השלקות שעסקו בה קודם לכן: <b>נימא כתנאי</b> <small>[</small>האם <small>נאמר</small> שבעיה זו היא <small>כ</small>אותה מחלוקת <small>תנאים]</small> בנושא זה, כמסופר: <b>דהנהו תרי תלמידי דהוו יתבי קמיה</b> <small>[שאותם שני תלמידים שהיו יושבים לפני]</small> <b>בר קפרא,</b> ו<b>הביאו לפניו כרוב</b> מבושל <b>ודורמסקין</b> מבושלים <b>ופרגיות,</b> ו<b>נתן בר קפרא רשות לאחד מהן לברך. קפץ</b> (הזדרז) <b>וברך על הפרגיות. לגלג עליו חבירו</b> על שהקדים מתוך רעבתנות ברכה שהיה צריך לברך אחר כך. <b>כעס בר קפרא</b> על שניהם וכך <b>אמר: לא על המברך אני כועס, אלא על המלגלג אני כועס,</b> כי <b>אם חבירך דומה כמי שלא טעם טעם בשר מעולם,</b> ובשל כך נעשה בשר הפרגיות כה חביב עליו ובשל כך מיהר לאוכלו, <b>אתה על מה לגלגת עליו?</b> ו<b>חזר ואמר</b> לשני: <b>לא על המלגלג אני כועס, אלא על המברך אני כועס,</b> והוסיף <b>ואמר: אם חכמה אין כאן, זקנה אין כאן?!</b> כלומר, אף אם אין בך דעת להחליט בעצמך על מה יש לברך קודם, הלא יכולת לשאול אותי, שאני זקן ממך.
והוסיפו על כך, <b>תנא</b> <small>[שנינו]:</small> <b>ושניהם לא הוציאו שנתן,</b> שמשום כעסו של בר קפרא נענשו ומתו שניהם באותה שנה, ומכאן רוצים להסיק לענייננו:
<b>מאי לאו בהא קא מיפלגי</b> <small>[האם לא בזה הם חולקים],</small> שה<b>מברך</b> שהקדים את הפרגיות <b>סבר</b> <small>[סבור היה]</small> שהברכה על <b>שלקות ופרגיות</b> היא <b>"שהכל נהיה בדברו", הלכך</b> <small>[לכן]</small> מאכל שהוא <b>חביב</b> יותר בעיני האוכל <b>עדיף</b> ויש להקדימו בברכה, <b>ו</b>אילו ה<b>מלגלג סבר</b> <small>[סבור היה]</small> שעל ה<b>שלקות</b> מברכים <b>"בורא פרי האדמה",</b> ועל <b>פרגיות</b> מברכים <b>"שהכל נהיה בדברו", הלכך פירא</b> <small>[לכן הפרי]</small> <b>עדיף,</b> שברכתו מעולה יותר.
הסבר זה דוחים: <b>לא, דכולי עלמא</b> <small>[לדעת הכל]</small> כי על <b>שלקות ופרגיות</b> מברכים <b>"שהכל נהיה בדברו",</b> אלא <b>הכא בהאי סברא קמיפלגי</b> <small>[וכאן בסברה זו הם חלוקים],</small> <b>מר סבר</b> <small>[חכם זה,</small> המברך <small>סבור היה]</small> שהמין ה<b>חביב עדיף</b> להקדימו בברכה, <b>ומר סבר</b> <small>[וחכם זה,</small> המלגלג <small>סבור היה]</small> שה<b>כרוב עדיף, דזיין</b> <small>[מפני שהוא מזין].</small>
<big>ב</big> <b>אמר ר' זירא: כי הוינן בי</b> <small>[כאשר היינו בבית</small> מדרשו<small>]</small> של <b>רב הונא אמר לן</b> <small>[לנו]:</small> <b>הני גרגלידי דלפתא</b> <small>[ראשי לפתות אלה],</small> אם <b>פרמינהו פרימא רבא</b> <small>[חותכם חיתוך מרובה]</small> עד שנעשים חתיכות קטנות מאד — הרי בכך הוא משביח את טעמם ולכך מברכים עליהם <b>"בורא פרי האדמה",</b> ואם חותכם <b>פרימא זוטא</b> <small>[חיתוך מועט],</small> שנעשים חתיכות גדולות מברך עליהם <b>"שהכל נהיה בדברו". וכי אתאן לבי</b> <small>[וכאשר באנו לבית</small> מדרשו<small>]</small> של <b>רב יהודה אמר לן</b> <small>[לנו]:</small> <b>אידי ואידי</b> <small>[זה וזה]</small> ברכתם <b>"בורא פרי האדמה", והא דפרמינהו טפי</b> <small>[וזה שחתכם יותר],</small> הרי זה היה <b>כי היכי דנמתיק טעמיה</b> <small>[כדי שימתיק טעמו].</small>
מעין זה <b>אמר רב אשי: כי הוינן בי</b> <small>[כאשר היינו בבית</small> מדרשו<small>]</small> של <b>רב כהנא, אמר לן</b> <small>[לנו]:</small> <b>תבשילא דסלקא, דלא מפשו בה קמחא</b> <small>[תבשיל של תרדים, שאין מרבים בו קמח]</small> ברכתו <b>"בורא פרי האדמה",</b> ותבשיל <b>דלפתא, דמפשו בה קמחא טפי</b> <small>[של לפת, שמרבים בו קמח יותר]</small> ברכתו <b>"בורא מיני מזונות". והדר</b> <small>[וחזר]</small> רב כהנא מדבריו הראשונים ו<b>אמר: אידי ואידי</b> <small>[</small>על <small>זה וזה]</small> מברכים <b>"בורא פרי האדמה", והאי דשדו בה קמחא טפי</b> <small>[וזה שמשלכים,</small> נותנים <small>בה קמח יותר]</small> הרי <b>לדבוקי בעלמא עבדי ליה</b> <small>[להדבקה בלבד עושים לו</small> זאת<small>],</small> והתבשיל העיקרי הוא הלפת שבקדרה ולא הקמח,
ומכיון שדובר בתבשיל תרדים, הוסיף ו<b>אמר רב חסדא</b> דברים בשבחו: <b>תבשיל של תרדין יפה ללב וטוב לעינים וכל שכן</b> שהוא מועיל <b>לבני מעים.</b> על כך <b>אמר אביי: והוא</b> דווקא באופן <b>דיתיב אבי תפי, ועביד</b> <small>[שיושב</small> התבשיל <small>על הכירה, ועושה]</small> <b>"תוך תוך",</b> כלומר, רותח.
<big>ג</big> <b>אמר רב פפא: פשיטא</b> <small>[פשוט,</small> מובן<small>]</small> <b>לי</b> כי <b>מיא דסלקא</b> <small>[מי סלק],</small> מים שנתבשל בהם הסלק — <b>כסלקא</b> <small>[כסלק]</small> נחשבים, <b>ומיא דלפתא</b> <small>[ומי הלפת]</small> — <b>כלפתא</b> <small>[כלפת],</small> <b>ומיא דכולהו שלקי</b> <small>[ומי כל השלקים]</small> — <b>ככולהו שלקי</b> <small>[ככל השלקים]</small> עצמם. ואולם <b>בעי</b> <small>[שאל]</small> <b>רב פפא: מיא דשיבתא מאי</b> <small>[מי השבת,</small> תבלין הניתן בקערה, <small>מה</small> הם<small>]?</small> וצדדי הבעיה: האם <b>למתוקי טעמא עבדי</b> <small>[למתק</small> את <small>הטעם</small> בקדרה <small>עושים</small> אותו<small>],</small> <b>או</b> שמא <b>לעבורי</b> <small>[להעביר]</small> את ה<b>זוהמא עבדי לה</b> <small>[עושים אותו]?</small> שאם נתינת השבת במאכל היא כדי לתת בו טעם הרי המים שנתבשלה בהם דינם כמרק של שאר ירקות, ואולם אם שמים את השבת רק להסיר את הזוהמה מן המאכל — כדי שהשבת תספוג את הקצף ושאריות המרק, הרי שאין מעוניינים מלכתחילה בטעמה, ואין לברך על מרק ממנה.
<b>תא שמע</b> <small>[בוא</small> ו<small>שמע]</small> פתרון לשאלה זו ממה ששנינו במשנה במסכת עוקצין האומרת כי <b>השבת מש</b> כבר <b>נתנה טעם בקדירה אין בה משום תרומה,</b> שאם היתה השבת של תרומה, לאחר שנתנה טעם אינה עוד בעלת ערך ושוב אינה נחשבת כתרומה, <b>ו</b>כן <b>אינה מטמאה טומאת אוכלים,</b> מפני שיצאה מכלל אוכל. <b>שמע מינה</b> <small>[למד ממנה]</small> כי השבת <b>למתוקי טעמא עבדי לה</b> <small>[למתק</small> את <small>הטעם עושים אותה].</small> ומסכמים אכן <b>שמע מינה</b> <small>[למד ממנה].</small>
<big>ד</big> <b>אמר רב חייא בר אשי: פת צנומה</b> (מיובשת) ששמו אותה להישרות <b>בקערה מברכין עליה "המוציא"</b> אף אם היה לפניו ככר לחם אחר, שדינה כלחם שלם לכל דבר. <b>ופליגא</b> <small>[וחלוקה]</small> הלכה זו על דברי <b>ר' חייא,</b> ש<b>אמר ר' חייא: צריך שתכלה ברכה עם הפת,</b> כלומר, את ברכת "המוציא" יש לברך עם חתיכתה של הפרוסה מככר הלחם, והפת הצנומה הריהי כבר פרוסה ועומדת.
על הנחה זו <b>מתקיף לה</b> <small>[מקשה עליה]</small> <b>רבא: מאי שנא</b> <small>[במה שונה]</small> פת <b>צנומה</b> ש<b>לא</b> מברכים עליה "המוציא" — <b>משום דכי כליא</b> <small>[שכאשר מסתיימת]</small> ה<b>ברכה</b> — על <b>פרוסה קא כליא</b> <small>[היא נגמרת],</small> והרי <b>על הפת נמי</b> <small>[גם כן],</small> <b>כי קא גמרה</b> <small>[כאשר מסתיימת]</small> הברכה הלא על <b>פרוסה גמרה</b> <small>[היא מסתיימת]</small> שהרי חותכים את הלחם לפני הברכה!

Daf 39b

<b>אלא אמר רבא:</b> אף בבציעת הלחם יש לנהוג ש<b>מברך ואחר כך בוצע,</b> וכך תכלה הברכה על הפת השלמה.
מסופר: <b>נהרדעי עבדי</b> <small>[חכמי נהרדעא עשו]</small> <b>כ</b>שיטת <b>ר' חייא</b> שעם בציעת הלחם היו מברכים עליו, ומסיימים את הברכה עם גמר חתיכתה של הפרוסה, <b>ו</b>אילו <b>רבנן עבדי</b> <small>[חכמים עשו]</small> <b>כרבא</b> שקודם היה מברך ואחר כך חותך את הלחם. <b>אמר רבינא: אמרה לי אם</b> (אמי): <b>אבוך עביד</b> <small>[אביך היה עושה]</small> <b>כר' חייא, דאמר ר' חייא: צריך שתכלה ברכה עם הפת. ו</b>אילו <b>רבנן עבדי</b> <small>[חכמים עשו]</small> <b>כרבא</b>. ומסכמים: <b>והלכתא</b> <small>[והלכה]</small> היא <b>כרבא,</b> ש<b>אמר</b> ש<b>מברך</b> בתחילה על הלחם <b>ואחר כך בוצע</b> ממנו.
<big>א</big> <b>איתמר</b> <small>[נאמר]</small> שנחלקו אמוראים בענין בעיות הברכה על פת שלמה או פרוסה: אם <b>הביאו לפניהם,</b> לפני המסובין <b>פתיתין ושלמין,</b> פרוסות לחם וככרות לחם שלמים, <b>אמר רב הונא: מברך על הפתיתין ופוטר</b> בברכה זו אף <b>את השלמין. ור' יוחנן אמר</b>: לברך על ה<b>שלמה</b> הרי זה <b>מצוה מן המובחר. אבל</b> אם היתה פת <b>פרוסה של חטין ושלמה מן השעורין, דברי הכל</b> ש<b>מברך על הפרוסה של חטין,</b> שאף שהיא פרוסה, מכל מקום היא מעולה <b>ו</b>בכך הוא <b>פוטר את השלמה של שעורין.</b>
<b>אמר ר' ירמיה בר אבא</b> מחלוקת זו בין רב הונא ור' יוחנן היא <b>כתנאי</b> <small>[כ</small>מחלוקת <small>תנאים]</small> אחרת בדיני תרומה. ששנינו: <b>תורמין בצל קטן שלם, אבל לא חצי בצל גדול,</b> אף על פי שהם שווים בכמותם. <b>ר' יהודה אומר: לא כי, אלא חצי בצל גדול</b> עדיף. <b>מאי לאו בהא קמיפלגי</b> <small>[האם לא ב</small>דבר <small>זה הם חלוקים],</small> <b>דמר סבר</b> <small>[שחכם זה,</small> ר' יהודה <small>סבור]</small> כי דבר <b>חשוב עדיף,</b> ולכן לדעתו חצי בצל גדול שטיבו מעולה יותר — עדיף. <b>ומר סבר</b> <small>[וחכם זה,</small> תנא קמא <small>סבור]</small> כי דבר <b>שלם עדיף</b>.
את ההשוואה הזו דוחים: <b>היכא דאיכא</b> <small>[היכן שיש]</small> <b>כהן</b> היכול לקחת מיד את התרומה, <b>כולי עלמא לא פליגי</b> <small>[הכל אינם חלוקים]</small> ש<b>חשוב עדיף, כי פליגי</b> <small>[כאשר</small> הם <small>חלוקים]</small> הרי זה באופן <b>דליכא</b> <small>[שאין]</small> שם <b>כהן. דתנן</b> <small>[ש</small>כן <small>שנינו</small> במשנה<small>]:</small> <b>כל מקום שיש כהן</b> — <b>תורם מן היפה, וכל מקום שאין כהן</b> — <b>תורם מן המתקיים,</b> דבר שיחזיק מעמד זמן רב יותר, כדי שיוכל הכהן ליהנות ממנו. <b>ר' יהודה אומר:</b> לעולם <b>אין תורם אלא מן היפה</b> אף שאינו מתקיים.
ולגבי עצם המחלוקת בין ר' יוחנן ורב הונא <b>אמר רב נחמן בר יצחק: וירא שמים יוצא ידי שניהם, ומנו</b> <small>[ומיהו]</small> ירא שמים זה? — <b>מר בריה</b> <small>[בנו]</small> של <b>רבינא,</b> שכן מסופר ב<b>מר בריה</b> <small>[בנו]</small> של <b>רבינא</b> שמנהגו שהיה <b>מניח פרוסה בתוך השלמה ובוצע</b> על שתיהן.
וכן מסופר ש<b>תני תנא קמיה</b> <small>[שנה חוזר המשניות לפני]</small> <b>רב נחמן בר יצחק: מניח הפרוסה בתוך השלמה ובוצע ומברך. אמר ליה</b> <small>[לו]</small> רב נחמן: <b>מה שמך? אמר ליה</b> <small>[לו]:</small> <b>שלמן. אמר ליה</b> <small>[לו]</small> רב נחמן במשחק מילים: <b>שלום אתה ושלמה משנתך, ששמת שלום בין התלמידים</b> שעל ידי ברייתא זו מתיישבות הדעות החולקות.
פתרון זה, מחוזק במקרה מיוחד, ש<b>אמר רב פפא: הכל מודים בפסח,</b> באכילת מצה לשם מצוה, <b>שמניח פרוסה בתוך שלמה ובוצע. מאי טעמא</b> <small>[מה טעם]</small> הדבר? ביחס למצה לשון — <b>"לחם עני"</b> (דברים טז, ג) <b>כתיב</b> <small>[נאמר]</small> במקרא, ודרכם של עניים לאכול לחמם בפרוסות ויש חשיבות, איפוא, אף במצה הפרוסה.
<big>ב</big> ואגב דיני בציעת הפת, ובפרט בחג, מביאים דבר הלכה ש<b>אמר ר' אבא: ובשבת חייב אדם לבצוע</b> בסעודה <b>על שתי ככרות. מאי טעמא</b> <small>[מה טעם]</small> הדבר? — בפרשת המן בפסוק המדבר מענין הלקיטה ביום שישי לצורך שבת, לשון <b>"לחם משנה" (שמות טז, כב) כתיב</b> <small>[נאמר],</small> וכזכר לכך גם סעודות השבת הן על לחם משנה.
על דרך הבציעה <b>אמר רב אשי: חזינא ליה</b> <small>[ראיתי אותו]</small> את <b>רב כהנא דנקיט תרתי ובצע חדא</b> <small>[שהיה מחזיק שתי</small> ככרות <small>ובוצע אחת].</small> <b>ר' זירא הוה בצע</b> <small>[היה בוצע]</small> בסעודת שבת <b>אכולא שירותא</b> <small>[לכל הסעודה],</small> שהיה חותך מתחילה פרוסה גדולה אחת וממנה היה אוכל כל הסעודה. על כך <b>אמר ליה</b> <small>[לו]</small> <b>רבינא לרב אשי: והא קא מתחזי כרעבתנותא</b> <small>[והרי זה נראה כרעבתנות]</small> כאשר אדם פורס פרוסה גדולה כל כך לאכול ממנה. <b>אמר ליה</b> <small>[לו]</small> רב אשי: <b>כיון</b> ש<b>כל יומא</b> <small>[יום]</small> הוא <b>לא קעביד הכי</b> <small>[עושה כן],</small> <b>והאידנא קא עביד</b> <small>[ועכשיו הוא עושה]</small> <b>לא מתחזי כרעבתנותא</b> <small>[נראה</small> זה <small>כרעבתנות]</small> אלא כחיבוב מצות סעודת שבת.
ובענין אכילת שבת מסופר: <b>רב אמי ורב אסי כי הוה מתרמי להו ריפתא דערובא</b> <small>[כאשר היה מזדמן להם לחם,</small> שעשו בו <small>עירוב]</small> היו <b>מברכין עליה</b> <small>[עליו]</small> <b>"המוציא לחם מן הארץ"</b> בסעודת השבת. <b>אמרי</b> <small>[אמרו]</small> את טעמם: <b>הואיל ואתעביד ביה</b> <small>[ונעשתה בו]</small> <b>מצוה חדא</b> <small>[אחת],</small> <b>נעביד ביה</b> <small>[נעשה בו]</small> <b>מצוה אחריתי</b> <small>[אחרת].</small>

Daf 40a

<big>א</big> ועוד בדיני בציעת הפת <b>אמר רב:</b> מי שבצע פרוסת לחם ולפני שאכל ממנה הגיש פרוסה לאחר, ואמר לו <b>"טול ברוך, טול ברוך"</b> <small>[קח</small> ו<small>ברך, קח</small> ו<small>ברך]</small> — <b>אינו צריך לברך</b> שנית, כי הפסקה זו נחשבת לחלק מצורך הברכה; ואולם אם אמר <b>"הבא מלח"</b> או <b>"הבא לפתן"</b> — <b>צריך לברך.</b> שזו כבר נחשבת להפסקה בין הברכה לבציעה. <b>ור' יוחנן אמר: אפילו</b> אמר <b>"הביאו מלח"</b> או <b>"הביאו לפתן" נמי</b> <small>[גם כן]</small> אין זו הפסקה ו<b>אינו צריך לברך.</b> ורק אם אמר <b>"גביל לתורי, גביל לתורי"</b> <small>[בלול</small> את האוכל <small>עבור השוורים, בלול</small> את האוכל <small>עבור השוורים]</small> הרי זו נחשבת כהפסקה ו<b>צריך לברך. ורב ששת אמר: אפילו</b> אם אמר <b>"גביל לתורי"</b> <small>[בלול לשוורים]</small> <b>נמי</b> <small>[גם כן]</small> <b>אינו צריך לברך,</b> שאף דבר זה נחשב כצורך הברכה. ש<b>אמר רב יהודה אמר רב: אסור לאדם שיאכל קודם שיתן מאכל לבהמתו, שנאמר</b> תחילה בכתוב: <b>"ונתתי עשב בשדך לבהמתך" והדר</b> <small>[וחזר]</small> והמשיך הכתוב <b>"ואכלת ושבעת"</b> (דברים יא, טו), שקודם דובר במאכל הבהמה ורק אחר כך במאכל האדם, ולכן המכין את אכלם של השוורים הרי זה כחלק מההכנה לאכילה.
<big>ב</big> ובענין זה <b>אמר רבא בר שמואל</b> הלכה <b>משום</b> (בשם) <b>ר' חייא: אין הבוצע</b> את הפת <b>רשאי לבצוע עד שיביאו מלח או לפתן לפני כל אחד ואחד</b> מן המסובים לאותו שולחן. ואולם מסופר כי <b>רבא בר שמואל עצמו אקלע לבי ריש גלותא</b> <small>[הזדמן לבית ראש הגולה],</small> <b>אפיקו ליה ריפתא</b> <small>[הוציאו,</small> נתנו <small>לו פת],</small> <b>ובצע להדיא</b> <small>[מיד]</small> בלי להמתין שיביאו מלח או ליפתן. <b>אמרו ליה</b> <small>[לו]:</small> וכי <b>הדר מר משמעתיה</b> <small>[חזר אדוני מדבריו]?</small> <b>אמר להו</b> <small>[להם]:</small> <b>לית דין צריך בשש</b> <small>[אין זה זקוק להמתנה],</small> שיש צורך במלח כדי לתת טעם בלחם מסוג גרוע, אך הפת הנקיה של בית ראש הגולה עריבה כשלעצמה, ואין צורך להטעימה במלח.
<big>ג</big> <b>ו</b>עוד <b>אמר רבא בר שמואל משום</b> (בשם) <b>ר' חייא: אין מי רגלים כלים</b> מן הגוף <b>אלא בישיבה,</b> שהעומד חושש שיזלו מים על בגדיו ואינו מסיים צרכיו כראוי. <b>אמר רב כהנא: ובעפר תיחוח,</b> שהעפר סופג את המים ואינו חושש שמא ינתזו, <b>אפילו בעמידה</b> כלים המים. <b>ואי ליכא</b> <small>[ואם אין]</small> <b>עפר תיחוח,</b> יש דרך אחרת להיזהר מלכלוך בגדיו, ש<b>יעמוד במקום גבוה וישתין למקום מדרון.</b>
<big>ד</big> <b>ו</b>עוד <b>אמר רבא בר שמואל משמיה</b> <small>[משמו]</small> של <b>ר' חייא</b> בדרך עצה טובה: <b>אחר כל אכילתך אכול מלח, ואחר כל שתייתך שתה מים ו</b>אם תעשה כן <b>אי</b> <small>[אין]</small> <b>אתה נזוק. תניא נמי הכי</b> <small>[שנויה</small> ברייתא <small>גם כן כך]:</small> <b>אחר כל אכילתך אכול מלח, ואחר כל שתייתך שתה מים ואי</b> <small>[ואין]</small> <b>אתה נזוק. תניא נמי הכי</b> <small>[שנויה</small> ברייתא <small>גם כן כך]</small> בסגנון קצת שונה: <b>אכל כל מאכל ולא אכל</b> אחריו <b>מלח, שתה כל משקין ולא שתה</b> אחריהם <b>מים,</b> אם היה זה <b>ביום</b> — <b>ידאג מן ריח</b> רע ב<b>פה, ובלילה ידאג מפני</b> מחלת ה<b>אסכרה.</b>
ובנושא בריאות הגוף הביאו את מה ש<b>תנו רבנן</b> <small>[שנו חכמים]</small> בברייתא: <b>המקפה אכילתו במים,</b> כלומר, ששותה מים רבים ו"מציף" בתוכם את אכילתו, <b>אינו בא לידי חולי מעים.</b> ושואלים: <b>וכמה</b> שיעור המים? <b>אמר רב חסדא: קיתון לפת.</b>
<b>אמר רב מרי אמר ר' יוחנן: הרגיל ב</b>אכילת <b>עדשים אחת לשלשים יום מונע אסכרה מתוך ביתו.</b> ומעירים על כך: <b>אבל</b> ב<b>כל יומא</b> <small>[יום]</small> — <b>לא</b> יאכל עדשים. <b>מאי טעמא</b> <small>[מה טעם]</small> הדבר? — <b>משום</b> שהדבר <b>קשה</b> (יכול לגרום) <b>לריח הפה.</b>
<b>ו</b>כן <b>אמר רב מרי אמר ר' יוחנן: הרגיל ב</b>אכילת <b>חרדל אחת לשלשים יום</b> — <b>מונע חלאים מתוך ביתו.</b> ומעירים: <b>אבל</b> ב<b>כל יומא</b> <small>[יום]</small> — <b>לא</b> יאכל חרדל, <b>מאי טעמא</b> <small>[מה טעם]</small> הדבר? — <b>משום</b> שהדבר <b>קשה לחולשא דלבא</b> <small>[לחולשת הלב].</small>
ועוד עצה בענין בריאות, <b>אמר ר' חייא בר אשי אמר רב: הרגיל בדגים קטנים</b> — <b>אינו בא לידי חולי מעים. ולא עוד, אלא שדגים קטנים מפרין ומרבין ומברין</b> (מבריאים) את <b>כל גופו של אדם</b> האוכלם.
ו<b>אמר ר' חמא בר' חנינא: הרגיל ב</b>אכילת <b>קצח</b> — <b>אינו בא לידי כאב לב,</b> שהקצח משמש מרפא ללב. <b>מיתיבי</b> <small>[מקשים]</small> על כך: והרי שנינו ש<b>רבן שמעון בן גמליאל אומר:</b> ה<b>קצח</b> — <b>אחד מששים סמני</b> (סמי) <b>המות הוא, ו</b>לכן <b>הישן למזרח גרנו,</b> כלומר, שעושה גורן, ערמה של קצח וישן למזרח הגורן כך שהרוח המערבית מביאה את ריח הקצח אליו — הרי זה <b>דמו בראשו.</b> על כך משיבים: <b>לא קשיא</b> <small>[אין</small> זה <small>קשה],</small> <b>הא</b> <small>[זה]</small> שאמרנו שהקצח מזיק הרי זה <b>בריחו,</b> ואילו <b>הא</b> <small>[זה]</small> שאמרנו שהוא יפה ללב הרי זה <b>בטעמו</b> בלבד. ומסופר: <b>אימיה</b> <small>[אמו]</small> של <b>ר' ירמיה אפיא ליה ריפתא, ומדבקא ליה ומקלפא ליה</b> <small>[היתה אופה לו לחם, ומדביקה בו</small> קצח להוסיף טעם, <small>ומקלפת אותו]</small> כדי שלא יזיק ריחו.
<big>ה</big> שנינו במשנה ש<b>ר' יהודה אומר</b> שעל ירקות מברכים <b>"בורא מיני דשאים". אמר ר' זירא, ואיתימא</b> <small>[ויש אומרים]</small> שאמר זאת <b>ר' חיננא בר פפא: אין הלכה כר' יהודה.</b> והוסיף <b>ואמר ר' זירא ואיתימא</b> <small>[ויש אומרים]</small> שאמר זאת <b>ר' חיננא בר פפא: מאי טעמא</b> <small>[מה הטעם]</small> של <b>ר' יהודה</b> — לפי ש<b>אמר קרא</b> <small>[הכתוב]</small> <b>"ברוך ה' יום יום"</b> (תהלים סה, כ), ויש לתמוה: <b>וכי ביום מברכין אותו,</b> את ה', <b>ובלילה אין מברכין אותו? אלא</b> בא הכתוב <b>לומר לך: כל יום ויום תן לו מעין ברכותיו,</b> שכל יום יש ליחד ברכה לעצמו, <b>הכא נמי</b> <small>[כאן גם כן]</small> בברכות על המזון <b>כל מין ומין תן לו מעין ברכותיו,</b> ברך עליו ברכה מיוחדת לו.
<b>ו</b>עוד <b>אמר ר' זירא ואיתימא</b> <small>[ויש אומרים]</small> שאמר זאת <b>ר' חיננא בר פפא: בוא וראה שלא כמדת הקדוש ברוך הוא מדת בשר ודם.</b> שכן <b>מדת בשר ודם</b> — <b>כלי ריקן מחזיק</b> את שמניחים בתוכו, ואילו <b>כלי</b> מלא <b>אינו מחזיק, אבל</b> מידת <b>הקדוש ברוך הוא אינו כן,</b> אלא להיפך, שאצלו אדם שהוא בבחינת כלי <b>מלא</b> בדעת או במידות טובות <b>מחזיק</b> אם מוסיפים בו, ולעומת זאת כלי <b>ריקן אינו מחזיק.</b> ורמז לדבר ממה <b>שנאמר: "ויאמר אם שמוע תשמע</b> לקול ה' אלהיך והישר בעיניו תעשה<b>"</b> (שמות טו, כו), ודורשו: <b>אם שמוע</b> — <b>תשמע</b> גם בעתיד, <b>ואם לאו</b> <small>[לא]</small> — <b>לא תשמע. דבר אחר: אם שמוע,</b> כלומר, שמעת <b>בישן,</b> במה שלמדת כבר — <b>תשמע בחדש. ו</b>אולם <b>אם יפנה לבבך</b> — <b>שוב לא תשמע.</b>
<big>ו משנה</big> משנה זו עיקרה בקביעה כי ברכות כלליות יותר מוציאות ידי חובה בדיעבד ברכות מפורטות יותר. שאם <b>בירך על פירות האילן "בורא פרי האדמה"</b> — <b>יצא</b> ידי חובה. אם בירך <b>על פירות הארץ "בורא פרי העץ"</b> — <b>לא יצא</b> ידי חובתו. <b>ועל כולם,</b> על כל דבר מאכל <b>אם אמר "שהכל נהיה בדברו"</b> — <b>יצא</b> ידי חובה.
<big>ז גמרא</big> בתחילה מבררים: <b>מאן</b> <small>[מיהו]</small> ה<b>תנא</b> הסבור כי <b>עיקר אילן ארעא היא</b> <small>[הוא הארץ],</small> שמפני זה אפשר לברך על פירות האילן "בורא פרי האדמה"?! <b>אמר רב נחמן בר יצחק:</b> זו שיטת <b>ר' יהודה היא, דתנן</b> <small>[ש</small>כן <small>שנינו]</small> במשנה העוסקת בדיני ביכורים: אם לאחר שקטף אדם את פירות הביכורים מאדמתו, <b>יבש המעין</b> או <b>נקצץ האילן</b> שהצמיח פירות אלו — <b>מביא</b> ביכורים, <b>ו</b>אולם <b>אינו קורא</b> את דברי השבח שנאמרים על הביכורים, משום שהאילן או המעין שהם היו עיקר הפראתה של האדמה, אינם מצויים עוד, ואינו יכול להודות "על הארץ הטובה". <b>ר' יהודה אומר: מביא וקורא,</b> כי הארץ היא העיקר, והאילן אינו אלא חלק ממנה, וגם כאשר נקצץ האילן — הארץ שהיא עיקרו לא נשתנתה כלל. וכעין זה ההלכה גם בדיני ברכות שפירות העץ נחשבים כפרי האדמה.
<big>ח</big> שנינו במשנה אם ברך <b>על פירות הארץ</b> "בורא פרי העץ" — לא יצא ידי חובתו. ושואלים: <b>פשיטא</b> <small>[פשוט,</small> מובן מאליו<small>]</small> שכן הוא, שהרי אין פירות האדמה בכלל עצים! <b>אמר רב נחמן בר יצחק: לא נצרכה</b> פיסקה זו במשנה <b>אלא ל</b>שיטת <b>ר' יהודה</b> ש<b>אמר</b> במקום אחר ש<b>חטה מין</b> ממיני ה<b>אילן היא. דתניא</b> <small>[ש</small>כן <small>שנינו</small> בברייתא<small>]:</small> ה<b>אילן שאכל ממנו אדם הראשון, ר' מאיר אומר</b> ש<b>גפן היה, שאין לך דבר שמביא יללה</b> וצרות <b>על האדם</b> אף כעת <b>אלא יין,</b> כפי <b>שנאמר</b> בנח: <b>"וישת מן היין וישכר",</b> <small>(בראשית ט, כא)</small>, ששתה והשתכר. ואילו <b>ר' נחמיה אומר</b> ש<b>תאנה היתה, שבדבר שנתקלקלו</b> וחטאו <b>בו נתקנו, שנאמר: "ויתפרו עלה תאנה</b> ויעשו להם חגורות<b>"</b> (בראשית ג, ז), ובוודאי לקחו מן האילן הקרוב ביותר הוא עץ הדעת. ואילו <b>ר' יהודה אומר</b> שעץ זה <b>חטה היתה,</b> שגם עכשו מוסיפה החיטה דעת, <b>שאין התינוק יודע לקרות "אבא" ו"אמא" עד שיטעום טעם דגן,</b> והרי שיש בחיטה מן המוסיף דעת.
ומדברים אלה <b>סלקא דעתך אמינא</b> <small>[יעלה על דעתך לומר]</small> כי <b>הואיל ואמר ר' יהודה</b> ש<b>חטה מין אילן היא,</b> אם כן <b>ליברך</b> <small>[יברך]</small> <b>עליה "בורא פרי העץ",</b> על כן <b>קמשמע לן</b> <small>[השמיע לנו]</small> שלענין ברכה הכלל שונה ו<b>היכא מברכינן</b> <small>[היכן מברכים אנו]</small> <b>"בורא פרי העץ"</b> — <b>היכא דכי שקלת ליה לפירי איתיה לגווזא, והדר מפיק</b> <small>[במקום שכאשר נוטל אתה את הפרי נשאר הענף, וחוזר ומוציא</small> פירות<small>],</small>

Daf 40b

<b>אבל היכא דכי שקלת ליה לפירי ליתיה לגווזא דהדר מפיק</b> <small>[היכן שכאשר אתה נוטל את הפרי אין הענף חוזר ומוציא</small> פירות<small>],</small> בכגון זה <b>לא מברכינן עליה</b> <small>[מברכים אנו עליו]</small> <b>"בורא פרי העץ" אלא "בורא פרי האדמה".</b>
<big>א</big> <b>ו</b>עוד שנינו במשנה ש<b>על כולן אם אמר "שהכל</b> נהיה בדברו <b>"</b>— יצא. בפירושה המדוייק של המשנה <b>אתמר</b> <small>[נאמר]</small> שנחלקו אמוראים. <b>רב הונא אמר</b> שדין זה הוא <b>חוץ מן הפת ומן היין,</b> שמכיון שיש להם ברכה מיוחדת אין יוצאים ידי חובה אם מברכים עליהם את הברכה הכללית "שהכל". <b>ור' יוחנן אמר</b> ש<b>אפילו</b> ב<b>פת ויין</b> יוצא ידי חובתו בברכת "שהכל".
ומעירים: <b>נימא כתנאי</b> <small>[</small>האם <small>נאמר</small> שמחלוקת זו היא <small>כ</small>מחלוקת <small>תנאים]</small> אחרת בנושא זה. ששנינו בתוספתא: מי ש<b>ראה פת ואמר: "כמה נאה פת זו, ברוך המקום שבראה"</b> — <b>יצא</b> ידי חובת ברכה. <b>ראה תאנה ואמר "כמה נאה תאנה זו ברוך המקום שבראה"</b> — <b>יצא</b> ידי חובתו, אלו <b>דברי ר' מאיר. ר' יוסי אומר: כל המשנה ממטבע שטבעו חכמים בברכות</b> — <b>לא יצא ידי חובתו.</b> ואם כן <b>נימא</b> <small>[נאמר]</small> ש<b>רב הונא</b> ש<b>אמר</b> שהמברך על הפת או על היין "שהכל" לא יצא, הוא הולך בשיטת <b>ר' יוסי, ור' יוחנן</b> ש<b>אמר</b> שאפשר לברך אף על הפת והיין "שהכל", הוא הולך בשיטת <b>ר' מאיר?!</b>
ודוחים: <b>אמר</b> <small>[</small>יכול היה <small>לומר]</small> <b>לך רב הונא: אנא דאמרי</b> <small>[אני שאמרתי]</small> דברי <b>אפילו ל</b>שיטת <b>ר' מאיר</b> אמרתי כן, שכן <b>עד כאן לא</b> שמענו כי <b>קאמר</b> <small>[אמר]</small> <b>ר' מאיר</b> כך, <b>התם</b> <small>[שם]</small> להתיר את שינוי נוסח הברכה הקבוע, <b>אלא היכא דקא מדכר</b> <small>[היכן שהוא,</small> המברך, <small>מזכיר]</small> את <b>שמיה</b> של ה<b>פת</b> במפורש בברכתו, <b>אבל היכא דלא קא מדכר</b> <small>[שאינו מזכיר]</small> את <b>שמיה</b> של ה<b>פת אפילו ר' מאיר מודה,</b> שאינו יוצא ידי חובתו,
<b>ור' יוחנן אמר</b> <small>[</small>יכול היה <small>לומר]</small> <b>לך: אנא דאמרי</b> <small>[אני שאמרתי],</small> דברי מכוונים, <b>אפילו ל</b>שיטת <b>ר' יוסי,</b> שכן <b>עד כאן לא</b> שמענו כי <b>קאמר</b> <small>[אמר]</small> <b>ר' יוסי התם</b> <small>[שם]</small> שאינו יוצא ידי חובתו כאשר משנה מנוסח הברכה הקבוע <b>אלא משום דקאמר</b> <small>[שהוא אומר]</small> <b>ברכה</b> ש<b>לא תקינו רבנן</b> <small>[תקנו חכמים],</small> <b>אבל</b> אם <b>אמר</b> ברכת <b>"שהכל נהיה בדברו" דתקינו רבנן</b> <small>[שתקנו חכמים],</small> בכגון זה <b>אפילו ר' יוסי מודה</b> שיוצא בדיעבד ידי חובת ברכה.
<big>ב</big> בענין ברכות שלא כמטבע שטבעו חכמים, מסופר כי <b>בנימין רעיא</b> <small>[הרועה]</small> <b>כרך ריפתא, ואמר</b> <small>[היה אוכל לחם, ואומר]</small> אחר כך: <b>"בריך מריה דהאי פיתא"</b> <small>["ברוך אדונו של לחם זה"].</small> ועל כך <b>אמר רב</b> ש<b>יצא</b> בכך ידי חובת ברכה. ומקשים: <b>והאמר</b> <small>[והרי אמר]</small> <b>רב</b> עצמו ש<b>כל ברכה שאין בה הזכרת השם אינה</b> נחשבת כ<b>ברכה!</b> ומתקנים ש<b>אמר</b> בלשון זו: <b>"בריך רחמנא מריה דהאי פיתא"</b> <small>["ברוך ה' אדונו של הלחם הזה"].</small>
ושוב שואלים: <b>והא בעינן</b> <small>[והרי צריכים אנו]</small> שיברך האוכל <b>שלש ברכות</b> בברכת המזון, וכיצד יצא ידי חובה במשפט אחד זה? ומסבירים <b>מאי</b> <small>[מהו]</small> <b>"יצא" דקאמר</b> <small>[שאמר]</small> <b>רב</b> — <b>נמי</b> <small>[גם כן]</small> ש<b>יצא ידי</b> חובת <b>ברכה ראשונה</b> משלוש ברכות המזון, אבל צריך לברך עוד שתי ברכוה אחרות.
על כך שואלים: <b>מאי קא משמע לן</b> <small>[מה השמיע לנו]</small> בכך? ומשיבים: <b>אף על גב</b> <small>[אף על פי]</small> ש<b>אמרה</b> לברכה זו <b>בלשון חול</b> ולא בלשון הקודש (עברית), יצא ידי חובתו.
ואולם גם דבר זה קשה שכן כבר <b>תנינא</b> <small>[שנינו]</small> דבר זה במשנה במסכת סוטה: <b>ואלו</b> הדברים ה<b>נאמרים בכל לשון</b> שהאדם האומרם יוכל להבינם: <b>פרשת</b> השבעתה של ה<b>סוטה,</b> ה<b>וידוי</b> על ה<b>מעשר</b> כאשר אומר בעל הבית שנתן את כל התרומות והמעשרות כראוי, <b>קריאת שמע, ותפלה, וברכת המזון.</b> ומאחר שמפורש שברכת המזון יכולה להיאמר בכל שפה, מה חידש איפוא רב? ומשיבים: <b>אצטריך</b> <small>[צריך]</small> שיאמר רב את פסקו לגבי בנימין הרועה, שכן <b>סלקא דעתך אמינא</b> <small>[היה עולה על דעתך לומר]</small> כי <b>הני מילי</b> <small>[דברים אלו],</small> ההיתר לברך בכל שפה, הוא דווקא כאשר המברך <b>אמרה</b> לברכה זו <b>בלשון חול, כי היכי דתקינו רבנן</b> <small>[כמו,</small> באותו נוסח <small>שתקנו חכמים]</small> <b>בלשון קדש, אבל</b> כאשר <b>לא אמרה</b> לברכה זו <b>בלשון חול כי היכי דתקינו רבנן</b> <small>[כמו שתקנו חכמים]</small> <b>בלשון קדש, אימא</b> <small>[הייתי אומר]</small> ש<b>לא</b> יצא ידי חובתו, על כן <b>קא משמע לן</b> <small>[השמיע לנו]</small> רב שבדיעבד לא רק השפה אינה מעכבת, אלא אף לא הנוסח.
<big>ג</big> עתה דנים <b>גופא</b> <small>[לגופם]</small> של הדברים שאמר רב שבכל ברכה צריכה להיות הזכרת שם ה', ולצורך זה מביאים את המחלוקת היסודית בענין זה. <b>אמר רב: כל ברכה שאין בה הזכרת השם</b> — <b>אינה</b> נחשבת ל<b>ברכה. ור' יוחנן אמר: כל ברכה שאין</b> מוזכרת <b>בה מלכות</b> ה' <b>אינה ברכה. אמר אביי: כוותיה</b> <small>[כשיטתו]</small> של <b>רב מסתברא</b> <small>[מסתבר]</small> לומר, <b>דתניא</b> <small>[ש</small>כן <small>שנינו</small> בתוספתא<small>]:</small> כאשר אומר אדם בוידוי המעשר <b>"לא עברתי ממצותיך ולא שכחתי"</b> (דברים כו, יג) כוונת הדברים: <b>"לא עברתי"</b> משמעו — לא נמנעתי <b>מלברכך, "ולא שכחתי"</b> — <b>מלהזכיר שמך</b> ה' <b>עליו. ואילו מלכות לא קתני</b> <small>[שנה],</small> שלא הזכירה הברייתא שיש גם להזכיר את מלכות ה'.
<b>ור' יוחנן תני</b> <small>[היה שונה]</small> את התוספתא בלשון אחרת: <b>"ולא שכחתי"</b> — <b>מלהזכיר שמך ומלכותך עליו,</b> ומלשון זו משמע שיש להזכיר בנוסח זה גם את מלכות ה'.
<big>ד משנה</big> <b>ועל</b> כל <b>דבר שאין גדולו מן הארץ אומר</b> האוכלו <b>"שהכל נהיה בדברו".</b> ו<b>על החומץ</b> (יין שהחמיץ והתקלקל) <b>ועל הנובלות</b> (תמרים שהתקלקלו), <b>ועל הגובאי</b> (חגבים, ארבה) <b>אומר "שהכל נהיה בדברו". ר' יהודה</b> חולק ו<b>אומר: כל שהוא מין קללה אין מברכין עליו</b> כלל אם אוכלו, וכל אלה אינם באים כשהשנים והזמנים כתיקנם, והריהם בכלל מין קללה.
בעיה אחרת היא מה לברך אם <b>היו לפניו מינין הרבה</b> לאכול, איזה מהם יש להקדים בברכה, <b>ר' יהודה אומר: אם יש ביניהן מין שבעה,</b> שהוא משבעת המינים שנשתבחה בהם ארץ ישראל — <b>עליו הוא</b> מקדים ו<b>מברך. וחכמים אומרים: מברך על איזה מהן שירצה.</b>
<big>ה גמרא</big> <b>תנו רבנן</b> <small>[שנו חכמים]:</small> <b>על דבר שאין גדולו מן הארץ, כגון בשר בהמות חיות ועופות ודגים אומר "שהכל נהיה בדברו",</b> וכן <b>על החלב ועל הביצים ועל הגבינה אומר "שהכל".</b> וכן לא רק על דברים שמקורם בבעלי חיים, אלא אף <b>על הפת שעפשה</b> (התעפשה), <b>ועל היין שהקרים</b> (החמיץ קצת), <b>ועל התבשיל שעבר צורתו</b> (התקלקל טעמו) <b>אומר "שהכל".</b> שמאחר שנתקלקלו במקצת, אין לברך עוד עליהם את ברכתם המיוחדת. וכן <b>על המלח ועל הזמית ועל כמהין ופטריות אומר "שהכל".</b> על כך שואלים: <b>למימרא</b> <small>[האם נאמר]</small> שה<b>כמהין ופטריות לאו</b> <small>[לא]</small> <b>גדולי קרקע נינהו</b> <small>[הם]?</small> <b>והתניא</b> <small>[והרי שנינו</small> בברייתא<small>]</small> <b>הנודר</b> שלא לאכול <b>מפירות הארץ</b> — <b>אסור</b> לו לאכול את כל ה<b>פירות הארץ, ו</b>אולם הוא <b>מותר בכמהין ופטריות.</b> אך <b>אם אמר "כל גדולי קרקע</b> אסורים <b>עלי"</b> — <b>אסור אף בכמהין ופטריות.</b> הרי שהפטריות נחשבים כגידולי קרקע!
<b>אמר אביי: מירבא רבו מארעא, מינקי לא ינקי מארעא</b> <small>[לגדול,</small> הם <small>גדלים מן הארץ,</small> ואולם <small>לינוק</small> הם לא<small> יונקים מן הארץ]</small>
על כך מקשים: וכי משום מה יהיה הבדל זה חשוב, <b>והא</b> <small>[והרי]</small> רק <b>"על דבר שאין גדולו מן הארץ" קתני</b> <small>[שנינו]</small> במפורש שברכתו "שהכל", ואף לדעת אביי פטריות גידולן מן הארץ! ומתרצים: <b>תני</b> <small>[שנה]</small> וגרוס בלשון זו: על דבר <b>שאינו יונק מן הארץ</b> אומר "שהכל", ולכן מברכים אף על הפטריות "שהכל".
<big>ו</big> שנינו במשנה ש<b>על הנובלות</b> מברכים "שהכל". ושואלים: <b>מאי</b> <small>[מה</small> הן<small>]</small> <b>נובלות?</b> ומשיבים שנחלקו בכך האמוראים <b>ר' זירא ור' אילעא. חד</b> <small>[אחד</small> מהם<small>]</small> <b>אמר</b> שהכוונה היא <b>בושלי כמרא</b> <small>[שרופי החמה],</small> תמרים שנתבשלו לפני זמנם בשל השרב. <b>וחד</b> <small>[ואחד</small> מהם<small>]</small> <b>אמר</b> שהם <b>תמרי דזיקא</b> <small>[תמרים של רוח],</small> שנפלו ברוח מן העץ.
<b>תנן</b> <small>[שנינו</small> במשנתנו<small>]</small> בהמשך הדברים ש<b>ר' יהודה</b> חולק ו<b>אומר</b> ש<b>כל</b> דבר <b>שהוא מין קללה אין מברכין עליו</b> אם אוכלו. ומעתה <b>בשלמא למאן דאמר בושלי כמרא</b> <small>[נניח ל</small>דעת <small>מי שאומר</small> שהם <small>שרופי חמה],</small> <b>היינו דקרי ליה</b> <small>[זהו</small> הטעם <small>ש</small>הוא <small>קורא להם]</small> <b>"מין קללה", אלא למאן דאמר תמרי דזיקא</b> <small>[ל</small>דעת <small>מי שאומר</small> כי הם <small>תמרים שהרוח משירה]</small> <b>מאי</b> <small>[מהו]</small> הטעם שדבר זה נקרא <b>מין קללה?</b> שהרי תמרים אלה שנפלו מן העץ בעצמם, אינם גרועים מתמרים אחרים!
ומתרצים: דברי ר' יהודה היו <b>אשארא</b> <small>[על השאר],</small> על החומץ והגובאי, אך לא על הנובלות.
<b>איכא דאמרי</b> <small>[יש אומרים]</small> קושיא מעין זו באופן אחר: <b>בשלמא למאן דאמר בושלי כמרא</b> <small>[נניח ל</small>דעת <small>מי שאומר</small> שהם <small>שרופי חמה],</small> <b>היינו דמברכינן עלייהו</b> <small>[זהו</small> הטעם <small>שמברכים אנו עליהם]</small> <b>"שהכל",</b> לפי שטיבם פחות. <b>אלא למאן דאמר תמרי דזיקא</b> <small>[ל</small>דעת <small>מי שאומר</small> כי הם <small>תמרים שהרוח משירה]</small> האם <b>"שהכל"</b> צריכים לברך עליהם? הלא <b>"בורא פרי העץ" מבעי ליה לברוכי</b> <small>[יש לו</small> לאוכל <small>לברך]</small> עליהם!
<b>אלא</b> יש להסיק כי <b>ב</b>פירוש <b>נובלות סתמא</b> <small>[סתם]</small> <b>כולי עלמא לא פליגי דבושלי כמרא נינהו</b> <small>[הכל אינם חלוקים ששרופי חמה הם],</small> <b>כי פליגי</b> <small>[כאשר</small> הם <small>חולקים]</small> הרי זה <b>ב</b>פירוש <b>נובלות תמרה. דתנן</b> <small>[ש</small>כן <small>שנינו</small> במשנה<small>]</small> בדיני דמאי: אף על פי שסתם פירות הבאים לידו של אדם מידי עם הארץ (דמאי) צריך לעשר אותם מחשש שמא לא עישר אותם עם הארץ, מכל מקום פירות מסויימים שהם פחותים בטיבם הריהם <b>הקלין שבדמאי</b> ואין צורך לעשרם. ואלו הם: <b>השיתין, והרימין, והעוזרדין, בנות שוח, ובנות שקמה, וגופנין, ונצפה, ונובלות תמרה.</b> בראשונה מפרשים מה הם האילנות שהוזכרו כאן.
ה<b>שיתין אמר רבה בר בר חנה</b> שכך <b>אמר ר' יוחנן</b> שהם <b>מין</b> ממיני ה<b>תאנים. רימין</b> — הם הפירות הנקראים <b>כנדי. העוזרדין</b> — הם הפירות הנקראים <b>טולשי. בנות שוח, אמר רבה בר בר חנה</b> שכך <b>אמר ר' יוחנן</b> שהם <b>תאיני חיורתא</b> <small>[תאנים לבנות].</small> <b>בנות שקמה. אמר רבה בר בר חנה</b> שכך <b>אמר ר' יוחנן</b> שהם <b>דובלי,</b> פירות עץ השקמה. <b>גופנין</b> — הם <b>שילהי גופני</b> <small>[סוף ענבי הגפן],</small> הענבים האחרונים הנשארים בדרך כלל בוסר. <b>נצפה</b> — הוא <b>פרחה,</b> פרי הצלף. ובפירוש <b>נובלות תמרה</b> נחלקו <b>ר' אילעא ור' זירא, חד</b> <small>[אחד</small> מהם<small>]</small> <b>אמר</b> שהכוונה היא <b>בושלי כמרא</b> <small>[שרופי החמה],</small> <b>וחד</b> <small>[ואחד</small> מהם<small>]</small> <b>אמר</b> שהם <b>תמרי דזיקא</b> <small>[תמרים של רוח].</small>
אף כאן מקשים: <b>בשלמא למאן דאמר בושלי כמרא</b> <small>[נניח ל</small>דעת <small>מי שאומר</small> שהם <small>שרופי החמה]</small> <b>היינו דקתני</b> <small>[זהו</small> הטעם <small>ששנינו]</small> שהם <b>הקלין שבדמאי,</b> כלומר, שרק <b>ספיקן</b> (אם לא היה ברור לו שנתעשרו) <b>הוא</b> ש<b>פטור</b> מלעשר שנית, <b>הא</b> <small>[הרי]</small> את <b>ודאן,</b> כשיודע הוא בוודאי שלא נתעשרו — <b>חייב</b> להפריש מהם מעשר. <b>אלא למאן דאמר</b> <small>[ל</small>דעת <small>מי שאומר]</small> כי <b>תמרי דזיקא</b> <small>[תמרים שהשירה אותם הרוח]</small> קשה: האם <b>ודאן</b> צריך להיות <b>חייב,</b> והרי <b>הפקרא נינהו</b> <small>[הפקר הם]</small> ואין מפרישים מעשר מדבר שהופקר!
ומשיבים: <b>הכא במאי עסקינן</b> <small>[כאן במה אנו עוסקים]</small> — במקרה המיוחד כשאסף אדם את התמרים הללו שהשירה הרוח ו<b>עשאן</b> ערמה אחת כעין <b>גורן.</b> ש<b>אמר ר' יצחק</b> שכך <b>אמר ר' יוחנן משום</b> (בשם) <b>ר' אליעזר בן יעקב:</b> אף מתנות העניים כגון <b>הלקט והשכחה והפאה</b> שהם פטורים מן המעשר, אם <b>עשאן</b> העני <b>גורן</b> — <b>הוקבעו</b> מדברי חכמים שתחול עליהם חובת <b>מעשר.</b> ובמקרה כזה רק הדמאי פטור מלעשרו.
<b>איכא דאמרי</b> <small>[יש שאומרים]</small> שהדיון היה בנושא זה:

Daf 41a

<b>בשלמא למאן דאמר</b> <small>[נניח ל</small>דעת <small>מי שאומר]</small> שנובלות תמרה הם <b>תמרי דזיקא</b> <small>[תמרים של</small> השרת הרוח], <b>היינו דהכא</b> <small>[זהו</small> הטעם <small>שכאן]</small> במשנה שלנו כשהמדובר בתמרים מקולקלים <b>קרי לה</b> <small>[</small>הוא <small>קורא להם]</small> <b>"נובלות" סתמא</b> <small>[סתם],</small> <b>והתם</b> <small>[ושם]</small> שהמדובר באלה שנשרו ברוח <b>קרי לה</b> <small>[קורא להם]</small> <b>"</b>נובלות תמרה", <b>אלא למאן דאמר</b> <small>[ל</small>דעת <small>מי שאומר]</small> שגם נובלות תמרה הם <b>בושלי כמרא</b> <small>[</small>תמרים <small>שרופי שרב],</small> <b>ניתני אידי ואידי</b> <small>[ישנה</small> אם כן <small>בזה ובזה]</small> <b>"נובלות תמרה", או אידי ואידי</b> <small>[בזה ובזה]</small> <b>"נובלות" סתמא</b> <small>[סתם],</small> ומאחר ונשתנה הלשון נראה שהם דברים נבדלים. לשאלה זו לא נמצאה תשובה, ומעירים כי אכן לדעה זו <b>קשיא</b> <small>[קשה].</small>
<big>א</big> במשנה הובאה מחלוקת כיצד מברכים כש<b>היו לפניו מינין הרבה</b> העומדים לאכילה, שלדעת ר' יהודה אם יש ביניהם אחד משבעת המינים שנשתבחה בהם ארץ ישראל — מברך עליו. ולדעת חכמים מברך על איזה מהם שירצה. <b>אמר עולא: מחלוקת</b> זו דווקא <b>בשברכותיהן</b> של כל מיני המאכל הנמצאים לפניו <b>שוות,</b> שבכגון זה <b>ר' יהודה סבר</b> <small>[סבור]</small> שעל פרי שהוא מ<b>מין שבעה עדיף</b> ולכך ראוי להקדימו בברכה, <b>ורבנן סברי</b> <small>[וחכמים סבורים]</small> כי על <b>מין</b> ה<b>חביב</b> עליו <b>עדיף</b> להקדים ולברך. <b>אבל </b>כאשר <b>אין ברכותיהן שוות</b> — <b>דברי הכל מברך על זה,</b> על אחד מהם, <b>וחוזר</b> אחר כך <b>ומברך על זה,</b> שמברך על כל מין לחוד בברכתו.
על כך <b>מיתיבי</b> <small>[מקשים]</small> ממה ששנינו בברייתא: מי ש<b>היו לפניו צנון וזית</b> — <b>מברך על הצנון ופוטר</b> בברכה זו אף <b>את הזית,</b> ואף שאין ברכותיהם שוות! ומתרצים: <b>הכא במאי עסקינן</b> <small>[כאן במה אנו עוסקים]</small> — <b>כשהצנון עקר</b> עבור אותו אדם בסעודה זו, והזית בא רק כדי להפיג את טעם הצנון, ולכן מברך על הצנון.
ומוסיפים לשאול: <b>אי הכי, אימא סיפא</b> <small>[אם כן, אמור</small> את <small>סוף</small> הברייתא<small>]</small> ששנינו שם ש<b>ר' יהודה אומר: מברך על הזית,</b> מפני <b>שהזית ממין שבעה.</b> וכי <b>לית ליה</b> <small>[אין לו</small> <b>לר' יהודה</b>, אינו מסכים<small>]</small> <b>הא דתנן</b> <small>[</small>כלל <small>זה ששנינו</small> במשנה<small>]:</small> <b>כל שהוא עיקר</b> המזון באותה סעודה <b>ועמו</b> באה <b>טפלה,</b> מין מאכל הנחשב כטפל באותה סעודה — <b>מברך על העיקר ופוטר</b> בברכה זו אף <b>את הטפלה. וכי תימא</b> <small>[ואם תאמר]:</small> <b>הכי נמי דלית ליה</b> <small>[כך</small> הוא <small>גם כן שאין לו,</small> אינו סבור<small>]</small> שהעיקר פוטר את הטפלה, <b>והתניא</b> <small>[והרי שנינו</small> ברייתא<small>]</small> מפורשת: <b>ר' יהודה אומר: אם מחמת</b> (בגלל) <b>הצנון בא הזית</b> — <b>מברך על הצנון ופוטר את הזית.</b> ואם כן ודאי שהמחלוקת אם לברך על הצנון או על הזית הריהי כשהצנון איננו עיקר, והיא לכאורה סתירה לדברי עולא.
ומשיבים: <b>לעולם ב</b>שה<b>צנון עיקר</b> באותה סעודה <b>עסקינן</b> <small>[אנו עוסקים],</small> <b>וכי פליגי</b> <small>[וכאשר נחלקו]</small> <b>ר' יהודה ורבנן</b> <small>[וחכמים]</small> — <b>במילתא אחריתי פליגי</b> <small>[בדבר אחר</small> הם <small>חולקים],</small> <b>וחסורי מחסרא, והכי קתני</b> <small>[וחסור חסרה</small> ברייתא זו, <small>וכך</small> צריכה היא להיות <small>שנויה]:</small> <b>היו לפניו צנון וזית</b> — <b>מברך על הצנון ופוטר את הזית. במה דברים אמורים</b> — דווקא <b>כשהצנון עיקר, אבל</b> כאשר <b>אין הצנון עיקר</b> — <b>דברי הכל מברך על זה וחוזר ומברך על זה.</b> אבל אם אינו עיקר — מברך על כל אחד לחוד. <b>ושני מינין בעלמא</b> <small>[סתם]</small> <b>שברכותיהן שוות</b> — <b>מברך על איזה מהן שירצה. ר' יהודה אומר: מברך על הזית,</b> מפני <b>שהזית ממין שבעה.</b>
<big>ב</big> בענין זה עצמו <b>פליגי</b> <small>[נחלקו]</small> <b>בה ר' אמי ור' יצחק נפחא. חד</b> <small>[אחד</small> מהם<small>]</small> <b>אמר</b> שה<b>מחלוקת</b> היא <b>בשברכותיהן שוות,</b> ש<b>ר' יהודה סבר</b> <small>[סבור]</small> ש<b>מין שבעה עדיף</b> ולכך ראוי להקדימו בברכה. <b>ורבנן סברי</b> <small>[וחכמים סבורים]</small> כי <b>מין חביב עדיף</b> ולפיכך אותו ראוי להקדים בברכה. <b>אבל בשאין ברכותיהן שוות</b> — <b>דברי הכל מברך על זה וחוזר ומברך על זה. וחד</b> <small>[ואחד</small> מהם<small>]</small> <b>אמר</b> ש<b>אף בשאין ברכותיהן שוות נמי</b> <small>[גם כן]</small> היא <b>מחלוקת.</b>
על כך דנים: <b>בשלמא למאן דאמר</b> <small>[נניח ל</small>דעת <small>מי שאומר]</small> כי <b>בשברכותיהן שוות מחלוקת</b> — <b>שפיר</b> <small>[יפה],</small> <b>אלא למאן דאמר</b> <small>[ל</small>דעת <small>מי שאומר]</small> כי <b>בשאין ברכותיהן שוות מחלוקת,</b> אם כן <b>במאי פליגי</b> <small>[במה</small> הם <small>חולקים],</small> והרי בכל אופן יש לברך שתי ברכות! <b>אמר ר' ירמיה:</b> מחלוקת זו היא לענין איזו מהן <b>להקדים.</b>
וכעין מה ש<b>אמר רב יוסף ואיתימא</b> <small>[ויש אומרים]</small> שאמר זאת <b>ר' יצחק: כל המוקדם בפסוק זה</b> המדבר בשבח ארץ ישראל וייאמר להלן, <b>מוקדם לברכה, שנאמר: "ארץ חטה ושערה וגפן ותאנה ורמון ארץ זית שמן ודבש"</b> (דברים ח, ח), שכיון שהקדימו הכתוב ודאי הדבר מוכיח על חשיבותו היתירה, ולכך יש להקדימו בברכה.
<big>ג</big> ומעירים: <b>ופליגא</b> <small>[וחלוקה],</small> שמועה זו על שיטת <b>ר' חנן.</b> ש<b>אמר ר' חנן: כל הפסוק כולו ל</b>ענין שיעורין להלכות רבות בתורה <b>נאמר.</b>
<b>"חטה"</b> נאמרה כשיעור לענין שיעור הזמן בו חלה טומאת בית על אדם. <b>דתנן</b> <small>[ש</small>כן <small>שנינו</small> במשנה<small>]:</small> <b>הנכנס לבית המנוגע</b> בצרעת הבית (עיין ויקרא יד, לג–נג) <b>וכליו</b> (בגדיו) מונחים <b>על כתפיו, וסנדליו וטבעותיו בידיו</b> — <b>הוא והן,</b> החפצים והבגדים <b>טמאין מיד.</b> אך כאשר <b>היה לבוש כליו, וסנדליו ברגליו, וטבעותיו באצבעותיו</b> — <b>הוא טמא מיד</b> עם כניסתו לבית, <b>ו</b>אולם <b>הן,</b> הכלים <b>טהורין עד שישהה</b> בבית <b>בכדי</b> שיעור זמן <b>אכילת פרס</b> (חצי ככר), ודווקא חצי ככר העשויה מ<b>פת חטין ולא פת שעורין.</b> ולגבי מהירות האכילה, הרי החשבון הוא באדם ה<b>מיסב ואוכלן</b> לאותו לחם <b>בלפתן.</b> הרי שיעור הנקבע על פי מאכל חיטה.
<b>"שערה"</b> נאמרה אף היא לענין שיעור, <b>דתנן</b> <small>[ש</small>כן <small>שנינו</small> במשנה<small>]:</small> <b>עצם</b> שגודלה <b>כשעורה</b> מן המת <b>מטמא במגע</b> (של הנוגע בה) או <b>במשא</b> (של הנושא אותה) כנוגע במת עצמו, <b>ו</b>אולם <b>אינו מטמא באהל.</b> שבית שהיא מצויה בו, אינו נטמא בגללה.
שיעור הלכתי הנקבע על פי הנאמר בכתוב <b>"גפן"</b> הוא <b>כדי</b> שיעור <b>רביעית יין,</b> שזהו השיעור שעליו מתחייב ה<b>נזיר</b> כאשר הוא שותה יין. אבל לא יין בכמות של רביעית מים, השונה קצת בשיעורה. <b>"תאנה"</b> בא להשמיענו בסיס השיעור של <b>כגרוגרת</b> (תאנה מיובשת) אשר היא כרגיל היחידה הקטנה ביותר של דברי אוכל <b>ל</b>ענין <b>הוצאת שבת,</b> שאסור להוציא מרשות לרשות ביום השבת. <b>"רמון"</b> אף הוא בא להשמיענו שיעור, <b>כדתנן</b> <small>[כפי ששנינו</small> במשנה<small>]:</small> <b>כל כלי בעלי בתים</b> (של אנשים סתם), אם ניקבו, הריהם יוצאים מכלל שימוש ככלים, ולכן אין טומאה חלה עליהם עוד,

Daf 41b

ו<b>שיעורן,</b> כלומר, שיעור נקיבתם של כלים אלה הריהו <b>כרמונים,</b> שכל עוד שיעור הנקב קטן מזה עדיין משתמשים בהם, ונחשבים הם ככלים.
ועל הכתוב <b>"ארץ זית שמן" אמר ר' יוסי בר' חנינא,</b> יש לדרוש פסוק זה כך: <b>ארץ שכל שיעוריה כזיתים.</b> על כך תוהים: <b>כל שיעוריה סלקא דעתך</b> <small>[עולה על דעתך]</small> לומר?! <b>והא איכא הנך דאמרן</b> <small>[והרי יש אותם שאמרנו]</small> שאין שיעורם כזית! אלא יש לתקן: <b>ארץ שרוב שיעוריה כזיתים,</b> שהשיעור כזית הוא שיעור מפתח בהלכות רבות.
וה<b>"דבש"</b> שבכתוב שהוא דבש תמרים, אף הוא מרמז לשיעור, ששיעור <b>ככותבת</b> (תמר) <b>הגסה</b> (גדולה), הוא שיעור איסור אכילה <b>ביום הכפורים</b> מדברי תורה. ושואלים: <b>ואידך</b> <small>[והאחר]</small> שדרש את הפסוק שלמד מן הפסוק דיני קדימה בברכות, מה יאמר על מדרש זה? ומשיבים: <b>הני</b> <small>[אלו]</small> ה<b>שיעורין בהדיא מי כתיבי</b> <small>[האם</small> הם <small>כתובים במפורש]?</small> <b>אלא</b> שיעורים אלו נקבעו <b>מדרבנן, וקרא אסמכתא בעלמא</b> <small>[מדברי סופרים, והפסוק</small> הוא <small>סמך,</small> רמז <small>בלבד].</small>
<big>א</big> ובדיני קדימה בברכות מסופר: <b>רב חסדא ורב המנונא הוו יתבי בסעודתא</b> <small>[היו יושבים בסעודה].</small> <b>אייתו לקמייהו תמרי ורמוני</b> <small>[הביאו לפניהם תמרים ורימונים],</small> <b>שקל</b> <small>[נטל]</small> <b>רב המנונא, בריך אתמרי ברישא</b> <small>[</small>ו<small>ברך על התמרים בראש].</small> <b>אמר ליה</b> <small>[לו]</small> <b>רב חסדא:</b> וכי <b>לא סבירא ליה מר להא</b> <small>[סבור הוא אדוני ל</small>הלכה <small>זו]</small> ש<b>אמר רב יוסף, ואיתימא</b> <small>[ויש אומרים]</small> שאמר זאת <b>ר' יצחק</b> ש<b>כל המוקדם בפסוק זה קודם לברכה?</b> והרי הרימון מוזכר קודם לתמר!
<b>אמר ליה</b> <small>[לו]</small> רב המנונא: <b>זה</b> (התמר) <b>שני ל</b>מלה <b>"ארץ"</b> (שהוא מופיע בפסוק "ארץ זית שמן ודבש") מיד אחרי הזית, <b>וזה,</b> הרימון, הוא רק <b>חמישי</b> אחר הזכרת <b>"ארץ". אמר ליה</b> <small>[לו]</small> רב חסדא לרב המנונא בהתפעלות: <b>מאן יהיב לן נגרי דפרזלא ונשמעינך</b> <small>[מי יתן לנו רגלי ברזל ונשמש אותך],</small> ונוכל לשמוע מפיך דברים חדשים בכל עת.
<big>ב</big> <b>איתמר</b> <small>[נאמר]:</small> אם <b>הביאו לפניהם,</b> לפני היושבים בסעודה, <b>תאנים וענבים בתוך הסעודה</b> מה דינם לענין ברכה? <b>אמר רב הונא: טעונים</b> הם <b>ברכה לפניהם ו</b>אולם <b>אין טעונים ברכה לאחריהם,</b> מפני שברכת המזון פוטרת אף אותם. <b>וכן אמר</b> גם <b>רב נחמן</b> ש<b>טעונים ברכה לפניהם ואין טעונים ברכה לאחריהם. ו</b>אילו <b>רב ששת אמר:</b> אותם פירות <b>טעונין ברכה בין לפניהם בין לאחריהם</b> אף בתוך הסעודה. <b>ש</b>לדעתו <b>אין לך דבר שטעון ברכה לפניו ואין</b> הוא <b>טעון ברכה לאחריו,</b> שברכת המזון שעל הלחם פוטרת דברים שבתוך הסעודה <b>אלא פת הבאה בכסנין</b> (מאפה ממותק ומתובל) <b>בלבד,</b> שאף הוא בכלל לחם. <b>ופליגא</b> <small>[וחלוקה]</small> גם דעת רב הונא וגם דעת רב ששת מדברי <b>ר' חייא.</b> ש<b>אמר ר' חייא:</b> ה<b>פת פוטרת כל מיני מאכל</b> שהוא אוכל אחריה, <b>ויין פוטר כל מיני משקים</b> שהוא שותה אחריו, ואין צריך לברך עליהם לא לפניהם ולא לאחריהם.
כדי לסכם את הדברים <b>אמר רב פפא: הלכתא</b> <small>[הלכה]</small> היא ש<b>דברים הבאים מחמת הסעודה, בתוך הסעודה,</b> כלומר, שהם חלק מן הארוחה עצמה וצמודים ללחם הנאכל בארוחה זו — <b>אין טעונים ברכה לא לפניהם ולא לאחריהם,</b> לפי שהם נחשבים טפלים ללחם. <b>ו</b>דברים הבאים <b>שלא מחמת הסעודה,</b> אם הובאו לו <b>בתוך הסעודה,</b> כגון מיני פירות — הריהם <b>טעונים ברכה לפניהם ואין טעונים ברכה לאחריהם.</b> הביאם <b>לאחר הסעודה</b> — <b>טעונים ברכה, בין לפניהם בין לאחריהם.</b>
<big>ג</big> ומסופר כי <b>שאלו את בן זומא: מפני מה אמרו</b> חכמים כי <b>דברים הבאים מחמת הסעודה בתוך הסעודה אינם טעונים ברכה לא לפניהם ולא לאחריהם? אמר להם: הואיל ופת</b> הלחם <b>פוטרתן.</b> ושואלים: <b>אי הכי</b> <small>[אם כך],</small> ה<b>יין נמי נפטריה</b> <small>[גם כן תפטור אותו]</small> ה<b>פת!</b> ואנו יודעים שעל היין יש לברך לחוד. ומשיבים: <b>שאני</b> <small>[שונה]</small> ה<b>יין</b>

Daf 42a

שהוא <b>גורם ברכה לעצמו</b> הואיל והוא חשוב כל כך שמצרפים אליו ברכות אחרות, כגון בקידוש, הבדלה וכדומה, לכן אינו בטל לגבי הפת.
<big>א</big> מתוך שהוזכר אחד ממיני העוגות (פת הבאה בכיסנין) מסופר כי <b>רב הונא אכל תליסר ריפתי</b> <small>[שלושה עשר לחמים,</small> עוגות<small>]</small> <b>בני תלתא תלתא בקבא</b> <small>[שלושה שלושה בקב]</small> <b>ולא בריך</b> <small>[ברך]</small> ברכת המזון, משום שאין זה לחם ממש. <b>אמר ליה</b> <small>[לו]</small> <b>רב נחמן: עדי כפנא</b> <small>[זהו רעב]!</small> כלומר, אין אדם כרגיל אוכל כמות כזו של עוגות כקינוח סעודה בלבד. <b>אלא כל שאחרים קובעים עליו סעודה</b> מפני שהוא מרובה בכמותו עד כדי להשביע, <b>צריך לברך</b> עליו ברכת המזון.
ועוד מסופר: <b>רב יהודה הוה עסיק ליה לבריה</b> <small>[היה עוסק לו לבנו]</small> לסייע בהכנות לחתונתו, עם <b>בי</b> <small>[</small>בני <small>בית,</small> משפחת<small>]</small> <b>רב יהודה בר חביבא. אייתו לקמייהו</b> <small>[הביאו לפניהם]</small> <b>פת הבאה בכסנין. כי אתא, שמעינהו דקא מברכי</b> <small>[כאשר בא, שמע אותם שהם מברכים]</small> <b>"המוציא". אמר להו</b> <small>[להם]:</small> <b>מאי</b> <small>[מהו]</small> קול <b>"צי" "צי" דקא שמענא</b> <small>[שאני שומע]?</small> <b>דילמא</b> <small>[שמא]</small> <b>"המוציא לחם מן הארץ" קא מברכיתו</b> <small>[אתם מברכים]?</small> <b>אמרי ליה</b> <small>[אמרו לו]:</small> <b>אין</b> <small>[כן],</small> כך אכן עשינו. <b>דתניא</b> <small>[ש</small>כן <small>שנינו</small> בברייתא<small>],</small> <b>ר' מונא אמר משום</b> (בשם) <b>ר' יהודה: פת הבאה בכסנין מברכין עליה "המוציא". ואמר שמואל: הלכה כר' מונא.</b>
<b>אמר להו</b> <small>[להם]</small> רב יהודה: טעות היתה בידכם, <b>אין הלכה כר' מונא אתמר</b> <small>[נאמר]</small> בשמו של שמואל. <b>אמרי ליה</b> <small>[אמרו לו]:</small> <b>והא מר</b> <small>[והרי אדוני]</small> <b>הוא</b> ש<b>אמר משמיה</b> <small>[משמו]</small> של <b>שמואל</b> ש<b>לחמניות מערבין בהן</b> עירוב חצרות ועירוב תבשילין כמו בלחם, <b>ו</b>אף <b>מברכין עליהן "המוציא",</b> ובמה עדיפות אותן לחמניות שאף הן מין עוגות מפת הבאה בכיסנין? ענה להם: <b>שאני התם</b> <small>[שונה שם]</small> ש<b>קבע סעודתיה עלייהו</b> <small>[סעודתו עליהם],</small> <b>אבל היכא</b> <small>[היכן]</small> ש<b>לא קבע סעודתיה עלייהו</b> <small>[סעודתו עליהם]</small> — <b>לא</b> מברך עליהם "המוציא".
<big>ב</big> מסופר: <b>רב פפא איקלע לבי</b> <small>[הזדמן לבית]</small> <b>רב הונא בריה</b> <small>[בנו]</small> של <b>רב נתן. בתר דגמר סעודתייהו אייתו לקמייהו מידי למיכל</b> <small>[לאחר שגמרו סעודתם הביאו לפניהם דבר לאכול]</small> <b>שקל</b> <small>[לקח]</small> <b>רב פפא וקא אכיל</b> <small>[ואכל]</small> ולא ברך לפני תוספת זו. <b>אמרו ליה</b> <small>[לו]:</small> וכי <b>לא סבר לה מר</b> <small>[אין אדוני סבור]</small> כי אם <b>גמר</b> סעודתו <b>אסור</b> שוב <b>מלאכול</b> עוד עד שיברך שנית? <b>אמר להו</b> <small>[להם]:</small> <b>"סלק" אתמר</b> <small>[נאמר],</small> וכך יש לגרוס. ומשמעות גירסה זו, שאם סילק את המזון הנותר לאחר האכילה מעל שולחנו — רק אז אסור לו להמשיך בארוחה.
ומעין זה מסופר: <b>רבא ור' זירא איקלעו לבי ריש גלותא</b> <small>[הזדמנו לבית ראש הגולה].</small> <b>לבתר דסליקו תכא מקמייהו שדרו להו ריסתנא מבי ריש גלותא</b> <small>[לאחר שסלקו את השולחן מלפניהם,</small> בגמר סעודתם, <small>שלחו להם מנה מבית ראש הגולה].</small> <b>רבא אכיל</b> <small>[אכל]</small> <b>ור' זירא לא אכיל</b> <small>[אכל].</small> <b>אמר ליה</b> <small>[לו]</small> ר' זירא לרבא: וכי <b>לא סבר לה מר</b> <small>[אין אדוני סבור]</small> כפי ששנינו שאם כבר <b>סלק</b> שולחנו <b>אסור מלאכול</b> עד שיברך בשנית? <b>אמר ליה</b> <small>[לו]</small> רבא: <b>אנן אתכא דריש גלותא סמכינן</b> <small>[אנחנו על שולחנו של ראש הגולה אנו סמוכים],</small> וכל עוד לא גמר הוא את סעודתו, הרי אף אורחיו נחשבים כממשיכים עוד בסעודתם.
<big>ג</big> <b>אמר רב: הרגיל בשמן</b> מבושם למשוח ידיו בו לאחר סעודה — <b>שמן מעכבו,</b> וכל עוד לא משח ידיו בשמן אין זה נחשב כגמר סעודתו. וכן מסופר ש<b>אמר רב אשי: כי הוינן בי</b> <small>[כאשר היינו בבית]</small> <b>רב כהנא, אמר לן</b> <small>[לנו]:</small> <b>כגון אנן דרגילינן במשחא</b> <small>[אנו שאנו רגילים בשמן]</small> — <b>משחא מעכבא לן</b> <small>[שמן מעכב עבורנו].</small> ואולם מסכמים: <b>ולית הלכתא</b> <small>[ואין הלכה]</small> <b>ככל הני שמעתתא</b> <small>[האמרות הללו],</small> ואין גמר הסעודה תלוי באותם דברים, <b>אלא כי הא</b> <small>[כמו</small> הלכה <small>זו]</small> שקבע <b>ר' חייא בר אשי</b> ש<b>אמר</b> בשם <b>רב: שלש תכיפות הן,</b> כלומר, שלושה דברים הבאים תכופים זה אחרי זה מיד: <b>תכף לסמיכה</b> של הידים על הקרבן צריכה להיות ה<b>שחיטה, תכף ל</b>ברכת <b>גאולה</b> שאחר קריאת שמע צריכה להיות ה<b>תפלה,</b> ו<b>תכף לנטילת ידים</b> במים אחרונים צריכה להיות <b>ברכה</b> (ברכת המזון)
<b>אמר אביי:</b> באותו סגנון <b>אף אנו נאמר: תכף לתלמידי חכמים ברכה.</b> שמיד כשתלמיד חכם נמצא בבית — שורה בו הברכה. וראיה לדבר ממה <b>שנאמר</b> בדברי לבן ליעקב: <b>"ויברכני ה' בגללך"</b> (בראשית ל, כז). <b>איבעית אימא, מהכא</b> <small>[אם תרצה אמור</small> ראיה אחרת, <small>מכאן]</small> <b>שנאמר "</b>ויהי מאז הפקיד אותו בביתו ועל כל אשר יש לו <b>ויברך ה' את בית המצרי בגלל יוסף"</b> (בראשית לט, ה).
<big>ד משנה</big> במשנה זו מבואר באלו מקרים ובאלו נסיבות פוטרות ברכות על מאכלים מסויימים את שאר המאכלים באותה סעודה. <b>ברך על היין שלפני המזון</b> (הסעודה) — <b>פטר</b> בברכה זו <b>את היין שלאחר המזון.</b> וכן אם <b>ברך על הפרפרת</b> (מיני לחם מתובלים וכדומה) <b>שלפני המזון</b> — <b>פטר</b> בברכה זו <b>את הפרפרת שלאחר המזון. ברך על הפת</b> (לחם) — <b>פטר</b> בברכה זו <b>את הפרפרת</b> לפי שהיא נחשבת כטפלה לו. ולעומת זאת אם בירך <b>על הפרפרת</b> — <b>לא פטר</b> בכך <b>את הפת. בית שמאי אומרים: אף לא</b> פוטר בכך <b>מעשה קדרה,</b> התבשילים שבתוך הסעודה.
ודין נוסף הנדון במשנה: <b>היו יושבין</b> כמה אנשים לאכול בלי לקבוע סעודה משותפת — <b>כל אחד</b> מהם <b>מברך לעצמו. הסבו</b> לאכול על גבי מיטות, שאז נחשבת זו לסעודת קבע משותפת — <b>אחד מברך לכולן,</b> עבור כולם.

Daf 42b

ודין נוסף: <b>בא להם יין בתוך המזון</b> — <b>כל אחד ואחד</b> מן המסובים <b>מברך</b> עליו <b>לעצמו.</b> ואם בא להם היין <b>אחר המזון</b> — <b>אחד מברך לכולם. והוא,</b> המברך על היין שלאחר המזון — הוא ה<b>אומר</b> ברכה גם <b>על המוגמר</b> (מיני בשמים וקטורת שהיו מביאים למקום הסעודה), <b>ואף על פי שאין מביאין את המוגמר אלא לאחר סעודה.</b>
<big>א גמרא</big> על דברי המשנה שיין שלפני המזון פוטר את היין שלאחר המזון <b>אמר רבה בר בר חנה</b> שכך <b>אמר ר' יוחנן: לא שנו</b> הלכה זו <b>אלא בשבתות וימים טובים, הואיל ו</b>יש פנאי להמשיך ולשתות יין <b>אדם קובע סעודתו על היין. אבל בשאר ימות השנה,</b> אדם השותה יין בסעודתו <b>מברך על כל כוס וכוס</b> משום שאינו מתכוון מתחילה לשתות הרבה.
ואכן <b>אתמר נמי</b> <small>[נאמר גם כן]:</small> ש<b>אמר רבה בר מרי</b> שכך <b>אמר ר' יהושע בן לוי: לא שנו</b> כן במשנה <b>אלא בשבתות וימים טובים, ובשעה שאדם יוצא</b> עייף <b>מבית המרחץ,</b> ורצונו לאכול ולנוח, <b>ובשעת הקזת דם,</b> כלומר, לאחר הקזת דם <b>הואיל ואדם קובע סעודתו על היין</b> שרגילים לשתות אז יין רב. <b>אבל בשאר ימות השנה</b> — <b>מברך על כל כוס וכוס</b> לעצמה.
ומסופר ש<b>רבה בר מרי איקלע לבי</b> <small>[הזדמן לבית]</small> <b>רבא ב</b>יום <b>חול, חזייה דבריך</b> <small>[ראהו שבירך]</small> על היין <b>לפני המזון, והדר בריך</b> <small>[וחזר ובירך]</small> על היין ש<b>לאחר המזון. אמר ליה</b> <small>[לו]:</small> <b>יישר</b> (יפה עשית). <b>וכן אמר ר' יהושע בן לוי</b> במקרה דומה שכך יש לנהוג.
ומסופר עוד: <b>רב יצחק בר יוסף איקלע לבי</b> <small>[הזדמן לבית]</small> <b>אביי ביום טוב. חזייה דבריך אכל כסא וכסא</b> <small>[ראהו ש</small>הוא <small>מברך על כל כוס וכוס]</small> של יין. <b>אמר ליה</b> <small>[לו]</small> רב יצחק: וכי <b>לא סבר לה מר להא</b> <small>[אין אדוני סבור</small> כהלכה <small>זו]</small> שאמר <b>ר' יהושע בן לוי</b> שדי בברכה אחת?! <b>אמר ליה</b> <small>[לו]</small> אביי: <b>נמלך אנא</b> <small>[אני],</small> כלומר, אני לא התכוונתי להאריך בסעודה על היין. ולכן על כל כוס וכוס שאני שותה אני מחליט לחוד אם רצוני לשתותה, ולכן בכגון זה אף לשיטת ר' יהושע בן לוי יש לברך על כל אחת לעצמה.
<big>ב</big> <b>איבעיא להו</b> <small>[נשאלה להם]</small> לתלמידי הישיבה שאלה זו: אם <b>בא להם</b> לסועדים <b>יין בתוך המזון</b> (הסעודה) <b>מהו</b> הדין לענין <b>שיפטור את היין שלאחר המזון</b> מברכה. וצדדי הבעיה: <b>אם תימצי</b> <small>[תרצה]</small> <b>לומר</b> ולהעלות את האפשרות כי כאשר <b>ברך על היין שלפני המזון</b> הריהו <b>פוטר</b> בכך <b>את היין שלאחר המזון,</b> טעמו <b>משום</b> ש<b>זה לשתות וזה לשתות,</b> כלומר, שתיית יין זו היא להנאת השתיה עצמה, <b>אבל הכא</b> <small>[כאן],</small> שזה, היין שלאחר המזון נועד <b>לשתות, וזה,</b> היין שבתוך המזון נועד <b>לשרות</b> את המזון ולסייע באכילה — <b>לא</b> ייחשבו שתי שתיות אלה כדבר אחד? <b>או דילמא לא שנא</b> <small>[שמא אינו שונה],</small> וכל שתיית יין אחת היא.
ובכך נחלקו הדעות, <b>רב אמר: פוטר, ורב כהנא אמר: אינו פוטר. רב נחמן אמר: פוטר, ורב ששת אמר: אינו פוטר. רב הונא ורב יהודה וכל תלמידי</b> הישיבה של <b>רב אמרי</b> <small>[אמרו]:</small> <b>אינו פוטר. איתיביה</b> <small>[הקשה לו]</small> <b>רבא לרב נחמן</b> ממה ששנינו במשנתנו: <b>בא להם יין בתוך המזון</b> — <b>כל אחד ואחד מברך לעצמו.</b> בא להם יין <b>לאחר המזון</b> — <b>אחד מברך לכולם.</b> ומכאן אפשר להסיק שאף על פי שבא להם יין בתוך המזון וברכו עליו — יש לחזור ולברך גם לאחר המזון! <b>אמר ליה</b> <small>[לו]</small> רב נחמן: <b>הכי קאמר</b> <small>[כך אמר],</small> כך היא משמעות הדברים: המשנה אינה דנה במקרה אחד רצוף, אלא בשני מקרים שאינם קשורים זה בזה, והדין השני מדבר באופן אחר, ש<b>אם לא בא להם יין בתוך המזון אלא לאחר המזון,</b> בכגון זה <b>אחד מברך לכולם.</b>
<big>ג</big> שנינו במשנה שאם <b>ברך על הפת, פטר</b> בכך אף <b>את הפרפרת</b> ואינו צריך לברך עליה בנפרד. אך אם ברך <b>על הפרפרת, לא פטר</b> בכך <b>את הפת.</b> ו<b>בית שמאי אומרים</b> שבכך אינו פוטר <b>אף לא מעשה קדרה,</b> התבשילים הבאים בסעודה.
על כך <b>איבעיא להו</b> <small>[נשאלה להם]</small> לבני הישיבה שאלה זו: האם <b>בית שמאי ארישא פליגי</b> <small>[על ההתחלה</small> הם <small>חולקים],</small> <b>או דילמא אסיפא פליגי</b> <small>[שמא על הסוף</small> הם <small>חולקים]?</small> שאפשר לפרש בשתי הצורות: אפשר להבין <b>דקאמר</b> <small>[שאומר],</small> כך דעתו של ה<b>תנא קמא</b> <small>[הראשון]</small> במשנה שאם <b>ברך על הפת</b> — <b>פטר</b> בכך <b>את הפרפרת, וכל שכן</b> שפוטר <b>מעשה קדרה. ואתי</b> <small>[ובאים]</small> <b>בית שמאי למימר</b> <small>[לומר]</small> כי <b>לא מיבעיא</b> <small>[נצרכה]</small> לגבי <b>פרפרת</b> ש<b>לא פטרה להו</b> <small>[פוטרת אותה]</small> הברכה על ה<b>פת, אלא אפילו</b> את <b>מעשה קדרה נמי</b> <small>[גם כן]</small> <b>לא פטרה</b> <small>[פוטרת]</small> ברכת הפת. <b>או דילמא אסיפא פליגי</b> <small>[שמא על הסוף</small> הם <small>חולקים],</small> <b>דקתני</b> <small>[ששנינו]:</small> אם <b>ברך על הפרפרת</b> — <b>לא פטר</b> בברכה זו <b>את הפת.</b> וכך יש להבין: דווקא את ה<b>פת הוא שלא פטר</b> הפרפרת, <b>אבל מעשה קדרה</b> — <b>פטר. ואתו</b> <small>[ובאו]</small> <b>בית שמאי למימר</b> <small>[לומר]</small> ש<b>אפילו מעשה קדרה נמי</b> <small>[גם כן]</small> <b>לא פטר</b> בכך מברכה.
בעיה זו לא נפתרה, ולכן <b>תיקו</b> <small>[תעמוד]</small> במקומה.
<big>ד</big> שנינו במשנה שאם <b>היו יושבין</b> הסועדים בלי לקבוע סעודה משותפת — <b>כל אחד ואחד</b> מברך לעצמו, ואם הסבו מראש לסעודה משותפת — אחד מברך לכולם. ומדייקים: דווקא כאשר <b>הסבו</b> כאחד — <b>אין</b> <small>[כן],</small> נחשב הדבר לסעודת קבע, אבל כאשר <b>לא הסבו</b> — <b>לא. ורמינהו</b> <small>[ומשליכים],</small> מראים סתירה לדבר ממה ששנינו במקור אחר: <b>עשרה שהיו הולכים בדרך אף על פי שכולם אוכלים מככר אחד</b> — <b>כל אחד ואחד מברך לעצמו. ישבו לאכול, אף על פי שכל אחד ואחד אוכל מככרו</b> שלו — <b>אחד מברך לכולם,</b> שכן זו נחשבת כסעודה משותפת. מכל מקום <b>קתני</b> <small>[שנינו]</small> לשון <b>"ישבו</b> לאכול <b>"</b>ומשמע: <b>אף על פי שלא הסבו,</b> ומכאן שעצם הישיבה לאכול הריהי כקביעת סעודה בלי קשר להיות מסובים!
<b>אמר רב נחמן בר יצחק:</b> מה שאמרו בענין ההולכים בדרך היה <b>כגון דאמרי</b> <small>[שאמרו]:</small> <b>"ניזיל וניכול לחמא בדוך פלן"</b> <small>["נלך ונאכל לחם במקום פלוני"],</small> ומכיון שהסכימו מראש על אכילה במקום מסויים — הרי זו קביעות סעודה.
ובנושא זה מסופר: <b>כי נח נפשיה</b> <small>[כאשר נחה נפשו,</small> מת<small>]</small> <b>רב, אזלו</b> <small>[הלכו]</small> <b>תלמידיו בתריה</b> <small>[אחריו]</small> ללוות את ארונו אל העיר בה נקבר. <b>כי הדרי, אמרי</b> <small>[כאשר חזרו, אמרו]:</small> <b>ניזיל וניכול לחמא</b> <small>[נלך ונאכל לחם]</small> על <b>נהר דנק. בתר דכרכי, יתבי, וקא מיבעיא להו</b> <small>[אחרי שאכלו, ישבו, ונשאלה להם]</small> שאלה זו: האם <b>"הסבו" דוקא תנן</b> <small>[שנינו</small> במשנה<small>],</small> <b>אבל</b> אם רק <b>ישבו</b> בלא הסבה <b>לא</b> נחשב להם הדבר לסעודת קבע, <b>או דילמא</b> <small>[שמא]</small> <b>כיון דאמרי</b> <small>[שאמרו]</small> <b>"ניזיל וניכול ריפתא בדוכתא פלניתא"</b> <small>["נלך ונאכל לחם במקום פלוני"]</small> — <b>כי</b> <small>[כמו]</small> <b>הסבו דמי</b> <small>[נחשב</small> הדבר<small>]?</small> <b>לא הוה בידייהו</b> <small>[היה בידם],</small> לא מצאו מענה לשאלה.
<b>קם</b> <small>[עמד]</small> <b>רב אדא בר אהבה</b>

Daf 43a

<b>אהדר קרעיה</b> <small>[החזיר</small> את <small>קרעו],</small> את המעיל שבו היה הקרע שקרע לאבלו של רב, <b>לאחוריה</b> <small>[לאחוריו]</small> <b>וקרע קריעה אחרינא</b> <small>[אחרת]</small> של אבל, ו<b>אמר: נח נפשיה</b> <small>[נחה נפשו]</small> של <b>רב, וברכת מזונא</b> <small>[המזון]</small> על דיניה השונים עדיין <b>לא גמרינן</b> <small>[למדנו].</small> <b>עד דאתא ההוא סבא</b> <small>[שבא זקן אחד],</small> <b>רמא להו מתניתין</b> <small>[השליך,</small> הראה <small>להם</small> סתירה מן <small>המשנה]</small> על <b>ברייתא,</b> כדרך שהובא קודם, <b>ושני להו</b> <small>[ותירץ להם]</small> ש<b>כיון דאמרי "ניזיל וניכול לחמא בדוך פלן"</b> <small>[שאמרו "נלך ונאכל לחם במקום פלוני"]</small> — <b>כהסבו דמי</b> <small>[נחשב</small> הדבר<small>].</small>
<big>א</big> שנינו במשנה שכאשר <b>הסבו, אחד מברך</b> עבור כולם. <b>אמר רב: לא שנו</b> במשנה דין זה <b>אלא</b> לגבי <b>פת</b> לחם <b>דבעי</b> <small>[ש</small>היא <small>צריכה]</small> <b>הסבה</b> כדי שיוכל אחד לברך עבור כולם, <b>אבל יין לא בעי</b> <small>[אינו צריך]</small> לענין זה <b>הסבה. ור' יוחנן אמר: אפילו יין נמי</b> <small>[גם כן]</small> <b>בעי</b> <small>[צריך]</small> <b>הסבה,</b> ובלא הסבה כל אחד מברך לעצמו.
<b>איכא דאמרי</b> <small>[יש שאומרים]</small> שכך <b>אמר רב: לא שנו</b> דין זה במשנה <b>אלא</b> לגבי <b>פת</b> — <b>דמהניא ליה</b> <small>[שמועילה לו]</small> <b>הסבה,</b> שאם אוכלים בצוותא אחד יכול לברך עבור כולם. <b>אבל יין</b> — <b>לא מהניא ליה</b> <small>[מועילה לו]</small> <b>הסבה</b> לצירוף וכל אחד מברך עליו לעצמו. <b>ור' יוחנן אמר: אפילו יין נמי מהניא ליה</b> <small>[גם כן מועילה לו]</small> <b>הסבה.</b>
על דברים אלה <b>מיתיבי</b> <small>[מקשים]</small> ממה ששנינו בתוספתא: <b>כיצד סדר הסבה?</b> — ה<b>אורחין נכנסין ויושבין על גבי ספסלין ועל גבי קתדראות</b> (כסאות) <b>עד שיכנסו כולם.</b> לאחר שכולם נכנסו, <b>הביאו להם מים</b> ו<b>כל אחד ואחד נוטל</b> את <b>ידו אחת,</b> כדי להחזיק בה את כוס היין. ולפני הסעודה כאשר <b>בא להם יין</b> — <b>כל אחד ואחד מברך</b> עליו <b>לעצמו.</b> לאחר מכן כאשר <b>עלו</b> על המטות <b>והסבו</b> לסעודה עצמה <b>ובא להם מים</b> ראשונים לנטילת ידים לסעוד, <b>אף על פי שכל אחד ואחד</b> כבר <b>נטל</b> את <b>ידו</b> ה<b>אחת,</b> מכל מקום <b>חוזר ונוטל שתי ידיו</b> כדי שיוכל לאחוז את המזון בשתי ידיו. ואם <b>בא להם יין</b> בתוך הסעודה — <b>אף על פי שכל אחד ואחד</b> כבר <b>ברך לעצמו,</b> מכל מקום עכשיו <b>אחד מברך</b> עליו <b>לכולם.</b>
ואם כן, <b>להאיך לישנא</b> <small>[לאותה לשון,</small> גירסה<small>]</small> ש<b>אמר רב</b> ש<b>לא שנו</b> במשנה <b>אלא</b> לגבי <b>פת דבעי</b> <small>[שצריך]</small> שתהיה <b>הסבה,</b> שרק אם הסבו ביחד אחד מברך לכולם, <b>אבל יין לא בעי</b> <small>[אינו צריך]</small> <b>הסבה</b> כדי שיוכל אחד לברך עבור כולם, <b>קשיא רישא</b> <small>[קשה ההתחלה]</small> ששנינו בה שהאורחים מברכים על היין כל אחד לעצמו!
ומתרצים: <b>שאני אורחין דדעתייהו למיעקר</b> <small>[שונים</small> הם ה<small>אורחים שדעתם לעקור],</small> שלפי שעה יושבים הם באולם שלפני חדר הסעודה, ודעתם לצאת ממנו מיד ולהיכנס לחדר האוכל, ולכן אין ישיבתם יחד נחשבת כישיבה של סעודה.
<b>ולהאיך לישנא</b> <small>[ולאותה לשון]</small> ש<b>אמר רב</b> ש<b>לא שנו</b> במשנה שאם הסבו אחד מברך לכולם <b>אלא</b> לגבי <b>פת,</b> מכיון <b>דמהניא ליה</b> <small>[שמועילה לו]</small> <b>הסבה</b> לענין זה, <b>אבל יין לא מהניא ליה</b> <small>[מועילה לו]</small> <b>הסבה</b> לענין זה, אם כן <b>קשיא סיפא</b> <small>[קשה הסוף]</small> שהרי נאמר שעל היין שבזמן ההסבה אחד מברך לכולם!
על כך משיבים: <b>שאני התם, דמגו דקא מהניא ליה</b> <small>[שונה שם, שמתוך שמועילה לו]</small> ה<b>הסבה לפת</b> — <b>מהניא ליה</b> <small>[מועילה לו]</small> ה<b>הסבה ליין,</b> שמאחר ונחשבת ההסבה כצירוף לענין אכילת הלחם נחשבת גם כצירוף לשתיית היין.
<big>ב</big> שנינו במשנה שאם <b>בא להם יין בתוך המזון</b> כל אחד מברך לעצמו. ומסופר בתוספתא: ש<b>שאלו את בן זומא:</b> מה טעמה של הלכה זו, <b>מפני מה אמרו</b> חכמים שאם <b>בא להם יין בתוך המזון</b> — <b>כל אחד ואחד מברך לעצמו,</b> ואם בא להם <b>לאחר המזון</b> — <b>אחד מברך לכולם? אמר להם: טעם הדבר, הואיל ו</b>בשעת האכילה <b>אין בית הבליעה פנוי,</b> ואם ירצה אחד לברך עבור כולם יצטרך להמתין עד שיפסיקו כולם לאכול ויוכלו לפנות עצמם לשתיית כוס היין יחד (תוספות), וכדי למנוע טירחה פסקו שאין צורך לברך יחד.
<big>ג</big> שנינו במשנה ש<b>הוא,</b> המברך, <b>אומר</b> ברכה <b>על המוגמר</b> (מיני בשמים וקטורת שהיו מביאים למקום הסעודה). ושואלים: <b>מדקתני</b> <small>[מ</small>מה <small>ששנינו]</small> <b>"והוא אומר על המוגמר", מכלל</b> הדבר אתה למד <b>דאיכא</b> <small>[שיש]</small> <b>עדיף מיניה</b> <small>[ממנו],</small> ומכל מקום הוא המברך על המוגמר, <b>ואמאי</b> <small>[ומדוע]</small> מברך הוא, יברך זה שעדיף ממנו!
ומשיבים: <b>הואיל והוא נטל ידיו תחלה באחרונה,</b> במים אחרונים לפני ברכת המזון, לכן הוא המברך על המוגמר.
ומעירים: דברי זה <b>מסייע ליה</b> <small>[לו]</small> <b>לרב,</b> ש<b>אמר רב חייא בר אשי אמר רב: הנוטל ידיו תחלה באחרונה</b> — <b>הוא מזומן לברכה,</b> שהוא זה שמברך. ומסופר: <b>רב ור' חייא הוו יתבי קמיה</b> <small>[היו יושבים לפני]</small> <b>רבי בסעודתא</b> <small>[בסעודה].</small> <b>אמר ליה</b> <small>[לו]</small> <b>רבי לרב: קום משי ידך</b> <small>[רחץ את ידיך].</small> <b>חזייה דהוה</b> <small>[ראהו</small> ר' חייא לרב <small>שהיה]</small> <b>מרתת,</b> רועד. שרב חשב שרבי רומז לו בזה שהוא מרבה לאכול יותר מדי, או שידיו אינן נקיות. <b>אמר ליה</b> <small>[לו]</small> <b>ר' חייא</b> לרב: <b>בר פחתי</b> <small>[בן אצילים],</small> <b>עיין בברכת מזונא קאמר</b> <small>[המזון אמר]</small> <b>לך,</b> שכוונתו היתה שתרחץ ידיך ראשון ותוכל להתכונן לברך.
<big>ד</big> ואגב הזכרת הברכה על המוגמר מביאים הלכות אחדות בברכות הריח. <b>אמר ר' זירא אמר רבא בר ירמיה: מאימתי מברכין על הריח</b> של המוגמר? — <b>משתעלה תמרתו,</b> כאשר עולה תימרת עשן מן הקטורת כשמניחים אותה על גבי הגחלים. <b>אמר ליה</b> <small>[לו]</small> <b>ר' זירא לרבא בר ירמיה: והא</b> <small>[והרי]</small> <b>לא קא ארח</b> <small>[הריח]?</small> שאמנם עשן הקטורת עולה, אך עדיין לא הריח בו המברך. <b>אמר ליה</b> <small>[לו]</small> רבא בר ירמיה: <b>ולטעמיך</b> <small>[ולטעמך,</small> לשיטתך<small>],</small> ברכת <b>"המוציא לחם מן הארץ"</b> ש<b>מברך</b> אדם לפני אכילת לחם, <b>והא</b> <small>[והרי]</small> עדיין <b>לא אכל</b> ממנה! <b>אלא</b> ודאי אומרים שהוא מברך כיון ש<b>דעתיה למיכל</b> <small>[דעתו לאכול],</small> <b>הכא נמי דעתיה לארוחי</b> <small>[כאן גם כן דעתו להריח].</small>
<b>אמר ר' חייא בריה</b> <small>[בנו]</small> של <b>אבא בר נחמני</b> שכך <b>אמר רב חסדא</b> שכך <b>אמר רב, ואמרי לה</b> <small>[ויש אומרים]</small> ש<b>אמר</b> זאת <b>רב חסדא</b> שכך <b>אמר זעירי: כל המוגמרות</b> (הקטורת) <b>מברכין עליהן "בורא עצי בשמים" חוץ ממושק,</b> לפי <b>שמן חיה הוא,</b> שכן הוא מופק מהפרשתה של חיה, <b>שמברכין עליו "בורא מיני בשמים".</b>
<b>מיתיבי</b> <small>[מקשים]</small> על כך ממה ששנינו בברייתא: <b>אין מברכין "בורא עצי בשמים" אלא על</b> מיני <b>אפרסמון של בית רבי, ועל אפרסמון של בית</b> ה<b>קיסר, ועל ההדס שבכל מקום,</b> ולדבריהם מברכים כן על כל המוגמרות!
ומעירים: אכן זו <b>תיובתא</b> <small>[קושיה חמורה]</small> על מה שנאמר.
<b>אמר ליה</b> <small>[לו]</small> <b>רב חסדא לרב יצחק: האי משחא</b> <small>[שמן זה]</small> של <b>אפרסמון מאי</b> <small>[מה]</small> <b>מברכין עלויה</b> <small>[עליו]?</small> <b>אמר ליה</b> <small>[לו]</small> רב יצחק, <b>הכי</b> <small>[כך]</small> <b>אמר רב יהודה:</b> ברכתו היא <b>"בורא שמן ארצנו",</b> כי האפרסמון צמח למעשה רק בארץ ישראל, בבקעת הירדן. <b>אמר ליה</b> <small>[לו]</small> רב חסדא: <b>בר מיניה</b> <small>[חוץ ממנו]</small> מ<b>ר' יהודה דחביבא ליה</b> <small>[שחביבה עליו]</small> <b>ארץ ישראל</b> ביותר ולכן מזכיר הוא אותה בנוסח הברכה, ואולם <b>לכולי עלמא מאי</b> <small>[ל</small>דעת <small>כולם,</small> כל שאר החכמים, <small>מה]</small> יש לברך על שמן אפרסמון?
<b>אמר ליה</b> <small>[לו]:</small> <b>הכי</b> <small>[כך]</small> <b>אמר ר' יוחנן:</b> ברכתו היא <b>"בורא שמן ערב".</b>
<b>אמר רב אדא בר אהבה: האי כשרתא</b> <small>[אותו</small> מין <small>בושם]</small> <b>מברכין עלויה</b> <small>[עליו]</small> <b>"בורא עצי בשמים", אבל</b> על <b>משחא כבישא</b> <small>[שמן כבוש],</small> שהוא שמן זית שכבשוהו עם בשמים כדי שיקלוט את ריחם — <b>לא. ורב כהנא אמר: אפילו משחא כבישא</b> ברכתו "בורא עצי בשמים", <b>אבל משחא טחינא,</b> שמן שטחנו בשמים והניחום בתוכו — <b>לא.</b> ואילו <b>נהרדעי</b> <small>[חכמי נהרדעא]</small> <b>אמרי</b> <small>[אומרים]</small> ש<b>אפילו</b> על <b>משחא טחינא</b> <small>[שמן טחון]</small> הפחות עוד בטיבו יש לברך כן.

Daf 43b

<b>אמר רב גידל אמר רב: האי סמלק</b> שהוא עשב ריחני <b>מברכין עלויה</b> <small>[עליו]</small> <b>"בורא עצי בשמים". אמר רב חננאל אמר רב: הני חלפי דימא</b> שהוא עשב בושם הגדל ליד הים <b>מברכין עלייהו</b> <small>[עליהם]</small> <b>"בורא עצי בשמים". אמר מר זוטרא: מאי קראה</b> <small>[מה הכתוב]</small> ממנו הוכחה לכך שקוראים "עץ" לדבר שיש בו רק גבעולים רכים למדי — <b>"והיא העלתם הגגה ותטמנם בפשתי העץ"</b> (יהושע ב, ו), הרי שאף גבעולי הפשתן נקראים "עץ".
<b>רב משרשיא אמר: האי נרקום דגינוניתא</b> <small>[זה נרקיס הגינה]</small> <b>מברכין עלויה</b> <small>[עליו]</small> <b>"בורא עצי בשמים".</b> ועל <b>דדברא</b> <small>[</small>הגדל <small>בשדה]</small> ואינו דומה למין התרבותי מברכים <b>"בורא עשבי בשמים". אמר רב ששת: הני סיגלי</b> <small>[אלה הסיגלים]</small> שהם עשבי ריח, <b>מברכין עלייהו</b> <small>[עליהם]</small> <b>"בורא עשבי בשמים". אמר מר זוטרא: האי מאן דמורח באתרוגא או בחבושא</b> <small>[מי שמריח באתרוג או בחבוש]</small> <b>אומר: "ברוך שנתן ריח טוב בפירות".</b>
<big>א</big> ואגב ברכת הריח הובאה הלכה ש<b>אמר רב יהודה: האי מאן דנפיק ביומי</b> <small>[מי שיוצא בימי,</small> בתקופת<small>]</small> <b>ניסן וחזי אילני דקא מלבלבי</b> <small>[ורואה אילנות שהם מלבלבים],</small> <b>אומר: "ברוך שלא חיסר בעולמו כלום וברא בו בריות טובות ואילנות טובות להתנאות בהן בני אדם". אמר רב זוטרא בר טוביה אמר רב: מנין</b> בכתוב ראיה לכך <b>שמברכין על הריח?</b> — <b>שנאמר: "כל הנשמה תהלל יה"</b> (תהלים קנ,ו), שהוא מפרשו: <b>איזהו דבר שהנשמה נהנית ממנו ואין הגוף נהנה ממנו?</b> — <b>הוי אומר: זה הריח.</b> וראיה היא שאף על הדברים שרק הנשמה נהנית מהם מברך ("תהלל") את ה'.
<b>ו</b>עוד <b>אמר רב זוטרא בר טוביה אמר רב: עתידים בחורי ישראל שיתנו ריח טוב כלבנון.</b> וראיה לדבר ממה <b>שנאמר: "ילכו יונקותיו, ויהי כזית הודו וריח לו כלבנון"</b> (הושע יד, ז).
<b>ו</b>עוד <b>אמר רב זוטרא בר טוביה אמר רב: מאי דכתיב</b> <small>[מהי</small> משמעות זה <small>שנאמר]</small> <b>"את הכל עשה יפה בעתו</b> גם את העולם נתן בלבם מבלי אשר לא ימצא האדם את המעשה אשר עשה האלהים מראש ועד סוף<b>"</b> (קהלת ג, יא) — <b>מלמד שכל אחד ואחד יפה לו הקדוש ברוך הוא</b> את <b>אומנתו בפניו,</b> שכל אדם יהיה מרוצה באומנותו, ובכך יתנהל העולם כסדרו.
<b>אמר רב פפא: היינו דאמרי אינשי</b> <small>[זהו שאומרים אנשים]</small> כפתגם עממי: <b>"תלה ליה קורא</b> <small>[לו קור]</small> דקל <b>לדבר אחר</b> (חזיר), <b>ואיהו דידיה עביד</b> <small>[והוא</small> את <small>שלו יעשה]</small> <b>".</b> שאף שקור הדקל הוא מאכל ערב, יגלגל החזיר אותו באשפה כדי להנות ממנו על פי דרכו שלו; שטעמו של כל יצור שונה ואין להשוות בין אנשים שונים.
<big>ב</big> <b>ו</b>עוד <b>אמר רב זוטרא בר טוביה אמר רב: אבוקה כשנים,</b> שההולך בדרך חשוכה ואבוקה בידו, הרי זה כאילו הלכו שנים, <b>ו</b>אור ה<b>ירח</b> הריהו <b>כשלשה. איבעיא להו</b> <small>[נשאלה להם]</small> לבני הישיבה שאלה זו: האם <b>אבוקה</b> נחשבת <b>כשנים בהדי דידיה</b> <small>[ביחד אתו],</small> <b>או דילמא</b> <small>[שמא]</small> <b>אבוקה כשנים לבר מדידיה</b> <small>[חוץ ממנו]?</small> <b>תא שמע</b> <small>[בואר</small> ו<small>שמע]</small> פתרון לדבר ממה ששנינו שם <b>וירח כשלשה, אי אמרת בשלמא בהדי דידיה</b> <small>[נניח אם אומר אתה</small> כי הכוונה <small>ביחד אתו]</small> — <b>שפיר</b> <small>[יפה,</small> מוטב<small>],</small> <b>אלא אי אמרת לבר מדידיה</b> <small>[אם אומר אתה</small> כי לאור הירח הריהם כשלושה <small>חוץ ממנו],</small> אם כן ביחד הריהם ארבעה, ו<b>ארבעה למה לי?</b> מה הצורך בארבעה? <b>והאמר מר</b> <small>[והרי אמר החכם]:</small> <b>ל</b>אדם <b>אחד</b> ההולך בלילה <b>נראה</b> השד <b>ומזיק, לשנים נראה ואינו מזיק,</b> ואילו <b>לשלשה אינו נראה כל עיקר.</b> ואין אם כן כל צורך בארבעה! <b>אלא לאו שמע מינה</b> <small>[האם לא למד ממנה]</small> כי מה ששנינו <b>"אבוקה כשנים"</b> משמעו — <b>בהדי דידיה</b> <small>[ביחד אתו].</small> ומעירים: אכן <b>שמע מינה</b> <small>[למד ממנה]</small> שכן הוא.
<big>ג</big> <b>ו</b>עוד <b>אמר רב זוטרא בר טוביה אמר רב, ואמרי לה</b> <small>[ויש אומרים]</small> ש<b>אמר</b> זאת <b>רב חנא בר ביזנא אמר ר' שמעון חסידא</b> <small>[החסיד],</small> <b>ואמרי לה</b> <small>[ויש אומרים]</small> ש<b>אמר</b> זאת <b>ר' יוחנן משום</b> (בשם) <b>ר' שמעון בן יוחי: נוח לו לאדם</b> מצד הערך המוסרי <b>שיפיל עצמו לתוך כבשן האש ואל ילבין פני חברו ברבים. מנלן</b> <small>[מנין לנו]</small> דבר זה? — <b>מתמר</b> כלת יהודה, <b>ש</b>כאשר הוציאוה להישרף <b>נאמר: "היא מוצאת</b> והיא שלחה אל חמיה לאמר לאיש אשר אלה לו אנוכי הרה ותאמר הכר נא למי החותמת והפתילים והמטה האלה<b>"</b> (בראשית לח, כה). שאף בזמן שהוציאוה להשרף לא גילתה שהיא הרה ליהודה, אלא הניחה לו להבין בעצמו, כדי שלא לביישו ברבים.
<big>ד</big> <b>תנו רבנן</b> <small>[שנו חכמים]:</small> אם <b>הביאו לפניו שמן</b> ריחני <b>והדס</b> יחד, <b>בית שמאי אומרים מברך על השמן</b> תחילה <b>ואחר כך מברך על ההדס. ובית הלל אומרים: מברך על ההדס</b> תחילה <b>ואחר כך מברך על השמן. אמר רבן גמליאל: אני אכריע</b> במחלוקת זו כדעת בית שמאי שראוי להקדים את הברכה על השמן, שכן הוא עדיף. שהרי <b>שמן זכינו לריחו וזכינו לסיכתו</b> ואילו <b>הדס</b> רק <b>לריחו זכינו</b> ואולם <b>לסיכתו לא זכינו. אמר ר' יוחנן: הלכה כדברי המכריע,</b> רבן גמליאל.
ומסופר: <b>רב פפא איקלע לבי</b> <small>[הזדמן לבית]</small> <b>רב הונא בריה</b> <small>[בנו]</small> של <b>רב איקא. אייתו לקמייהו</b> <small>[הביאו לפניהם]</small> <b>שמן</b> ריחני <b>והדס, שקל</b> <small>[לקח]</small> <b>רב פפא, בריך</b> <small>[בירך]</small> על ה<b>הדס ברישא</b> <small>[בתחילה],</small> <b>והדר בריך</b> <small>[ואחר כך]</small> בירך על ה<b>שמן. אמר ליה</b> <small>[לו]</small> רב הונא: וכי <b>לא סבר לה מר</b> <small>[אין אדוני סבור]</small> כי <b>הלכה כדברי המכריע?</b> ואם כן במקרה זה היה צריך לנהוג להיפך! <b>אמר ליה</b> <small>[לו]</small> רב פפא: <b>הכי</b> <small>[כך]</small> <b>אמר רבא: הלכה כבית הלל.</b> ומעירים: <b>ולא היא</b> (ואינו כן), שלא אמר רבא הלכה זו, <b>אלא לאשתמוטי נפשיה</b> <small>[להשמיט עצמו]</small> <b>הוא דעבד</b> <small>[שעשה,</small> אמר<small>]</small> כך, שעל ידי כך הצדיק לכאורה את מה שעשה בטעות.
<big>ה</big> <b>תנו רבנן</b> <small>[שנו חכמים]:</small> בברייתא: אם <b>הביאו לפניהם שמן</b> ריחני <b>ויין, בית שמאי אומרים: אוחז</b> את <b>השמן בימינו,</b> מאחר שקודם יש לברך בתחילה על השמן, <b>ואת היין בשמאלו,</b> ואחר כך <b>מברך על השמן וחוזר</b> אחר כך <b>ומברך על היין.</b> ו<b>בית הלל אומרים</b> היפך הדברים: <b>אוחז את היין בימינו ואת השמן בשמאלו,</b> ואחר כך <b>מברך על היין וחוזר ומברך על השמן. ו</b>לאחר שמברך על השמן וסכו על ידיו הריהו <b>טחו</b> <small>[מורחו]</small> את השמן <b>בראש השמש,</b> כדי שלא ישארו ידיו מבושמות. <b>ואם</b> ה<b>שמש תלמיד חכם הוא</b> — <b>טחו</b> לשמן <b>בכותל, מפני שגנאי לתלמיד חכם לצאת לשוק כשהוא מבושם.</b>
ובהקשר לכך מביאים את מה ש<b>תנו רבנן</b> <small>[שנו חכמים]</small> בברייתא: <b>ששה דברים</b> הם <b>גנאי לו לתלמיד חכם: אל יצא כשהוא מבושם לשוק, ואל יצא</b> מביתו כשהוא <b>יחידי בלילה, ואל יצא במנעלים המטולאים, ואל יספר עם אשה בשוק, ואל יסב בחבורה של עמי הארץ, ואל יכנס באחרונה לבית המדרש. ויש אומרים</b> כי <b>אף לא יפסיע פסיעה גסה. ו</b>כן <b>לא יהלך בקומה זקופה.</b>
<big>ו</big> את הדברים המובאים בברייתא האלה מבארים בגמרא. על מה ששנינו ש<b>אל יצא</b> תלמיד חכם <b>כשהוא מבושם לשוק, אמר ר' אבא בריה</b> <small>[בנו]</small> של <b>ר' חייא בר אבא אמר ר' יוחנן:</b> איסור זה הוא רק <b>במקום שחשודים</b> בו אנשיו <b>על משכב זכור</b> (זכר). שגבר היוצא מבושם במקום כזה לשוק יבואו לחושדו בכך. <b>אמר רב ששת: לא אמרן</b> <small>[אמרנו]</small> דבר זה אלא כשהיה מבושם <b>בבגדו, אבל</b> אם היה מבושם <b>בגופו</b> — מותר, כי ודאי ה<b>זיעה מעברא ליה.</b> <small>[מעבירה אותו].</small> <b>אמר רב פפא: שערו</b> לענין זה הריהו <b>כבגדו. ואמרי לה</b> <small>[ויש אומרים]</small> ש<b>שערו</b> דינו <b>כגופו.</b>
ומה ששנינו בברייתא ש<b>אל יצא יחידי בלילה,</b> הריהו <b>משום חשדא</b> <small>[חשד]</small> זנות. <b>ו</b>לכן <b>לא אמרן</b> <small>[אמרנו]</small> שאסור <b>אלא</b> באופן ש<b>לא קביע ליה עידנא</b> <small>[קבוע לו</small> בלילה <small>זמן]</small> מיוחד ללימוד אצל רבו, <b>אבל</b> אם <b>קביע ליה עידנא</b> <small>[קבוע לו זמן]</small> כזה — <b>מידע ידיע דלעידניה קאזיל</b> <small>[ידוע</small> לכל <small>של</small> צורך אותו <small>זמן,</small> אותו שיעור, <small>הוא הולך]</small> ושוב אין חושדים בו.
ומה ששנינו ש<b>אל יצא</b> תלמיד חכם <b>במנעלים המטולאים,</b> הרי זה <b>מסייע ליה</b> <small>[לו]</small> <b>ל</b>דברי <b>ר' חייא בר אבא.</b> ש<b>אמר ר' חייא בר אבא: גנאי הוא לתלמיד חכם שיצא במנעלים המטולאים. ומקשים: איני</b> <small>[וכך הוא]?</small> <b>והא</b> <small>[והרי]</small> <b>ר' חייא בר אבא</b> עצמו <b>נפיק</b> <small>[יצא]</small> במנעלים מטולאים! <b>אמר מר זוטרא בריה</b> <small>[בנו]</small> של <b>רב נחמן:</b> הדבר אסור רק <b>בטלאי על גבי טלאי. ו</b>עוד: <b>לא אמרן</b> <small>[אמרנו]</small> דבר זה <b>אלא בפנתא</b> <small>[ב</small>יחס ל<small>עור החופה את הנעל מלמעלה],</small> <b>אבל בגילדא</b> <small>[בסוליה]</small> — <b>לית לן</b> <small>[אין לנו]</small> <b>בה</b> איסור. <b>ובפנתא</b> <small>[ובעור החופה את הנעל]</small> <b>לא אמרן</b> <small>[אמרנו]</small> <b>אלא</b> כשהוא <b>באורחא</b> <small>[בדרך],</small> <b>אבל</b> כשהוא <b>בביתא</b> <small>[בבית]</small> — <b>לית לן</b> <small>[אין לנו]</small> <b>בה</b> איסור. <b>ולא אמרן</b> <small>[אמרנו]</small> כן <b>אלא בימות החמה,</b> שהכל רואים את הטלאי, <b>אבל בימות הגשמים,</b> שהבוץ מכסה את הנעלים והטלאי אינו נראה — <b>לית לן</b> <small>[אין לנו]</small> <b>בה.</b>
ועל מה ששנינו בברייתא ש<b>אל יספר</b> תלמיד חכם <b>עם אשה בשוק, אמר רב חסדא:</b> אשה זו שאמרו — <b>ואפילו היא אשתו. תניא נמי הכי</b> <small>[שנויה</small> ברייתא <small>גם כן כך]</small> שאל ישוחח אדם עם אשה בשוק <b>אפילו היא אשתו, ואפילו היא בתו ואפילו היא אחותו,</b> כי <b>אין הכל בקיאין</b> לדעת מה הן <b>קרובותיו</b> ויבואו לרנן אחריו.
ועל מה ששנינו בברייתא ש<b>אל יסב</b> תלמיד חכם <b>בחבורה של עמי הארץ,</b> מסבירים: <b>מאי טעמא</b> <small>[מה טעם]</small> הדבר? — <b>דילמא אתי לאמשוכי בתרייהו</b> <small>[שמא יבוא להמשך אחריהם].</small>
ואת מה ששנינו ש<b>אל יכנס</b> תלמיד חכם <b>אחרונה לבית המדרש,</b> מסבירים: <b>משום דקרו ליה</b> <small>[שקוראים לו]</small> <b>"פושע",</b> כלומר, רשלן ועצלן.
<b>ויש אומרים,</b> ש<b>אף לא יפסיע</b> תלמיד חכם <b>פסיעה גסה,</b> ש<b>אמר מר</b> <small>[החכם]:</small> <b>פסיעה גסה נוטלת אחד מחמש מאות ממאור עיניו של אדם.</b> ושואלים: <b>מאי תקנתיה</b> <small>[מה תקנתו]</small> של המפסיע פסיעה גסה? ומשיבים: <b>להדריה בקדושא דבי שמשי</b> <small>[שיחזיר אותו בקידוש של ליל שבת],</small> שהוא סגולה לכך.
עוד שנינו בברייתא ש<b>אל יהלך</b> תלמיד חכם <b>בקומה זקופה,</b> אלא כפוף קצת. וזהו כפי ש<b>אמר מר</b> <small>[החכם]:</small> <b>המהלך בקומה זקופה</b> בדרך גאווה <b>אפילו ארבע אמות,</b> הריהו <b>כאילו דוחק את רגלי השכינה,</b> וכמו <b>דכתיב</b> <small>[שנאמר]:</small> <b>"מלוא כל הארץ כבודו"</b> (ישעיהו ו, ג), והמהלך בקומה זקופה מראה שאיננו חושש לכבוד ה' הנמצא גם במקום זה, ועל ידי כך כאילו גרש את ה' מאותו מקום.

Daf 44a

<big>א</big> מי ש<b>הביאו לפניו מליח</b> <small>[</small>דבר <small>מלוח]</small> <b>תחלה ופת</b> לחם לאכול <b>עמו</b> — <b>מברך על המליח ופוטר</b> בברכה זו <b>את הפת.</b> וטעמו: לפי <b>ש</b>המליח עיקר ו<b>הפת טפלה לו. זה הכלל: כל שהוא עיקר ועמו</b> באה <b>טפלה</b> — <b>מברך על העיקר ופוטר</b> בברכה זו <b>את הטפלה.</b> מאחר שהמליח עיקר והפת טפלה.
<big>ב גמרא</big> שואלים: <b>ומי איכא מידי דהוה</b> <small>[והאם יש דבר שיהיה]</small> ה<b>מליח עיקר ו</b>ה<b>פת טפלה</b> לו? שלכאורה אין סעודה שהמליח יהיה המאכל המרכזי בה! <b>אמר רב אחא בריה</b> <small>[בנו]</small> של <b>רב עוירא אמר רב אשי: באוכלי פירות גנוסר שנו</b> כאן דין זה. שפירות אלה היו מתוקים ביותר, וכדי להפיג את מתיקותם היתירה היו אוכלים מאכלים מלוחים. וכדי שיוכלו לאכול אותם הצטרכו לאכול גם לחם עם המליח.
ואגב כך מפליגים בשבחם של פירות גינוסר, ש<b>אמר רבה בר בר חנה: כי הוה אזלינן בתריה</b> <small>[כאשר היינו הולכים אחרי]</small> <b>ר' יוחנן למיכל</b> <small>[לאכול]</small> <b>פירות גנוסר, כי הוינן בי</b> <small>[כאשר היינו יחד כדי]</small> <b>מאה</b> — <b>מנקטינן ליה לכל חד וחד</b> <small>[היינו מביאים לו כל אחד ואחד]</small> <b>עשרה עשרה, וכי הוינן בי</b> <small>[וכאשר היינו יחד כדי]</small> <b>עשרה, מנקטינן ליה כל חד וחד</b> <small>[היינו מביאים לו כל אחד ואחד]</small> <b>מאה מאה. וכל מאה מינייהו</b> <small>[מהם]</small> <b>הוה מחזיק להו צנא בר תלתא סאוי</b> <small>[היה מחזיק אותם סל בן שלושת סאים]</small> <b>ואכיל להו, ומשתבע דלא טעים זיונא</b> <small>[ו</small>היה <small>אוכל אותם</small> כולם, <small>ו</small>מוכן <small>להשבע שלא טעם מאכל]</small> על כך תוהים: שהוא אמר שלא טעם <b>זיונא</b> <small>[מאכל]</small> <b>סלקא דעתך</b> <small>[עולה על דעתך]</small> לומר?! <b>אלא אימא "מזונא"</b> <small>[אמור</small> שלא טעם <small>"מזון"],</small> כלומר, שעדיין איננו שבע, מתוך טעמם הטוב של פירות גינוסר.
ועוד ספרו בהפלגה: <b>ר' אבהו אכיל</b> <small>[אכל]</small> פירות גינוסר <b>עד דהוה שריק ליה דודבא מאפותיה</b> <small>[שהיה הזבוב מחליק ממצחו],</small> כי האכילה המרובה של פירות שמנים ומתוקים גרמה להחליק את בשרו עד כדי כך. <b>ו</b>מסופר עוד כי <b>רב אמי ורב אסי הוו אכלי</b> <small>[היו אוכלים]</small> מהם <b>עד דנתור מזייהו</b> <small>[שנשרו שערותיהם].</small> <b>ר' שמעון בן לקיש הוה אכיל</b> <small>[היה אוכל]</small> <b>עד דמריד</b> <small>[שנתבלבלה דעתו].</small> <b>ו</b>אז <b>אמר להו</b> <small>[להם]</small> <b>ר' יוחנן לדבי נשיאה</b> <small>[לבני בית הנשיא]</small> <b>והוה משדר ליה</b> <small>[והיה משלח לו]</small> <b>ר' יהודה נשיאה באלושי אבתריה</b> <small>[שוטרים אחריו],</small> <b>ומייתי ליה לביתיה</b> <small>[והיו מביאים אותו לביתו].</small>
<big>ג</big> ובדומה לכך נמסר <b>כי אתא</b> <small>[כאשר בא]</small> <b>רב דימי</b> מארץ ישראל לבבל, <b>אמר: עיר אחת היתה לו לינאי המלך בהר המלך, שהיו מוציאים ממנה ששים רבוא ספלי טרית</b> (סרדינים) <b>לקוצצי תאנים מערב שבת לערב שבת,</b> שכה רבים היו הפועלים, וכה מתוקים היו הפירות שהוצרכו לכמות כזו של דגים מלוחים כדי לאפשר להם להמשיך בעבודתם.
ואגב סיפורים מפליגים אלה על הר המלך ועל ארץ ישראל, מספרים: <b>כי אתא רבין אמר, אילן אחד היה לו לינאי המלך בהר המלך, שהיו מורידים ממנו ארבעים סאה גוזלות</b> יונים <b>משלוש בריכות</b> (מחזורי לידה) <b>ב</b>כל <b>חדש. כי אתא</b> <small>[כאשר בא]</small> <b>ר' יצחק</b> מארץ ישראל לבבל <b>אמר: עיר אחת היתה בארץ ישראל וגופנית שמה, שהיו בה שמנים זוגות אחים כהנים נשואים לשמנים זוגות אחיות כהנות. ו</b>כדי להעריך מספר האנשים שבהם יכול שיקרה דבר מעין זה, מספרים: <b>בדקו רבנן</b> <small>[חכמים]</small> <b>מסורא ועד נהרדעא ולא אשכחו בר מבנתיה</b> <small>[מצאו חוץ מבנותיו]</small> של <b>רב חסדא, דהוו נסיבן</b> <small>[שהיו נשואות]</small> <b>לרמי בר חמא ול</b>אחיו <b>מר עוקבא בר חמא. ואף על גב דאינהו הוו כהנתא, אינהו לא הוו כהני</b> <small>[ואף על פי שהן היו כהנות, הם לא היו כהנים]</small> שכמעט בכל שטחה של בבל לא נמצא מקרה אחד כזה.
ומכיון שהוזכר ענין המליחים, מביאים את מה ש<b>אמר רב: כל סעודה שאין בה מלח, אינה</b> נחשבת ל<b>סעודה. אמר ר' חייא בר אבא אמר ר' יוחנן: כל סעודה שאין בה שריף</b> <small>[תבשיל, מרק],</small> <b>אינה</b> נחשבת ל<b>סעודה.</b>
<big>ד משנה</big> <b>אכל</b> מן הפירות שנשתבחה בהם ארץ ישראל, וכגון <b>ענבים</b> או <b>תאנים</b> או <b>רמונים</b> — <b>מברך אחריהם שלש ברכות,</b> כדרך שמברך על הלחם <b>דברי רבן גמליאל. וחכמים אומרים:</b> אינו מברך אלא <b>ברכה אחת מעין שלש. ר' עקיבא אומר:</b> שלוש ברכות של ברכת המזון אינן מיוחדות ללחם דווקא, אלא <b>אפילו אכל שלק</b> <small>[ירקות מבושלים]</small> <b>והוא</b> עיקר <b>מזונו</b> — <b>מברך עליו שלש ברכות.</b> וענין נוסף: <b>השותה מים לצמאו</b> — <b>מברך "שהכל נהיה בדברו". ר' טרפון אומר:</b> מברך <b>"בורא נפשות רבות וחסרונן".</b> (וכל מה שחסר להן).
<big>ד גמרא</big> שואלים: <b>מאי טעמא</b> <small>[מה הטעם]</small> של <b>רבן גמליאל?</b> ומשיבים: <b>דכתיב</b> <small>[ש</small>כן <small>נאמר]</small> בכתוב העוסק בשבח הארץ: <b>"ארץ חטה ושערה</b> וגפן ותאנה ורימון ארץ זית שמן ודבש<b>"</b> (דברים ח, ח), <b>וכתיב</b> <small>[ונאמר]</small> אחר כך: <b>"ארץ אשר לא במסכנת תאכל בה לחם"</b> (שם שם, ט), <b>וכתיב</b> <small>[ונאמר]</small> אחר כך: <b>"ואכלת ושבעת וברכת את ה' אלהיך</b> על הארץ הטובה אשר נתן לך<b>"</b>(שם שם, י), והוא מסיק מכאן כי הפירות שבהם נשתבחה הארץ נכללים במצוות ברכה אחר האוכל, ומאחר ובאותה פרשה נרמזו שלש ברכות, גם ברכתם היא בת שלש ברכות. 
<b>ורבנן</b> <small>[וחכמים]</small> אומרים שהכתוב <b>"ארץ</b> אשר לא במסכנות תאכל בה לחם <b>"הפסיק הענין,</b> ומצוות "ואכלת ושבעת וברכת" היא רק בלחם. אם כן <b>ורבן גמליאל נמי</b> <small>[גם כן]</small> הלא הפסוק של <b>"ארץ" הפסיק הענין!</b> אלא הפסוק <b>ההוא מבעי ליה</b> <small>[נצרך לו]</small> <b>למעוטי</b> <small>[למעט]</small> בכך את <b>הכוסס את החטה</b> כשהיא חיה, שאינו צריך לברך עליה ברכת המזון אף לדעת רבן גמליאל מאחר שאינה בכלל לחם.
<b>אמר ר' יעקב בר אידי אמר ר' חנינא: כל שהוא מחמשת המינין</b> של דגן הנכללים בכלל חיטה ושעורה, <b>בתחלה,</b> לפני האכילה, <b>מברך עליו "בורא מיני מזונות", ולבסוף,</b> אחר אכילתו, מברך <b>ברכה אחת מעין שלש.</b>
כלל אחר <b>אמר רבא בר מרי אמר ר' יהושע בן לוי: כל שהוא משבעת המינין</b> של פירות שנשתבחה בהם ארץ ישראל, <b>בתחלה</b> — <b>מברך</b> עליו <b>"בורא פרי העץ", ולבסוף</b> — <b>ברכה אחת מעין שלש.</b>
<big>ה</big> <b>אמר ליה</b> <small>[לו]</small> <b>אביי לרב דימי: מאי ניהו</b> <small>[מה היא]</small> <b>"ברכה אחת מעין שלש",</b> מהו נוסחה? <b>אמר ליה</b> <small>[לו]:</small> <b>אפירי</b> <small>[על פירות]</small> ה<b>עץ</b> מברכים <b>"על העץ ועל פרי העץ, ועל תנובת השדה, ועל ארץ חמדה טובה ורחבה שהנחלת לאבותינו לאכול מפריה ולשבוע מטובה. רחם ה' אלהינו על ישראל עמך, ועל ירושלים עירך, ועל מקדשך, ועל מזבחך. ותבנה ירושלים עיר קדשך במהרה בימינו, והעלנו לתוכה, ושמחנו בה. כי אתה ה' טוב ומטיב לכל".</b>
לאחר אכילת מיני מאפה העשויים מאחד מ<b>חמשת המינין</b> של דגן, אומר: <b>"על המחיה ועל הכלכלה ועל תנובת השדה"</b> וכו'. <b>וחותם</b> (מסיים) את הברכה במילים <b>"על הארץ ועל המחיה".</b> 
ואולם נשאלה השאלה: <b>מיחתם במאי חתים</b> <small>[לחתום במה</small> הוא <small>חותם],</small> מהו נוסח חתימתה של ברכה זו? שכן השאלה היא באיזה פרט יש לחתום, שאין חותמים אלא בנושא אחד של ברכה! <b>כי אתא</b> <small>[כאשר בא]</small> <b>רב דימי</b> מארץ ישראל לבבל <b>אמר:</b> כי <b>רב חתים</b> <small>[</small>היה נוהג <small>לחתום]</small> <b>בראש חדש "ברוך מקדש ישראל וראשי חדשים",</b> הרי שיש בכל זאת אפשרות לחתום בשני עניינים הצמודים זה לזה בנוסחם, ואם כן <b>הכא מאי</b> <small>[כאן מה],</small> יברך?
ובכך נחלקו הדעות: <b>רב חסדא אמר</b> שיש לחתום <b>"על הארץ ועל פירותיה". ור' יוחנן אמר: "על הארץ ועל הפירות". אמר רב עמרם: ולא פליגי</b> <small>[ואינם חלוקים],</small> אלא <b>הא</b> <small>[זו]</small> ששנינו שמברך "על הארץ ועל פירותיה" הרי זה <b>לן</b> <small>[לנו],</small> לבני בבל, <b>והא</b> <small>[וזו]</small> ששנינו שמברך "על הארץ ועל הפירות", הרי זה <b>להו</b> <small>[להם]</small> לבני ארץ ישראל.
<b>מתקיף לה</b> <small>[מקשה עליה]</small> <b>רב נחמן בר יצחק: אינהו אכלי, ואנן מברכין</b> <small>[הם,</small> בני ארץ ישראל, <small>אוכלים, ואנחנו</small> בני בבל <small>מברכים]?!</small> כלומר, כיצד יכולים אנו, בני בבל, לברך על פירותיה של ארץ ישראל כשאנו אוכלים פירות בבל? <b>אלא איפוך</b> <small>[הפוך],</small> ואמור כך: <b>רב חסדא אמר</b> שמברך <b>"על הארץ ועל הפירות",</b> ו<b>ר' יוחנן אמר</b> שמברך <b>"על הארץ ועל פירותיה".</b>

Daf 44b

<big>א</big> <b>אמר רב יצחק בר אבדימי משום</b> (בשם) <b>רבינו</b> (רב): <b>על הביעא</b> <small>[ביצה]</small> <b>ועל מיני קופרא</b> <small>[בשר]</small> <b>בתחלה מברך "שהכל" ולבסוף "בורא נפשות רבות" וכו'. אבל</b> אחר אכילת <b>ירקא</b> <small>[ירק]</small> <b>לא</b> יברך כלל. <b>ו</b>אילו <b>ר' יצחק אמר: אפילו</b> אחר אכילת <b>ירקא</b> <small>[ירק]</small> יש לברך, <b>אבל</b> אחר שתיית <b>מיא</b> <small>[מים]</small> — <b>לא</b> יברך. <b>ורב פפא אמר: אפילו</b> אחר שתיית <b>מיא</b> <small>[מים]</small> יש לברך.
ומסופר, כי <b>מר זוטרא עביד</b> <small>[עשה]</small> בענין זה <b>כרב יצחק בר אבדימי</b> ולא ברך לאחר אכילת ירק, <b>ו</b>אילו <b>רב שימי בר אשי עביד</b> <small>[עשה]</small> בענין זה <b>כר' יצחק</b> וכן ברך אחר אכילת ירק. <b>וסימנך</b> לזכור איזה חכם נהג כאיזה חכם, הוא: <b>חד כתרי, ותרי כחד</b> <small>[אחד כשנים, ושנים כאחד],</small> כלומר, מר זוטרא (שמזכירים רק ביחס אליו רק שם אחד, שלו ולא של אביו) נהג כר' יצחק בר אבדימי (שמזכירים ביחס אליו שני שמות, שלו ושל אביו), ורב שימי בר אשי, הנזכר בשני שמות, נהג כר' יצחק, הנזכר בשם אחד.
ובענין זה <b>אמר רב אשי: אנא, זמנא דכי מדכרנא, עבידנא ככולהו</b> <small>[אני, בזמן שאני זוכר, אני עושה ככולם]</small> ומברך ברכה אחרונה אף על המים.
<b>תנן</b> <small>[שנינו</small> במשנה<small>]:</small> <b>כל</b> דבר <b>שטעון ברכה לאחריו</b> — <b>טעון ברכה לפניו, ו</b>אולם <b>יש שטעון ברכה לפניו, ואין טעון ברכה לאחריו.</b> ואם כן, <b>בשלמא</b> <small>[נניח]</small> <b>ל</b>דעת <b>רב יצחק בר אבדימי,</b> הרי מה שאמרו שיש דבר הטעון ברכה לפניו ולא לאחריו, הרי זה ללמד שיש <b>לאפוקי ירקא</b> <small>[להוציא</small> את <small>הירק]</small> מכלל ברכה לאחריו, שהרי לדעתו אין מברכים אחרי אכילת ירק. וכמו כן אף <b>ל</b>דעת <b>ר' יצחק</b> נוחה המשנה, שכן יש לומר שבאה <b>לאפוקי מיא</b> <small>[להוציא מים]</small> מכלל ברכה לאחרי שתייתם, <b>אלא לרב פפא, לאפוקי מאי</b> <small>[להוציא מה]</small> באה ההלכה, שיש דבר שמברכים לפניו ואין מברכים לאחריו?
ועונים: <b>לאפוקי</b> <small>[להוציא]</small> <b>מצות,</b> שהרי מברכים על עשיית המצוות לפני עשייתן ולא אחר כך.
על כך מקשים: <b>ולבני מערבא, דבתר דמסלקי תפילייהו מברכי</b> <small>[ולבני ארץ ישראל, שלאחר שחולצים תפיליהם מברכים]</small> <b>"אשר קדשנו במצותיו וצונו לשמור חקיו", לאפוקי מאי</b> <small>[להוציא</small> את <small>מה]</small> באה ההלכה שבמשנה?
ומשיבים: <b>לאפוקי ריחני</b> <small>[להוציא</small> מיני <small>ריח],</small> שלדעת הכל אין מברכים לאחריהם.
<big>ב</big> ומאחר שהוזכרה כאן ברכת הביצה מביאים את מה ש<b>אמר ר' ינאי אמר רבי: כל שהוא כ</b>שיעור <b>ביצה</b> — <b>ביצה טובה ממנו,</b> כלומר, הביצה היא הטובה במאכלים. ומעין זה <b>כי אתא</b> <small>[כאשר בא]</small> <b>ר' ינאי</b> מארץ ישראל לבבל <b>אמר: טבא ביעתא מגולגלתא משיתא קייסי סולתא</b> <small>[טובה ביצה מגולגלת,</small> ביצה מבושלת מעט, <small>מששה לוגים של סולת].</small> ומעין זה <b>כי אתא</b> <small>[כאשר בא]</small> <b>רב דימי</b> מארץ ישראל לבבל <b>אמר: טבא ביעתא מגולגלתא משיתא</b> <small>[טובה ביצה מגולגלת משש]</small> מידות סולת, <b>מטויתא</b> <small>[צלויה]</small> טובה <b>מארבע,</b> ועל <b>מבושלתא</b> <small>[מבושלת]</small> אמרו ש<b>כל שהוא כביצה, ביצה טובה הימנו, לבר מבשרא</b> <small>[חוץ מבשר].</small>
<big>ג</big> שנינו במשנה ש<b>ר' עקיבא אומר</b> ש<b>אפילו</b> אם <b>אכל שלק</b> <small>[ירקות מבושלים]</small> והוא מזונו — מברך עליו ברכת המזון כעל לחם. ושואלים: <b>ומי איכא מידי דהוה שלק מזוני</b> <small>[והאם יש דבר שהשלק</small> שלו <small>הוא מזון]?</small> <b>אמר רב אשי: בקלח של כרוב שנו</b> כאן, שהוא מזין.
ומעין זה <b>תנו רבנן</b> <small>[שנו חכמים]</small> בברייתא העוסקת במיני מזונות: בשר ה<b>טחול יפה</b> ומועיל לשיניים, <b>ו</b>אולם הוא <b>קשה</b> ומזיק <b>לבני</b> ה<b>מעים.</b> ואילו ה<b>כרישין קשין לשינים ו</b>אולם <b>יפין לבני מעים.</b> ועוד אמרו ש<b>כל ירק חי מוריק</b> את הפנים. <b>ו</b>בכלל: <b>כל</b> ירק <b>קטן</b> (שעדיין לא הגיע למלוא גידולו) <b>מקטין</b> ומזיק, <b>וכל נפש,</b> יצור שלם, כמו דג שלם במלוא גידולו <b>משיב את הנפש. וכל קרוב לנפש משיב את הנפש.</b> ולענייננו: <b>כרוב</b> יכול לשמש <b>למזון, ותרדין לרפואה.</b> ולענין הלפת — <b>אוי לו לבית שהלפת עוברת בתוכו,</b> לפי שהיא מזיקה ביותר.
<b>אמר מר</b> <small>[החכם]</small> בברייתא: <b>טחול יפה לשינים וקשה לבני מעים.</b> ושואלים: <b>מאי תקנתיה?</b> <small>[מה תקנתו],</small> מה יעשה בו? ומשיבים: <b>נלעסיה ונשדייה</b> <small>[ילעסנו ויזרקנו].</small>
ועל מה ששנינו בברייתא שה<b>כרישין קשין לשינים ויפין לבני מעים</b> שואלים: <b>מאי תקנתיה</b> <small>[מה תקנתו]?</small> ומשיבים: <b>לשלקינהו ונבלעינהו</b> <small>[ישלקם ויבלעם],</small> בלי ללעוס.
ועל מה ששנינו ש<b>כל ירק חי מוריק, אמר ר' יצחק:</b> מדובר כאן <b>בסעודה ראשונה של אחר הקזה (הקזת דם), שאז זקוק האדם למאכל משביע יותר.</b>
<b>ו</b>עוד <b>אמר ר' יצחק: כל האוכל ירק קודם ארבע שעות</b> ביום <b>אסור לספר הימנו</b> (לדבר אתו). ושואלים: <b>מאי טעמא</b> <small>[מה טעם</small> הדבר<small>]?</small> ומפרשים: <b>משום ריחא</b> <small>[הריח],</small> שריח הירק שמפיו מפריע לאחרים, שעדיין לא אכלו. <b>ו</b>בכלל <b>אמר ר' יצחק: אסור לאדם שיאכל ירק חי קודם ארבע שעות.</b>
ומסופר כי <b>אמימר ומר זוטרא ורב אשי הוו יתבי</b> <small>[היו יושבים],</small> <b>אייתו קמייהו</b> <small>[הביאו לפניהם]</small> <b>ירק חי קודם ארבע שעות. אמימר ורב אשי אכול</b> <small>[אכלו]</small> <b>ו</b>אילו <b>מר זוטרא לא אכל. אמרו ליה:</b> <small>[לו]</small> <b>מאי דעתיך</b> <small>[מהי דעתך]</small> בענין זה, משום מה אינך אוכל? שאם אתה חושש למה ש<b>אמר ר' יצחק</b> ש<b>כל האוכל ירק קודם ארבע שעות אסור לספר הימנו משום ריחא</b> <small>[הריח]?</small> <b>והא אנן דקא אכילנא וקא משתעית בהדן</b> <small>[והרי אנחנו אוכלים ואתה משוחח אתנו]!</small>
השיב להם: <b>אנא כאידך</b> <small>[אני</small> כאימרה <small>אחרת]</small> של <b>ר' יצחק סבירא לי</b> <small>[סבור אני]</small> <b>אמר ר' יצחק: אסור לאדם שיאכל ירק קודם ארבע שעות</b> ולא עוד.
על מה שאמרו <b>כל קטן מקטין, אמר רב חסדא:</b> הדבר שייך <b>אפילו גדיא בר זוזא</b> <small>[גדי בן,</small> השווה <small>זוז],</small> שאף שהגדי הזה כבר גדל עד שערכו זוז עדיין קטן הוא. <b>ו</b>אולם <b>לא אמרן</b> <small>[אמרנו]</small> <b>אלא</b> באופן <b>דלית ביה ריבעא</b> <small>[שאין בו רבע]</small> גידולו, <b>אבל</b> אם <b>אית ביה ריבעא</b> <small>[יש בו</small> כבר <small>רבע]</small> גודלו — <b>לית לן בה</b> <small>[אין לנו בו]</small> צד חשש.
ועל מה ששנינו בברייתא ש<b>כל נפש משיב נפש אמר רב פפא:</b> זה כולל <b>אפילו גילדני דבי גילי</b> <small>[דגים קטנים הגדלים בין הקנים],</small> שאפילו יצור קטן ביותר מועיל אם כבר הגיע לגמר גידולו.
ועל מה ששנינו בברייתא ש<b>כל הקרוב לנפש משיב את הנפש אמר רב אחא בר יעקב:</b> המדובר הוא ב<b>עונקא</b> <small>[צוואר]</small> הקרוב למרכזי החיים של הבהמה. וכן מסופר ש<b>אמר ליה</b> <small>[לו]</small> <b>רבא לשמעיה</b> <small>[לשמשו]:</small> <b>כי מייתית</b> <small>[כאשר אתה מביא]</small> <b>לי אומצא דבשרא</b> <small>[אמוצת בשר],</small> <b>טרח ואייתי</b> <small>[והבא]</small> <b>לי מהיכא דמקרב לבי "ברוך"</b> <small>[ממקום הקרוב לבית הברכה],</small> מקום השחיטה, שמברכים עליה.
עוד שנינו בברייתא ש<b>כרוב</b> טוב <b>למזון ותרדין לרפואה.</b> ושואלים: והאם <b>כרוב למזון אין</b> <small>[כן]</small> יפה, <b>ו</b>אולם <b>לרפואה לא? והא תניא</b> <small>[והרי שנינו</small> בברייתא<small>]:</small> <b>ששה דברים מרפאין את החולה מחליו ורפואתן רפואה, ואלו הן: כרוב ותרדין ומי סיסין דבש וקיבה והרת ויותרת הכבד!</b> והרי שהכרוב אף יפה לרפואה! ומשיבים: יש לומר <b>"כרוב אף למזון"</b> וכל שכן לרפואה, מה שאין כן בתרד.
עוד שנינו בברייתא ש<b>אוי לו לבית שהלפת עוברת בתוכו</b> לפי שהלפת מזיקה ביותר, ועל כך מקשים: <b>איני</b> <small>[וכן הוא]?!</small> <b>והא</b> <small>[והרי]</small> <b>אמר ליה</b> <small>[לו]</small> <b>רבא לשמעיה</b> <small>[לשמשו]:</small> <b>כי חזית ליפתא בשוקא</b> <small>[כאשר רואה אתה לפת בשוק]</small> <b>לא תימא</b> <small>[אל תאמר]</small> <b>לי "במאי כרכת ריפתא"</b> <small>[במה אוכל אני היום את הלחם],</small> אלא קנה והבא את הלפת לסעודה. הרי שהלפת היא מאכל ראוי וחשוב!
<b>אמר אביי:</b> מה שאמרו בגנותה של הלפת, הרי זה דווקא כשאוכלים אותה <b>מבלי בשר. ורבא אמר: מבלי יין. איתמר</b> <small>[נאמר]</small> ש<b>רב אמר</b> שהלפת מזיקה כשהיא נאכלת <b>מבלי בשר. ושמואל אמר: מבלי עצים,</b> כלומר, כאשר אינה מבושלת כראוי. <b>ור' יוחנן אמר: מבלי יין.</b>
ומעין זה מסופר, ש<b>אמר ליה רבא לרב פפא: סודני, אנן תברינן לה בבשרא וחמרא, אתון דלא נפיש לכו חמרא במאי תבריתו לה</b> <small>[חקלאי,</small> (גאונים) <small>אנחנו שוברים אותה,</small> את נזקה של הלפת, <small>בבשר ויין, אתם שאין היין מרובה לכם במה אתם שוברים אותה]?</small> <b>אמר ליה</b> <small>[לו]</small> רב פפא: <b>בציבי</b> <small>[בעצים]</small> <b>כי הא דביתהו</b> <small>[כמו זה שאשתו]</small> של <b>רב פפא בתר דמבשלא לה תברא לה בתמנן אופי פרסייתא</b> <small>[אחרי שהיתה מבשלת אותה,</small> את הלפת, <small>היתה שוברת אותה בשמונים חתיכות עץ דקל].</small>
<big>ד</big> ובקשר לדיון בענייני המאכלים מביאים את מה ש<b>תנו רבנן</b> <small>[שנו חכמים]</small> בברייתא: <b>דג קטן מליח</b> <small>[מלוח]</small> <b>פעמים שהוא ממית,</b> והוא <b>בשבעה</b> ימים לאחר שנמלח, <b>בשבעה עשר, ובעשרים ושבעה. ואמרי לה</b> <small>[ויש אומרים]:</small> <b>בעשרים ושלושה. ולא אמרן</b> <small>[אמרנו]</small> כן <b>אלא במטוי ולא מטוי</b> <small>[בצלוי ואינו צלוי],</small> <b>אבל</b> כאשר הוא <b>מטוי שפיר</b> <small>[צלוי יפה</small> היטב<small>]</small> <b>לית לן</b> <small>[אין לנו]</small> <b>בה</b> כל חשש. <b>ודלא מטוי שפיר</b> <small>[ושאינו צלוי היטב],</small> <b>לא אמרן</b> <small>[אמרנו]</small> כן <b>אלא</b> כש<b>לא שתה בתריה שכרא</b> <small>[אחריו שיכר],</small> <b>אבל</b> כאשר <b>שתה בתריה שכרא</b> <small>[אחריו שיכר]</small> — <b>לית לן</b> <small>[אין לנו]</small> <b>בה</b> חשש.
<big>ה</big> שנינו במשנה שנחלקו התנאים בדבר <b>השותה מים לצמאו,</b> ושואלים: הדגשה זו "לצמאו" <b>לאפוקי מאי</b> <small>[להוציא</small> את <small>מה]</small> ומה באה היא להדגיש? <b>אמר רב אידי בר אבין: לאפוקי למאן</b> <small>[להוציא את מי]</small>

Daf 45a

<b>דחנקתיה אומצא</b> <small>[שחנקה אותו אומצת בשר]</small> ושתה מים לזרז הבליעה שאז אינו צריך לברך.
<big>א</big> שנינו במשנה ש<b>ר' טרפון אומר</b> שיש לברך על המים <b>"בורא נפשות רבות וחסרונן". אמר ליה</b> <small>[לו]</small> <b>רבא בר רב חנן לאביי, ואמרי לה</b> <small>[ויש אומרים]</small> שאמר זאת <b>לרב יוסף: הלכתא מאי</b> <small>[מה ההלכה],</small> במחלוקת זו? <b>אמר ליה</b> <small>[לו]:</small> <b>פוק חזי מאי עמא דבר</b> <small>[צא וראה מה נוהג העם],</small> וכך תעשה.
<b>הדרן עלך כיצד מברכין</b>
<big>א משנה</big> במשנה זו נקבעים עיקרי ההלכות השייכות לזימון. <b>שלשה</b> אנשים <b>שאכלו כאחת</b> (יחד), הריהם <b>חייבין</b> מעתה <b>לזמן,</b> לאמר, להשתתף בברכת המזון משותפת. ואף אם יש בין האוכלים מי ש<b>אכל דמאי</b> (דבר מאכל שאין זה ברור אם הוא מעושר), <b>ו</b>כן אם אכל דבר מאכל שהינו <b>מעשר ראשון שנטלה</b> כבר <b>תרומתו.</b> וכן אם אכל <b>מעשר שני, ו</b>כן <b>הקדש שנפדו,</b> ומותרים הם מעתה לאכילה. <b>ו</b>אף <b>השמש</b> (המלצר) המגיש את האוכל למסובים <b>שאכל</b> לפחות <b>כ</b>שיעור <b>זית</b> מן הסעודה, <b>ו</b>כן <b>הכותי</b> (שומרוני) שאכל עם שניים נוספים בסעודה אחת — <b>מזמנין עליו,</b> על כל אחד מאלה, שמצטרפים הם לחייב בזימון את האוכלים אתם.
אך אם <b>אכל טבל</b> (תבואה שלא הופרש ממנה מעשר), <b>ו</b>כן מי שאכל <b>מעשר ראשון שלא נטלה</b> ממנו <b>תרומתו, ו</b>כן מי שאכל <b>מעשר שני והקדש שלא נפדו, ו</b>כן <b>השמש שאכל פחות מכזית, ו</b>כן <b>הגוי</b> שסעד עם שניים מישראל — <b>אין מזמנין עליו.</b> ועוד מהלכות צירוף לחיוב זימון: <b>נשים ועבדים וקטנים</b> — <b>אין מזמנין עליהן.</b> לענין שיעור האכילה <b>עד כמה</b> קטן הוא, ועדיין <b>מזמנין</b> (מתחייבים עליו בזימון)? — נחלקו הדעות: <b>עד כזית,</b> שדי בכך כדי לחייבו. <b>ר' יהודה אומר: עד כביצה,</b> שהוא שיעור האכילה הקטן ביותר המחייב בזימון.
<big>ב גמרא</big> שנינו במשנתנו מהלכות הזימון, ועל עצם מצוות הזימון שואלים: <b>מנא הני מילי</b> <small>[מנין הדברים הללו]?</small> מנין אנו יודעים שיש לזמן לאחר הסעודה, ובשלושה אוכלים? <b>אמר רב אסי,</b> שכן <b>אמר קרא</b> <small>[הכתוב]:</small> <b>"גדלו לה' אתי ונרוממה שמו יחדו"</b> (תהלים לד, ד), כלומר, שהמברך פונה לפחות לשנים אחרים להלל יחד את שם ה'. <b>ר' אבהו אמר: מהכא</b> <small>[מכאן]</small> ממקרא זה יש להביא מקור למצוות הזימון, שכן נאמר: <b>"כי שם ה' אקרא הבו גדל לאלהינו"</b> (דברים לב, ג). עם הזכרתם של פסוקים אלה מביאים דברים שנאמרו בקשר להם.
<b>אמר רב חנן בר אבא: מנין</b> מקור במקרא <b>לעונה "אמן"</b> אחר ברכת חבירו <b>שלא יגביה קולו</b> בעניית ה"אמן" <b>יותר מן המברך</b> — ממה <b>שנאמר: "גדלו לה' אתי ונרוממה שמו יחדו",</b> ולא שירים העונה קולו יותר מן המברך, ולא יהיו עוד שניהם יחדיו.
מעין זה <b>אמר ר' שמעון בן פזי: מנין שאין המתרגם</b> שהיה מתרגם לארמית את הדברים שקראו בתורה בציבור <b>רשאי להגביה קולו יותר מן הקורא</b> בתורה, <b>ש</b>כן <b>נאמר: "משה ידבר והאלהים יעננו בקול"</b> (שמות יט, יט), ויש לדון בכתוב זה, <b>ש</b>הרי <b>אין תלמוד לומר "בקול",</b> כלומר, שהמלה "בקול" אינה מגלה באיזה קול, <b>ומה תלמוד לומר "בקול"</b> — <b>בקולו של משה,</b> כלומר, בקול שאינו גבוה יותר. והרי זו הוראה לדורות הבאים, ובדומה לקדוש ברוך הוא האומר את הדברים, ומשה משמש כמתורגמן, היו קולותיהם שווים בגובהם, כן ינהגו הקוראים בתורה והמתרגמים שיהיו קולותיהם שווים.
ומעין זה <b>תניא נמי הכי</b> <small>[שנינו</small> בברייתא <small>גם כן כך]:</small> <b>אין המתרגם רשאי להגביה קולו יותר מן הקורא. ו</b>לחילופין, אף הקורא <b>אם</b> רואה ש<b>אי אפשר למתרגם להגביה קולו כנגד הקורא</b> — צריך ש<b>ימעך</b> (ינמיך) <b>הקורא קולו ויקרא.</b>
<big>ג</big> במשנה נפסק כי שלושה שאכלו יחד חייבים לזמן. ודנים עוד בהלכה זו, <b>אתמר</b> <small>[נאמר]:</small> <b>שנים שאכלו כאחת,</b> ואף שאין הם חייבים בזימון, הריהם רוצים בכך, האם רשאים הם לעשות כן. <b>פליגי</b> <small>[נחלקו]</small> בשאלה זו <b>רב ור' יוחנן. חד</b> <small>[אחד</small> מהם<small>]</small> <b>אמר: אם רצו לזמן</b> — <b>מזמנין, וחד</b> <small>[ואחד</small> מהם<small>]</small> <b>אמר:</b> אף <b>אם רצו לזמן</b> — <b>אין מזמנין.</b>
ושואלים: <b>תנן</b> <small>[שנינו]</small> במשנתנו: <b>שלשה שאכלו כאחת חייבין לזמן.</b> ויש מכאן מקום לדקדק: <b>שלשה</b> — <b>אין</b> <small>[כן]</small> מזמנים, ואילו <b>שנים</b> — <b>לא</b> מזמנים! והרי זו ראיה שלא כדעת הסובר ששנים הרוצים לזמן, רשאים לעשות כן.
ומשיבים: אין להביא ממשנתנו ראיה, כי <b>התם</b> <small>[שם],</small> במשנתנו<small>, מדובר בזימון שהוא</small> <b>חובה,</b> ואילו <b>הכא</b> <small>[כאן],</small> במחלוקת זו של חכמים <small>מדובר בזימון שהוא</small> <b>רשות,</b> משום שהאוכלים רוצים בכך.
ואומרים עוד, <b>תא שמע</b> <small>[בא</small> ו<small>שמע]</small> ראיה אחרת בעניין זה, ממה ששנינו: <b>שלשה שאכלו כאחת</b> — <b>חייבין לזמן, ואין רשאין ליחלק</b> ולברך בנפרד. מכאן יש לדקדק: <b>שלשה</b> — <b>אין</b> <small>[כן]</small> מזמנים, ואילו <b>שנים</b> — <b>לא</b> מזמנים! והרי זו ראיה שרק בשלושה שייך זימון, אבל בשנים — לא. שאם לא כן, גם אם נחלקה חבורת השלושה ונשארו שנים, עדיין יוכלו לזמן.
הוכחה זו דוחים: <b>שאני התם</b> <small>[שונה שם]</small> משום ש<b>קבעו להו</b> <small>[להם]</small> את הדבר כ<b>חובה מעיקרא</b> <small>[מתחילה],</small> ואינם רשאים עתה להיחלק, ושיהא הזימון לגביהם רשות ולא חובה.
ועוד מביאים ראיה, <b>תא שמע</b> <small>[בא</small> ו<small>שמע]</small> ממה ששנינו בברייתא: <b>השמש שהיה משמש על השנים</b> — <b>הרי זה אוכל עמהם, אף על פי שלא נתנו לו</b> במפורש <b>רשות</b> לאכול אתם, שהרי נוח להם הדבר, שכן בכך יוכל להצטרף אתם לזימון. ואם <b>היה משמש על השלשה</b> — <b>הרי זה אינו אוכל עמהם, אלא אם כן נתנו לו רשות</b> מפורשת. הרי ששנים אינם יכולים לזמן לעצמם!
משיבים: <b>שאני התם</b> <small>[שונה שם]</small>

Daf 45b

<b>דניחא להו דמקבע להו</b> <small>[שנוח להם שיקבע להם]</small> הדבר כ<b>חובה מעיקרא</b> <small>[מתחילה],</small> ולא רשות בלבד, כשהם שנים.
ומביאים ראיה אחרת לדבר, <b>תא שמע</b> <small>[בא</small> ו<small>שמע]</small> מה ששנינו: <b>נשים מזמנות לעצמן, ועבדים מזמנים לעצמן,</b> ואולם <b>נשים ועבדים וקטנים אם רצו לזמן</b> — <b>אין מזמנין. והא</b> <small>[והרי]</small> <b>מאה נשי</b> <small>[נשים]</small> הריהן <b>כתרי גברי דמיין</b> <small>[כשני גברים</small> הן <small>נחשבות],</small> שאין מספרן מצרפן להיות חלק ממנין בתפילה, <b>ו</b>בכל זאת <b>קתני</b> <small>[שנינו]</small> ש<b>נשים מזמנות לעצמן ועבדים מזמנין לעצמן</b>, ואם כן אפשר להסיק שגם שני גברים יוכלו לזמן לעצמם!
ודוחים: <b>שאני התם דאיכא</b> <small>[שונה שם שיש]</small> <b>דעות,</b> כלומר, אף שאין הנשים מצטרפות למנין של תפילה, בכל זאת מאחר שיש כאן שלוש דעות, כלומר, שלוש אישויות נפרדות לכן נחשבות כאן שלוש נשים יותר משני גברים.
על כך מקשים: <b>אי הכי, אימא סיפא</b> <small>[אם כן, אמור</small> את <small>הסוף]</small> ששנינו בו: <b>נשים ועבדים אם רצו לזמן</b> — <b>אין מזמנין,</b> ויש לשאול: <b>אמאי</b> <small>[מדוע]</small> <b>לא</b> יזמנו, <b>והא איכא</b> <small>[והרי יש]</small> <b>דעות!</b> שהרי גם שם יש לפחות שלושה אישויות נפרדות.
ומשיבים, כי מטעם זה אכן לא היה מקום לאסור זימון נשים ועבדים, <b>ושאני התם</b> <small>[ושונה שם]</small> שנאסר הדבר <b>משום פריצותא</b> <small>[פריצות],</small> שחששו לצרף הנשים ועבדים.
<big>א</big> במחלוקת זו לא היה ברור מיהו החכם שאמר כל אחת מן הדעות, ומנסים לברר זאת ולומר: <b>תסתיים</b> <small>[תוברר,</small> יוגדר שם האומר<small>],</small> ש<b>רב</b> הוא זה ש<b>אמר</b> ש<b>אם</b> שנים <b>רצו לזמן</b> — <b>אין</b> הם <b>מזמנין.</b> שכן <b>אמר רב דימי בר יוסף</b> שכך <b>אמר רב: שלשה שאכלו כאחת ויצא אחד מהם לשוק</b> — <b>קוראין לו ומזמנין עליו. טעמא</b> <small>[טעם,</small> הדבר דווקא] ש<b>קוראין לו, הא</b> <small>[הרי ]</small> מכאן שאם <b>לא קוראין לו</b> — <b>לא</b> מזמנים! ומכאן ששנים אינם יכולים לזמן.
הוכחה זו נדחית: <b>שאני התם דאיקבעו להו</b> <small>[שונה שם שנקבעו להם]</small> כבר <b>בחובה מעיקרא</b> <small>[מתחילה],</small> ולכן אם קראו לו, מזמנים עליו. אבל אם לא קראו לו, אין מזמנים עליו כלל, שכן זימון בשנים אינו אלא רשות.
ומעתה מנסים להוכיח להיפך, <b>אלא תסתיים</b> <small>[תוברר,</small> יוגדר שם האומר<small>],</small> ש<b>ר' יוחנן הוא</b> זה ש<b>אמר אם רצו לזמן</b> — <b>אין מזמנין,</b> שכן <b>אמר רבה בר בר חנה</b> שכך <b>אמר ר' יוחנן: שנים שאכלו כאחת</b> — <b>אחד מהן יוצא בברכת חבירו. ו</b>על כך
<b>הווינן</b> <small>[עסקנו]</small> <b>בה,</b> בררנו את ההלכה הזו: <b>מאי קא משמע לן</b> <small>[מה משמיע לנו]</small> בכך, והרי <b>תנינא</b> <small>[שנינו</small> כבר<small>]</small> הלכה זו במפורש: <b>שמע</b> ברכה <b>ו</b>אף ש<b>לא ענה</b> — <b>יצא</b> ידי חובה! <b>ואמר ר' זירא</b> בהסבירו את דברי ר' יוחנן שפסקו בא <b>לומר שאין ברכת הזימון ביניהם.</b> ואם כן <b>תסתיים</b> <small>[תוגדר]</small> שר' יוחנן הוא שסבר כי שנים אינם מזמנים.
על כך <b>אמר ליה</b> <small>[לו]</small> <b>רבא בר רב הונא לרב הונא</b> אביו בשאלה: <b>והא רבנן דאתו ממערבא אמרי</b> <small>[הרי חכמים שבאו מארץ ישראל אומרים]</small> שבשנים, <b>אם רצו לזמן</b> — <b>מזמנין, מאי לאו דשמיע להו</b> <small>[האם לא ששמעו הם]</small> את ההלכה הזו <b>מר' יוחנן</b> שמארץ ישראל הוא? על כך ענה לו אביו: <b>לא,</b> אין זו ראיה, שיתכן <b>דשמיע להו</b> <small>[ששמעו הם]</small> את ההלכה הזו <b>מרב, מקמי דנחית</b> <small>[לפני שירד]</small> <b>לבבל.</b>
<big>ב</big> את דברי רב שהוזכרו קודם מבררים עתה ל<b>גופא</b> <small>[גוף]</small> עניינם. <b>אמר רב דימי בר יוסף אמר רב: שלשה שאכלו כאחת, ויצא אחד מהם לשוק</b> — <b>קוראין לו</b> השנים, <b>ומזמנין עליו</b> אפילו אם אינו לידם. ועל כך הוסיף ו<b>אמר אביי: והוא דקרו ליה ועני</b> <small>[שקוראים לו ועונה],</small> אבל אם היה רחוק מדי — אין לצרפו.
ו<b>אמר מר זוטרא: ולא אמרן</b> <small>[אמרנו]</small> שדי במה שהוא שומע ויכול לענות, <b>אלא</b> כשהם <b>שלשה, אבל</b> כשהם <b>עשרה</b> אין מזמנים <b>עד דנייתי</b> <small>[שיבוא]</small> האיש שהלך וישב עמם.
<b>מתקיף</b> <small>[הקשה]</small> <b>לה רב אשי</b> על כך: <b>אדרבא איפכא מסתברא</b> <small>[ההיפך מסתבר יותר]</small> כי <b>תשעה נראין כעשרה</b> וגם אם חסר אחד — המנין אינו נראה פגום, ואילו <b>שנים אין נראים כשלושה</b> והיה ראוי שדווקא בשנים יצטרכו לחכות שיבוא השלישי וישלים.
ומסכמים: <b>והלכתא</b> <small>[והלכה]</small> <b>כמר זוטרא. מאי טעמא</b> <small>[מה טעם]</small> הדבר? — <b>כיון דבעי לאדכורי</b> <small>[שצריך להזכיר]</small> <b>שם שמים</b> — <b>בציר</b> <small>[פחות]</small> <b>מעשרה לאו אורח ארעא</b> <small>[איננו דרך ארץ],</small> ומאחר שמזמנים בעשרה בהזכרת ה' יש לדאוג לכך שכל העשרה יהיו מצויים במקום.
<big>ג</big> בהלכות זימון <b>אמר אביי: נקיטינן</b> <small>[מוחזקים אנו,</small> בכלל זה<small>]</small> <b>שנים שאכלו כאחת</b> — <b>מצוה ליחלק</b> ושכל אחד מהם יברך לעצמו. ואכן <b>תניא נמי הכי</b> <small>[שנויה גם כן כך</small> בברייתא<small>]:</small> <b>שנים שאכלו כאחת</b> — <b>מצוה ליחלק,</b> ואולם בברייתא מוסיפים: <b>במה דברים אמורים,</b> שדין זה הוא דווקא <b>כששניהם סופרים,</b> כלומר, יודעים לברך ולהתפלל, <b>אבל</b> אם היה <b>אחד</b> מהם <b>סופר ואחד בור</b> — <b>סופר מברך, ובור יוצא</b> ידי חובתו בברכת הסופר.
<b>אמר רבא: הא מילתא אמריתא אנא, ואיתמרה משמיה</b> <small>[דבר זה אמרתיו אני ונאמר משמו]</small> של <b>ר' זירא כוותי</b> <small>[כמותי]:</small> <b>שלשה שאכלו כאחת</b> ולא סיימו סעודתם בבת אחת, דרך ארץ היא כי <b>אחד מפסיק</b> מסעודתו כדי לאפשר <b>לשנים</b> לזמן, <b>ואין</b> ה<b>שנים מפסיקין לאחד.</b>
על כך מקשים: <b>ולא,</b> וכי אין השנים מפסיקים לאחד? <b>והא</b> <small>[והרי]</small> <b>רב פפא אפסיק ליה</b> <small>[הפסיק לו]</small> <b>לאבא מר בריה איהו וחד</b> <small>[בנו, הוא ו</small>עוד <small>אחד]!</small> ועונים: <b>שאני</b> <small>[שונה]</small> הוא רב פפא, שדבר זה שעשה, <b>לפנים משורת הדין הוא דעבד</b> <small>[שעשה],</small> זאת, ולא כחובה.
<big>ד</big> מסופר כי שלושת החכמים, <b>יהודה בר מרימר ומר בר רב אשי ורב אחא מדיפתי כרכי ריפתא בהדי הדדי</b> <small>[אכלו לחם יחד],</small> <b>לא הוה בהו חד דהוה</b> <small>[היה בהם אחד שהיה]</small> <b>מופלג מחבריה</b> <small>[מחבריו]</small> בחכמה או בזקנה <b>לברוכי להו</b> <small>[לברך להם].</small> <b>יתבי וקא מיבעיא להו</b> <small>[ישבו</small> לדון בדבר, <small>והיתה קשה להם</small> שאלה זו<small>] :</small> <b>הא דתנן</b> <small>[זה ששנינו</small> במשנתנו<small>]</small> כי <b>שלשה שאכלו כאחת חייבין לזמן,</b> האם <b>הני מילי</b> <small>[דברים אלו]</small> אמורים דווקא <b>היכא</b> <small>[היכן,</small> כאשר<small>]</small> <b>דאיכא</b> <small>[שיש]</small> שם <b>אדם גדול</b> ביניהם, <b>אבל היכא דכי הדדי נינהו</b> <small>[היכן ששווים הם]</small> — <b>חלוק ברכות</b> שכל אחד מברך לעצמו <b>עדיף.</b>
ואכן כך נהגו, <b>בריך איניש לנפשיה</b> <small>[ברך</small> כל <small>אדם לעצמו].</small> אחר כך כאשר <b>אתו לקמיה</b> <small>[באו לפני]</small> <b>מרימר</b> לשאול אם יפה עשו. <b>אמר להו</b> <small>[להם]:</small> אמנם <b>ידי ברכה</b> על המזון <b>יצאתם,</b> אך <b>ידי זימון לא יצאתם. וכי תימרו: נהדר ונזמן</b> <small>[ואם תאמרו: נחזור ונזמן],</small> הרי <b>אין זימון למפרע</b> שאין לזמן על סעודה שכבר ברכו עליה.
<big>ה</big> דנים בבעיה אחרת מה אומר אדם ש<b>בא ומצאן</b> לחבורת אנשים <b>כשהן מברכים, מהו אומר אחריהם? רב זביד אמר:</b> אומר <b>"ברוך ומבורך". רב פפא אמר: עונה "אמן".</b>
ומסבירים את השיטות: <b>ולא פליגי</b> <small>[חולקים]</small> הם בדבר, כי, <b>הא</b> <small>[זה]</small> — <b>דאשכחינהו דקא אמרי</b> <small>[שמצאם שהם אומרים]</small> <b>"נברך", והא</b> <small>[וזה]</small> — <b>דאשכחינהו דקא אמרי</b> <small>[שמצאם שהם אומרים]</small> <b>"ברוך".</b> ומפרטים: <b>אשכחינהו דקא אמרי</b> <small>[מצאם שהם אומרים]</small> <b>"נברך"</b> — <b>אומר "ברוך ומבורך", אשכחינהו דקא אמרי</b> <small>[מצאם שהם אומרים]</small> <b>"ברוך"</b> — <b>עונה "אמן".</b>
ומעין דרך הסבר זו מביאים בנושא קרוב, <b>תני חדא</b> <small>[שנויה</small> בברייתא <small>אחת]:</small> <b>העונה "אמן" אחר ברכותיו</b> שהוא עצמו אומר — <b>הרי זה משובח. ותניא אידך</b> <small>[ושנויה</small> ברייתא <small>אחרת]:</small> <b>הרי זה מגונה.</b>
ומתרצים: <b>לא קשיא</b> <small>[קשה],</small> <b>הא</b> <small>[זה]</small> — <b>ב"בונה ירושלים"</b> שנאה לו לומר "אמן" אחר ברכה זו. ו<b>הא</b> <small>[זה]</small> שאמרו שמגונה הדבר — <b>בשאר ברכות.</b>
מסופר כי <b>אביי עני ליה בקלא, כי היכי דלישמעו</b> <small>[היה עונה אותו,</small> את ה"אמן" אחר "בונה ירושלים", <small>בקול, כדי שישמעו]</small> ה<b>פועלים וליקומו</b> <small>[ויעמדו]</small> לעבודתם, שכן ברכת <b>"הטוב והמטיב"</b> שבאה אחר כך <b>לאו דאורייתא</b> <small>[אינה מן התורה],</small> והפועלים העובדים אצל בעל הבית יכולים לוותר עליה. ואילו <b>רב אשי עני ליה בלחישא, כי היכי</b> <small>[היה עונה אותו בלחישה, כדי]</small> ש<b>לא נזלזלו</b> <small>[יזלזלו]</small> <b>ב</b>ברכת <b>"הטוב והמטיב".</b>

Daf 46a

<big>א</big> מסופר: <b>ר' זירא חלש</b> <small>[חלה],</small> <b>על לגביה</b> <small>[נכנס אצלו]</small> <b>ר' אבהו, קביל עליה</b> <small>[קיבל עליו]</small> ר' אבהו ואמר: <b>אי מתפח קטינא חריך שקי</b> <small>[אם יבריא הגוץ חרוך השוקיים,</small> כינוי לר' זירא<small>]</small> — <b>עבידנא יומא טבא לרבנן</b> <small>[עושה אני יום טוב,</small> סעודה, <small>לחכמים].</small> <b>אתפח, עבד סעודתא לכולהו רבנן</b> <small>[הבריא</small> ר' זירא, ו<small>עשה</small> ר' אבהו <small>סעודה לכל החכמים].</small> <b>כי מטא למשרי</b> <small>[כאשר באה</small> העת <small>לבצוע</small> את הפת בסעודה<small>]</small> <b>אמר ליה</b> <small>[לו]</small> ר' אבהו <b>לר' זירא: לישרי לן מר</b> <small>[יבצע לנו אדוני]</small> את הפת. <b>אמר ליה</b> <small>[לו]</small> ר' זירא: <b>לא סבר לה מר להא</b> <small>[האם אין אדוני סבור</small> מקבל <small>את</small> הלכה <small>זו]</small> של <b>ר' יוחנן</b> ש<b>אמר: בעל הבית בוצע?</b> ואכן <b>שרא להו</b> <small>[בצע להם</small> לסועדים<small>]</small> ר' אבהו.
<b>כי מטא לברוכי</b> <small>[כאשר באה</small> העת <small>לברך]</small> ברכת המזון שלאחר הסעודה, <b>אמר ליה</b> <small>[לו]</small> ר' אבהו לר' זירא: <b>נבריך לן מר</b> <small>[יברך לנו אדוני]</small> את ברכת המזון. <b>אמר ליה</b> <small>[לו]</small> ר' זירא: <b>לא סבר לה מר להא</b> <small>[האם אין אדוני סבור</small> מקבל <small>את</small> הלכה <small>זו]</small> של <b>רב הונא</b> ש<b>מן בבל</b> ש<b>אמר:</b> ה<b>בוצע מברך?</b>
על כך שואלים: <b>ואיהו</b> <small>[והוא,</small> ר' אבהו<small>]</small> שהציע לר' זירא לברך, אף שלא בצע על הפת, <b>כמאן סבירא ליה</b> <small>[כמי סבור הוא]?</small>
ומשיבים: <b>כי הא</b> <small>[כמו</small> הלכה <small>זו]</small> ש<b>אמר ר' יוחנן משום</b> <small>[בשם]</small> <b>ר' שמעון בן יוחי: בעל הבית בוצע, ואורח מברך.</b> וטעם הדבר: <b>בעל הבית</b> בוצע — <b>כדי שיבצע בעין יפה,</b> ואילו האורח עשוי להתבייש לבצוע פרוסות גדולות לעצמו. <b>ואורח מברך</b> — <b>כדי שיברך</b> האורח את <b>בעל הבית.</b>
ומסבירים: <b>מאי</b> <small>[מה]</small> נוסח הברכה ש<b>מברך</b> האורח את בעל הבית בתוך ברכת המזון — <b>"יהי רצון שלא יבוש בעל הבית בעולם הזה, ולא יכלם לעולם הבא".</b>
<b>ורבי מוסיף בה</b> בברכה <b>דברים</b> הנוגעים להצלחה בנכסיו: <b>"ויצלח מאד בכל נכסיו, ויהיו נכסיו ונכסינו מוצלחים וקרובים לעיר, ואל ישלוט שטן לא במעשי ידיו ולא במעשי ידינו, ואל יזדקר</b> (יופיע, יעמוד מנגד) <b>לא לפניו ולא לפנינו שום דבר הרהור חטא ועבירה ועון מעתה ועד עולם".</b>
<big>ב</big> נשאלה השאלה <b>עד היכן</b> היא <b>ברכת הזמון</b> שבה דובר, ובכך נחלקו הדעות.
<b>רב נחמן אמר שהברכה עד "נברך", ורב ששת אמר</b> שברכת הזימון נגמרת רק עם סוף הברכה הראשונה של ברכת המזון, לאמר <b>עד "הזן".</b>
ומציעים: מחלוקת זו שנחלקו בה אמוראים, <b>נימא כתנאי</b> <small>[</small>האם <small>נאמר</small> שהריהי <small>כ</small>מחלוקת שחלקו בה כבר <small>תנאים],</small> <b>דתני חדא</b> <small>[ש</small>כן <small>שנויה</small> ברייתא <small>אחת]:</small> <b>ברכת המזון</b> היא <b>שנים ושלשה</b> ברכות, <b>ותניא אידך</b> <small>[ושנויה</small> ברייתא <small>אחרת]:</small> ברכת המזון <b>שלשה וארבעה. סברוה</b> <small>[סברו,</small> הניחו חכמים<small>]</small> בהבנת שתי ברייתות אלו, כי <b>דכולי עלמא</b> <small>[</small>לדעת <small>הכל]</small> ברכת <b>"הטוב והמטיב" לאו דאורייתא</b> <small>[לא מן התורה]</small> <b>היא,</b> ואם כן, <b>מאי לאו בהא קמיפלגי</b> <small>[האם לא בזה הם חלוקים]:</small> <b>מאן דאמר</b> <small>[מי שאומר]</small> בברייתא <b>שתים ושלש קסבר</b> <small>[סבור הוא]</small> שברכת הזימון היא <b>עד "הזן",</b> כלומר, שאם מזמנים מברכים הם שלוש ברכות, ואם לאו — מברכים רק שתי ברכות, ואין אומרים את ברכת "הזן" השייכת לזימון. <b>ומאן דאמר</b> <small>[ומי שאומר]</small> <b>שלש וארבע קסבר</b> <small>[סבור הוא]</small> שברכת הזימון היא <b>עד "נברך",</b> כלומר, עד התחלת ברכת המזון, ולכן המזמנים יברכו ארבע ברכות, ובלא זימון — שלוש בלבד.
את ההסבר הזה להבדל שבין הברייתות דוחים שני האמוראים: <b>לא</b> כך הוא, והסבר אחר יש להבדל שבין הברייתות, <b>רב נחמן מתרץ לטעמיה</b> <small>[לטעמו,</small> לשיטתו<small>],</small> <b>ורב ששת מתרץ לטעמיה</b> <small>[לטעמו,</small> לשיטתו<small>],</small> ובאופן זה:
<b>רב נחמן מתרץ לטעמיה</b> <small>[לטעמו,</small> לשיטתו<small>],</small> שלדעתו <b>דכולי עלמא</b> <small>[הכל</small> סבורים<small>]</small> שברכת הזימון היא <b>עד "נברך",</b> ואולם בזאת נחלקו הברייתות, <b>מאן דאמר</b> <small>[מי שאומר]</small> <b>שלש וארבע</b> — <b>שפיר</b> <small>[יפה,</small> מתאים<small>]</small> הדבר לשיטתו, <b>ו</b>אילו <b>מאן דאמר</b> <small>[מי שאומר]</small> בברייתא <b>שתים ושלש</b> — <b>אמר</b> <small>[</small>יכול <small>לומר,</small> להסביר<small>]</small> <b>לך</b> כי <b>הכא</b> <small>[כאן]</small> <b>בברכת הפועלים עסקינן</b> <small>[עוסקים אנו],</small> שהרי <b>אמר מר</b> <small>[החכם]</small> שהפועל בשעת מלאכתו יכול לקצר בברכת המזון, והרי הוא <b>פותח ב"הזן" וכולל</b> את הברכה השלישית <b>"בונה ירושלים" בברכת הארץ,</b> הברכה השניה.
ואף <b>רב ששת מתרץ לטעמיה</b> <small>[לטעמו,</small> לשיטתו<small>],</small> שלדעתו <b>דכולי עלמא</b> <small>[הכל</small> סבורים<small>]</small> שברכת הזימון היא <b>עד "הזן",</b> ואולם בזאת נחלקו הברייתות, <b>מאן דאמר</b> <small>[מי שאומר]</small> בברייתא <b>שתים ושלש</b> — <b>שפיר</b> <small>[יפה,</small> מתאים<small>]</small> הדבר לשיטתו, <b>ו</b>אילו <b>מאן דאמר</b> <small>[מי שאומר]</small> בברייתא <b>שלש וארבע קסבר</b> <small>[סבור הוא]</small> שברכת <b>"הטוב והמטיב" דאורייתא</b> <small>[מן התורה]</small> <b>היא.</b>
<big>ג</big> בשאלה בדבר "הטוב והמטיב", <b>אמר רב יוסף: תדע</b> ראיה לדבר שברכת <b>"הטוב והמטיב"</b> היא <b>לאו דאורייתא</b> <small>[לא מן התורה]</small> היא — <b>שהרי פועלים</b> המברכים ברכת המזון בשעת עבודתם <b>עוקרים אותה,</b> ומתוך שיכולים הם שלא לומר אותה, ודאי שאין החיוב לאומרה מן התורה.
ראיה אחרת לכך <b>אמר רב יצחק בר שמואל בר מרתא משמיה</b> <small>[משמו]</small> של <b>רב: תדע</b> שברכת <b>"הטוב והמטיב"</b> היא <b>לאו דאורייתא</b> <small>[לא מן התורה]</small> שהרי המברך ברכה זו <b>פותח בה ב"ברוך" ואין חותם בה ב"ברוך"</b> שלא כשאר הברכות, <b>כדתניא</b> <small>[כפי ששנינו</small> בברייתא<small>]:</small> <b>כל הברכות כולן פותח בהן ב"ברוך" וחותם בהן ב"ברוך", חוץ מברכת הפירות וברכת המצוות, וברכה הסמוכה לחברתה, וברכה אחרונה שבקריאת שמע</b> שאינן פותחות וחותמות ב"ברוך", אלא <b>יש מהן שפותח בהן ב"ברוך" ואין חותם ב"ברוך",</b>

Daf 46b

<b>ויש מהן שחותם בהן ב"ברוך" ואין פותח ב"ברוך". ו"הטוב והמטיב" פותח ב"ברוך" ואין חותם ב"ברוך". מכלל</b> <small>[מכאן]</small> ש<b>ברכה בפני עצמה היא. ו</b>עוד הוכחה שברכת "הטוב והמטיב" איננה מן התורה
<b>אמר רב נחמן בר יצחק: תדע</b> ש<b>"הטוב והמטיב"</b> היא <b>לאו דאורייתא</b> <small>[לא מן התורה]</small> — <b>שהרי עוקרין אותה בבית האבל. כדתניא</b> <small>[כפי ששנינו</small> בברייתא<small>]:</small> <b>מה הם אומרים בבית האבל?</b> — <b>"ברוך הטוב והמטיב". ר' עקיבא אומר: "ברוך דיין האמת".</b>
ומקשים לדעה הראשונה שבברייתא: <b>"הטוב והמטיב"</b> — <b>אין</b> <small>[כן]</small> אומרים בבית האבל, ואילו <b>"דיין האמת"</b> — <b>לא</b> אומרים?! <b>אלא אימא</b> <small>[אמור]</small> שכוונת הדברים היא שאומרים <b>אף "הטוב והמטיב".</b>
ומסופר: <b>מר זוטרא איקלע לבי</b> <small>[נקלע,</small> הזדמן <small>לבית]</small> <b>רב אשי, איתרע ביה מילתא</b> <small>[אירע בו</small> ברב אשי, <small>דבר</small> אבילות<small>],</small> <b>פתח ובריך</b> <small>[וברך]</small> ברכה משולבת, וכך אמר: <b>"הטוב והמטיב, אל אמת, דיין אמת, שופט בצדק, לוקח במשפט, ושליט בעולמו לעשות בו כרצונו, כי כל דרכיו משפט, שהכל שלו ואנחנו עמו ועבדיו, ובכל אנחנו חייבים להודות לו ולברכו, גודר פרצות בישראל הוא יגדור את הפרצה הזאת בישראל לחיים",</b> וכלל אם כן בדבריו גם "הטוב והמטיב" וגם הזכרת האבל וצידוק הדין. ומעתה שבים אל הנושא הראשון.
אמרנו שאדם אחד מפסיק מן האוכל ומצטרף אל שני חבריו הרוצים לזמן, ונשאלה השאלה <b>להיכן הוא חוזר?</b> כאשר הוא בא לברך, מהיכן צריך הוא להתחיל? ונחלקו בכך חכמים, <b>רב זביד משמיה</b> <small>[בשמו]</small> של <b>אביי אמר: חוזר לראש</b> ומברך ככל אדם אחר מתחילת ברכת המזון, <b>ו</b>אילו <b>רבנן אמרי</b> <small>[חכמים אומרים]</small> שחוזר <b>למקום ש</b>בו <b>פסק,</b> כלומר, מתחילת ברכה שניה.
<big>א</big> אגב ענייני הסעודה מסופר: <b>אמר ליה ריש גלותא</b> <small>[לו ראש הגולה]</small> <b>לרב ששת: אף על גב דרבנן קשישי אתון</b> <small>[אף על פי שחכמים קשישים אתם],</small> <b>פרסאי</b> <small>[הפרסיים]</small> <b>בצרכי סעודה</b> (בקביעת סדרים נכונים באכילה) <b>בקיאי מינייכו</b> <small>[בקיאים</small> יותר <small>מכם].</small> שאצלם <b>בזמן שהן שתי מטות</b> שהיו אנשים מסובים בהן, נוהגים שה<b>גדול</b> — <b>מסב בראש, ו</b>זה שהוא <b>שני לו</b> בחשיבות — הריהו מסב <b>למעלה הימנו,</b> לצד ראשו של הגדול. <b>ובזמן שהם שלוש</b> מטות, ה<b>גדול</b> — <b>מסב באמצע</b> במיטה אמצעית, ה<b>שני לו</b> — מסב <b>למעלה הימנו, שלישי לו</b> בחשיבות — מסב <b>למטה הימנו</b> מן הגדול.
<b>אמר ליה</b> <small>[לו]</small> רב ששת לראש הגולה שעדיין יש פגם בדבר, <b>וכי בעי אישתעויי בהדיה, מתרץ תרוצי ויתיב ומשתעי בהדיה</b> <small>[ואם רוצה</small> הגדול לדבר עם השני הרי <small>צריך הוא להתיישר ולשבת ולדבר אתו]?!</small> שמכיון שהשני יושב מעל לראשו של הגדול, כשרוצה הוא לומר לו דבר הריהו נאלץ להזדקף. <b>אמר ליה</b> <small>[לו]</small> ראש הגולה: <b>שאני פרסאי, דמחוי ליה במחוג</b> <small>[שונים הם הפרסים,</small> שכן הוא <small>מראה לו ברמיזה]</small> שנהגו הפרסים לדבר בפרט בשעת הסעודה רק על ידי תנועות שונות בידיהם, ולכן אין צורך להזדקף.
ועוד שאל רב ששת את ראש הגולה כיצד נוהגים הפרסים בענין <b>מים ראשונים</b> ברחיצת ידים שלפני הסעודה <b>מהיכן מתחילין? אמר ליה</b> <small>[לו]</small> ראש הגולה: <b>מן הגדול.</b>
שאלו רב ששת: אם כך נוהגים, <b>ישב גדול וישמור ידיו עד שנוטלין כולן</b> ויביאו לכל הסועדים את האוכל? <b>אמר ליה</b> <small>[לו]</small> ראש הגולה: <b>לאלתר מייתו תכא קמיה</b> <small>[מיד מביאים שולחן לפניו],</small> שנוהגים הם שלכל אדם יש שולחן מיוחד שעליו הוא אוכל, ולגדול מביאים את שולחנו מיד, ואינו צריך להמתין לאחרים.
ועוד שאל רב ששת את ראש הגולה בענייני סעודה הנוהגים אצל הפרסיים: כיצד נוהגים הפרסים ברחיצת הידים לאחר הסעודה, <b>מים אחרונים מהיכן מתחילין? אמר ליה</b> <small>[לו]:</small> <b>מן הקטן.</b>
והקשה רב ששת: <b>ו</b>אם כך נוהגים הם, יוצא איפוא שה<b>גדול יתיב</b> <small>[יושב]</small> <b>וידיו מזוהמות</b> וממתין כך <b>עד שנוטלין כולן</b> את ידיהם במים אחרונים? <b>אמר ליה</b> <small>[לו]</small> ראש הגולה: <b>לא מסלקי תכא מקמיה עד דנימטי מיא לגביה</b> <small>[אין מסלקים</small> את <small>השולחן מלפניו עד שמביאים המים אליו],</small> ויכול הוא להמשיך ולאכול ככל שירצה, כל עוד רוחצים האחרים בסעודה את ידיהם במים אחרונים.
<b>אמר רב ששת: אנא מתניתא ידענא</b> <small>[אני יודע משנה],</small> כלומר, שכך אני נוהג בעניין זה, <b>דתניא</b> <small>[ש</small>כן <small>שנינו</small> בברייתא<small>]:</small> <b>כיצד סדר הסבה?</b> — <b>בזמן שהן שתי מטות</b> — <b>גדול מסב בראש, ושני לו למטה הימנו. בזמן שהן שלש מטות</b> — <b>גדול מסב בראש, שני לו למעלה הימנו, שלישי לו למטה הימנו. מים הראשונים מתחילין מן הגדול. מים אחרונים, בזמן שהם חמשה</b> — <b>מתחילין מן הגדול, ובזמן שהם</b> יותר מכך, ואפילו הם <b>מאה</b> — <b>מתחילין מן הקטן עד שמגיעים אצל חמשי,</b> חמישה האחרונים, <b>ו</b>אז <b>חוזרין ומתחילין מן הגדול</b> שבהם. <b>ולמקום שמים אחרונים חוזרין,</b> כלומר, לאותו אדם שנותנים לו ליטול ידיו ראשון במים האחרונים — <b>לשם ברכה חוזרת,</b> שהוא מברך ברכת המזון.
<b>מסייע ליה</b> <small>[לו]</small> הדבר <b>לרב,</b> שכן <b>אמר ר' חייא בר אשי</b> שכך <b>אמר רב: כל הנוטל ידיו באחרונה תחלה</b> — <b>הוא מזומן לברכה.</b>
<big>ב</big> ומעין זה מסופר: <b>רב ור' חייא הוו יתבי בסעודתא קמיה</b> <small>[היו יושבים בסעודה לפני]</small> <b>רבי, אמר ליה</b> [לו] <b>רבי לרב: קום, משי ידך</b> <small>[עמוד, רחוץ ידיך].</small> <b>חזייה דקא מרתת</b> <small>[ראהו</small> ר' חייא לרב <small>שהוא מפחד]</small> שמא לא נהג יפה באוכל, ומפני כן הריהו צריך לשטוף ידיו. <b>אמר ליה</b> <small>[לו]:</small> <b>בר פחתי</b> <small>[בן אצילים],</small> <b>"עיין</b> והתבונן <b>בברכת מזונא"</b> <small>[המזון]</small> <b>קאמר</b> <small>[הוא אומר]</small> <b>לך,</b> שהרי הנוטל ידיו בתחילה במים אחרונים, הוא זה שמכבדים אותו בברכת המזון.
ועוד בענין קדימה ברחצת מים אחרונים <b>תנו רבנן</b> <small>[שנו חכמים]:</small> אף על פי שנוהגים להקדים אדם חשוב בראש, מכל מקום <b>אין מכבדין</b> אותו <b>לא בדרכים ולא בגשרים,</b>

Daf 47a

<b>ולא בידים מזוהמות,</b> כלומר, בנטילת ידים בסוף הסעודה.
מסופר: <b>רבין ואביי הוו קא אזלי באורחא</b> <small>[היו מהלכים בדרך]</small> כשהם רכובים על חמוריהם, <b>קדמיה חמריה</b> <small>[קדמו חמורו]</small> של <b>רבין ל</b>חמורו של <b>אביי ולא אמר ליה</b> <small>[לו]</small> רבין לאביי <b>"ניזיל מר"</b> <small>[ילך אדוני</small> בראש<small>].</small> <b>אמר</b> אביי בלבו: <b>מדסליק האי מרבנן ממערבא, גס ליה דעתיה</b> <small>[מכיון שעלה חכם זה</small> רבין <small>מארץ ישראל, גסה רוחו].</small> <b>כי מטא לפיתחא דבי כנישתא</b> <small>[כאשר הגיע לפתח בית הכנסת]</small> <b>אמר ליה</b> <small>[לו]</small> רבין לאביי: <b>ניעל מר</b> <small>[יכנס אדוני</small> בראש<small>].</small> <b>אמר ליה</b> <small>[לו]</small> אביי: <b>ועד השתא לאו "מר" אנא</b> <small>[עכשיו אין אני "אדון"]?</small> כלומר, משום מה מתחיל אתה לכבד אותי רק עכשיו, ולא בכל הדרך? <b>אמר ליה</b> <small>[לו]</small> רבין: <b>הכי</b> <small>[כך]</small> <b>אמר ר' יוחנן: אין מכבדין אלא בפתח שיש בה מזוזה,</b> ששם ראוי להקדים את הגדול.
על כך הקשו: אם כך נאמר, שכל פתח <b>דאית</b> <small>[שיש]</small> <b>בה מזוזה</b> — <b>אין</b> <small>כן]</small> מכבדים בו, וכל פתח <b>דלית</b> <small>[שאין]</small> <b>בה מזוזה</b> — <b>לא</b> מכבדים בו, <b>אלא מעתה,</b> בפתחי <b>בית הכנסת ובית המדרש, דלית בהו</b> <small>[ש</small>הרי <small>אין בהם]</small> <b>מזוזה, הכי נמי</b> <small>[האם כך נאמר גם כן]</small> ש<b>אין מכבדין</b> בכניסה אליהם? <b>אלא אימא</b> <small>[אמור]</small> כך את הכלל: אין מכבדים בכניסה אלא <b>בפתח</b> חשוב <b>הראוי למזוזה,</b> אבל לא בדרך או בגשר.
<big>א</big> ועוד בענייני כיבוד בסעודה. <b>אמר רב יהודה בריה</b> <small>[בנו]</small> של <b>רב שמואל בר שילת משמיה</b> <small>[משמו]</small> של <b>רב: אין המסבין רשאין לאכול כלום</b> (משהו) <b>עד שיטעום הבוצע. יתיב</b> <small>[ישב]</small> <b>רב ספרא וקאמר</b> <small>[ואמר]:</small> <b>"לטעום" איתמר</b> <small>[נאמר],</small> כלומר, לשון רב היתה: אין המסובים רשאים לטעום עד שיטעם הבוצע. על כך שואלים בגמרא.
<b>למאי נפקא מינה</b> <small>[ומה יוצא ממנה,</small> מן התיקון הזה<small>]?</small> שהרי אין הבדל משמעות בין הגירסות. ומסבירים שאכן אין הבדל, ורב ספרא מדייק בכך <b>שחייב אדם לומר בלשון רבו,</b> שחייב אדם לומר בלשון רבו, ולא לשנות ממנה אף בפרט קטן.
ועוד בענייני כיבוד בסעודה, <b>תנו רבנן</b> <small>[שנו חכמים]:</small> <b>שנים</b> האוכלים יחד <b>ממתינין</b> (מחכים) <b>זה לזה ב</b>זמן שהם אוכלים מ<b>קערה</b> אחת, אבל אם היו <b>שלשה</b> — <b>אין ממתינין,</b> וכל אחד אוכל כרצונו. ובדרך כלל: <b>הבוצע</b> על הפת הוא <b>פושט ידו תחלה</b> לקחת את הלחם, <b>ו</b>אולם <b>אם בא</b> הבוצע <b>לחלוק כבוד לרבו או למי שגדול הימנו</b> — <b>הרשות</b> נתונה <b>בידו</b> לעשות כן.
מסופר: <b>רבה בר בר חנה הוה עסיק ליה לבריה</b> <small>[היה עוסק לו לבנו]</small> בצרכי נישואיו ב<b>בי</b> <small>[בית]</small> <b>רב שמואל בר רב קטינא, קדים ויתיב וקמתני ליה לבריה</b> <small>[קדם וישב ושנה לו לבנו]</small> בהלכות סעודה: <b>אין הבוצע רשאי לבצוע עד שיכלה "אמן" מפי העונים</b> על ברכתו. ו<b>רב חסדא אמר</b> שיש לחכות רק עד שתכלה "אמן" <b>מפי רוב העונים.</b>
<b>אמר ליה</b> <small>[לו]</small> <b>רמי בר חמא: מאי שנא רובא</b> <small>[מה שונה,</small> מיוחד, <small>רוב</small> עונים<small>]</small> שאסור לבצוע לפני שיענו "אמן" — משום <b>דאכתי</b> <small>[שעדיין]</small> <b>לא כליא</b> <small>[כלתה]</small> ה<b>ברכה, מיעוטא נמי</b> <small>[מיעוט</small> עונים <small>גם כן]</small> עדיין <b>לא כליא</b> <small>[כלתה]</small> ה<b>ברכה,</b> ומדוע אינו מחכה להם?
<b>אמר ליה</b> <small>[לו]</small> רב חסדא: <b>שאני אומר, כל העונה "אמן" יותר מדאי</b> באריכות — <b>אינו אלא טועה.</b>
ובענין זה של אמירת "אמן" <b>תנו רבנן</b> <small>[שנו חכמים]:</small> <b>אין עונין לא "אמן" חטופה</b> (קצרה מדי, שאין היא מבוטאת כראוי), <b>ולא "אמן" קטופה</b> (שאין סיומה מבוטא כראוי), <b>ולא "אמן" יתומה</b> (הנאמרת בלי לדעת על מה היתה הברכה), <b>ו</b>כן <b>לא יזרוק אדם ברכה מפיו</b> במהירות ובלא עיון.
ו<b>בן עזאי אומר: כל העונה "אמן" יתומה</b> — <b>יהיו בניו יתומים,</b> "אמן" <b>חטופה</b> — <b>יתחטפו ימיו</b> ולא ישלימם, "אמן" <b>קטופה</b> — <b>יתקטפו ימיו. וכל המאריך ב"אמן"</b> — <b>מאריכין לו ימיו ושנותיו.</b> ואולם אין להאריך יותר מדי.
<big>ב</big> ושוב לענין זימון. מסופר: <b>רב ושמואל הוו יתבי בסעודתא</b> <small>[היו יושבים בסעודה].</small> <b>אתא</b> <small>[בא]</small> אחריהם לסעודה זו <b>רב שימי בר חייא, הוה קמסרהב ואכיל</b> <small>[היה ממהר ואוכל],</small> <b>אמר ליה</b> <small>[לו]</small> <b>רב: מה דעתך</b> שאתה ממהר כל כך באכילתך — <b>לאיצטרופי בהדן</b> <small>[להצטרף אתנו</small> לזימון<small>],</small> ואולם <b>אנן אכילנא לן</b> <small>[אנו אכלנו לנו],</small> שכבר גמרנו את אכילתנו עוד לפני שבאת. <b>אמר ליה</b> <small>[לו]</small> <b>שמואל</b> לרב: אין לומר שכבר גמרו לאכול, משום ש<b>אלו מייתו</b> <small>[היו מביאים]</small> <b>לי ארדיליא</b> <small>[פטריות]</small> שהיו חביבות עליו, <b>וגוזליא</b> <small>[וגוזלים]</small> <b>לאבא</b> (רב), מי <small>[האם]</small> <b>לא אכלינן</b> <small>[היינו אוכלים]?</small> ואם כן הריהם נחשבים כעודם בתוך הסעודה, ויכול רב שימי בר חייא להצטרף אליהם לזימון.
מסופר כי <b>תלמידי רב הוו יתבי בסעודתא</b> <small>[היו יושבים בסעודה],</small> <b>על</b> <small>[נכנס]</small> לסעודה <b>רב אחא. אמרי</b> <small>[אמרו]</small> התלמידים: הנה <b>אתא גברא רבא דמברך לן</b> <small>[בא אדם גדול שיברך לנו].</small> <b>אמר להו</b> <small>[להם]</small> רב אחא: <b>מי סבריתו</b> <small>[האם אתם סבורים]</small> שה<b>גדול מברך?</b> לא כן, אלא ה<b>עיקר שבסעודה,</b> כלומר, אלה שהיו בסעודה בתחילתה הוא ה<b>מברך.</b> ומסכמים, <b>והלכתא</b> <small>[וההלכה]</small> היא שה<b>גדול מברך, אף על גב דאתא</b> <small>[אף על פי שבא]</small> <b>לבסוף.</b>
<big>ג</big> שנינו במשנה שאם <b>אכל</b> לחם העשוי מתבואת <b>דמאי</b> יכול הוא לברך עליו ברכת המזון. ומקשים: <b>הא לא חזי ליה</b> <small>[הרי אין</small> זה <small>ראוי לו],</small> שהרי אסור לאכול דמאי! על כך עונים: <b>כיון דאי בעי, מפקר להו לנכסיה, והוי</b> <small>[שאם רוצה, מפקיר אותם את נכסיו, והריהו]</small> מעתה <b>עני, וחזי ליה</b> <small>[ו</small>עתה <small>ראוי לו]</small> לאכול דמאי, <b>דתנן</b> <small>[ש</small>כן <small>שנינו]:</small> <b>מאכילין את העניים דמאי, ואת האכסניא</b> (אנשי צבא שבני העיר צריכים לפרנס אותם על חשבונם) <b>דמאי. ואמר רב הונא: תנא</b> <small>[שנה]</small> באופן אחר הלכה זו, <b>בית שמאי אומרים: אין מאכילין את העניים ואת האכסניא דמאי.</b>
<big>ד</big> שנינו במשנה כי מצרפים לזימון גם את האוכל <b>מעשר ראשון שנטלה תרומתו.</b> על כך תוהים: <b>פשיטא</b> <small>[פשוט,</small> מובן מאליו<small>]</small> הלא זה האופן הראוי, שכבר נתרמה התרומה ואין כל חשש, ומה מקום ללמדנו שהדבר מותר באכילה? ומסבירים: <b>לא צריכא</b> <small>[נצרכה]</small> הלכה זו להיאמר <b>אלא</b> במקרה זה <b>ש</b>הלוי <b>הקדימו</b> את הכהן בעוד החיטה <b>בשבלים, והפריש ממנו</b> ללוי <b>תרומת מעשר, ו</b>עדיין <b>לא הפריש ממנו</b> לכהן <b>תרומה גדולה</b> כדרך ההפרשה הראוי. ואף שאין לעשות כך לכתחילה, לאחר מעשה — מה שעשה עשוי, והאוכל מעשר ראשון שכזה הריהו מצטרף לזימון. <b>וכדר' אבהו,</b> שכן <b>אמר ר' אבהו</b> שכך <b>אמר ריש לקיש: מעשר ראשון שהקדימו</b> הלוי וקיבל אותו בעוד החיטה עדיין <b>בשבלים</b> — <b>פטור</b> מעשר זה <b>מתרומה גדולה</b> (היא התרומה לכהן), <b>שנאמר: "והרמתם ממנו תרומת ה' מעשר מן המעשר"</b> (במדבר יח, כו), וללמדנו בא הכתוב: <b>מעשר מן המעשר</b> ("תרומת מעשר") <b>אמרתי לך</b> שחייב הלוי לתת, <b>ולא תרומה גדולה ו</b>גם <b>תרומת מעשר מן המעשר.</b>
<b>אמר ליה</b> <small>[לו]</small> <b>רב פפא לאביי: אי הכי</b> <small>[אם כך],</small> <b>אפילו הקדימו</b> הלוי <b>בכרי</b> כאשר גרגרי החיטה הוצאו מן השיבלים ונערמו לערימה, <b>נמי</b> <small>[גם כן]</small> לא יצטרך הלוי להפריש תרומה גדולה! <b>אמר ליה</b> <small>[לו]</small> אביי: <b>עליך,</b> כלומר, כנגד טענה כזאת <b>אמר קרא</b> <small>[הכתוב]</small>

Daf 47b

<b>"מכל מעשרתיכם תרימו</b> כל תרומת ה'<b>"</b> (שם, שם, כט). ויש לתת את תרומת ה' — היא התרומה הגדולה — גם ממתנות הלויים. על כך שואלים <b>ומה ראית</b> לפרש שהציווי להפריש גם תרומה גדולה נאמר על התבואה בכרי ולא על השיבלים? ועונה אביי: <b>האי אידגן והאי לא אידגן</b> <small>[זה נעשה דגן, וזה לא נעשה דגן]</small> שבכתוב נאמר כי ראשית הדגן ("ראשית דגנך". דברים יח,ד) לכהן, ודבר הנקרא כבר "דגן" חלה עליו רשות הכהן, ואי אפשר להוציאו מידו.
<big>א</big> שנינו במשנה שהאוכל <b>מעשר שני והקדש שנפדו</b> מצטרף לזימון. ושואלים: <b>פשיטא</b> <small>[פשוט,</small> מובן מאליו<small>],</small> שמדוע לא יברכו על דבר המותר באכילה? ומשיבים: <b>הכא במאי עסקינן</b> <small>[כאן במה אנו עוסקים]</small> — במקרה מיוחד, שלא נפדה ההקדש בשלמות אלא <b>כגון שנתן את הקרן —</b> מחירו של המעשר, <b>ולא נתן את החומש</b> שצריך להוסיף אם רוצים לפדות דבר שחלה עליו כבר קדושה. <b>והא קא משמע לן</b> <small>[ו</small>דבר <small>זה השמיע לנו</small> המשנה<small>]</small> ש<b>אין</b> ה<b>חומש מעכב.</b>
שנינו במשנה כי <b>השמש שאכל כזית</b> מצטרף ומזמנים עליו, ושואלים: <b>פשיטא</b> <small>[פשוט,</small> מובן מאליו<small>]</small> הדבר, ומדוע יש לשנותו? ומשיבים: <b>מהו דתימא</b> <small>[שתאמר],</small> יכול היית לומר שה<b>שמש</b> העומד כל הזמן לשמש את הסועדים, <b>לא קבע</b> סעודתו ואינו מצטרף אליהם לזימון, על כן <b>קא משמע לן</b> <small>[משמיעה לנו ]</small> המשנה שאף אכילת השמש נחשבת חלק מן הסעודה הקבועה.
<big>ב</big> עוד שנינו במשנה: <b>והכותי מזמנין עליו,</b> שהוא מצטרף לסועדים לחיוב זימון. על כך שואלים: <b>אמאי</b> <small>[מדוע]?</small> ו<b>לא יהא אלא עם הארץ!</b> כלומר, אף אם ייחשב הכותי כשייך לעם ישראל הרי ודאי אינו עדיף מעם הארץ אחר, <b>והתניא</b> <small>[והרי שנינו</small> בברייתא<small>]</small> ש<b>אין מזמנין על עם הארץ!</b>
לכך נתנו תשובות אחדות: <b>אביי אמר</b> שכאן המדובר <b>בכותי חבר</b> (תלמיד חכם), וממילא אין דיני עם הארץ חלים עליו. <b>רבא אמר: אפילו תימא</b> <small>[תאמר]</small> שדובר במשנה <b>בכותי עם הארץ. ו</b>אולם <b>הכא</b> <small>[כאן],</small> האיסור לזמן עם עם הארץ שייך <b>ב</b>סוג מסויים של עם הארץ — <b>בעם הארץ דרבנן</b> <small>[</small>כדעת <small>חכמים]</small> <b>דפליגי עליה</b> <small>[החולקים עליו]</small> על <b>ר' מאיר עסקינן</b> <small>[עוסקים אנו] ,</small> <b>דתניא</b> <small>[ש</small>כן <small>שנינו</small> בברייתא<small>]:</small> <b>איזהו עם הארץ?</b> — <b>כל שאינו אוכל חוליו,</b> כלומר, אפילו חולין <b>בטהרה,</b> אלו <b>דברי ר' מאיר. וחכמים אומרים:</b> עם הארץ הוא <b>כל שאינו מעשר פירותיו כראוי. והני כותאי עשורי מעשרי כדחזי, דבמאי דכתיב באורייתא מזהר זהירי</b> <small>[ואותם הכותים מעשרים כראוי, שבמה שכתוב בתורה זהירים הם].</small> שכן <b>אמר מר</b> <small>[החכם]:</small> <b>כל מצוה שהחזיקו בה כותיים</b> וקבלו אותה עליהם — <b>הרבה מדקדקים בה,</b> ואף <b>יותר מישראל.</b>
<big>ג</big> ואגב הבאת דברים בהגדרת עם הארץ, מביאים עוד מה ש<b>תנו רבנן</b> <small>[שנו חכמים]</small> בברייתא: <b>איזהו עם הארץ?</b> — <b>כל שאינו קורא קריאת שמע ערבית ושחרית, דברי רבי אליעזר. ר' יהושע אומר: כל</b> מי <b>שאינו מניח תפילין. בן עזאי אומר: כל שאין לו ציצית בבגדו. ר' נתן אומר: כל שאין מזוזה על פתחו. ר' נתן בר יוסף אומר:</b> עם הארץ הוא <b>כל שיש לו בנים ואינו מגדלם לתלמוד תורה,</b> שאינו חפץ שילמדו. ו<b>אחרים אומרים: אפילו קרא ושנה ולא שמש תלמידי חכמים</b> ולא למד מפיהם פירושם של דברים <b>הרי זה עם הארץ. אמר רב הונא: הלכה כאחרים</b> שאף אדם כזה נקרא עם הארץ.
ומסופר: <b>רמי בר חמא לא אזמין עליה</b> <small>[הזמין עליו,</small> צירפו לזימון<small>]</small> את <b>רב מנשיא בר תחליפא דתני סיפרא וספרי והלכתא</b> <small>[ששנה ספרא וספרי והלכות]</small> משום שלמד הכל בעצמו, בלי לשמש תלמידי חכמים. <b>כי נח נפשיה</b> <small>[כאשר נחה נפשו</small> נפטר<small>]</small> <b>רמי בר חמא, אמר רבא: לא נח נפשיה</b> <small>[נחה נפשו</small> נפטר<small>]</small> <b>רמי בר חמא אלא</b> משום ש<b>לא אזמין</b> <small>[צירף לזימון]</small> את <b>רב מנשיא בר תחליפא.</b> על כך שואלים: <b>והתניא</b> <small>[והרי שנינו</small> בברייתא<small>]</small> שכך נפסקה ההלכה — <b>אחרים אומרים אפילו קרא ושנה ולא שמש תלמידי חכמים הרי זה עם הארץ</b>, ומדוע נענש רמי בר חמא? ומשיבים: <b>שאני</b> <small>[שונה]</small> הוא <b>רב מנשיא בר תחליפא דמשמע להו לרבנן</b> <small>[שהיה משמש את החכמים]</small> <b>ורמי בר חמא הוא</b> ש<b>לא דק אבתריה</b> <small>[דייק אחריו]</small> לדעת מה מעשיו. או <b>לשנא אחרינא</b> <small>[בלשון אחרת]:</small> <b>דשמע שמעתתא מפומייהו דרבנן וגריס להו</b> <small>[</small>כל <small>השומע הלכות מפי החכמים ולומד אותן]</small> — <b>כצורבא מרבנן דמי</b> <small>[כתלמיד חכם</small> הוא <small>נחשב].</small>
<big>ד</big> שנינו במשנה שאם <b>אכל טבל ומעשר</b> אין מזמנים עליו, ושואלים: דבר זה הוא <b>פשיטא</b> <small>[פשוט,</small> מובן מאליו<small>],</small> שהרי טבל אסור באכילה! ומשיבים: <b>לא צריכא</b> <small>[נצרכה]</small> ההלכה הכתובה במשנה אלא <b>ב</b>מקרה שהיה זה <b>טבל טבול</b> (שנכנס להגדרת טבל ) רק <b>מדרבנן</b> ומן התורה היה מותר לאוכלו. <b>היכי דמי</b> <small>[כיצד היה הדבר בדיוק] —</small> כגון מפרי שצמח <b>בעציץ שאינו נקוב</b> שהצומח בעציץ מנותק מן הארץ אינו נחשב כפרי הארץ. ופטור מן התורה ממעשר, ואינו טבל אלא מדברי חכמים.
עוד שנינו במשנה שהאוכל <b>מעשר ראשון</b> שלא נטלה ממנו תרומתו אין מזמנים עליו. ושואלים: והרי גם זה <b>פשיטא</b> <small>[פשוט,</small> מובן מאליו<small>]!</small> ומשיבים: <b>לא צריכא</b> <small>[נצרכה]</small> משנה זו להישנות אלא ל<b>כגון שהקדימו</b> הלוי את הכהן ולקח את התבואה <b>בכרי.</b> ואז <b>מהו דתימא</b> <small>[שתאמר]</small> <b>כדאמר ליה</b> <small>[כפי שאמר לו]</small> <b>רב פפא לאביי</b> שגם במקרה זה יהיה פטור מהפרשת תרומה, על כן <b>קא משמע לן כדשני ליה</b> <small>[השמיע לנו,</small> התנא במשנה, <small>כפי שתירץ לו</small> אביי לרב פפא<small>]</small> שיש הבדל בין המקרים.
עוד שנינו במשנה שאין מזמנים על האוכל <b>מעשר שני</b> והקדש שלא נפדו. ושואלים: אף דין זה הוא <b>פשיטא</b> <small>[פשוט,</small> מובן מאליו<small>]!</small> ומה חידוש יש בדבר? ומשיבים: <b>לא צריכא</b> <small>[נצרכה]</small> הלכה זו להישנות, אלא למקרה <b>שנפדו ו</b>אולם <b>לא נפדו כהלכתן, במעשר שני, כגון שפדאו על גבי אסימון,</b> ששילם את תמורת המעשר בחתיכות כסף שעדיין לא נטבעה עליהן צורת מטבע, <b>ורחמנא אמר</b> <small>[והתורה אמרה]:</small> <b>וצרת הכסף בידך"</b> (דברים יד, כה) ודרשו חכמים: "וצרת הכסף בידך" — <b>כסף שיש (לו) עליו צורה</b> שהוא מטבע, ולא אסימון. וכן לגבי ה<b>הקדש</b> — כגון <b>שחללו על גבי קרקע,</b> שנתן הפודה קרקע תמורתו <b>ולא פדאו בכסף, ורחמנא אמר</b> <small>[והתורה אמרה]:</small> <b>"ונתן הכסף וקם לו"</b> (ויקרא כז, כג).
עוד שנינו במשנה ש<b>השמש שאכל פחות מכזית</b> אין מזמנים עליו. ושואלים: <b>פשיטא</b> <small>[פשוט,</small> מובן מאליו<small>]</small> הוא דין זה, ואין צורך לשנותו! ומשיבים: <b>איידי דתנא רישא</b> <small>[מתוך ששנה בראש</small> המשנה<small>]</small> <b>"כזית", תנא סיפא</b> <small>[שנה בסוף]</small> <b>"פחות מכזית",</b> מתוך שגרת הלשון, אף שלא היה צורך לכתוב זאת במפורש.
שנינו במשנה ש<b>הגוי אין מזמנין עליו,</b> ואף כאן שואלים: <b>פשיטא</b> <small>[פשוט,</small> מובן מאליו<small>]</small> הוא דין זה, ואין צורך לשנותו! ומשיבים: <b>הכא במאי עסקינן</b> <small>[כאן במה אנו עוסקים]</small> לא בגוי סתם, אלא במקרה מיוחד, <b>בגר שמל</b> ועדיין <b>לא טבל.</b> שכן <b>אמר ר' זירא</b> שכך <b>אמר ר' יוחנן: לעולם אינו גר עד שימול ויטבול ו</b>כל <b>כמה</b> ש<b>לא טבל גוי הוא.</b>
<big>ה</big> עוד שנינו במשנה כי <b>נשים ועבדים וקטנים אין מזמנין עליהן.</b> ובענין זה <b>אמר ר' יוסי: קטן המוטל בעריסה מזמנין עליו,</b> שמצטרף הוא לזימון.
ומקשים: <b>והא תנן</b> <small>[והרי שנינו</small> במשנתנו<small>]</small> ש<b>נשים ועבדים וקטנים אין מזמנין עליהן!</b>
ומשיבים: <b>הוא</b> ר' יוסי מה ש<b>אמר</b> הרי זה <b>כ</b>שיטתו של <b>ר' יהושע בן לוי,</b> שכן <b>אמר ר' יהושע בן לוי: אף על פי שאמרו</b> ש<b>קטן המוטל בעריסה אין מזמנין עליו, אבל עושין אותו סניף</b> לצרף אותו <b>לעשרה</b> הרוצים לזמן בהזכרת השם.
<b>ו</b>עוד <b>אמר ר' יהושע בן לוי</b> בענין זה של צירוף לזימון: <b>תשעה</b> ישראלים <b>ועבד</b> — <b>מצטרפין</b> לזמן בעשרה. <b>מיתיבי</b> <small>[מקשים]</small> על כך ממה ששנינו: <b>מעשה בר' אליעזר שנכנס לבית הכנסת ולא מצא</b> בו מנין <b>עשרה, ושחרר</b> את <b>עבדו והשלימו לעשרה.</b> ואפשר ללמוד מכאן כי רק אם <b>שחרר</b> — <b>אין</b> <small>[כן],</small> מצטרף הוא, אבל אם <b>לא שחרר</b> — <b>לא</b> מצטרף העבד. ומשיבים: באותו מקרה <b>תרי איצטריכו</b> <small>[שנים הוצרכו,</small> חסרו<small>]</small> למנין זה, ואז <b>שחרר חד</b> <small>[אחד]</small> <b>ונפיק בחד</b> <small>[ויצא באחד</small> שלא שוחרר, על ידי צירוף.
על מעשהו של ר' אליעזר שואלים: <b>והיכי עביד הכי</b> <small>[וכיצד עשה כך]?</small> <b>והאמר</b> <small>[והרי אמר]</small> <b>רב יהודה</b> ש<b>כל המשחרר</b> את <b>עבדו</b> הכנעני <b>עובר בעשה, ש</b>כן <b>נאמר</b> בדיני העבד הכנעני: <b>"</b>והתנחלתם אותם לבניכם אחריכם לרשת אחוזה <b>לעולם בהם תעבדו"</b> (ויקרא כה, מו), וכיצד אם כן שחרר ר' אליעזר את עבדו? ומשיבים: <b>לדבר מצוה שאני</b> <small>[שונה]</small> ומותר. ושואלים: אם כן הרי זו <b>מצוה הבאה בעברה!</b> שהרי מצוה זו לא נתאפשרה אלא על ידי עשיית עבירה, והיא פגומה משום כך. ומשיבים: <b>מצוה</b> של <b>רבים שאני</b> <small>[שונה],</small> ולשם זיכוי הרבים מותר אף לשחרר את העבד.
ובשבח מנין העשרה מביאים עוד מה ש<b>אמר ר' יהושע בן לוי: לעולם ישכים אדם לבית הכנסת כדי שיזכה וימנה עם עשרה הראשונים</b> וישלים את המנין. <b>שאפילו מאה</b> אנשים אחרים <b>באים אחריו</b> — <b>קבל שכר כולם,</b> שהכל מצטרפים למנין הראשון. ותוהים: <b>"שכר כולם" סלקא דעתך</b> <small>[עולה על דעתך]?!</small> מדוע יטול זה מהם את שכרם? <b>אלא אימא</b> <small>[אמור,</small> תקן כך]: <b>נותנין לו שכר כנגד כולם.</b>
<big>ו</big> בדיני צירוף למנין <b>אמר רב הונא: תשעה וארון</b> הקודש — <b>מצטרפין</b> ונחשבים כעשרה. <b>אמר ליה</b> <small>[לו]</small> <b>רב נחמן: ו</b>כי <b>ארון גברא</b> <small>[איש]</small> <b>הוא</b> שאפשר לצרפו לעשרה? <b>אלא אמר רב הונא: תשעה נראים כעשרה</b> — <b>מצטרפין.</b> ובכך נחלקו. היו ש<b>אמרי לה</b> <small>[אמרו אותה]</small> הלכה שהיא באופן זה: תשעה נראים כעשרה <b>כי מכנפי</b> <small>[כאשר</small> הם <small>מכונסים].</small> <b>ואמרי לה</b> <small>[ויש שאומרים אותה]</small> הלכה בדרך זו: תשעה נראים כעשרה <b>כי מבדרי</b> <small>[כאשר</small> הם <small>מפוזרים],</small> שנחלקו באיזו צורה מתקבל רושם של מספר גדול יותר.
מעין זה <b>אמר רב אמי: שנים ושבת מצטרפין. אמר ליה</b> <small>[לו]</small> <b>רב נחמן: ו</b>כי <b>שבת גברא</b> <small>[איש]</small> <b>הוא</b> שתצטרף?! <b>אלא אמר ר' אמי: שני תלמידי חכמים המחדדין זה את זה בהלכה מצטרפין</b> ונחשבים לשלושה. ומסופר: <b>מחוי</b> <small>[היה מראה]</small> <b>רב חסדא</b> דוגמא לשני תלמידי חכמים המחדדים זה את זה בהלכה: <b>כגון אנא</b> <small>[אני]</small> <b>ורב ששת,</b> וכמו כן <b>מחוי</b> <small>[היה מראה]</small> <b>רב ששת: כגון אנא</b> <small>[אני]</small> <b>ורב חסדא.</b>
<big>ז</big> ובענין צירוף לזימון של קטן, <b>אמר ר' יוחנן: קטן פורח,</b> כלומר, ילד שלפי שנותיו עדיין הוא קטן, אבל הביא כבר סימני בגרות — <b>מזמנין עליו. תניא נמי הכי</b> <small>[שנויה</small> ברייתא <small>גם כן כך]:</small> <b>קטן שהביא שתי שערות</b> הערוה, שהן סימן בגרות — <b>מזמנין עליו, ושלא הביא שתי שערות</b> — <b>אין מזמנין עליו, ואין מדקדקין בקטן.</b> ומעירים: <b>הא גופא קשיא</b> <small>[היא עצמה,</small> ברייתא זאת, <small>קשה],</small> שכן <b>אמרת: הביא שתי שערות</b> — <b>אין</b> <small>[כן]</small> מצרפים אותו, ונדייק מכאן שאם <b>לא הביא</b> שתי שערות — <b>לא. והדר תני</b> <small>[וחזר</small> ו<small>שנה]</small> ש<b>אין מדקדקין בקטן. לאתויי מאי</b> <small>[לרבות</small> להוסיף <small>מה]</small> בא ביטוי זה? <b>לאו</b> <small>[האם לא]</small>

Daf 48a

<b>לאתויי</b> <small>[להביא,</small> להוסיף<small>]</small> <b>קטן פורח?</b> וכך תפורש הברייתא: שקטן שהביא שתי שערות — מצרפים אותו לזימון, ו"אין מדקדקים בקטן" אם כבר הגיע לגיל הבגרות או לא.
אך מסכמים בגמרא: <b>ולית הילכתא</b> <small>[ואין הלכה]</small> <b>ככל הני שמעתתא</b> <small>[המאמרים הללו]</small> <b>אלא כי הא</b> <small>[כמו</small> הלכה <small>זו]</small> ש<b>אמר רב נחמן: קטן היודע למי מברכין</b> — <b>מזמנין עליו.</b>
ומסופר: <b>אביי ורבא הוו יתבי קמיה</b> <small>[לפני]</small> <b>רבה</b> בעודם תינוקות. <b>אמר להו</b> <small>[להם]</small> <b>רבה: למי מברכין? אמרי ליה</b> <small>[אמרו לו]:</small> <b>לרחמנא</b> <small>[לקדוש ברוך הוא]</small> שאל אותם רבה: <b>ורחמנא היכא יתיב</b> <small>[והקדוש ברוך הוא היכן יושב]?</small> <b>רבא אחוי לשמי טללא</b> <small>[הראה לשמי קורה,</small> כלפי התקרה<small>],</small> <b>אביי נפק לברא, אחוי כלפי שמיא</b> <small>[יצא לחוץ, הראה על השמים]</small> <b>אמר להו</b> <small>[להם]</small> <b>רבה: תרוייכו רבנן הויתו</b> <small>[שניכם תהיו חכמים].</small> ו<b>היינו דאמרי אינשי</b> <small>[וזהו שאומרים אנשים]</small> כפתגם עממי: <b>בוצין בוצין מקטפיה ידיע</b> <small>[קישוא קישוא</small> עוד <small>מפריחתו</small> הוא <small>ניכר],</small> כלומר, אפשר להכיר אדם גדול גם בקטנותו.
<big>א</big> <b>אמר ר' יהודה בריה</b> <small>[בנו]</small> של <b>רב שמואל בר שילת משמיה</b> <small>[משמו]</small> של <b>רב: תשעה שאכלו דגן ואחד אכל ירק</b> — מצטרפין כולם לזמן בעשרה. <b>אמר ר' זירא: בעאי מיניה</b> <small>[שאלתי ממנו]</small> <b>מרב יהודה:</b> אם היו רק <b>שמונה</b> שאכלו דגן ושנים נוספים אכלו ירק <b>מהו</b> דינם, האם יכולים הם להצטרף? וכן אם היו רק <b>שבעה מהו</b> דינם לענין זה? <b>אמר לי: לא שנא</b> <small>[אינו שונה].</small> <b>ששה ודאי לא מבעיא</b> <small>[נשאלה]</small> <b>לי,</b> שהיה ברור בעיניו שששה אינם מספיקים להצריך זימון. <b>אמר ליה</b> <small>[לו]</small> <b>ר' ירמיה: שפיר עבדת</b> <small>[יפה עשית]</small> ש<b>לא איבעיא</b> <small>[נשאלה]</small> <b>לך</b> שאלה זו, <b>התם טעמא מאי</b> <small>[שם,</small> בשמונה ושבעה, <small>הטעם מהו]</small> — <b>משום דאיכא רובא</b> <small>[שיש רוב</small> של סועדים<small>],</small> <b>הכא נמי איכא רובא</b> <small>[כאן גם כן יש רוב].</small> <b>ואיהו סבר רובא דמינכר בעינן</b> <small>[והוא,</small> ר' זירא, <small>סבור</small> כי <small>רוב הניכר צריכים אנו</small> שיהיה<small>],</small> ולכן היה לו ברור, בניגוד לר' ירמיה, כי שישה אינם מספיקים כדי לחייב זימון.
<big>ב</big> מסופר כי <b>ינאי מלכא ומלכתא</b> <small>[המלך והמלכה]</small> <b>כריכו ריפתא בהדי הדדי</b> <small>[אכלו לחם יחד],</small> <b>ומדקטל להו לרבנן לא הוה ליה איניש לברוכי להו</b> <small>[ומכיון שהרג</small> ינאי <small>את החכמים לא היה לו אדם שיברך להם].</small> <b>אמר לה לדביתהו</b> <small>[לאשתו]:</small> <b>מאן יהיב לן גברא דמברך לן</b> <small>[מי יתן לנו איש שיברך לנו]?</small> <b>אמרה ליה</b> <small>[לו]:</small> <b>אשתבע</b> <small>[השבע]</small> <b>לי דאי מייתינא</b> <small>[שאם אביא]</small> <b>לך גברא</b> <small>[אדם]</small> שכזה ש<b>לא מצערת ליה</b> <small>[תצער אותו].</small> <b>אשתבע</b> <small>[נשבע ]</small> <b>לה. אייתיתיה</b> <small>[הביאתו]</small> <b>לשמעון בן שטח אחוה</b> <small>[אחיה].</small> <b>אותביה</b> <small>[הושיבו]</small> <b>בין</b> הכסא <b>דידיה לדידה</b> <small>[שלו לשלה].</small> <b>אמר ליה</b> <small>[לו]:</small> <b>חזית</b> <small>[רואה אתה]</small> <b>כמה יקרא עבדינא</b> <small>[כבוד עושה אני]</small> <b>לך. אמר ליה</b> <small>[לו]:</small> <b>לאו את קא מוקרת לי</b> <small>[לא אתה הוא המכבד אותי]</small> <b>אלא אורייתא</b> <small>[התורה]</small> <b>היא דמוקרא לי</b> <small>[שמכבדת אותי],</small> <b>דכתיב</b> <small>[ש</small>כן <small>נאמר ]:</small> <b>"סלסלה ותרוממך תכבדך כי תחבקנה"</b> (משלי ד, ח). <b>אמר לה</b> ינאי לאשתו: <b>קא חזית</b> <small>[רואה את]</small> שהוא <b>לא מקבל מרות.</b>
<b>יהבו ליה כסא לברוכי</b> <small>[נתנו לו</small> לשמעון בן שטח <small>כוס</small> יין <small>לברך</small> עליו ברכת המזון<small>].</small> <b>אמר: היכי אבריך</b> <small>[איך אברך]</small> — <b>"ברוך שאכל ינאי וחביריו משלו"?</b> שכן אני לא אכלתי כלל. <b>שתייה לההוא כסא, יהבו ליה כסא אחרינא ובריך</b> <small>[שתה את הכוס ההיא, נתנו לו כוס אחרת וברך],</small> שעל ידי שתיית הכוס הראשונה הצטרף לסועדים, ועל השניה ברך ברכת המזון.
על סיפור זה <b>אמר ר' אבא בריה</b> <small>[בנו]</small> של <b>ר' חייא בר אבא אמר ר' יוחנן: שמעון בן שטח דעבד</b> <small>[שעשה]</small> כן לברך כך — <b>לגרמיה</b> <small>[לעצמו]</small> <b>הוא דעבד</b> <small>[שעשה]</small> אבל אין דעתו מקובלת להלכה, <b>דהכי אמר ר' חייא בר אבא</b> שכך <b>אמר ר' יוחנן: לעולם</b> המברך <b>אינו מוציא את הרבים ידי חובתן</b> בברכת הזימון אלא <b>עד שיאכל כזית דגן.</b>
על כך מקשים <b>מיתיבי</b> <small>[מקשים]</small> על כך ממה ששנינו בברייתא, ש<b>רבן שמעון בן גמליאל אומר:</b> מי ש<b>עלה והסיב</b> עם האוכלים <b>אפילו לא טבל עמהם אלא בציר</b> שטבל דבר אכילה בציר החריף שלפני המסובים, <b>ולא אכל עמהם אלא גרוגרת אחת</b> — <b>מצטרף.</b> ואם כן נראה שאינו צריך לאכול דגן דווקא!
ומשיבים: אמנם <b>איצטרופי מצטרף</b> <small>[מצטרף הוא]</small> <b>אבל</b> אינו יכול <b>להוציא את הרבים ידי חובתן</b> — <b>עד שיאכל כזית דגן.</b>
ומעין זה <b>איתמר נמי</b> <small>[נאמר גם כן],</small> שכך אמר <b>רב חנא בר יהודה משמיה</b> <small>[בשמו]</small> של <b>רבא</b> שהלכה היא: <b>אפילו לא.</b>

Daf 48b

<b>טבל עמהם אלא בציר, ולא אכל עמהם אלא גרוגרת אחת</b> — <b>מצטרף. ולהוציא את הרבים ידי חובתם</b> — <b>אינו מוציא עד שיאכל כזית דגן. אמר רב חנא בר יהודה משמיה</b> <small>[משמו]</small> של <b>רבא, הלכתא</b> <small>[הלכה]</small> היא: אם <b>אכל עלה</b> של <b>ירק ו</b>כן אם <b>שתה כוס של יין</b> — <b>מצטרף</b> לזימון. ואולם <b>להוציא</b> אחרים ידי חובה — <b>אינו מוציא, עד שיאכל כזית דגן.</b>
<big>א</big> על ארבע הברכות בברכת המזון <b>אמר רב נחמן: משה תקן לישראל</b> את הברכה הראשונה <b>ברכת "הזן" בשעה שירד להם מן,</b> והיו צריכים להודות עליו. <b>יהושע תקן להם</b> את <b>ברכת הארץ כיון</b> (כאשר) <b>שנכנסו לארץ. דוד ושלמה תקנו</b> את הברכה השלישית <b>"בונה ירושלים",</b> ובאופן זה: <b>דוד תקן "על ישראל עמך ועל ירושלים עירך", ושלמה תקן "על הבית הגדול והקדוש"</b> שכן הוא שבנה את הבית. ואת ברכת <b>"הטוב והמטיב" ביבנה תקנוה</b> החכמים שתיאמר <b>כנגד הרוגי</b> העיר <b>ביתר</b> שמזמן בר כוכבא שהובאו לקבורה לאחר שלא נתן אדריינוס לקוברם. שכן <b>אמר רב מתנא: אותו היום שניתנו הרוגי ביתר לקבורה, תקנו ביבנה</b> שתיאמר בברכת המזון אף ברכת <b>"הטוב והמטיב",</b> ובפירוש הדברים: <b>"הטוב" — שלא הסריחו</b> גופות המתים במשך כל אותו זמן, <b>"והמטיב" — שניתנו לקבורה.</b>
לאחר שמדובר על סדר הברכות מוסיפים עוד מה ש<b>תנו רבנן</b> <small>[שנו חכמים]</small> בברייתא, <b>סדר ברכת המזון כך היא: ברכה ראשונה</b> — <b>ברכת "הזן", שניה</b> — <b>ברכת הארץ, שלישית</b> — <b>"בונה ירושלים", רביעית</b> — <b>"הטוב והמטיב", ובשבת</b> — <b>מתחיל בנחמה ומסיים בנחמה, ואומר קדושת היום,</b> היא הזכרת השבת <b>באמצע</b> כתוספת. <b>ר' אליעזר אומר:</b> את התוספת על קדושת השבת <b>אם רצה לאומרה בנחמה</b> — <b>אומרה, בברכת הארץ</b> — <b>אומרה, בברכה שתקנו חכמים ביבנה</b> "הטוב והמטיב" — <b>אומרה. וחכמים אומרים: אינו אומרה אלא בנחמה בלבד.</b>
ושואלים: דעת <b>חכמים היינו תנא קמא</b> <small>[זוהי</small> דעת <small>התנא הראשון],</small> שלכאורה החכמים החולקים על ר' אליעזר אומרים כאותה דעה שנזכרה בראש המשנה שעליה חלק ר' אליעזר. ומשיבים: <b>איכא בינייהו</b> <small>[יש ביניהם]</small> הבדל זה, ביחס ל<b>דיעבד</b> שמסתם משנה למדים שראוי להזכיר את קדושת השבת בברכת הנחמה, אבל אם הזכיר בברכה אחרת, כנראה יצא, ואילו החכמים מדגישים שאין הזכרה זו אלא בברכת הנחמה בלבד.
<big>ב</big> <b>תנו רבנן</b> <small>[שנו חכמים]</small> בתוספתא: <b>מנין לברכת המזון</b> שהיא <b>מן התורה?</b> — <b>שנאמר:</b> "ואכלת ושבעת וברכת את ה' אלהיך על הארץ הטובה אשר נתן לך" (דברים ח, י), ומפרשים: <b>"ואכלת ושבעת וברכת"</b> — <b>זו ברכת "הזן", "את ה' אלהיך"</b> — <b>זו ברכת הזמון</b> (שמוזכר בה ה'), <b>"על הארץ"</b> — הרי <b>זו ברכת הארץ, "הטובה"</b> — הרי <b>זו</b> ברכת <b>"בונה ירושלים", וכן הוא אומר "ההר הטוב הזה והלבנון"</b> (שם ג, כה), שלפי המדרש פירושו ירושלים ובית המקדש. <b>"אשר נתן לך"</b> — <b>זו</b> ברכת <b>"הטוב והמטיב".</b> ואולם <b>אין לי</b> לימוד מהכתוב <b>אלא</b> על הברכה ש<b>לאחריו,</b> שמכאן למדנו לברכה שאחר המזון, ואולם מקור בכתוב לחובת ברכה ש<b>לפניו,</b> לפני האכילה, <b>מנין?</b> — <b>אמרת</b> שדבר זה יש ללמוד מ<b>קל וחומר:</b> ומה <b>כשהוא שבע</b> כבר — <b>מברך</b> ומודה לה' על המזון, <b>כשהוא רעב</b> — <b>לא כל שכן,</b> ודאי שראוי לו להודות על האוכל.
<b>רבי אומר: [אינו צריך]</b> לדרוש כך את הפסוק, אלא יש להבינו בדרך אחרת במקצת, ובאופן זה: מה שנאמר <b>"ואכלת ושבעת וברכת"</b> — <b>זו ברכת "הזן", אבל ברכת הזמון</b> מן הכתוב <b>"גדלו לה' אתי</b> ונרוממה שמו יחדיו<b>"</b> (תהלים לד, ג) <b>נפקא</b> <small>[יוצאת,</small> נלמדת<small>],</small> והוא מפרש <b>"על הארץ"</b> — <b>זו ברכת הארץ, "הטובה"</b> — <b>זו "בונה ירושלים", וכן הוא אומר "ההר הטוב הזה והלבנון",</b> וברכת <b>"הטוב והמטיב"</b> אינה רמוזה בתורה, שכן <b>ביבנה תקנוה. אין לי אלא לאחריו, לפניו מנין? תלמוד לומר</b> מקרא יתר: <b>"אשר נתן לך"</b> שממנו למדים שיש לברך על המזון <b>משנתן לך,</b> משעה שנתן ה' אותו, ולא רק אחרי האוכל.
<b>ר' יצחק אומר: אינו צריך</b> לראיה זו לברכה ראשונה, ש<b>הרי הוא אומר "וברך את לחמך ואת מימיך"</b> (שמות כג, כה) <b>אל תקרי</b> (תקרא) <b>"ובירך" אלא "וברך"</b> בלשון ציווי, <b>ואימתי קרוי "לחם"</b> — <b>קודם שיאכלנו.</b>
<b>ר' נתן אומר: אינו צריך,</b> בראיה זו, ש<b>הרי הוא אומר</b> בכתוב במפורש שהנערות אומרות לשאול <b>"כבאכם העיר כן תמצאון אותו בטרם יעלה הבמתה לאכול כי לא יאכל העם עד באו כי הוא יברך הזבח אחרי כן יאכלו הקראים</b> ועתה עלו כי אותו כהיום תמצאון אותו" (שמואל א' ט, יג) וכאן מפורשת הברכה שלפני האוכל.
דרך אגב שואלים: <b>וכל כך למה</b> האריכו הנערות בסיפור הדברים? <b>לפי שהנשים דברניות הן. ושמואל אמר</b> טעם אחר: שבכוונה האריכו <b>כדי להסתכל ביפיו של שאול, דכתיב</b> <small>[שנאמר]</small> בו שהיה "בחור וטוב ואין איש מבני ישראל טוב ממנו <b>משכמו ומעלה גבה מכל העם"</b> (שם, שם א). <b>ור' יוחנן אמר שאריכות הדברים היתה כן מלפני ה', לפי שאין מלכות נוגעת בחברתה אפילו כמלוא נימא</b> (שערה), והיה צורך לעכב את שאול כדי שיגיע זמן מלכותו בלי שיחסר דבר מתקופת נשיאותו של שמואל.
<big>ג</big> בהמשך הברייתא הדנה בברכת המזון, מבררים עוד, <b>ואין לי</b> מפורש בתורה <b>אלא</b> החובה לברך <b>ברכת המזון,</b> ואולם ברכת התורה מנין? ולכך הביאו ראיות אחדות. <b>אמר ר' ישמעאל: קל וחומר</b> מברכת המזון, מה אם <b>על</b> המזון שהוא <b>חיי שעה מברך, על</b> התורה שהיא <b>חיי עולם לא כל שכן</b> שמברך. <b>ר' חייא בר נחמני תלמידו של ר' ישמעאל אומר משום</b> <small>[בשם]</small> <b>ר' ישמעאל: אינו צריך</b> לקל וחומר זה, ואפשר ללמוד את ההלכה מאותו כתוב, שבברכת המזון <b>הרי הוא אומר "על הארץ הטובה אשר נתן לך", ולהלן</b> (והלאה) ביחס לתורה <b>הוא אומר: "ואתנה לך את לוחות האבן והתורה והמצוה</b> אשר כתבתי להורותם" (שמות כד, יב) והוא לומד שנתינה זו שמברכים עליה היא נתינת התורה.
מפסוק זה <b>ר' מאיר אומר: ומנין שכשם שמברך על הטובה כך מברך על הרעה? תלמוד לומר: "אשר נתן לך ה' אלהיך",</b> ו"אלהיך" משמעו: <b>דיינך,</b> שיש לברך <b>בכל דין שדנך, בין מדה טובה ובין מדת פורענות.</b>
<b>ר' יהודה בן בתירא אומר: אינו צריך</b> להביא ראיה מפסוק אחר לברכת התורה, ש<b>הרי הוא אומר:</b> "על הארץ הטובה", ויש בכלל זה <b>"טובה", "הטובה", "טובה"</b> — <b>זו תורה, וכן הוא אומר: "כי לקח טוב נתתי לכם</b> תורתי אל תעזובו" (משלי ד, ב) ואילו <b>"הטובה"</b> — <b>זו בנין ירושלים, וכן הוא אומר "ההר הטוב הזה והלבנון".</b>
<big>ד</big> ועוד בנוסח ברכת המזון. <b>תניא ר' אליעזר אומר: כל שלא אמר "ארץ חמדה טובה ורחבה" בברכת הארץ, ומלכות בית דוד ב"בונה ירושלים"</b> — <b>לא יצא ידי חובתו. נחום הזקן אומר: צריך שיזכיר בה ברית</b> המילה. <b>ר' יוסי אומר: צריך שיזכור בה תורה.</b> ו<b>פלימו</b> שהוא אחד מאחרוני התנאים <b>אומר: צריך שיקדים ברית לתורה, שזו</b> התורה <b>ניתנה בשלש בריתות,</b>

Daf 49a

<b>וזו</b> ברית המילה <b>נתנה בשלש עשרה בריתות,</b> ששלוש עשרה פעמים מוזכרת המלה "ברית" בפרשת המילה שנצטווה בה אברהם (בראשית יז, א—יד).
<b>ר' אבא אומר: צריך שיאמר בה</b> בברכת ההודאה שבברכת המזון <b>הודאה תחלה וסוף. ו</b>עוד אמרו ש<b>הפוחת</b> בברכות ובהודאות <b>לא יפחות מאחת. וכל הפוחת מאחת</b> — <b>הרי זה מגונה.</b>
וכן אמרו שאין לשנות בחתימת ברכת הארץ וברכת "בונה ירושלים", <b>וכל החותם "מנחיל ארצות" בברכת הארץ, ו"מושיע את ישראל" ב"בונה ירושלים"</b> — <b>הרי זה בור,</b> ששיבש את כוונת הברכה. <b>וכל שאינו אומר ברית ותורה בברכת הארץ, ומלכות בית דוד ב"בונה ירושלים"</b> — <b>לא יצא ידי חובתו.</b>
ומעירים: הנאמר בברייתא הריהו <b>מסייע ליה</b> <small>[לו]</small> <b>לר' אילעא,</b> שכן <b>אמר ר' אילעא</b> שכך <b>אמר ר' יעקב בר אחא משום</b> <small>[בשם]</small> <b>רבינו</b> (רבי יהודה הנשיא): <b>כל שלא אמר ברית ותורה בברכת הארץ ומלכות בית דוד ב"בונה ירושלים"</b> — <b>לא יצא ידי חובתו.</b>
<b>פליגי</b> <small>[נחלקו]</small> <b>בה אבא יוסי בן דוסתאי ורבנן</b> <small>[וחכמים]</small> בברכת "הטוב והמטיב" אם צריך להזכיר בה מלכות או לא. <b>חד</b> <small>[אחד]</small> מהם <b>אמר: "הטוב והמטיב" צריכה</b> הזכרת ה<b>מלכות, וחד</b> <small>[ואחד]</small> מהם <b>אמר: אינה צריכה</b> הזכרת <b>מלכות.</b> ומסבירים: <b>מאן</b> <small>[מי]</small> ש<b>אמר צריכה מלכות קסבר</b> <small>[הוא סבור]</small> שברכה זו <b>דרבנן</b> <small>[מדברי סופרים],</small> היא, ואינה נדונה כסמוכה לברכות הקודמות, ועל כן יש להזכיר בה שם ומלכות לחוד. <b>ומאן</b> <small>[ומי]</small> ש<b>אמר אינה צריכה מלכות קסבר</b> <small>[הוא סבור]</small> שאין להזכיר בה מלכות, משום שברכה זו <b>דאורייתא</b> <small>[מן התורה]</small> היא, והיא צמודה לברכות הקודמות.
<big>א</big> <b>תנו רבנן</b> <small>[שנו חכמים]</small> בברייתא: <b>מהו</b> הלשון שהמברך ברכת המזון <b>חותם ב</b>ברכת <b>"בונה ירושלים", ר' יוסי בר' יהודה אומר:</b> חותם בלשון <b>"מושיע ישראל".</b> על כך תוהים: <b>"מושיע ישראל"</b> — <b>אין</b> <small>[כן]</small> חותמים, ואילו בלשון <b>"בנין ירושלים"</b> — <b>לא?</b> ומשיבים: <b>אלא אימא</b> <small>[אמור]</small> כך את דברי ר' יוסי בר' יהודה: המברך ברכת "בונה ירושלים" חותם <b>אף "מושיע ישראל".</b>
ומסופר: <b>רבה בר רב הונא איקלע לבי ריש גלותא</b> <small>[נקלע,</small> הזדמן, <small>לבית ראש הגולה],</small> בברכת המזון, בברכת "בונה ירושלים" <b>פתח בחדא</b> <small>[באחת],</small> במילים "רחם על ירושלים" <b>וסיים בתרתי</b> <small>[בשתים],</small> שהזכיר בנין ירושלים ותשועת ישראל. על כך <b>אמר רב חסדא: גבורתא למחתם בתרתי</b> <small>[גבורה לחתום בשתים]!</small> כלומר, כיצד זה יכול אחד החכמים לחתום בשתים, <b>והתניא</b> <small>[והרי שנינו</small> בברייתא<small>]</small> כי <b>רבי אומר: אין חותמין בשתים!</b> ולכל ברכה יש חתימה בנושא אחד.
ומעתה דנים בהלכה זו <b>גופא</b> <small>[גופה].</small> <b>רבי אומר: אין חותמין בשתים!</b> על כך <b>איתיביה</b> <small>[הקשה לו]</small> תלמידו <b>לוי לרבי</b> מתוך נוסחאות מקובלות של ברכות שונות, והרי אומרים <b>"על הארץ ועל המזון"!</b> השיב רבי שלאמיתו של דבר זוהי חתימה בנושא אחד, שכך יש להבין את הברכה: <b>ארץ דמפקא</b> <small>[שמוציאה]</small> <b>מזון.</b> ושוב הקשה לוי מנוסח הברכה <b>"על הארץ ועל הפירות",</b> ותירץ לו רבי שכך היא כוונת הברכה: <b>ארץ דמפקא</b> <small>[שמוציאה]</small> <b>פירות.</b>
<b>"מקדש ישראל והזמנים"!</b> — מקדש <b>ישראל דקדשינהו</b> <small>[שהם מקדשים]</small> את ה<b>זמנים. "מקדש ישראל וראשי חדשים"!</b> — <b>ישראל דקדשינהו</b> <small>[שהם מקדשים]</small> את <b>ראשי חדשים.</b>
חזר והקשה לוי ממה שמסיימים בשבת שחלה ביום חג <b>"מקדש השבת וישראל והזמנים",</b> על כך ענה רבי: <b>חוץ מזו,</b> ושואלים:
<b>ומאי שנא</b> <small>[ומה שונה]</small> ברכה זו מאחרות? ועונים: <b>הכא חדא</b> <small>[כאן אחת]</small> <b>היא,</b> שזו הודאה לה' על קדושת היום הזה, מה שאין כן בחתימה כפולה בברכת "בונה ירושלים" ש<b>התם תרתי</b> <small>[שם שתים],</small> <b>כל חדא וחדא באפי נפשה</b> <small>[אחת ואחת בפני עצמה].</small>
ושואלים: <b>וטעמא מאי</b> <small>[ומה טעם]</small> <b>אין חותמין בשתים!?</b> ומשיבים: <b>לפי ש</b>כלל הוא, <b>אין עושין מצות חבילות חבילות,</b> שעל כל דבר יש לברך לעצמו.
בסיכומם של דברים עדיין לא הוברר לנו אם יש לומר "מושיע ישראל" ב"בונה ירושלים", ושואלים: <b>מאי הוי עלה</b> <small>[מה היה עליה,</small> על הלכה זו<small>]?</small>
ובכך נחלקו חכמים, <b>אמר רב ששת:</b> אם <b>פתח ב"רחם על עמך ישראל",</b> שהזכיר בפתיחה את תשועת ישראל — הריהו אף <b>חותם ב"מושיע ישראל".</b> ואם <b>פתח ב"רחם על ירושלים"</b> — <b>חותם ב"בונה ירושלים". ורב נחמן אמר: אפילו פתח ב"רחם על ישראל"</b> — <b>חותם ב"בונה ירושלים", משום שנאמר "בונה ירושלים ה' נדחי ישראל יכנס"</b> (תהלים קמז, ב), ופירושו: <b>אימתי בונה ירושלים ה'"</b> — <b>בזמן ש"נדחי ישראל יכנס".</b> הרי שבנין ירושלים הוא סמל שכבר היתה גאולת ישראל.
<big>ב</big> ובענין זה מסופר, שפעם <b>אמר ליה</b> <small>[לו]</small> <b>ר' זירא לרב חסדא: ניתי מר וניתני</b> <small>[יבוא אדוני וישנה</small> משנה<small>].</small> <b>אמר ליה</b> <small>[לו]:</small> <b>ברכת מזונא</b> <small>[המזון]</small> עדיין <b>לא גמירנא</b> <small>[למדתי],</small> <b>ותנויי מתנינא</b> <small>[ואשנה משנה].</small> <b>אמר ליה</b> <small>[לו]:</small> <b>מאי האי</b> <small>[מהו זה],</small> מדוע אומר אתה שעדיין לא למדת ברכת המזון? <b>אמר ליה</b> <small>[לו]:</small> <b>דאקלעי לבי ריש גלותא, ובריכי ברכת מזונא, וזקפיה</b> <small>[שנקלעתי לבית ראש הגולה וברכתי ברכת המזון, וזקף ]</small> <b>רב ששת לקועיה</b> <small>[את צוארו]</small> <b>עלי כחיויא</b> <small>[כנחש]</small> כלומר, כעס עלי וטען לעומתי. שאל אותו: <b>ואמאי</b> <small>[ומדוע]</small> כעס עליך רב ששת? ענה לו: משום ש<b>לא אמרי</b> <small>[אמרתי]</small> בברכת המזון <b>לא ברית ולא תורה ולא מלכות.</b> ושוב תהה ר' זירא: <b>ואמאי</b> <small>[ומדוע]</small> <b>לא אמרת</b> דברים אלה? ענה לו שנהג <b>כ</b>שיטתו של <b>רב חננאל</b> ש<b>אמר</b> בשם <b>רב,</b> שכך <b>אמר רב חננאל אמר רב: לא אמר</b> בברכת המזון <b>ברית ותורה ומלכות</b> — <b>יצא</b> ידי חובתו, משום שדברים אלה אינם שייכים בכל ישראל: <b>ברית</b> — <b>לפי שאינה</b> שייכת <b>בנשים, תורה ומלכות</b> — <b>לפי שאינן</b> שייכות <b>לא בנשים ולא בעבדים.</b> אמר לו ר' זירא: אכן צדק רב ששת, <b>ואת שבקת</b> <small>[ואתה עזבת]</small> את <b>כל הני תנאי ואמוראי, ועבדת</b> <small>[אלו התנאים והאמוראים, ועשית ]</small> <b>כרב?!</b> שהרי מקודם נאמרו הדברים בשמם של תנאים ואמוראים רבים שפסקו שיש לאמרם.
<big>ג</big> <b>אמר רבה בר בר חנה</b> שכך <b>אמר ר' יוחנן:</b> ברכת <b>"הטוב והמטיב" צריכה</b> הזכרת <b>מלכות.</b> ושואלים <b>מאי קא משמע לן</b> <small>[מה השמיע לנו,</small> חידש לנו בזה]? אם תאמר שהשמיענו ש<b>כל ברכה שאין בה מלכות</b> — <b>לא שמה ברכה, ו</b>אולם <b>הא</b> <small>[הרי]</small> כבר <b>אמרה ר' יוחנן</b> להלכה זו <b>חדא זימנא</b> <small>[פעם אחת]!</small> <b>אמר ר' זירא:</b> היה צריך <b>לומר</b> בענין "הטוב והמטיב" ללמדנו <b>שצריכה שתי מלכיות</b> שיזכירו בה פעמיים את מלכות ה', <b>חדא דידה וחדא</b> <small>[אחת שלה,</small> עבור ברכה זו עצמה, <small>ואחת]</small> עבור <b>"בונה ירושלים".</b>
על כך שואלים: <b>אי הכי</b> <small>[אם כך]</small> שבברכת "הטוב והמטיב" מזכירים מלכות נוספת להשלים את הזכרת המלכות אשר לא הוזכרה ב"בונה ירושלים", אם כן <b>ניבעי תלת</b> <small>[שיצטרכו שלוש],</small> <b>חדא דידה</b> <small>[אחת שלה],</small> <b>וחדא</b> <small>[ואחת]</small> של <b>"בונה ירושלים", וחדא</b> <small>[ואחת]</small> של <b>ברכת הארץ</b> שאף בה לא הוזכרה מלכות! <b>אלא ברכת הארץ מאי טעמא</b> <small>[מה טעם]</small> <b>לא</b> צריך לומר בה מלכות? <b>משום דהוייא לה</b> <small>[שהריהי]</small> <b>ברכה הסמוכה לחברתה,</b> ואם כן <b>"בונה ירושלים" נמי</b> <small>[גם כן],</small> <b>לא תבעי</b> <small>[צריכה]</small> כי <b>הויא לה</b> <small>[היא]</small> <b>ברכה הסמוכה לחברתה!</b>
ומשיבים: אכן, <b>הוא הדין</b> ש<b>אפילו "בונה ירושלים" נמי</b> <small>[גם כן]</small> <b>לא בעיא</b> <small>[צריכה]</small> הזכרת מלכות כשלעצמה, ואולם <b>איידי דאמר</b> <small>[אגב שאומר</small> המברך<small>]</small> <b>מלכות בית דוד, לאו אורח ארעא</b> <small>[אינו דרך ארץ]</small> ש<b>לא אמר</b> <small>[יאמר]</small> גם <b>מלכות שמים.</b> ואילו <b>רב פפא אמר: צריכה</b> ברכת "הטוב והמטיב" <b>שתי מלכיות לבר מדידה</b> <small>[חוץ ממנה],</small> אחת עבור "בונה ירושלים" ואחת עבור ברכת הארץ.
<big>ד</big> מסופר: <b>יתיב</b> <small>[ישב]</small> <b>ר' זירא אחורי דרב גידל</b> בבית המדרש, <b>ויתיב</b> <small>[וישב]</small> <b>רב גידל קמיה</b> <small>[לפני]</small> <b>רב הונא, ויתיב וקאמר</b> <small>[וישב ואמר]:</small> <b>טעה ולא הזכיר</b> בברכת המזון את הנוסח <b>של שבת, אומר</b> במקומה נוסח מקוצר: <b>"ברוך שנתן שבתות למנוחה לעמו ישראל באהבה לאות ולברית, ברוך מקדש השבת". אמר ליה</b> <small>[ לו] :</small> <b>מאן</b> <small>[מי]</small> <b>אמרה</b> את ההלכה הזאת? ענה לו: <b>רב.</b>
<b>הדר יתיב וקאמר</b> <small>[חזר</small> אחר כך, <small>ישב ואמר]</small> הלכה זו: <b>טעה ולא הזכיר</b> בברכת המזון את הנוסח <b>של יום טוב, אומר: "ברוך שנתן ימים טובים לעמו ישראל לשמחה ולזכרון, ברוך מקדש ישראל והזמנים". אמר ליה</b> <small>[ לו] :</small> <b>מאן</b> <small>[מי]</small> <b>אמרה</b> את ההלכה הזאת? ענה לו: <b>רב.</b>
<b>הדר יתיב וקאמר</b> <small>[חזר</small> שוב, <small>ישב ואמר]</small> הלכה זו: <b>טעה ולא הזכיר של ראש חודש אומר "ברוך שנתן ראשי חדשים לעמו ישראל לזכרון"</b> ועל כך מעיר ר' זירא, שסיפר סיפור זה: <b>ולא ידענא</b> <small>[ואיני יודע,</small> איני זוכר<small>]</small> <b>אי</b> <small>[אם]</small> <b>אמר בה</b> לשון <b>"שמחה", אי</b> <small>[אם]</small> <b>לא אמר בה</b> לשון <b>"שמחה",</b> וכן <b>אי חתים</b> <small>[אם חתם]</small> <b>בה</b> בתוספת זו בהזכרת שם ומלכות, <b>אי</b> <small>[אם]</small> <b>לא חתים</b> <small>[חתם]</small> <b>בה, אי דידיה אי דרביה</b> <small>[אם שלו</small> היא הלכה זו <small>או של רבו,</small> רב<small>].</small>
מסופר: <b>גידל בר מניומי הווא קאי קמיה</b> <small>[היה עומד לפני]</small> <b>רב נחמן, טעה רב נחמן</b> ולא הזכיר את הנוסח של שבת בברכת המזון,

Daf 49b

<b>והדר לרישא</b> <small>[וחזר לראש</small> הברכה<small>].</small> <b>אמר ליה</b> <small>[לו]</small> גידל בר מניומי לרב נחמן: <b>מאי טעמא עביד מר הכי</b> <small>[מה טעם עושה אדוני כך]?</small> <b>אמר ליה</b> <small>[לו],</small> שכן <b>אמר ר' שילא</b> שכך <b>אמר רב: טעה</b> — <b>חוזר לראש.</b>
הקשה לו: <b>והא</b> <small>[והרי]</small> <b>אמר רב הונא</b> שכך <b>אמר רב: טעה</b> — <b>אומר "ברוך שנתן"! אמר ליה</b> <small>[לו]:</small> <b>לאו איתמר עלה</b> <small>[האם לא נאמר עליה]</small> תוספת, שכן <b>אמר רב מנשיא בר תחליפא</b> שכך <b>אמר רב: לא שנו</b> שיכול לומר את הברכה הקצרה <b>אלא שלא פתח</b> עדיין <b>ב</b>ברכת <b>"הטוב והמטיב", אבל אם כבר פתח ב"הטוב והמטיב"</b> — <b>חוזר לראש</b> הברכה.
<big>א</big> <b>אמר רב אידי בר אבין</b> שכך <b>אמר רב עמרם</b> שכך <b>אמר רב נחמן</b> שכך <b>אמר שמואל: טעה ולא הזכיר</b> את הנוסח <b>של ראש חדש בתפלה</b> — <b>מחזירין אותו,</b> והטועה <b>ב</b>הזכרת ראש החודש <b>בברכת המזון</b> — <b>אין מחזירין אותו.</b>
על כך <b>אמר ליה</b> <small>[לו]</small> <b>רב אבין לרב עמרם: מאי שנא</b> <small>[במה שונה]</small> <b>תפלה ומאי שנא</b> <small>[ובמה שונה]</small> <b>ברכת המזון? אמר ליה</b> <small>[לו]:</small> <b>אף לדידי קשיא</b> <small>[לי עצמי היה קשה]</small> <b>לי ושאילתיה</b> <small>[ושאלתיו]</small> <b>לרב נחמן, ואמר לי: מיניה</b> <small>[ממנו]</small> מ<b>מר שמואל</b> עצמו <b>לא שמיע לי</b> <small>[שמעתי],</small> <b>אלא נחזי אנן</b> <small>[נראה אנחנו]</small> ונעיין בכוחות עצמנו בענין זה, שההבדל הוא זה: <b>תפלה</b> ש<b>חובה היא</b> — <b>מחזירין אותו.</b> ואילו <b>ברכת מזונא</b> <small>[המזון],</small> <b>דאי בעי אכיל ואי בעי לא אכיל</b> <small>[שאם הוא רוצה אוכל ואם אינו רוצה אינו אוכל]</small> — <b>אין מחזירין אותו,</b> שכיון שברכת המזון אינה חובה גמורה אלא תלויה באכילה שהיא רשות — אין להקפיד בה כל כך.
על כך שאלו: <b>אלא מעתה שבתות וימים טובים,</b> ש<b>לא סגי</b> <small>[יכול]</small> ש<b>לא אכיל</b> <small>[לאכול]</small> שכן יש מצות אכילה בימים אלה — האם <b>הכי נמי דאי טעי הדר</b> <small>[כך גם כן</small> נאמר <small>שאם טעה</small> ולא הזכיר מעין היום בברכת המזון <small>שיחזור]?</small> <b>אמר ליה</b> <small>[לו]:</small> <b>אין</b> <small>[כן],</small> שכן <b>אמר ר' שילא</b> שכך <b>אמר רב: טעה</b> — <b>חוזר לראש</b> הברכה. ושואלים: <b>והא</b> <small>[והרי]</small> <b>אמר רב הונא אמר רב: טעה</b> — <b>אומר "ברוך שנתן"!</b> ודוחים: <b>לאו איתמר עלה</b> <small>[האם לא נאמר עליה]:</small> <b>לא שנו</b> כן <b>אלא</b> כ<b>ש</b>עדיין <b>לא פתח ב"הטוב והמטיב", אבל</b> אם כבר <b>פתח ב"הטוב והמטיב"</b> — <b>חוזר לראש.</b>
<big>ב</big> במשנה הובאה מחלוקת בדבר השיעור הקטן ביותר של אכילה שמזמנים עליו. <b>עד כמה מזמנין?</b> — עד כזית. ר' יהודה אומר: עד כביצה.
הרי שנחלקו בדבר ר' מאיר (שהוא לפי המסורת, התנא שבסתם במשנתנו, החכם שהובאו דבריו ללא ציון שמו) ור' יהודה, ועל כך שואלים: <b>למימרא</b> <small>[האם נאמר]</small> ש<b>ר' מאיר חשיב ליה</b> <small>[חשוב בעיניו]</small> שיעור <b>כזית, ור' יהודה חשיב ליה</b> <small>[חשוב בעיניו]</small> שיעור <b>כביצה? והא</b> <small>[והרי]</small> במקום אחר <b>איפכא שמעינן להו</b> <small>[ההיפך שמענו אותם</small> אומרים<small>],</small> <b>דתנן</b> <small>[ש</small>כן <small>שנינו]:</small> <b>וכן מי שיצא מירושלים ונזכר שהיה בידו בשר קדש</b> האסור בהוצאה מן העיר, <b>אם עבר</b> את הר ה<b>צופים</b> (או מקום במרחק שווה מהר הבית) — <b>שורפו</b> את בשר הקודש <b>במקומו, ואם לאו</b> <small>[לא]</small> עבר עדיין מרחק כזה — <b>חוזר ושורפו לפני הבירה</b> (המקדש) <b>מעצי המערכה</b> שהיו מספקים לצורך שריפת קדשים שנפסלו.
ונשאלה השאלה <b>עד כמה הם חוזרים?</b> מהו שיעור הבשר שבגללו יש לחזור? ובכך נחלקו הדעות, ש<b>ר' מאיר אומר: זה וזה,</b> גם חמץ שדובר בו באותו מקור קודם לכן, וגם בשר קודש <b>בכביצה. ור' יהודה אומר: זה וזה בכזית,</b> היפך דבריהם כאן.
<b>אמר ר' יוחנן</b> ביישוב סתירה זאת: <b>מוחלפת השיטה,</b> כלומר, שבאחד המקורות הוחלפו השיטות, ויש לחזור ולתקן. <b>אביי אמר: לעולם לא תיפוך</b> <small>[תהפוך],</small> אלא <b>הכא בקראי פליגי</b> <small>[כאן במקראות</small> הם <small>חולקים]</small> שבסיס מחלוקתם הוא בפירוש המקרא, ש<b>ר' מאיר סבר</b> <small>[סבור]</small> ש<b>"ואכלת"</b> — <b>זו אכילה, "ושבעת"</b> — <b>זו שתיה</b> שלאחר האכילה. ויש לנהוג על פי הכלל ההלכתי הידוע ששיעור <b>אכילה</b> הוא <b>כזית. ור' יהודה סבר</b> <small>[סבור]:</small> <b>"ואכלת ושבעת"</b> — <b>אכילה שיש בה שביעה, ואיזו זו</b> ומהו שיעורה הנמוך ביותר של אכילה כזאת, <b>כביצה.</b>
ואילו <b>התם בסברא פליגי</b> <small>[שם</small> בענין חמץ וקודשים, <small>בסברה</small> הם <small>חולקים],</small> ש<b>ר' מאיר סבר</b> <small>[סבור]</small> ש<b>חזרתו,</b> החיוב לחזור ולשרוף את האיסור, הריהי <b>כ</b>שיעור <b>טומאתו. מה טומאתו</b> שיעורה <b>בכביצה, אף חזרתו</b> שיעורה <b>בכביצה. ור' יהודה סבר</b> <small>[סבור]:</small> <b>חזרתו כאיסורו,</b> שיש לקבוע על פי שיעור האיסור, <b>מה איסורו בכזית, אף חזרתו בכזית.</b>
<big>ג משנה</big> המשנה מפרטת חלוקה מורכבת בדיני ברכת הזימון, בהתאם למספר האנשים. <b>כיצד מזמנין? ב</b>זמן שהיו <b>שלשה</b> מסובים — <b>אומר</b> המזמן: <b>"נברך שאכלנו משלו". ב</b>זמן שהיו <b>שלשה והוא</b> (כלומר, מלבדו) — <b>אומר "ברכו</b> שאכלנו משלו", שהרי גם בלעדיו יש שיעור ברכה.
<b>בעשרה</b> — <b>אומר "נברך לאלהינו", בעשרה והוא</b> — <b>אומר "ברכו".</b> שככל שגדל מספר המשתתפים, יש ברכה מיוחדת ומורכבת יותר. <b>אחד עשרה ואחד עשרה רבוא,</b> ובכל אחת מהן, אם היה אחד יותר אומר "ברכו", ובאופן זה:
<b>במאה</b> — <b>הוא אומר "נברך ה' אלהינו", במאה והוא</b> — <b>אומר "ברכו". ובאלף</b> — <b>הוא אומר "נברך לה' אלהינו אלהי ישראל", באלף והוא</b> — <b>אומר "ברכו". ברבוא</b> — <b>אומר "נברך לה' אלהינו אלהי ישראל אלהי צבאות יושב הכרובים על המזון שאכלנו", ברבוא והוא</b> — <b>אומר "ברכו". והכלל בדבר:</b>
<b>כענין שהוא מברך,</b> כלומר, לפי הנוסחה שאומר המברך (שהיא לפי רוב הקהל), <b>כך עונים אחריו</b> המזמנים <b>"ברוך ה' אלהינו אלהי ישראל אלהי צבאות יושב הכרובים על המזון שאכלנו".</b>
ומעין זה <b>ר' יוסי הגלילי אומר: לפי רוב הקהל הם מברכים, שנאמר</b> בכתוב <b>"במקהלות ברכו אלהים ה' ממקור ישראל"</b> (תהלים סח, כז). <b>אמר ר' עקיבא:</b> אין מקום לחלק בדבר, שכן <b>מה מצינו בבית הכנסת, אחד מרובים ואחד מועטים,</b> מאחר שיש שם מנין עשרה <b>אומר</b> תמיד בנוסח אחד <b>"ברכו את ה'".</b> על כך <b>ר' ישמעאל אומר</b> שאף בבית הכנסת יש לומר בנוסח: <b>"ברכו את ה' המבורך".</b>
<big>ד גמרא</big> <b>אמר שמואל: לעולם אל יוציא אדם את עצמו מן הכלל.</b>
ומקשים על כך <b>תנן</b> <small>[שנינו ]</small> במשנתנו: <b>בשלשה והוא</b> — <b>אומר "ברכו",</b> הרי שהמזמן מוציא את עצמו מן הכלל!
על כך עונים: <b>אימא</b> <small>[אמור]</small> שהנאמר במשנה משמעו:

Daf 50a

<b>אף "ברכו",</b> שמותר במקרה זה לומר גם "ברכו" <b>ומכל מקום "נברך" עדיף,</b> וראיה לדבר ממה ש<b>אמר רב אדא בר אהבה,</b> שכך <b>אמרי בי</b> <small>[אמרו</small> חכמי <small>בית</small> המדרש<small>]</small> של <b>רב, תנינא</b> <small>[שנינו]:</small> <b>ששה</b> שאכלו יחד <b>נחלקין</b> לשתי קבוצות בברכה, משום שכל קבוצה יכולה לזמן לעצמה, <b>עד עשרה,</b> שעשרה מזמנים בהזכרת השם, ואסור להם להתחלק ולבטל זימון זה.
ומעתה נדון בדבר, <b>אי אמרת בשלמא</b> <small>[נניח אם אתה אומר]</small> שלומר <b>"נברך" עדיף</b> — <b>משום הכי</b> <small>[כך]</small> שישה אנשים שאכלו כאחת הריהם <b>נחלקין, אלא אי אמרת</b> <small>[אם אומר אתה]</small> שלומר <b>"ברכו" עדיף</b> — <b>אמאי</b> <small>[מדוע]</small> <b>נחלקין,</b> והרי אי אפשר לומר אז "ברכו"! <b>אלא לאו שמע מינה</b> <small>[האם לא תלמד מכאן]</small> שלומר <b>"נברך",</b> שבכך אין המזמן מוציא את עצמו מן הכלל, <b>עדיף.</b> ומסכמים: אכן, <b>שמע מינה</b> <small>[למד מכאן]</small> שכך הוא.
<big>א</big> ובענין זה, <b>תניא נמי הכי</b> <small>[שנויה</small> ברייתא <small>גם כן כך]</small> בתוספתא: <b>בין שאמר "ברכו" בין שאמר "נברך"</b> — <b>אין תופסין אותו על כך,</b> כלומר, אין מקפידים בכך. <b>ו</b>רק <b>הנקדנין,</b> כלומר, אנשים המדקדקים בדברים קטנים, <b>תופסין אותו על כך. ו</b>בכלל אמרו כי <b>מ</b>סגנון <b>ברכותיו של אדם ניכר אם תלמיד חכם הוא אם לאו</b> <small>[לא].</small> <b>כיצד?</b> דוגמא לכך <b>רבי אומר,</b> שאם אמר בזימון <b>"ובטובו"</b> ("ברוך שאכלנו משלו ובטובו חיינו") — <b>הרי זה תלמיד חכם,</b> ואם אמר <b>"ומטובו"</b> — <b>הרי זה בור,</b> שמביטוי זה נשמע שרק מקצת מטובו של ה' ניתן לו והריהו ככופר בחסד ה'.
על כך <b>אמר ליה</b> <small>[לו]</small> <b>אביי לרב דימי</b> בשאלה: <b>והכתיב</b> <small>[והרי נאמר]</small> בברכה נוסח מעין זה, שכך אמר אמר דוד המלך בתפילתו: <b>"</b>ועתה הואל וברך את בית עבדך להיות לעולם לפניך כי אתה ה' אלהים דברת <b>ומברכתך יברך את בית עבדך לעולם"</b> (שמואל ב ז, כט), והרי גם דוד אומר "מברכתך"! ומשיבים: <b>בשאלה שאני</b> <small>[שונה]</small> הדבר, שאין זה נאה שיתבע אדם את כל שפע הברכה. על כך שואלים: <b>בשאלה נמי</b> <small>[גם כן]</small> מצאנו מילוי כל שפע הברכה, שכן <b>הכתיב</b> <small>[הרי נאמר]:</small> <b>"הרחב פיך ואמלאהו"!</b> (תהלים פא, יא), ואם כן ככל שאדם מבקש יותר — ינתן לו יותר. ומשיבים: הפסוק <b>ההוא, בדברי תורה כתיב</b> <small>[נאמר],</small> שבדברי תורה מותר לו לאדם לבקש ביותר.
ועוד בנוסח הזימון, <b>תניא</b> <small>[שנויה</small> ברייתא<small>],</small> <b>רבי אומר:</b> האומר בזימון <b>"בטובו חיינו"</b> — <b>הרי זה תלמיד חכם,</b> ואילו האומר <b>"</b>בטובו <b>חיים"</b> — <b>הרי זה בור,</b> משום שהוא מוציא עצמו מן הכלל. <b>נהרבלאי</b> <small>[חכמי העיר נהרבלא]</small> <b>מתני איפכא</b> <small>[שונים להיפך],</small> שלדעתם "בטובו חיים" עדיף, מפני שהוא נוסח כללי יותר, בעוד ש"חיינו" הוא מצומצם ואישי. אך מסכמים: <b>ולית הילכתא</b> <small>[ואין הלכה]</small> <b>כנהרבלאי.</b>
מעין זה <b>אמר ר' יוחנן:</b> האומר בנוסח הזימון <b>"נברך שאכלנו משלו"</b> — <b>הרי זה תלמיד חכם,</b> ואילו זה האומר <b>"למי שאכלנו משלו"</b> — <b>הרי זה בור,</b> שנראה כאילו הוא מברך את בעל הסעודה.
על כך <b>אמר ליה</b> <small>[לו]</small> <b>רב אחא בריה</b> <small>[בנו]</small> של <b>רבא לרב אשי: והא אמרינן</b> <small>[והרי אנו אומרים]</small> <b>"למי שעשה לאבותינו ולנו את כל הנסים האלה",</b> והרי שמשתמשים בנוסח הברכה בביטוי "למי". <b>אמר ליה</b> <small>[לו]:</small> <b>התם מוכחא מילתא</b> <small>[שם מוכח הדבר]</small> שהכוונה לקדוש ברוך הוא, שהרי <b>מאן עביד ניסי</b> <small>[מי עושה נסים]</small> — <b>קודשא בריך הוא</b> <small>[הקדוש ברוך הוא],</small> אך לגבי המזון אין זה ברור שכוונת הדברים לקדוש ברוך הוא, ויכולים הם להיראות כהודאה לבעל הבית.
ועוד בנוסח הזימון, <b>אמר ר' יוחנן:</b> האומר בנוסח הזימון <b>"ברוך שאכלנו משלו"</b> — <b>הרי זה תלמיד חכם.</b> ואם אמר <b>"על המזון שאכלנו"</b> — <b>הרי זה בור,</b> שנראה שהוא מברך את בעל הבית על המזון, שאם לה' הוא מברך משום מה יזכיר רק מזון? (תוספות).
על כך <b>אמר רב הונא בריה</b> <small>[בנו]</small> של <b>רב יהושע: לא אמרן</b> <small>[אמרנו]</small> הלכה זו <b>אלא בשלשה, דליכא</b> <small>[שאין]</small> בזימון הזכרת <b>שם שמים, אבל בעשרה, דאיכא</b> <small>[שיש]</small> בנוסח הזימון הזכרת <b>שם שמים</b> — <b>מוכחא מילתא</b> <small>[מוכח הדבר]</small> למי הוא מתכוון, <b>כדתנן</b> <small>[כמו ששנינו</small> במשנתנו<small>]:</small> <b>כענין שהוא מברך, כך עונין אחריו: "ברוך ה' אלהי ישראל אלהי הצבאות יושב הכרובים על המזון שאכלנו".</b>
<big>ב</big> שנינו במשנה בנוסח הזימון: <b>אחד עשרה</b> אוכלים, <b>ואחד עשרה רבוא</b> מזמנים באותו נוסח. על כך מקשים: <b>הא גופא קשיא</b> <small>[היא עצמה קשה],</small> שהרי מצד אחד <b>אמרת</b> כי <b>אחד עשרה ואחד עשרה רבוא, אלמא כי הדדי נינהו</b> <small>[מכאן שאותו דבר הם]</small> ותמיד מברכים אותה ברכה <b>והדר קתני</b> <small>[וחזר ושנה]</small> <b>במאה אומר, באלף אומר, ברבוא אומר,</b> הרי שבכל זאת יש שינוי בין מספרים שונים!
<b>אמר רב יוסף: לא קשיא</b> <small>[אין</small> זה <small>קשה] ,</small> כי שני דברים אלה הם שתי שיטות, <b>הא</b> <small>[זו]</small> שיטת <b>ר' יוסי הגלילי, הא</b> <small>[זו]</small> שיטת <b>ר' עקיבא. דתנן</b> <small>[ש</small>כן <small>שנינו</small> במשנה<small>],</small> <b>ר' יוסי הגלילי אומר: לפי רוב הקהל הם מברכין, שנאמר: "במקהלות ברכו אלהים".</b> עוד שנינו במשנה ש<b>אמר ר' עקיבא: מה מצינו בבית הכנסת</b> אחד מרובים ואחד מועטים אומר "ברכו את ה'". ואף בברכת המזון אין משנים את הנוסח לפי מספר המברכים.
על כך שואלים: <b>ור' עקיבא האי קרא</b> <small>[פסוק זה]</small> שהביא <b>ר' יוסי הגלילי</b> כראיה לשיטתו <b>מאי עביד ליה</b> <small>[מה</small> הוא <small>עושה בו]?</small> ומשיבים: <b>מיבעי ליה לכדתניא</b> <small>[צריך אותו ל</small>ענין זה <small>ששנוי</small> בברייתא<small>],</small> ש<b>היה ר' מאיר אומר: מנין שאפילו עוברין שבמעי אמן אמרו שירה על הים</b> — <b>שנאמר</b> בפרק תהלים המתאר את יציאת מצרים: <b>"במקהלות ברכו אלהים ה' ממקור ישראל",</b> ובכלל "מקהלות" גם העוברים. וחוזרים ושואלים: <b>ואידך</b> <small>[והאחר</small>, ר' יוסי הגלילי<small>]</small> מנין דורש הוא ענין זה של שירת העוברים? ומשיבים: <b>מ"מקור" נפקא</b> <small>[יוצאת]</small> דרשה זו, ש"מקור ישראל" הוא רמז לרחם.
<b>אמר רבא: הלכה כר' עקיבא.</b> ומסופר כי <b>רבינא ורב חמא בר בוזי אקלעו לבי ריש גלותא</b> <small>[נקלעו,</small> נזדמנו <small>לבית ראש הגולה]</small> לסעודה. בסוף הסעודה <b>קם</b> <small>[עמד]</small> <b>רב חמא וקא מהדר אבי</b> <small>[והיה מחזר אחר בית,</small> אגודה, של<small>]</small> <b>מאה</b> סועדים, על מנת שיוכל לעשות את הזימון המיוחד למאה. <b>אמר ליה</b> <small>[לו]</small> <b>רבינא: לא צריכת</b> <small>[צריך אתה]</small> לכך, שהרי <b>הכי</b> <small>[כך]</small> <b>אמר רבא: הלכה כר' עקיבא</b> שאין נוסח הזימון משתנה לפי מספר המסובים, כשהם יותר מעשרה.
<big>ג</big> ועוד מענין סעודה בבית ראש הגולה והנהגתו של רבא בסעודה, <b>אמר רבא: כי אכלינן ריפתא בי ריש גלותא, מברכינן</b> <small>[כאשר היינו אוכלים לחם בבית ראש הגולה, היינו מברכים]</small> <b>שלשה שלשה.</b> ושואלים: <b>וליברכו</b> <small>[ושיברכו]</small> <b>עשרה עשרה!</b> ומשיבים: <b>שמע ריש גלותא, ואיקפד</b> <small>[ישמע ראש הגולה, ויקפיד],</small> שיראה שחבורת חכמים יושבת ומברכת לעצמה לפני שסיים הוא סעודתו. ושואלים: <b>וניפקו בברכתא דריש גלותא</b> <small>[ויצאו בברכתו של ראש הגולה]!</small> ומשיבים: <b>איידי דאוושו כולי עלמא, לא שמעי</b> <small>[משום שרועשים הכל, אין שומעים]</small> ואי אפשר לצאת ידי חובה בזימון זה.
<b>אמר רבה תוספאה: הני תלתא דכרכי רפתא בהדי הדדי, וקדים חד מינייהו ובריך לדעתיה</b> <small>[אלו שלושה</small> אנשים <small>האוכלים פת ביחד, וקדם אחד מהם וברך</small> ברכת המזון <small>לדעתו,</small> לעצמו<small>]</small> — <b>אינון נפקין</b> <small>[הם יוצאים]</small> ידי חובתם <b>בזמון דידיה</b> <small>[שלו]</small> אם זימנו לאחר מכן וצירפו אותו שאכל וברך לזימון שלהם, ואולם <b>איהו</b> <small>[הוא]</small> <b>לא נפיק</b> <small>[יוצא]</small> ידי חובתו <b>בזמון דידהו</b> <small>[שלהם],</small> וטעמו של דבר — <b>לפי שאין זמון למפרע,</b> שלאחר הברכה שוב אין הזימון מועיל.
<big>ד</big> במשנה הובא שר' עקיבא אומר שאומרים בבית הכנסת "ברכו את ה'", ואילו <b>ר' ישמעאל אומר</b> שיש לומר בבית הכנסת "ברכו את ה' המבורך", ומסופר: <b>רפרם בר פפא אקלע לבי כנישתא</b> <small>[נקלע,</small> הזדמן, <small>לבית הכנסת]</small> של הישוב <b>אבי גיבר, קם קרא בספרא</b> <small>[עמד לקרוא בספר</small> התורה<small>]</small> <b>ואמר</b> בברכתו <b>"ברכו את ה'", ואשתיק</b> <small>[והשתתק],</small> <b>ולא אמר</b> גם <b>"המבורך". אוושו כולי עלמא</b> <small>[רעשו כל הציבור]:</small> <b>"ברכו את ה' המבורך"!</b> כי רפרם בר פפא נהג על פי הכלל שהלכה כר' עקיבא, והם לא היו רגילים בכך. <b>אמר</b> לו <b>רבא: פתיא אוכמא</b> <small>[סיר שחור],</small> והוא כינוי חיבה לחבר ותיק, תלמיד חכם המתייגע על התורה ועל העבודה, <b>בהדי פלוגתא</b> <small>[אצל מחלוקת]</small> שנחלקו בה תנאים, <b>למה לך</b> להתערב? שאף כי נחלקו בדבר זה ר' עקיבא ור' ישמעאל, הרי שניהם מסכימים לנוסחת ר' ישמעאל הכוללת יותר. <b>ועוד, הא נהוג עלמא</b> <small>[הרי נוהג העולם]</small> <b>כר' ישמעאל.</b>
<big>ה משנה</big> <b>שלשה</b> אנשים <b>שאכלו כאחת</b> (ביחד) — <b>אינן רשאין ליחלק</b> שיברכו ברכת המזון בנפרד, אלא יזמנו כאחד. <b>וכן</b> הוא הדין ב<b>ארבעה</b> שאכלו ביחד, <b>וכן</b> ב<b>חמשה</b> אוכלים. ואולם אם היו <b>ששה</b> שאכלו ביחד — <b>נחלקין,</b> וכל שלושה אוכלים יזמנו לעצמם. וכן הוא הדין בשבעה ובשמונה ובתשעה אוכלים, <b>עד עשרה. ועשרה</b> — <b>אין נחלקין, עד עשרים.</b> שכך הוא הכלל: חבורה שאכלה כאחת אינה רשאית להתחלק אלא אם כן יוכלו החבורות הנשארות לברך כדרך שהיו מברכים קודם.
ועוד הלכה, בענין צירופן של שתי חבורות: <b>שתי חבורות שהיו אוכלות בבית אחד, בזמן שמקצתן רואין אלו את אלו</b> — <b>הרי אלו מצטרפין לזמון, ואם לאו</b> <small>[לא]</small> — <b>אלו מזמנין לעצמן ואלו מזמנין לעצמן.</b>
ולענין ברכת היין, <b>אין מברכין על היין עד שיתן לתוכו מים,</b> אלו <b>דברי ר' אליעזר.</b> כי יין חי שלא מזגו בו מים, חריף מדי ואינו ראוי לברכה. <b>ו</b>אילו <b>חכמים אומרים:</b> מאחר שיין זה אפשר לשתותו, אף <b>מברכין</b> עליו.
<big>ו גמרא</big> שנינו בתחילת המשנה כי שלושה שאכלו כאחת אינם רשאים ליחלק, ושואלים: <b>מאי קא משמע לן? תנינא חדא זימנא</b> <small>[מה השמיע לנו</small> במשנה זו? הרי כבר <small>שנינו פעם אחת]</small> כי <b>שלשה שאכלו כאחת חייבין לזמן,</b>
ומשיבים כי בכל זאת יש חידוש במשנתנו, ו<b>הא קא משמע לן, כי הא</b> <small>[</small>דבר <small>זה השמיעה לנו</small> המשנה, <small>כמו</small> הלכה <small>זו]</small> ש<b>אמר ר' אבא</b> שכך <b>אמר שמואל: שלשה שישבו לאכול כאחת, ו</b>אף על פי ש<b>עדין לא אכלו</b> — <b>אינן רשאין</b> אחר כך <b>ליחלק</b> לשתי קבוצות.
נאמרה עוד <b>לישנא אחרינא</b> <small>[לשון</small> גירסה <small>אחרת]</small> של הדברים הללו: <b>אמר ר' אבא אמר שמואל, הכי קתני</b> <small>[כך שנינו]:</small> <b>שלשה שישבו לאכול כאחת, אף על פי שכל אחד ואחד אוכל מככרו</b> שלו ואינם משותפים בסעודתם, בכל זאת נחשבים הם לחבורה אחת לענין זימון, ולכן <b>אינן רשאין ליחלק. אי נמי</b> <small>[או גם כן]</small> אפשר לומר שדברים אלו שבמשנתנו באו ללמד <b>כי הא</b> <small>[כמו</small> הלכה <small>זו]</small> של <b>רב הונא,</b> שכן <b>אמר רב הונא: שלשה</b> אנשים <b>שבאו משלש חבורות,</b> וישבו לאכול יחד, נעשו אף הם חבורה ו<b>אינן רשאין ליחלק.</b>
על הלכה זו <b>אמר רב חסדא: ו</b>דין זה <b>הוא</b> נוהג רק כ<b>שבאו</b> כל אחד מן האנשים הללו <b>משלש חבורות של שלשה בני אדם,</b> שכל אחת מחבורות אלה היתה חייבת כשלעצמה בזימון, שאז לא פקעה חובת הזימון מהם.
הגבלה נוספת של הדברים <b>אמר רבא:</b>

Daf 50b

<b>ולא אמרן</b> <small>[אמרנו]</small> הלכה זו <b>אלא</b> כש<b>לא אקדימו הנך ואזמון עלייהו בדוכתייהו</b> <small>[הקדימו ההם,</small> בני החבורות הקודמות שנשארו במקומם, <small>וזמנו עליהם במקומם],</small> <b>אבל אזמון עלייהו בדוכתייהו</b> <small>[זימנו עליהם במקומם]</small> — <b>פרח</b> חיוב <b>זימון מינייהו</b> <small>[מהם],</small> שהרי חיובם של שלושה אלה בזימון נובע מחובתם לזמן עם בני חבורותיהם הקודמות, אך אם הקדימו ההם וזימנו, ממילא פקעה חובת הזימון של יחידים אלה, ואינם מצטרפים עוד לחבורה.
וכדי להסביר את העקרון הכללי המצוי בפסק הלכה זה <b>אמר רבא: מנא אמינא לה</b> <small>[מנין אומר אני אותה,</small> את ההלכה הזאת<small>]</small> — <b>דתנן</b> <small>[ש</small>כן <small>שנינו</small> במשנה<small>]:</small> <b>מטה</b> שהיתה טמאה <b>שנגנבה חציה, או שאבדה חציה, או שחלקוה אחין</b> ביניהם לאחר שירשו אותה מאביהם, <b>או</b> שחילקוה <b>שותפין</b> ביניהם — <b>טהורה</b> היא, כדין כל כלי טמא שנשבר או נחלק שבכך הוא נטהר מטומאתו. ואולם אם <b>החזירוה</b> וצירפו את חלקיה — <b>מקבלת טומאה מכאן ולהבא,</b> כלומר, מעת צירופה מחדש.
ומדייק רבא: <b>מכאן ולהבא</b> — <b>אין</b> <small>[כן],</small> ואולם <b>למפרע</b> — <b>לא. אלמא</b> <small>[הרי איפוא],</small> יש להסיק כי <b>כיון דפלגוה</b> <small>[שחילקוה]</small> — <b>פרח לה טומאה מינה</b> <small>[ממנה],</small> ואף שחזרו והרכיבוה הריהי כמיטה חדשה, ואין טומאתה הישנה חוזרת אליה. ואם כן, <b>הכא נמי</b> <small>[כאן גם כן]</small> <b>כיון דאזמון עלייהו</b> <small>[שזימנו עליהם]</small> בני חבורתם, <b>פרח זימון מינייהו</b> <small>[מהם]</small> על פי העקרון שיחידה שנתפרקה, גם אם לאחר מכן הורכבה מחדש, הריהי כדבר חדש ולא חזרה לדמותה הקודמת.
<big>א</big> במשנה הוסבר מתי מצטרפות <b>שתי חבורות</b> שאכלו בבית אחד, ומביאים תוספת דברים: <b>תנא</b> <small>[שנינו]:</small> <b>אם יש שמש ביניהם</b> והוא משמש את שתי החבורות — ה<b>שמש מצרפן</b> להיות חבורה אחת, אף על פי שאינם רואים אלו את אלו.
במשנה שנינו שדעת ר' אליעזר היא ש<b>אין מברכין על היין</b> עד שיתן לתוכו מים, וחכמים אומרים שמברכים. ובענין זה עוד <b>תנו רבנן</b> <small>[שנו חכמים]</small> בתוספתא: <b>יין עד שלא נתן לתוכו מים</b> — <b>אין מברכין עליו "בורא פרי הגפן" אלא "בורא פרי העץ",</b> שאין זה אלא כעין מיץ פירות בלבד, ולא יין של ממש. <b>ו</b>כיון שאינו נחשב ליין, אף <b>נוטלין ממנו ל</b>צורך נטילת <b>ידים. משנתן לתוכו מים</b> — הריהו נחשב יין, ולכן <b>מברכין עליו "בורא פרי הגפן", ואין נוטלין ממנו לידים,</b> אלו <b>דברי ר' אליעזר. וחכמים אומרים: בין כך ובין כך,</b> בין שמזגו במים ובין שלא מזגו, הרי הוא יין לכל דבר, ולכן <b>מברכין עליו "בורא פרי הגפן" ואין נוטלין הימנו לידים.</b>
ודנים מעתה, <b>כמאן אזלא הא</b> <small>[כ</small>שיטת <small>מי הולכת</small> הלכה <small>זו]</small> ש<b>אמר שמואל: עושה אדם כל צרכיו בפת,</b> שמותר להשתמש בה לא רק לאכילה אלא גם לשאר צרכים, בלי לחשוש לבזיון האוכל, <b>כמאן</b> <small>[כמי]</small> משיטות התנאים הללו? ומשיבים: <b>כר' אליעזר</b> המתיר ליטול ידים ביין חי.
הוסיף ו<b>אמר ר' יוסי בר' חנינא: מודים חכמים לר' אליעזר בכוס של ברכה. שאין מברכין עליו עד שיתן לתוכו מים. מאי טעמא</b> <small>[מה טעם]</small> הדבר? <b>אמר רב אושעיא: בעינן</b> <small>[צריכים אנו]</small> שתהא ה<b>מצוה מן המובחר.</b>
ולגופו של דבר שואלים: <b>ורבנן, למאי חזי</b> <small>[ו</small>לדעת <small>חכמים למה ראוי]</small> יין חי, שלא נמזג בו מים, שהרי כמעט שאין אפשרות לשתותו? <b>אמר ר' זירא:</b> ראוי הוא <b>לקורייטי,</b> כלומר, לעשות ממנו משקה רפואה העשוי מיין ושמן.
<big>ב</big> ועוד בענין זה של עשיית צרכי האדם באוכלים, <b>תנו רבנן</b> <small>[שנו חכמים]:</small> <b>ארבעה דברים נאמרו בפת: אין מניחין בשר חי על הפת,</b> שלא יטוף הדם מן הבשר על הלחם ויפסול אותו מאכילה. <b>ואין מעבירין כוס מלא</b> יין <b>על הפת,</b> שמא יישפכו הנוזלים ויקלקלו את הפת. <b>ואין זורקין את הפת. ואין סומכין</b> (משעינים) <b>את הקערה</b> בפרוסת לחם. וכל אלה כדי שלא לבזות את הלחם.
מסופר: <b>אמימר ומר זוטרא ורב אשי כרכו ריפתא בהדי הדדי</b> <small>[אכלו יחד],</small> <b>אייתי לקמייהו תמרי ורמוני</b> <small>[הביאו לפניהם תמרים ורימונים].</small> <b>שקל</b> <small>[לקח]</small> <b>מר זוטרא</b> מאותם פירות ו<b>פתק לקמיה</b> <small>[זרק לפני]</small> <b>רב אשי דסתנא</b> <small>[מנה].</small> תמה רב אשי ו<b>אמר ליה</b> <small>[לו]:</small> וכי <b>לא סבר לה מר להא דתניא</b> <small>[סבור אדוני את</small> הלכה <small>זו ששנויה</small> בברייתא<small>]</small> ש<b>אין זורקין את האוכלין?</b> ענה לו: <b>ההיא בפת תניא</b> <small>[שנויה],</small> ולא במאכל אחר. חזר והקשה לו: <b>והתניא</b> <small>[והרי שנינו</small> בברייתא<small>]:</small> <b>כשם שאין זורקין את הפת, כך אין זורקין את האוכלין! אמר ליה</b> <small>[לו]</small> מר זוטרא: <b>והתניא</b> <small>[והרי שנינו</small> ברייתא<small>]</small> אחרת בה נאמר להיפך: <b>אף על פי שאין זורקין את הפת, אבל זורקין את האוכלין!</b>
<b>אלא</b> אלא על כרחך עליך לתרץ ולומר כי <b>לא קשיא</b> <small>[אין</small> זה <small>קשה],</small> שכן שתי הברייתות דנות במקרים שונים, <b>הא</b> <small>[זה]</small> שאמרו שאסור לזרוק שאר דברי מאכל — הרי זה <b>במידי דממאיס</b> <small>[בדבר שנמאס,</small> מתקלקל<small>]</small> בזריקתו, ואילו <b>הא</b> <small>[זה]</small> שאמרו שמותר לזרוק שאר דברי מאכל — הרי זה <b>במידי</b> <small>[בדבר]</small> ש<b>לא ממאיס</b> <small>[נמאס]</small> בזריקתו.
בדומה לכך <b>תנו רבנן</b> <small>[שנו חכמים]:</small> <b>ממשיכין יין בצנורות לפני חתן ולפני כלה</b> לסימן ברכה, <b>ו</b>כן <b>זורקין לפניהם קליות ואגוזים בימות החמה, אבל לא בימות הגשמים,</b> שבימות החמה אפשר יהיה להרים את האגוזים ולאכלם אחר כך, ואילו בימות הגשמים ימאסו ויתקלקלו. <b>אבל לא</b> זורקים <b>גלוסקאות</b> (עוגות) <b>לא בימות החמה ולא בימות הגשמים.</b>
<big>ג</big> <b>אמר רב יהודה:</b> מי ש<b>שכח והכניס אוכלין לתוך פיו בלא ברכה</b> — <b>מסלקן לצד אחד</b> בפיו <b>ומברך.</b>
ומעירים כי בנושא זה מצויות שלוש ברייתות, <b>תניא חדא</b> <small>[שנויה</small> ברייתא <small>אחת]</small> שהאוכלים הללו <b>בולען, ותניא אידך</b> <small>[ושנויה</small> ברייתא <small>אחרת]:</small> <b>פולטן, ותניא אידך</b> <small>[ושנויה</small> ברייתא <small>אחרת]:</small> <b>מסלקן</b> לצד אחד בפיו.
ומסבירים ש<b>לא קשיא</b> <small>[אין</small> זה <small>קשה],</small> שכל אחת מהברייתות דנה במקרה אחר. <b>הא דתניא</b> <small>[זו ששנינו</small> בה<small>]</small> <b>בולען</b> מדברת <b>במשקין,</b> שאין דרך אלא לבולעם. <b>והא דתניא</b> <small>[וזו ששנינו</small> בה<small>]</small> <b>פולטן</b> מדברת <b>במידי</b> <small>[בדבר]</small> ש<b>לא ממאיס</b> <small>[נמאס],</small> שאם יוציא אותו מפיו יוכל להכניסו שוב. <b>והא דתניא</b> <small>[וזו ששנינו</small> בה<small>]</small> <b>מסלקן</b> מדובר <b>במידי דממאיס</b> <small>[בדבר הנמאס]</small> שדי שמסלקו לצד.

Daf 51a

ושואלים: <b>במידי דלא ממאיס נמי, לסלקינהו</b> <small>[בדבר שאינו נמאס גם כן , שיסלקם]</small> <b>לצד אחד וליברך</b> <small>[ויברך]!</small> ומשום מה צריך הוא לפולטם? <b>תרגמא</b> <small>[הסביר אותה]</small> <b>רב יצחק קסקסאה קמיה</b> <small>[לפני]</small> <b>ר' יוסי בר אבין משמיה</b> <small>[משמו]</small> של <b>ר' יוחנן:</b> טעמו של דבר הוא <b>משום שנאמר "ימלא פי תהלתך"</b> (תהלים עא, ח), כלומר, שאת תהילת ה' צריך לומר בפה מלא ולא בחצי פה.
<big>א</big> <b>בעו מיניה</b> <small>[שאלו ממנו]</small> <b>מרב חסדא: מי שאכל ושתה, ולא ברך, מהו שיחזור ויברך</b> ברכה ראשונה? <b>אמר להו</b> <small>[להם]</small> בדרך משל: <b>מי שאכל שום וריחו נודף, יחזור ויאכל שום אחר כדי שיהא ריחו נודף?!</b> כלומר, צריך הוא לברך, וכי אם חטא ולא ברך לפני אכילתו יפטר באכילה בלא ברכה כלל? (תר"י).
<b>אמר רבינא: הלכך</b> <small>[משום כך]</small> <b>אפילו גמר סעודתו, יחזור ויברך.</b> והביא ראיה לדבר <b>דתניא</b> <small>[ש</small>כן <small>שנינו</small> בברייתא<small>]</small> בדיני טבילה: <b>טבל</b> הטמא <b>ועלה</b> ממקוה הטהרה, <b>אומר בעלייתו "ברוך אשר קדשנו במצותיו וצונו על הטבילה",</b> ומכאן שבדברים מסויימים אפשר לברך גם לאחר מעשה.
את ההשוואה הזאת דוחים: <b>ולא היא,</b> אין לדמות בין המקרים, שכן <b>התם</b> <small>[שם]</small> בטבילה — <b>מעיקרא גברא לא חזי</b> <small>[מתחילה האיש</small> עדיין <small>אינו ראוי</small> לברך, משום טומאתו<small>],</small> ואילו <b>הכא</b> <small>[כאן]</small> באכילה — <b>מעיקרא גברא חזי</b> <small>[מתחילה האיש ראוי</small> לברך<small>],</small> <b>והואיל</b> ולא ברך בשעת אכילתו, וסיים כבר את סעודתו, <b>ואידחי</b> <small>[ונדחה]</small> מן הברכה — <b>אידחי</b> <small>[נדחה]</small> לגמרי, ושוב אין לו תקנה לברך.
<big>ב</big> ואגב דיני יין מביאים עוד, <b>תנו רבנן</b> <small>[שנו חכמים]:</small> <b>אספרגוס</b> (יין או בכלל משקה חריף שנוהגים לשתותו בבוקר השכם לפני האוכל) — <b>יפה ללב וטוב לעינים, וכל שכן לבני מעים. ו</b>בשבחו נאמר כי <b>הרגיל בו</b> — <b>יפה לכל גופו. ו</b>אולם צריך להיזהר מפני שתייה מרובה של אספרגוס, שכן <b>המשתכר הימנו</b> — <b>קשה לכל גופו.</b>
ודנים בדברים, <b>מדקתני</b> <small>[מ</small>מה <small>ששנינו]</small> שאספרגוס הריהו <b>יפה ללב,</b> יש להסיק <b>מכלל</b> זה <b>דבחמרא עסקינן</b> <small>[שב</small>אספרגוס של <small>יין אנו עוסקים],</small> שידוע שהוא יפה ללב. <b>וקתני</b> <small>[ושנינו]:</small> <b>וכל שכן</b> שאספרגוס זה הריהו יפה <b>לבני מעים, והתניא</b> <small>[והרי שנינו</small> בברייתא<small>]:</small> <b>ללע"ט</b> (כלומר, ללב, עינים, טחול) — <b>יפה, לרמ"ת</b> (כלומר, לראש, מעיים, תחתוניות=טחורים) — <b>קשה,</b> הרי שאספרגוס מזיק למעיים!
ועונים: <b>כי תניא ההיא</b> <small>[כאשר נשנתה אותה</small> ברייתא<small>]</small> שהאספרגוס יפה למעיים, הרי זה <b>ב</b>יין <b>מיושן. כדתנן</b> <small>[כפי ששנינו</small> במשנה<small>]</small> בדיני נדרים, אמר הנודר: <b>קונם</b> (כלומר, אסור עלי כקרבן) <b>יין שאני שותה,</b> משום <b>שהיין קשה לבני מעים. אמרו לו</b> אנשים ששמעוהו אומר כך: <b>והלא מיושן יפה הוא לבני מעים! ו</b>אם <b>שתק</b> ולא התווכח בדבר — <b>אסור</b> הוא <b>ב</b>שתיית יין <b>חדש</b> מפני שממנו נדר, <b>ומותר ב</b>יין <b>מיושן. שמע מינה</b> <small>[למד מכאן]</small> שהיין המיושן יפה למעיים.
<b>תנו רבנן</b> <small>[שנו חכמים]:</small> <b>ששה דברים</b> של סגולה <b>נאמרו באספרגוס: אין שותין אותו אלא כשהוא חי</b> ולא נמזגו בו מים, <b>ומלא, מקבלו</b> מן השמש <b>ב</b>יד <b>ימין ושותהו</b> כשהוא מוחזק <b>ב</b>יד <b>שמאל. ואין משיחין אחריו, ואין מפסיקין בו</b> אלא שותים אותו בבת אחת, <b>ואין מחזירין אותו אלא למי שנתנו לו ורק אחריו. ואין סומכין אותו אלא במינו,</b> כלומר, שאחריו אוכלים מאותו מין שנעשה ממנו משקה זה, כגון תמרים אחר שיכר תמרים וכדומה.
על כך מקשים: <b>והתניא</b> <small>[והרי שנינו]</small> בברייתא ש<b>אין סומכין אותו אלא בפת!</b> ומשיבים: <b>לא קשיא</b> <small>[אין</small> זה <small>קשה],</small> <b>הא</b> <small>[זה]</small> שסומכים בפת — <b>בדחמרא</b> <small>[בשל יין],</small> <b>הא</b> <small>[זה]</small> שסומכים במינו — <b>בדשכרא</b> <small>[בשל שיכר].</small>
<b>תני חדא</b> <small>[שנויה</small> ברייתא <small>אחת]</small> שהאספרגוס <b>ללע"ט יפה, לרמ"ת קשה. ו</b>אולם <b>תניא אידך: לרמ"ת יפה, ללע"ט קשה!</b> ומשיבים: <b>לא קשיא</b> <small>[אין</small> זה <small>קשה],</small> <b>הא</b> <small>[זה]</small> — <b>בדחמרא</b> <small>[בשל יין],</small> <b>הא</b> <small>[זה]</small> — <b>בדשכרא</b> <small>[בשל שיכר].</small>
כמו כן אף הסתירה בין הברייתות הבאות, <b>תני חדא</b> <small>[שנויה</small> ברייתא <small>אחת]:</small> <b>רק אחריו</b> — <b>לוקה</b> במחלה. <b>ו</b>אולם <b>תניא אידך</b> <small>[שנויה</small> ברייתא <small>אחרת]:</small> <b>לא רק אחריו</b> — <b>לוקה</b> במחלה! ומשיבים: <b>לא קשיא</b> <small>[אין</small> זה <small>קשה],</small> <b>הא</b> <small>[זה]</small> שאמרנו שאם לא רק לוקה, הרי זה <b>בדחמרא</b> <small>[בשל יין],</small> <b>הא</b> <small>[זה]</small> שאמרנו שלא ירוק, הרי זה <b>בדשכרא</b> <small>[בשל שיכר].</small>
<b>אמר רב אשי: השתא</b> <small>[עכשיו]</small> ש<b>אמרת</b> הלכה זו ששנינו שאם <b>לא רק אחריו</b> הריהו <b>לוקה,</b> למדנו מכאן ש<b>מימיו,</b> כלומר, הרוק המצטבר בפה לאחר שתייתו <b>נזרקין אפילו</b> עומד הוא <b>בפני המלך.</b> משום שיש סכנה בדבר אם יבלע את הרוק.
<big>ג</big> <b>אמר ר' ישמעאל בן אלישע: שלשה דברים סח לי סוריאל שר הפנים</b> של מעלה: <b>אל תטול חלוקך בשחרית מיד השמש ותלבש. ואל תטול ידיך ממי שלא נטל ידיו. ואל תחזיר כוס אספרגוס אלא למי שנתנו לך.</b> וכל זאת מדוע? — <b>מפני שתכספית</b> <small>[חבורה של שדים],</small> <b>ואמרי לה</b> <small>[ויש אומרים]</small> <b>אסתלגנית</b> <small>[חבורה]</small> <b>של מלאכי חבלה מצפין לו לאדם, ואומרים: אימתי יבא אדם לידי אחד מדברים הללו וילכד.</b>
מעין זה מסופר ש<b>אמר ר' יהושע בן לוי, שלשה דברים סח לי מלאך המות: אל תטול חלוקך שחרית מיד השמש ותלבש. ואל תטול ידיך ממי שלא נטל ידיו. ואל תעמוד לפני הנשים בשעה שחוזרות מן המת, מפני שאני מרקד ובא לפניהן וחרבי בידי ויש לי רשות לחבל.</b>
ושואלים: <b>ואי פגע, מאי תקנתיה</b> <small>[ואם פגש,</small> בנשים באותה שעה, <small>מה תקנתו]?</small> ועונים: <b>לינשוף מדוכתיה</b> <small>[יקפוץ ממקומו]</small> <b>ארבע אמות, אי איכא נהרא</b> <small>[אם יש נהר]</small> — <b>ליעבריה</b> <small>[יעברנו],</small> <b>ואי איכא דרכא אחרינא</b> <small>[ואם יש דרך אחרת]</small> — <b>ליזיל</b> <small>[ילך]</small> <b>בה, ואי איכא גודא</b> <small>[ואם יש קיר]</small> — <b>ליקו אחורא</b> <small>[יעמוד אחריו],</small> <b>ואי</b> <small>[ואם]</small> <b>לא</b> — <b>ליהדר אפיה ולימא</b> <small>[יחזיר פניו ויאמר]</small> פסוק זה: <b>"ויאמר ה' אל השטן יגער ה' בך</b> השטן ויגער ה' בך הבוחר בירושלים הלא זה אוד מוצל מאש<b>"</b> (זכריה ג, ב) <b>עד דחלפי מיניה</b> <small>[שעוברים,</small> מלווי המת, <small>ממנו].</small>
<big>ד</big> <b>אמר ר' זירא</b> שכך <b>אמר ר' אבהו, ואמרי לה</b> <small>[ו</small>יש ה<small>אומרים אותה</small> הלכה<small>]</small> כי <b>במתניתא תנא</b> <small>[בברייתא שנויה]:</small> <b>עשרה דברים נאמרו בכוס של ברכה: טעון הדחה, ושטיפה.</b> ושהוא צריך להיות של יין <b>חי</b> (לא מזוג), <b>ומלא.</b> וטעונה הכוס <b>עיטור, ועיטוף. נוטלו בשתי ידיו, ו</b>אחר כך <b>נותנו בימין, ומגביהו מן הקרקע טפח</b> לפחות, <b>ונותן עיניו בו</b> כשמברך. <b>ויש אומרים: אף משגרו</b> במתנה <b>לאנשי ביתו.</b>
<b>אמר ר' יוחנן: אנו אין לנו אלא ארבעה</b> דברים <b>בלבד</b> שאנו מקיימים מן העשרה שהוזכרו: <b>הדחה, שטיפה,</b> שהיין יהיה <b>חי, ומלא. תנא</b> <small>[שנה]</small> בביאור הדברים: <b>הדחה</b> הריהי <b>מבפנים, ושטיפה</b> — <b>מבחוץ.</b>
<b>אמר ר' יוחנן: כל המברך על כוס מלא</b> — <b>נותנין לו נחלה בלי מצרים,</b> ורמז לדבר בכתוב, <b>ש</b>כן <b>נאמר: "ומלא ברכת ה' ים ודרום ירשה"</b> (דברים לג, כג), שהוא דורש אותי שמי שכוסו מלא — מגיעה אליו ברכת ה' ויורש נחלה מכל צד. ו<b>ר' יוסי בר חנינא אומר: זוכה ונוחל שני עולמים, העולם הזה והעולם הבא.</b>
וממשיכים בפירוש עשרת הדברים שנאמרו בכוס של ברכה, <b>עיטור</b> בכוס נהגו בו חכמים באופנים שונים, <b>רב יהודה</b> היה <b>מעטרהו בתלמידים,</b> שבשעת ברכה היה מקיף מסביבו תלמידים לנוי ולכבוד הברכה, ואילו <b>רב חסדא</b> היה <b>מעטר ליה בנטלי</b> <small>[אותו בכוסות],</small> שהיה מקיף את כוס הברכה בכוסות אחרות. <b>אמר ר' חנן: ו</b>דוקא <b>ב</b>יין <b>חי. אמר רב ששת: ובברכת הארץ.</b>
אף ב<b>עיטוף</b> נהגו חכמים באופנים שונים, שכן <b>רב פפא</b> היה <b>מעטף ויתיב</b> <small>[מתעטף</small> בטליתו <small>ויושב].</small> ואילו <b>רב אסי פריס סודרא על רישיה</b> <small>[היה פורש סודר על ראשו]</small> שהוא לבוש של כבוד.
על מה שאמרו שאת כוס הברכה <b>נוטלו בשתי ידיו, אמר ר' חיננא בר פפא: מאי קראה</b> <small>[מהו הכתוב]</small> שיש להביא ממנו ראיה כדרך רמז לדבר זה? — שכן נאמר: <b>"שאו ידיכם קדש וברכו את ה'"</b> (תהלים קלד, ב).
<b>ו</b>על מה שאמרו שלאחר נשיאת שתי הידים <b>נותנו לימין, אמר ר' חייא בר אבא</b> שכך <b>אמר ר' יוחנן:</b> כבר <b>ראשונים שאלו:</b> יד <b>שמאל מהו שתסייע לימין</b> בהחזקת הכוס? <b>אמר רב אשי: הואיל וראשונים איבעיא להו</b> <small>[נשאלה להם,</small> שאלה זו<small>],</small> <b>ולא איפשט להו</b> <small>[נפטרה להם],</small>

Daf 51b

<b>אנן נעבד לחומרא</b> <small>[אנחנו נעשה לחומרה]</small> ולא נסייע.
על מה שאמרו <b>ומגביהו מן הקרקע טפח, אמר רב אחא בר יעקב: מאי קראה</b> <small>[מהו הכתוב]</small> שיש להביא ממנו ראיה כדרך רמז לדבר זה — שכן נאמר <b>"כוס ישועות אשא ובשם ה' אקרא"</b> (תהלים קטז, יג).
<b>ו</b>מה שאמרו ש<b>נותן עיניו בו</b> — <b>כי היכי</b> <small>[כדי]</small> ש<b>לא ניסח דעתיה מיניה</b> <small>[יסיח דעתו ממנו].</small>
<b>ו</b>מה שאמרו ש<b>משגרו לאנשי ביתו במתנה</b> — <b>כי היכי</b> <small>[כדי]</small> ש<b>תתברך דביתהו</b> <small>[אשתו].</small>
<big>א</big> ולענין זה מסופר: <b>עולא אקלע לבי</b> <small>[נקלע,</small> הזדמן <small>לבית]</small> <b>רב נחמן.</b> בסעודה <b>כריך ריפתא, בריך ברכת מזונא, יהב ליה כסא דברכתא</b> <small>[אכל לחם, ברך ברכת המזון, נתן את כוס הברכה]</small> <b>לרב נחמן. אמר ליה</b> <small>[לו]</small> <b>רב נחמן: לישדר מר כסא דברכתא</b> <small>[ישלח אדוני כוס ברכה]</small> <b>לילתא</b> אשת רב נחמן. <b>אמר ליה</b> <small>[לו]</small> עולא: אין צורך בדבר, שהרי <b>הכי</b> <small>[כך]</small> <b>אמר ר' יוחנן: אין פרי בטנה של אשה מתברך אלא מפרי בטנו של איש, ש</b>כן <b>נאמר "</b>ואהבך וברכך והרבך <b>וברך פרי בטנך"</b> (דברים ז, יג), ויש לדייק בלשון הכתוב: <b>"</b>וברך <b>פרי בטנה" לא נאמר, אלא</b> "וברך <b>פרי בטנך",</b> ודי שנתן את הכוס לרב נחמן וממילא תתברך אשתו בבנים.
ו<b>תניא נמי הכי</b> <small>[שנויה</small> ברייתא <small>גם כן כך],</small> <b>ר' נתן אומר: מנין שאין פרי בטנה של אשה מתברך אלא מפרי בטנו של איש</b> — <b>שנאמר: "וברך פרי בטנך", "פרי בטנה" לא נאמר, אלא "פרי בטנך".</b>
ומסופר, כי <b>אדהכי</b> <small>[עד שכך,</small> בתוך כך<small>]</small> <b>שמעה ילתא</b> את הדברים הללו, והיא היתה בת ראש הגולה והיתה רגילה שינהגו בה כבוד, <b>קמה בזיהרא</b> <small>[בחמתה],</small> <b>ועלתה לבי חמרא, ותברא ארבע מאה דני דחמרא</b> <small>[ונכנסה לבית היין, ושברה ארבע מאות חביות יין].</small> <b>אמר ליה</b> <small>[לו]</small> אחר כך <b>רב נחמן</b> לעולא: <b>נשדר</b> <small>[ישלח]</small> <b>לה מר כסא אחרינא</b> <small>[אדוני כוס אחרת],</small> <b>שלח לה</b> עולא לילתא: <b>כל האי נבגא, דברכתא</b> <small>[החבית הזו, של ברכה]</small> <b>היא,</b> ואם לא שתתה מכוס הברכה עצמה, יכולה היא לשתות יין מן החבית הזו, והרי זו כשתיית כוס של ברכה. <b>שלחה ליה</b> <small>[לו]</small> בתשובה: <b>ממהדורי</b> <small>[מן המחזירים</small> בעיירות<small>],</small> רמז לעולא שהיה מסתובב בין בבל לארץ ישראל — יוצאים תמיד <b>מילי</b> <small>[דברים],</small> <b>ומסמרטוטי</b> <small>[ומן הסמרטוטים]</small> — מתרבים <b>כלמי</b> <small>[כינים].</small>
<big>ב</big> <b>אמר רב אסי: אין מסיחין על כוס של ברכה</b> משעה שאחז את הכוס בידיו עד שישתהו. <b>ו</b>עוד <b>אמר רב אסי: אין מברכין על כוס של פורענות.</b> ומבררים: <b>מאי</b> <small>[מהי]</small> <b>"כוס של פורענות"? אמר רב נחמן בר יצחק: כוס שני. תניא נמי הכי</b> <small>[שנינו</small> בברייתא <small>גם כן כך]:</small> <b>השותה כפלים לא יברך, משום שנאמר "הכון לקראת אלהיך ישראל"</b> (עמוס ד, יב), שצריך אדם להכין עצמו היטב לקראת עמידתו לפני בוראו, <b>והאי</b> <small>[ו</small>אילו <small>זה]</small> ששתה שתי כוסות הוא <b>לא מתקן</b> <small>[מתוקן],</small> ששתיית כוסות יין במספר זוגי מסוכנת, מפני המזיקים.
ולסיכום הלכות ברכה מביאים מה ש<b>אמר ר' אבהו, ואמרי לה</b> <small>[ויש אומרים]</small> שדבר זה <b>במתניתא תנא</b> <small>[בברייתא שנוי]:</small> <b>האוכל ו</b>באותה עת הוא <b>מהלך</b> — <b>מברך</b> כשהוא <b>מעומד, וכשהוא אוכל מעומד</b> — <b>מברך</b> כשהוא <b>מיושב, וכשהוא מיסב</b> על המיטה <b>ואוכל</b> — הריהו מזדקף ו<b>יושב ומברך.</b> אולם דברים אלה לא נתקבלו, <b>והלכתא</b> <small>[וההלכה]</small> היא: <b>בכולהו</b> <small>[בכולם]</small> — <b>יושב ומברך.</b>
<b>הדרן עלך שלשה שאכלו</b>
<big>א משנה</big> <b>אלו דברים ש</b>יש בהם מחלוקת <b>בין בית שמאי ובין בית הלל ב</b>הלכות <b>סעודה:</b> מחלוקת אחת היא בענין סדר הברכות בקידוש, ש<b>בית שמאי אומרים</b> כי כאשר עושה אדם קידוש על יין הריהו <b>מברך</b> בתחילה <b>על היום, ואחר כך מברך על היין. ובית הלל אומרים: מברך</b> תחילה <b>על היין ואחר כך מברך על היום.</b>
וכן נחלקו לגבי שתיית היין שלפני הסעודה, ש<b>בית שמאי אומרים</b> שבתחילה <b>נוטלין</b> את ה<b>ידים ו</b>רק <b>אחר כך מוזגין את הכוס. ובית הלל אומרים</b> שקודם <b>מוזגין את הכוס ו</b>רק <b>אחר כך נוטלין לידים.</b> והדבר תלוי במחלוקת בדיני טומאה וטהרה כפי שיבואר בגמרא להלן.
כמו כן בקשר לדיני טומאה <b>בית שמאי אומרים</b> שאדם לאחר שהיה <b>מקנח ידיו במפה</b> (מגבת) מנטילת ידים, הריהו <b>מניחה</b> את המגבת <b>על השולחן, ובית הלל אומרים:</b> הריהו מניח אותה <b>על הכסת</b> אשר עליה הוא יושב.
וכמו כן <b>בית שמאי אומרים</b> שקודם <b>מכבדין את הבית,</b> כלומר, מנקים את מקום האכילה מן הפירורים המפוזרים בו <b>ו</b>רק <b>אחר כך נוטלין לידים</b> במים אחרונים שלאחר המזון. <b>ובית הלל אומרים</b> שתחילה <b>נוטלין לידים ואחר כך מכבדין את הבית.</b> וכשם שנחלקו בסדר הדברים בקידוש כך נחלקו לגבי הבדלה.
שאם האריכו בסעודה עד ליציאת השבת, הרי בכגון זה <b>בית שמאי אומרים</b> שבתחילה יש לברך על ה<b>נר ו</b>אחר כך על ה<b>מזון</b> (ברכת המזון), לאחריה <b>בשמים ו</b>לבסוף ברכת <b>הבדלה. ובית הלל אומרים</b> שהסדר הוא כזה: <b>נר ובשמים, מזון והבדלה.</b> ואף בברכת הנר עצמה נחלקו.
<b>בית שמאי אומרים</b> שנוסח הברכה הוא <b>"שברא מאור האש", ובית הלל אומרים</b> שנוסח הברכה הוא <b>"בורא מאורי האש".</b>
והלכה פסוקה בענין זה: <b>אין מברכים לא על הנר ולא על הבשמים של גוים, ולא על הנר ולא על הבשמים של,</b> כלומר, שנועדו לכבוד ה<b>מתים, ולא על הנר ולא על הבשמים של עבודה זרה. ו</b>עוד כלל קבעו בברכת הנר: <b>אין מברכין על הנר עד שיאותו</b> (יהנו וישתמשו) <b>לאורו.</b>
מחלוקת אחרת היא בדבר <b>מי שאכל, ושכח ולא בירך.</b> ש<b>בית שמאי אומרים</b> ש<b>יחזור למקומו ויברך, ובית הלל אומרים</b> שאין צורך בכך <b>ו</b>לדעתם <b>יברך במקום ש</b>בו <b>נזכר.</b> ואולם לכל הדעות אין אפשרות לברך אלא לאחר זמן מוגבל מסיום האכילה. <b>ועד מתי מברך?</b> — <b>עד שיתעכל המזון שבמעיו.</b>
מחלוקת אחרת היא אם <b>בא להן</b> למסובים <b>יין</b> רק <b>אחר המזון, אם אין שם אלא אותו כוס</b> יין בלבד, <b>בית שמאי אומרים</b> שבתחילה <b>מברך על היין ו</b>רק <b>אחר כך מברך על המזון. ובית הלל אומרים</b> שבתחילה <b>מברך על המזון ו</b>רק <b>אחר כך מברך על היין.</b>
<b>ו</b>עוד אמרו: <b>עונין "אמן" אחר ישראל המברך</b> אף על פי שלא שמעו את כל הברכה, <b>ו</b>אולם <b>אין עונין "אמן" אחר כותי</b> (שומרוני) <b>המברך, עד שישמע</b> את <b>כל הברכה כולה.</b> שיתכן שבתחלת הברכה הכניס השומרוני דבר שאינו על פי אמונת ישראל.
<big>ב גמרא</big> <b>תנו רבנן</b> <small>[שנו חכמים]</small> בתוספתא: אלו <b>דברים ש</b>יש בהם מחלוקת <b>בין בית שמאי ובית הלל ב</b>הלכות <b>סעודה:</b> בענין הקדמת ברכת היום או היין בקידוש, <b>בית שמאי אומרים</b> ש<b>מברך על היום ואחר כך מברך על היין.</b> וטעם הדבר: לפי <b>שהיום גורם ליין שיבא,</b> שאילו לא היה זה יום השבת לא היה שותה יין כעת. ועוד נימוק אמרו בית שמאי: הואיל <b>וכבר קדש היום ועדיין יין לא בא,</b> ומאחר שקדמה קדושת השבת, יש להקדים בהזכרת השבת.
<b>ובית הלל אומרים: מברך על היין ואחר כך מברך על היום.</b> וטעם הדבר: <b>ש</b>כן <b>היין גורם לקדושה שתאמר,</b> שאם אין יין אי אפשר לעשות קידוש. <b>דבר</b> (טעם) <b>אחר: ברכת היין</b> היא ברכה <b>תדירה, וברכת היום אינה תדירה.</b> וכלל בידינו שאם עומדים בפנינו שני דברים, דבר <b>תדיר ושאינו תדיר</b> — <b>תדיר קודם,</b> שיש להקדימו לחבירו. ומעירים: <b>והלכה</b> בענין זה <b>כדברי בית הלל.</b>
ושואלים: <b>מאי</b> <small>[מהו],</small> משום מה צריכים בית הלל לומר עוד <b>דבר אחר?</b> ועונים: <b>וכי תימא</b> <small>[ואם תאמר]</small> כי <b>התם תרתי והכא חדא</b> <small>[שם,</small> בדברי בית שמאי, <small>שנים,</small> הם הנימוקים <small>וכאן</small> רק <small>אחד],</small> על כן אמרו <b>הכא נמי תרתי נינהו</b> <small>[כאן גם כן שנים הם],</small> והנימוק השני הוא: <b>ברכת היין תדירה וברכת היום אינה תדירה,</b> ו<b>תדיר ושאינו תדיר</b> — <b>תדיר קודם.</b>
שנינו בתוספתא: ש<b>הלכה כדברי בית הלל.</b> ושואלים: <b>פשיטא, דהא נפקא</b> <small>[שהרי יצאה]</small> <b>בת קול</b> ואמרה שהלכה בבית הלל בכל מקרה, ומה צורך יש להודיענו כאן שהלכה כדבריהם?
ומתרצים שני תירוצים: <b>אי בעית אימא</b> <small>[אם תרצה אמור]</small> שברייתא זו נשנתה <b>קודם בת קול,</b> שעדיין לא הוכרעה ההלכה בדרך כלל. <b>ואי בעית אימא</b> <small>[ואם תרצה אמור]</small> שאכן נשנתה תוספתא זו <b>לאחר בת קול,</b>

Daf 52a

<b>ו</b>אולם שיטת <b>ר' יהושע היא</b> ש<b>אמר</b> בענין תנורו של עכנאי (ב"מ נט,ב) לאחר שיצאה בת קול ואמרה שהלכה כר' אליעזר שנחלק עמו בענין זה: <b>אין משגיחין בבת קול,</b> וכשם שלא השגיח בבת קול להכריע במחלוקת שלו עם ר' אליעזר, כך אין משגיחים בבת קול גם בהכרעה לדברי בית הלל.
<big>א</big> על עצם הדברים שאמרו כאן שואלים <b>וסברי</b> <small>[ו</small>כי <small>סבורים]</small> <b>בית שמאי</b> ש<b>ברכת היום עדיפא</b> <small>[עדיפה]</small> ויש להקדימה? <b>והתניא</b> <small>[והרי שנינו</small> בברייתא<small>]:</small> <b>הנכנס לביתו במוצאי שבת, מברך על היין ועל המאור ועל הבשמים, ואחר כך אומר הבדלה. ואם אין לו אלא כוס אחד</b> במשך יום השבת <b>מניחו</b> לאותו כוס <b>לאחר המזון</b> בסעודה האחרונה של שבת <b>ומשלשלן כולן,</b> את כל הברכות, גם ברכת המזון גם ברכות ההבדלה והיין, <b>לאחריו.</b> הרי שבהבדלה מקדימים את היין לפני עיקר הדברים שהוא ההבדלה!
על כך תוהים: <b>והא, ממאי?</b> <small>[וזו,</small> הברייתא, <small>ממה]</small> שלדעת <b>בית שמאי היא? דלמא</b> דעת <b>בית הלל היא,</b> ואין להקשות מברייתא עלומת שם על בית שמאי?!
ומשיבים: <b>לא סלקא דעתך</b> <small>[יעלה על דעתך]</small> לומר כך, <b>דקתני</b> <small>[ש</small>כן <small>שנינו</small> בברייתא<small>]</small> בתחילה <b>מאור ו</b>רק <b>אחר כך בשמים, ומאן שמעת ליה דאית ליה האי סברא</b> <small>[מי שמעת אותו שיש לו,</small> שהוא מקבל, <small>סברה זו]</small> — <b>בית שמאי, דתניא</b> <small>[ש</small>כן <small>שנינו</small> בתוספתא<small>]</small> ש<b>אמר ר' יהודה: לא נחלקו בית שמאי ובית הלל על</b> ברכת <b>המזון שבתחלה ועל</b> ה<b>הבדלה שהיא בסוף,</b> אלא <b>על מה נחלקו</b> — <b>על המאור ועל הבשמים,</b> איזה מהם יש להקדים באמצע, האם את המאור או את הבשמים. ש<b>בית שמאי אומרים</b> שקודם מברך על ה<b>מאור ו</b>רק <b>אחר כך על הבשמים, ובית הלל אומרים</b> שקודם מברך על ה<b>בשמים ו</b>רק <b>אחר כך</b> על ה<b>מאור.</b> הרי שברייתא זו ששנינו בה שמברך על היין ואחריו על המאור, הריהי בוודאי כשיטת בית שמאי.
ושוב מקשים: <b>וממאי</b> <small>[וממה,</small> מנין<small>]</small> שהברייתא של <b>בית שמאי היא ואליבא</b> <small>[ועל פי שיטת]</small> <b>ר' יהודה, דילמא</b> <small>[שמא]</small> שיטת <b>בית הלל היא ואליבא</b> <small>[ועל פי שיטת]</small> <b>ר' מאיר?!</b>
ומשיבים: <b>לא סלקא דעתך</b> <small>[יעלה על דעתך]</small> לומר כן, <b>דקתני הכא במתניתין</b> <small>[ש</small>כן <small>שנינו כאן במשנתנו],</small> שהיא, ככל סתם משנה, כר' מאיר, ש<b>בית שמאי אומרים</b> שסדר הברכות הוא: בתחילה על ה<b>נר</b> ואחריו על ה<b>מזון</b> ואחר כך על ה<b>בשמים והבדלה, ובית הלל אומרים</b> שהסדר הוא: <b>נר ובשמים מזון והבדלה, והתם</b> <small>[ושם]</small> <b>בברייתא קתני</b> <small>[שנינו]</small> ש<b>אם אין לו אלא כוס</b> יין <b>אחד,</b> הריהו <b>מניחו לאחר המזון, ומשלשלן</b> לברכות <b>כולן</b> ואומרן <b>לאחריו,</b> והרי ששיטת הברייתא היא שהברכות כולן לאחר המזון. ומאחר שדברי הברייתא והמשנה אינם זהים, <b>שמע מינה</b> <small>[למד מכאן]</small> כי הברייתא שיטת <b>בית שמאי היא ואליבא</b> <small>[ועל פי שיטת]</small> <b>ר' יהודה.</b>
ואולם לאחר שהוכח כי הברייתא מכוונת לדעת בית שמאי כפי שמסרה ר' יהודה, <b>מכל מקום קשיא</b> <small>[קשה]</small> הסתירה בשיטת בית שמאי בברייתא ובתוספתא. ועונים: <b>קא סברי</b> <small>[סבורים הם]</small> <b>בית שמאי</b> כי <b>שאני עיולי יומא מאפוקי יומא</b> <small>[שונה כניסת היום,</small> השבת או החג, <small>מיציאת היום].</small> שכן <b>עיולי יומא</b> <small>[כניסת היום]</small> כל <b>כמה דמקדמינן ליה, עדיף</b> <small>[שמקדימים אותה, עדיפה],</small> ואילו <b>אפוקי יומא</b> <small>[יציאת היום],</small> כל <b>כמה דמאחרינן ליה, עדיף</b> <small>[שמאחרים אותה, עדיפה],</small> <b>כי היכי</b> <small>[כדי]</small> ש<b>לא להוי עלן</b> <small>[יהא עלינו]</small> יום השבת <b>כמשוי,</b> ולכן אף שהקדימו בית שמאי את הקידוש לברכת היין, מודים הם שיש להבדיל אחר ברכת היין.
<big>ב</big> בתוך הדברים דנו בשיטת בית שמאי בברכת המזון על כוס יין. ושואלים: <b>וסברי</b> <small>[וכי סבורים]</small> <b>בית שמאי</b> ש<b>ברכת המזון טעונה כוס? והא תנן</b> <small>[והרי שנינו</small> במשנה<small>]:</small> אם <b>בא להם</b> למסובים בסעודה <b>יין לאחר המזון, אם אין שם אלא אותו כוס, בית שמאי אומרים</b> ש<b>מברך</b> בתחילה <b>על היין ואחר כך מברך על המזון, מאי לאו</b> <small>[האם לא]</small> הכוונה היא ש<b>מברך עילויה ושתי ליה</b> <small>[עליו ושותה אותו]?</small> ונמצא שברכת המזון מברך ללא יין! ודוחים: <b>לא,</b> מדובר כאן באופן ש<b>מברך עילויה ומנח ליה</b> <small>[עליו ומניח אותו],</small> ושותה ממנו לאחר ברכת המזון.
ומקשים: <b>והאמר מר</b> <small>[והרי אמר החכם]</small> ש<b>המברך צריך שיטעום!</b> ומשיבים: אמנם מדובר כאן באופן <b>דטעים ליה</b> <small>[ש</small>הוא <small>טעם אותו].</small> ומקשים: <b>והאמר מר</b> <small>[והרי אמר החכם]</small> שאפילו אם רק <b>טעמו</b> לכוס היין — <b>פגמו</b> מלהיות ראויה לכוס של ברכה! ומשיבים שלא טעם מן היין בשתיה, אלא <b>דטעים ליה בידיה</b> <small>[שטעם אותה בידו]</small> או ששפך מעט מן היין לכלי אחר ושתה ממנו.
ומקשים: <b>והאמר מר</b> <small>[והרי אמר החכם]</small> ש<b>כוס של ברכה צריך</b> שיהיה בו <b>שעור, והא קא פחית ליה משיעוריה</b> <small>[והרי הוא פוחת אותו משעורו]!</small> ומשיבים: <b>דנפיש ליה טפי משיעוריה</b> <small>[שמרובה בו יותר משעורו].</small>
על כך תמהים: <b>והא</b> <small>[והרי]</small> <b>אם אין שם אלא אותו כוס קתני</b> <small>[שנינו]</small> במפורש, ואם מרובה היין מן השיעור, הרי כאן שתי כוסות! ומשיבים: <b>תרי לא הוי ומחד נפיש</b> <small>[שתים</small> אכן <small>אינם ו</small>אולם <small>מאחד</small> הוא <small>מרובה].</small>
ומקשים עוד, <b>והא תני</b> <small>[והרי שנה]</small> <b>ר' חייא</b> בברייתא: <b>בית שמאי אומרים</b> ש<b>מברך על היין ושותהו ואחר כך מברך ברכת המזון,</b> וברור מכאן שלדעת בית שמאי אין צורך ביין לברכת המזון! <b>אלא</b> בהכרח יש לומר כי <b>תרי תנאי, ואליבא</b> <small>[ועל פי שיטת]</small> <b>בית שמאי,</b> ששנים מתלמידי בית שמאי נחלקו בדעותיהם בענין זה, והמקורות השונים מבטאים את שתי הדעות.
<big>ג</big> שנינו במשנה שנחלקו בית שמאי ובית הלל אם יש להקדים נטילת ידים או מזיגת הכוס. ש<b>בית שמאי אומרים</b> שבתחילה נוטלים את הידים ואחר כך מוזגים את הכוס, ובית הלל אומרים שבתחילה מוזגים את הכוס ואחר כך נוטלים את הידים.
<b>תנו רבנן</b> <small>[שנו חכמים]</small> בתוספתא בתוספת ביאור, <b>בית שמאי אומרים:</b> בתחילה <b>נוטלין לידים ואחר כך מוזגין את הכוס, שאם אתה אומר</b> ש<b>מוזגין את הכוס תחלה</b> לפני נטילת ידים, הרי ידיו נשארות טמאות, שעל פי <b>גזרה</b> שגזרו חכמים, ידים שלא רחצו אותן הן שניות לטומאה, כאילו נגעו בדבר שנטמא בשרץ, ואז יש לחשוש <b>שמא יטמאו משקין שאחורי הכוס</b> שרגיל הוא שאחורי הכוס רטובים מנוזלים שנטפו מהכוס, ומשקין אלה שייטמאו <b>מחמת ידיו, ויחזרו</b> המשקים הללו <b>ו</b>הם <b>יטמאו את הכוס.</b> ולכן אמרו בית שמאי שיש ליטול ידים תחילה, כדי למנוע אפשרות כעין זו.
ושואלים: אם אמנם יש לחשוש לידים טמאות שעל ידן תיטמא הכוס, מדוע יש להזכיר את המשקין שאחורי הכוס? <b>וליטמו</b> <small>[ושיטמאו]</small> ה<b>ידים</b> את ה<b>כוס</b> במישרין!
ומשיבים: <b>ידים שניות הן</b> לטומאה, <b>ו</b>כלל בידינו: ש<b>אין שני עושה</b> (מטמא) <b>שלישי בחולין</b> (אך לא בתרומה או בקדשים) <b>אלא על ידי משקין</b> שנגעו בשני ואחר כך נגעו בשלישי שכאשר הם נוגעים בטומאה (ואפילו בשני לטומאה) הריהם נעשים ראשונים לטומאה, ומטמאים את הנוגע בהם.
<b>ו</b>אילו <b>בית הלל אומרים</b> ש<b>מוזגין</b> בתחילה <b>את הכוס ו</b>רק <b>אחר כך נוטלין לידים.</b> וסברתם: <b>שאם אתה אומר</b> ש<b>נוטלין לידים תחלה</b> הרי הידים לחות מן המים שמחוץ לכוס, ויתכן ש<b>יטמאו</b> ה<b>משקין</b> הללו <b>שבידים מחמת הכוס,</b> העלולה להיות טמאה, <b>ו</b>אותם משקים <b>יחזרו ויטמאו את הידים.</b>
ושואלים: <b>וניטמי</b> <small>[ושיטמא]</small> ה<b>כוס</b> את ה<b>ידים</b> במישרין, בלא משקים! ומשיבים, שעל פי הכלל בהלכות טומאה ש<b>אין כלי מטמא אדם,</b> ולא יתכן אם שתטמא הכוס את ידי האדם.
ושואלים: ואם אחורי הכוס טמאים הם, אם כן <b>וניטמי</b> <small>[ושיטמאו]</small> את ה<b>משקין שבתוכו!!</b> ומשיבים: <b>הכא</b> <small>[כאן]</small> <b>בכלי שנטמאו אחוריו</b> בלבד <b>במשקין עסקינן</b> <small>[עוסקים אנו]</small> ולא בטומאה שמדין תורה, שאז <b>תוכו טהור</b> אף ש<b>גבו</b> (חלקו החיצוני) <b>טמא. דתנן</b> <small>[ש</small>כן <small>שנינו</small> במשנה<small>]:</small> <b>כלי שנטמאו אחוריו במשקין</b> רק <b>אחוריו טמאים</b>

Daf 52b

ואילו <b>תוכו ואוגנו</b> (שפת הכלי היוצאת כלפי חוץ) <b>ו</b>כן <b>אזנו</b> או <b>ידיו</b> (הידית שלו) <b>טהורין</b> הם. ואולם כאשר <b>נטמא תוכו</b> של הכלי — <b>נטמא כולו.</b>
גזירות בית הלל ובית שמאי שונות אמנם זו מזו, ואולם שתיהן מתבססות על אפשרויות קיימות, ועל שיקולים ששני הצדדים בעצם מסכימים להם, ולכן מבררים: <b>במאי קא מיפלגי</b> <small>[במה הם חולקים]?</small> מהו שורש מחלוקתם?
ומסבירים: <b>בית שמאי סברי</b> <small>[סבורים]</small> כי <b>אסור להשתמש בכלי שנטמאו אחוריו במשקין,</b> ואיסור זה מקורו ב<b>גזרה</b> שגזרו חכמים וחשש <b>משום ניצוצות</b> (טיפות נוזלים היוצאות מתוך הכלי אל אחוריו), שמאחר ונטמאים ניצוצות אלה באחורי הכלי, הם מוסיפים ומטמאים את הידים הבאות עמם במגע. <b>וליכא למגזר</b> <small>[ואין לגזור]</small> משום החשש שהביעו בית הלל <b>שמא יטמאו המשקין שבידים</b> הלחות <b>ב</b>אחורי ה<b>כוס,</b> שהרי אסור השימוש בכלי כזה.
<b>ו</b>אילו <b>בית הלל סברי</b> <small>[סבורים]</small> כי <b>מותר להשתמש בכלי שנטמאו אחוריו במשקין,</b> כי הם <b>אמרי</b> <small>[אומרים]</small> <b>ניצוצות לא שכיחי</b> <small>[אינם מצויים]</small> ואין לגזור בדבר שאינו מצוי, <b>ו</b>מפני שמותר להשתמש בכלי זה <b>איכא למיחש</b> <small>[יש לחשוש]</small> <b>שמא יטמאו</b> ה<b>משקין שבידים</b> הרטובות מנטילת ידים <b>מחמת הכוס.</b>
<b>דבר אחר</b> אמרו בית הלל: מפני הכלל <b>תכף לנטילת ידים</b> צריכה להיות ה<b>סעודה,</b> עדיף שימזגו את הכוס קודם ואחר כך יטלו את הידים, ומיד יגשו לסעודה.
ושואלים <b>מאי</b> <small>[מהי]</small> הסיבה שבית הלל הוסיפו עוד <b>"דבר אחר",</b> כלומר, נימוק נוסף? ומשיבים: <b>הכי קאמרי להו</b> <small>[כך אמרו להם]</small> <b>בית הלל לבית שמאי:</b> אף <b>לדידכו דאמריתו</b> <small>[לדעתכם שאתם אומרים]</small> ש<b>אסור להשתמש בכלי שאחוריו טמאין</b> משום <b>דגזרינן</b> <small>[שאנו גוזרים]</small> <b>משום</b> חשש <b>ניצוצות, אפילו הכי</b> <small>[כך]</small> <b>הא עדיפא</b> <small>[זו</small> שהצענו <small>עדיפה]</small> על הצעתכם, שעל פי שיטתנו אפשר ש<b>תיכף</b> אחר <b>נטילת ידים</b> תהא ה<b>סעודה.</b>
<big>א</big> שנינו במשנה שנחלקו בית הלל ובית שמאי בענין המקום שעליו יש לשים את המפה שנגבו בה את הידים. ש<b>בית שמאי אומרים</b> שאחר ש<b>מקנח</b> ידו במגבת הריהו מניחה על השולחן, ובית הלל אומרים שמניחה על הכסת.
<b>תנו רבנן</b> <small>[שנו חכמים]</small> בתוספתא ביתר ביאור: <b>בית שמאי אומרים:</b> לאחר ש<b>מקנח ידיו במפה</b> (מגבת) הריהו <b>מניחה על השלחן.</b> משום <b>שאם אתה אומר</b> שמניחה <b>על הכסת</b> יש לחשוש ל<b>גזרה</b> שגזרו חכמים <b>שמא יטמאו</b> ה<b>משקין שבמפה</b> הרטובה מנטילת ידים <b>מחמת הכסת, ויחזרו</b> משקים אלו <b>ויטמאו את הידים</b> של הנוגעים מדי פעם במגבת.
ושואלים: <b>ונטמייה</b> <small>[ושתטמא אותה]</small> ה<b>כסת</b> את ה<b>מפה</b> אף בלא משקים! ומשיבים: כלל הוא ש<b>אין כלי מטמא כלי</b> אחר.
ושואלים: <b>ונטמייה</b> <small>[ושתטמא אותו]</small> ה<b>כסת לגברא גופיה</b> <small>[את האדם עצמו]!</small> ומשיבים: גם דבר זה לא יתכן, שכן כלל הוא ש<b>אין כלי מטמא אדם.</b>
<b>ובית הלל אומרים</b> שמניחה את המפה דווקא על <b>הכסת, ש</b>כן <b>אם אתה אומר</b> שיניחנה <b>על השלחן,</b> יש לחשוש ל<b>גזרה שמא יטמאו</b> ה<b>משקין שבמפה מחמת השולחן ויחזרו</b> משקים אלה <b>ויטמאו את האוכלין</b> המונחים על השולחן.
ושואלים: <b>ולטמא</b> <small>[ושיטמא]</small> ה<b>שלחן</b> במישרין את ה<b>אוכלין שבתוכו!</b> ומסבירים: <b>הכא</b> <small>[כאן]</small> <b>בשלחן</b> שהוא <b>שני</b> לטומאה בלבד <b>עסקינן</b> <small>[עוסקים אנו],</small> <b>ואין שני</b> לטומאה מטמא הלאה ו<b>עושה שלישי</b> לטומאה <b>בחולין אלא על ידי משקין</b> שנגעו בשני ומדברי סופרים נעשו בכך ראשון לטומאה ומשנגעו באוכלין עשאום שני לטומאה.
אף כאן שואלים: <b>במאי קמיפלגי</b> <small>[במה הם חלוקים]?</small> מהו יסוד מחלוקתם? ומשיבים: יסוד הדבר הוא ש<b>בית שמאי סברי</b> <small>[סבורים]</small> ש<b>אסור</b> בכלל <b>להשתמש</b> לצורך אכילה <b>בשלחן</b> שהוא <b>שני</b> לטומאה, <b>גזרה משום אוכלי תרומה,</b> שהכהנים האוכלים תרומה עלולים לשכוח ולאכול שם ושולחן זה יכול לטמא את התרומה על ידי מגע במישרין, ולכן גזרו שלא ישתמשו בו אף לחולין.
<b>ובית הלל סברי</b> <small>[סבורים]</small> ש<b>מותר להשתמש בשלחן</b> שהוא <b>שני</b> לטומאה, ואין לחשוש, שכן <b>אוכלי תרומה זריזין הם,</b> ובודאי ישימו לב על איזה שולחן הם אוכלים.
<b>דבר אחר,</b> נימוק נוסף אמרו בית הלל: שבכלל <b>אין נטילת ידים לחולין מן התורה.</b>
ושואלים: <b>מאי</b> <small>[מהי]</small> הסיבה שבית הלל הוסיפו <b>דבר אחר?</b> ומשיבים: <b>הכי קאמרי להו</b> <small>[כך אמרו להם]</small> <b>בית הלל לבית שמאי: וכי תימרו מאי שנא גבי</b> <small>[ואם תאמרו, מה שונה אצל,</small> בענין<small>]</small> <b>אוכלין דחיישינן</b> <small>[שאנו חוששים]</small> להם שלא יטמאו על ידי המפה שעל השולחן <b>ומאי שנא גבי</b> <small>[ומה שונה אצל]</small> <b>ידים דלא חיישינן</b> <small>[שאין אנו חוששים]</small> שתיטמאנה מחמת המפה המונחת על הכסת? ואומרים <b>אפילו הכי</b> <small>[כך]</small> <b>הא עדיפא</b> <small>[זו עדיפה],</small> שהרי <b>אין נטילת ידים לחולין מן התורה</b> כלל, ו<b>מוטב שיטמאו</b> ה<b>ידים דלית להו</b> <small>[שאין להן]</small> <b>עיקר מדאורייתא</b> <small>[מן התורה]</small> ויאכל בידים השניות לטומאה, <b>ואל יטמאו</b> ה<b>אוכלים דאית להו</b> <small>[שיש להם]</small> שיש לטומאתם <b>עיקר מדאורייתא</b> <small>[מן התורה].</small>
<big>ב</big> שנינו במשנה שנחלקו בית הלל ובית שמאי אם יש להקדים את ניקוי מקום האוכל או את רחיצת הידים לאחר הסעודה ש<b>בית שמאי אומרים</b> שקודם <b>מכבדין</b> את הבית ואחר כך נוטלים את הידים במים אחרונים, ובית הלל אומרים שקודם נוטלים את הידים ורק אחר כך מכבדים את הבית.
<b>תנו רבנן</b> <small>[שנו חכמים]</small> בתוספתא מחלוקת זו ביתר ביאור: <b>בית שמאי אומרים</b> שקודם <b>מכבדין את הבית ו</b>רק <b>אחר כך נוטלין לידים, ש</b>כן <b>אם אתה אומר</b> כן ש<b>נוטלים את הידים תחלה</b> (קודם), <b>נמצא אתה מפסיד את האוכלין,</b> שהמים ינתזו על פירורי האוכל שנשארו ויקלקלו אותם. <b>אבל נטילת ידים ל</b>שיטת <b>בית שמאי</b> שהם יהיו <b>תחלה לא סבירא להו</b> <small>[אינם סבורים].</small> <b>מאי טעמא</b> <small>[מה טעם]</small> הדבר? — <b>משום</b> החשש שמא יימאסו בהם ה<b>פירורין.</b>
<b>ובית הלל אומרים</b> ש<b>אם</b> ה<b>שמש תלמיד חכם הוא,</b> הריהו <b>נוטל</b> מעל השולחן בסוף הסעודה את ה<b>פירורין שיש בהם כזית, ומניח</b> רק את ה<b>פירורין שאין בהן כזית,</b> שאינם נחשבים לאוכל, ואין איסור בקלקולם.
<b>מסייע ליה</b> <small>[לו]</small> דבר זה <b>לר' יוחנן.</b> ששנינו ש<b>אמר ר' יוחנן: פירורין שאין בהם כזית</b> — <b>מותר לאבדן ביד,</b> ואין בכך איסור השחתת אוכל.
אף ושואלים: <b>במאי קא מיפלגי</b> <small>[במה הם חלוקים],</small> מהו יסוד המחלוקת? ומסבירים: <b>בית הלל סברי</b> <small>[סבורים[]</small> ש<b>אסור להשתמש בשמש עם הארץ,</b> ואין לחשוש שישארו על השולחן פירורים העלולים להתקלקל במים. <b>ו</b>אילו <b>בית שמאי סברי</b> <small>[סבורים]</small> ש<b>מותר להשתמש בשמש עם הארץ,</b> ומוטב שלא יטלו ידים קודם ויקלקלו את האוכל שנשאר.
<b>אמר ר' יוסי בר חנינא אמר רב הונא: בכוליה פרקין</b> <small>[בכל פרקנו]</small> <b>הלכה כבית הלל, בר מהא</b> <small>[חוץ מזו]</small> ש<b>הלכה</b> בה <b>כבית שמאי, ור' אושעיא מתני איפכא</b> <small>[היה שונה להיפך]</small> מן הכתוב במשנתנו, שהיה מחליף את שיטות בית הלל ובית שמאי, <b>ובהא נמי</b> <small>[ובזו גם כן]</small> <b>הלכה כבית הלל.</b>
<big>ג</big> שנינו במשנה ש<b>בית שמאי אומרים</b> שאם האריכו בסעודה עד לצאת השבת הרי שסדר הברכות יהיה: <b>נר,</b> ברכת <b>מזון,</b> בשמים והבדלה, ובית הלל אומרים שסדר הברכות יהיה: נר, בשמים, מזון והבדלה.
ומסופר ש<b>רב הונא בר יהודה איקלע לבי</b> <small>[הזדמן לבית]</small> <b>רבא. חזייה</b> <small>[ראהו]</small> את <b>רבא דבריך</b> <small>[שבירך]</small> על ה<b>בשמים ברישא</b> <small>[בתחילה].</small> <b>אמר ליה</b> <small>[לו]:</small> <b>מכדי</b> <small>[הרי]</small> <b>בית הלל ובית שמאי</b> על ה<b>מאור לא פליגי</b> <small>[אינם חלוקים],</small> <b>דתניא</b> <small>[ש</small>כן <small>שנינו]</small> במשנתנו ש<b>בית שמאי אומרים</b> שהסדר הוא: <b>נר,</b> ברכת <b>מזון, בשמים והבדלה, ובית הלל אומרים</b> שהסדר הוא: <b>נר ובשמים מזון והבדלה,</b> ואם כן לדעת שניהם הנר בתחילה!
<b>עני</b> <small>[ענה]</small> <b>רבא בתריה</b> <small>[אחריו]:</small> אכן דברים אלה כתובים במשנה, אך <b>זו דברי ר' מאיר, אבל ר' יהודה אומר</b> בברייתא ש<b>לא נחלקו בית הלל ובית שמאי על המזון שהוא בתחילה, ועל הבדלה שהיא בסוף,</b> אלא <b>על מה נחלקו</b> — <b>על המאור ועל הבשמים, שבית שמאי אומרים</b> שמברך תחילה <b>על המאור ואחר כך</b> על ה<b>בשמים, ובית הלל אומרים</b> שמברך תחילה על ה<b>בשמים ואחר כך</b> על ה<b>מאור.</b>
<b>ואמר ר' יוחנן</b> במפורש ש<b>נהגו העם</b> בענין זה <b>כבית הלל אליבא</b> <small>[לפי שיטת]</small> <b>ר' יהודה,</b> ולכן יש להקדים את ברכת הבשמים.
<big>ד</big> במשנה הובאה מחלוקת בית הלל ובית שמאי מהו נוסח הברכה שעל האש בהבדלה, ש<b>בית שמאי אומרים</b> שנוסח הברכה הוא <b>"שברא</b> מאור האש <b>",</b> ובית הלל אומרים שנוסח הברכה הוא "בורא מאורי האש".
על כך אומר רבא: <b>ב</b>מלה <b>"ברא" כולי עלמא לא פליגי דברא משמע</b> <small>[הכל אינם חלוקים שמשמעה ברא</small> בעבר<small>].</small> <b>כי פליגי</b> <small>[כאשר</small> הם <small>חולקים],</small> הרי זה <b>ב</b>יחס למלה <b>"בורא", שבית שמאי סברי</b> <small>[סבורים]</small> שמשמעות <b>בורא</b> היא שהוא <b>עתיד למברא</b> <small>[לברוא],</small> <b>ובית הלל סברי</b> <small>[סבורים]</small> כי <b>"בורא" נמי</b> <small>[גם כן]</small> <b>דברא משמע</b> <small>[שברא משמעו].</small>
על כך <b>מתיב</b> <small>[מקשה]</small> <b>רב יוסף:</b> כיצד נאמר שנחלקו בפירוש המלה "בורא", שברורה משמעותה לחלוטין כגון <b>"יוצר אור ובורא חושך"</b> (עמוס ד, יג), או <b>"יוצר הרים ובורא רוח",</b> או <b>"בורא השמים ונוטיהם"</b> (ישעיהו מב, ה), שכל אלה מתארים בריאה בעבר. <b>אלא אמר רב יוסף: ב</b>פירוש המילים <b>"ברא" ו"בורא" כולי עלמא לא פליגי דברא משמע</b> <small>[הכל אינם חלוקים שברא משמען],</small> <b>כי פליגי</b> <small>[כאשר</small> הם <small>חלוקים]</small> הרי זה האם יש לומר בנוסח הברכה <b>"מאור</b> האש <b>"</b>או <b>"מאורי</b> האש <b>",</b> ש<b>בית שמאי סברי</b> <small>[סבורים]</small> כי <b>חדא נהורא איכא בנורא</b> <small>[אור אחד יש באש],</small> <b>ובית הלל סברי</b> <small>[סבורים]</small> כי <b>טובא נהורי איכא בנורא</b> <small>[הרבה אורות יש באש],</small> משום שיש בשלהבת צבעים שונים אדומים ירוקים ולבנים. <b>תניא נמי הכי</b> <small>[שנויה</small> ברייתא <small>גם כן כך],</small> <b>אמרו להם בית הלל לבית שמאי: הרבה מאורות יש באור</b> <small>[באש].</small>
<big>ה</big> שנינו במשנה ש<b>אין מברכין</b> על הנר ועל הבשמים של גויים. ושואלים: <b>בשלמא</b> <small>[נניח]</small> <b>נר</b> של גויים אסור לברך עליו בהבדלה <b>משום</b> ש<b>לא שבת</b> הנר, אלא בער בשבת, ולכן אין לברך עליו מחדש במוצאי שבת. <b>אלא בשמים</b> <small>[מה טעם]</small> <b>לא</b> מברכים עליהם?
<b>אמר רב יהודה אמר רב: הכא</b> <small>[כאן]</small> <b>במסבת גוים עסקינן</b> <small>[אנו עוסקים],</small> ואסרו בשמים של מסיבה זו מפני <b>שסתם מסבת גויים לעבודה זרה היא</b>
ושואלים: <b>הא מדקתני סיפא</b> <small>[הרי ממה ששנינו בסוף</small> המשנה<small>]</small> ש<b>אין מברכין לא על הנר ולא על בשמים של עבודה זרה, מכלל</b> הדבר אתה למד <b>דרישא לאו</b> <small>[שראשה</small> של המשנה <small>לא]</small> <b>בעבודה זרה עסקינן</b> <small>[אנו עוסקים],</small> אלא ודאי יש לכך נימוק אחר!
<b>אמר ר' חנינא מסורא:</b> אין זו ראיה, שאפשר לשלב את שתי ההלכות בדרך לימוד אחרת ולומר כי בדרך <b>"מה טעם" קאמר</b> <small>[אמר],</small> שמסביר בקטע השני את טעמו של הראשון. וכך יש להבין: <b>מה טעם אין מברכין על נר ולא על בשמים של גוים</b> — <b>מפני שסתם מסבת גוים לעבודה זרה</b> היא, ועל נר ובשמים של עבודה זרה אסור לברך.
<b>תנו רבנן</b> <small>[שנו חכמים]</small> בברייתא: <b>אור ששבת</b> — <b>מברכין עליו</b> בהבדלה שמוצאי שבת, <b>ושלא שבת</b> — <b>אין מברכין עליו.</b> ושואלים: <b>מאי</b> <small>[מה]</small> הכוונה <b>"שבת" ומאי</b> <small>[מה]</small> הכוונה <b>"לא שבת"?</b>

Daf 53a

<b>אי נימא</b> <small>[אם נאמר]</small> ש"לא שבת" פירושו ש<b>לא שבת מחמת מלאכה</b> ו<b>אפילו ממלאכה דהתירא</b> <small>[של היתר],</small> <b>והתניא</b> <small>[הרי שנינו</small> בברייתא<small>]</small> ש<b>אור של חיה</b> (יולדת), או <b>של חולה</b> שיש בו סכנה, שמותר לחלל עבורם את השבת, ואותו אור בער בשבת לצורכם — <b>מברכין עליו</b> בהבדלה של מוצאי שבת!
<b>אלא אמר רב נחמן בר יצחק: מאי</b> <small>[מה</small> פירוש<small>]</small> <b>"שבת"</b> — <b>ששבת מחמת מלאכת עבירה,</b> וכאשר היה בוער בהיתר כל השבת כולה, וכגון לצורך יולדת או חולה, מברכים עליו. <b>תניא נמי הכי</b> <small>[שנויה</small> ברייתא <small>גם כן כך]:</small> <b>עששית</b> (פנס) <b>שהיתה דולקת והולכת כל היום כולו</b> בשבת, <b>מברכין עליה למוצאי שבת.</b>
<big>א</big> <b>תנו רבנן</b> <small>[שנו חכמים]</small> בברייתא: <b>גוי שהדליק</b> נר <b>מ</b>נר שהיה בידי <b>ישראל,</b> או <b>ישראל שהדליק</b> נר <b>מגוי — מברכין עליו</b> במוצאי שבת. אבל <b>גוי</b> שהדליק נר <b>מגוי</b> — <b>אין מברכין עליו.</b>
ושואלים: <b>מאי שנא</b> <small>[במה שונה]</small> נר שהדליק <b>גוי מגוי</b> ש<b>לא</b> מברכים עליו — <b>משום</b> ש<b>לא שבת, אי הכי</b> <small>[אם כך],</small> <b>ישראל</b> המדליק נר <b>מ</b>נר של <b>גוי נמי הא</b> <small>[גם כן הרי]</small> אותו נר <b>לא שבת</b> ביום השבת!
<b>וכי תימא</b> <small>[ואם תאמר]</small> כי <b>הך איסורא אזל ליה, והא אחרינא הוא, ובידא דישראל קא מתילדא</b> <small>[זו</small> השלהבת של <small>איסור הלכה לה, וזו אחרת היא, ובידי הישראלי נולדת],</small> ששלהבת איננה דבר אחד קבוע, אלא בכל רגע נולדת שלהבת אחרת שדיניה אחרים — אם כן <b>אלא הא דתניא</b> <small>[</small>הלכה <small>זו ששנינו]</small> בתוספתא במסכת שבת: <b>המוציא שלהבת</b> בשבת מרשות היחיד <b>לרשות הרבים</b> — <b>חייב</b> כמוציא מרשות לרשות. ואם כן, <b>אמאי</b> <small>[מדוע]</small> <b>חייב?</b> שהרי אם השלהבת משתנה בכל רגע, <b>מה שעקר</b> מן המקום ברשות היחיד <b>לא הניח</b> ברשות הרבים, <b>ו</b>כן <b>מה שהניח לא עקר,</b> ואין המוציא דבר בשבת חייב אלא אם כן עקרו מרשות אחת והניחו לאותו דבר עצמו ברשות אחרת! הרי שהשלהבת על אף השינויים המתהווים בה נחשבת כמהות אחת!
<b>אלא לעולם</b> יש להניח <b>דאיסורא</b> <small>[שהאיסור],</small> כלומר, השלהבת הראשונה שנדלקה באיסור, <b>נמי איתיה</b> <small>[גם כן ישנו],</small> <b>וכי קא</b> <small>[וכאשר הוא]</small> <b>מברך</b> — <b>אתוספתא דהתירא קא</b> <small>[על התוספת של ההיתר</small> שנתחדשה בשלהבת <small>הוא]</small> <b>מברך,</b> ולכן, <b>אי הכי</b> <small>[אם כך],</small> כלומר, גם אם הדליק <b>גוי מגוי נמי</b> <small>[גם כן]</small> נחשוב שהשלהבת היא בעיקרה חדשה, ויברך על התוספת!
ומשיבים: <b>אין הכי נמי</b> <small>[כן, גם כן כך],</small> שמעצם הדברים אין מקום לאסור, אלא <b>גזירה</b> היא שגזרו חכמים <b>משום גוי ראשון</b> (שלא הדליק מגוי אחר) <b>ועמוד ראשון,</b> כלומר, להט ראשון של השלהבת. ולכן אסרו בכל המקרים הדומים אפילו במקצת, גם כשהדליק גוי מגוי.
<big>ב</big> <b>תנו רבנן</b> <small>[שנו חכמים]</small> בברייתא: <b>מי שהיה מהלך חוץ לכרך וראה</b> שם <b>אור</b> (אש), ורוצה לברך עליו בהבדלה <b>אם רוב גוים</b> בעיר — <b>אינו מברך</b> על האור, ואם <b>רוב ישראל</b> — <b>מברך.</b>
ומעירים: <b>הא גופא קשיא</b> <small>[</small>ברייתא <small>זו עצמה קשה],</small> שהיא סותרת את עצמה, שכן <b>אמרת</b> בה ש<b>אם</b> יש בעיר <b>רוב גוים</b> — <b>אינו מברך,</b> ומשמע <b>הא</b> <small>[הרי]</small> אם היו שם <b>מחצה על מחצה</b> גוים — הריהו <b>מברך, והדר תני</b> <small>[וחזר ושנה]</small> ש<b>אם</b> היו בעיר <b>רוב ישראל</b> — הריהו <b>מברך,</b> ומשמע <b>הא</b> <small>[הרי]</small> אם היו שם <b>מחצה על מחצה</b> גוים — <b>אינו מברך,</b> והדברים אם כן סותרים!
ומשיבים: <b>בדין הוא</b> שהיה צריך לשנות ש<b>אפילו</b> כאשר יש בעיר <b>מחצה על מחצה ישראל</b> הריהו <b>מברך</b> על אש זו, אלא <b>איידי דתנא רישא</b> <small>[מתוך ששנה בתחילה]</small> בלשון <b>"רוב גוים", תנא סיפא</b> <small>[שנה בסוף]</small> <b>"רוב ישראל",</b> משגרת לשון.
ועוד <b>תנו רבנן</b> <small>[שנו חכמים]:</small> מי ש<b>היה מהלך,</b> במוצאי שבת, <b>חוץ לכרך וראה תינוק ואבוקה</b> של אש <b>בידו, בודק אחריו; אם ישראל הוא</b> — <b>מברך</b> אם רוצה על אש זו בהבדלה, ואם גוי הוא התינוק — <b>אינו מברך</b> עליה.
ושואלים: <b>מאי איריא</b> <small>[מדוע שנה]</small> דווקא ב<b>תינוק? אפילו גדול נמי</b> <small>[גם כן]</small> יש לבדוק אם ישראל הוא או גוי, שהלא יש בכך הבדל לגבי ברכה!
<b>אמר רב יהודה אמר רב: הכא</b> <small>[כאן]</small> <b>ב</b>מקרה שהיה זה במוצאי שבת <b>סמוך לשקיעת החמה עסקינן</b> <small>[עוסקים אנו],</small> ולכן אם היה זה <b>גדול,</b> הרי <b>מוכחא מילתא</b> <small>[מוכח הדבר]</small> ש<b>ודאי גוי הוא,</b> שכן ישראל לא היה ממהר כל כך להחזיק נר בידו. אבל אם היה זה <b>תינוק אימר</b> <small>[אמור]</small> אולי ש<b>ישראל הוא, אקרי ונקיט</b> <small>[</small>ו<small>קרה שהחזיק]</small> את האש.
<big>ג</big> ועוד <b>תנו רבנן</b> <small>[שנו חכמים]:</small> מי ש<b>היה מהלך,</b> במוצאי שבת, <b>חוץ לכרך וראה אור, אם</b> אש זו <b>עבה לפחות כפי הכבשן</b> — <b>מברך עליו,</b> משום שאש כעין זו נעשתה גם כדי להשתמש באורה. <b>ואם לאו</b> <small>[לא]</small> שאינה עבה כל כך <b>אינו מברך עליו.</b>
<b>תני חדא</b> <small>[שנויה</small> ברייתא <small>אחת]:</small> <b>אור של כבשן מברכין עליו</b> בהבדלה, <b>ותניא אידך</b> <small>[ושנויה</small> ברייתא <small>אחרת]:</small> אור של כבשן <b>אין מברכין עליו,</b> והרי זו לכאורה סתירה בין הברייתות!
ומשיבים: <b>לא קשיא</b> <small>[אין</small> זה <small>קשה],</small> שאפשר לומר כי <b>הא</b> <small>[</small>ברייתא <small>זו]</small> שאסרה לברך, מדברת <b>בתחילה,</b> כאשר אך הדליקו את הכבשן ואש זו מיועדת רק לחמם את המצוי בכבשן, ואילו <b>הא</b> <small>[</small>ברייתא <small>זו]</small> שהתירה לברך מדברת <b>לבסוף,</b> כאשר אין צורך עוד באש לעצמה אלא הכבשן ממשיך ללהוט, ומשתמשים באורו גם לצרכים אחרים.
וסתירה נוספת בין ברייתות בנושא דומה: <b>תני חדא</b> <small>[שנויה</small> ברייתא <small>אחת]:</small> <b>אור של תנור ושל כירים מברכין עליו</b> בהבדלה, <b>ו</b>לעומת זאת <b>תניא אידך</b> <small>[שנויה</small> ברייתא <small>אחרת]:</small> <b>אין מברכין עליו!</b>
ומשיבים: גם כאן <b>לא קשיא</b> <small>[אין</small> זה <small>קשה],</small> שאפשר לומר באותה דרך כי <b>הא</b> <small>[</small>ברייתא <small>זו]</small> שאסרה לברך, מדברת <b>בתחילה,</b> כאשר אך הדליקו את התנור או הכירים, ואש זו מיועדת רק לחמם את המצוי בהם, ואילו <b>הא</b> <small>[</small>ברייתא <small>זו]</small> שהתירה לברך מדברת <b>לבסוף,</b> כאשר אין צורך עוד באש לעצמה אלא האש שבהם ממשיכה ללהוט, ומשתמשים בה גם לצרכים אחרים.
וסתירה נוספת: <b>תני חדא</b> <small>[שנויה</small> ברייתא <small>אחת]:</small> <b>אור של בית הכנסת ושל בית המדרש מברכין עליו</b> בהבדלה, <b>ו</b>לעומת זאת <b>תניא אידך</b> <small>[שנויה</small> ברייתא <small>אחרת]:</small> <b>אין מברכין עליו!</b>
ומשיבים: גם כאן גם כאן <b>לא קשיא</b> <small>[אין</small> זה <small>קשה],</small> שאפשר לומר כי <b>הא</b> <small>[</small>ברייתא <small>זו]</small> שאסרה לברך, מדברת באופן <b>דאיכא</b> <small>[שיש]</small> <b>אדם חשוב</b> בבית הכנסת, ומדליקים את האור כדי לכבד אותו בהדלקת אורות, ולא לשימוש, <b>ו</b>אילו <b>הא</b> <small>[</small>ברייתא <small>זו]</small> המתירה עוסקת באופן <b>דליכא</b> <small>[שאין]</small> שם <b>אדם חשוב</b> והאור נועד לשימוש.
<b>ואי בעית אימא</b> <small>[ואם תרצה אמור]</small> כי <b>הא והא</b> <small>[זו וזו]</small> שתי הברייתות מדברות באופן <b>דאיכא</b> <small>[שיש]</small> <b>אדם חשוב</b> בבית הכנסת, <b>ולא קשיא</b> <small>[ואין</small> זה <small>קשה],</small> שאת הסתירה בין הברייתות ניתן ליישב כך: <b>הא</b> <small>[</small>ברייתא <small>זו]</small> המתירה מדברת באופן <b>דאיכא חזנא</b> <small>[שיש שמש]</small> בבית הכנסת והוא משתמש באור, ואילו <b>הא</b> <small>[</small>ברייתא <small>זו]</small> האוסרת מדברת באופן <b>דליכא חזנא</b> <small>[שאין שמש]</small> בבית הכנסת והאור הוא רק לכבוד.
<b>ואי בעית אימא</b> <small>[ואם תרצה אמור]</small> כי <b>הא והא</b> <small>[זו וזו]</small> שתי הברייתות מדברות באופן <b>דאיכא חזנא</b> <small>[שיש שמש]</small> בבית הכנסת, <b>ולא קשיא</b> <small>[ואין</small> זה <small>קשה],</small> שאת הסתירה בין הברייתות ניתן ליישב כך: <b>הא</b> <small>[</small>ברייתא <small>זו]</small> האוסרת מדברת באופן <b>דאיכא סהרא</b> <small>[שיש ירח],</small> שלא הדליק השמש נרות כדי להאיר, שהלא יכול הוא להשתמש באור הירח, <b>והא</b> <small>[ו</small>ברייתא <small>זו]</small> המתירה מדברת באופן <b>דליכא סהרא</b> <small>[שאין ירח]</small> והשמש מדליק את האור כדי להשתמש בו.
<big>ד</big> <b>תנו רבנן</b> <small>[שנו חכמים]</small> בברייתא: <b>היו יושבין בבית המדרש והביאו אור לפניהם</b> במוצאי שבת, <b>בית שמאי אומרים: כל אחד ואחד</b> מהם <b>מברך לעצמו. ובית הלל אומרים: אחד מברך לכולן,</b> והאחרים עונים אמן. וטעם הדבר — <b>משום שנאמר: "ברוב עם הדרת מלך"</b> (משלי יד, כח), ויש תוספת כבוד כשהכל נאספים לשמוע את הברכה.
ושואלים: <b>בשלמא</b> <small>[נניח]</small> ל<b>בית הלל</b> שהם <b>מפרשי טעמא</b> <small>[מפרשים</small> את <small>טעם]</small> דבריהם, <b>אלא בית שמאי מאי טעמא</b> <small>[מה טעם]</small> אסרו לברך בציבור? ומשיבים: <b>קסברי</b> <small>[סברוים הם]</small> שיש לאסור <b>מפני ביטול בית המדרש,</b> שעל ידי הציפיה למברך ייבטלו לרגעים אחדים מן הלימוד.
<b>תניא נמי הכי</b> <small>[שנויה</small> ברייתא <small>גם כן כך]</small> עד כמה יש להקפיד על כך. ששנינו: בני <b>בית רבן גמליאל לא היו אומרים "מרפא"</b> כאשר היה מישהו מתעטש <b>בבית המדרש, מפני ביטול בית המדרש.</b>
<big>ה</big> שנינו במשנה ש<b>אין מברכין לא על הנר ולא על הבשמים של מתים.</b> ומסבירים: <b>מאי טעמא</b> <small>[מה טעם]</small> הדבר? <b>נר</b> של מת — <b>לכבוד הוא דעבידא</b> <small>[שנעשה]</small> ולא לשימוש, <b>ובשמים לעבורי ריחא</b> כדי <small>[להעביר את הריח</small> הרע<small>]</small> <b>הוא דעבידי</b> <small>[שנעשו]</small> ולא לשם ריחם הטוב.
ו<b>אמר רב יהודה אמר רב: כל</b> מאור <b>שמוציאין לפניו,</b> לפני המת, ובאותו מספר <b>ביום ובלילה</b> — <b>אין מברכין עליו,</b> שמוכח שנרות אלה נעשו לכבוד בלבד. <b>וכל</b> מאור <b>שאין מוציאין לפניו אלא בלילה</b> — <b>מברכין עליו,</b> שהרי רואים אנו שנועדו להארה.
וכעין זה <b>אמר רב הונא: בשמים של בית הכסא, ושמן</b> ריחני שנעשה <b>להעביר את הזוהמא</b> — <b>אין מברכין עליו</b> כיון שלא נועד לבישום.
ושואלים: <b>למימרא</b> <small>[האם לומר]</small> שב<b>כל היכא דלאו לריחא עבידא</b> <small>[מקום שלא לריח נעשה]</small> <b>לא מברכין עלויה</b> <small>[עליו]?</small> <b>מתיבי</b> <small>[</small>ו<small>מקשים על כך]</small> ממה ששנינו בתוספתא: <b>הנכנס לחנותו של בשם והריח ריח, ואפילו ישב שם כל היום כולו אינו מברך אלא פעם אחת.</b> ואולם אם <b>נכנס ויצא, נכנס ויצא</b> — <b>מברך על כל פעם ופעם. והא הכא דלאו לריחא</b> <small>[והרי כאן שלא לריח]</small> <b>הוא דעבידא</b> <small>[שנעשה],</small> שהלא הריח בחנות הבושם לא נועד לבישום החנות, <b>וקמברך</b> <small>[ו</small>בכל זאת <small>הוא מברך]!</small>
ומשיבים: <b>אין, לריחא נמי הוא דעבידא, כי היכי דנירחו אינשי וניתו ונזבון מיניה</b> <small>[כן, לריח גם כן הוא שנעשה, כדי שיריחו אנשים ויבואו ויקנו ממנו],</small> ואם כן ריח זה מכוון גם על מנת לבשם את החנות.
<b>תנו רבנן</b> <small>[שנו חכמים]</small> בברייתא: מי ש<b>היה מהלך חוץ לכרך והריח ריח, אם רוב</b> בני העיר <b>גוים</b> — <b>אינו מברך,</b> ו<b>אם רוב ישראל</b> — <b>מברך. ר' יוסי אומר: אפילו</b> היו שם <b>רוב ישראל</b> — <b>נמי</b> <small>[גם כן]</small> <b>אינו מברך, לפי שבנות ישראל מקטרות לכשפים</b> ובוודאי נעשו הבשמים לשם כישוף ולא לשם הרחה, על כך תמהים:
<b>אטו כולהו</b> <small>[האם כולן]</small> <b>לכשפים מקטרן</b> <small>[</small>הן <small>מקטרות]?!</small> אלא יש להסביר כי <b>הוה ליה מיעוטא</b> <small>[הרי מיעוט]</small> מקטרות <b>לכשפים, ומיעוטא נמי</b> <small>[ומיעוט</small> אחר <small>גם כן]</small> שורפות בשמים כדי <b>לגמר</b> (לבשם בקטורת) <b>את הכלים</b> (הבגדים). — <b>אשתכח רובא דלאו לריחא עביד</b> <small>[נמצא</small> יחד <small>רוב שלא לריח נעשה],</small> <b>ו</b>על <b>כל רובא דלאו לריחא עביד</b> <small>[רוב שלא לריח נעשה]</small> <b>לא</b> <small>[אינו]</small> <b>מברך.</b>
וכן <b>אמר ר' חייא בר אבא אמר ר' יוחנן: המהלך בערב שבת בטבריא</b> או <b>במוצאי שבת בציפורי, והריח ריח</b> קטורת <b>אינו מברך, מפני שחזקתו</b> (יש לשער) ש<b>אינו עשוי אלא</b> כדי <b>לגמר את הכלים.</b>
ואגב מובא מה ש<b>תנו רבנן</b> <small>שנו חכמים</small> בברייתא: מי ש<b>היה מהלך בשוק</b> של <b>עבודה זרה</b> ו<b>נתרצה להריח</b> בקטורת העולה שם — <b>הרי זה חוטא.</b> שאף שהריח בא מאליו, אינו צריך להתכוון להריח בו.

Daf 53b

<big>א</big> שנינו במשנה ש<b>אין מברכין על הנר עד שיאותו</b> <small>[יהנו]</small> לאורו.
<b>אמר רב יהודה אמר רב: לא "יאותו" יאותו ממש,</b> כלומר, אין צורך ליהנות ממש מן האור, <b>אלא כל שאילו עומד</b> מישהו <b>בקרוב</b> לנר <b>ו</b>יכול שיהא <b>משתמש לאורה,</b> בכגון זה יכול גם אחר הרואה אותה לברך עליה <b>ואפילו</b> שהוא עצמו עומד <b>בריחוק מקום. וכן אמר רב אשי:</b> הלכה זו שיכול לברך על אור הנר — אפילו <b>בריחוק מקום שנינו.</b>
<b>מיתיבי</b> <small>[מקשים]</small> על כך ממה ששנינו בתוספתא: <b>היתה לו נר טמונה בחיקו,</b> או שהיה הנר נתון <b>ב</b>תוך <b>פנס</b> אטום, <b>או שראה שלהבת ולא נשתמש לאורה, או</b> ש<b>נשתמש לאורה,</b> אף על פי ש<b>לא ראה את</b> ה<b>שלהבת</b> — <b>אינו מברך עד שיראה שלהבת ו</b>גם <b>ישתמש לאורה.</b>
ובתחילה מבררים את עצם הדברים: <b>בשלמא</b> <small>[נניח]</small> מקרה שיהא <b>משתמש לאורה ולא ראה שלהבת משכחת לה</b> <small>[מוצא אתה אותה]</small> אפשרות — <b>דקיימא</b> <small>[שנמצאת]</small> השלהבת <b>בקרן זוית</b> והיא מאירה על סביבותיה, והוא עומד מאחורי הפינה. ואולם מקרה ש<b>ראה שלהבת ולא נשתמש לאורה היכי משכחת לה</b> <small>[איך אתה מוצא אותה]</small> אפשרות? <b>לאו דמרחקא</b> <small>[האם לא</small> באופן <small>שמרוחקת]</small> היא? הרי שיש להשתמש בשלהבת עצמה, ולא די שהשלהבת ראויה לכך!
ודוחים: <b>לא,</b> מדובר כאן <b>כגון דעמיא ואזלא</b> <small>[שעממה</small> השלהבת <small>והלכה],</small> כבתה לה, וזהו האופן שרואה שלהבת אך אינו יכול להשתמש בה.
<b>תנו רבנן</b> <small>[שנו חכמים]</small> בברייתא: <b>גחלים לוחשות</b> — <b>מברכין עליהן,</b> על האור, גחלים <b>אוממות</b> — <b>אין מברכין עליהן.</b> ושואלים: <b>היכי דמי</b> <small>[כיצד בדיוק]</small> הן הגחלים ה<b>לוחשות? אמר רב חסדא: כל שאילו</b> היה <b>מכניס לתוכן קיסם ודולקת מאיליה</b> בלי שיצטרכו ללבותו.
אגב דברי הברייתא מביאים את מה ש<b>איבעיא להו</b> <small>[נשאלה להם,</small> לחכמים<small>]</small> שאלה זו: האם יש לגרוס <b>"אוממות" או "עוממות"?</b>
<b>תא שמע</b> <small>[בוא</small> ו<small>שמע]</small> פתרון לדבר ש<b>אמר רב חסדא בר אבדימי:</b> הגרסה היא "עוממות", וכלשון הכתוב: <b>"ארזים לא עממהו בגן אלהים"</b> (יחזקאל לא, ח).
ולבעיה אם צריך ליהנות מאורה של שלהבת כדי לברך עליה, <b>רבא אמר: "יאותו"</b> ששנינו פירושו יאותו <b>ממש.</b>
ושואלים: <b>וכמה,</b> הוא שיעור הקירבה כדי הנאה משלהבת אש? <b>אמר עולא: כדי שיכיר,</b> כלומר, יוכל להכיר בין שני מטבעות דומים, וכגון <b>בין איסר לפונדיון. חזקיה אמר:</b> המידה היא <b>כדי שיכיר בין מלוזמא</b> (משקולת) <b>של טבריא למלוזמא של ציפורי</b> שהיה ביניהן הבדל קל.
מסופר כי <b>רב יהודה</b> היה <b>מברך</b> במוצאי שבת <b>אדבי</b> <small>[על</small> האור <small>של בית]</small> <b>אדא דיילא</b> <small>[השמש],</small> ו<b>רבא</b> היה <b>מברך אדבי</b> <small>[על</small> האור <small>של בית]</small> <b>גוריא בר חמא. אביי</b> היה <b>מברך אדבי</b> <small>[על</small> האור <small>של בית]</small> <b>בר אבוה.</b>
כלל <b>אמר רב יהודה אמר רב: אין מחזרין על האור</b> במוצאי שבת <b>כדרך שמחזרין על המצות.</b> שאם לא נמצא לו נר לברך עליו, אין זה מעכב את ההבדלה. ו<b>אמר ר' זירא: מריש הוה מהדרנא</b> <small>[מתחילה הייתי מחזר]</small> אחרי הנר, <b>כיון דשמענא להא</b> <small>[ששמעתי</small> הלכה <small>זו]</small> ש<b>רב יהודה אמר</b> בשם <b>רב, אנא נמי לא מהדרנא</b> <small>[אני גם כן איני מחזר]</small> אחר נר, <b>אלא אי מקלע</b> <small>[אם מזדמן]</small> <b>לי</b> נר <b>ממילא</b> — <b>מבריכנא</b> <small>[מברך אני]</small> עליו.
<big>ב</big> במשנה הובאה המחלוקת אם <b>מי שאכל</b> ושכח לברך צריך לחזור למקומו לברך. שבית הלל מתירים לברך במקום שנזכר, ובית שמאי מחייבים לחזור ולברך במקום שאכל. <b>אמר רב זביד ואיתימא</b> <small>[ויש אומרים]</small> שאמר זאת <b>רב דימי בר אבא: מחלוקת</b> זו היא רק <b>ב</b>מקרה ש<b>שכח, אבל</b> אם קם ממקום האכילה <b>במזיד</b> ולא ברך במקומו, <b>דברי הכל</b> — <b>יחזור למקומו ויברך.</b>
ושואלים: <b>פשיטא</b> <small>פשוט,</small> מובן מאליו הוא, שהרי <b>"ושכח" תנן</b> <small>[שנינו</small> במשנה<small>]</small> ולא דובר במזיד.
ומסבירים: <b>מהו דתימא</b> <small>[שתאמר]</small> כי <b>הוא הדין אפילו</b> לא ברך במקומו <b>במזיד</b> שגם אז מתירים לו בית הלל לברך במקומו, <b>והאי דקתני</b> <small>[וזה ששנינו]</small> <b>"ושכח"</b> — <b>להודיעך כוחן</b> של <b>בית שמאי</b> שאף במקרה זה מחייבים הם לחזור. על כן <b>קא משמע לן</b> <small>[השמיע לנו]</small> רב זביד שבכך אין כלל מחלוקת.
<b>תניא</b> <small>[שנינו</small> בברייתא<small>],</small> <b>אמרו להם בית הלל לבית שמאי: לדבריכם, מי שאכל בראש הבירה</b> שבהר הבית <b>ושכח</b> לברך <b>וירד ולא ברך,</b> האם <b>יחזור לראש הבירה ויברך?! אמרו להן בית שמאי לבית הלל:</b> ומדוע לא? ו<b>לדבריכם מי ששכח ארנקי בראש הבירה לא יעלה ויטלנה? ואם לכבוד עצמו הוא</b> עולה <b>כל שכן</b> שצריך לעלות <b>לכבוד שמים.</b>
מסופר: <b>הנהו תרי תלמידי</b> <small>[אותם שני תלמידים],</small> <b>חד עביד</b> <small>[אחד</small> מהם <small>עשה],</small> כלומר, שכח לברך <b>בשוגג,</b> ונהג <b>כבית שמאי ואשכח ארנקא דדהבא</b> <small>[וחזר ומצא ארנק זהב]</small> <b>וחד עביד</b> <small>[אחד</small> מהם <small>עשה]</small> כן <b>במזיד כבית הלל, ואכליה אריא</b> <small>[ואכל אותו אריה].</small>
ועוד מסופר: <b>רבה בר בר חנה הוה קאזיל בשיירתא</b> <small>[היה הולך בשיירה],</small> <b>אכל ואשתלי</b> <small>[ושכח]</small> <b>ולא בריך</b> <small>[ברך].</small> <b>אמר</b> בליבו: <b>היכי אעביד</b> <small>[איך אעשה]?</small> <b>אי אמינא להו</b> <small>[אם אומר להם]</small> <b>"אנשאי</b> <small>[שכחתי]</small> <b>לברך", אמרו</b> <small>[יאמרו]</small> <b>לי: בריך</b> <small>[ברך],</small> <b>כל היכא דמברכת</b> <small>[מקום שאתה מברך]</small> — <b>לרחמנא מברכת</b> <small>[לה' אתה מברך].</small> <b>מוטב דאמינא להו</b> <small>[שאומר להם]:</small> <b>אנשאי</b> <small>[שכחתי]</small> <b>יונה דדהבא</b> <small>[של זהב].</small> ואז ימתינו לי עד שאחזור. <b>אמר להו</b> <small>[להם]:</small> <b>אנטרו</b> <small>[שמרו,</small> המתינו<small>]</small> <b>לי,</b> לפי <b>דאנשאי</b> <small>[ששכחתי]</small> <b>יונה דדהבא</b> <small>[של זהב].</small> <b>אזל ובריך ואשכח</b> <small>[הלך וברך, ומצא]</small> <b>יונה דדהבא</b> <small>[של זהב].</small>
ושואלים: <b>ומאי שנא</b> <small>[ובמה שונה]</small> ה<b>יונה?</b> מדוע אמר דווקא ששכח יונה? ומשיבים: <b>דמתילי</b> <small>[שמשולים]</small> <b>כנסת ישראל ליונה. דכתיב</b> <small>[ש</small>כן <small>נאמר]</small> <b>"כנפי יונה נחפה בכסף ואברותיה בירקרק חרוץ"</b> (תהלים סח, יד), והסבר המשל: <b>מה יונה אינה ניצולת</b> מאויביה <b>אלא בכנפיה, אף ישראל אינן ניצולין אלא ב</b>זכות ה<b>מצות.</b>
<big>ג</big> שנינו במשנה: <b>עד אימתי הוא</b> יכול לברך מסיום האכילה? — כל עוד לא התעכל המזון במעיו.
ושואלים: <b>כמה</b> הוא <b>שיעור עכול? אמר ר' יוחנן: כל זמן ש</b>עדיין <b>אינו רעב</b> מחדש. <b>וריש לקיש אמר: כל זמן שיצמא,</b> כלומר, שעדיין הוא צמא <b>מחמת אכילתו.</b>
<b>אמר רב יימר בר שלמיא למר זוטרא ואמרי לה</b> <small>[ויש אומרים]</small> שהיה זה <b>רב יימר בר שיזבי</b> שהקשה <b>למר זוטרא: מי</b> <small>[האם]</small> <b>אמר ריש לקיש הכי</b> <small>[כך]?</small> <b>והאמר</b> <small>[והרי אמר]</small> <b>ר' אמי אמר ריש לקיש: כמה</b> הוא <b>שיעור עכול?</b> — די זמן <b>כדי</b> שאפשר יהיה <b>להלך</b> בו <b>ארבע מילין!</b>
ומתרצים: <b>לא קשיא</b> <small>[אינו קשה]</small> <b>כאן</b> שאמרנו שהשיעור הוא כדי מהלך ארבע מילין, הרי זה <b>ב</b>אופן שאכל <b>אכילה מרובה, וכאן</b> שאמרנו שהשיעור הוא כל זמן שהוא צמא, הרי זה <b>ב</b>אופן שאכל <b>אכילה מועטת.</b>
מחלוקת אחרת היא אם <b>בא להן</b> למסובים <b>יין</b> רק <b>אחר המזון, אם אין שם אלא אותו כוס</b> יין בלבד, <b>בית שמאי אומרים</b> שבתחילה <b>מברך על היין ו</b>רק <b>אחר כך מברך על המזון. ובית הלל אומרים</b> שבתחילה <b>מברך על המזון ו</b>רק <b>אחר כך מברך על היין. ו</b>עוד אמרו: <b>עונין אמן אחרי ישראל המברך</b> אף על פי שלא שמעו את כל הברכה, <b>ו</b>אולם <b>אין עונין אמן אחרי כותי</b> (שומרוני) שברך <b>עד שישמע</b> את <b>כל הברכה כולה.</b> שיתכן שבתחלת הברכה הכניס השומרוני דבר שאינו על פי אמונת ישראל.
<big>ד</big> שנינו במשנה מחלוקת תנאים בענין מקרה ש<b>בא להם</b> למסובים <b>יין</b> לאחר המזון. ועוד שנינו במשנה שעונים "אמן" אחר אדם מישראל שברך אף שלא שמע את כל הברכה. ושואלים: <b>למימרא</b> <small>[האם נאמר]</small> ש<b>ישראל אף על גב</b> <small>[אף על פי]</small> ש<b>לא שמע כולה</b> <small>[את כל]</small> ה<b>ברכה עונה</b> אמן? <b>וכי</b> <small>[וכאשר]</small> הוא <b>לא שמע היכי נפיק</b> <small>[איך יצא]</small> ידי חובתו?
<b>אמר חייא בר רב:</b> אין מדובר כאן ברוצה לצאת ידי חובה, אלא <b>ב</b>מי <b>שלא אכל עמהם</b> ובא לענות אמן, <b>וכן אמר רב נחמן אמר רבה בר אבוה בשלא אכל עמהן</b>. ומסופר <b>אמר ליה</b> <small>[לו]</small> <b>רב לחייא בריה</b> <small>[בנו]:</small> <b>ברי</b> <small>[בני],</small> <b>חטוף ובריך</b> <small>[וברך],</small> כלומר, כשיש לך הזדמנות לברך — מהר לנצל אותה. <b>וכן אמר רב הונא לרבה בריה</b> <small>[בנו]</small> <b>חטוף ובריך</b>.
ושואלים: <b>למימרא</b> <small>[האם נאמר]</small> שה<b>מברך עדיף ממאן דעני</b> <small>[ממי שעונה]</small> <b>"אמן"? והתניא</b> <small>[והרי שנינו</small> בברייתא<small>]</small> ש<b>ר' יוסי אומר: גדול</b> שכרו של <b>העונה "אמן" יותר מן</b> השכר של <b>המברך.</b>
<b>אמר ליה</b> <small>[לו]</small> <b>ר' נהוראי השמים</b> (ביטוי של התפעלות, כעין שבועה בקדוש ברוך הוא), <b>כן הוא.</b> ו<b>תדע</b> ראיה לדבר — <b>שהרי גוליירין</b> (עוזריהם של אנשי הצבא) <b>יורדין ומתגרין במלחמה</b> ופותחים את הקרב, <b>ו</b>אחר כך ה<b>גבורים יורדין ומנצחין.</b> וה"אמן" שאחר הברכה משול לאותם גיבורים הבאים למלחמה לאחר הגוליירין, והרי שעניית "אמן" חשובה יותר!
ומשיבים: <b>תנאי</b> <small>[מחלוקת תנאים]</small> <b>היא</b> בדבר. <b>דתניא</b> <small>[ש</small>כן <small>שנינו</small> בברייתא<small>]:</small> <b>אחד המברך ואחד העונה "אמן" במשמע</b> של ברכה, <b>אלא שממהרין ל</b>היות <b>מברך יותר מן העונה "אמן".</b>
<b>בעי מיניה</b> <small>[שאל ממנו]</small> <b>שמואל מרב: מהו</b> הדין לענין <b>לענות "אמן" אחר תינוקות של בית רבן? אמר ליה</b> <small>[לו]</small> ענה לו: <b>אחר הכל עונים "אמן"</b> אם שומעים ברכה מהם, <b>חוץ מתינוקות של בית רבן, הואיל ולהתלמד עשויים,</b> וברכות אלה לצורך לימוד הם ולא להודאה. <b>והני מילי</b> <small>[ודברים אלה]</small> אמורים דווקא ש<b>לא עידן מפטרייהו</b> <small>[בעת שהם נפטרים]</small> בברכה זו, <b>אבל בעידן מפטרייהו</b> <small>[בעת שהם נפטרים]</small> בברכה זו — <b>עונין</b> אמן אחריה.
<big>ה</big> <b>תנו רבנן</b> <small>[שנו חכמים]</small> בברייתא: <b>שמן</b> שסכים בו את הידים אחר המזון לנקותן <b>מעכב את הברכה</b> אם לא השתמשו בו, אלו <b>דברי ר' זילאי. ר' זיואי אומר:</b> שמן זה <b>אינו מעכב. רב אחא אומר: שמן טוב מעכב</b> את הברכה ויש להמתין עד שיסוכו בו את הידים. <b>ר' זוהמאי אומר: כשם שמזוהם פסול לעבודה, כך ידים מזוהמות פסולות לברכה.</b>
על כך <b>אמר רב נחמן בר יצחק: אנא</b> <small>[אני]</small> <b>לא</b> את <b>זילאי ולא</b> את <b>זיואי ולא</b> את <b>זוהמאי ידענא</b> <small>[יודע אני]</small> <b>אלא מתניתא ידענא</b> <small>[ברייתא יודע אני].</small> ש<b>אמר ר' יהודה אמר רב ואמרי לה</b> <small>[ויש אומרים]</small> כי <b>במתניתא תנא</b> <small>[בברייתא</small> היא <small>שנויה]:</small> נאמר"והתקדשתם והייתם קדושים כי אני ה' אלהיכם" (ויקרא כ, כז) ואמרו: <b>"והתקדשתם" אלו מים ראשונים</b> של נטילת ידים, <b>"והייתם קדושים" אלו מים אחרונים</b> שלאחר המזון, <b>"כי קדוש"</b> — <b>זה</b> רמז ל<b>שמן</b> שסכים בו את הידים, <b>"אני ה' אלהיכם"</b> — <b>זו ברכה.</b>
<b>הדרן עלך אלו דברים</b>

Daf 54a

<big>א משנה</big> במשנה זו מרוכזים כל הדברים אשר אחר כך יפורטו בפרק זה. ויש בה קובץ של ברכות והלכות שאין להן מסגרת זמן קבועה והן נאמרות בהזדמנויות שונות. <b>הרואה מקום שנעשו בו נסים לישראל, אומר: "ברוך... שעשה נסים לאבותינו במקום הזה".</b> הרואה <b>מקום שנעקרה ממנו עבודה זרה, אומר: "ברוך... שעקר עבודה זרה מארצנו".</b>
על מאורעות הטבע הבולטים כמו <b>על הזיקין ועל הזועות</b> (אשר ידונו בטיבם בגמרא), <b>ועל הרעמים, ועל הרוחות</b> (רוחות הסערה), <b>ועל הברקים</b> שיש בהם התגלות של כוח הבורא <b>אומר</b> הרואה אותם: <b>"ברוך... שכחו וגבורתו מלא עולם".</b> ואילו <b>על ההרים, ועל הגבעות, ועל הימים, ועל הנהרות, ועל המדברות</b> היוצאים מגדר הרגיל (רמב"ם) <b>אומר: "ברוך... עושה בראשית". ר' יהודה</b> לשיטתו, שלדעתו יש לקבוע לכל מין פרטי ברכה לעצמו, ולכן הוא <b>אומר: הרואה את הים הגדול</b> מברך ברכה מיוחדת, וכך הוא <b>אומר: "ברוך שעשה את הים הגדול".</b> וברכה זו, כשאר ברכות הראיה מאותו סוג מברך רק <b>בזמן שרואהו לפרקים,</b> ולא בקביעות.
<b>על הגשמים ו</b>כן <b>על</b> שאר <b>בשורות טובות אומר</b> ברכה מיוחדת: <b>"ברוך הטוב והמטיב"</b> אף <b>על בשורות רעות אומר</b> ברכה מיוחדת: <b>"ברוך דיין האמת".</b> כמו כן כאשר <b>בנה</b> אדם <b>בית חדש, ו</b>כן זה ש<b>קנה כלים חדשים,</b> הריהו <b>אומר: "ברוך... שהחיינו וקיימנו והגיענו לזמן הזה".</b> כלל אמרו: <b>מברך</b> אדם <b>על הרעה מעין</b> הברכה שמברך <b>על הטובה.</b> כלומר, על רעה שיש בה לעתיד צד של טוב מברך כפי המצב הקיים. <b>ו</b>כן <b>על הטובה מעין על הרעה.</b>
<b>ו</b>עוד אמרו ש<b>הצועק לשעבר,</b> כלומר, המתפלל על דבר שהיה בעבר ומנסה לתקן אותו בתפילתו — <b>הרי זו תפלת שוא.</b> וכגון מי ש<b>היתה אשתו מעוברת, ואומר "יהי רצון שתלד אשתי</b> בן <b>זכר"</b> — <b>הרי זו תפלת שוא.</b> או אם <b>היה בא בדרך ושמע קול צוחה בעיר, ואומר "יהי רצון שלא תהא</b> צוחה זו <b>בתוך ביתי"</b> — <b>הרי זו תפלת שוא,</b> שהרי כבר אירע המאורע.
<big>ב</big> עוד אמרו חכמים: <b>הנכנס לכרך</b> (וכאשר יבואר בגמרא מדובר במקום שיש סכנה בכניסה לכרך) <b>מתפלל שתים,</b> שתי תפילות, <b>אחת בכניסתו,</b> שיכנס בשלום, <b>ואחת ביציאתו,</b> שיצא בשלום. <b>בן עזאי אומר:</b> מתפלל <b>ארבע</b> תפילות, <b>שתים בכניסתו, ושתים ביציאתו.</b> שיכנס בשלום ויצא בשלום, וכן <b>נותן הודאה על שעבר וצועק על העתיד.</b>
<big>ג</big> ומכאן להכללה: <b>חייב אדם לברך על הרעה כשם שמברך על הטובה, שנאמר: "ואהבת את ה' אלהיך בכל לבבך</b> ובכל נפשך ובכל מאודך<b>"</b> (דברים ו, ה), וכך פירשוהו: <b>"בכל לבבך"</b> — <b>בשני יצריך, ביצר טוב וביצר הרע,</b> שצריך לשעבד את שניהם לאהבת ה'. <b>"ובכל נפשך"</b> — <b>אפילו הוא,</b> הקדוש ברוך הוא, <b>נוטל את נפשך. "ובכל מאדך"</b> — <b>בכל ממונך,</b> שכן הכסף נקרא "מאד" במקרא. <b>דבר אחר</b> ניתן לפרש כי משמעות <b>"בכל מאדך"</b> היא — <b>בכל מדה ומדה שהוא מודד לך,</b> בין שהיא מידה טובה ובין שהיא מידת פורענות, <b>הוי מודה לו.</b>
<big>ד</big> ומכאן להלכות הקשורות בבית המקדש, <b>לא יקל אדם את ראשו</b> בכל נוהג של זלזול <b>כנגד שער המזרח</b> של הר הבית <b>שהוא מכוון כנגד בית קדשי הקדשים. ו</b>משום כבוד המקדש <b>לא יכנס</b> אדם <b>להר הבית במקלו, ובמנעלו, ובפונדתו</b> (חגורה חלולה ששמים בה את הכסף), <b>ו</b>אפילו <b>באבק שעל רגליו. ולא יעשנו קפנדריא</b> שלא יעבור דרכו כדי לקצר את הדרך. <b>ורקיקה</b> (יריקה) — <b>מקל וחומר</b> שאסורה בהר הבית.
ומסופר: <b>כל חותמי ברכות שבמקדש</b> במקום לענות "אמן" <b>היו אומרים</b> "ברוך אתה ה' אלהי ישראל מן העולם ו<b>עד העולם</b> (האל הקדוש", ...חונן הדעת", וכן הלאה). ואולם <b>משקלקלו הצדוקים ואמרו</b> ש<b>אין עולם אלא אחד,</b> ואין עולם הבא, <b>התקינו שיהו אומרים</b> בסיום כל ברכה <b>"מן העולם ועד העולם".</b>
<big>ה</big> <b>ו</b>עוד תקנה <b>התקינו</b> חכמים: <b>שיהא אדם שואל את שלום חברו בשם,</b> שמזכיר בברכה את שם ה' כדרך <b>שנאמר: "והנה בעז בא מבית לחם ויאמר לקוצרים ה' עמכם ויאמרו לו יברכך ה'"</b> (רות ב, ד). <b>ו</b>עוד <b>אומר</b> הכתוב: <b>"</b>וירא אליו מלאך ה' ויאמר אליו <b>ה' עמך גבור החיל"</b> (שופטים ו, יב), <b>ואומר</b> הכתוב: "ו <b>אל תבוז כי זקנה אמך"</b> (משלי כג, כב), הרי שאין לזלזל במנהגים עתיקים. <b>ו</b>אם תאמר כי הזכרת שם ה' סתם אסורה — הרי על זה <b>אומר</b> הכתוב: <b>"עת לעשות לה' הפרו תורתך"</b> (תהלים קיט, קכו), שלפעמים כדי לקיים רצון ה' יש אף לבטל דברי תורה, ולשאול בשלום חבירו זהו מרצון ה'. <b>ר' נתן אומר</b> שיש להבין את הפסוק באופן אחר: <b>"הפרו תורתך" משום "עת לעשות לה'",</b> שבזמנים מסויימים יש לבטל דברי התורה כדי לעשות על ידי כך לחיזוקה.
<big>ו גמרא</big> בענין חובת הברכה על הנס שואלים: <b>מנא הני מילי</b> <small>[מנין הדברים הללו]</small> נלמדים? <b>אמר ר' יוחנן,</b> ש<b>אמר קרא</b> <small>[הכתוב]:</small> <b>"ויאמר יתרו ברוך ה' אשר הציל</b> אתכם מיד מצרים ומיד פרעה אשר הציל את העם מתחת יד מצרים" (שמות יח, י), הרי שמברכים על הנס.
ושואלים: <b>אניסא</b> <small>[על נס]</small> של <b>רבים מברכינן</b> <small>[מברכים אנו]</small> ואילו <b>אניסא</b> <small>[על נס]</small> של <b>יחיד לא מברכינן</b> <small>[מברכים אנו]?!</small> <b>והא ההוא גברא דהוה קא אזיל <small>[והרי אותו אדם שהיה הולך]</small> בעבר ימינא</b> <small>[בצד ימין]</small> של נהר פרת, <b>נפל עליה אריא, אתעביד ליה ניסא, ואיתצל מיניה</b> <small>[והתנפל עליו אריה, נעשה לו נס וניצל ממנו].</small> <b>אתא לקמיה</b> <small>[בא לפני]</small> <b>רבא. אמר ליה</b> <small>[לו]</small> רבא: <b>כל אימת</b> <small>[זמן]</small> <b>דמטית להתם</b> — <b>בריך</b> <small>[שתבוא לשם,</small> לאותו מקום שאירע בו הנס, <small>ברך]</small> <b>"ברוך שעשה לי נס במקום הזה".</b>
וכן, <b>מר בריה</b> <small>[בנו]</small> של <b>רבינא הוה קאזיל בפקתא</b> <small>[היה מהלך בבקעה]</small> של <b>ערבות וצחא למיא</b> <small>[ו</small>היה <small>צמא למים].</small> <b>אתעביד ליה ניסא, איברי ליה עינא דמיא, ואישתי</b> <small>[נעשה לו נס,</small> ו<small>נברא לו מעין מים, ושתה].</small>
<b>ותו, זמנא חדא הוה קאזיל ברסתקא</b> <small>[ועוד, פעם אחת היה מהלך בשוק]</small> של <b>מחוזא ונפל עליה גמלא פריצא</b> <small>[והתנפל עליו גמל משוגע].</small> <b>איתפרקא ליה אשיתא, על לגוה</b> <small>[נבקע לו הכותל,</small> ו<small>נכנס לתוכו,</small> וניצל<small>].</small> ומאז, <b>כי מטא</b> <small>[כאשר היה מגיע]</small> <b>לערבות, בריך</b> <small>[היה מברך]</small> <b>"ברוך... שעשה לי נס בערבות ובגמל".</b> וכן <b>כי מטא לרסתקא</b> <small>[כאשר היה מגיע לשוק]</small> של <b>מחוזא בריך</b> <small>[היה מברך]</small> <b>"ברוך... שעשה לי נס בגמל ובערבות",</b> הרי שאף על נס של יחיד יש לברך! <b>אמרי</b> <small>[אומרים]</small> כהסבר לדבר: <b>אניסא</b> <small>[על נס]</small> של <b>רבים</b> — <b>כולי עלמא מיחייבי לברוכי</b> <small>[הכל חייבים לברך],</small> ואולם <b>אניסא</b> <small>[על נס]</small> של <b>יחיד</b> — <b>איהו חייב לברוכי</b> <small>[הוא מחוייב לברך].</small>
<big>ז</big> <b>תנו רבנן</b> <small>[שנו חכמים]</small> בברייתא רשימה של מקומות שיש לברך על נסים שנעשו בהם: <b>הרואה מעברות הים,</b> המקום בו עברו ישראל את ים סוף, או <b>מעברות הירדן,</b> המקום בו עברו את הירדן, או <b>מעברות נחלי ארנון,</b> וכן <b>אבני</b> ה<b>אלגביש במורד בית חורון, ו</b>כן את ה<b>אבן שבקש לזרוק עוג מלך הבשן על ישראל, ו</b>כן את ה<b>אבן שישב עליה משה בשעה שעשה יהושע מלחמה בעמלק, ו</b>כן את <b>אשתו של לוט, ו</b>את <b>חומת יריחו שנבלעה במקומה</b> — <b>על כולן,</b> כל אותם ניסים, <b>צריך שיתן הודאה ושבח לפני המקום.</b>
ומבררים את הדברים: <b>בשלמא</b> <small>[נניח]</small> לענין <b>מעברות הים</b> שהנס שבהם מפורש בתורה, <b>דכתיב</b> <small>[ש</small>כן <small>נאמר]:</small> <b>"ויבאו בני ישראל בתוך הים ביבשה</b> והמים להם חומה מימינם ומשמאלם<b>"</b> (שמות יד, כב), וכן בנס <b>מעברות הירדן, דכתיב</b> <small>[ש</small>כן <small>נאמר]:</small> <b>"ויעמדו הכהנים נשאי הארון ברית ה' בחרבה בתוך הירדן הכן וכל ישראל עברים בחרבה עד אשר תמו כל הגוי לעבור את הירדן"</b> (יהושע ג, יז).
<b>אלא</b> הנס שאירע ב<b>מעברות נחלי ארנון מנלן</b> <small>[מנין לנו]?</small> — <b>דכתיב</b> <small>[ש</small>כן <small>נאמר]</small> <b>"על כן יאמר בספר מלחמת ה' את והב בסופה</b> ואת הנחלים ארנון ואשד הנחלים אשר נטה לשבת ער ונשען בגבול מואב<b>"</b> (במדבר כא, יד–טו). <b>תנא</b> <small>[שנינו]</small> בענין הכתוב <b>"את והב בסופה": שני מצורעים היו,</b> שאחד מהם נקרא "את" והשני נקרא "הב", <b>דהוו</b> <small>[שהיו]</small> <b>מהלכין בסוף מחנה ישראל. כי הוו קא חלפי</b> <small>[כאשר היו עוברים]</small> <b>ישראל אתו אמוראי</b> <small>[באו האמוריים]</small>

Daf 54b

<b>עבדי להון נקירותא וטשו בהון</b> <small>[עשו להם מערות והתחבאו בהן].</small> <b>אמרי</b> <small>[אמרו]:</small> <b>כי חלפי</b> <small>[כאשר יעברו]</small> <b>ישראל הכא</b> <small>[כאן]</small> — <b>נקטלינון</b> <small>[נהרגם],</small> <b>ולא הוו ידעי</b> <small>[היו יודעים]</small> ש<b>ארון</b> הברית <b>הוה מסגי קמייהו</b> <small>[היה הולך לפני]</small> <b>ישראל והוה ממיך להו טורי מקמייהו</b> <small>[והיה מיישר להם</small> את ה<small>הרים לפניהם].</small> <b>כיון דאתא</b> <small>[שבא]</small> ה<b>ארון, אדבקו טורי בהדי הדדי, וקטלינון, ונחת דמייהו</b> <small>[נדבקו ההרים זה לזה, והרגום, וירד דמם]</small> <b>לנחלי ארנון. כי אתו</b> <small>[כאשר באו]</small> <b>את והב</b> המצורעים האמוריים, <b>חזו דמא דקא נפיק מביני טורי</b> <small>[ראו</small> את <small>הדם היוצא מבין ההרים].</small> <b>אתו ואמרי להו</b> <small>[באו ואמרו להם]</small> <b>לישראל</b> דבר זה. <b>ו</b>על כן <b>אמרו</b> ישראל <b>שירה. היינו דכתיב</b> <small>[זהו שנאמר]:</small> <b>"ואשד הנחלים אשר נטה לשבת ער ונשען לגבול מואב"</b> (במדבר כא, טו). כלומר, שפך ("אשד") הנחלים הנמצא במקום בו נטה ונתפשט ההר שהיה בעבר העמק לעבר ההר הנמצא בער, היא מואב.
בין הדברים אותם שנה התנא כניסים אשר במקום בו אירעו צריך לברך עליהם נמנו גם <b>אבני אלגביש.</b> ושואלים: <b>מאי</b> <small>[מה]</small> הם אותם <b>אבני אלגביש?</b>
<b>תנא</b> <small>[שנוי]</small> במדרש: הם ה<b>אבנים שעמדו</b> באויר ולא ירדו <b>על גב</b> (בגלל) <b>איש, וירדו על גב איש.</b> ומפרשים: <b>עמדו על גב איש</b> — <b>זה משה</b> שנקרא בכתוב "איש", <b>דכתיב</b> <small>[ש</small>כן <small>נאמר]</small> בו: <b>"והאיש משה ענו מאד"</b> (שם יב, ג), <b>וכתיב</b> <small>[ו</small>עוד <small>נאמר]:</small> <b>"</b>ויצא משה מעם פרעה את העיר ויפרוש כפיו אל ה' <b>ויחדלו הקלות והברד ומטר לא נתך ארצה"</b> (שמות ט, לג), הרי שעמדו אבני הברד בשל משה. והאבנים <b>ירדו על גב איש</b> — <b>זה יהושע</b> שאף הוא נקרא "איש", <b>דכתיב</b> <small>[ש</small>כן <small>נאמר]</small> בו: <b>"קח לך את יהושע בן נון איש אשר רוח בו"</b> (במדבר כז, יח), <b>וכתיב</b> <small>[ונאמר]</small> שכאשר עלה יהושע ואנשיו למלחמה על חיל מלכי האמורי אמר לו ה' שלא ירא מהם כי הוא נותנם בידו, וכך אכן היה, שמתו באבנים, וכפי שנאמר: <b>"ויהי בנוסם מפני בני ישראל הם במורד בית חורן וה' השליך עליהם אבנים גדלות</b> מן השמים עד עזקה וימותו רבים אשר מתו באבני הברד מאשר הרגו בני ישראל בחרב" (יהושע י, יא).
<big>א</big> על ה<b>אבן שבקש עוג מלך הבשן לזרוק על ישראל</b> אין מקרא כתוב, אלא <b>גמרא גמירי לה</b> <small>[מסורת מסורה היא].</small> ומסופר שכך <b>אמר עוג: מחנה ישראל כמה הוי</b> <small>[הוא]</small> — <b>תלתא פרסי</b> <small>[שלוש פרסאות],</small> <b>איזיל ואיעקר טורא בר תלתא פרסי ואישדי עלייהו, ואיקטלינהו</b> <small>[אלך ואעקור הר בן שלוש פרסות ואשליך עליהם, ואהרגם].</small> <b>אזל</b> <small>[הלך]</small> ו<b>עקר טורא בר תלתא פרסי ואייתי על רישיה</b> <small>[הר בן שלוש פרסות ושם על ראשו],</small> <b>ואייתי קודשא בריך הוא עליה קמצי</b> <small>[והביא הקדוש ברוך הוא עליו חגבים]</small> <b>ונקבוה</b> לכיפת ההר, <b>ונחית בצואריה</b> <small>[ונפל</small> ההר <small>על צווארו].</small>
<b>הוה בעי למשלפה</b> <small>[היה</small> עוג <small>רוצה לשלוף אותו]</small> מעל ראשו, <b>משכי שיניה להאי גיסא ולהאי גיסא</b> <small>[נמשכו שיניו לצד זה ולצד זה</small> של ראשו<small>]</small> <b>ולא מצי למשלפה</b> <small>[יכול</small> היה <small>לשולפו].</small> <b>והיינו דכתיב</b> <small>[וזהו שנאמר]:</small> <b>"שני רשעים שברת"</b> (תהלים ג, ח). <b>וכ</b>פי שדרש <b>ר' שמעון בן לקיש.</b> ש<b>אמר ר' שמעון בן לקיש: מאי דכתיב</b> <small>[מהי</small> משמעות זה <small>שנאמר]</small> <b>"שני רשעים שברת"</b> — <b>אל תקרי</b> <small>[תקרא]</small> <b>"שברת" אלא "שרבבת".</b>
וסוף המעשה: <b>משה כמה הוה</b> <small>[היה</small> גובהו<small>]</small> — <b>עשר אמות, שקיל נרגא בר</b> <small>[לקח גרזן בן]</small> <b>עשר אמין</b> <small>[אמות],</small> <b>שוור</b> <small>[קפץ]</small> <b>עשר אמין</b> <small>[אמות],</small> <b>ומחייה בקרסוליה וקטליה</b> <small>[והכהו בקרסולו והרגו].</small>
<big>ב</big> <b>ו</b>על ה<b>אבן שישב עליה משה</b> היא זו — <b>דכתיב</b> <small>[שנאמר]</small> <b>"וידי משה כבדים ויקחו אבן וישימו תחתיו וישב עליה"</b> (שמות יז,יב).
<b>ו</b>על <b>אשתו של לוט</b> — <b>שנאמר: "ותבט אשתו מאחריו ותהי נציב מלח"</b> (בראשית יט, כו). <b>וחומת יריחו שנבלעה</b> — <b>דכתיב</b> <small>[שנאמר]:</small> <b>"ותפל החומה תחתיה"</b> (יהושע ו, כ).
ושואלים: <b>בשלמא כולהו</b> — <b>ניסא</b> <small>[נניח לכולם</small> — <small>ש</small>הם <small>נס],</small> <b>אלא אשתו של לוט</b> הלא <b>פורענותא</b> <small>[פורענות]</small> <b>הוא!</b> ומדוע יש לברך על הנס? ומשיבים: <b>דאמר</b> <small>[שאומר]</small> הרואה <b>"ברוך... דיין האמת".</b>
ושואלים: <b>והא</b> <small>[והרי]</small> בברייתא שעל כולם <b>"הודאה ושבח" קתני</b> <small>[שנינו]</small> שהוא אומר! ומשיבים: יש לתקן את הלשון ו<b>תני</b> <small>[שנה]</small> בדרך זו: <b>על לוט ועל אשתו מברכים שתים; על אשתו אומר "ברוך... דיין האמת", ועל לוט אומר "ברוך... זוכר את הצדיקים".</b> ש<b>אמר ר' יוחנן:</b> ממעשה לוט אפשר ללמוד ש<b>אפילו בשעת כעסו של הקדוש ברוך הוא,</b> הוא <b>זוכר את הצדיקים, שנאמר: "ויהי בשחת אלהים את ערי הככר ויזכר אלהים את אברהם וישלח את לוט מתוך ההפכה"</b> (בראשית יט, כט).
<b>ו</b>עוד הוזכר שמברכים על <b>חומת יריחו שנבלעה</b> במקומה. על כך שואלים <b>ו</b>האם <b>חומת יריחו נבלעה? והא</b> <small>[והרי]</small> נאמר שהחומה <b>נפלה,</b> וכפי <b>שנאמר: "ויהי כשמע העם את קול השופר ויריעו העם תרועה גדולה ותפל החומה תחתיה"</b> (יהושע ו, כ)! ומסבירים: <b>כיון דפותיה ורומה כי הדדי נינהו</b> <small>[שרוחבה וגובהה שווים זה לזה היו],</small> <b>משום הכי אבלעה בלועי</b> <small>[כך נבלעה],</small> שאילו היתה נופלת בלבד לא היתה בכך תועלת, שהרי רוחבה היה כגובהה.
<big>ג</big> <b>אמר רב יהודה אמר רב: ארבעה צריכין להודות</b> לה' בקרבן תודה ובברכה מיוחדת ואלו הם: <b>יורדי הים, הולכי מדברות, ומי שהיה חולה ונתרפא, ומי שהיה חבוש בבית האסורים ויצא.</b> וכולם נכתבו בפסוקי מזמור תהלים.
ומפרטים: <b>יורדי הים מנלן</b> <small>[מנין לנו]?</small> — <b>"יורדי הים באניות</b> עושי מלאכה במים רבים <b>המה ראו מעשי ה'"</b> (תהלים קז, כג–כד). <b>ואומר</b> עוד: <b>"</b>ויאמר <b>ויעמד רוח סערה</b> ותרומם גליו. <b>יעלו שמים ירדו תהומות</b> נפשם ברעה תתמוגג" (שם פסוק כה), <b>ו</b>בהמשך <b>אומר</b> הכתוב: <b>"יחוגו וינועו כשכור</b> וכל חכמתם תתבלע" (שם כז), <b>ו</b>מיד אחרי כל זה הוא <b>אומר: "ויצעקו אל ה' בצר להם וממצוקתיהם יוציאם"</b> (שם כח), <b>ו</b>אז הוא <b>אומר: "יקם סערה לדממה</b> ויחשו גליהם<b>"</b> (שם כט), <b>ואומר: "וישמחו כי ישתקו</b> וינחם אל מחוז חפצם" (שם ל), <b>ואומר</b> כי לאחר שהצילם והביאם למחוז חפצם <b>"יודו לה' חסדו ונפלאותיו לבני אדם"</b> (שם לא).
ולגבי <b>הולכי מדברות</b> שואלים: <b>מנלן</b> <small>[מנין לנו]</small> דבר זה? ומשיבים: <b>דכתיב</b> <small>[ש</small>כן <small>נאמר]</small> באותו פרק: <b>"תעו במדבר בישימון דרך עיר מושב לא מצאו"</b> (שם ד), ואז <b>"ויצעקו אל ה'</b> בצר להם ממצוקותיהם יצילם. <b>וידריכם בדרך ישרה"</b> (שם ו–ז), ואחרי שהדריכם בדרך ישרה אומר הכתוב: <b>"יודו לה' חסדו"</b> (שם ז).
ו<b>מי שחלה ונתרפא</b> שהוא צריך להודות למדים ממה <b>דכתיב</b> <small>[שנאמר]:</small> <b>"אוילים מדרך פשעם ומעונתיהם יתענו. כל אכל תתעב נפשם</b> ויגיעו עד שערי מות" (שם יז–יח), ואז <b>"ויזעקו אל ה' בצר להם</b> ממצוקותיהם יושיעם" (שם יט), ואז <b>"ישלח דברו וירפאם</b> וימלט משחיתותם" (שם כ) ואחרי שרפאם <b>"יודו לה' חסדו"</b> (שם כא).
ו<b>מי שהיה חבוש בבית האסורין מנלן</b> <small>[מנין לנו]?</small> — <b>דכתיב</b> <small>[ש</small>כן <small>נאמר]:</small> <b>"ישבי חשך וצלמות</b> אסירי עני וברזל<b>. כי המרו אמרי אל</b> ועצת עליון נאצו" (שם י–יא). <b>ואומר</b> שם: <b>"ויכנע בעמל לבם</b> כשלו ואין עוזר" (שם יב) <b>ו</b>אז הוא <b>אומר: "ויזעקו אל ה' בצר להם</b> ממצוקותיהם יושיעם" (שם יג), <b>ו</b>אז הוא <b>אומר: "יוציאם מחשך וצלמות</b> ומוסרותיהם ינתק" (שם יד), <b>ו</b>אחרי שהוציאם מאותו חושך וצלמות הוא <b>אמר: "יודו לה' חסדו".</b>
ושואלים: <b>מאי</b> <small>[מה]</small> <b>מברך</b> זה שנעשו לו חסדי שמים אלו? <b>אמר רב יהודה:</b> יש לברך <b>"ברוך גומל חסדים טובים". אביי אמר: וצריך</b> המודה בברכה <b>לאודויי קמי</b> <small>[להודות בפני]</small> <b>עשרה</b> אנשים, <b>דכתיב</b> <small>[ש</small>כן <small>נאמר]</small> באותו פרק: <b>"וירוממוהו בקהל עם</b> ובמושב זקנים יהללוהו" (שם לב), ו"קהל" — מיעוטו <b>עשרה. מר זוטרא אמר: ותרין מינייהו רבנן</b> <small>[ושנים מהם</small> צריכים להיות <small>חכמים],</small> <b>ש</b>כן <b>נאמר</b> שם: <b>"ובמושב זקנים יהללוהו"</b> והם החכמים, ומיעוט רבים — שנים.
<b>מתקיף לה</b> <small>[מקשה על כך]</small> <b>רב אשי: ואימא כולהו רבנן</b> <small>[ואמור</small> אולי שיהיו <small>כולם חכמים]?!</small> ודוחים: <b>מי כתיב</b> <small>[האם נאמר]</small> <b>"בקהל זקנים"?</b> הלא <b>"בקהל עם" כתיב</b> <small>[נאמר],</small> וביניהם הזקנים—החכמים. ועדיין יש להקשות: <b>ואימא</b> <small>[ואמור]</small> אולי אנשים <b>בי</b> <small>[בסך]</small> <b>עשרה</b> יהיו <b>שאר עמא</b> <small>[העם],</small> <b>ותרי רבנן</b> <small>[ו</small>עוד <small>שני חכמים]!</small> לכך לא נמצאה תשובה מספקת, והדבר נשאר <b>קשיא</b> <small>[קשה]</small> אף שלא נדחתה ההלכה.
ומסופר: <b>רב יהודה חלש ואתפח</b> <small>[חלה והתרפא].</small> <b>על לגביה</b> <small>[נכנסו אצלו]</small> <b>רב חנא בגדתאה</b> <small>[מבגדד]</small> <b>ורבנן</b> <small>[וחכמים].</small> <b>אמרי ליה</b> <small>[אמרו לו]:</small> <b>"בריך רחמנא דיהבך ניהלן ולא יהבך לעפרא"</b> <small>[ברוך ה' שנתן אותך לנו ולא נתן אותך לעפר].</small> <b>אמר להו</b> <small>[להם]:</small> <b>פטרתון יתי מלאודויי</b> <small>[פטרתם אותי מלהודות],</small> שעל ידי כך יצא ידי חובת הברכה.
על כך שואלים: <b>והא</b> <small>[והרי]</small> <b>אמר אביי</b> כי <b>בעי אודויי באפי</b> <small>[צריך להודות בפני]</small> <b>עשרה!</b> ומשיבים: <b>דהוו</b> <small>[שהיו]</small> שם אנשים <b>בי</b> <small>[בסך]</small> <b>עשרה.</b> ומקשים עוד: <b>והא איהו לא קא</b> <small>[והרי הוא</small> עצמו <small>איננו]</small> <b>מודה</b> ורק האחרים הודו! ומשיבים: <b>לא צריך,</b> מדובר היה באופן <b>דעני בתרייהו</b> <small>[שענה אחריהם]</small> <b>"אמן",</b> והעונה "אמן" אחר ברכה, הרי זה כאילו הוא עצמו בירך.
<big>ד</big> ואגב דברי רב יהודה שצרף מקרים אחדים ליחידה אחת, מביאים מאמרים דומים שלו. <b>אמר רב יהודה: שלשה צריכים שימור</b> מפני המזיקים, <b>ואלו הן</b> — <b>חולה, חתן, וכלה. במתניתא תנא</b> <small>[בברייתא שנו]:</small> <b>חולה, חיה</b> (יולדת), <b>חתן, וכלה. ויש אומרים: אף אבל. ויש אומרים: אף תלמידי חכמים בלילה.</b> שאנשים שמחשבתם נתונה לדברים אחרים או שמצבם הגופני אינו כתיקנו יש להשגיח עליהם.
<b>ו</b>עוד <b>אמר רב יהודה: שלשה דברים המאריך בהם מאריכין ימיו ושנותיו של אדם.</b> ואלו הם: <b>המאריך בתפלתו, והמאריך על שלחנו</b> באכילה, <b>והמאריך בבית הכסא.</b>
ושואלים: <b>ו</b>כי <b>המאריך בתפלתו מעליותא</b> <small>[מעלה]</small> <b>היא? והאמר</b> <small>[והרי אמר]</small> <b>ר' חייא בר אבא אמר ר' יוחנן:</b>

Daf 55a

<b>כל המאריך בתפלתו ומעיין בה,</b> שמצפה שתתקבל בקשתו — <b>סוף</b> שהוא <b>בא לידי כאב לב,</b> וכפי <b>שנאמר "תוחלת ממשכה מחלה לב"</b> (משלי יג, יב). <b>ו</b>בדומה לכך <b>אמר ר' יצחק: שלשה דברים מזכירים עונותיו של אדם, ואלו הן:</b> אם הוא יושב או עומד ליד <b>קיר נטוי</b> העומד להתמוטט ומסכן את עצמו, <b>ועיון תפלה,</b> שמאחר שהוא מצפה שתתקבל מיד בקשתו, בודקים בדינו אם אמנם ראוי הוא לכך, <b>ומוסר דין על חבירו לשמים,</b> שמתפלל שבשמים יעשו דין באדם אחר, הוא שגורם שיבדקו וישוו את מעשי עצמו עם מעשי אותו אדם. והרי אם כן שהארכה בתפילה הריהי פגם!
ומתרצים: <b>הא לא קשיא</b> <small>[זה אינו קשה],</small> <b>הא</b> <small>[זה]</small> ששנינו שהארכה בתפילה אינה טובה, הרי זה באופן ש<b>מעיין בה</b> בתפילה, <b>והא</b> <small>[וזה]</small> שאמר רב יהודה שהארכה בתפילה מאריכה ימיו ושנותיו של אדם הרי זה באופן ש<b>לא מעיין בה. והיכי עביד</b> <small>[ואיך</small> הוא <small>עושה]</small> שיאריך בתפילתו? — על ידי <b>דמפיש ברחמי</b> <small>[ש</small>הוא <small>מרבה בתחנונים].</small>
<b>ו</b>את מעלת <b>המאריך על שלחנו</b> שאמר רב יהודה, מסבירים: <b>דלמא אתי עניא, ויהיב ליה</b> <small>[שמא יבוא עני בתוך</small> הסעודה, <small>ויתן לו]</small> מיד. בלא שיצטרך העני להמתין. וכבר אמרו בשבחו של אדם הנוהג כראוי בסעודתו, <b>דכתיב</b> <small>[שנאמר]</small> <b>"המזבח עץ שלוש אמות גבה</b> ואורכו שתים אמות ומקצועותיו לו ואורכו וקירותיו עץ" (יחזקאל מא, כב), <b>וכתיב</b> <small>[ונאמר]</small> בהמשך אותו פסוק <b>"וידבר אלי זה השלחן אשר לפני ה'"</b> ולכאורה לשון הפסוק תמוהה, שכן <b>פתח במזבח וסיים בשלחן!</b> אלא <b>ר' יוחנן ור' אלעזר דאמרי תרוייהו</b> <small>[שאמרו שניהם]</small> כהסבר לדבר: <b>כל זמן שבית המקדש</b> היה <b>קיים</b> — היה ה<b>מזבח מכפר על ישראל, ועכשיו</b> כשחרב, <b>שלחנו של אדם מכפר עליו.</b>
<b>ו</b>על מה שאמר רב יהודה בשבח <b>המאריך בבית הכסא</b> שואלים: וכי <b>מעליותא</b> <small>[מעלה]</small> <b>הוא? והתניא</b> <small>[והרי שנינו</small> בברייתא<small>]:</small> <b>עשרה דברים מביאין את האדם לידי תחתוניות</b> (טחורים), והם: <b>האוכל עלי קנים</b> של סוף, <b>ועלי גפנים, ולולבי</b> (קנוקנות) <b>גפנים, ו</b>כן <b>מוריגי בהמה,</b> שהוא חלק בבשר הבהמה שאינו חלק ויש בו בליטות, <b>ו</b>כן <b>שדרו של דג, ודג מליח שאינו מבושל כל צרכו, ו</b>כן <b>השותה שמרי יין, והמקנח</b> עצמו <b>בסיד ובחרסית</b> (חומר שממנו עושים חרסים). <b>ו</b>כן <b>המקנח</b> עצמו <b>בצרור שקנח בו חברו, ויש אומרים: אף התולה עצמו</b> (המתאמץ) <b>בבית הכסא יותר מדאי.</b> והרי שהארכה בבית הכסא אף עלולה להזיק!
ומשיבים: <b>לא קשיא</b> <small>[אין</small> זה <small>קשה],</small> <b>הא</b> <small>[זה]</small> ששנינו בברייתא שהדבר עלול להזיק, הרי זה באופן שהוא <b>מאריך ותלי</b> <small>[ותולה],</small> <b>הא</b> <small>[זה]</small> שאמר רב יהודה שמעלה היא, הרי זה באופן שהוא <b>מאריך ו</b>אולם <b>לא תלי</b> <small>[תולה].</small>
ומסופר על תועלת הדבר, <b>כי הא</b> <small>[כמו זו]</small> ש<b>אמרה ליה ההיא</b> <small>[לו אותה]</small> <b>מטרוניתא לר' יהודה בר' אלעאי: פניך דומים למגדלי חזירים ולמלוי ברבית,</b> שמאחר שאינם יגיעים הרבה בעבודתם ופרנסתם בשפע משמינים הם ופניהם מלאים וטובים. <b>אמר לה: הימנותא, לדידי תרוייהו אסירן</b> <small>[באמונה, לי אסורים שניהם],</small> <b>אלא</b> משום מה פני טובים — מפני ש<b>עשרים וארבעה בית הכסא איכא מאושפיזאי לבי מדרשא</b> <small>[יש מבית מלוני עד בית המדרש],</small> <b>דכי אזילנא, בדיקנא נפשאי בכולהו</b> <small>[שכאשר אני הולך אני בודק את עצמי בכולם].</small>
<big>א</big> <b>ו</b>עוד <b>אמר רב יהודה: שלשה דברים מקצרים ימיו ושנותיו של אדם: מי שנותנין לו</b> ומזמינים אותו ל<b>ספר תורה לקרות</b> בו <b>ואינו קורא,</b> או שנותנים לו <b>כוס של ברכה לברך ואינו מברך, והמנהיג עצמו ברבנות</b> (שררה).
ומפרטים את מקור הדברים: <b>ספר תורה לקרות</b> בו <b>ואינו קורא, דכתיב</b> <small>[ש</small>כן <small>נאמר]</small> על התורה: <b>"כי הוא חייך וארך ימיך"</b> (דברים ל, כ). <b>כוס של ברכה לברך ואינו מברך</b> — <b>כעין דכתיב</b> <small>[שנאמר]:</small> <b>"ואברכה מברכיך"</b> (בראשית יב, ג), שהמברך — מתברך. ומי שאינו מברך — אינו זוכה לברכה. <b>ו</b>לגבי <b>המנהיג עצמו ברבנות</b> — כפי ש<b>אמר ר' חמא בר' חנינא: מפני מה מת יוסף קודם לאחיו,</b> וכפי שרואים בסדר הדברים בפסוק "וימת יוסף וכל אחיו וכל הדור ההוא" (שמות א, ו) — <b>מפני שהנהיג</b> את <b>עצמו ברבנות,</b> והם שלא שמשו בהנהגה האריכו ימים אחריו.
<big>ב</big> <b>ואמר רב יהודה אמר רב, שלשה צריכים</b> אנשים לבקשת <b>רחמים</b> כדי שיבואו: <b>מלך טוב, שנה טובה וחלום טוב.</b> ששלושה אלה נתונים ביד ה', וצריך להתפלל שיבואו בדרך טובה. ומקור לדברים: <b>מלך טוב</b> — <b>דכתיב</b> <small>[ש</small>כן <small>נאמר]:</small> <b>"פלגי מים לב מלך ביד ה'</b> על כל אשר יחפוץ יטנו" (משלי כא, א). על <b>שנה טובה</b> — <b>דכתיב</b> <small>[ש</small>כן <small>נאמר]:</small> <b>"תמיד עיני ה' אלהיך בה מראשית השנה ועד אחרית שנה"</b> (דברים יא, יב). ועל <b>חלום טוב</b> — <b>דכתיב</b> <small>[ש</small>כן <small>נאמר]:</small> <b>"</b>ה' עליהם יחיו ולכל בהן חיי רוחי <b>ותחלימני והחיני"</b> <small>(ישעיהו לח, טז)</small> המתפרש "תחלימני" — מלשון חלום.
מעין זה <b>אמר ר' יוחנן: שלשה דברים מכריז עליהם הקדוש ברוך הוא בעצמו ואלו הן</b>: <b>רעב, ושובע, ופרנס</b> (מנהיג) <b>טוב.</b> ומקור לדברים: על ה<b>רעב</b> — <b>דכתיב</b> <small>[ש</small>כן <small>נאמר]:</small> <b>"כי קרא ה' לרעב</b> וגם בא אל הארץ שבע שנים<b>"</b> (מלכים ב' ח, א). ועל ה<b>שובע</b> — <b>דכתיב</b> <small>[ש</small>כן <small>נאמר]:</small> <b>"וקראתי אל הדגן והרביתי אתו</b> ולא אתן עליכם רעב" (יחזקאל לו, כט). ולגבי <b>פרנס טוב</b> — <b>דכתיב</b> <small>[ש</small>כן <small>נאמר]:</small> <b>"וידבר ה' אל משה לאמר. ראה קראתי בשם בצלאל</b> בן אורי בן חור למטה יהודה" (שמות לא, א — ב).
ובענין מינויו של בצלאל <b>אמר ר' יצחק: אין מעמידין פרנס על הצבור אלא אם כן נמלכים בצבור</b> שיתנו את הסכמתם למינוי. וכפי <b>שנאמר:</b> "ויאמר משה אל בני ישראל <b>ראו קרא ה' בשם בצלאל</b> בן אורי בן חור למטה יהודה" (שמות לה, ל), ש<b>אמר לו הקדוש ברוך הוא למשה: משה, הגון עליך בצלאל?</b> האם סבור אתה שראוי הוא לכך? <b>אמר לו</b> משה: <b>רבונו של עולם, אם לפניך הוא הגון</b> — <b>לפני לא כל שכן! אמר לו</b> הקדוש ברוך הוא: <b>אף על פי כן, לך אמור להם</b> לישראל ושאל את דעתם. <b>הלך</b> משה <b>ואמר להם לישראל: הגון עליכם בצלאל? אמרו לו: אם לפני הקדוש ברוך הוא ולפניך הוא הגון, לפנינו לא כל שכן!</b>
<big>ג</big> <b>אמר ר' שמואל בר נחמני אמר ר' יונתן: בצלאל על שם חכמתו נקרא</b> בשם זה. <b>שבשעה שאמר לו הקדוש ברוך הוא למשה: לך אמור לו לבצלאל "עשה לי משכן ארון וכלים".</b> (עיין שמות לא, ז–יא), <b>הלך משה והפך</b> את סדר הדברים <b>ואמר לו</b> לבצלאל: <b>"עשה ארון וכלים ומשכן"</b> (עיין שמות פרק כה וכו). <b>אמר לו</b> בצלאל למשה: <b>משה רבינו, מנהגו של עולם שאדם בונה בית ואחר כך מכניס לתוכו כלים, ואתה אומר</b> לי <b>"עשה לי ארון וכלים ומשכן",</b> ואם אעשה כפי סדר הדברים שאתה אומר, <b>כלים שאני עושה, להיכן אכניסם? שמא כך אמר לך הקדוש ברוך הוא,</b> להיפך, <b>"עשה משכן ארון וכלים"?!</b> (עיין שמות פרק לו). <b>אמר לו</b> משה: <b>שמא בצל אל היית וידעת</b> את שאמר הקדוש ברוך הוא במדוייק? שהרי אתה מכוון לדברים כמו שנאמרו מפי ה', כאילו היית מצוי שם.
ועוד בשבח בצלאל <b>אמר רב יהודה אמר רב: יודע היה בצלאל לצרף</b> ה<b>אותיות שנבראו בהן שמים וארץ.</b> ומנין למד אתה זאת? — <b>כתיב הכא</b> <small>[נאמר כאן]</small> בענין סיפור שבחו של בצלאל <b>"ואמלא אתו רוח אלהים בחכמה ובתבונה ובדעת</b> ובכל מלאכה" (שמות לא, ג), <b>וכתיב התם</b> <small>[ונאמר שם]</small> בענין בריאת השמים והארץ: <b>"ה' בחכמה יסד ארץ כונן שמים בתבונה"</b> (משלי ג, יט), וכתיב <small>[ונאמר]</small> שם בהמשך הדברים: <b>"בדעתו תהומות נבקעו</b> ושחקים ירעפו טל" (שם פסוק כ), הרי שהדברים שבהם נבראו השמים והארץ, החכמה התבונה והדעת, מצויים היו בבצלאל.
אגב פסוקים מביאים את מה ש<b>אמר ר' יוחנן: אין הקדוש ברוך הוא נותן חכמה אלא למי שיש בו חכמה</b> מכבר. וראיה לדבר ממה <b>שנאמר: "יהב חכמתא לחכימין ומנדעא לידעי בינה"</b> <small>[נותן חכמה לחכמים ודעת ליודעי בינה]</small> (דניאל ב, כא). <b>שמע</b> את הדברים הללו <b>רב תחליפא בר מערבא</b> (בן ארץ ישראל) <b>ואמרה קמיה</b> <small>[לפני]</small> <b>ר' אבהו. אמר ליה</b> <small>[לו]:</small> <b>אתון מהתם מתניתו לה, אנן מהכא מתנינן לה</b> <small>[אתם משם אתם שונים,</small> למדים, <small>אותה,</small> את הראיה לרעיון זה, <small>אנחנו מכאן אנו שונים,</small> למדים, <small>אותה],</small> <b>דכתיב</b> <small>[שנאמר]</small> בשבח בוני המשכן: <b>"ובלב כל חכם לב נתתי חכמה"</b> (שמות לא, ו).
<big>ד</big> אגב מה שנאמר שיש להתפלל על חלום טוב, מביאים מאמרים נוספים שעניינם חלומות ופתרונם. <b>אמר רב חסדא: כל חלום</b> יראה האדם, <b>ולא טוות</b> <small>[תענית],</small> כלומר, כל חלום טוב יותר מחלום של שעת תענית שהוא גרוע. <b>ואמר רב חסדא: חלמא</b> <small>[חלום]</small> ש<b>לא מפשר</b> <small>[נפתר]</small> הריהו <b>כאגרתא</b> <small>[כאגרת]</small> ש<b>לא מקריא</b> <small>[נקראה].</small> שכל עוד לא נפתר אינו יכול להתקיים, ופתרון החלום הוא היוצר את משמעותו. <b>ו</b>עוד <b>אמר רב חסדא: לא חלמא טבא מקיים כוליה</b> <small>[חלום טוב מתקיים כולו]</small> <b>ולא חלמא בישא מקיים כוליה</b> <small>[חלום רע מתקיים כולו].</small> <b>ו</b>עוד <b>אמר רב חסדא: חלמא בישא</b> <small>[חלום רע]</small> <b>עדיף מחלמא טבא</b> <small>[מחלום טוב],</small> שעל ידי החלום הרע מצטער ובא לידי תשובה. <b>ו</b>עוד <b>אמר רב חסדא: חלמא בישא</b> <small>[חלום רע]</small> — <b>עציבותיה מסתייה</b> <small>[עצבותו מספיקה לו],</small> <b>חלמא טבא</b> <small>[חלום טוב]</small> — <b>חדוייה מסתייה</b> <small>[שמחתו מספיקה לו],</small> שההתרגשות (לעצב או לשמחה) מן החלום גורמת שלא יהיה מימוש אחר לחלום. וכן <b>אמר רב יוסף: חלמא טבא</b> <small>[חלום טוב],</small> <b>אפילו לדידי</b> <small>[אצלי],</small> <b>בדיחותיה מפכחא ליה</b> <small>[שמחתו מפכחת,</small> מבטלת, <small>אותו].</small> שאפילו הוא, שהיה עיוור וחולה, נהנה מן החלום הטוב עד שאינו מגיע עוד להתגשמות. <b>ואמר רב חסדא: חלמא בישא</b> <small>[חלום רע]</small> <b>קשה מנגדא</b> <small>[ממלקות],</small> <b>שנאמר: "והאלהים עשה שיראו מלפניו"</b> (קהלת ג, יד), <b>ואמר רבה בר בר חנה אמר ר' יוחנן</b> כהסבר לפסוק: <b>זה חלום רע</b> המפיל אימה על האדם.
על הפסוק <b>"הנביא אשר אתו חלום יספר חלום ואשר דברי אתו ידבר דברי אמת מה לתבן את הבר נאם ה'"</b> (ירמיהו כג, כח), שואלים: <b>וכי מה ענין בר ותבן אצל חלום? אלא אמר ר' יוחנן משום</b> (בשם) <b>ר' שמעון בן יוחי: כשם שאי אפשר לבר</b> שיהא <b>בלא תבן, כך אי אפשר לחלום בלא דברים בטלים,</b> שאף חלום שעתיד להתקיים — מקצתו דברים בטלים.
ובדומה לכך <b>אמר ר' ברכיה: חלום, אף על פי שמקצתו מתקיים</b> — <b>כולו אינו מתקיים. מנא לן</b> <small>[מנין לנו</small> דבר זה<small>]?</small> — <b>מ</b>סיפור חלומותיו של <b>יוסף, דכתיב</b> <small>[שנאמר]</small> "ויאמר הנה חלמתי חלום עוד <b>והנה השמש והירח</b>

Daf 55b

ואחד עשר כוכבים משתחווים לי" (בראשית לז, ט), <b>וההיא שעתא אמיה לא הות</b> <small>[ובאותה שעה אמו לא היתה]</small> כבר בחיים, ולפי משמעות החלום הירח מסמל את אמו של יוסף, הרי שאף חלום זה שנתקיים, היה בו דבר שלא התקיים.
ומכאן <b>אמר ר' לוי: לעולם יצפה אדם ל</b>התגשמותו של <b>חלום טוב עד עשרים ושתים שנה. מנלן</b> <small>[מנין לנו]</small> דבר זה? — <b>מיוסף, דכתיב</b> <small>[שנאמר]</small> בסיפור חלומו של יוסף: <b>"אלה תלדות יעקב יוסף בן שבע עשרה שנה</b> היה רועה את אחיו בצאן" (שם, ב) <b>וכתיב</b> <small>[ונאמר]:</small> <b>"ויוסף בן שלשים שנה בעמדו לפני פרעה</b> מלך מצרים" (שם מא, מו), <b>מן שבסרי</b> <small>[שבע עשרה]</small> ו<b>עד תלתין</b> <small>[שלושים]</small> <b>כמה</b> שנים <b>הוי</b> <small>[הם]?</small> — <b>תלת סרי</b> <small>[שלוש עשרה],</small> <b>ושב דשבעא ותרתי דכפנא</b> — <b>הא עשרים ותרתי</b> <small>[ו</small>עוד <small>שבע</small> שנים <small>של שובע ושתים של רעב</small> — <small>הרי עשרים ושתים]</small> ורק אז נתקיים החלום שבאו אחיו והשתחוו לו.
<big>א</big> <b>אמר רב הונא: לאדם טוב אין מראין לו חלום טוב, ולאדם רע אין מראין לו חלום רע,</b> אלא הטוב נענש על מקצת חטאותיו בחלומות רעים, והרע מקבל שכר על זכויותיו בחלומות טובים.
<b>תניא נמי הכי</b> <small>[שנינו</small> ברייתא <small>גם כן כך]:</small> <b>כל שנותיו של דוד לא ראה</b> דוד <b>חלום טוב, וכל שנותיו של אחיתופל לא ראה</b> אחיתופל <b>חלום רע.</b>
ומקשים: <b>והכתיב</b> <small>[והרי נאמר]</small> על הבוטח בה' <b>"לא תאנה אליך רעה</b> ונגע לא יקרב באהלך" (תהלים צא, י). <b>ואמר רב חסדא אמר רב ירמיה בר אבא</b> כפירוש לפסוק: הכוונה היא <b>שלא יבהילוך לא חלומות רעים ולא הרהורים רעים.</b> ופירוש <b>"ונגע לא יקרב באהלך"</b> — <b>שלא תמצא אשתך</b> שהיא <b>ספק נדה בשעה שאתה בא מן הדרך.</b> והרי שאין זה אפשרי שיהיו כל ימיו של צדיק בחלומות רעים! <b>אלא</b> יש לומר כי <b>איהו לא חזי ליה, אחריני חזו ליה</b> <small>[הוא לא ראה</small> חלומות, אבל <small>אחרים ראו לו]</small> חלומות רעים שחלמו עליו.
ושואלים: <b>וכי לא חזא איהו, מעליותא הוא</b> <small>[וכאשר לא ראה הוא,</small> חלום, האם <small>מעלה היא]?</small> <b>והאמר</b> <small>[והרי אמר]</small> <b>ר' זעירא: כל הלן שבעה ימים בלא</b> שיחלום <b>חלום</b> — <b>נקרא "רע",</b> שמראה הדבר שאף בדרך עקיפין זו אין הקדוש ברוך הוא מתגלה אליו. ורמז לדבר ממה <b>שנאמר: "ושבע ילין בל יפקד רע"</b> (משלי יט, כג), ואמרו חכמים: <b>אל תקרי</b> <small>[תקרא]</small> <b>"שבע" אלא "שבע",</b> ונדרש: מי ששבע פעמים ילין ולא יפקד בחלום — הריהו רע. <b>אלא</b> יש ודאי לומר כי ראה דוד חלומות, ו<b>הכי קאמר</b> <small>[כך אמר]:</small> <b>דחזא</b> <small>[שראה]</small> דוד <b>ו</b>אולם <b>לא ידע מאי חזא</b> <small>[מה ראה].</small>
<big>ב</big> <b>אמר רב הונא בר אמי אמר ר' פדת אמר ר' יוחנן: הרואה חלום ונפשו עגומה</b> ממנו, <b>ילך ויפתרנו בפני שלשה.</b> על כך תמהים: <b>"יפתרנו"?! והאמר</b> <small>[והרי אמר]</small> <b>רב חסדא</b> כי <b>חלמא</b> <small>[חלום]</small> ש<b>לא מפשר</b> <small>[נפתר]</small> הריהו <b>כאגרתא</b> <small>[כאיגרת]</small> ש<b>לא מקריא</b> <small>[נקראה],</small> ואם חושש מפני החלום מדוע יקרב את התגשמותו? <b>אלא אימא</b> <small>[אמור]</small> כך: <b>יטיבנו בפני שלשה.</b> וכך יעשה: <b>ליתי תלתא ולימא להו</b> <small>[יביא שלושה</small> אנשים <small>ויאמר להם]:</small> <b>"חלמא טבא חזאי"</b> <small>[חלום טוב ראיתי].</small> <b>ולימרו ליה הנך</b> <small>[ויאמרו לו אלו]:</small> <b>"טבא</b> <small>[טוב]</small> <b>הוא וטבא ליהוי</b> <small>[וטוב יהיה],</small> <b>רחמנא לשוייה לטב</b> <small>[הקדוש ברוך הוא יעשה אותו לטוב].</small> <b>שבע זימנין לגזרו עלך מן שמיא דלהוי טבא, ויהוי טבא"</b> <small>[שבע פעמים יגזרו עליך מן השמים שיהיה טוב, ויהיה טוב].</small> <b>ולימרו</b> <small>[ו</small>אחר כך <small>יאמרו]</small> <b>שלש</b> פסוקים של <b>הפוכות,</b> שמוזכרת בהם הפיכה מרע לטוב, <b>ושלש</b> של <b>פדויות ושלש</b> של הזכרת <b>שלומות.</b>
ומפרטים: <b>שלש הפוכות</b> — <b>"הפכת מספדי למחול לי פתחת שקי ותאזרני שמחה"</b> (תהלים ל, יב), וכן <b>"אז תשמח בתולה במחול... ובחרים וזקנים יחדו והפכתי אבלם לששון</b> ונחמתים ושמחתים מיגונם" (ירמיהו לא, יב), וכן <b>"ולא אבה ה' אלהיך לשמע אל בלעם ויהפך</b> ה' אלהיך לך את הקללה לברכה" (דברים כג, ו).
<b>ושלש פדויות, דכתיב</b> <small>[שנאמר]:</small> <b>"פדה בשלום נפשי מקרב לי</b> כי ברבים היו עמדי" (תהלים נה, יט), וכן <b>"ופדויי ה' ישבון</b> ובאו ציון ברנה ושמחת עולם על ראשם ששון ושמחה ישיגו ונסו יגון ואנחה" (ישעיהו לה, י), וכן <b>"ויאמר העם אל שאול היונתן ימות אשר עשה הישועה</b> הגדולה הזאת בישראל... ויפדו העם את יונתן ולא מת" (שמואל א' יד, מה).
ו<b>שלש שלומות, דכתיב</b> <small>[שנאמר]:</small> <b>"בורא ניב שפתים שלום שלום לרחוק ולקרוב אמר ה' ורפאתיו"</b> (ישעיהו נז, יט). וכן <b>"ורוח לבשה את עמשי</b> ראש השלישים לך דויד ועמך בן ישי שלום שלום לך ושלום לעזרך כי עזרך אלהיך" (דברי הימים א' יב, יט). וכן <b>"ואמרתם כה לחי ואתה שלום וביתך שלום</b> וכל אשר לך שלום" (שמואל א' כה, ו).
<big>ג</big> מסופר כי <b>אמימר ומר זוטרא ורב אשי הוו יתבי בהדי הדדי</b> <small>[היו יושבים יחד].</small> <b>אמרי</b> <small>[אמרו]:</small> <b>כל חד וחד מינן לימא מלתא דלא שמיע ליה לחבריה</b> <small>[כל אחד ואחד מאתנו יאמר דבר שלא שמע אותו חבירו].</small> <b>פתח חד מינייהו</b> <small>[אחד מהם]</small> <b>ואמר: האי מאן דחזא חלמא ולא ידע מאי חזא, ליקום קמי כהני בעידנא דפרסי ידייהו ולימא הכי</b> <small>[מי שראה חלום ואינו יודע מה ראה, יעמוד לפני הכהנים בזמן שנושאים כפיהם</small> בברכת כהנים <small>ויאמר כך]:</small> <b>"רבונו של עולם, אני שלך וחלומותי שלך, חלום חלמתי ואיני יודע מה הוא. בין שחלמתי אני לעצמי ובין שחלמו לי חבירי ובין שחלמתי על אחרים, אם טובים הם</b> — <b>חזקם ואמצם כחלומותיו של יוסף. ואם צריכים</b> הם ל<b>רפואה</b> — <b>רפאם כמי מרה על ידי משה רבינו, וכמרים מצרעתה, וכחזקיה מחליו, וכמי יריחו על ידי אלישע. וכשם שהפכת קללת בלעם הרשע לברכה, כן הפוך כל חלומותי עלי לטובה". ומסיים בהדי כהני דעני צבורא</b> <small>[יחד עם הכהנים שעונה הציבור]</small> <b>"אמן"</b> אחר הדברים, הן ברכת הכהנים והן בקשתו הפרטית. <b>ואי</b> <small>[ואם]</small> <b>לא,</b> שאינו מספיק לומר כל נוסח זה, <b>לימא הכי</b> <small>[יאמר כך]:</small> <b>"אדיר במרום, שוכן בגבורה, אתה שלום ושמך שלום. יהי רצון מלפניך שתשים עלינו שלום".</b>
<b>פתח אידך</b> <small>[האחר]</small> <b>ואמר: האי מאן דעייל למתא ודחיל מעינא בישא</b> <small>[מי שנכנס לעיר וירא מעין הרע],</small> <b>לנקוט זקפא דידא דימיניה בידא דשמאליה וזקפא דידא דשמאליה בידא דימיניה, ולימא הכי</b> <small>[יחזיק בוהן ידו הימנית בידו השמאלית ובוהן ידו השמאלית בידו הימנית, ויאמר כך]:</small> <b>אנא</b> <small>[אני]</small> <b>פלוני בר</b> <small>[בן]</small> <b>פלוני מזרעא</b> <small>[מזרע]</small> של <b>יוסף קאתינא</b> <small>[אני בא],</small> ש<b>לא שלטא ביה עינא בישא</b> <small>[שלטה בו עין רעה],</small> <b>ש</b>על יוסף <b>נאמר: "בן פרת יוסף בן פרת עלי עין</b> בנות צעדה עלי שור" (בראשית מט, כב), <b>אל תקרי</b> <small>[תקרא]</small> <b>"עלי עין" אלא "עולי עין",</b> שהוא למעלה מן העין, ואין העין יכולה לשלוט בו. <b>ר' יוסי בר' חנינא אמר: מהכא</b> <small>[מכאן]</small> נלמד הדבר, ממה שנאמר בברכת בני יוסף <b>"וידגו לרב בקרב הארץ"</b> (שם מח, טז), ומשמעות הדבר: <b>מה דגים שבים</b> ה<b>מים מכסים עליהם</b> ואינם נראים <b>ואין עין רעה שולטת בהם, אף זרעו של יוסף אין עין רעה שולטת בהם. ואי דחיל מעינא בישא דיליה</b> <small>[ואם הוא חושש מהעין הרעה של עצמו]</small> שתזיק לאחרים, <b>ליחזי אטרפא דנחיריה דשמאליה</b> <small>[יסתכל בצד נחירו השמאלי].</small>
<b>פתח אידך</b> <small>[האחר]</small> <b>ואמר: האי מאן דחליש</b> <small>[מי שחולה],</small> <b>יומא קמא לא לגלי, כי היכי דלא לתרע מזליה</b> <small>[ביום הראשון אל יגלה, כדי שלא יורע מזלו],</small> <b>מכאן ואילך לגלי</b> <small>[יגלה].</small> <b>כי הא</b> <small>[כמו</small> דבר <small>זה]</small> שהיה ב<b>רבא, כי הוה חליש</b> <small>[</small>ש<small>כאשר היה חולה],</small> <b>יומא קמא</b> <small>[ביום הראשון]</small> <b>לא מגלי</b> <small>[</small>היה <small>מגלה]</small> <b>מכאן ואילך אמר ליה לשמעיה</b> <small>[לו לשמשו]:</small> <b>פוק אכריז</b> <small>[צא</small> ו<small>הכרז]:</small> <b>"רבא חלש"</b> <small>[חלה].</small> <b>מאן דרחים לי</b> <small>[מי שאוהב אותי]</small> — <b>לבעי</b> <small>[יבקש]</small> <b>עלי רחמי</b> <small>[רחמים],</small> <b>ומאן דסני לי</b> <small>[ומי ששונא אותי]</small> — <b>לחדי לי</b> <small>[ישמח עלי].</small> <b>וכתיב</b> <small>[ו</small>הרי <small>נאמר]</small> <b>"בנפל אויבך אל תשמח ובכשלו אל יגל לבך פן יראה ה' ורע בעיניו והשיב מעליו אפו"</b> (משלי כד, יז–יח), כך שגם שמחתם לאיד של אויבי תסייע להחלמתי.
<big>ד</big> מסופר: <b>שמואל כי הוה חזי חלמא בישא</b> <small>[כאשר היה רואה חלום רע]</small> <b>אמר</b> <small>[היה אומר]:</small> <b>"וחלמות השוא ידברו"</b> (זכריה י, ב). <b>כי הוה חזי חלמא טבא</b> <small>[כאשר היה רואה חלום טוב]</small> <b>אמר: וכי החלומות השוא ידברו? והכתיב</b> <small>[והרי נאמר]</small> <b>"בחלום אדבר בו"</b> (במדבר יב, ו)!
ואכן, <b>רבא רמי</b> <small>[השליך,</small> הראה את הסתירה<small>]</small> בין הכתובים הללו: מצד אחד <b>כתיב</b> <small>[נאמר]</small> <b>"בחלום אדבר בו",</b> ומצד אחר <b>כתיב</b> <small>[נאמר]:</small> <b>"וחלמות השוא ידברו"!</b> ומתרץ: <b>לא קשיא</b> <small>[אין</small> זה <small>קשה],</small> שיש שני סוגי חלומות <b>כאן</b> הפסוק "בחלום אדבר בו" שממנו משמע שיש ממש בחלומות, מדבר בחלומות הבאים <b>על ידי מלאך, וכאן</b> הפסוק "וחלומות השוא ידברו", שממנו משמע שאין בחלומות ולא כלום, מדבר בחלום הבא <b>על ידי שד.</b>
בשלשלת ארוכה של מוסרי המאמר מסופר כי <b>אמר ר' ביזנא בר זבדא אמר ר' עקיבא אמר ר' פנדא אמר רב נחום אמר ר' בירים משום</b> (בשם) <b>זקן אחד, ומנו</b> <small>[ומי הוא]</small> — <b>ר' בנאה: עשרים וארבעה פותרי חלומות היו בירושלים, פעם אחת חלמתי חלום והלכתי אצל כולם</b> לפתור חלום שראיתי, <b>ומה שפתר לי זה לא פתר לי זה, ו</b>אף על פי כן <b>כולם,</b> כל הפתרונות <b>נתקיימו בי. לקיים מה שנאמר: כל החלומות הולכים אחר הפה</b> של הפותר.
ושואלים: <b>אטו</b> <small>[וכי]</small> <b>"כל החלומות הולכים אחר הפה" קרא</b> <small>[מקרא]</small> <b>הוא</b> שהוא מצטט ומאמת אותו? ומשיבים: <b>אין</b> <small>[כן]</small> <b>וכ</b>דברי <b>ר' אלעזר,</b> ש<b>אמר ר' אלעזר: מנין שכל החלומות הולכין אחר הפה</b> של הפותר? — <b>שנאמר</b> בסיפור חלומות שני שרי פרעה, שר המשקים ושר האופים, שאמרו הם לפרעה: <b>"ויהי כאשר פתר לנו כן היה"</b> (בראשית מא, יג). <b>אמר רבא,</b> יש להגביל דברים אלו: <b>והוא</b> דווקא באופן <b>דמפשר ליה</b> <small>[שפותר לו]</small> <b>מעין חלמיה</b> <small>[מעין חלומו],</small> שנראה שהפתרון נובע מהחלום, <b>שנאמר</b> בסיפור פתרון חלומות שרי פרעה על ידי יוסף <b>"איש כחלמו פתר"</b> (שם יב).
ואגב הבאת פתרון החלומות על ידי יוסף, שואלים: נאמר <b>"וירא שר האפים</b> כי טוב פתר" (שם מ, טז), ו<b>מנא</b> <small>[מנין]</small> <b>ידע</b> שר האופים שפתרון טוב הוא? <b>אמר ר' אלעזר: מלמד שכל אחד ואחד</b> מהם <b>הראוהו חלומו ופתרון חלומו של חבירו,</b> ולכן ידע שהוא הפתרון הנכון.
על התאמתותם של חלומות <b>אמר ר' יוחנן:</b> מי ש<b>השכים ונפל לו פסוק לתוך פיו,</b> שעם קומו בבוקר עולה בדעתו פסוק מסויים, <b>הרי זו נבואה קטנה,</b> ויש בכך רמז שיתקיים תוכן הפסוק.
<b>ו</b>עוד <b>אמר ר' יוחנן: שלשה חלומות מתקיימין: חלום של שחרית, וחלום שחלם לו</b> (עליו) <b>חבירו, וחלום שנפתר בתוך</b> ה<b>חלום. ויש</b> מי ש<b>אומר</b> ש<b>אף חלום שנשנה</b> כמה פעמים מתקיים, <b>שנאמר "ועל השנות החלום</b> אל פרעה פעמיים כי נכון הדבר מעם האלהים וממהר האלהים לעשותו" (שם מא, לב).
<big>ה</big> <b>אמר ר' שמואל בר נחמני אמר ר' יונתן: אין מראין לו לאדם</b> בחלום <b>אלא מהרהורי לבו</b> בהקיץ. וראיה לדבר ממה <b>שנאמר</b> שאמר דניאל לנבוכדנצר: <b>"אנת מלכא רעיונך על משכבך סלקו</b> מה די להוא אחרי דנה" <small>[אתה המלך רעיונותיך על משכבך עלו מה יהיה אחרי כן]</small> (דניאל ב, כט). <b>ואיבעית אימא</b> <small>[ואם תרצה אמור]</small> שהדבר נלמד <b>מהכא</b> <small>[מכאן],</small> מפסוק אחר באותו ענין <b>"ורעיוני לבבך תנדע"</b> <small>[ומחשבות לבך תדע]</small> (שם ל), ואיך תדע? — בכך שהם יתגלו לך בחלום. <b>אמר רבא: תדע</b> שכן הוא, שהרי <b>לא מחוו ליה לאינש</b> <small>[מראים לו לאדם]</small> בחלום <b>לא דקלא דדהבא</b> <small>[דקל</small> העשוי <small>מזהב]</small> <b>ולא פילא דעייל בקופא דמחטא</b> <small>[פיל</small> הנכנס <small>בקוף המחט],</small> כלומר, שאין בחלום דברים שאין אדם מעלה על דעתו.

Daf 56a

ומעין זה מסופר ש<b>אמר ליה</b> <small>[לו]</small> <b>קיסר</b> רומי <b>לר' יהושע בר' חנניא: אמריתו דחכמיתו טובא</b> <small>[אתם</small> היהודים <small>אומרים, שאתם חכמים ביותר],</small> <b>אימא</b> <small>[אמור]</small> <b>לי</b> אם כן <b>מאי חזינא בחלמאי</b> <small>[מה אראה בחלומי].</small> <b>אמר ליה</b> <small>[לו]</small> ר' יהושע: <b>חזית דמשחרי לך פרסאי וגרבי בך, ורעיי בך שקצי בחוטרא דדהבא</b> <small>[תראה ששובים אותך הפרסים ומשעבדים אותך, ורועים על ידך שקצים במקל של זהב].</small> <b>הרהר כוליה יומא</b> <small>[כל</small> אותו <small>היום]</small> בתיאור הדברים כפי שאמר לו ר' יהושע, <b>ולאורתא חזא</b> <small>[ובלילה ראה]</small> חלום זה. וכן <b>אמר ליה</b> <small>[לו]</small> <b>שבור מלכא,</b> מלך פרס <b>לשמואל: אמריתו דחכמיתו טובא</b> <small>[אתם</small> היהודים <small>אומרים, שאתם חכמים ביותר],</small> <b>אימא</b> <small>[אמור]</small> <b>לי</b> אם כן <b>מאי חזינא בחלמאי</b> <small>[מה אראה בחלומי].</small> <b>אמר ליה</b> <small>[לו]</small> שמואל: <b>חזית דאתו רומאי ושבו לך, וטחני בך קשייתא ברחייא דדהבא</b> <small>[תראה שיבואו הרומאים וישבו אותך,</small> ויכריחו אותך <small>לטחון גרעיני תמרים בריחים של זהב].</small> <b>הרהר כוליה יומא</b> <small>[כל</small> אותו <small>היום]</small> בתיאור הדברים כפי שאמר לו שמואל, <b>ולאורתא חזא</b> <small>[ובלילה ראה]</small> חלום זה.
<big>א</big> מסופר: <b>בר הדיא מפשר חלמי הוה</b> <small>[פותר חלומות היה].</small> <b>מאן דיהיב ליה אגרא</b> <small>[מי שהיה נותן לו שכר]</small> — <b>מפשר ליה למעליותא</b> <small>[היה פותר לו למעלה,</small> לטובה<small>],</small> <b>ומאן</b> <small>[ומי]</small> ש<b>לא יהיב ליה אגרא</b> <small>[היה נותן לו שכר]</small> — <b>מפשר ליה לגריעותא</b> <small>[היה פותר לו לרעה].</small> ומספרים: היה מעשה ש<b>אביי ורבא חזו</b> <small>[ראו]</small> שניהם <b>חלמא</b> <small>[חלום]</small> זהה, ובקשו מבר הדיא לפותרו. <b>אביי יהיב ליה זוזא</b> <small>[נתן לו זוז]</small> בשכרו, <b>ורבא לא יהיב ליה</b> <small>[נתן לו].</small> <b>אמרי ליה</b> <small>[אמרו לו]:</small> <b>אקרינן בחלמין</b> <small>[הקריאו לנו בחלומנו]</small> את הפסוק <b>"שורך טבוח לעיניך</b> ולא תאכל ממנו" (דברים כח, לא). <b>לרבא אמר,</b> הסביר <b>ליה</b> <small>[לו]:</small> <b>פסיד</b> <small>[יפסיד]</small> <b>עסקך ולא אהני לך למיכל מעוצבא דלבך</b> <small>[תוכל לאכול מ</small>רוב <small>עצבות לבך].</small> ו<b>לאביי אמר</b> ( הסביר) <b>ליה</b> <small>[לו]:</small> <b>מרווח</b> <small>[ירוויח,</small> יצליח<small>]</small> <b>עסקך ולא אהני לך למיכל מחדוא דלבך</b> <small>[תוכל לאכול מרוב שמחת לבך].</small>
עוד <b>אמרי ליה</b> <small>[אמרו לו]:</small> <b>אקרינן</b> <small>[הקריאו לנו]</small> בחלומנו את הפסוק <b>"בנים ובנות תוליד</b> ולא יהיו לך כי ילכו בשבי" (שם מא). <b>לרבא אמר ליה</b> <small>[לו]</small> כהסבר: <b>כבישותיה</b> <small>[כרעתו],</small> כלומר, כמשמעות הכתוב. ו<b>לאביי אמר ליה</b> <small>[לו]:</small> <b>בנך ובנתך נפישי, ומינסבן בנתך לעלמא, ומדמיין באפך כדקא אזלן בשביה</b> <small>[בניך ובנותיך ירבו ובנותיך תנשאנה לעולם,</small> החוצה, <small>וידמו בעיניך כאילו נלקחו בשבי].</small>
ושוב אמרו לו: <b>אקריין</b> <small>[הקריאו לנו]</small> בחלומנו את הפסוק <b>"בניך ובנתיך נתנים לעם אחר"</b> (שם לב). <b>לאביי אמר ליה</b> <small>[לו]</small> כהסבר: <b>בנך ובנתך נפישין, את אמרת לקריבך והיא אמרה לקריבה, ואכפה לך ויהבת להון לקריבה, דהוי</b> <small>[בניך ובנותיך ירבו, אתה תאמר,</small> נשיא אותם, <small>לקרובין. והיא:</small> אשתך, <small>תאמר לקרוביה, ותכפה היא אותך ותשיא אותם לקרוביה, ויהיו]</small> בעיניך <b>כעם אחר.</b> ו<b>לרבא אמר ליה</b> <small>[לו]</small> כהסבר: <b>דביתהו שכיבא, ואתו בניה ובנתיה לידי איתתא אחריתי</b> <small>[אשתך תמות ויבואו בניך ובנותיך לידי אשה אחרת].</small> שכן <b>אמר רבא אמר ר' ירמיה בר אבא אמר רב: מאי דכתיב</b> <small>[מה</small> משמעות זה <small>שנאמר]</small> בפסוק <b>"בניך ובנתיך נתנים לעם אחר"</b> — <b>זו אשת האב,</b> אם חורגת.
ושוב אמרו לו: <b>אקרינן בחלמין</b> <small>[הקריאו לנו בחלומנו]</small> פסוק זה: <b>"לך אכל בשמחה לחמך</b> ושתה בלב טוב יינך" (קהלת ט, ז) <b>לאביי אמר ליה</b> <small>[לו]</small> כהסבר: <b>מרווח</b> <small>[ירוויח,</small> יצליח<small>]</small> <b>עסקך ואכלת ושתית וקרית פסוקא מחדוא דלבך</b> <small>[ותאכל ותשתה ותקרא פסוק זה מתוך שמחת לבך],</small> ו<b>לרבא אמר ליה</b> <small>[לו]</small> כהסבר: <b>פסיד</b> <small>[יפסיד]</small> <b>עסקך, טבחת ולא אכלת ושתית וקרית לפכוחי פחדך</b> <small>[תשחט ולא תאכל ותשתה</small> יין, <small>ותקרא כדי להתפכח מפחדך].</small>
ושוב אמרו לו: <b>אקרינן</b> <small>[הקריאו לנו]</small> בחלומנו את הפסוק <b>"זרע רב תוציא השדה</b> ומעט תאסוף כי יחסלנו הארבה" (דברים כח, לח) <b>לאביי אמר ליה</b> <small>[לו]</small> כהסבר <b>מרישיה</b> <small>[מתחילתו]</small> של הפסוק, כלומר, שתתקיים בו תחילת הפסוק, ואילו <b>לרבא אמר ליה</b> <small>[לו]</small> כהסבר <b>מסיפיה</b> <small>[מסופו]</small> של הפסוק, שיתקיים בו סופו.
ושוב אמרו לו: <b>אקרינן</b> <small>[הקריאו לנו]</small> בחלומנו את הפסוק <b>"זיתים יהיו לך בכל גבולך</b> ושמן לא תסוך כי ישל זיתך" (שם מ), ושוב <b>לאביי אמר ליה</b> <small>[לו]</small> כפתרון <b>מרישיה</b> <small>[מתחילתו]</small> של הפסוק, ואילו <b>לרבא אמר ליה</b> <small>[לו]</small> כפתרון <b>מסיפיה</b> <small>[מסופו].</small>
ושוב אמרו לו: <b>אקרינן</b> <small>[הקריאו לנו]</small> בחלומנו את הפסוק <b>"וראו כל עמי הארץ</b> כי שם ה' נקרא עליך ויראו ממך" (שם י), <b>לאביי אמר ליה</b> <small>[לו]</small> כפתרון: <b>נפק</b> <small>[יצא]</small> <b>לך שמא דריש מתיבתא הוית</b> <small>[שם שתהיה ראש ישיבה] ,</small> ו<b>אימתך נפלת בעלמא</b> <small>[תיפול על הכל].</small> ו<b>לרבא אמר ליה</b> <small>[לו]:</small> <b>בדיינא דמלכא אתבר, ומתפסת בגנבי, ודייני כולי עלמא</b> <small>[אוצר המלך נפרץ, ותתפס ב</small>אשמת <small>גניבה, וידונו הכל]</small> <b>קל וחומר מינך</b> <small>[ממך],</small> שאם רבא העשיר והמיוחס נתפס באשמה זו, מה יעשו האחרים. ואכן <b>למחר אתבר בדיינא דמלכא ואתו ותפשי ליה</b> <small>[למחרת נפרץ אוצר המלך, ובאו ותפסו אותו],</small> את <b>רבא.</b>
<b>אמרי ליה</b> <small>[אמרו לו]</small> עוד אביי ורבא: <b>חזן חסא על פום דני</b> <small>[ראינו חסה על פי החביות].</small> <b>לאביי אמר ליה</b> <small>[לו]</small> כפתרון: <b>עיף</b> <small>[יכפל]</small> <b>עסקך כחסא</b> <small>[כחסה]</small> שעליה רחבים ומקומטים. ואילו <b>לרבא אמר ליה</b> <small>[לו]:</small> <b>מריר</b> <small>[מר]</small> יהיה <b>עסקך כי חסא</b> <small>[כמו</small> קלח <small>החסה].</small>
שוב <b>אמרי ליה</b> <small>[אמרו לו]:</small> <b>חזן בשרא על פום דני</b> <small>[ראינו בשר על פי חביות].</small> <b>לאביי אמר ליה</b> <small>[לו]</small> כפתרון: <b>בסים חמרך, ואתו כולי עלמא למזבן בשרא וחמרא מינך</b> <small>[יינך יהא מבושם</small> ומתוק, <small>ויבואו הכל לקנות בשר ויין ממך].</small> ואילו <b>לרבא אמר ליה</b> <small>[לו]:</small> <b>תקיף חמרך, ואתו כולי עלמא למזבן בשרא למיכל ביה</b> <small>[יחמיץ יינך, וילכו הכל לקנות בשר כדי לטבל בו</small> בחומץ שלך את הבשר<small>].</small>
שוב <b>אמרי ליה</b> <small>[אמרו לו]:</small> <b>חזן חביתא דתלי בדיקלא</b> <small>[ראינו חבית התלויה בדקל].</small> <b>לאביי אמר ליה</b> <small>[לו]</small> כפתרון: <b>מדלי</b> <small>[ירום]</small> <b>עסקך כדיקלא</b> <small>[כדקל].</small> ואילו <b>לרבא אמר ליה</b> <small>[לו]:</small> <b>חלי</b> <small>[ימתק]</small> <b>עסקך כתמרי</b> <small>[כתמרים],</small> שהם זולים מאד בבבל, וכך תאלץ למכור את סחורתך.
שוב <b>אמרי ליה</b> <small>[אמרו לו]:</small> <b>חזן רומנא דקדחי אפום דני</b> <small>[ראינו רימון המכה שורשים בפי החביות],</small> <b>לאביי אמר ליה</b> <small>[לו]:</small> <b>עשיק</b> <small>[יתיקר]</small> <b>עסקך כרומנא</b> <small>[כרימון].</small> <b>ולרבא אמר ליה</b> <small>[לו]:</small> <b>קאוי</b> <small>[יחמץ]</small> <b>עסקך כרומנא</b> <small>[כרימון].</small>
עוד <b>אמרי ליה</b> <small>[אמרו לו]:</small> <b>חזן חביתא דנפל לבירא</b> <small>[ראינו חבית שנפלה לבור].</small> <b>לאביי אמר ליה</b> <small>[לו]</small> כפתרון: <b>מתבעי</b> <small>[יבוקש]</small> <b>עסקך, כדאמר</b> <small>[כמו שאומר</small> הפתגם<small>]</small> <b>"נפל פתא בבירא</b> <small>[הלחם בבור]</small> <b>ולא אשתכח"</b> <small>[נמצא],</small> כלומר הכל יחפשו אחר סחורתך ולא תימצא מרוב קונים. ואילו <b>לרבא אמר ליה</b> <small>[לו]</small> כפתרון: <b>פסיד</b> <small>[יפסיד]</small> <b>עסקך ושדיא ליה לבירא</b> <small>[וייזרק לבור].</small>
<b>אמרי ליה</b> <small>[אמרו לו]</small> עוד: <b>חזינן בר חמרא דקאי אאיסדן</b> <small>[ראינו עייר שעומד למראשותינו]</small> <b>ונוער. לאביי אמר ליה</b> <small>[לו]</small> כפתרון: <b>מלכא הוית, וקאי</b> <small>[מלך,</small> כלומר, ראש ישיבה, <small>תהיה ויעמוד]</small> <b>אמורא,</b> מתורגמן, <b>עלך</b> <small>[עליך]</small> להשמיע בקול רם את דרשתך. ואילו <b>לרבא אמר ליה</b> <small>[לו]:</small> <b>"פטר חמור" גהיט מתפילך</b> <small>[מחוק מן התפילין שלך].</small> <b>אמר ליה</b> <small>[לו]</small> רבא: <b>לדידי חזי לי, ואיתיה</b> <small>[אני עצמי ראיתיו</small> בתפילין, <small>וישנו].</small> <b>אמר ליה</b> <small>[לו]</small> בר הדיא: האות <b>וא"ו</b> של <b>"פטר חמור" ודאי גהיט מתפילך</b> <small>[מחוקה מהתפילין שלך].</small>
<big>ב</big> <b>לסוף אזל</b> <small>[לבסוף הלך]</small> <b>רבא לחודיה לגביה</b> <small>[בעצמו אליו].</small> <b>אמר ליה</b> <small>[לו]</small> רבא לבר הדיא: <b>חזאי דשא ברייתא דנפל</b> <small>[ראיתי את הדלת החיצונית</small> של ביתי <small>שנפלה].</small> <b>אמר ליה</b> <small>[לו]</small> בר הדיא: <b>אשתך שכבא</b> <small>[תמות],</small> שהיא שומרת הבית. <b>אמר ליה</b> <small>[לו]</small> רבא: <b>חזאי ככי ושני דנתור</b> <small>[ראיתי את שיני שנפלו].</small> <b>אמר ליה</b> <small>[לו]:</small> <b>בנך ובנתך שכבן</b> <small>[בניך ובנותיך ימותו].</small> <b>אמר ליה</b> <small>[לו]</small> רבא: <b>חזאי תרתי יוני דפרחן</b> <small>[ראיתי שתי יונים שעפות].</small> <b>אמר ליה</b> <small>[לו]:</small> <b>תרי נשי מגרשת</b> <small>[שתי נשים תגרש].</small> <b>אמר ליה</b> <small>[לו]</small> רבא: <b>חזאי תרי גרגלידי דלפתא</b> <small>[ראיתי שני ראשי לפתות].</small> <b>אמר ליה</b> <small>[לו]:</small> <b>תרין קולפי בלעת</b> <small>[שתי</small> מכות של <small>ראש אלה,</small> הדומה ללפת, <small>תקבל].</small> <b>אזל</b> <small>[הלך]</small> <b>רבא ההוא יומא ויתיב בי מדרשא כוליה יומא</b> <small>[באותו יום וישב בבית המדרש כל היום].</small> <b>אשכח הנהו תרי סגי נהורי דהוו קמנצו בהדי הדדי</b> <small>[מצא שני עיוורים שהיו מתקוטטים זה עם זה].</small> <b>אזל</b> <small>[הלך]</small> <b>רבא לפרוקינהו, ומחוהו</b> <small>[להפריד ביניהם, והכוהו]</small> את <b>רבא תרי</b> <small>[שתי]</small> מכות. כאשר <b>דלו למחוייה אחריתי</b> <small>[הרימו</small> מקלותיהם <small>להכותו</small> מכה <small>אחרת,</small> נוספת<small>],</small> <b>אמר: מסתיי, תרין חזאי</b> <small>[מספיק לי,</small> רק <small>שתים ראיתי].</small>
<big>ג</big> <b>לסוף אתא</b> <small>[לבסוף בא]</small> <b>רבא ויהיב ליה אגרא</b> <small>[ונתן לו</small> לבר הדיא <small>שכר].</small> ואז <b>אמר ליה</b> <small>[לו]</small> רבא לבר הדיא: <b>חזאי אשיתא דנפל</b> <small>[ראיתי את חומתי שנפלה].</small> <b>אמר ליה</b> <small>[לו]</small> בר הדיא כפתרון: <b>נכסים בלא מצרים קנית</b> (תקנה). <b>אמר ליה</b> <small>[לו]</small> רבא: <b>חזאי אפדנא</b> <small>[ראיתי</small> את <small>ביתו]</small> של <b>אביי</b> ש<b>נפל וכסיין אבקיה</b> <small>[ומכסה אותי אבקו].</small> <b>אמר ליה</b> <small>[לו]</small> בר הדיא: <b>אביי שכיב</b> <small>[ימות]</small> <b>ומתיבתיה אתיא לגבך</b> <small>[וישיבתו תבוא אצלך,</small> תעבור אליך<small>].</small> <b>אמר ליה</b> <small>[לו]</small> רבא: <b>חזאי אפדנא דידי</b> <small>[ראיתי</small> את <small>ביתי שלי]</small> <b>דנפיל</b> <small>[שנפל],</small> <b>ואתו כולי עלמא שקיל לבינתא לבינתא</b> <small>[ובאים הכל ולוקחים לבינה לבינה].</small> <b>אמר ליה</b> <small>[לו]:</small> <b>שמעתתך מבדרן בעלמא</b> <small>[הלכותיך יהיו מפוזרות בעולם].</small> <b>אמר ליה</b> <small>[לו]</small> רבא: <b>חזאי דאבקע רישי ונתר מוקרי</b> <small>[ראיתי שנבקע ראשי ויצא מוחי].</small> <b>אמר ליה</b> <small>[לו]:</small> <b>אודרא מבי סדיא נפיק</b> <small>[נוצה יצאה מן הכר</small> שלראשך<small>].</small> <b>אמר ליה</b> <small>[לו]</small> רבא: <b>אקריון הללא מצראה בחלמא</b> <small>[הקריאו לי את ההלל המצרי,</small> הלל שאומרים על יציאת מצרים, <small>בחלומי].</small> <b>אמר ליה</b> <small>[לו]:</small> <b>נסי מתרחשי</b> <small>[נסים יתרחשו]</small> <b>לך.</b>
<b>הוה אזיל בהדיה בארבא</b> <small>[היה הולך אתו,</small> בר הדיא עם רבא, <small>בספינה].</small> <b>אמר</b> בר הדיא: <b>בהדי גברא דמתרחיש ליה ניסא</b> <small>[עם אדם שמתרחשים לו נסים]</small> <b>למה לי</b> ללכת, שמא יהיה הנס שתטבע הספינה והוא לבדו ינצל. <b>בהדי דקא סליק</b> <small>[תוך שהיה עולה]</small> <b>נפל סיפרא מיניה</b> <small>[ספר ממנו]</small> מבר הדיא. <b>אשכחיה</b> <small>[מצאו]</small> <b>רבא</b> לאותו ספר <b>וחזא דהוה כתיב ביה</b> <small>[וראה שהיה כתוב בו]</small> <b>"כל החלומות הולכין אחר הפה". אמר</b> רבא לבר הדיא: <b>רשע, בדידך קיימא, וצערתן כולי האי</b> <small>[בשלך,</small> בידך, <small>היה</small> הדבר, <small>וצערתני כל כך].</small> <b>כולהו מחילנא</b> <small>[</small>את <small>הכל אני מוחל]</small> <b>לך, בר מברתיה</b> <small>[חוץ מבתו]</small> של <b>רב חסדא</b> שהיתה אשתו של רבא, ובר הדיא התנבא עליה שתמות. <b>יהא רעוא דלמסר ההוא גברא לידי דמלכותא דלא מרחמו עליה</b> <small>[יהא רצון שימסר אותו האיש בידי מלכות שלא תרחם עליו].</small>
<b>אמר</b> בר הדיא בליבו: <b>מאי אעביד</b> <small>[מה אעשה]?</small> הלא <b>גמירי</b> <small>[למודים אנו]</small> ש<b>קללת חכם אפילו</b> כשבאה <b>בחנם, היא באה, וכל שכן רבא דבדינא קא לייט</b> <small>[שבדין קילל</small> אותי<small>].</small> <b>אמר</b> לעצמו: <b>איקום ואגלי</b> <small>[אקום ואגלה],</small> ש<b>אמר מר</b> <small>[החכם]:</small> <b>גלות מכפרת עוון.</b>
<b>קם גלי לבי רומאי</b> <small>[עמד</small> ו<small>גלה לבית,</small> למקום השלטון של <small>הרומאים].</small> <b>אזל יתיב אפתחא דריש טורזינא דמלכא</b> <small>[הלך וישב על פתחו של שומר בגדי המלך].</small> <b>ריש טורזינא חזא חלמא</b> <small>[שומר הבגדים חלם חלום].</small> <b>אמר ליה</b> <small>[לו]</small> שומר הבגדים לבר הדיא: <b>חזאי חלמא דעייל מחטא</b> <small>[ראיתי חלום שנכנסה,</small> דקרה, <small>מחט]</small> את <b>אצבעתי. אמר ליה</b> <small>[לו]</small> בר הדיא: <b>הב</b> <small>[תן]</small> <b>לי זוזא</b> <small>[זוז],</small> <b>ולא יהב ליה</b> <small>[נתן לו].</small> <b>לא אמר ליה</b> <small>[לו]</small> בר הדיא <b>ולא מידי</b> <small>[דבר].</small> ושוב <b>אמר ליה</b> <small>[לו]</small> שומר הבגדים: <b>חזאי</b> <small>[ראיתי]</small> ש<b>נפל,</b> כלומר, אוכלת <b>תכלא בתרתין אצבעתי</b> <small>[תולעת את שתי אצבעותי].</small> <b>אמר ליה</b> <small>[לו]:</small> <b>הב</b> <small>[תן]</small> <b>לי זוזא</b> <small>[זוז],</small> <b>ולא יהב ליה</b> <small>[נתן לו],</small> <b>ולא אמר ליה</b> <small>[לו]</small> בר הדיא כלום. ועוד <b>אמר ליה</b> <small>[לו]</small> השומר: <b>חזאי</b> <small>[ראיתי]</small> ש<b>נפל,</b> כלומר, אוכלת <b>תכלא בכולא ידא</b> <small>[תולעת את כל ידי].</small> <b>אמר ליה</b> <small>[לו]</small> בר הדיא: <b>נפל</b> (יאכלו) <b>תכלא בכולהו שיראי</b> <small>[התולעים את כל המשי].</small> <b>שמעי בי מלכא, ואתיוה לריש טורזינא קא קטלי ליה</b> <small>[שמעו בית המלך, והביאו את שומר הבגדים להרוג אותו].</small> <b>אמר להו</b> <small>[להם]:</small> <b>אנא אמאי</b> <small>[אני, מדוע]?</small> <b>אייתו להאי דהוה ידע</b> <small>[הביאו את זה שהיה יודע]</small> <b>ולא אמר. אייתוהו</b> <small>[הביאוהו]</small> את <b>בר הדיא, אמרי ליה</b> <small>[אמרו לו]:</small> <b>אמטו זוזא דידך חרבו</b> <small>[בגלל הזוז שלך התקלקלו]</small>

Daf 56b

<b>שיראי דמלכא</b> <small>[מעילי המלך]!</small> <b>כפיתו תרין ארזי בחבלא</b> <small>[קשרו שני ארזים בחבל],</small> <b>אסור חד כרעיה לחד ארזא וחד כרעיה לחד ארזא</b> <small>[קשרו רגל אחת לארז אחד ורגל אחת,</small> האחרת, <small>לארז אחד,</small> אחר<small>],</small> <b>ושרו לחבלא עד דאצטליק רישיה</b> <small>[והתירו את החבל עד שיתפצל ראשו].</small> <b>אזל כל חד וחד וקם אדוכתיה ואצטליק ונפל בתרין</b> <small>[הלך כל אחד ואחד,</small> כל חלק וחלק <small>ועמד במקומו והתפצל ונפל בשתים].</small>
<big>א</big> סיפור אחר ביחס לחכם שהיה פותר חלומות מספרים על ר' ישמעאל. ש<b>שאל בן דמא בן אחותו של ר' ישמעאל את ר' ישמעאל</b> דודו: <b>ראיתי</b> בחלום על <b>שני לחיי שנשרו,</b> מהו פתרון חלומי? <b>אמר</b> לו ר' ישמעאל: <b>שני גדודי רומי יעצו עליך רעה, ומתו,</b> שהלחיים מסמלים פה שדיבר רע.
בדומה מסופר: <b>אמר ליה</b> <small>[לו]</small> <b>בר קפרא לרבי: ראיתי</b> בחלום את <b>חוטמי שנשר,</b> מהו פתרון חלומי? <b>אמר ליה</b> <small>[לו]:</small> הרי זה מרמז ש<b>חרון אף נסתלק ממך.</b> הוסיף ו<b>אמר ליה</b> <small>[לו]</small> בר קפרא: <b>ראיתי</b> בחלום את <b>שני ידי שנחתכו. אמר ליה</b> <small>[לו]</small> רבי: פתרון חלומך הוא ש<b>לא תצטרך למעשה ידיך,</b> שתהיה עשיר ותהיה פרנסתך ברווח גם בלא מאמץ. עוד <b>אמר ליה</b> <small>[לו]</small> בר קפרא: <b>ראיתי שני רגלי שנקטעו. אמר ליה</b> <small>[לו]</small> רבי כפתרון לחלומו: <b>על סוס אתה רוכב.</b> הוסיף ואמר לו: <b>חזאי דאמרי</b> <small>[ראיתי שאומרים]</small> <b>לי ב</b>חודש <b>אדר מיתת</b> <small>[תמות]</small> <b>ו</b>את <b>ניסן לא חזית</b> <small>[תראה].</small> <b>אמר ליה</b> <small>[לו]:</small> <b>באדרותא מיתת</b> <small>[בהדר תמות]</small> <b>ולא אתית</b> <small>[תבוא]</small> <b>לידי נסיון.</b>
<big>ב</big> על פתרון חלומות בדרך אחרת מסופר: <b>אמר ליה ההוא</b> <small>[לו אותו]</small> <b>מינא</b> <small>[מין]</small> <b>לר' ישמעאל: ראיתי</b> בחלומי <b>שאני משקה שמן לזיתים,</b> מהו פתרון חלומי? <b>אמר ליה</b> <small>[לו]:</small> סימן הוא שאותו אדם <b>בא על אמו,</b> שהרי השמן בא מן הזית והוא מחזיר השמן לזיתים. <b>אמר ליה</b> <small>[לו]</small> אותו מין: <b>חזאי דקטיף לי כוכבא</b> <small>[ראיתי שאני קוטף כוכב].</small> <b>אמר ליה</b> <small>[לו]:</small> <b>בר</b> <small>[בן]</small> <b>ישראל גנבת,</b> שנמשלו ישראל לכוכבים. <b>אמר ליה</b> <small>[לו]</small> המין: <b>חזאי</b> <small>[ראיתי]</small> ש<b>בלעתי לכוכבא</b> <small>[את הכוכב].</small> <b>אמר ליה</b> <small>[לו]:</small> <b>בר</b> <small>[בן]</small> <b>ישראל זבנתיה</b> <small>[מכרת]</small> <b>ואכלת לדמיה</b> <small>[את כספו],</small> הכסף שקבלת בעדו. <b>אמר ליה</b> <small>[לו]</small> המין: <b>חזאי</b> <small>[ראיתי]</small> את <b>עיני דנשקן אהדדי</b> <small>[ש</small>הן <small>נושקות זו לזו].</small> <b>אמר ליה</b> <small>[לו]:</small> אותו אדם <b>בא על אחותו,</b> שהיא והוא כשתי עינים. <b>אמר ליה</b> <small>[לו]</small> המין: <b>חזאי דנשקי סיהרא</b> <small>[ראיתי שאני נושק את הירח].</small> <b>אמר ליה</b> <small>[לו]:</small> אותו אדם <b>בא על אשת ישראל</b> שנמשלה לירח. <b>אמר ליה</b> <small>[לו]:</small> <b>חזאי דדריכנא בטונא דאסא</b> <small>[ראיתי שאני דורך במיטה של הדס].</small> <b>אמר ליה</b> <small>[לו]:</small> <b>בא על נערה המאורסה,</b> שרגילים היו לעשות לה בשעת אירוסין חופת הדסים. <b>אמר ליה</b> <small>[לו]:</small> <b>חזאי טונא מעילאי והוא מתתאי</b> <small>[ראיתי שהמיטה מעלי, והוא,</small> אני, <small>מתחתיה].</small> <b>אמר ליה</b> <small>[לו]:</small> <b>משכבך הפוך. אמר ליה</b> <small>[לו]:</small> <b>חזאי עורבי דהדרי לפורייה</b> <small>[ראיתי עורבים שמסתובבים מסביב למיטתי].</small> <b>אמר ליה</b> <small>[לו]:</small> <b>אשתך זנתה מאנשים הרבה. אמר ליה</b> <small>[לו]:</small> <b>חזאי יוני דהדרי לפורייה</b> <small>[ראיתי יונים הסובבות את מיטתי].</small> <b>אמר ליה</b> <small>[לו]:</small> <b>נשים הרבה טמאת. אמר ליה</b> <small>[לו]:</small> <b>חזאי דנקיט תרי יוני ופרחן</b> <small>[ראיתי שאני מחזיק שתי יונים ו</small>הן <small>פורחות].</small> <b>אמר ליה</b> <small>[לו]:</small> <b>תרתי נשי נסבת ופטרתינון</b> <small>[שתי נשים נשאת ופטרתן</small> מביתך<small>]</small> <b>בלא גט.</b>
<b>אמר ליה</b> <small>[לו]:</small> <b>חזאי דקליפנא ביעי</b> <small>[ראיתי שאני קולף ביצים].</small> <b>אמר ליה</b> <small>[לו]:</small> <b>שכבי קא משלחת</b> <small>[מתים אתה מפשיט],</small> שהביצה נאכלת בסעודת הבראה על המת. <b>אמר ליה</b> <small>[לו]</small> אותו מין: <b>כולהו</b> <small>[כל</small> מה שפתרת<small>]</small> אכן <b>איתנהו</b> <small>[יש]</small> <b>בי, לבר מהא</b> <small>[חוץ מזה</small> הפתרון האחרון<small>]</small> <b>דליתא</b> <small>[שאין]</small> בי. <b>אדהכי והכי אתיא האי איתתא</b> <small>[בין כה וכה באה אשה אחת]</small> <b>ואמרה ליה</b> <small>[לו]:</small> <b>האי גלימא דמכסא</b> — <b>דגברא פלוני הוא, דמית ואשלחתיה</b> <small>[גלימה זו שאתה מתכסה</small> בה — <small>של אדם פלוני היא, שמת והפשטת אותו].</small>
המשיך ו<b>אמר ליה</b> <small>[לו]</small> המין לר' ישמעאל: <b>חזאי דאמרי</b> <small>[ראיתי שאמרו]</small> <b>לי</b> בחלום: <b>שבק</b> <small>[הניח]</small> <b>לך אבוך נכסי</b> <small>[אביך נכסים]</small> <b>בקפודקיא. אמר ליה</b> <small>[לו]</small> ר' ישמעאל: האם <b>אית</b> <small>[יש]</small> <b>לך נכסי</b> <small>[נכסים]</small> <b>בקפודקיא?</b> האם <b>אזל אבוך</b> <small>[הלך אביך]</small> <b>לקפודקיא? אמר ליה</b> <small>[לו]:</small> <b>לאו</b> <small>[לא].</small> <b>אמר ליה</b> <small>[לו]:</small> <b>אם כן,</b> יש להבין כך: <b>קפא</b> ביוונית הוא <b>כשורא</b> <small>[קורה],</small> <b>דיקא</b> הוא ביוונית <b>עשרה. זיל חזי קפא דריש עשרה</b> <small>[ראה</small> את הקורה העשירית] בביתך <b>שהיא מלאה זוזי</b> <small>[זוזים,</small> כסף<small>].</small> <b>אזל אשכח</b> <small>[הלך ומצא]</small> <b>שהיא מלאה זוזי</b> <small>[זוזים].</small>
<big>ג</big> ומכאן ואילך פתרונות לפרטי חלומות. <b>אמר ר' חנינא: הרואה באר בחלום</b> — <b>רואה שלום, שנאמר "ויחפרו עבדי יצחק בנחל וימצאו שם באר מים חיים"</b> (בראשית כו, יט), וסופה היה שלום. <b>ר' נתן אומר:</b> הרואה באר בחלומו סימן הוא כי <b>מצא תורה,</b> שהבאר מסמלת תורה, ומנין למד אתה זאת — <b>שנאמר</b> על התורה <b>"כי מצאי מצא חיים"</b> (משלי ח, לה), <b>וכתיב הכא</b> <small>[ונאמר כאן]</small> <b>"באר מים חיים",</b> והרי ש"חיים" הם תורה. <b>רבא אמר:</b> הבאר מסמלת <b>חיים ממש.</b>
<b>אמר ר' חנן: שלש שלומות הן,</b> ששלושה דברים הנראים בחלום מרמזים לשלום: <b>נהר, צפור, וקדרה.</b> ומפרטים: <b>נהר</b> — <b>דכתיב</b> <small>[שנאמר]:</small> <b>"הנני נטה אליה כנהר שלום"</b> (ישעיהו סו, יב). <b>צפור</b> — <b>דכתיב</b> <small>[שנאמר]:</small> <b>"כצפרים עפות כן יגן ה' צבאות</b> על ירושלים" וגו' (שם לא, ה). <b>קדרה</b> — <b>דכתיב</b> <small>[שנאמר]:</small> <b>"ה' תשפת שלום לנו"</b> (שם כו, יב), שהשלום מדומה בפסוק זה כקדרה ששופתים אותה על האש. ו<b>אמר ר' חנינא: ו</b>דווקא <b>בקדרה שאין בה בשר שנינו</b> כאן. שקדרה שיש בה בשר מסמלת פורענות, וכפי שנאמר: <b>"ופרשו כאשר בסיר וכבשר בתוך קלחת"</b> (מיכה ג, ג).
<big>ד</big> מאחר ובכתובים יש דברים להם שתי משמעויות, לטוב ולרע, לכן <b>אמר ר' יהושע בן לוי</b> שכל הרואה בחלום דבר שיש לו משמעות כפולה, ימהר ויאמר את הפסוק הקשור לאותו דבר והוא בעל משמעות טובה. וכגון: <b>הרואה נהר בחלום, ישכים ויאמר</b> את הפסוק המפרשו לטובה: <b>"הנני נטה אליה כנהר שלום", קודם שיקדמנו</b> בהתגשמות <b>פסוק אחר</b> המשתמש לרע בסמל זה, והוא <b>"כי יבא כנהר צר"</b> (ישעיהו נט יט). <b>הרואה צפור בחלום, ישכים ויאמר "כצפרים עפות כן יגן</b> ה' צבאות על ירושלים", <b>קודם שיקדמנו</b> בהתגשמות <b>פסוק אחר "כצפור נודדת מן קנה</b> כן איש נודד ממקומו" (משלי כז, ח). <b>הרואה קדרה בחלום, ישכים ויאמר</b> "ויאמר <b>ה' תשפת שלום לנו" קודם שיקדמנו</b> בהתגשמות <b>פסוק אחר "שפת הסיר שפת"</b> (יחזקאל כד, ג) המסיים שם בנבואת זעם.
<b>הרואה ענבים בחלום, ישכים ויאמר "כענבים במדבר</b> מצאתי אבותיכם<b>"</b> (הושע ט, י), <b>קודם שיקדמנו</b> בהתגשמות <b>פסוק אחר "ענבמו ענבי רוש</b> אשכלות מרורות למו" (דברים לב, לב). <b>הרואה הר בחלום, ישכים ויאמר "מה נאוו על ההרים רגלי מבשר</b> משמיע שלום מבשר טוב משמיע ישועה" (ישעיהו נב, ז) <b>קודם שיקדמנו</b> בהתגשמות <b>פסוק אחר "על ההרים אשא בכי ונהי"</b> (ירמיהו ט, ט).
<b>הרואה שופר בחלום, ישכים ויאמר "והיה ביום ההוא יתקע בשופר גדול</b> ובאו האובדים בארץ אשור והנדחים בארץ מצרים" (ישעיהו כז, יג), <b>קודם שיקדמנו</b> בהתגשמות <b>פסוק אחר "תקעו שופר בגבעה"</b> (הושע ה, ח) כסמל מלחמה.
<b>הרואה כלב בחלום, ישכים ויאמר "ולכל בני ישראל לא יחרץ כלב לשנו"</b> (שמות יא, ז) <b>קודם שיקדמנו</b> בהתגשמות <b>פסוק אחר: "והכלבים עזי נפש"</b> (ישעיהו נו, יא). <b>הרואה ארי בחלום, ישכים ויאמר "אריה שאג מי לא יירא</b> ה' אלהים דבר מי לא ינבא<b>"</b> (עמוס ג, ח) <b>קודם שיקדמנו</b> בהתגשמות <b>פסוק אחר "עלה אריה מסבכו</b> ומשחית גוים נסע יצא ממקומו" (ירמיהו ד, ז).
<b>הרואה תגלחת בחלום, ישכים ויאמר "ויגלח ויחלף שמלתיו"</b> (בראשית מא, יד), שכן נאמר ביוסף כשיצא מבית הסוהר ועלה לגדולה, <b>קודם שיקדמנו</b> בהתגשמות <b>פסוק אחר</b> שנאמר בשמשון <b>"כי אם גלחתי וסר ממני כחי</b> וחליתי" (שופטים טז, יז). <b>הרואה באר בחלום, ישכים ויאמר "באר מים חיים"</b> (שיר השירים ד, טו) <b>קודם שיקדמנו</b> בהתגשמות <b>פסוק אחר "כהקיר ביר מימיה</b> כן הקרה רעתה" (ירמיהו ו, ז). <b>הרואה קנה בחלום, ישכים ויאמר "קנה רצוץ לא ישבור"</b> (ישעיהו מב, ג) האמור בשבחו של המשיח, <b>קודם שיקדמנו</b> בהתגשמות <b>פסוק אחר "הנה בטחת לך על משענת הקנה הרצוץ"</b> (מלכים ב' יח, כא).
<b>תנו רבנן</b> <small>[שנו חכמים]:</small> <b>הרואה קנה בחלום</b> — <b>יצפה לחכמה, שנאמר: "קנה חכמה"</b> (משלי ד, ז). הרואה <b>קנים</b> — <b>יצפה לבינה, שנאמר: "ובכל קנינך קנה בינה"</b> (שם). הוסיף ו<b>אמר ר' זירא: קרא</b> <small>[דלעת],</small> <b>קורא</b> <small>[קור הדקל],</small> <b>קירא</b> <small>[שעוה]</small> ו<b>קניא</b> <small>[קנה]</small> — <b>כולהו מעלו לחלמא</b> <small>[כולם מעולים</small> יפים, <small>לחלום],</small> כשאדם חולם עליהם. <b>תניא</b> <small>[שנויה</small> ברייתא<small>]:</small> <b>אין מראין דלועין</b> בחלום <b>אלא למי שהוא ירא שמים בכל כחו.</b> שדלועים נדרשים כקיצור "דלו עיני למרום" (ישעיהו לח, יד).
<b>הרואה שור בחלום, ישכים ויאמר "בכור שורו הדר לו"</b> (דברים לג, יז) <b>קודם שיקדמנו</b> בהתגשמות <b>פסוק אחר</b> "ו <b>כי יגח שור את איש"</b> (שמות כא, כח).
<b>תנו רבנן</b> <small>[שנו חכמים]</small> בברייתא: <b>חמשה דברים נאמרו</b> בחלומות הקשורים <b>בשור. ה</b>חולם ש<b>אוכל מבשרו</b> — <b>מתעשר.</b> החולם ש<b>נגחו</b> — <b>הויין</b> <small>[יהיו]</small> <b>ליה</b> <small>[לו]</small> <b>בנים</b> תלמידי חכמים <b>שמנגחים בתורה. אם</b> ראה בחלום ש<b>נשכו</b> השור — <b>יסורין באים עליו.</b> חלם ש<b>בעטו</b> השור — <b>דרך רחוקה נזדמנה לו</b> ללכת בעתיד. ראה ש<b>רכבו</b> — סימן הוא שיהא <b>עולה לגדולה.</b>
ושואלים: <b>והתניא</b> <small>[והרי שנינו</small> בברייתא<small>]</small> שאם ראה ש<b>רכבו</b> — הרי זה סימן לכך שהוא <b>מת!</b> ומשיבים: <b>לא קשיא</b> <small>[אין</small> זה <small>קשה],</small> <b>הא</b> <small>[זה]</small> ששנינו שהוא עולה לגדולה הרי זה באופן שראה בחלום <b>דרכיב</b> <small>[שרוכב]</small> <b>הוא לתורא</b> <small>[על השור].</small> <b>הא</b> <small>[זה]</small> ששנינו שזהו סימן למיתתו הקרובה, הרי זה באופן שראה <b>דרכיב תורא לדידיה</b> <small>[שרוכב השור עליו].</small>
<big>ה</big> <b>הרואה חמור בחלום</b> — <b>יצפה לישועה, שנאמר "הנה מלכך יבוא לך צדיק ונושע הוא עני ורכב על חמור"</b> (זכריה ט, ט). <b>הרואה חתול בחלום</b> — <b>באתרא דקרו ליה</b> <small>[במקום שקוראים לו]</small> בארמית <b>"שונרא"</b> — <b>נעשית לו שירה נאה.</b> ובמקום קוראים לחתול <b>"שינרא"</b> — סימן הוא ש<b>נעשה לו שינוי רע. הרואה ענבים בחלום,</b> אם ראה ענבים <b>לבנות,</b> כלומר, בהירות, <b>בין</b> שראה אותם <b>בזמנן</b> שהיא עונת הבשלת ענבים אלה, <b>ובין שלא בזמנן</b> — <b>יפות</b> הן לו. ואם ראה ענבים <b>שחורות</b> רק אם ראה אותם <b>בזמנן</b> — <b>יפות.</b> ואולם אם ראה אותם <b>שלא בזמנן</b> — <b>רעות. הרואה סוס לבן בחלום, בין</b> שהיה הסוס מהלך <b>בנחת, בין ברדוף</b> (ממהר) — סימן <b>יפה לו.</b> ואולם אם ראה סוס <b>אדום, בנחת</b> — סימן <b>יפה, ברדוף</b> — <b>קשה.</b>
אמרו: <b>הרואה ישמעאל בחלום</b> — סימן הוא כי <b>תפלתו</b> תהא <b>נשמעת,</b> כשם שנשמעה תפילתו של ישמעאל. ומעירים: <b>ודוקא</b> כשראה את <b>ישמעאל בן אברהם, אבל טייעא בעלמא</b> <small>[סתם ערבי]</small> — <b>לא,</b> אינו סימן יפה. <b>הרואה גמל בחלום</b> — סימן הוא ש<b>מיתה נקנסה לו מן השמים והצילוהו ממנה. אמר ר' חמא בר' חנינא: מאי קראה</b> <small>[מהו הכתוב]</small> המרמז על דבר זה — <b>"ואנכי ארד עמך מצרימה ואנכי אעלך גם עלה"</b> (בראשית מו, ד), "גם עלה" נדרש כהרחבה של "גמל". <b>רב נחמן בר יצחק אמר:</b> המקור לדבר הוא <b>מהכא</b> <small>[מכאן]</small> מפסוק אחר: <b>"גם ה' העביר חטאתך לא תמות"</b> (שמואל ב' יב, יג).
<b>הרואה פינחס בחלום</b> — הרי זה סימן כי <b>פלא נעשה לו,</b> כדרך שנעשו ניסים לפנחס. <b>הרואה פיל בחלום</b> — הרי זה סימן כי <b>פלאות נעשו לו</b> (מקירבת המלים פיל—פלא). והרואה <b>פילים</b> בחלום — <b>פלאי פלאות נעשו לו.</b>
ושואלים: <b>והתניא</b> <small>[והרי שנינו</small> בברייתא<small>]</small> ש<b>כל מיני חיות יפין לחלום,</b> כשאדם חולם עליהם <b>חוץ מן הפיל ומן הקוף!</b> ומתרצים: <b>לא קשיא</b> <small>[אין</small> זה <small>קשה],</small>

Daf 57a

<b>הא</b> <small>[זה]</small> ששנינו שסימן יפה, הרי זה באופן שראהו <b>דמסרג</b> <small>[ש</small>הוא <small>חבוש אוכף],</small> <b>הא</b> <small>[זה]</small> ששנינו שראיית פיל אינה סימן יפה, הרי זה באופן <b>דלא מסרג</b> <small>[כשאינו חבוש אוכף].</small> ועוד: <b>הרואה</b> אדם ששמו <b>הונא בחלום</b> — סימן הוא ש<b>נס נעשה לו,</b> שהאות נ' בשם הונא היא קיצור המלה "נס". והרואה אדם ששמו <b>חנינא, חנניא,</b> או <b>יוחנן</b> — הרי זה סימן כי <b>נסי נסים נעשו לו</b> שהרי יש פעמיים נ' בשמות אלה. <b>הרואה הספד בחלום</b> — סימן הוא ש<b>מן השמים חסו עליו ופדאוהו</b> שלא יצטרכו להספידו במציאות. <b>ו</b>אולם מגבילים זאת ואומרים כי <b>הני מילי</b> <small>[דברים אלה]</small> אמורים דווקא כשראה את ההספד <b>בכתבא</b> <small>[בכתב],</small> כלומר, שעדיין לא השתמשו בהספד.
<big>א</big> <b>העונה</b> בחלום <b>"יהא שמיה רבא מברך"</b> — <b>מובטח לו שהוא בן העולם הבא. ה</b>רואה ש<b>קורא קריאת שמע בחלום</b> — <b>ראוי</b> הוא <b>שתשרה עליו שכינה, אלא שאין דורו זכאי לכך,</b> ולכן אין השכינה שורה עליו בפועל.
<b>ה</b>רואה ש<b>מניח תפילין בחלום</b> — <b>יצפה לגדולה,</b> וכפי <b>שנאמר: "וראו כל עמי הארץ כי שם ה' נקרא עליך</b> ויראו ממך<b>"</b> (דברים כח, י). <b>ותניא</b> <small>[ושנויה</small> ברייתא<small>],</small> <b>ר' אליעזר הגדול אומר:</b> "כי שם ה' נקרא עליך" <b>אלו תפילין שבראש,</b> שהם שם ה' המצוי על האדם. <b>ה</b>רואה ש<b>מתפלל בחלום</b> — <b>סימן יפה</b> הוא <b>לו. ו</b>אולם מגבילים זאת ואומרים כי <b>הני מילי</b> <small>[דברים אלה]</small> אמורים דווקא באופן שרואה בחלום שעדיין <b>לא סיים</b> תפילתו, ועדיין קרוב הוא אצל הקדוש ברוך הוא, אבל אם ראה שכבר סיים הרי כבר אינו מתפלל, ושוב אין לו סימן.
ועוד: <b>ה</b>רואה ש<b>בא על אמו בחלום</b> — <b>יצפה לבינה, שנאמר: "כי אם לבינה תקרא"</b> (משלי ב, ג), ודורשים "אם" כמו "אם". <b>הבא</b> בחלום <b>על נערה מאורסה</b> — <b>יצפה לתורה, שנאמר: "תורה צוה לנו משה מורשה קהלת יעקב"</b> (דברים לג, ד), ו<b>אל תקרי</b> <small>[תקרא]</small> <b>"מורשה" אלא "מאורשה". הבא על אחותו בחלום</b> — <b>יצפה לחכמה, שנאמר: "אמר לחכמה אחתי את"</b> (משלי ז, ד). <b>הבא על אשת איש בחלום</b> — <b>מובטח לו שהוא בן העולם הבא,</b> ונוטל חלקו וחלק חבירו בגן עדן, שיש בכך דמיון לאשת איש. <b>ו</b>אולם מגבילים זאת ואומרים כי <b>הני מילי</b> <small>[דברים אלה]</small> אמורים דווקא באופן ש<b>לא ידע לה</b> <small>[הכיר אותה]</small> <b>ולא הרהר בה מאורתא</b> <small>[מבערב],</small> אלא ראה אותה בחלום באופן אקראי.
<big>ב</big> <b>אמר ר' חייא בר אבא: הרואה חטים בחלום</b> — סימן הוא כי <b>ראה שלום, שנאמר: "השם גבולך שלום חלב חטים ישביעך"</b> (תהלים קמז, יד). ו<b>הרואה שעורים בחלום</b> — סימן הוא כי <b>סרו עונותיו, שנאמר: "וסר עונך וחטאתך תכפר"</b> (ישעיהו ו, ז), ש"שעורים" נדרש כקיצור של "סר עוון". <b>אמר ר' זירא: אנא</b> <small>[אני]</small> <b>לא סלקי</b> <small>[עליתי]</small> <b>מבבל לארץ ישראל עד דחזאי שערי בחלמא</b> <small>[שראיתי שעורים בחלום].</small>
<b>הרואה גפן טעונה</b> ענבים <b>בחלום</b> — סימן הוא ש<b>אין אשתו מפלת נפלים, שנאמר: "אשתך כגפן פריה</b> בירכתי ביתך" (תהלים קכח, ג). והרואה <b>שורקה,</b> כלומר, ענף גפן נטוע — <b>יצפה למשיח, שנאמר: "אסרי לגפן עירה, ולשרקה בני אתנו"</b> (בראשית מט, יא).
<b>הרואה תאנה בחלום</b> — סימן הוא ש<b>תורתו משתמרת בקרבו, שנאמר: "נוצר תאנה יאכל פריה"</b> (משלי כז, יח). <b>הרואה רמונים בחלום,</b> אם היו <b>זוטרי</b> <small>[קטנים]</small> — <b>פרי עסקיה כרמונא</b> <small>[יפרח</small> וירבה <small>עסקו כ</small>גרעיני ה<small>רימון],</small> ואם היו <b>רברבי</b> <small>[גדולים]</small> — הרי זה סימן כי <b>רבי עסקיה כרמונא</b> <small>[יגדל עיסקו כרימון].</small> ואם ראה בחלומו <b>פלגי</b> <small>[פלחי</small> רימונים<small>],</small> <b>אם תלמיד חכם הוא</b> החולם — <b>יצפה לתורה, שנאמר: "אשקך מיין הרקח מעסיס רמני"</b> (שיר השירים ח, ב) המקובל כרמז לתורה. <b>ואם עם הארץ הוא</b> החולם — <b>יצפה למצות, שנאמר: "כפלח הרמון רקתך"</b> (שם ד, ג), וכבר דרשו: <b>מאי</b> <small>[מה]</small> משמעות המלה <b>"רקתך"</b> — לומר ש<b>אפילו ריקנין שבך,</b> בעם ישראל, <b>מלאים מצות כרמון.</b>
<b>הרואה זיתים בחלום,</b> אם היו <b>זוטרי</b> <small>[קטנים]</small> — סימן הוא כי <b>פרי ורבי וקאי עסקיה</b> <small>[יפרה וירבה ויעמוד,</small> יתקיים <small>עסקו]</small> <b>כזיתים. ו</b>אולם מגבילים זאת ואומרים כי <b>הני מילי</b> <small>[דברים אלה]</small> אמורים דווקא כשרואה <b>פרי</b> הזית, <b>אבל</b> אם רואה <b>אילני</b> <small>[אילנות]</small> הזית — סימן הוא כי <b>הויין ליה</b> <small>[יהיו לו]</small> <b>בנים מרובין, שנאמר: "בניך כשתלי זיתים</b> סביב לשולחנך<b>"</b> (תהלים קכח, ג). <b>איכא דאמרי</b> <small>[יש שאומרים]</small> כי <b>הרואה זית בחלום</b> — סימן הוא כי <b>שם טוב יוצא לו, שנאמר: "זית רענן יפה פרי תאר קרא ה' שמך"</b> (ירמיהו יא, טז). <b>הרואה שמן זית בחלום</b> — <b>יצפה למאור תורה, שנאמר "ויקחו אליך שמן זית זך". הרואה תמרים בחלום</b> — סימן הוא כי <b>תמו עונותיו, שנאמר: "תם עונך בת ציון"</b> (איכה ד, כב), שנדרש תמרה כמו תם רע.
<b>אמר רב יוסף, הרואה עז בחלום</b> — סימן הוא כי <b>שנה מתברכת לו, עזים</b> — <b>שנים מתברכות לו, שנאמר: "ודי חלב עזים ללחמך</b> ללחם ביתך וחיים לנערותיך" (משלי כז, כז). <b>הרואה הדס בחלום</b> — סימן הוא כי <b>נכסיו מצליחין לו. ואם אין לו נכסים</b> — הרי זה סימן כי <b>ירושה נופלת לו ממקום אחר. אמר עולא, ואמרי לה</b> <small>[ויש אומרים]</small> כי <b>במתניתא תנא</b> <small>[בברייתא</small> היא <small>שנוייה]:</small> <b>והוא</b> דווקא באופן <b>דחזא בכנייהו</b> <small>[שראה</small> אותם <small>צומחים].</small> <b>הרואה אתרוג בחלום</b> — סימן הוא כי <b>הדור הוא לפני קונו, שנאמר</b> על אתרוג: <b>"פרי עץ הדר כפת תמרים"</b> (ויקרא כג, מ). <b>הרואה לולב בחלום</b> — סימן הוא ש<b>אין לו אלא לב אחד לאביו שבשמים,</b> ונדרש "לולב" כמו "לו לב".
ועוד: <b>הרואה אווז בחלום</b> — <b>יצפה לחכמה שנאמר: "חכמות בחוץ תרנה</b> ברחובות תתן קולה" (משלי א, כ) והאווזים משמיעים קולם לרוב. <b>וה</b>חולם כי <b>בא עליה,</b> על האווזה, והתקשר עימה על ידי כך — <b>הוי</b> <small>[יהיה]</small> <b>ראש ישיבה.</b> ו<b>אמר רב אשי: אני ראיתיה</b> את האווזה בחלום, <b>ו</b>ראיתי גם ש<b>באתי עליה, וסלקית</b> <small>[ועליתי]</small> <b>לגדולה</b> של ראש ישיבה.
<b>הרואה תרנגול בחלום</b> — <b>יצפה לבן זכר. תרנגולים</b> — <b>יצפה לבנים זכרים.</b> והרואה <b>תרנגולת</b> — <b>יצפה לתרביצה</b> <small>[גינה]</small> <b>נאה וגילה</b> ש"תרנגולת" נדרש כקיצור של "תרביצה נאה וגילה". <b>הרואה ביצים בחלום</b> — <b>תלויה בקשתו</b> שמבקש, שביצה היא בארמית "ביעא" הקרוב למשמעות בקשה. ואם חלם ש<b>נשתברו</b> הביצים — הרי זה סימן כי <b>נעשית</b> כבר <b>בקשתו,</b> וכאילו נתגלה מה שהיה בתוך קליפה. <b>וכן</b> משמעות חלום שרואה בו <b>אגוזים, וכן</b> חלום שרואה בו <b>קשואים, וכן כל כלי זכוכית, וכן כל הנשברים כאלו,</b> שאם חלם שנשבר דבר מה — סימן שנעשתה בקשתו.
<big>ג</big> <b>ה</b>חולם ש<b>נכנס לכרך</b> — סימן הוא ש<b>נעשו לו חפציו, שנאמר: "וינחם אל מחוז חפצם"</b> (תהלים קז, ל). <b>המגלח ראשו בחלום</b> — <b>סימן יפה לו,</b> שהוריד מעליו את השערות הממאיסות, והוא סימן של התחדשות וגדולה. ואם גלח בחלום <b>ראשו וזקנו</b> — סימן יפה <b>לו ולכל משפחתו.</b>
<b>היושב</b> בחלום <b>בעריבה</b> (בסירה) <b>קטנה</b> — הרי זה סימן כי <b>שם טוב יוצא לו.</b> ואם רואה את עצמו בחלום יושב <b>בעריבה גדולה</b> — סימן יפה <b>לו ולכל משפחתו. ו</b>אולם מגבילים זאת ואומרים כי <b>הני מילי</b> <small>[דברים אלה]</small> אמורים דווקא באופן <b>דמדליה דלויי</b> <small>[ש</small>הסירה <small>נמצאת בגובה</small> הגלים<small>].</small>
<b>הנפנה</b> לצרכיו <b>בחלום</b> — <b>סימן יפה</b> הוא <b>לו, שנאמר: "מהר צעה להפתח</b> ולא ימות לשחת ולא יחסר לחמו" (ישעיהו נא, יד). <b>ו</b>אולם מגבילים זאת ואומרים כי <b>הני מילי</b> <small>[דברים אלה]</small> אמורים דווקא באופן ש<b>לא קנח</b> והתלכלך שוב.
<b>העולה לגג בחלום</b> — סימן שהוא <b>עולה לגדולה.</b> ראה בחלום שאחר שעלה שוב חזר ו<b>ירד</b> מהגג — הרי זה סימן ש<b>יורד</b> הוא <b>מגדולתו.</b> ואילו <b>אביי ורבא דאמרי תרווייהו</b> <small>[שאמרו שניהם]:</small> <b>כיון שעלה</b> — <b>עלה</b> וסימן יפה הוא, גם אם חלם אחר כך שירד. <b>הקורע בגדיו בחלום</b> — הרי זה סימן ש<b>קורעים לו גזר דינו</b> הרע. וה<b>עומד ערום בחלום,</b> אם חלם <b>בבבל</b> — סימן הוא לו שהוא <b>עומד בלא חטא,</b> שכן ישיבת חוץ לארץ היא עצמה עבירה, והעומד ערום פירושו שהוא מנוקה מאותה עבירה. ואם חלם <b>בארץ ישראל</b> — סימן הוא לו שהוא <b>ערום בלא מצות. ה</b>חולם ש<b>נתפס לסרדיוט,</b> כלומר, שחייל שומר אותו — סימן הוא ש<b>שמירה נעשית לו</b> משמים. ואם ראה ש<b>נתנוהו בקולר</b> (שמו שרשרת על צווארו) — סימן הוא כי <b>הוסיפו לו שמירה על שמירתו,</b> שיש לו שמירה יתירה. <b>ו</b>אולם מגבילים זאת ואומרים כי <b>הני מילי</b> <small>[דברים אלה]</small> אמורים דווקא אם ראה בחלום שצווארו נתון <b>בקולר, אבל</b> אם ראה שצווארו נתון ב<b>חבלא בעלמא</b> <small>[חבל בלבד]</small> — <b>לא,</b> איננו סימן לשמירה מעולה.
<b>הנכנס לאגם בחלום</b> — סימן הוא כי <b>נעשה ראש ישיבה,</b> שכן בחלומו הוא רואה כאילו הוא עומד יחידי, וכל קני הסוף, הגדולים והקטנים, מסביבו כתלמידים. וכן הוא ראש הישיבה שכלל בני הישיבה מתקבצים סביבו לשמוע את דבריו. והחולם שנכנס <b>ליער</b> ורואה מסביבו רק עצים גדולים — סימן הוא לו כי הוא <b>נעשה ראש</b> רק <b>לבני כלה,</b> שהוא רק מפרש את דברי הרב מוסר השיעור לתלמידי הישיבה הגדולים, שכל אחד מהם אילן גדול לעצמו ואינו קרוב אצל האחר.
ומסופר: כי <b>רב פפא ורב הונא בריה</b> <small>[בנו]</small> של <b>רב יהושע חזו חלמא</b> <small>[ראו</small> כל אחד מהם <small>חלום]:</small> <b>רב פפא</b> שבחלומו ראה <b>דעייל לאגמא</b> <small>[ש</small>הוא <small>נכנס לאגם]</small> — <b>נעשה</b> בסופו של דבר <b>ראש ישיבה.</b> ו<b>רב הונא בריה</b> <small>[בנו]</small> של <b>רב יהושע</b> שבחלומו ראה <b>דעייל</b> <small>[ש</small>הוא <small>נכנס]</small> <b>ליער</b> — <b>נעשה ראש לבני כלה. איכא דאמרי</b> <small>[יש שאומרים]</small> כי <b>תרווייהו לאגמא עיילי</b> <small>[שניהם</small> חלמו <small>שנכנסו לאגם],</small> אלא, <b>רב פפא</b> שחלם <b>דתלי טבלא</b> <small>[שתלוי</small> בצווארו <small>תוף]</small> — <b>נעשה ראש ישיבה,</b> שהקשה בתוף סימן הוא לראש ישיבה שמשמיע קולו ברבים, ו<b>רב הונא בריה</b> <small>[בנו]</small> של <b>רב יהושע</b> ש<b>לא תלי טבלא</b> <small>[</small>היה <small>תלוי</small> בחלומו <small>תוף</small> בצווארו<small>]</small> — <b>נעשה</b> רק <b>ראש לבני כלה. אמר רב אשי: אנא עיילית לאגמא ותלאי טבלא ונבחי בה נבוחי</b> <small>[אני</small> חלמתי ש<small>נכנסתי לאגם ותליתי תוף והקשתי בו הקשות],</small> והרי היה רב אשי ראש ישיבה.
<b>תני תנא קמיה</b> <small>[שנה</small> אחד מ<small>חוזרי המשניות לפני]</small> <b>רב נחמן בר יצחק: המקיז דם בחלום</b> — סימן הוא כי <b>עונותיו מחולין לו,</b> שהעוון נמשל תמיד לאדום כצבע הדם ("אם יהיו עוונותיכם כשנים... אם יאדימו כתולע..." (ישעיהו א, יח), והקזת דם פירושה איפוא שהעוונות יוצאים ממנו.
ושואלים: <b>והתניא</b> <small>[והרי שנינו</small> בברייתא<small>]:</small> שהרואה בחלומו שהוא מקיז דם <b>עונותיו סדורין לו!</b> ומתרצים: <b>מאי</b> <small>[מה]</small> משמעות המלה <b>"סדורין"</b> — שהם <b>סדורין להמחל.</b>
<b>תני תנא קמיה</b> <small>[שנה</small> אחד מ<small>חוזרי המשניות לפני]</small> <b>רב ששת: הרואה נחש בחלום</b> הרי זה סימן כי <b>פרנסתו מזומנת לו</b> כנחש שעפר לחמו, ומצוי בכל עת. ראה בחלומו ש<b>נשכו</b> הנחש — הרי זה סימן ש<b>נכפלה לו</b> פרנסתו. ואם חלם ש<b>הרגו</b> לנחש — הרי זה סימן כי <b>אבדה פרנסתו. אמר ליה</b> <small>[לו]</small> <b>רב ששת:</b> להיפך, סימן יפה הוא לו ו<b>כל שכן שנכפלה פרנסתו.</b> ומעירים: <b>ולא היא,</b> אין הדבר כן, אלא <b>רב ששת הוא דחזא חויא בחלמיה וקטליה</b> <small>[שראה נחש בחלומו והרגו]</small> ורצה לפתור את חלומו שלו לטובה.
<big>ד</big> <b>תני תנא קמיה</b> <small>[שנה</small> אחד מ<small>חוזרי המשניות לפני]</small> <b>ר' יוחנן: כל מיני משקין יפין לחלום</b> כשאדם חולם עליהם <b>חוץ מן היין,</b> ש<b>יש</b> רואה בחלומו ש<b>שותהו וטוב לו, ויש</b> רואה בחלומו ש<b>שותהו ורע לו.</b> וראיות לדבר: <b>יש שותהו וטוב לו</b> — <b>שנאמר "ויין ישמח לבב אנוש"</b> (תהלים קד, טו), <b>ויש שותהו ורע לו</b> — <b>שנאמר: "תנו שכר לאובד ויין למרי נפש"</b> (משלי לא, ו).
<b>אמר ליה</b> <small>[לו]</small> <b>ר' יוחנן לתנא</b> <small>[חוזר המשניות]:</small> <b>תני</b> <small>[שנה]:</small> <b>תלמיד חכם לעולם</b> סימן <b>טוב לו</b> הוא חלום היין, <b>שנאמר</b> בדברי החכמה: <b>"לכו לחמו בלחמי ושתו ביין מסכתי"</b> (משלי ט, ה).

Daf 57b

<big>א</big> <b>אמר ר' יוחנן: השכים</b> בבוקר <b>ו</b>מיד כשקם ממטתו <b>נפל פסוק לתוך פיו</b> — <b>הרי זה נבואה קטנה. תנו רבנן</b> <small>[שנו חכמים]:</small> <b>שלשה מלכים הם,</b> שראיית כל אחד מהם בחלום יש לה משמעות. <b>הרואה</b> את <b>דוד בחלום</b> — <b>יצפה לחסידות.</b> ראה את <b>שלמה</b> — <b>יצפה לחכמה.</b> ראה את <b>אחאב</b> — <b>ידאג מן הפורענות,</b> כדרך שאירע לאחאב.
וכן <b>שלשה</b> ספרי <b>נביאים הם,</b> ומשמעות שונה לכל אחד מהם ביחס לרואה אותם בחלום: <b>הרואה ספר מלכים</b> — <b>יצפה לגדולה</b> (מלכות). ראה את ספר <b>יחזקאל</b> — <b>יצפה לחכמה,</b> שיש בספר יחזקאל תבנית המרכבה. ראה את ספר <b>ישעיה</b> — <b>יצפה לנחמה.</b> ראה את ספר <b>ירמיה</b> — <b>ידאג מן הפורענות,</b> לפי שהתנבא הרבה מענין הפורענות.
ובדומה לכך, אף <b>שלשה</b> ספרי <b>כתובים גדולים הם,</b> ומשמעות מיוחדת לכל אחד מהם עבור הרואה אותם בחלומו, שכן <b>הרואה ספר תהלים</b> — <b>יצפה לחסידות, משלי</b> — <b>יצפה לחכמה, איוב</b> — <b>ידאג מן הפורענות.</b>
ובדומה לכך, <b>שלשה</b> ספרי <b>כתובים קטנים הם,</b> שהם מגילות בלבד, ומשמעות שונה לכל אחד מהם ביחס לרואה אותם בחלום: <b>הרואה</b> את <b>שיר השירים בחלום</b> — <b>יצפה לחסידות,</b> לפי שהוא מתפרש כתיאור אהבת ה' לישראל. <b>קהלת</b> — <b>יצפה לחכמה. קינות</b> (איכה) — <b>ידאג מן הפורענות. הרואה</b> בחלום <b>מגלת אסתר</b> — סימן הוא כי <b>נס נעשה לו.</b>
<b>שלשה חכמים הם</b>, ומשמעות שונה לכל אחד מהם ביחס לרואה אותם בחלום: <b>הרואה</b> את <b>רבי בחלום</b> — <b>יצפה לחכמה.</b> ראה את <b>ר' אלעזר בן עזריה</b> — <b>יצפה לעשירות,</b> שהיה ר' אלעזר בן עזריה עשיר מופלג. ואם ראה את <b>ר' ישמעאל בן אלישע</b> — <b>ידאג מן הפורענות,</b> שר' ישמעאל הוא אחד מעשרת הרוגי מלכות.
כן <b>שלשה תלמידי חכמים הם,</b> שהיו גדולים בתורה אף על פי שלא זכו להסמך ולהקרא רבי, ומשמעות שונה לכל אחד מהם ביחס לרואה אותם בחלום: <b>הרואה</b> את <b>בן עזאי בחלום</b> — <b>יצפה לחסידות.</b> ראה את <b>בן זומא</b> — <b>יצפה לחכמה.</b> ואם ראה את <b>אחר</b> (אלישע בן אבויה) — <b>ידאג מן הפורענות,</b> שכן יצא לתרבות רעה.
<big>ב</big> אמרו: <b>כל מיני חיות יפות לחלום,</b> כשאדם רואה אותם בחלום, <b>חוץ מן הפיל והקוף והקפוד.</b> ושואלים: <b>והאמר מר</b> <small>[והרי אמר החכם]</small> ש<b>הרואה פיל בחלום פלא נעשה לו!</b> ומתרצים: <b>לא קשיא</b> <small>[אין</small> זה <small>קשה],</small> <b>הא</b> <small>[זה]</small> שאמר החכם שסימן יפה הוא לו, הרי זה באופן שראהו <b>דמסרג</b> <small>[ש</small>הוא <small>חבוש אוכף],</small> <b>הא</b> <small>[זה]</small> ששנינו שראיית פיל אינה סימן יפה, הרי זה באופן <b>דלא מסרג</b> <small>[כשאינו חבוש אוכף].</small>
כעין זה אמרו ש<b>כל מיני</b> כלי <b>מתכת יפין לחלום, חוץ ממר</b> (מעדר), <b>פסל</b> (מפסלת), <b>וקרדום,</b> שכן כלים אלה עשויים לקלקול. <b>והני מילי דחזנהו בקתייהו</b> <small>[ודברים אלה</small> אמורים דווקא <small>כשראה אותם עם קתותיהם,</small> ידיותיהם<small>].</small> וכעין זה אמרו: <b>כל מיני פירות יפין לחלום, חוץ מפגי תמרה,</b> שהם תמרים שלא הבשילו כל צרכם. וכן <b>כל מיני ירקות יפין לחלום, חוץ מראשי לפתות.</b> ומקשים, <b>והאמר</b> <small>[והרי אמר]</small> <b>רב: לא איעתרי</b> <small>[התעשרתי]</small> <b>עד דחזאי</b> <small>[שראיתי]</small> בחלומי <b>ראשי לפתות,</b> והרי שהוא סימן טוב! ומשיבים: רב <b>כי חזא</b> <small>[כאשר ראה]</small> אותם — <b>בכנייהו חזא</b> <small>[במקום גידולם</small> הוא ש<small>ראה],</small> אבל כשרואה בחלום ראשי לפתות תלושים — סימן רע הוא לו. וכעין זה: <b>כל מיני צבעונין</b> (צבעים) <b>יפין לחלום, חוץ מן התכלת.</b> וכן <b>כל מיני עופות יפין לחלום, חוץ מן קריא וקפופא וקורפראי,</b> ששלושתם עופות לילה ודמותם משונה ומפחידה.
<big>ג</big> המילים <b>הגו"ף, הגו"ף, מעי"ן, משיבי"ן, ומרחיבי"ן,</b> הן <b>סימן</b> לדברים שיידונו להלן בגמרא, ויש בכולם תכונות משותפות, בדומה למה ששנינו כבר.
אמרו: <b>שלשה</b> דברים <b>נכנסים לגוף, ו</b>אולם <b>אין הגוף נהנה מהן,</b> והם <b>גודגדניות, וכפניות</b> (תמרים גרועים), <b>ופגי תמרה.</b> ולעומת זאת: <b>שלשה</b> דברים <b>אין נכנסין לגוף, ו</b>אף על פי כן <b>הגוף נהנה מהן,</b> ו<b>אלו הן: רחיצה, וסיכה ותשמיש.</b> ועוד אמרו: <b>שלשה</b> דברים הם <b>מעין העולם הבא,</b> ו<b>אלו הן: שבת, שמש ותשמיש.</b>
על כך שאלו: <b>תשמיש דמאי</b> <small>[של מה],</small> איזה תשמיש? <b>אילימא</b> <small>[אם נאמר]</small> כי הכוונה ל<b>תשמיש המטה</b> — <b>הא מכחש כחיש</b> <small>[הרי</small> הוא <small>מכחיש]</small> ומחליש את הגוף! <b>אלא</b> הכוונה ל<b>תשמיש נקבים</b> — שנפנה לצרכיו.
ועוד אמרו, <b>שלשה</b> דברים <b>משיבין דעתו של אדם,</b> ו<b>אלו הן: קול, ומראה, וריח,</b> שכאשר הם נעימים וטובים, הריהם משיבים דעתו של אדם. ועוד, <b>שלשה</b> דברים <b>מרחיבין דעתו של אדם,</b> ו<b>אלו הן: דירה נאה, ואשה נאה, וכלים נאים.</b>
<big>ד</big> המילים <b>חמש"ה, ושש"ה, ועשר"ה</b> הן <b>סימן</b> לדברים שיידונו להלן. אמרו: <b>חמשה</b> דברים בעולמנו, שכל אחד מהם הוא <b>אחד מששים</b> לדברים גדולים השייכים לדרגה עליונה, ו<b>אלו הן: אש, דבש, ושבת, ושינה, וחלום.</b> ומפרטים: <b>אש</b> שלנו היא <b>אחד מששים לגיהנם. דבש</b> — <b>אחד מששים למן. שבת</b> — <b>אחד מששים לעולם הבא. שינה</b> — <b>אחד מששים למיתה. חלום</b> — <b>אחד מששים</b>
<b>לנבואה.</b> כעין זה אמרו: <b>ששה דברים סימן יפה</b> הם <b>לחולה: עטוש, זיעה, שלשול, קרי, ושינה, וחלום.</b> ורמז בכתובים לדברים: <b>עטוש</b> — <b>דכתיב</b> <small>[שנאמר]:</small> <b>"עטישותיו תהל אור"</b> (איוב מא, י), הנדרש שעל ידי העיטוש מגיע הוא לראות באורו של העולם. <b>זיעה</b> — <b>דכתיב</b> <small>[שנאמר]:</small> <b>"בזעת אפיך תאכל לחם"</b> (בראשית ג, יט). <b>שלשול</b> — <b>דכתיב</b> <small>[שנאמר]:</small> <b>"מהר צעה להפתח ולא ימות לשחת"</b> (ישעיהו נא, נד). <b>קרי</b> — <b>דכתיב</b> <small>[שנאמר]:</small> <b>"יראה זרע יאריך ימים"</b> (שם כג, י). <b>שינה</b> — <b>דכתיב</b> <small>[שנאמר]:</small> <b>"ישנתי אז ינוח לי"</b> (איוב ג, יג). <b>חלום</b> — <b>דכתיב</b> <small>[שנאמר]:</small> <b>"ותחלימני והחיני"</b> (ישעיהו לח, טז), "ותחלימני" — לשון חלום.
וכעין זה: <b>ששה דברים מרפאין את החולה מחליו ורפואתו רפואה,</b> ו<b>אלו הן: כרוב, ותרדין, וסיסין יבשין, וקיבה, והרת, ויותרת הכבד. ויש אומרים</b> כי תכונות אלו יש <b>אף</b> ל<b>דגים קטנים. ולא עוד, אלא שדגים קטנים מפרין ומברין כל גופו של אדם.</b>
ולעומת זאת, <b>עשרה דברים מחזירין את החולה</b> שהתרפא מחוליו שוב <b>לחליו, וחליו קשה</b> משהיה, ו<b>אלו הן:</b> האוכל <b>בשר שור, בשר שמן</b> בכלל, או <b>בשר צלי,</b> או <b>בשר צפרים, וביצה צלויה, ותגלחת,</b> שאם מתגלח החולה הרי זה מזיק לו, <b>ו</b>כן אם היה אוכל <b>שחלים, והחלב, והגבינה, ו</b>רחיצה בבית <b>המרחץ. ויש אומרים</b> ש<b>אף</b> אכילת <b>אגוזים. ויש אומרים</b> ש<b>אף</b> אכילת <b>קשואים.</b>
ומעין זה <b>תנא דבי</b> <small>[שנה החכם מבית</small> מדרשו<small>]</small> של <b>ר' ישמעאל: למה נקרא שמן קשואים</b> — <b>מפני שהן קשין לגוף כחרבות.</b> ושואלים: <b>איני</b> <small>[הרי אין הדבר כן],</small> <b>והכתיב</b> <small>[והרי נאמר]:</small> <b>"ויאמר ה' לה שני גוים בבטנך"</b> (בראשית כה, כג), ואמרו: <b>אל תקרי</b> <small>[תקרא]</small> <b>"גוים" אלא "גיים"</b> (גאים), <b>ואמר רב יהודה אמר רב: אלו</b> שני אנשים גדולים שיצאו מרבקה, ובהם נתקיים פסוק זה, <b>אנטונינוס ורבי, ש</b>מרוב עושרם <b>לא פסק משלחנם לא צנון ולא חזרת ולא קשואין, לא בימות החמה ולא בימות הגשמים.</b> והרי שהקישואים הם דבר טוב ואף מעדן מלכים!
ומתרצים: <b>לא קשיא</b> <small>[אין</small> זה <small>קשה],</small> <b>הא</b> <small>[זה]</small> ששנינו שהם קשים לגוף הרי זה <b>ברברבי</b> <small>[בגדולים],</small> <b>הא</b> <small>[זה]</small> ששנינו שלא פסקו משולחנם של רבי ואנטונינוס, והרי שטובים הם, הרי זה <b>בזוטרי</b> <small>[בקטנים].</small>
<big>ה</big> ועוד בענין החלום, <b>תנו רבנן</b> <small>[שנו חכמים]:</small> החולם שהוא רואה <b>מת בבית</b> — סימן הוא ל<b>שלום בבית. אכל ושתה</b> המת בחלומו <b>בבית</b> — <b>סימן יפה לבית. נטל</b> המת <b>כלים מן הבית</b> — <b>סימן רע</b> הוא <b>לבית,</b> שמרמז הוא כאילו המת לוקח עמו מישהו מהבית. <b>תרגמא</b> <small>[הסביר]</small> זאת <b>רב פפא במסאנא וסנדלא</b> <small>[במנעל וסנדל],</small> שאם חלם שלקח המת דברים אלה הרי זה רמז שמישהו צריך ללכת לדרך ארוכה, וכן אמרו: <b>כל</b> מה <b>דשקיל שכבא</b> <small>[שלוקח המת]</small> בחלום — הרי זה <b>מעלי</b> <small>[מעולה],</small> <b>בר ממסאנא וסנדלא</b> <small>[חוץ ממנעל וסנדל],</small> <b>וכל דיהיב שכבא</b> <small>[שנותן המת]</small> בחלום — הרי זה <b>מעלי</b> <small>[מעולה],</small> <b>בר מעפרא וחרדלא</b> <small>[חוץ מעפר וחרדל]</small> הדומה במראהו לעפר, שהם סימן לקבורה.
<big>ו</big> שנינו במשנה שהרואה <b>מקום שנעקרה ממנו עבודה זרה</b> מברך "ברוך... שעקר עבודה זרה מארצנו". ובענין זה <b>תנו רבנן</b> <small>[שנו חכמים]</small> בתוספתא: <b>הרואה</b> את העבודה זרה ששמה <b>מרקוליס, אומר: "ברוך... שנתן ארך אפים לעוברי רצונו",</b> שבכל יום היו מוסיפים וזורקים אבנים חדשות על הגל שבנו לכבודו (תוספות). והרואה <b>מקום שנעקרה ממנו עבודה זרה, אומר "ברוך... שעקר עבודה זרה מארצנו. וכשם שנעקרה ממקום זה כן תעקר מכל מקומות ישראל, והשב לב עובדיהם לעבדך". ובחוץ לארץ אין צריך לומר "והשב לב עובדיהם לעבדך" מפני שרובה</b> מאכלסת <b>גויים. ר' שמעון בן אלעזר אומר: אף בחוץ לארץ צריך לומר כן, מפני ש</b>כל העמים <b>עתידים להתגייר</b> לעתיד לבוא, <b>שנאמר:</b> "כי <b>אז אהפך אל עמים שפה ברורה</b> לקרוא בשם ה' לעובדו שכם אחד" (צפניה ג, ט).
<big>ז</big> להלן עוסקת הגמרא בדברים שאדם רואה ותקנו חכמים לכל אלו ברכות ראיה מיוחדות. <b>דרש רב המנונא: הרואה</b> את <b>בבל הרשעה צריך לברך חמש ברכות.</b> ומפרטים: <b>ראה</b> את חורבות העיר <b>בבל, אומר: "ברוך... שהחריב בבל הרשעה". ראה ביתו</b> החרב <b>של נבוכדנצר, אומר: "ברוך... שהחריב ביתו של נבוכדנצר הרשע". ראה</b> את <b>גוב של</b> ה<b>אריות</b> שהושלך אליו דניאל <b>או</b> את <b>כבשן האש</b> שהושלכו בתוכו חנניה מישאל ועזריה, <b>אומר: "ברוך... שעשה נסים לאבותינו במקום הזה". ראה מרקוליס, אומר: "ברוך... שנתן ארך אפים לעוברי רצונו". ראה מקום שנוטלין ממנו עפר,</b> כי מחורבות בבל היו במשך דורות לוקחים עפר ומשתמשים בו לזיבול או לבניה מסביב, <b>אומר: "ברוך... אומר ועושה גוזר ומקיים".</b>
ומסופר כי <b>רבא כי הוה חזי חמרי דשקלי עפרא, טריף להו ידא על גבייהו, ואמר</b> <small>[כאשר היה רואה חמורים הנושאים עפר</small> מבבל, <small>היה טופח בידו על גביהם ואומר]</small> להם: <b>רהוטו צדיקי למעבד רעותא דמרייכו</b> <small>[רוצו צדיקים לעשות את רצון אדונכם].</small> <b>מר בריה</b> <small>[בנו]</small> של <b>רבינא כי הוה מטי</b> <small>[כאשר היה מגיע]</small> <b>לבבל הוה שקיל עפרא בסודריה ושדי לברא</b> <small>[היה לוקח עפר בסודרו וזורק לחוץ],</small> <b>לקיים מה שנאמר "וטאטאתיה במטאטא השמד"</b> (ישעיהו יד, כג). <b>אמר רב אשי: אנא, הא</b> <small>[אני,</small> מימרא <small>זו]</small> של <b>רב המנונא</b> שהרואה בבל הרשעה צריך לברך חמש ברכות <b>לא שמיע לי</b> <small>[שמעתי]</small> אותה, <b>אלא מדעתאי בריכתינהו לכולהו</b> <small>[מדעתי ברכתי את כולן]</small>

Daf 58a

ומענין בבל מביאים את מה ש<b>אמר ר' ירמיה בן אלעזר: נתקללה בבל</b> — <b>נתקללו שכניה. נתקללה שומרון</b> — <b>נתברכו שכניה</b> עימה. ומקור לדברים: <b>נתקללה בבל</b> — <b>נתקללו שכניה, דכתיב</b> <small>[שנאמר]:</small> <b>"ושמתיה למורש קפד ואגמי מים"</b> (ישעיהו יד, כג), כלומר, שלא רק היא תחרב אלא שהמקום יהיה משכן לבעלי חיים מזיקים אשר יזיקו לכל הסביבה. <b>נתקללה שומרון</b> ובכל זאת <b>נתברכו שכניה</b> — <b>דכתיב</b> <small>[שנאמר]:</small> <b>"ושמתי שמרון לעי השדה למטעי כרם"</b> (מיכה א, ו), שאף שתיהרס, תשמש למטרה מועילה.
<big>א</big> <b>ואמר רב המנונא: הרואה</b> את <b>אוכלוסי ישראל,</b> כלומר, מספר גדול מאד (ששים ריבוא), <b>אומר: "ברוך... חכם הרזים".</b> והרואה <b>אוכלוסי גוים, אומר: "בושה אמכם</b> מאד חפרה יולדתכם הנה אחרית גויים מדבר ציה וערבה<b>"</b> (ירמיהו נ, יב). 
<b>תנו רבנן</b> <small>[שנו חכמים]</small> בתוספתא: הרואה את <b>אוכלוסי ישראל, אומר: "ברוך... חכם הרזים".</b> ומה טעם הדבר? — שרואה הוא עם שלם <b>שאין דעתם דומה זה לזה, ואין פרצופיהן דומים זה לזה,</b> ו"חכם הרזים", הקדוש ברוך הוא, יודע מה בלב כולם. ומסופר ש<b>בן זומא ראה</b> פעם אחת <b>אוכלוסא</b> של ישראל כשהיה עומד <b>על גב מעלה</b> (מדרגה) <b>בהר הבית,</b> ומיד ברך ו<b>אמר: "ברוך... חכם הרזים" ו"ברוך... שברא כל אלו לשמשני".</b>
<b>הוא היה אומר</b> כהסבר למנהגו: <b>כמה יגיעות יגע אדם הראשון עד שמצא פת לאכול.</b> שהרי <b>חרש, וזרע, וקצר, ועמר, ודש, וזרה</b> ברוח <b>ו</b>בכך <b>ברר</b> את הבר מן התבן, <b>וטחן</b> את התבואה לקמח, <b>והרקיד</b> (לנפות), <b>ולש, ואפה, ו</b>רק <b>אחר כך אכל, ו</b>אילו <b>אני משכים ומוצא</b> את <b>כל אלו מתוקנין לפני.</b> שהחברה האנושית מחלקת את עבודתה, וכל אחד נהנה ממה שעולם שלם משמש אותו. <b>ו</b>כיוצא בזה <b>כמה יגיעות יגע אדם הראשון עד שמצא בגד ללבוש.</b> שהרי <b>גזז, ולבן</b> (כיבס), <b>ונפץ</b> (סרק), <b>וטוה, וארג, ו</b>רק <b>אחר כך מצא בגד ללבוש, ו</b>אילו <b>אני משכים ומוצא</b> את <b>כל אלו מתוקנים לפני. כל אומות שוקדות ובאות לפתח ביתי</b> (של סוחרים ויצרנים), <b>ואני משכים ומוצא כל אלו לפני.</b>
<b>הוא היה אומר,</b> כלומר, רגיל היה לומר: <b>אורח טוב מהו אומר?</b> — <b>כמה טרחות טרח בעל הבית בשבילי, כמה בשר הביא</b> בעל הבית <b>לפני, כמה יין הביא לפני, כמה גלוסקאות</b> (עוגות) <b>הביא לפני, וכל מה שטרח</b> — <b>לא טרח אלא בשבילי,</b> והשכר שאני משלם הוא פיצוי מועט עבור דברים אלה. <b>אבל אורח רע מהו אומר?</b> — <b>מה טורח טרח בעל הבית</b> ה<b>זה?</b> הלא רק <b>פת אחת אכלתי</b> אצלו, <b>חתיכה אחת אכלתי, כוס אחד שתיתי,</b> ו<b>כל טורח שטרח בעל הבית</b> ה<b>זה</b> — <b>לא טרח אלא בשביל אשתו ובניו.</b>
ואומר: <b>על אורח טוב מהו אומר?</b> — <b>"זכר כי תשגיא פעלו אשר שררו אנשים"</b> (איוב לו, כד), שהוא משבח ומודה לאנשים שעזרו לו. ו<b>על אורח רע כתיב</b> <small>[נאמר]:</small> <b>"לכן יראוהו אנשים</b> לא יראה כל חכמי לב<b>"</b> (שם לז, כד).
 ואגב הזכרת האוכלוסא מביאים כתוב אחר בענין זה. על הנאמר <b>"והאיש בימי שאול זקן בא באנשים"</b> (שמואל א' יז, יב) <b>אמר רבא, ואיתימא</b> <small>[ויש אומרים]</small> שאמר זאת <b>רב זביד, ואיתימא</b> <small>[ויש אומרים]</small> שאמר זאת <b>רב אושעיא: זה ישי אבי דוד ש</b>תמיד <b>יצא</b> מלווה <b>באוכלוסא, ונכנס באוכלוסא, ודרש</b> בדברי תורה <b>באוכלוסא. אמר עולא: נקיטינן</b> <small>[מוחזקים אנו]</small> בדבר זה כי <b>אין אוכלוסא בבבל. תנא</b> <small>[שנה]</small> החכם: <b>אין אוכלוסא פחותה מששים רבוא.</b>
<big>ב</big> <b>תנו רבנן</b> <small>[שנו חכמים]</small> <b>הרואה חכמי ישראל, אומר: "ברוך... שחלק מחכמתו ליראיו".</b> הרואה <b>חכמי אומות העולם, אומר: " ברוך... שנתן מחכמתו לבריותיו". הרואה מלכי ישראל, אומר: "ברוך... שחלק מכבודו ליראיו".</b> הרואה <b>מלכי אומות העולם, אומר: "ברוך... שנתן מכבודו לבריותיו".</b>
<b>אמר ר' יוחנן: לעולם ישתדל אדם לרוץ לקראת מלכי ישראל. ולא לקראת מלכי ישראל בלבד</b> ישתדל לרוץ, <b>אלא אפילו לקראת מלכי אומות העולם, שאם יזכה</b> — <b>יבחין בין מלכי ישראל למלכי אומות העולם.</b>
מסופר: <b>רב ששת סגי נהור הוה</b> <small>[עיוור היה].</small> <b>הוו קאזלי כולי עלמא לקבולי אפי מלכא, וקם אזל בהדייהו</b> <small>[היו הולכים הכל לקבל את פני המלך, ועמד</small> ו<small>הלך אתם]</small> <b>רב ששת. אשכחיה ההוא מינא</b> <small>[מצאו מין אחד]</small> ו<b>אמר ליה</b> <small>[לו]:</small> <b>חצבי לנהרא, כגני לייא</b> <small>[הכדים</small> השלמים הולכים <small>לנהר, לאן</small> הולכים הכדים <small>השבורים],</small> כלומר, מה לעיוור לראות בתהלוכה של המלך? <b>אמר ליה</b> <small>[לו]</small> רב ששת: <b>תא חזי דידענא טפי מינך</b> <small>[בוא</small> ו<small>ראה שיודע אני יותר ממך].</small> <b>חלף גונדא קמייתא, כי קא אוושא</b> <small>[עבר הגדוד הראשון,</small> ו<small>כאשר נשמע הרעש]</small> <b>אמר ליה ההוא מינא</b> <small>[לו אותו המין]:</small> <b>אתא מלכא</b> <small>[בא המלך].</small> <b>אמר ליה</b> <small>[לו]</small> <b>רב ששת: לא קא אתי מלכא</b> <small>[בא המלך].</small> <b>חלף גונדא תניינא כי קא אוושא</b> <small>[עבר הגדוד השני,</small> ו<small>כאשר נשמע הרעש]</small> <b>אמר ליה ההוא מינא</b> <small>[לו אותו המין]:</small> <b>השתא קא אתי מלכא</b> <small>[עכשיו בא המלך].</small> <b>אמר ליה</b> <small>[לו]</small> <b>רב ששת: לא קא אתי מלכא</b> <small>[בא המלך].</small> <b>חליף תליתאי כי קא שתקא</b> <small>[עבר</small> הגדוד <small>השלישי, וכאשר</small> כולם <small>השתתקו]</small> <b>אמר ליה</b> <small>[לו]</small> <b>רב ששת: ודאי השתא אתי מלכא</b> <small>[עכשיו בא המלך].</small>
<b>אמר ליה</b> <small>[לו]</small> <b>ההוא מינא</b> <small>[אותו המין]:</small> <b>מנא</b> <small>[מנין]</small> <b>לך הא</b> <small>[</small>דבר <small>זה]?</small> <b>אמר ליה</b> <small>[לו]</small> רב ששת: <b>דמלכותא דארעא</b> <small>[שמלכות הארץ]</small> היא <b>כעין מלכותא דרקיעא</b> <small>[מלכות השמים],</small> <b>דכתיב</b> <small>[ש</small>כן <small>נאמר]</small> בהתגלות ה': <b>"צא ועמדת בהר לפני ה' והנה ה' עבר ורוח גדולה וחזק מפרק הרים ומשבר סלעים לפני ה' לא ברוח ה' ואחר הרוח רעש לא ברעש ה'. ואחר הרעש אש לא באש ה' ואחר האש קול דממה דקה.</b> ויהי כשמוע אליהו וילט פניו באדרתו ויצא ויעמוד פתח המערה" (מלכים א' יט, יא–יג), הרי שהגילוי דווקא בזמן השתיקה.
<b>כי אתא מלכא</b> <small>[כאשר בא המלך],</small> <b>פתח רב ששת וקא מברך ליה</b> <small>[וברך אותו].</small> <b>אמר ליה ההוא מינא</b> <small>[לו אותו מין]</small> בלגלוג: <b>למאן דלא חזית ליה קא מברכת</b> <small>[למי שאינך רואה אתה מברך]?</small> בסופו של דבר שאלו: <b>ומאי הוי עליה דההוא מינא</b> <small>[מה היה עליו,</small> מה קרה לו <small>לאותו המין]?</small> <b>איכא דאמרי</b> <small>[יש שאומרים]</small> כי <b>חברוהי כחלינהו לעיניה</b> <small>[חבריו נקרו את עיניו],</small> <b>ואיכא דאמרי</b> <small>[ויש שאומרים]</small> ש<b>רב ששת נתן עיניו בו, ונעשה גל של עצמות.</b>
<big>ג</big> בהקשר מסויים שבין מלכות שמים והמלכות בעולם הזה מובא סיפור אחר: <b>ר' שילא נגדיה לההוא גברא</b> <small>[</small>פקד <small>להלקות אדם אחד]</small> ש<b>בעל גויה. אזל אכל ביה קורצא בי מלכא</b> <small>[הלך אותו האיש והלשין למלך],</small> <b>אמר: איכא חד גברא ביהודאי דקא דיין דינא בלא הרמנא דמלכא</b> <small>[יש אדם אחד בין היהודים שהוא דן דין בלי רשיון המלך].</small> <b>שדר עליה פריסתקא</b> <small>[שלח עליו</small> המלך <small>שליח בית דין]</small> להביאו. <b>כי אתא</b> <small>[כאשר בא]</small> <b>אמרי ליה</b> <small>[לו]:</small> <b>מאי טעמא נגדתיה להאי</b> <small>[מה טעם</small> פקדת <small>להלקות את זה]?</small> <b>אמר להו</b> <small>[להם]:</small> משום ש<b>בא על חמרתא</b> <small>[אתון],</small> ואף לפי החוק הפרסי היתה זו עבירה חמורה ביותר. <b>אמרי ליה</b> <small>[אמרו לו]:</small> וכי <b>אית</b> <small>[יש]</small> <b>לך סהדי</b> <small>[עדים]</small> לדבר זה? <b>אמר להו</b> <small>[להם]:</small> <b>אין</b> <small>[כן].</small> <b>אתא</b> <small>[בא]</small> <b>אליהו</b> הנביא <b>אדמי ליה כאיניש, ואסהיד</b> <small>[נדמה להם כאדם, והעיד].</small> <b>אמרי ליה</b> <small>[אמרו לו]:</small> <b>אי הכי, בר קטלא</b> <small>[אם כך, בן</small> חיוב עונש <small>מיתה]</small> <b>הוא,</b> ומדוע לא המתת אותו? <b>אמר להו</b> <small>[להם]:</small> <b>אנן מיומא דגלינן מארעין לית לן רשותא למקטל</b> <small>[אנחנו מיום שגלינו מארצנו אין לנו רשות להרוג],</small> ואולם <b>אתון, מאי דבעיתון עבידו ביה</b> <small>[אתם, מה שאתם רוצים עשו בו].</small>
<b>עד דמעייני ביה בדינא</b> <small>[שהיו</small> הם <small>מעיינים בו בדינו]</small> <b>פתח ר' שילא ואמר</b> בשבח ה' שהצילו מהסכנה: <b>"לך ה' הגדלה והגבורה</b> והתפארת והנצח וההוד כי כל בשמים ובארץ לך ה' הממלכה והמתנשא לכל לראש" (דברי הימים א' כט, יא). <b>אמרי ליה</b> <small>[אמרו לו]:</small> <b>מאי קאמרת</b> <small>[מה אמרת]?</small> <b>אמר להו</b> <small>[להם]:</small> <b>הכי קאמינא</b> <small>[כך אמרתי]:</small> <b>"בריך רחמנא דיהיב מלכותא בארעא כעין מלכותא דרקיעא, ויהב לכו שולטנא ורחמי דינא"</b> <small>[ברוך ה' שנתן מלכות בארץ כעין מלכות השמים, ונתן לכם שלטון ואהבת משפט].</small> <b>אמרי ליה</b> <small>[אמרו לו]:</small> אכן <b>חביבא עליה יקרא דמלכותא כולי האי</b> <small>[חביבה עליו תפארת המלוכה כל כך]!</small> <b>יהבי ליה קולפא</b> <small>[נתנו לו אלה]</small> כסמל שלטון ו<b>אמרו ליה</b> <small>[לו]:</small> <b>דון דינא</b> <small>[דין],</small> שנתנו לו רשות לדון.
<b>כי הוה נפיק</b> <small>[כאשר יצא]</small> <b>אמר ליה ההוא גברא</b> <small>[לו אותו אדם]:</small> וכי <b>עביד רחמנא ניסא לשקרי הכי</b> <small>[עושה הקדוש ברוך הוא נס לשקרנים כך]?</small> <b>אמר ליה</b> <small>[לו]:</small> <b>רשע,</b> וכי <b>לאו "חמרי" איקרו</b> <small>[לא "חמורים" נקראו]</small> הגויים? <b>דכתיב</b> <small>[ש</small>הרי <small>נאמר]:</small> <b>"אשר בשר חמורים בשרם"</b> (יחזקאל כג, כ). <b>חזייה דקאזיל למימרא להו דקרינהו "חמרי"</b> <small>[ראה אותו</small> ר' שילא <small>שהוא עומד ללכת ולספר להם שקראם "חמורים"],</small> <b>אמר: האי</b> <small>[זה]</small> <b>רודף הוא,</b> כלומר, אדם זה מנסה להרוג אותי. <b>ו</b>הרי <b>התורה אמרה: אם בא להרגך</b> — <b>השכם להרגו. מחייה בקולפא וקטליה</b> <small>[הכהו באלה והרגו].</small>
<b>אמר: הואיל ואתעביד</b> <small>[ונעשה]</small> <b>לי ניסא בהאי קרא</b> <small>[נס בגלל פסוק זה]</small> שאמרתי, <b>דרשינא ליה</b> <small>[אדרוש אותו].</small> וכך דרש: <b>"לך ה' הגדלה"</b> — <b>זו מעשה בראשית, וכן הוא אומר: "עשה גדלות עד אין חקר"</b> (איוב ט, י) בתיאור מעשי בראשית. <b>"והגבורה"</b> — <b>זו יציאת מצרים, שנאמר</b> בה: <b>"וירא ישראל את היד הגדלה</b> אשר עשה ה' במצרים" (שמות יד, לא). <b>"והתפארת"</b> — <b>זו</b> ה<b>חמה ו</b>ה<b>לבנה שעמדו לו ליהושע,</b> וכפי <b>שנאמר: "וידם השמש וירח עמד</b> עד יקום גוי אויביו<b>"</b> (יהושע י, יג). <b>"והנצח"</b> — <b>זו מפלתה של רומי. וכן הוא אומר</b> בתאור מפלת אדום: <b>"ויז נצחם על בגדי</b> וכל מלבושי אגאלתי<b>"</b> (ישעיהו סג, ג). <b>"וההוד"</b> — <b>זו מלחמת נחלי ארנון, ש</b>עליה <b>נאמר "על כן יאמר בספר מלחמת ה' את והב בסופה</b> ואשד הנחלים ארנון<b>"</b> (במדבר כא, יד). <b>"כי כל בשמים ובארץ"</b> — <b>זו מלחמת סיסרא, שנאמר</b> בה: <b>"מן שמים נלחמו הכוכבים ממסלותם</b> נלחמו עם סיסרא" (שופטים ה, כ). <b>"לך ה' הממלכה"</b> — <b>זו מלחמת עמלק, וכן הוא אומר: "כי יד על כס יה</b> מלחמה לה' בעמלק מדור דור" (שמות יז, טז), שאז ישב ה' על כסא. <b>"והמתנשא"</b> — <b>זו מלחמת גוג ומגוג, וכן הוא אומר: "הנני אליך גוג נשיא ראש משך ותבל"</b> (יחזקאל לח, ג). <b>"לכל לראש"</b> — <b>אמר רב חנן בר רבא אמר ר' יוחנן: אפילו</b> את <b>ריש גרגיתא</b> <small>[הממונה על חלוקת המים]</small> <b>מן שמיא מנו ליה</b> <small>[השמים ממנים אותו],</small> כלומר, כל ראשות ושררה ואפילו הקטנה ביותר בידי שמים היא.
<b>במתניתא תנא משמיה</b> <small>[בברייתא שנינו משמו]</small> של <b>ר' עקיבא: "לך ה' הגדלה"</b> — <b>זו קריעת ים סוף. "והגבורה"</b> — <b>זו מכת בכורות. "והתפארת"</b> — <b>זו מתן תורה. "והנצח"</b> — <b>זו ירושלים. "וההוד"</b> — <b>זו בית המקדש.</b>

Daf 58b

<big>א</big> <b>תנו רבנן</b> <small>[שנו חכמים]:</small> <b>הרואה בתי ישראל בישובן</b> ובשלוותם בארץ, <b>אומר: "ברוך... מציב גבול אלמנה".</b> ו<b>בחורבנן, אומר: "ברוך דיין האמת".</b> הרואה <b>בתי גויים בישובן, אומר: "בית גאים יסח ה'</b> ויצב גבול אלמנה<b>"</b> (משלי טו, כה). ו<b>בחורבנן, אומר: "אל נקמות ה' אל נקמות הופיע"</b> (תהלים צד, א).
מסופר כי <b>עולא ורב חסדא הוו קא אזלי באורחא</b> <small>[היו מהלכים בדרך].</small> <b>כי מטו אפתחא דבי</b> <small>[כאשר הגיעו לפתח בית]</small> <b>רב חנא בר חנילאי נגד</b> <small>[נאנק]</small> <b>רב חסדא ואתנח</b> <small>[ונאנח].</small> <b>אמר ליה</b> <small>[לו]</small> <b>עולא: אמאי קא מתנחת</b> <small>[מדוע אתה נאנח]?</small> <b>והאמר</b> <small>[והרי אמר]</small> <b>רב: אנחה שוברת חצי גופו של אדם,</b> וכפי <b>שנאמר: "ואתה בן אדם האנח בשברון מתנים"</b> וכו' (יחזקאל כא, יא), והרי שהאנחה שוברת את האדם עד מתניו. <b>ור' יוחנן אמר</b> שהאנחה שוברת <b>אף כל גופו של אדם</b>, וכפי <b>שנאמר: "והיה כי יאמרו אליך על מה אתה נאנח ואמרת אל שמועה כי באה ונמס כל לב</b> ורפו כל ידים וכהתה כל רוח וכל ברכיים תלכנה מים<b>"</b> (שם יב).
<b>אמר ליה</b> <small>[לו]</small> רב חסדא לעולא: <b>היכי</b> <small>[איך]</small> <b>לא אתנח</b> <small>[אאנח],</small> והרי <b>ביתא דהוו בה שיתין אפייתא ביממא ושיתין אפייתא בליליא, ואפיין לכל מאן דצריך</b> <small>[בית שהיו בו ששים אופות ביום, וששים אופות בלילה, והיו אופות לכל מי שצריך],</small> <b>ולא שקל ידא מן כיסא</b> <small>[הוציא את היד מהכיס]</small> משום שהוא <b>סבר דילמא אתי</b> <small>[שמא יבוא]</small> <b>עני בר</b> <small>[בן]</small> <b>טובים ואדמטו ליה לכיסא קא מכסיף</b> <small>[ועד שיושיט ידו לכיס יתבייש]</small> העני. <b>ותו</b> <small>[ועוד],</small> <b>הוו פתיחין ליה</b> <small>[היו פתוחות לו]</small> לאותו בית <b>ארבע בבי</b> <small>[דלתות]</small> <b>לארבע רוחתא</b> <small>[רוחות,</small> צדדים<small>],</small> <b>וכל</b> מי <b>דהוה עייל כפין נפיק כי שבע</b> <small>[שהיה נכנס רעב, היה יוצא כאשר</small> הוא <small>שבע].</small> <b>והוו שדו ליה חטי ושערי</b> <small>[והיו זרוקים להם חיטים ושעורים]</small> <b>בשני בצורת אבראי</b> <small>[מבחוץ]</small> כדי ש<b>כל מאן דכסיפא מילתא למשקל ביממא</b> <small>[מי שמתבייש לקחת ביום]</small> <b>אתי ושקיל בליליא</b> <small>[יבוא ויקח בלילה].</small> <b>השתא</b> <small>[עכשיו]</small> ש<b>נפל</b> הבית <b>בתלא</b> <small>[ונשארה חורבה],</small> <b>ולא אתנח</b> <small>[אאנח]?</small>
<b>אמר ליה</b> <small>[לו]</small> עולא לרב חסדא: אין לך מה להיאנח, שכן <b>הכי</b> <small>[כך]</small> <b>אמר ר' יוחנן: מיום שחרב בית המקדש נגזרה גזירה על בתיהם של צדיקים שיחרבו, שנאמר: "באזני ה' צבאות אם לא בתים רבים לשמה יהיו גדלים וטובים מאין יושב"</b> (ישעיהו ה, ט). <b>ו</b>עוד <b>אמר ר' יוחנן:</b> לעתיד לבוא <b>עתיד הקדוש ברוך הוא להחזירן לישובן</b> ולמקומן, <b>שנאמר: "שיר המעלות לדוד הבטחים בה' כהר ציון</b> לא ימוט לעולם ישב<b>"</b> (תהלים קכה, א), ומפסוק זה יש ללמוד: <b>מה הר ציון עתיד הקדוש ברוך הוא להחזירו לישובו, אף בתיהן של צדיקים עתיד הקדוש ברוך הוא להחזירן לישובן.</b> ואם כן אין לך סיבה להיאנח. <b>חזייה</b> <small>[ראה אותו]</small> עולא ש<b>לא מיישב דעתיה</b> <small>[מתיישבת דעתו]</small> בדברי נחמה אלה. <b>אמר ליה</b> <small>[לו]:</small> <b>דיו לעבד שיהיה כרבו</b> (אדונו), ומאחר והקדוש ברוך הוא משאיר את ביתו, בית המקדש, הרוס, אין להתרעם איפוא על חורבן בתי הצדיקים.
<big>ב</big> <b>תנו רבנן</b> <small>[שנו חכמים]</small> בברייתא: <b>הרואה קברי ישראל, אומר: "ברוך... אשר יצר אתכם בדין, וזן אתכם בדין, וכלכל אתכם בדין, ואסף אתכם בדין, ועתיד להקימכם בדין".</b> ו<b>מר בריה</b> <small>[בנו]</small> של <b>רבינא מסיים בה,</b> בנוסח ברכה זו, <b>משמיה</b> <small>[משומו]</small> של <b>רב נחמן: "ויודע מספר כולכם, והוא עתיד להחיותכם ולקיים אתכם. ברוך... מחיה המתים".</b> והרואה <b>קברי גוים, אומר: "בושה אמכם</b> חפרה יולדתכם הנה אחרית גויים מדבר ציה וערבה" (ירמיהו נ, יב).
<big>ג</big> <b>אמר ר' יהושע בן לוי: הרואה את חבירו לאחר שלשים יום</b> שלא ראהו, <b>אומר: "ברוך... שהחיינו וקיימנו והגיענו לזמן הזה".</b> והרואה אותו <b>לאחר שנים עשר חדש, אומר: "ברוך... מחיה המתים".</b> ש<b>אמר רב: אין המת משתכח מן הלב אלא לאחר שנים עשר חדש".</b> וראיה לדבר ממה <b>שנאמר: "נשכחתי כמת מלב הייתי ככלי אובד"</b> (תהלים לא, יג), ובדיני השבת אבידה יודעים אנו שמטבע האדם שהוא מתייאש מאבידתו לאחר שנים עשר חודש (ראה ב"מ כח, א). הרי ששנה היא תקופת זמן שלמה שבה עלול אדם לשכוח ולהשכח לגמרי.
מסופר: <b>רב פפא ורב הונא בריה</b> <small>[בנו]</small> של <b>רב יהושע הוו קאזלי באורחא</b> <small>[היו מהלכים בדרך].</small> <b>פגעו ביה</b> <small>[פגשו בו]</small> <b>ברב חנינא בריה</b> <small>[בנו]</small> של <b>רב איקא. אמרו ליה</b> <small>[לו]:</small> <b>בהדי דחזינך בריכינן עלך תרתי</b> <small>[כאשר ראינוך ברכנו עליך שתי</small> ברכות<small>],</small> <b>"ברוך... אשר חלק מחכמתו ליראיו" ו</b>ברכת <b>"שהחיינו",</b> שכן לא התראו יותר מחודש. <b>אמר להו</b> <small>[להם]:</small> <b>אנא נמי</b> <small>[אני גם כן],</small> <b>כיון דחזתינכו</b> <small>[שראיתיכם]</small> <b>חשבתינכו עלואי כשיתין רבוון</b> <small>[חשבתי אתכם לגבי כששים ריבוא]</small> <b>בית ישראל, וברכינא עלייכו תלתא</b> <small>[וברכתי עליכם שלוש</small> ברכות<small>],</small> <b>הנך תרתי</b> <small>[אלה השתים]</small> שברכתם אתם, <b>ו</b>כן <b>"ברוך... חכם הרזים",</b> שהיא ברכה שמברכים על ראיית ששים ריבוא מישראל. <b>אמרו ליה</b> <small>[לו]:</small> וכי <b>חכימת כולי האי</b> <small>[נעשית כל כך חכם]!</small> <b>יהבי ביה עינייהו, ושכיב</b> <small>[נתנו בו עיניהם, ומת].</small>
<big>ד</big> וממשיכה הגמרא בדבר הצורך לברך על ראיית דברים היוצאים מגדר הרגיל. <b>אמר ר' יהושע בן לוי: הרואה את הבהקנים</b> (אנשים יש עליהם בהרות מבריקות), <b>אומר</b> עליהם: <b>"ברוך... משנה הבריות". מיתיבי</b> <small>[מקשים]</small> על כך ממה ששנינו: <b>ראה את הכושי, ואת הגיחור</b> (מי שהוא אדום ביותר), <b>ואת הלווקן</b> (לבן ביותר), <b>ואת הקפח</b> (רזה מאד וגבוה), <b>ואת הננס, ואת הדרניקוס</b> (שפיו מעוקם), <b>אומר</b> עליהם: <b>"ברוך... משנה את הבריות".</b> ואילו הרואה <b>את הקטע, ואת הסומא, ואת פתויי הראש</b> (שראשם משוטח), <b>ואת החגר, ואת המוכה שחין, ואת הבהקנים, אומר: "ברוך... דיין אמת",</b> והרי שהברכה על בהקן אינה "משנה הבריות"!
ומשיבים: <b>לא קשיא</b> <small>[אין</small> זה <small>קשה],</small> <b>הא</b> <small>[זה]</small> שאמר ר' יהושע בן לוי שמברכים "משנה הבריות", הרי זה באופן שהוא בהקן עוד <b>ממעי אמו. הא</b> <small>[זה]</small> ששנינו שעל בהקן מברכים "דיין האמת" הרי זה באופן שנהיה בהקן רק <b>בתר דאיתיליד</b> <small>[אחרי שנולד].</small> ומעירים: <b>דיקא נמי</b> <small>[מדוייקת גם כן]</small> הבחנה זו, על פי השוואה עם הדברים הכתובים שם, שהרי <b>קתני דומיא</b> <small>[שנה</small> את הבהקן <small>בדומה]</small> ל<b>קטע</b> שאף זה מום שכרגיל בא לאחר לידה. ומעירים: אכן <b>שמע מינה</b> <small>[למד ממנה]</small> כדבריך.
<b>תנו רבנן</b> <small>[שנו חכמים]:</small> <b>הרואה פיל, קוף</b> או <b>קפוף</b> (קוף קטן), <b>אומר: "ברוך... משנה את הבריות". ראה בריות טובות,</b> כלומר, יצורים מכל מין המעולים בטיבם או ביופיים, או <b>אילנות טובות, אומר: "ברוך... שככה לו בעולמו".</b>
<big>ה</big> שנינו במשנה ש<b>על הזיקין</b> מברך "שכוחו וגבורתו מלא עולם". ושואלים: <b>מאי</b> <small>[מה]</small> הם <b>זיקין? אמר שמואל:</b> הם <b>כוכבא דשביט</b> <small>[כוכב שביט].</small> <b>ואמר שמואל: נהירין לי שבילי דשמיא</b> <small>[השמים]</small> <b>כשבילי</b> העיר <b>נהרדעא,</b> עירי, <b>לבר מכוכבא דשביט דלא ידענא מאי ניהו</b> <small>[חוץ מכוכב השביט שאין אני יודע מה הוא].</small> <b>וגמירי דלא עבר כסלא</b> <small>[ולמודים אנו</small> במסורת <small>שאינו עובר</small> את מערכת הכוכבים של <small>כסיל,</small> אוריון<small>],</small> <b>ואי עבר כסלא</b> <small>[ואם יעבור</small> את <small>כסיל]</small> — <b>חרב עלמא</b> <small>[יחרב העולם].</small> ושואלים: <b>והא קא חזינן דעבר</b> <small>[והרי אנו רואים ש</small>הוא <small>עובר]</small> על פני כסיל! ודוחים: <b>זיויה</b> <small>[זיוו]</small> <b>הוא דעבר</b> <small>[שעובר],</small> <b>ומתחזי כדעבר איהו</b> <small>[ונראה כאילו הוא עובר].</small> <b>רב הונא בריה</b> <small>[בנו]</small> של <b>רב יהושע אמר</b> תשובה אחרת: רק <b>וילון</b> (אחד הרקיעים) <b>הוא דמקרע, דמגלגל, ומחזי נהורא</b> <small>[שנקרע,</small> ו<small>מתגלגל, ונראה אור]</small> ה<b>רקיע,</b> ונדמה שהוא כוכב השביט. <b>רב אשי אמר</b> הסבר אחר: לא כוכב השביט הוא שעובר את כסיל, כי אם <b>כוכבא</b> <small>[כוכב]</small> <b>הוא דעקר מהאי גיסא דכסלא וחזי ליה חבריה מהך גיסא</b> <small>[שעוקר מצד זה של כסיל ורואה אותו חבירו,</small> כוכב אחר, <small>מצד אחר],</small> <b>ומיבעית</b> <small>[ונבהל]</small> ומזדעזע, <b>ומחזי כמאן דעבר</b> <small>[ונראה כמי שעובר].</small>
<big>ו</big> ואגב הדיון בכוכבים מביאים את מה ש<b>שמואל רמי</b> <small>[משליך]</small> ממשמעות פסוק אחד ומקשה ממשמעות השני בענין הזכרת המזלות. מצד אחד <b>כתיב</b> <small>[נאמר]</small> <b>"עושה עש כסיל וכימה</b> וחדרי תימן" (איוב ט, ט), שבו הוא מקדים את כסיל לכימה, <b>ו</b>בפסוק אחר <b>כתיב</b> <small>[נאמר]:</small> <b>"עושה כימה וכסיל"</b> (עמוס ה, ח), שבו הוא מקדים כימה לכסיל. <b>הא</b> <small>[הרי]</small> <b>כיצד</b> אתה מסביר זאת? ומשיבים: <b>אלמלא חמה של כסיל,</b> שנחשב כמשפיע חום, <b>לא נתקיים</b> ה<b>עולם מפני</b> ה<b>צינה של כימה, ו</b>להיפך, <b>אלמלא צינה של כימה</b> — <b>לא נתקיים</b> ה<b>עולם מפני חמה של כסיל.</b>
<b>ו</b>עוד <b>גמירי</b> <small>[למודים אנו</small> במסורת<small>]</small> בענין הכוכבים כי <b>אי לאו עוקצא דעקרבא דמנח</b> <small>[אם לא</small> היה <small>עוקצו של</small> מזל <small>עקרב]</small> מונח <b>בנהר דינור,</b> הרי <b>כל מאן דהוה טריקא ליה עקרבא</b> <small>[מי שהיה עוקץ אותו העקרב]</small> <b>לא הוה חיי</b> <small>[היה חי].</small> <b>והיינו דקאמר ליה רחמנא</b> <small>[וזהו שאמר לו הקדוש ברוך הוא]</small> <b>לאיוב</b> בענין יחס של קור וחום בין הכוכבים: <b>"התקשר מעדנות כימה או משכות כסיל תפתח"</b> (איוב לח, לא), שה' מגביר בכל פעם את כוחו של מזל אחר על מנת להוסיף או להמעיט בחום.
על כימה שאלו: <b>מאי</b> <small>[מהי]</small> <b>"כימה"?</b> מדוע נקרא שמה כך? <b>אמר שמואל:</b> לפי שהיא <b>כמאה ככבי</b> <small>[כוכבים]</small> שיש במערכת כוכבים זו מאה כוכבים. <b>אמרי לה דמכנפי</b> <small>[יש אומרים ש</small>כוכבים אלה <small>מכונסים</small> יחד<small>],</small> <b>ואמרי לה דמבדרן</b> <small>[ויש אומרים ש</small>הם <small>מפוזרים].</small>
ועם הזכרת הפסוק "עושה עש כסיל וכימה" (איוב ט, ט), שואלים: <b>מאי</b> <small>[מהו]</small> <b>"עש"? אמר רב יהודה:</b> הוא הכוכב הנקרא <b>יותא.</b> אך גם שם זה לא היה ידוע ושאלו גם עליו <b>מאי</b> <small>[מהו]</small> <b>"יותא"?</b> ובכך נחלקו, <b>אמרי לה</b> <small>[יש אומרים]</small> שהם הכוכבים הנמצאים ושייכים ל<b>זנב טלה. ואמרי לה</b> <small>[ויש אומרים]</small> שהיא שייכת ל<b>רישא דעגלא</b> <small>[לראש,</small> תחילת מזל <small>שור].</small> ומסכמים: <b>ומסתברא</b> <small>[ומסתבר]</small> לומר <b>כמאן דאמר</b> <small>[כמי שאומר]</small> שהם הכוכבים הנמצאים ושייכים ל<b>זנב טלה, דכתיב</b> <small>[ש</small>כן <small>נאמר]:</small> <b>"ועיש על בניה תנחם"</b> (איוב לח, לב). <b>אלמא חסרה ומתחזיא</b> <small>[מכאן שהיא חסרה</small> וזנב זה <small>נראה]</small>

Daf 59a

<b>כטרפא דטריף</b> <small>[שהדביקו לו].</small> ומסבירים: <b>והאי דאזלא בתרה</b> <small>[וזו ש</small>היא, עיש, <small>הולכת אחריה,</small> אחרי כימה<small>],</small> <b>דאמרה</b> <small>[ש</small>היא כ<small>אומרת]</small> <b>לה: הב</b> <small>[תני]</small> <b>לי בני,</b> שני הכוכבים שלי. וכפי שמסופר <b>שבשעה שהקדוש ברוך הוא בקש להביא מבול לעולם נטל שני כוכבים מכימה והביא מבול לעולם. וכשבקש</b> אחר כך <b>לסתמה,</b> כלומר, לסתום את החלל, <b>נטל שני כוכבים מעיש וסתמה</b> בהם. ולכן מחזר מזל עיש אחר כימה ומבקש את כוכביו.
ושואלים: <b>וליהדר</b> <small>[ושיחזיר]</small> <b>לה</b> הקדוש ברוך הוא לכימה את שני כוכביה? ומשיבים: <b>אין הבור מתמלא מחוליתו,</b> שחלק מן הבור אינו יכול לסתום את הבור ממנו נטלוהו. <b>אי נמי</b> <small>[או גם כן]</small> אפשר לומר כי <b>אין קטיגור נעשה סניגור,</b> שכוכבים אלה שגרמו למבול אין זה נאה שעכשו יביאו ברכה.
ושואלים: <b>וליברי</b> <small>[ושיבראו]</small> <b>לה,</b> לכימה, <b>תרי ככבי אחריני</b> <small>[שני כוכבים אחרים,</small> חדשים<small>]!</small> ומשיבים: <b>"אין כל חדש תחת השמש"</b> (קהלת א, ט). ו<b>אמר רב נחמן:</b> לעתיד לבוא <b>עתיד הקדוש ברוך הוא להחזירן,</b> לאותם כוכבים, <b>לה,</b> לעיש. וכפי <b>שנאמר: "ועיש על בניה תנחם"</b> (איוב לח, לב) המתפרש מלשון תנחומים, ובודאי יהיה זה בשל החזרת הכוכבים.
<big>א</big> <b>ו</b>עוד שנינו במשנה כי <b>על הזועות</b> יש לברך "שכוחו וגבורתו מלא עולם". ושואלים: <b>מאי</b> <small>[מה]</small> הן ה<b>זועות? אמר רב קטינא: גוהא</b> <small>[רעידת אדמה].</small> ומסופר: <b>רב קטינא הוה קאזיל באורחא</b> <small>[היה מהלך בדרך].</small> <b>כי מטא אפתחא דבי אובא טמיא גנח גוהא</b> <small>[כאשר הגיע לפתח בית</small> העושה כישוף <small>אוב</small> ב<small>עצמות</small> מת, בעל אוב, <small>נשמעה רעידת אדמה].</small> <b>אמר: מי ידע אובא טמיא האי גוהא</b> <small>[האם יודע בעל האוב רעש אדמה זה]</small> <b>מהו? רמא ליה קלא</b> <small>[הרים קולו]</small> ואמר: <b>קטינא קטינא, אמאי לא ידענא</b> <small>[מדוע איני יודע]?</small> ודאי טעם הרעש הוא ש<b>בשעה שהקדוש ברוך הוא זוכר את בניו ששרויים בצער בין אומות העולם מוריד שתי דמעות לים הגדול, וקולו נשמע מסוף העולם ועד סופו, והיינו גוהא</b> <small>[וזוהי רעידת האדמה].</small>
<b>אמר רב קטינא: אובא טמיא כדיב</b> <small>[בעל האוב כוזב]</small> <b>הוא, ומיליה כדיבין</b> <small>[ודבריו כוזבים].</small> שכן <b>אי הכי</b> <small>[אם כך]</small> כדבריו — <b>גוהא גוהא מיבעי ליה</b> <small>[רעידת האדמה</small> ועוד <small>רעידת אדמה,</small> כלומר, פעמיים <small>היתה צריכה להיות]</small> כנגד שתי דמעות. ומעירים: <b>ולא היא,</b> אין הדבר כן, <b>גוהא גוהא עביד</b> <small>[רעידת האדמה</small> ועוד <small>רעידת אדמה עושה],</small> <b>והאי</b> <small>[וזה]</small> ש<b>לא אודי ליה</b> <small>[הודה לו]</small> רב קטינא לאותו בעל אוב, הרי זה <b>כי היכי</b> <small>[כדי]</small> ש<b>לא ליטעי כולי עלמא אבתריה</b> <small>[יטעו הכל אחריו].</small>
<b>ורב קטינא דידיה</b> <small>[</small>הסבר <small>משלו]</small> <b>אמר</b> בסיבת רעידת האדמה: מפני שהקדוש ברוך הוא <b>סופק כפיו,</b> כלומר, מכה כף לכף מתוך צער וכפי <b>שנאמר: "וגם אני אכה כפי אל כפי והניחתי חמתי</b> אני ה' דברתי<b>"</b> (יחזקאל כא, כב). ו<b>ר' נתן אומר:</b> סיבת רעש האדמה היא מפני שהקדוש ברוך הוא <b>אנחה מתאנח</b> על צרת ישראל, כפי <b>שנאמר: "</b>וכלה אפי <b>והניחתי חמתי בם והנחמתי"</b> (שם ה, יג). <b>ורבנן אמרי</b> <small>[וחכמים אומרים]:</small> סיבת הרעש היא לפי שהקדוש ברוך הוא <b>בועט ברקיע,</b> ומתוך כך נשמע הקול, וכפי <b>שנאמר: "</b>ה' ממרום ישאג וממעון קדשו יתן קולו שאוג ישאג על נוהו <b>הידד כדרכים יענה אל כל ישבי הארץ"</b> (ירמיהו כה, ל). ו<b>רב אחא בר יעקב אמר:</b> סיבת הרעש היא, שהקדוש ברוך הוא <b>דוחק את רגליו</b> מ<b>תחת</b> ל<b>כסא הכבוד</b> והעולם מזדעזע, וכפי <b>שנאמר: "השמים כסאי והארץ הדם רגלי"</b> (ישעיהו סו, א).
<big>ב</big> <b>ו</b>עוד שנינו במשנה ש<b>על הרעמים</b> יש לברך "שכוחו וגבורתו מלא עולם". ושואלים: <b>מאי</b> <small>[מה]</small> הם ה<b>רעמים,</b> כיצד הם נוצרים? <b>אמר שמואל:</b> אלו הם <b>ענני בגלגלא</b> <small>[עננים</small> הנמצאים <small>בגלגל</small> הרקיע<small>]</small> וכשהם מתנגשים בו נשמע קול זה. וראיה לדבר ממה <b>שנאמר: "קול רעמך בגלגל האירו ברקים תבל רגזה ותרעש הארץ"</b> (תהלים עז, יט). <b>ורבנן אמרי</b> <small>[וחכמים אומרים]:</small> הרעם הוא קול <b>ענני דשפכי מיא להדדי</b> <small>[עננים השופכים מים זה לזה],</small> וכפי <b>שנאמר: "לקול תתו המון מים בשמים"</b> (ירמיהו י, יג). <b>רב אחא בר יעקב אמר:</b> הסיבה היא <b>ברקא תקיפא דבריק בעננא, ומתבר גזיזי דברזא</b> <small>[ברק חזק המבריק בענן, ושובר את גושי הקרח].</small> <b>רב אשי אמר:</b> הסיבה לרעש זה משום ש<b>ענני חלחולי מחלחלי, ואתי זיקא ומנשב אפומייהו, ודמי כזיקא על פום דני</b> <small>[חלולים</small> הם <small>העננים, ובאה הרוח ומנשבת על פיהם,</small> ונשמע הקול <small>ונדמה כ</small>קול ה<small>רוח</small> הנושבת <small>על פי הכדים].</small> ומסכמים: <b>ומסתברא</b> <small>[ומסתבר]</small> לומר <b>כ</b>טעמו של <b>רב אחא בר יעקב,</b> שרואים <b>דבריק ברקא, ומנהמי ענני, ואתי מטרא</b> <small>[שמבריק הברק, ונוהמים העננים, ובא הגשם].</small>
<big>ג</big> <b>ו</b>עוד שנינו במשנה ש<b>על הרוחות,</b> יש לברך "שכוחו וגבורתו מלא עולם". ושואלים: <b>מאי</b> <small>[מה]</small> הן <b>רוחות</b> אלה? <b>אמר אביי:</b> המדובר ב<b>זעפא</b> <small>[רוח סערה].</small> <b>ואמר אביי: גמירי, דזעפא בליליא לא הוי</b> <small>[למודים אנו</small> במסורת <small>שאין רוח סערה בלילה],</small> ושואלים: <b>והא קא חזינן דהוי</b> <small>[והרי אנו רואים שיש]</small> רוח סערה בלילה! ומשיבים: <b>ההוא,</b> אותה רוח סערה שישנה בלילה לא מדובר ברוח שהתחילה בלילה, אלא <b>דאתחולי ביממא</b> <small>[שהתחילה ביום].</small> <b>ו</b>עוד <b>אמר אביי: גמירי, דזעפא תרתי שעי לא קאי</b> <small>[למודים אנו</small> במסורת <small>שרוח הסערה אינה</small> נמשכת <small>שתי שעות],</small> <b>לקיים מה שנאמר: "לא תקום פעמים צרה"</b> (נחום א, ט). ושואלים: <b>והא קא חזינן דקאי</b> <small>[והרי אנו רואים שעומדת,</small> נמשכת<small>]</small> יותר משעתיים! ומשיבים: אכן אינה נמשכת יותר משעתיים, ומה שרואים אנו שנמשכת, אינה רצופה אלא <b>דמפסיק ביני ביני</b> <small>[שנפסקת בינתיים]</small> לזמן קצר.
<big>ד</big> <b>ו</b>שנינו במשנה ש<b>על הברקים אומר "ברוך... שכחו וגבורתו מלא עולם".</b> ושואלים: <b>מאי</b> <small>[מה]</small> הם <b>ברקים</b> אלה? <b>אמר רבא: ברקא</b> <small>[אור בוהק].</small> <b>ואמר רבא: ברקא יחידאה</b> <small>[ברק יחידי],</small> <b>וברקא חיורא</b> <small>[וברק לבן],</small> <b>וברקא ירוקתא</b> <small>[וברק ירוק],</small> <b>וענני דסלקן</b> <small>[ועננים העולים]</small> <b>בקרן מערבית ואתיין</b> <small>[ובאים]</small> <b>מקרן דרומית, ותרתי ענני דסלקן חדא לאפי חברתה</b> <small>[ושני עננים העולים זה מול זה]</small> — <b>כולהו קשיין</b> <small>[כולם קשים].</small>
ושואלים: <b>למאי נפקא מינה</b> <small>[מה יוצא מזה]</small> שיודעים אנו שקשים הם? ומשיבים: <b>למבעי רחמי</b> <small>[לבקש רחמים]</small> מה' שלא יזיקו. <b>ו</b>מסייגים את הדברים ואומרים כי <b>הני מילי</b> <small>[דברים אלה]</small> אמורים דווקא כאשר הם באים <b>בליליא</b> <small>[בלילה],</small> <b>אבל בצפרא</b> <small>[בבוקר]</small> — <b>לית בהו מששא</b> <small>[אין בהם ממש].</small>
וכן <b>אמר ר' שמואל בר יצחק: הני</b> <small>[אלה]</small> <b>ענני דצפרא</b> <small>[הבוקר]</small> <b>לית בהו מששא</b> <small>[אין בהם ממש],</small> שמיד יעלמו. וראיה לכך ממה <b>דכתיב</b> <small>[שנאמר]:</small> <b>"וחסדכם כענן בקר</b> וכטל משכים הולך<b>"</b> (הושע ו, ד). על כך <b>אמר ליה</b> <small>[לו]</small> <b>רב פפא לאביי, הא אמרי אינשי</b> <small>[הרי אומרים אנשים]</small> כפתגם מקובל: <b>כד מפתח בבי מיטרא, בר חמרא, מוך שקיך וגני</b> <small>[כאשר בפתיחת השערים</small> בבוקר <small>יורד גשם, החמר, קפל את שקיך ושכב לישון],</small> שוודאי ימשך הגשם זמן רב, ואם כן נראה מכאן שענני בוקר אינם חולפים מיד! ומשיבים: <b>לא קשיא</b> <small>[אין</small> זה <small>קשה],</small> <b>הא</b> <small>[זה]</small> שמשמע שבודאי שיהיו גשמים רבים, הרי זה באופן <b>דקטר בעיבא</b> <small>[שנקשרו</small> השמים <small>בעבים,</small> עננים כבדים<small>],</small> <b>הא</b> <small>[זה]</small> שאמר ר' שמואל בר יצחק שבענני הבוקר אין ממש ולא יהיו מהם גשמים רבים, הרי זה באופן <b>דקטר בענני</b> <small>[שנקשרו</small> השמים <small>בעננים</small> קלים<small>]</small> שודאי יחלפו.
<b>אמר ר' אלכסנדרי אמר ר' יהושע בן לוי: לא נבראו</b> ה<b>רעמים אלא</b> כדי להפיל אימה ובכך <b>לפשוט</b> (ליישר) <b>עקמומית שבלב, שנאמר: "והאלהים עשה שיראו מלפניו"</b> (קהלת ג, יד). <b>ו</b>עוד <b>אמר ר' אלכסנדרי אמר ר' יהושע בן לוי: הרואה את הקשת בענן צריך שיפול על פניו, שנאמר: "כמראה הקשת אשר יהיה בענן</b> כן מראה כבוד ה' <b>ואראה ואפל על פני"</b> (יחזקאל א, כח), ואם כן מסמלים צבעי הקשת כביכול את כבוד ה' ואין להביט בהם. אולם <b>לייטי עלה במערבא</b> <small>[היו מקללים על כך בארץ ישראל]</small> מי שנפל על פניו למראה הקשת, והטעם: <b>משום דמחזי כמאן דסגיד לקשתא</b> <small>[שנראה כמי שמשתחווה לקשת].</small> <b>אבל ברוכי</b> <small>[לברך]</small> הכל מודים כי <b>ודאי מברך. מאי</b> <small>[מה],</small> איזו ברכה <b>מברך?</b> — <b>"ברוך... זוכר הברית"</b> (הברית עם נח). <b>במתניתא תנא</b> <small>[בברייתא שנינו],</small> <b>ר' ישמעאל בנו של ר' יוחנן בן ברוקא אומר</b> כי נוסח הברכה הוא: "ברוך... <b>נאמן בבריתו וקיים במאמרו". אמר רב פפא: הלכך נימרינהו לתרוייהו</b> <small>[על כן נאמר את שניהם]</small> בנוסחה משולבת <b>"ברוך... זוכר הברית, ונאמן בבריתו, וקיים במאמרו".</b>
<big>ה</big> שנינו במשנה כי <b>על ההרים ועל הגבעות</b> מברך "ברוך... עושה בראשית". ושואלים: <b>אטו</b> <small>[וכי]</small> <b>כל הני דאמרן</b> <small>[אלה שאמרנו]</small> <b>עד השתא</b> <small>[עכשיו],</small> וכגון ברקים, <b>לאו</b> <small>[לא]</small> <b>מעשה בראשית נינהו</b> <small>[הם]?</small> <b>והכתיב</b> <small>[והרי נאמר]</small> בין שאר שבחי ה' בבריאת העולם ובעשיית ההרים נזכר גם כי <b>"ברקים למטר עשה"</b> (תהלים קלה, ז)! <b>אמר אביי: כרוך</b> את שתי הברכות הללו, <b>ותני</b> <small>[ושנה]</small> שבכל המקרים שבמשנה יש לברך שתי ברכות אלו. ו<b>רבא אמר: התם</b> <small>[שם]</small> על ברקים ורעמים <b>מברך תרתי</b> <small>[שתים]</small> — <b>"ברוך... שכחו מלא עולם", ו"עושה מעשה בראשית".</b> ואולם <b>הכא</b> <small>[כאן]</small> על ההרים והגבעות ברכת <b>"עושה מעשה בראשית"</b> — <b>איכא</b> <small>[יש],</small> ואולם <b>"שכחו מלא עולם" ליכא</b> <small>[אין],</small> שאין למראה העין מקום לברך על התגלות כוח ה'.
<big>ו</big> <b>אמר ר' יהושע בן לוי: הרואה רקיע בטהרתה, אומר: "ברוך... עושה בראשית".</b> ושואלים: <b>אימתי</b> נראה כך הרקיע? <b>אמר אביי: כי אתא מטרא כולי ליליא, ובצפרא אתא אסתנא ומגליא להו לשמיא</b> <small>[כאשר בא,</small> יורד, <small>הגשם כל הלילה, ובבוקר נושבת רוח צפונית ומגלה את השמים].</small>
ומעירים: <b>ופליגי</b> <small>[וחלוקים</small> הם<small>]</small> בדבר זה על דברי <b>רפרם בר פפא</b> ש<b>אמר</b> בשם <b>רב חסדא.</b> ש<b>אמר רפרם בר פפא אמר רב חסדא: מיום שחרב בית המקדש לא נראית רקיע בטהרתה, שנאמר: "אלביש שמים קדרות ושק אשים כסותם"</b> (ישעיהו נ, ג).

Daf 59b

<big>א</big> <b>תנו רבנן</b> <small>[שנו חכמים]:</small> <b>הרואה חמה בתקופתה, לבנה בגבורתה, וכוכבים במסילותם, ומזלות כסדרן, אומר "ברוך... עושה בראשית".</b> ושואלים: <b>ואימת הוי</b> <small>[ומתי היא]</small> השעה שהחמה בתקופתה? <b>אמר אביי: כל עשרים ושמונה שנין</b> <small>[שנים],</small> כאשר <b>הדר</b> <small>[חוזר]</small> ה<b>מחזור ונפלה</b> <small>[ונופלת]</small> <b>תקופת ניסן,</b> שחל שוויון היום והלילה האביבי <b>ב</b>תוך מזל <b>שבתאי באורתא דתלת נגהי ארבע</b> <small>[בליל</small> יום <small>שלישי אור</small> ליום <small>רביעי],</small> שאז מצב הדברים חוזר להיות כמו בעת שנתלו המזלות.
<big>ב</big> שנינו במשנה ש<b>ר' יהודה אומר</b> ש<b>הרואה</b> את <b>הים הגדול</b> מברך "ברוך שעשה את הים הגדול", וזהו דווקא כשרואהו לפרקים. ושואלים: <b>"לפרקים"</b> ששנינו <b>עד כמה</b> הוא? <b>אמר רמי בר אבא אמר רב יצחק: עד שלשים יום. ו</b>עוד
<b>אמר רמי בר אבא אמר רב יצחק: הרואה פרת אגשרא</b> <small>[ליד הגשר]</small> של <b>בבל, אומר: "ברוך... עושה בראשית".</b> ומוסיפים: <b>והאידנא דשניוה פרסאי</b> — <b>מבי שבור ולעיל</b> <small>[ועכשיו ששינוהו הפרסים,</small> את מהלך הנהר — <small>אפשר לברך רק מבית שבור ולמעלה],</small> אבל במורד הנהר שוב אינו זורם כבראשית, ואין לברך עליו "עושה מעשה בראשית". ו<b>רב יוסף אמר:</b> יש לברך רק <b>מאיהי דקירא ולעיל</b> <small>[ולמעלה].</small> <b>ו</b>כן <b>אמר רמי בר אבא: הרואה דגלת</b> (חדקל) <b>אגשרא</b> <small>[ליד הגשר]</small> של <b>שביסתנא, אומר: "ברוך... עושה בראשית".</b> ואגב הזכרת הנהרות מסבירים את שמותיהם.
<b>מאי</b> <small>[מה]</small> מקור השם <b>"חדקל"</b> — <b>אמר רב אשי:</b> שמו נגזר ממה <b>שמימיו חדין</b> (חריפים) <b>וקלין</b> (קלים) במשקלם, ולכן טובים הם לשתיה. <b>מאי</b> <small>[מה]</small> הוא מקור השם <b>"פרת"?</b> — <b>שמימיו פרין ורבין,</b> שמרובים בהם הדגים.
<b>ו</b>מכיון שהוזכר נהר החדקל מובא כאן מה ש<b>אמר רבא: האי דחריפי</b> <small>[זה שחריפים]</small> <b>בני</b> העיר <b>מחוזא</b> — הרי זה <b>משום דשתו מיא דדגלת</b> <small>[ש</small>הם <small>שותים</small> את <small>מי החדקל].</small> <b>האי דגיחורי</b> <small>[זה ש</small>הם <small>אדמונים]</small> — הרי זה <b>משום דמשמשי ביממא</b> <small>[ש</small>הם <small>משמשים</small> מיטתם <small>ביום].</small> <b>והאי דניידי עינייהו</b> <small>[וזה שעיניהם נדות]</small> תמיד — הרי זה משום <b>דדיירו</b> <small>[ש</small>הם <small>דרים]</small> <b>בבית אפל.</b>
<big>ג</big> שנינו במשנה ש<b>על הגשמים</b> יש לברך "ברוך... הטוב והמטיב". ושואלים: <b>ו</b>האם <b>על הגשמים "הטוב והמטיב"</b> הוא ש<b>מברך? והאמר</b> <small>[והרי אמר]</small> <b>ר' אבהו, ואמרי לה</b> <small>[ויש אומרים]</small> כי דבר זה <b>במתניתא תנא</b> <small>[בברייתא</small> הוא <small>שנוי]:</small> <b>מאימתי מברכין על הגשמים</b> — <b>משיצא חתן לקראת כלה.</b> כלומר, שיש שלוליות מים בחוץ, וטיפות המים הבאות מלמעלה (החתן) מקפיצות כנגדן טיפות מלמטה (הכלה).
ושואלים: <b>מאי</b> <small>[מה],</small> איזו ברכה <b>מברכין? אמר רב יהודה:</b> נוסח הברכה הוא <b>"מודים אנחנו לך על כל טפה וטפה שהורדת לנו". ור' יוחנן מסיים בה,</b> בנוסח ברכה זו <b>הכי</b> <small>[כך]:</small> <b>"אילו פינו מלא שירה כים... אין אנחנו מספיקין להודות לך ה' אלהינו"</b> והלאה מתפילת "נשמת" <b>עד "תשתחוה. ברוך אתה ה' רוב ההודאות".</b>
ובדרך אגב שואלים: נוסח הברכה הוא <b>"רוב ההודאות" ולא "כל ההודאות"?</b> שהרי לקדוש ברוך הוא כל ההודאות! <b>אמר רבא: אימא</b> <small>[אמור]</small> ותקן: <b>"האל ההודאות". אמר רב פפא: הלכך נימרינהו לתרוייהו</b> <small>[על כן יאמרו את שתיהן,</small> שתי הנוסחאות<small>],</small> <b>"רוב ההודאות" ו"האל ההודאות".</b>
<b>ואלא</b> עדיין <b>קשיא</b> <small>[קשה],</small> שהלא רואים שנוסח הברכה על הגשמים אינו "הטוב והמטיב" כפי המובא במשנתנו! ומשיבים: <b>לא קשיא</b> <small>[אין</small> זה <small>קשה],</small> <b>הא</b> <small>[זה]</small> ששנינו במשנה שמברך "הטוב והמטיב", הרי זה באופן <b>דשמע משמע</b> <small>[שהוא שמע]</small> את הגשם יורד. <b>הא</b> <small>[זה]</small> ששנינו שמברך "מודים אנחנו לך...", הרי זה באופן <b>דחזא מחזי</b> <small>[שראה]</small> אותו יורד.
ושואלים: <b>דשמע משמע</b> <small>[שהוא שמע]</small> את הגשמים יורדים הלא <b>היינו</b> <small>[זהו]</small> <b>בשורות טובות, ותנן על בשורות טובות אומר ברוך הטוב והמטיב</b> שבשורת הגשם בכלל בשורות טובות שאנו יודעים כבר שאומר עליהן "הטוב והמטיב", ואם כן אין מקום להזכיר במיוחד את הגשם!
<b>אלא</b> יש לתרץ בדרך אחרת: <b>אידי ואידי דחזי מחזי</b> <small>[זה וזה</small> מדובר באופן <small>שראה]</small> את הגשם, <b>ולא קשיא</b> <small>[ואין</small> זה <small>קשה],</small> <b>הא</b> <small>[זה]</small> ששנינו שמברך "מודים אנחנו לך...", הרי זה באופן <b>דאתא פורתא</b> <small>[שבא,</small> ירד <small>מעט]</small> גשם, <b>הא</b> <small>[זה]</small> ששנינו במשנה שמברך "הטוב והמטיב", הרי זה באופן <b>דאתא טובא</b> <small>[שבא,</small> ירד <small>הרבה]</small> גשם. <b>ואי בעית אימא</b> <small>[ואם תרצה אמור]</small> כי <b>הא והא דאתא טובא</b> <small>[זה וזה</small> מדובר באופן <small>שבא הרבה]</small> גשם, <b>ולא קשיא</b> <small>[ואין</small> זה <small>קשה],</small> <b>הא</b> <small>[זה]</small> ששנינו שמברך "הטוב והמטיב", הרי זה באופן <b>דאית ליה ארעא</b> <small>[שיש לו קרקע],</small> <b>הא</b> <small>[זה]</small> ששנינו שמברך "מודים אנחנו לך...", הרי זה באופן <b>דלית ליה ארעא</b> <small>[שאין לו קרקע],</small> ואין זו עבורו במישרין בשורה טובה.
ושואלים: וכאשר <b>אית ליה ארעא</b> <small>[יש לו קרקע]</small> <b>"הטוב והמטיב"</b> הוא ש<b>מברך?! והא תנן</b> <small>[והרי שנינו]:</small> מי ש<b>בנה בית חדש,</b> או <b>קנה כלים חדשים, אומר: "ברוך... שהחיינו והגיענו לזמן הזה".</b> ואם היה זה <b>שלו ושל אחרים</b> — הריהו <b>אומר: "הטוב והמטיב",</b> והרי שעל הגשמים היורדים לאדמתו מברך "שהחיינו" ולא "הטוב והמטיב"?
ומשיבים <b>לא קשיא</b> <small>[אין</small> זה <small>קשה],</small> <b>הא</b> <small>[זה]</small> ששנינו שמברך "הטוב והמטיב", הרי זה באופן <b>דאית ליה</b> <small>[שיש לו]</small> <b>שותפות</b> בקרקע, <b>הא</b> <small>[זה]</small> ששנינו שמברך "שהחיינו", הרי זה באופן <b>דלית ליה</b> <small>[שאין לו]</small> <b>שותפות</b> בקרקע. <b>והתניא</b> <small>[ו</small>אכן כן <small>שנינו</small> בברייתא<small>]</small> בדומה: <b>קצרו של דבר, על</b> דבר טוב <b>שלו,</b> שהגיע אליו בלבד, <b>הוא אומר: "ברוך... שהחיינו וקיימנו", על</b> דבר טוב <b>שלו ועל של חבירו</b> — <b>אומר: "ברוך... הטוב והמטיב".</b>
<big>ד</big> על הכלל הזה מקשים: <b>וכל היכא דלית לאחרינא בהדיה</b> <small>[מקום שאין לאחרים אתו]</small> הוא <b>לא מברך "הטוב והמטיב"? והתניא</b> <small>[והרי שנינו</small> בברייתא<small>]:</small> <b>אמרו לו</b> ש<b>ילדה אשתו</b> בן <b>זכר, אומר "ברוך... הטוב והמטיב"!</b> ומשיבים: <b>התם נמי, דאיכא</b> <small>[שם גם כן, שיש,</small> כשנמצאת<small>]</small> <b>אשתו בהדיה</b> <small>[אתו]</small> <b>דניחא</b> <small>[שנוח]</small> <b>לה בזכר.</b>
ועוד מקשים: <b>תא שמע</b> <small>[בוא</small> ו<small>שמע]</small> דברים סותרים לכך במה ששנינו בברייתא: מי ש<b>מת אביו והוא</b> היה <b>יורשו, בתחלה,</b> כששומע שמת, הריהו <b>אומר: "ברוך... דיין האמת", ולבסוף,</b> על הירושה <b>הוא אומר: "ברוך... הטוב והמטיב".</b> ואם כן אף על הנאתו שלו מברך "הטוב והמטיב"! ומשיבים: <b>התם נמי</b> <small>[שם גם גם כן]</small> מדובר באופן <b>דאיכא אחי דקא ירתי בהדיה</b> <small>[שיש אחים היורשים יחד אתו].</small>
ועוד מקשים: <b>תא שמע</b> <small>[בוא</small> ו<small>שמע]</small> דברים סותרים לכך במה ששנינו בברייתא: <b>שינוי</b> סוג ה<b>יין</b> בתוך הסעודה <b>אינו צריך לברך</b> שנית על היין "בורא פרי הגפן", אבל <b>שינוי מקום צריך לברך</b> שוב על היין, <b>ואמר ר' יוסף בר אבא אמר ר' יוחנן ואף על פי שאמרו</b> ש<b>שינוי יין אינו צריך לברך, אבל אומר: "ברוך... הטוב והמטיב"!</b> ומשיבים: <b>התם נמי</b> <small>[שם גם כן]</small> מדובר באופן שאינו לבד, אלא <b>דאיכא</b> <small>[שיש]</small> <b>בני חבורה דשתו בהדיה</b> <small>[השותים אתו].</small>
<big>ה</big> שנינו במשנה שמי ש<b>בנה בית חדש</b> או <b>קנה כלים חדשים</b> מברך "ברוך... שהחיינו וקיימנו והגיענו לזמן הזה". ובנושא זה של ברכת "שהחיינו" על כלים חדשים <b>אמר רב הונא: לא שנו</b> שמברך "שהחיינו" על קניית כלי חדש <b>אלא</b> כ<b>שאין לו</b> מכבר כלים אחרים <b>כיוצא בהן</b> שנפלו לו בירושה וכדומה, <b>אבל</b> אם <b>יש לו</b> כבר <b>כיוצא בהן</b> — <b>אינו צריך לברך,</b> שאין זה נחשב אצלו כדבר חדש לגמרי. <b>ור' יוחנן אמר: אפילו יש לו</b> כבר <b>כיוצא בהן</b> שנפלו לו בירושה, <b>צריך לברך,</b> כיון שלענין קניה חדשים הם לגביו

Daf 60a

ומדייקים: <b>מכלל</b> דבריהם למדנו, <b>דכי</b> <small>[שכאשר]</small> <b>קנה</b> חפץ חדש, <b>וחזר וקנה</b> חפץ כיוצא בו ל<b>דברי הכל אין צריך לברך,</b> שהרי כבר ברך פעם אחת על קניית חפץ חדש מסוג זה.
<b>ואיכא דאמרי</b> <small>[ויש שאומרים]</small> מחלוקת זו בנוסח אחר. <b>אמר רב הונא: לא שנו</b> שמברך "שהחיינו" על קניית כלי חדש <b>אלא כשלא קנה וחזר וקנה, אבל</b> אם <b>קנה וחזר וקנה</b> — <b>אין צריך לברך. ור' יוחנן אמר: אפילו קנה חזר וקנה</b> — <b>צריך לברך. מכלל</b> דבריהם למדנו <b>דכי</b> <small>[שכאשר]</small> <b>יש לו</b> כבר כלים כאלו <b>וקנה</b> — ל<b>דברי הכל צריך לברך.</b>
<b>מיתיבי</b> <small>[מקשים]</small> על כל ממה ששנינו בברייתא: מי ש<b>בנה בית חדש ואין לו</b> כבר <b>כיוצא בו,</b> או ש<b>קנה כלים חדשים ואין לו</b> כבר <b>כיוצא בהם</b> — <b>צריך לברך.</b> ואולם אם <b>יש לו</b> כבר <b>כיוצא בהם</b> — <b>אין צריך לברך,</b> אלה <b>דברי ר' מאיר.</b> ואילו <b>ר' יהודה אומר: בין כך ובין כך,</b> גם במקרה זה <b>צריך לברך.</b>
ושואלים: <b>בשלמא ללישנא קמא</b> <small>[נניח לפי הלשון הראשונה]</small> של מחלוקת רב הונא ור' יוחנן, אפשר לומר כי <b>רב הונא</b> סבור <b>כר' מאיר, ור' יוחנן כר' יהודה. אלא ללישנא בתרא</b> <small>[ללשון האחרונה],</small> <b>בשלמא</b> <small>[נניח]</small> ש<b>רב הונא</b> אמר <b>כר' יהודה, אלא ר' יוחנן</b> ש<b>אמר</b> דבריו, <b>כמאן</b> <small>[כ</small>דעת <small>מי</small> אמר<small>]?</small> שהרי דבריו הם <b>לא כ</b>שיטת <b>ר' מאיר,</b> אלא בניגוד להם, <b>ולא כ</b>שיטת <b>ר' יהודה,</b> שאין להם סיוע מדברי ר' יהודה!
ומשיבים: <b>אמר</b> <small>[</small>יכול היה <small>לומר]</small> <b>לך ר' יוחנן: הוא הדין</b> ש<b>ל</b>דעת <b>ר' יהודה</b> כאשר <b>קנה וחזר וקנה</b> — <b>נמי</b> <small>[גם כן]</small> <b>צריך לברך. והא דקא מיפלגי</b> <small>[וזה שהם חלוקים]</small> רק <b>ב</b>מקרה ש<b>יש לו</b> כבר כלים כאלו <b>וקנה</b> חדשים, אין בכך הוכחה שרק בכך הם חולקים, אלא נאמרה המחלוקת בדרך זו <b>להודיעך כחו</b> של <b>ר' מאיר,</b> ש<b>אפילו</b> כאשר <b>קנה ויש לו</b> כבר כדוגמתם — <b>אין צריך לברך, וכל שכן</b> כאשר <b>קנה וחזר וקנה</b> ש<b>אין צריך לברך. </b>
ושואלים: אם זו הסיבה להבאת המחלוקת בצורה זו, <b>ליפלגו</b> <small>[שיחלקו]</small> <b>ב</b>מקרה ש<b>קנה וחזר וקנה</b> שלדעת ר' מאיר <b>אין צריך לברך, להודיעך כחו</b> של <b>ר' יהודה</b> המחייב לברך אף בכגון זה! ומשיבים: מוטב להשתמש בנוסח שלפנינו, כיון ש<b>כח דהתירא</b> <small>[של היתר]</small> <b>עדיף ליה</b> <small>[לו]</small> להראות, עד כמה מתיר ר' מאיר שלא לברך.
<big>א</big> שנינו במשנה ש<b>מברך</b> אדם <b>על הרעה</b> מעין הברכה שמברך אדם על הטובה, כלומר, על רעה שיש בה לעתיד צד של טוב מברך כפי המצב הקיים.
ושואלים: <b>היכי דמי</b> <small>[איך הוא בדיוק]?</small> מה היו בדיוק הדברים? ומסבירים: <b>כגון דשקל בדקא בארעיה</b> <small>[שנפרץ הסכר באדמתו],</small> <b>אף על גב דטבא</b> <small>[אף על פי ש</small>לאחר זמן <small>טובה]</small> <b>היא, לדידיה</b> <small>[לגביו]</small> כיון <b>דמסקא ארעא</b> <small>[שמעלה האדמה]</small> בשל שטפון המים <b>שירטון ושבחא</b> <small>[ומשתבחת]</small> בכך, <b>השתא מיהא</b> <small>[עכשיו בכל אופן]</small> <b>רעה היא.</b>
<b>ו</b>עוד שנינו במשנה ש<b>על הטובה</b> שיש בה מעין רעה מברך על הטוב.
ושואלים: <b>היכי דמי</b> <small>[איך הוא בדיוק]?</small> מה היו בדיוק הדברים? ומסבירים: <b>כגון דאשכח</b> <small>[שמצא]</small> <b>מציאה, אף על גב</b> <small>[אף על פי]</small> ש<b>רעה היא לדידיה</b> <small>[לגביו],</small> משום <b>דאי שמע בה מלכא</b> <small>[שאם ישמע עליה המלך]</small> הרי בודאי <b>שקיל לה מיניה</b> <small>[יקח אותה ממנו],</small> מכל מקום <b>השתא מיהא</b> <small>[עכשיו בכל אופן]</small> <b>טובה היא,</b> כי לפי החוק אז היו כל האבידות שייכות לאוצר המלך, ומי שלא מסרן אף נידון לעונש.
<big>ב</big> שנינו במשנה שאם <b>היתה אשתו מעוברת ואמר: "יהי רצון שתלד</b> אשתי בן זכר <b>"</b>— <b>הרי זו תפלת שוא. </b>
ומכאן אתה למד כי <b>לא מהני רחמי</b> <small>[מועילה</small> בקשת <small>רחמים]?</small> <b>מתיב</b> <small>[מקשה]</small> על כך <b>רב יוסף:</b> נאמר <b>"ואחר ילדה בת ותקרא את שמה דינה"</b> (בראשית ל, כא), ויש לשאול: <b>מאי</b> <small>[מה]</small> משמעות ההדגשה "ואחר", מה רוצה הכתוב לומר בהדגשת העובדה שלאחר לידת זבולון ילדה את דינה? <b>אמר רב: לאחר שדנה לאה דין בעצמה ואמרה: שנים עשר שבטים עתידין לצאת מיעקב, ששה יצאו ממני וארבעה מן השפחות, הרי עשרה,</b> ו<b>אם זה</b> הולד שבהריון <b>זכר, לא תהיה אחותי</b> רחל אף <b>כאחת השפחות, מיד נהפכה לבת, שנאמר: "ותקרא את שמה דינה"</b> על שם הדין. ודוחים: <b>אין מזכירין מעשה נסים</b> ללמוד ממנו הלכה כללית.
<b>ואיבעית אימא</b> <small>[ואם תרצה אמור]:</small> כי ה<b>מעשה</b> של <b>לאה</b> שהתפללה על הולד <b>בתוך ארבעים יום</b> ליצירה <b>הוה</b> <small>[היה].</small> <b>כדתניא</b> <small>[כפי ששנינו</small> בברייתא<small>]:</small> <b>שלשה ימים הראשונים</b> לאחר הביאה — <b>יבקש אדם רחמים שלא יסריח</b> הזרע אלא יקלט ויהיה ולד. <b>משלשה</b> ימים <b>ועד ארבעים</b> יום <b>יבקש רחמים שיהא זכר. מארבעים יום</b> ו<b>עד שלשה חדשים</b> — <b>יבקש רחמים שלא יהיה סנדל,</b> שכאשר העובר אינו מתפתח הריהו מקבל צורה הדומה קצת לדג הסנדל. <b>משלשה חדשים ועד ששה</b> חדשים — <b>יבקש רחמים שלא יהא נפל.</b> ו<b>מששה</b> חדשים <b>ועד תשעה</b> חדשים — <b>יבקש רחמים שיצא בשלום.</b> הרי שבתוך ארבעים הימים הראשונים ליצירת הולד עדיין אפשר להתפלל ולשנות את מינו.
ושואלים: <b>ומי מהני רחמי</b> <small>[והאם מועילה</small> בקשת <small>רחמים]</small> לענין זה? <b>והאמר</b> <small>[והרי אמר]</small> <b>רב יצחק בריה</b> <small>[בנו]</small> של <b>רב אמי:</b> מסורת היא שברגע היצירה נקבע מינו של הוולד, שאם ה<b>איש מזריע תחלה</b> — <b>יולדת</b> אשתו <b>נקבה,</b> ואם ה<b>אשה מזרעת תחלה</b> — <b>יולדת זכר.</b> ורמז לדבר ממה <b>שנאמר: "אשה כי תזריע וילדה זכר"</b> (ויקרא יב, ב)! ומשיבים: <b>הכא במאי עסקינן</b> <small>[כאן במה אנו עוסקים]</small> — <b>כגון שהזריעו שניהם בבת אחת,</b> ומינו של הולד לא נקבע עדיין, ויש מקום לתפילה.
<big>ג</big> שנינו במשנה שאם <b>היה</b> אדם <b>בא בדרך</b> ושמע קול צוחה בעיר והתפלל שלא תהיה בתוך ביתו — הרי זו תפילת שוא.
<b>תנו רבנן</b> <small>[שנו חכמים]:</small> <b>מעשה בהלל הזקן שהיה בא</b> פעם <b>בדרך ושמע קול צוחה בעיר,</b> ו<b>אמר: מובטח אני שאין זה בתוך ביתי. ועליו הכתוב אומר: "משמועה רעה לא יירא נכון לבו בטח בה'"</b> (תהלים קיב, ז). <b>אמר רבא: כל היכי דדרשת להאי קרא</b> <small>[בכל דרך שאתה דורש את הפסוק הזה]</small> הוא נדרש; <b>מרישיה לסיפיה</b> <small>[מראשו לסופו]</small> — <b>מדריש</b> <small>[</small>הוא <small>נדרש],</small> <b>מסיפיה לרישיה</b> <small>[מסופו לראשו]</small> — <b>מדריש</b> <small>[</small>הוא <small>נדרש].</small> ומפרטים: <b>מרישיה לסיפיה מדריש</b> <small>[מראשו לסופו</small> הוא <small>נדרש]</small> — <b>"משמועה רעה לא יירא", מה טעם</b> לא יירא? — כפי שנאמר בהמשך: כי <b>"נכון לבו בטח בה'".</b> ו<b>מסיפיה לרישיה מדריש</b> <small>[מסופו לראשו</small> הוא <small>נדרש]</small> — מי ש<b>"נכון לבו בטח בה'",</b> אותו אדם <b>"משמועה רעה לא יירא".</b>
מסופר: <b>ההוא תלמידא דהוה קא אזיל בתריה</b> <small>[תלמיד אחד שהיה הולך אחרי]</small> <b>ר' ישמעאל בר' יוסי בשוקא</b> <small>[בשוק]</small> של <b>ציון. חזייה דקא מפחיד</b> <small>[ראהו</small> ר' ישמעאל לאותו תלמיד <small>שהוא מפחד].</small> <b>אמר ליה</b> <small>[לו]:</small> <b>חטאה את</b> <small>[חוטא אתה],</small> <b>דכתיב</b> <small>[ש</small>כן <small>נאמר]:</small> <b>"פחדו בציון חטאים</b> רעדה אחזה חנפים<b>"</b> (ישעיהו לג, יד). <b>אמר ליה</b> <small>[לו]:</small> התלמיד: <b>והכתיב</b> <small>[והרי נאמר]</small> <b>"אשרי אדם מפחד תמיד"</b> (משלי כח, יד)! <b>אמר ליה</b> <small>[לו]</small> ר' ישמעאל: הפסוק <b>ההוא בדברי תורה כתיב</b> <small>[</small>הוא ש<small>נאמר],</small> שיש לפחד שמא ישכחם, אך בשאר עליו לבטוח בה'.
בדומה קצת לכך מסופר: <b>יהודה בר נתן הוה שקיל ואזיל בתריה</b> <small>[היה הולך אחרי]</small> <b>רב המנונא. אתנח</b> <small>[נאנח]</small> יהודה בר נתן. <b>אמר ליה</b> <small>[לו]</small> רב המנונא: וכי <b>יסורים בעי ההוא גברא לאתויי אנפשיה</b> <small>[רוצה אותו אדם להביא על עצמו]?</small> <b>דכתיב</b> <small>[ש</small>הרי <small>נאמר]:</small> <b>"כי פחד פחדתי ויאתיני ואשר יגרתי יבא לי"</b> (איוב ג, כה)! שאלו: <b>והא כתיב</b> <small>[והרי נאמר]:</small> <b>"אשרי אדם מפחד תמיד"!</b> וענה רב המנונא: הפסוק <b>ההוא בדברי תורה כתיב</b> <small>[</small>הוא ש<small>נאמר].</small>
<big>ד</big> שנינו במשנה ש<b>הנכנס לכרך</b> מברך שתי ברכות ולדעת בן עזאי ארבע ברכות.
<b>תנו רבנן</b> <small>[שנו חכמים]</small> בברייתא פירוט שיטתו של בן עזאי: לקראת <b>כניסתו</b> לעיר <b>מהו אומר?</b> — <b>"יהי רצון מלפניך ה' אלהי שתכניסני לכרך זה לשלום". נכנס</b> לעיר, <b>אומר: "מודה אני לפניך ה' אלהי שהכנסתני לכרך זה לשלום". בקש לצאת</b> מהעיר, <b>אומר: "יהי רצון מלפניך ה' אלהי ואלהי אבותי, שתוציאני מכרך זה לשלום". יצא, אומר: "מודה אני לפניך ה' אלהי שהוצאתני מכרך זה לשלום. וכשם שהוצאתני לשלום, כך תוליכני לשלום, ותסמכני לשלום, ותצעידני לשלום, ותצילני מכף כל אויב ואורב בדרך".</b>
<b>אמר רב מתנא: לא שנו</b> דברים אלה <b>אלא בכרך שאין דנין והורגין בו,</b> שבאותו כרך עלול הוא ליהרג בלא משפט, <b>אבל בכרך שדנין והורגין בו</b> — <b>לית לן</b> <small>[אין לנו]</small> <b>בה</b> חשש ואינו צריך לתפילה זו, שהרי אם הוא חף מפשע — לא ינזק.
<b>איכא דאמרי</b> <small>[יש שאומרים]</small> ש<b>אמר רב מתנא</b> להיפך: ש<b>אפילו בכרך שדנין והורגין בו</b> צריך לבקש רחמים, מפני ש<b>זימנין דלא מתרמי ליה אינש דיליף ליה זכותא</b> <small>[לפעמים אין מזדמן לו אדם שילמד עליו זכות].</small>
<big>ה</big> <b>תנו רבנן</b> <small>[שנו חכמים]:</small> <b>הנכנס לבית המרחץ,</b> בבתי מרחצאות רומיים שהאש היתה לוהטת מתחת לבריכת המים שבה היו מתרחצים, והיתה סכנת מפולת אל תוך האש, <b>אומר</b> הנכנס: <b>"יהי רצון מלפניך ה' אלהי שתצילני מזה וכיוצא בו, ואל יארע בי דבר קלקלה ועון. ואם יארע בי דבר קלקלה ועון</b> — <b>תהא מיתתי כפרה לכל עונותי".</b>
<b>אמר אביי: לא לימא אינש הכי</b> <small>[יאמר אדם כך],</small> "אם יארע בי דבר קלקלה", כדי ש<b>לא לפתח פומיה</b> <small>[יפתח</small> בכך <small>פיו]</small> <b>לשטן.</b> ש<b>אמר ריש לקיש, וכן תנא</b> <small>[שנו]</small> <b>משמיה</b> <small>[משמו]</small> של <b>ר' יוסי: לעולם אל יפתח אדם פיו לשטן</b> להעלות מרצונו אפשרות של תקלה או מיתה.
<b>אמר רב יוסף: מאי קראה</b> <small>[מהו המקרא]</small> המרמז על כך — <b>דכתיב</b> <small>[שנאמר]:</small> <b>"כמעט כסדם היינו לעמרה דמינו"</b> (ישעיהו א, ט) ואחר כך <b>מאי אהדר להו</b> <small>[מה החזיר להם]</small> הנביא — <b>"שמעו דבר ה' קציני סדם</b> האזינו תורת אלהינו עם עמורה" (שם, י), הרי שעם הדימוי לסדום התקיים הדבר אחר כך בפועל.
וחוזרים לאותו אדם שנכנס לבית המרחץ, ושואלים: <b>כי נפיק מאי</b> <small>[כאשר יוצא,</small> מבית המרחץ, <small>מה]</small> הוא <b>אומר? אמר רב אחא,</b> יאמר: <b>"מודה אני לפניך שהצלתני מן האור"</b> (אש).
מסופר: <b>ר' אבהו על לבי בני</b> <small>[נכנס לבית המרחץ].</small> <b>אפחית בי בני מתותיה, אתרחיש ליה ניסא קם על עמודא, שזיב מאה וחד גברי בחד אבריה</b> <small>[נפחת בית המרחץ מתחתיו,</small> ו<small>התרחש לו נס</small> ש<small>עמד על עמוד</small> ו<small>הציל מאה ואחד אנשים בזרועו האחת],</small> שהוא החזיק בזרועו אדם אחד או שנים, ונתלו בהם אחרים ואחרים באחרים, עד שניצולו כולם. <b>אמר: היינו</b> <small>[זהו]</small> מה שאמר <b>רב אחא.</b> כלומר, הרי זה אישור לדברי רב אחא שיש להודות על יציאה בשלום מהמרחץ.
שכך <b>אמר רב אחא: הנכנס להקיז דם, אומר: "יהי רצון מלפניך ה' אלהי שיהא עסק זה לי לרפואה, ותרפאני. כי אל רופא נאמן אתה ורפואתך אמת, לפי שאין דרכן של בני אדם לרפאות אלא שנהגו".</b> כלומר, אין בכוחם של בני אדם ולא היה ראוי להם לעסוק ברפואה, אלא להניח את הדבר למעשה ה'.
על כך <b>אמר אביי: לא לימא אינש הכי</b> <small>[אל יאמר אדם כך],</small> <b>דתני דבי</b> <small>[ש</small>הרי <small>שנו בבית]</small> מדרשו של <b>ר' ישמעאל</b> על הנאמר <b>"ורפא ירפא"</b> (שמות כא, יט) — <b>מכאן שניתנה רשות לרופא לרפאות.</b> ולכן אין לומר שהרפואה היא רק מנהג בני אדם, שלא לפי רצון ה'.
ובקשר למקיז דם שואלים: <b>כי קאי מאי</b> <small>[כאשר</small> הוא <small>עומד</small> מן ההקזה <small>מה]</small> הוא <b>אומר?</b> — <b>אמר רב אחא:</b> יאמר בהודאה <b>"ברוך... רופא חנם".</b>

Daf 60b

<big>א</big> <b>הנכנס לבית הכסא, אומר</b> למלאכים המלווים אותו בכל עת: <b>"התכבדו מכובדים קדושים משרתי עליון, תנו כבוד לאלהי ישראל, הרפו ממני עד שאכנס ואעשה רצוני ואבא אליכם". אמר אביי: לא לימא אינש הכי, דלמא שבקי ליה ואזלי</b> <small>[אל יאמר אדם כך, שמא יעזבו אותו וילכו].</small> <b>אלא לימא</b> <small>[יאמר]:</small> <b>"שמרוני שמרוני, עזרוני עזרוני, סמכוני סמכוני, המתינו לי המתינו לי עד שאכנס ואצא, שכן דרכן של בני אדם". כי נפיק</b> <small>[כאשר</small> הוא <small>יוצא],</small> <b>אומר: "ברוך... אשר יצר את האדם בחכמה, וברא בו נקבים נקבים, חללים חללים, גלוי וידוע לפני כסא כבודך שאם יפתח אחד מהם או אם יסתם אחד מהם אי אפשר לעמוד לפניך".</b>
ושואלים: <b>מאי חתים</b> <small>[</small>ב<small>מה</small> הוא <small>חותם]</small> ברכה זו? <b>אמר רב:</b> יש לחתום <b>"</b>ברוך... <b>רופא חולים". אמר שמואל: קא שוינהו</b> <small>[עשה]</small> <b>אבא,</b> רב, <b>לכולי עלמא קצירי</b> <small>[את כל העולם חולים].</small> <b>אלא</b> יש לומר: <b>"רופא כל בשר". רב ששת אמר:</b> יש לחתום בנוסח <b>"מפליא לעשות". אמר רב פפא: הלכך נמרינהו לתרוייהו</b> <small>[על כן נאמר את שתיהן,</small> שתי הנוסחאות<small>].</small> <b>"רופא כל בשר ומפליא לעשות".</b>
<big>ב</big> מאחר שדובר בברכות הרגילות בכל יום מובאות עוד ברכות השייכות לסדר החיים היום יומי. <b>הנכנס לישן על מטתו, אומר</b> קריאת שמע שעל המטה <b>מ"שמע ישראל" עד "והיה אם שמוע", ו</b>אחר כך <b>אומר: "ברוך... המפיל חבלי שינה על עיני ותנומה על עפעפי, ומאיר לאישון בת עין. יהי רצון מלפניך ה' אלהי, שתשכיבני לשלום, ותן חלקי בתורתך, ותרגילני לידי מצוה, ואל תרגילני לידי עבירה, ואל תביאני לידי חטא, ולא לידי עון, ולא לידי נסיון, ולא לידי בזיון. וישלוט בי יצר טוב, ואל ישלוט בי יצר הרע. ותצילני מפגע רע, ומחלאים רעים. ואל יבהלוני חלומות רעים והרהורים רעים. ותהא מטתי שלמה לפניך</b> (שלא יהיה פסול בצאצאיו). <b>והאר עיני</b> (בבוקר) <b>פן אישן המות</b> (ולא אתעורר משינה זו). <b>ברוך אתה ה' המאיר לעולם כולו בכבודו".</b>
<b>כי מתער</b> <small>[כאשר מתעורר]</small> הריהו <b>אומר: "אלהי, נשמה שנתת בי טהורה. אתה יצרתה בי, אתה נפחתה בי, ואתה משמרה בקרבי, ואתה עתיד ליטלה ממני ולהחזירה בי לעתיד לבא. כל זמן שהנשמה בקרבי מודה אני לפניך ה' אלהי ואלהי אבותי, רבון כל העולמים, אדון כל הנשמות. ברוך אתה ה', המחזיר נשמות לפגרים מתים".</b>
<b>כי שמע</b> <small>[כאשר שומע]</small> את <b>קול תרנגולא</b> <small>[התרנגול],</small> <b>לימא</b> <small>[יאמר]:</small> <b>"ברוך... אשר נתן לשכוי בינה להבחין בין יום ובין לילה". כי פתח עיניה</b> <small>[כאשר פותח את עיניו]</small> <b>לימא</b> <small>[יאמר]:</small> <b>"ברוך... פוקח עורים". כי תריץ ויתיב</b> <small>[כאשר מתיישר ויושב]</small> <b>לימא</b> <small>[יאמר]:</small> <b>"ברוך... מתיר אסורים". כי לביש</b> <small>[כאשר מתלבש]</small> <b>לימא</b> <small>[יאמר]:</small> <b>"ברוך... מלביש ערומים"</b> (כי היו רגילים לישון בלי לבוש). <b>כי זקיף</b> <small>[כאשר מזדקף]</small> <b>לימא</b> <small>[יאמר]:</small> <b>"ברוך... זוקף כפופים". כי נחית לארעא</b> <small>[כאשר יורד לארץ]</small> מן המיטה <b>לימא</b> <small>[יאמר]:</small> <b>"ברוך... רוקע הארץ על המים",</b> כהודאה על שיש מתחת לרגליו קרקע יציבה לדרוך עליה. <b>כי מסגי</b> <small>[כאשר הולך]</small> <b>לימא</b> <small>[יאמר]:</small> <b>"ברוך... המכין מצעדי גבר". כי סיים מסאניה</b> <small>[כאשר נועל</small> את <small>נעליו]</small> <b>לימא</b> <small>[יאמר]:</small> <b>"ברוך... שעשה לי כל צרכי",</b> שהנעליים הן תוספת הכרחית לצרכי האדם. <b>כי אסר המייניה</b> <small>[כאשר חוגר</small> את <small>חגורתו]</small> <b>לימא</b> <small>[יאמר]:</small> <b>"ברוך... אוזר ישראל בגבורה". כי פריס סודרא על רישיה</b> <small>[כאשר פורש</small> את <small>הסודר על ראשו]</small> <b>לימא</b> <small>[יאמר]:</small> <b>"ברוך... עוטר ישראל בתפארה".</b>
<b>כי מעטף</b> <small>[כאשר מתעטף]</small> <b>בציצית</b> (טלית מצוייצת) <b>לימא</b> <small>[יאמר]:</small> <b>"ברוך... אשר קדשנו במצותיו וצונו להתעטף בציצית". כי מנח</b> <small>[כאשר מניח]</small> <b>תפילין אדרעיה</b> <small>[על זרועו]</small> <b>לימא</b> <small>[יאמר]:</small> <b>"ברוך... אשר קדשנו במצותיו וצונו להניח תפילין",</b> וכאשר הוא מניחן <b>ארישיה</b> <small>[על ראשו]</small> <b>לימא</b> <small>[יאמר]:</small> <b>"ברוך... אשר קדשנו במצותיו וצונו על מצות תפילין". כי משי ידיה</b> <small>[כאשר רוחץ ידיו]</small> <b>לימא</b> <small>[יאמר]:</small> <b>"ברוך... אשר קדשנו במצותיו וצונו על נטילת ידים". כי משי אפיה</b> <small>[כאשר</small> הוא <small>רוחץ</small> את <small>פניו]</small> <b>לימא</b> <small>[יאמר]:</small> <b>ברוך... המעביר חבלי שינה מעיני ותנומה מעפעפי. ויהי רצון מלפניך ה' אלהי, שתרגילני בתורתך, ודבקני במצותיך, ואל תביאני לא לידי חטא, ולא לידי עון, ולא לידי נסיון, ולא לידי בזיון. וכוף את יצרי להשתעבד לך. ורחקני מאדם רע, ומחבר רע. ודבקני ביצר טוב ובחבר טוב בעולמך. ותנני היום ובכל יום לחן ולחסד ולרחמים בעיניך ובעיני כל רואי, ותגמלני חסדים טובים. ברוך אתה ה' גומל חסדים טובים לעמו ישראל".</b>
<big>ג</big> שנינו במשנה ש<b>חייב אדם לברך</b> על הרעה כשם שמברך על הטובה. ושואלים: <b>מאי</b> <small>[מה</small> פירוש<small>]</small> <b>"חייב לברך על הרעה כשם שמברך על הטובה"? אילימא</b> <small>[אם נאמר]</small> שמשמעות הדבר ש<b>כשם שמברך על הטובה</b> בנוסח <b>"הטוב והמטיב", כך מברך</b> גם <b>על הרעה</b> בנוסח <b>"הטוב והמטיב", והתנן</b> <small>והרי שנינו</small> במשנתנו<small>]</small> ש<b>על בשורות טובות אומר "הטוב והמטיב"</b> ואילו <b>על בשורות רעות אומר "ברוך... דיין האמת"!</b> אלא <b>אמר רבא: לא נצרכה</b> הערה זו במשנה לענין נוסח הברכה, <b>אלא לקבולינהו</b> <small>[לקבל אותן]</small> <b>בשמחה,</b> שגם את הבשורות הרעות יש לקבל באותה הרגשה שהוא מקבל את הטובות.
<b>אמר רב אחא משום</b> (בשם) <b>ר' לוי: מאי קרא</b> <small>[מהו הכתוב]</small> המרמז על כך — <b>"חסד ומשפט אשירה לך ה' אזמרה"</b> (תהלים קא, א). ומפרש: <b>אם</b> שיהא זה <b>חסד</b> — <b>אשירה, ואם משפט</b> (דין קשה) — <b>אשירה,</b> שאודה לה' בשירה על הרעה כעל הטובה.
<b>ר' שמואל בר נחמני אמר,</b> הראיה היא <b>מהכא</b> <small>[מכאן],</small> ממה שנאמר: <b>"בה' אהלל דבר באלהים אהלל דבר"</b> (תהלים נו, יא), ומפרש: <b>"בה' אהלל דבר"</b> — <b>זו</b> הגילוי של מידת הרחמים, מדה טובה, <b>"באלהים אהלל דבר"</b> — <b>זו מדת פורענות,</b> שאף אם יביא עלי מדת פורענות — אף על פי כן אהלל.
<b>ר' תנחום אמר:</b> הראיה היא <b>מהכא</b> <small>[מכאן],</small> ממה שנאמר: <b>"כוס ישועות אשא ובשם ה' אקרא"</b> (שם קטז, יג), וגם <b>"צרה ויגון אמצא ובשם ה' אקרא"</b> (שם ג–ד).
<b>ורבנן אמרי, מהכא</b> <small>[וחכמים אומרים</small> כי הראיה היא <small>מכאן],</small> ממה שנאמר: <b>"ה' נתן וה' לקח יהי שם ה' מברך"</b> (איוב א, כא).
<b>אמר רב הונא</b> ש<b>אמר רב משום</b> (בשם) <b>ר' מאיר, וכן תנא משמיה</b> <small>[שנויה</small> בריתא <small>משמו]</small> של <b>ר' עקיבא: לעולם יהא אדם רגיל לומר: "כל דעביד רחמנא לטב עביד"</b> <small>[כל מה שעושה הקדוש ברוך הוא, לטוב</small> הוא <small>עושה].</small>
ומסופר, <b>כי הא</b> <small>[כמו</small> מעשה <small>זה]</small> שהיה ב<b>ר' עקיבא דהוה קאזיל באורחא</b> <small>[שהיה הולך בדרך].</small> <b>מטא לההיא מתא, בעא אושפיזא</b> <small>[הגיע לעיר אחת, ביקש מלון]</small> <b>ולא יהבי ליה</b> <small>[נתנו לו].</small> <b>אמר: "כל</b> מה <b>דעביד רחמנא</b> — <b>לטב"</b> <small>[שעושה ה'</small> — <small>לטובה</small> עושה<small>].</small> <b>אזל ובת בדברא, והוה בהדיה תרנגולא וחמרא ושרגא</b> <small>[הלך ולן בשדה, והיו עמו תרנגול וחמור ונר].</small> <b>אתא זיקא כבייה לשרגא</b> <small>[באה רוח</small> ו<small>כבתה את הנר].</small> <b>אתא שונרא אכליה לתרנגולא</b> <small>[בא חתול</small> ו<small>אכל את התרנגול].</small> <b>אתא</b> <small>[בא]</small> <b>אריה אכליה לחמרא</b> <small>[</small>ו<small>אכל את החמור].</small> <b>אמר: "כל</b> מה <b>דעביד רחמנא</b> — <b>לטב"</b> <small>[שעושה הקדוש ברוך הוא</small> — <small>לטובה</small> עושה<small>].</small> <b>ביה בליליא אתא גייסא, שבייה למתא</b> <small>[בו בלילה בא גייס,</small> ו<small>שבה את העיר],</small> והתברר שר' עקיבא שלא היה בעיר, ולא היה עמו לא נר דולק ולא תרנגול או חמור שיקימו רעש — הוא לבדו ניצל מהגייס. <b>אמר להו</b> <small>[להם]:</small> <b>לאו אמרי לכו</b> <small>[וכי לא אמרתי לכם]</small> כי <b>כל מה שעושה הקדוש ברוך הוא</b>

Daf 61a

<b>הכל לטובה.</b>
<b>ו</b>עוד <b>אמר רב הונא אמר רב משום</b> (בשם) <b>ר' מאיר: לעולם יהיו דבריו של אדם מועטין לפני הקדוש ברוך הוא, שנאמר: "אל תבהל על פיך ולבך אל ימהר להוציא דבר לפני האלהים כי האלהים בשמים ואתה על הארץ על כן יהיו דבריך מעטים"</b> (קהלת ה, א).
<big>א</big> <b>דרש רב נחמן בר רב חסדא: מאי דכתיב</b> <small>[מהו שנאמר]</small> <b>"וייצר ה' אלהים את האדם"</b> (בראשית ב, ז) <b>בשני יו"דין?</b> — לרמז כי <b>שני יצרים ברא הקדוש ברוך הוא, אחד יצר טוב ואחד יצר רע.</b>
<b>מתקיף לה</b> <small>[מקשה על כך]</small> <b>רב נחמן בר יצחק: אלא מעתה, בהמה</b> ש<b>לא כתיב</b> <small>[נאמר]</small> <b>בה "וייצר"</b> בשני יו"דים האם <b>לית</b> <small>[אין]</small> <b>לה יצרא</b> <small>[יצר]?</small> <b>והא קא חזינן דמזקא ונשכא ובעטא</b> <small>[והרי אנו רואים ש</small>היא <small>מזיקה ונושכת ובועטת]!</small> <b>אלא</b> יש לדרוש את שני היו"דים <b>כר' שמעון בן פזי,</b> ש<b>אמר ר' שמעון בן פזי</b> שהדבר מרמז על הקושי בחיי האדם <b>"אוי לי מיוצרי ואוי לי מיצרי".</b> שאם הולך הוא אחר אחד מהם — אוי לו מן השני.
<b>אי נמי</b> <small>[או גם כן]</small> ניתן לפרש כפל זו בלשון היצירה <b>כ</b>דברי <b>ר' ירמיה בן אלעזר</b> ש<b>אמר ר' ירמיה בן אלעזר: דו</b> <small>[שני]</small> <b>פרצופין ברא הקדוש ברוך הוא באדם הראשון,</b> שברא אותו מתחילה זכר ונקבה בגוף אחד, וכפי <b>שנאמר: "אחור וקדם צרתני"</b> (תהלים קלט, ה), ש" צרתני" הוא לשון צורה (פרצוף), וכדוגמתו הוא ברא אחור וקדם, כלומר, שנים.
<big>ב</big> נאמר <b>"ויבן ה' אלהים את הצלע</b> אשר לקח מן האדם לאשה ויביאה אל האדם" (בראשית ב, כב).
ובפירוש המלה "צלע" נחלקו <b>רב ושמואל; חד</b> <small>[אחד</small> מהם<small>]</small> <b>אמר</b> שפירושה <b>פרצוף,</b> כלומר, שחוה היתה קודם צלע (במובן צד) של האדם. <b>וחד</b> <small>[ואחד</small> מהם<small>]</small> <b>אמר</b> שפירושה <b>זנב</b> והוא מפרש לכן "צלע" — כאחת מן הצלעות שבחזה.
ודנים בדבר: <b>בשלמא למאן דאמר</b> <small>[נניח ל</small>דעת <small>מי שאומר]</small> כי פירושה <b>פרצוף</b> — <b>היינו דכתיב</b> <small>[זהו שנאמר]</small> <b>"אחור וקדם צרתני". אלא למאן דאמר</b> <small>[ל</small>דעת <small>מי שאומר]</small> שהיתה <b>זנב, מאי</b> <small>[מה]</small> אם כן משמעות <b>"אחור וקדם צרתני"?</b> ומשיבים: אפשר לפרשו <b>כ</b>דברי <b>ר' אמי,</b> שכן <b>אמר ר' אמי: "אחור"</b> — שהאדם מאוחר <b>למעשה בראשית,</b> שנברא בסופם. <b>"וקדם"</b> — שהוקדם <b>לפורענות.</b>
ושואלים: <b>בשלמא</b> <small>[נניח]</small> מה שביארו שהוא <b>אחור,</b> מאוחר, <b>למעשה בראשית</b> — הרי זה משום ש<b>לא אברי</b> <small>[נברא]</small> <b>עד מעלי שבתא</b> <small>[ערב שבת],</small> <b>אלא</b> מה שאמרנו כי <b>"וקדם"</b> פירושו שהוקדם <b>לפורענות, פורענות דמאי</b> <small>[של מה]?</small> <b>אילימא</b> <small>[אם נאמר]</small> כי הוקדם ל<b>פורענות</b> של ה<b>נחש, והתניא</b> <small>[והרי שנינו</small> בברייתא<small>]</small> ש<b>רבי אומר</b> בענין זה עצמו: <b>ב</b>נתינת <b>גדולה מתחילין מן הגדול, ובקללה מתחילין מן הקטן.</b>
ומקור לדברים: <b>בגדולה מתחילין מן הגדול</b> — <b>דכתיב</b> <small>[ש</small>כן <small>נאמר]:</small> <b>"וידבר משה אל אהרן ואל אלעזר ואל איתמר בניו הנותרים קחו</b> את המנחה הנותרת..." (ויקרא י,יב), משה שהוא הגדול, קודם. וזה ש<b>בקללה מתחילין מן הקטן</b> — שכן <b>בתחלה נתקלל</b> ה<b>נחש, ולבסוף,</b> לאחר מכן, <b>נתקללה חוה, ולבסוף נתקלל אדם</b> הראשון עצמו, והרי שהפורענות לא מן האדם התחילה!
<b>אלא</b> המדובר ב<b>פורענות</b> של ה<b>מבול, דכתיב</b> <small>[שנאמר]:</small> <b>"וימח את כל היקום אשר על פני האדמה מאדם ועד בהמה</b> עד רמש ועד עוף השמים" (בראשית ז, כג), והרי שהפורענות היתה <b>ברישא</b> <small>[בתחילה]</small> ב<b>אדם והדר</b> <small>[ואחר כך]</small> ב<b>בהמה</b> ובשאר היצורים.
ועוד בנושא הראשון, <b>בשלמא למאן דאמר</b> <small>[נניח ל</small>דעת <small>מי שאומר]</small> כי חוה היתה <b>פרצוף</b> מתחילה, <b>היינו דכתיב</b> <small>[זהו שנאמר]</small> <b>"וייצר" בשני יו"דין</b> — שתי יצירות. <b>אלא למאן דאמר</b> <small>[ל</small>דעת <small>מי שאומר]</small> כי היתה <b>זנב, מאי</b> <small>[מה]</small> אם כן הסיבה לכתיבת <b>"וייצר"</b> בשני יו"דים?
ומשיבים: הוא דורש כאן <b>כ</b>מו שאמר <b>ר' שמעון בן פזי,</b> ש<b>אמר ר' שמעון בן פזי:</b> הכוונה היא להדגשת ענין היות האדם אומר לעצמו בכל דבר <b>"אוי לי מיוצרי אוי לי מיצרי".</b>
ועוד: <b>בשלמא למאן דאמר</b> <small>[נניח ל</small>דעת <small>מי שאומר]</small> כי היתה חוה <b>פרצוף, היינו דכתיב</b> <small>[זהו שנאמר]</small> <b>"זכר ונקבה בראם", אלא למאן דאמר</b> <small>[ל</small>דעת <small>מי שאומר]</small> כי היתה חוה <b>זנב, מאי</b> <small>[מה]</small> משמעות הכתוב <b>"זכר ונקבה בראם"?</b> ומשיבים: הדבר יתפרש <b>כ</b>מו שאמר <b>ר' אבהו.</b> ש<b>ר' אבהו רמי</b> <small>[השליך,</small> הראה סתירה בין הפסוקים<small>]:</small> מצד אחד <b>כתיב</b> <small>[נאמר]:</small> <b>"זכר ונקבה בראם", ו</b>מצד אחר <b>כתיב</b> <small>[נאמר]:</small> <b>"כי בצלם אלהים עשה את האדם"</b> (שם ט, ו) ומשמע שברא אותו יחידי! <b>הא</b> <small>[הרי]</small> <b>כיצד</b> תפרש את הסתירה? — אלא <b>בתחלה עלה במחשבה</b> אצל ה' <b>לבראת שנים, ולבסוף לא נברא</b> בפועל <b>אלא אחד.</b>
ועוד שואלים: <b>בשלמא למאן דאמר</b> <small>[נניח ל</small>דעת <small>מי שאומר]</small> כי היתה חוה <b>פרצוף, היינו דכתיב</b> <small>[זהו שנאמר]</small> "ויקח אחת מצלעותיו <b>ויסגר בשר תחתנה"</b> (בראשית ב, כא), שהוצרך לסגור את הצלע (הצד) שנעדרה, <b>אלא למאן דאמר</b> <small>[ל</small>דעת <small>מי שאומר]</small> כי היתה חוה <b>זנב, מאי</b> <small>[מה]</small> משמעות <b>"ויסגר בשר תחתנה"? אמר ר' ירמיה ואיתימא</b> <small>[ויש אומרים]</small> שאמר זאת <b>רב זביד ואיתימא</b> <small>[ויש אומרים]</small> שאמר זאת <b>רב נחמן בר יצחק: לא נצרכה</b> לומר דבר זה <b>אלא למקום חתך.</b> בלבד, שאותו היה צורך לסגור.
ומקשים גם לדעה השניה: <b>בשלמא למאן דאמר</b> <small>[נניח ל</small>דעת <small>מי שאומר]</small> כי היתה חוה <b>זנב, היינו דכתיב</b> <small>[זהו שנאמר]:</small> <b>"ויבן</b> ה' אלוהים את הצלע" (שם, שם), שהיתה צריכה בנין מחודש, <b>אלא למאן דאמר</b> <small>[ל</small>דעת <small>מי שאומר]</small> כי היתה חוה <b>פרצוף</b> שלם, <b>מאי</b> <small>[מה]</small> משמעות <b>"ויבן",</b> מה היה לבנות בה?
ומשיבים: דבר זה מובן על פי דרשתו של <b>ר' שמעון בן מנסיא.</b> ש<b>דרש ר' שמעון בן מנסיא: מאי דכתיב</b> <small>[מה</small> פירוש פסוק זה <small>שנאמר]</small> <b>"ויבן ה' את הצלע"</b> — <b>מלמד שקלעה הקדוש ברוך הוא לחוה</b> את שערותיה, <b>ו</b>אחר כך <b>הביאה לאדם, שכן בכרכי הים קורין</b> (קוראים) <b>לקליעתא "בנייתא"</b> <small>[לקליעת</small> שערות <small>"בנין"].</small>
<b>דבר אחר:</b> משמעות הכתוב <b>"ויבן"</b> היא הסבר לגבי עצם תבניתה, וכפי ש<b>אמר רב חסדא, ואמרי לה במתניתא תנא</b> <small>[ויש אומרים</small> כי <small>בברייתא</small> היא <small>שנויה]:</small> <b>מלמד שבנאה הקדוש ברוך הוא לחוה כבנין אוצר, מה אוצר זה</b> נבנה <b>קצר</b> (צר) <b>מלמעלה ורחב מלמטה, כדי לקבל את הפירות</b> בתוכו מבלי להתמוטט, <b>אף אשה</b> בנויה כן, <b>קצרה מלמעלה ורחבה מלמטה, כדי לקבל את הולד.</b>
על הכתוב <b>"ויביאה אל האדם"</b> (שם, שם) <b>אמר ר' ירמיה בן אלעזר:</b> כתוב זה <b>מלמד שנעשה הקדוש ברוך הוא שושבין לאדם הראשון,</b> ו<b>מכאן למדה</b> ה<b>תורה דרך ארץ שיחזור גדול עם</b> ה<b>קטן בשושבינות,</b> כלומר, נאה לגדול לעסוק עם קטן, <b>ואל ירע לו</b> שמא אין זה לפי כבודו.
<big>ג</big> ושואלים: <b>ולמאן דאמר</b> <small>[ול</small>דעת <small>מי שאומר]</small> כי היתה חוה <b>"פרצוף", הי מינייהו סגי ברישא</b> <small>[מי מהם הלך בראש]?</small> <b>אמר רב נחמן בר יצחק: מסתברא דגברא סגי ברישא</b> <small>[מסתבר שהגבר הלך בראש].</small> <b>דתניא</b> <small>[ש</small>כן <small>שנינו</small> בברייתא<small>]:</small> <b>לא יהלך אדם אחורי אשה בדרך,</b> שכן הוא מתבונן בה כל הזמן. <b>ואפילו אשתו נזדמנה לו על הגשר</b> — <b>יסלקנה לצדדין,</b> כלומר, ימהר ללכת כדי שתהיה בצדו ולא לפניו. <b>וכל העובר אחורי אשה בנהר</b> לראות את בשרה כשהיא מרימה בגדיה בעוברה במים — <b>אין לו חלק לעולם הבא.</b>
<b>תנו רבנן</b> <small>[שנו חכמים]:</small> <b>המרצה</b> (סופר) <b>מעות לאשה מידו לידה כדי להסתכל בה, אפילו יש בידו תורה ומעשים טובים כמשה רבינו</b> — <b>לא ינקה מדינה של גיהנם.</b> ורמז לדבר — ממה <b>שנאמר "יד ליד לא ינקה רע"</b> (משלי יא, כא), הנדרש: הנותן כסף מידו שלו לידה שלה, אפילו קיבל את התורה כמשה, מידו של ה' לידו שלו — <b>לא ינקה מדינה של גיהנם</b> הנקרא "רע".
<b>אמר רב נחמן:</b> מכאן יודעים אנו ש<b>מנוח</b> אבי שמשון <b>עם הארץ היה, דכתיב</b> <small>[שנאמר]:</small> <b>"וילך מנוח אחרי אשתו"</b> (שופטים יג, יא).
<b>מתקיף לה</b> <small>[מקשה על כך]</small> <b>רב נחמן בר יצחק: אלא מעתה</b> אם מבין אתה ביטוי זה כצורתו, מה תאמר על הכתוב <b>גבי</b> <small>[אצל]</small> <b>אלקנה, דכתיב</b> <small>[שנאמר]</small> בו: <b>"וילך אלקנה אחרי אשתו", ו</b>כן <b>גבי</b> <small>[אצל]</small> <b>אלישע, דכתיב</b> <small>[שנאמר]</small> בו <b>"ויקם וילך אחריה"</b> (מלכים ב', ד, ל), האם <b>הכי נמי</b> <small>[כך גם כן]</small> תאמר כי הפירוש הוא שהלך <b>אחריה ממש? אלא</b> ודאי עליך לפרש שמשמעות הביטוי היא שהלך <b>אחרי דבריה ואחרי עצתה, הכא נמי</b> <small>[כך גם כן]</small> במנוח אפשר להבין שהלך <b>אחרי דבריה ואחרי עצתה,</b> עצת אשתו והדרכתה, ולא אחריה ממש.
<b>אמר רב אשי: ולמאי דקאמר</b> <small>[ולפי מה שאמר]</small> <b>רב נחמן,</b> לפי שיטתו כי <b>מנוח עם הארץ היה,</b> ויש לומר כי <b>אפילו בי</b> <small>[בבית]</small> ה<b>רב נמי</b> <small>[גם כן]</small> <b>לא קרא</b> (למד מקרא), שאף הילדים הלומדים מקרא בלבד מוצאים דבר זה כתוב, <b>שנאמר: "ותקם רבקה ונערתיה ותרכבנה על הגמלים ותלכנה אחרי האיש"</b> (בראשית כד, סא) — אחריו דווקא, <b>ולא לפני האיש.</b>
ובענין זה של הליכה שאינה ראויה <b>אמר ר' יוחנן:</b> מוטב לאדם שילך <b>אחורי ארי ולא אחורי אשה, אחורי אשה ולא אחורי עבודה זרה,</b> שאז הוא נראה כמלווה עבודה זרה. <b>אחורי עבודה זרה ולא אחורי בית הכנסת, בשעה שהצבור מתפללין</b> שהוא נראה כפורש מכלל ישראל ואינו רוצה להשתתף עמו בתפילה.
את ההלכה האחרונה סייגו בכמה סייגים: <b>ולא אמרן</b> <small>[אמרנו]</small> כן <b>אלא דלא דרי מידי</b> <small>[שאינו נושא</small> עמו <small>דבר],</small> <b>ואי דרי מידי</b> <small>[ו</small>אולם <small>אם</small> הוא <small>נושא</small> עמו <small>דבר]</small> — <b>לית לן</b> <small>[אין לנו]</small> <b>בה</b> איסור, שהכל מבינים מדוע אינו נכנס לבית הכנסת. <b>ו</b>כן, <b>לא אמרן</b> <small>[אמרנו]</small> כן <b>אלא</b> באופן <b>דליכא פתחא אחרינא</b> <small>[שאין פתח אחר,</small> נוסף<small>]</small> בבית הכנסת, <b>אבל</b> אם <b>איכא פתחא אחרינא</b> <small>[יש פתח אחר]</small> — <b>לית לן</b> <small>[אין לנו]</small> <b>בה</b> כל חשש. <b>ולא אמרן</b> <small>[אמרנו]</small> כן, <b>אלא דלא רכיב חמרא</b> <small>[כשאינו רוכב על החמור],</small> <b>אבל</b> אם הוא <b>רכיב חמרא</b> <small>[רוכב על החמור]</small> — <b>לית לן</b> <small>[אין לנו]</small> <b>בה</b> כל חשש. <b>ולא אמרן</b> <small>[אמרנו]</small> כן, <b>אלא</b> באופן <b>דלא מנח</b> <small>[שאינו מניח]</small> <b>תפילין, אבל</b> אם הוא <b>מנח</b> <small>[מניח]</small> <b>תפילין</b> — <b>לית לן</b> <small>[אין לנו]</small> <b>בה</b> כל חשש.
<big>ד</big> <b>אמר רב: יצר הרע דומה לזבוב ויושב בין שני מפתחי הלב, שנאמר: "זבובי מות יבאיש יביע שמן רוקח"</b> (קהלת י, א). <b>ושמואל אמר:</b> יצר הרע <b>כמין חטה הוא דומה, שנאמר: "לפתח חטאת רובץ"</b> (בראשית ד, ז) שדרש "חטאת" כמו חיטה.
<b>תנו רבנן</b> <small>[שנו חכמים]</small> בברייתא: <b>שתי כליות יש בו באדם, אחת יועצתו לטובה ואחת יועצתו לרעה. ומסתברא</b> <small>[ומסתבר]</small> לומר כי זו שיועצתו ל<b>טובה</b> נמצאת <b>לימינו ו</b>זו שיועצתו ל<b>רעה</b> נמצאת <b>לשמאלו, דכתיב</b> <small>[ש</small>כן <small>נאמר]:</small> <b>"לב חכם לימינו ולב כסיל לשמאלו"</b> (קהלת י ב).
ואגב הזכרת הכליות, מביאים את מה ש<b>תנו רבנן</b> <small>[שנו חכמים]</small> בברייתא בענין תפקידי האברים השונים: <b>כליות יועצות, לב מבין, לשון מחתך</b> את הקולות היוצאים מן הפה, וה<b>פה גומר</b> את עיצובם של הקולות, ה<b>ושט מכניס ומוציא כל מיני מאכל,</b> ה<b>קנה מוציא קול</b>

Daf 61b

וה<b>ריאה שואבת כל מיני משקין,</b> ה<b>כבד כועס,</b> וה<b>מרה זורקת בו טפה</b> של מרה <b>ומניחתו</b> על ידי כך מכעסו, ה<b>טחול שוחק</b> ה<b>קרקבן טוחן</b> את המאכל, וה<b>קיבה ישנה,</b> ה<b>אף נעור.</b> ואם שינו את תפקידיהם ש<b>נעור הישן</b> או <b>ישן הנעור</b> — הרי האדם <b>נמוק והולך לו.</b> וכן <b>תנא</b> <small>[שנו]:</small> <b>אם שניהם ישנים או שניהם נעורים</b> — <b>מיד</b> האדם <b>מת.</b>
<big>א</big> ועוד בענין יצר האדם, <b>תניא</b> <small>[שנינו</small> בברייתא<small>]</small> ש<b>ר' יוסי הגלילי אומר:</b> את ה<b>צדיקים</b> ה<b>יצר</b> ה<b>טוב שופטן, שנאמר: "ולבי חלל בקרבי"</b> (תהלים קט, כב), שהיצר הרע נעלם לגמרי מלבו. ה<b>רשעים</b> ה<b>יצר</b> ה<b>רע שופטן, שנאמר: "נאם פשע לרשע בקרב לבי אין פחד אלהים לנגד עיניו"</b> (שם לו, ב). וה<b>בינונים</b> — <b>זה וזה,</b> היצר הטוב והיצר הרע <b>שופטן, שנאמר: "יעמד לימין אביון להושיע משפטי נפשו"</b> (שם קט, לא), שיש אנשים שנשפטים על ידי שניים.
<b>אמר רבה:</b> אנשים <b>כגון אנו</b> הם ה<b>בינונים. אמר ליה</b> <small>[לו]</small> <b>אביי</b> תלמידו ובן אחיו: אם כן, <b>לא שביק מר חיי</b> <small>[אין אדוני מניח חיים]</small> <b>לכל בריה,</b> שאם אדם כמוך הוא בינוני, כיצד איפוא יעריכו את שאר בני האדם?
<b>ואמר רבא: לא איברי עלמא</b> <small>[נברא העולם]</small> <b>אלא לרשיעי גמורי</b> <small>[לרשעים גמורים]</small> <b>או לצדיקי גמורי</b> <small>[לצדיקים גמורים],</small> והשאר אינם חיים בשלמות בשום עולם. ועוד <b>אמר רבא: לידע אינש בנפשיה</b> <small>[יידע האדם בעצמו]</small> <b>אם צדיק גמור הוא אם לאו</b> <small>[לא],</small> שאם אינו צדיק גמור יידע שחייו יהיו חיי סבל. וכעין זה <b>אמר רב: לא איברי עלמא</b> <small>[נברא העולם]</small> <b>אלא לאחאב בן עמרי</b> הרשע שאין לו חלק לעולם הבא <b>ולר' חנינא בן דוסא.</b> ומבארים: <b>לאחאב בן עמרי</b> — <b>העולם הזה, ולר' חנינא בן דוסא</b> — <b>העולם הבא.</b>
<big>ב</big> שנינו במשנה את פירוש הכתוב <b>"ואהבת את ה' אלהיך</b> בכל לבבך ובכל נפשך ובכל מאודך<b>"</b> (דברים ו, ה). וכהמשך לכך <b>תניא</b> <small>[שנינו</small> בברייתא<small>],</small> <b>ר' אליעזר אומר: אם נאמר "בכל נפשך", למה נאמר "בכל מאדך"? ו</b>להיפך, <b>אם נאמר "בכל מאדך", למה נאמר "בכל נפשך"? אלא</b> משמעות הדבר ש<b>אם יש לך אדם שגופו חביב עליו</b> יותר <b>מממונו</b> — <b>לכך נאמר "בכל נפשך",</b> שעליו לתת את נפשו על קידוש ה'. <b>ואם יש לך אדם שממונו חביב עליו מגופו</b> — <b>לכך נאמר "בכל מאדך",</b> שמובנו הוא — בכל רכושך. <b>ר' עקיבא אומר: "בכל נפשך"</b> יש להבין: <b>אפילו נוטל את נפשך.</b> 
ומסופר באריכות כיצד חי וקיים ר' עקיבא עצמו את הדברים הללו. <b>תנו רבנן</b> <small>[שנו חכמים]:</small> <b>פעם אחת</b> לאחר מרד בר כוכבא <b>גזרה מלכות הרשעה</b> (רומי) <b>שלא יעסקו ישראל בתורה. בא פפוס בן יהודה ומצאו</b> את <b>ר' עקיבא שהיה מקהיל קהלות ברבים ועוסק בתורה. אמר ליה</b> <small>[לו]</small> פפוס לר' עקיבא: <b>עקיבא</b> וכי <b>אי</b> (אין) <b>אתה מתירא מפני</b> ה<b>מלכות?</b>
<b>אמר ליה</b> <small>[לו]</small> ר' עקיבא: <b>אמשול לך משל, למה הדבר דומה</b> — <b>לשועל שהיה מהלך על גב</b> (שפת) <b>הנהר, וראה</b> את ה<b>דגים שהיו מתקבצים</b> ובורחים <b>ממקום למקום. אמר להם: מפני מה אתם בורחים? אמרו לו:</b> בורחים אנו <b>מפני</b> ה<b>רשתות שמביאין עלינו בני אדם. אמר להם:</b> שמא <b>רצונכם שתעלו ליבשה, ונדור אני ואתם, כשם שדרו אבותי עם אבותיכם? אמרו לו</b> הדגים: וכי <b>אתה הוא שאומרים עליך פקח שבחיות?! לא פקח אתה, אלא טפש אתה! ומה במקום חיותנו,</b> בתוך המים, <b>אנו מתיראין, במקום מיתתנו</b> מחוץ למים — <b>על אחת כמה וכמה.</b> והנמשל: <b>אף אנחנו</b> היהודים <b>עכשיו שאנו יושבים ועוסקים בתורה, שכתוב בה</b> ביחס לעצמה: <b>"כי הוא חייך וארך ימיך"</b> (דברים ל, כ), <b>כך</b> אנו מתיראים מהמלכות, <b>אם אנו הולכים ומבטלים ממנה,</b> שזהו מקום ומצב מיתתנו — <b>על אחת כמה וכמה!</b>
<b>אמרו: לא היו ימים מועטים,</b> שלא עבר זמן רב <b>עד שתפסוהו</b> את <b>ר' עקיבא וחבשוהו בבית האסורים, ותפסו</b> את <b>פפוס בן יהודה וחבשוהו אצלו. אמר לו</b> ר' עקיבא לפפוס: <b>פפוס, מי הביאך לכאן? אמר ליה</b> <small>[לו]</small> פפוס: <b>אשריך ר' עקיבא שנתפסת על דברי תורה. אוי לו לפפוס שנתפס על דברים בטלים.</b>
ומסופר כי <b>בשעה שהוציאו את ר' עקיבא להריגה זמן קריאת שמע היה, והיו סורקים את בשרו במסרקות של ברזל, והיה מקבל עליו עול מלכות שמים,</b> שקרא קריאת שמע באותה שעה. <b>אמרו לו תלמידיו: רבינו, עד כאן?!</b> וכי גם בשעה זו מוצא אתה לקרוא את שמע? <b>אמר להם: כל ימי הייתי מצטער על פסוק זה "בכל נפשך"</b> במשמעות <b>אפילו נוטל את נשמתך.</b> ו<b>אמרתי</b> לעצמי: <b>מתי יבא לידי ואקיימנו, ועכשיו שבא לידי, לא אקיימנו?</b> ו<b>היה מאריך ב</b>מלה <b>"אחד", עד שיצתה</b> <small>[יצאה]</small> <b>נשמתו ב"אחד". יצתה בת קול</b> מן השמים <b>ואמרה: "אשריך ר' עקיבא שיצאה נשמתך ב"אחד".</b>
<b>אמרו מלאכי השרת לפני הקדוש ברוך הוא:</b> וכי <b>זו תורה וזו שכרה?</b> וכפי שנאמר <b>"ממתים ידך ה' ממתים</b> מחלד<b>"</b> (תהלים יז, יד), כלומר, ידך ה' הורגת וממיתה ואיננה מצילה! <b>אמר להם</b> הקדוש ברוך הוא את סיומו של אותו פסוק: <b>"חלקם בחיים"</b> (שם). ומכיון שכן <b>יצתה בת קול ואמרה: "אשריך ר' עקיבא שאתה מזומן לחיי העולם הבא",</b> שחלקך הוא כבר בחיים נצחיים.
<big>ג</big> שנינו במשנה ש<b>לא יקל אדם את ראשו כנגד שער המזרח</b> לפי <b>שהוא מכוון כנגד בית קדשי הקדשים.</b> כדי לסייג את ההלכה הזאת <b>אמר רב יהודה אמר רב: לא אמרו</b> לאסור מנהג בזיון <b>אלא מן הצופים ולפנים,</b> כלומר, לכל צד בירושלים שהוא קרוב יותר למקדש מהר הצופים, <b>ו</b>כן זהו דווקא <b>ברואה,</b> כשנראה מקום המקדש שם, <b>איתמר נמי</b> <small>[</small>וכן <small>גם כן נאמר]:</small> <b>אמר ר' אבא בריה</b> <small>[בנו]</small> של <b>ר' חייא בר אבא, הכי</b> <small>[כך]</small> <b>אמר ר' יוחנן: לא אמרו אלא מן הצופים ולפנים, וברואה ובשאין גדר</b> המפסיקה, <b>ו</b>רק <b>בזמן שהשכינה שורה,</b> כשהבית בבניינו.
בהקשר לכך <b>תנו רבנן</b> <small>[שנו חכמים]:</small> <b>הנפנה</b> לצרכיו <b>ביהודה, לא יפנה</b> כשהוא יושב בכיוון <b>מזרח ומערב,</b> שאז הוא פונה כנגד ירושלים, <b>אלא צפון ודרום. ו</b>אילו <b>בגליל</b> שהוא צפונה לירושלים <b>לא יפנה אלא מזרח ומערב. ור' יוסי מתיר. שהיה ר' יוסי אומר: לא אסרו</b> כל ההגבלות הללו <b>אלא ברואה, ובמקום שאין שם גדר, ובזמן שהשכינה שורה. וחכמים אוסרים.</b>
ושואלים: דעת <b>חכמים</b> אלה האוסרים <b>היינו</b> <small>[זוהי]</small> בדיוק דעת ה<b>תנא קמא</b> <small>[הראשון]</small> שגם הוא אוסר! ומשיבים: <b>איכא בינייהו</b> <small>[יש ביניהם]</small> הבדל למעשה לגבי <b>צדדין.</b> במקום ביהודה שאינו ממש מזרחה או מערבה לירושלים, או בגליל שאינו מכוון צפונה לה, לדעת תנא קמא — אסור, ולדעת חכמים יהא מותר.
<b>תניא אידך</b> <small>[שנינו</small> בברייתא <small>אחרת]:</small> <b>הנפנה</b> לצרכיו <b>ביהודה</b> — <b>לא יפנה</b> לצד <b>מזרח ומערב אלא</b> רק ל<b>צפון ודרום. ובגליל,</b> לצד <b>צפון ודרום</b> — <b>אסור,</b> ולצד <b>מזרח ומערב</b> — <b>מותר. ור' יוסי מתיר. שהיה ר' יוסי אומר: לא אסרו אלא ברואה</b> את פני בית המקדש. <b>ר' יהודה אומר: בזמן שבית המקדש קיים</b> — <b>אסור, בזמן שאין בית המקדש קיים</b> — <b>מותר.</b> ומוסיפים עוד ש<b>ר' עקיבא אוסר בכל מקום</b> להפנות מזרח ומערב.
ומקשים: שיטת <b>ר' עקיבא</b> הלא <b>היינו</b> <small>[זוהי]</small> בדיוק שיטת ה<b>תנא קמא</b> <small>[הראשון]</small> שאף הוא אוסר! והשיבו: <b>איכא בינייהו</b> <small>[יש ביניהם]</small> הבדל למעשה לגבי <b>חוץ לארץ,</b> שלדעת ר' עקיבא בכל מקום, ואפילו חוץ לארץ — אסור.
ומסופר כי <b>רבה הוו שדיין ליה לבני</b> <small>[היו מונחות אצלו</small> בבית הכסא <small>הלבנים]</small> שהיה נפנה עליהם בין <b>מזרח ומערב. אזל</b> <small>[הלך]</small> <b>אביי שדנהו</b> <small>[</small>ו<small>השליכן]</small> לצד <b>צפון ודרום</b> לדעת אם מקפיד רבה על הכיוון, או שהניחן כך במקרה, <b>על</b> <small>[נכנס]</small> <b>רבה תרצנהו</b> <small>[תקנן].</small> <b>אמר: מאן האי דקא מצער לי</b> <small>[מי הוא זה שמצער אותי]?</small> <b>אנא</b> <small>[אני]</small> <b>כ</b>שיטת <b>ר' עקיבא סבירא לי</b> <small>[סבור אני]</small> ש<b>אמר: בכל מקום אסור.</b>

Daf 62a

<big>א</big> <b>תניא</b> <small>[שנינו]</small> בברייתא במסכת דרך ארץ, <b>אמר ר' עקיבא: פעם אחת נכנסתי אחר ר' יהושע,</b> שהיה רבו, <b>לבית הכסא, ולמדתי ממנו,</b> מהתבוננות בהנהגתו שם, <b>שלשה דברים: למדתי שאין נפנין מזרח ומערב אלא צפון ודרום, ולמדתי שאין נפרעין</b> (מתפשטים) <b>מעומד אלא מיושב</b> מתוך צניעות, <b>ולמדתי שאין מקנחין ב</b>יד <b>ימין אלא בשמאל. אמר ליה</b> <small>[לו]</small> <b>בן עזאי</b> תלמידו של ר' עקיבא: <b>עד כאן העזת פניך ברבך</b> להתבונן כל כך?! <b>אמר ליה</b> <small>[לו]:</small> <b>תורה היא, וללמוד אני צריך.</b>
וכעין זה <b>תניא</b> <small>[שנינו</small> בברייתא<small>],</small> <b>בן עזאי אומר: פעם אחת נכנסתי אחר ר' עקיבא לבית הכסא, ולמדתי ממנו,</b> מהתבוננות בהנהגתו שם, <b>שלשה דברים: למדתי שאין נפנין מזרח ומערב אלא צפון ודרום, ולמדתי שאין נפרעין מעומד אלא מיושב, ולמדתי שאין מקנחין בימין אלא בשמאל. אמר לו ר' יהודה:</b> וכי <b>עד כאן העזת פניך ברבך?! אמר לו: תורה היא, וללמוד אני צריך.</b>
וכעין זה מסופר ש<b>רב כהנא על, גנא תותיה פורייה</b> <small>[נכנס, ושכב תחת מיטתו]</small> של <b>רב. שמעיה</b> <small>[שמע אותו]</small> את רב שהוא <b>שח</b> עם אשתו, <b>ושחק</b> עמה, <b>ועשה צרכיו</b> (שימש מטתו). <b>אמר ליה</b> <small>[לו]</small> רב כהנא לרב: <b>דמי פומיה</b> <small>[דומה פיו]</small> של <b>אבא,</b> רב, <b>כ</b>מי ש<b>לא שריף תבשילא</b> <small>[אכל תבשיל],</small> שנראה שהוא מתנהג בחמדנות. <b>אמר ליה</b> <small>[לו]:</small> <b>כהנא, הכא את</b> <small>[כאן אתה]?</small> <b>פוק, דלאו ארח ארעא</b> <small>[צא, שאין</small> זה <small>דרך ארץ].</small> <b>אמר לו</b> רב כהנא: <b>תורה היא, וללמוד אני צריך.</b>
<big>ב</big> ושואלים: <b>מפני מה אין מקנחין ב</b>יד <b>ימין אלא בשמאל? אמר רבא: מפני שהתורה ניתנה בימין,</b> וכפי <b>שנאמר: "מימינו אש דת למו"</b> (דברים לג, ב). <b>רבה בר בר חנה אמר:</b> הטעם הוא <b>מפני שהיא,</b> יד ימין <b>קרובה לפה.</b> שהאדם רגיל להשתמש בה לאכילה. <b>ור' שמעון בן לקיש אמר: מפני שקושר בה</b> את ה<b>תפילין</b> על ידו השמאלית. ו<b>רב נחמן בר יצחק אמר: מפני שמראה בה טעמי תורה,</b> שבשעה שקורא בתורה הוא מחווה בידו ומוליך אותה לפי טעם הנגינה.
ומעירים כי דברים אלה הם <b>כתנאי</b> <small>[כ</small>מחלוקת <small>תנאים]</small> שכבר עסקו בענין דומה. ששנינו, <b>ר' אליעזר אומר:</b> הקינוח ביד ימין אסור <b>מפני שאוכל בה. ר' יהושע אומר: מפני שכותב בה. ר' עקיבא אומר: מפני שמראה בה טעמי תורה.</b>
<b>אמר ר' תנחום בר חנילאי: כל הצנוע בבית הכסא נצול משלשה דברים</b> — <b>מן הנחשים, ומן העקרבים, ומן המזיקין. ויש אומרים</b> ש<b>אף חלומותיו מיושבים עליו.</b>
מסופר: <b>ההוא</b> <small>[אותו]</small> <b>בית הכסא דהוה</b> <small>[שהיה]</small> <b>ב</b>עיר <b>טבריא</b> (טבריה), <b>כי הוו עיילי ביה בי תרי</b> <small>[כאשר היו נכנסים בו שניים]</small> — <b>אפילו ביממא</b> <small>[ביום]</small> <b>מתזקי</b> <small>[היו ניזוקים]</small> על ידי השדים. ואילו כאשר <b>ר' אמי ור' אסי הוו עיילי ביה חד וחד לחודיה</b> <small>[היו נכנסים בו</small> כל <small>אחד ואחד לבדו]</small> — <b>ולא מתזקי</b> <small>[היו ניזוקים].</small> <b>אמרי להו רבנן</b> <small>[אמרו להם חכמים]:</small> וכי <b>לא מסתפיתו</b> <small>[אין אתם מפחדים]?</small> <b>אמרי להו</b> <small>[אמרו להם]</small> ר' אמי ור' אסי: <b>אנן קבלה גמירינן</b> <small>[אנחנו, למודים אנו בקבלה]</small> כי <b>קבלה</b> של <b>בית הכסא</b> — לנהוג שם ב<b>צניעותא ושתיקותא</b> <small>[</small>ב<small>צניעות ושתיקה].</small> <b>קבלה דיסורי</b> <small>[של יסורים]</small> — <b>שתיקותא ומבעי רחמי</b> <small>[שתיקה ובקשת רחמים].</small>
וכיון שמחשש המזיקים בבית הכסא דאגו רבים, מסופר כי <b>אביי מרביא ליה אמיה אמרא למיעל בהדיה</b> <small>[מגדלת היתה אומנתו טלה שיכנס עמו]</small> <b>לבית הכסא,</b> כדי שלא יהיה שם לבדו. ושואלים: <b>ולרביא ליה גדיא,</b> <small>[ושתגדל לו גדי]!</small> ומשיבים: <b>שעיר בשעיר מיחלף</b> <small>[מתחלף],</small> מאחר שגם השד וגם הגדי נקראים "שעיר" חששו להכניס אותו במקום המזיקים.
ואילו <b>רבא, מקמי דהוה רישא</b> <small>[לפני שהיה ראש</small> ישיבה<small>],</small> <b>מקרקשא ליה</b> <small>[היתה מקשקשת לו]</small> <b>בת רב חסדא,</b> אשתו, <b>אמגוזא בלקנא</b> <small>[אגוז ב</small>תוך <small>ספל].</small> <b>בתר</b> <small>[אחרי]</small> ש<b>מלך,</b> נעשה ראש ישיבה, והיה צריך יותר שימור מפני חשיבותו, <b>עבדא ליה כוותא, ומנחא ליה ידא ארישיה</b> <small>[עשתה לו חלון</small> מול המקום בו היה נפנה לצרכיו, <small>והיתה מניחה יד על ראשו].</small>
<big>ג</big> בענין זה <b>אמר עולא: אחורי הגדר</b> — <b>נפנה מיד,</b> ואינו צריך להתרחק מבני אדם. <b>ובבקעה,</b> בשדה פתוח, צריך להתרחק <b>כל זמן</b> (עד) <b>שמתעטש</b> משמיע קול הפחה <b>ואין חברו שומע. איסי בר נתן מתני הכי</b> <small>[שנה כך]:</small> <b>אחורי הגדר</b> יש להתרחק <b>כל זמן שמתעטש ואין חברו שומע, ובבקעה</b> — <b>כל זמן שאין חברו רואהו.</b>
<b>מיתיבי</b> <small>[מקשים]</small> על כך ממה ששנינו במשנה בטהרות: הפועלים שהם בדרך כלל עמי הארץ ואינם נזהרים כראוי בדיני טהרה, <b>יוצאין מפתח בית הבד, ונפנין לאחורי הגדר, והן טהורין,</b> ואין לחשוש שמא נטמאו בינתיים. והרי שאין צורך להתרחק יותר!
ומשיבים: <b>בטהרות הקלו,</b> כלומר, כדי לשמור את הטהרות, הקלו בהלכות בית הכסא ולא הצריכו להתרחק.
ועוד <b>תא שמע</b> <small>[בוא</small> ו<small>שמע]</small> ממה ששנינו: <b>כמה ירחקו</b> הפועלים <b>ויהיו</b> הפירות והשמן <b>טהורין</b> — <b>כדי שיהא רואהו,</b> והרי זה בניגוד לדברי איסי בר נתן המחייב להתרחק יותר משיעור ראיה! ומשיבים: <b>שאני</b> <small>[שונים]</small> הם <b>אוכלי טהרות, דאקילו בהו רבנן</b> <small>[שהקלו בהם חכמים].</small>
<b>רב אשי אמר: מאי</b> <small>[מה</small> פירוש<small>]</small> <b>"כל זמן שאין חברו רואה" דקאמר</b> <small>[שאמר]</small> <b>איסי בר נתן</b> — <b>כל זמן שאין חברו רואה את פרועו</b> כלומר, את עירומו, <b>אבל לדידיה חזי ליה</b> <small>[אותו עצמו</small> הוא <small>רואה].</small>
מסופר: <b>ההוא ספדנא דנחית קמיה</b> <small>[ספדן אחד שירד</small> להספיד אדם חשוב <small>לפני]</small> <b>רב נחמן,</b> ו<b>אמר</b> על הנפטר: <b>"האי</b> <small>[</small>אדם <small>זה]</small> <b>צנוע באורחותיו הוה</b> <small>[היה]</small> <b>". אמר ליה</b> <small>[לו]</small> <b>רב נחמן:</b> וכי <b>את עיילת בהדיה</b> <small>[אתה נכנסת אתו]</small> <b>לבית הכסא וידעת אי</b> <small>[אם]</small> <b>צנוע</b> הוא <b>אי</b> <small>[אם]</small> <b>לא? דתניא</b> <small>[ש</small>כן <small>שנינו</small> בברייתא<small>]:</small> <b>אין קורין</b> (קוראים) <b>"צנוע" אלא למי שצנוע בבית הכסא,</b> אף כשאין שם אדם אחר.
ושואלים: <b>ורב נחמן מאי נפקא ליה מיניה</b> <small>[מה יוצא לו מזה]</small> שהעמיד את הדברים במקרה זה על דיוקם? ומשיבים: <b>משום דתניא</b> <small>[ששנינו</small> בברייתא<small>]:</small> <b>כשם שנפרעין מן המתים</b> על עוונות שעשו בחייהם <b>כך נפרעין מן הספדנין</b> המייחסים למתים מעלות שלא היו בהם, <b>ו</b>כן <b>מן העונין אחריהן</b> אחרי הספדנים, המסכימים לשמוע דברים אלה.
<big>ד</big> <b>תנו רבנן</b> <small>שנו חכמים]</small> בברייתא: <b>איזהו צנוע</b> — <b>זה הנפנה בלילה במקום שנפנה ביום,</b> שמתרחק כשנפנה בלילה כמו שמתרחק ביום.
ומקשים: <b>איני</b> <small>[וכן הוא]?!</small> <b>והאמר</b> <small>[והרי אמר]</small> <b>רב יהודה אמר רב: לעולם ינהיג אדם את עצמו</b> להפנות <b>שחרית וערבית</b> בשעות החושך, <b>כדי שלא יהא צריך להתרחק! ותו</b> <small>[ועוד],</small> הרי ידוע ש<b>רבא ביממא הוה אזיל</b> <small>[ביום היה הולך]</small> ומתרחק <b>עד מיל</b> מחוץ לעיר, <b>ובליליא אמר ליה לשמעיה</b> <small>[ובלילה היה אומר לשמשו]:</small> <b>פנו לי דוכתא ברחובא דמתא</b> <small>[מקום ברחוב העיר].</small> <b>וכן</b> ידוע ש<b>אמר ליה</b> <small>[לו]</small> <b>ר' זירא לשמעיה</b> <small>[לשמשו]:</small> <b>חזי מאן דאיכא</b> <small>[ראה מי נמצא]</small> <b>אחורי בית חבריא</b> <small>[החברים],</small> בית המדרש, <b>דבעינא למפני</b> <small>[שרוצה אני להפנות],</small> הרי שאף חכמים אלה <b>לא</b> נפנו בלילה <b>במקום</b> שנפנו ביום! <b>אלא אימא</b> <small>[אמור]</small> וגרוס כך: <b>כדרך שנפנה ביום,</b> כלומר, שנוהג הוא בפשיטת בגדו וכיוצא בזה באותה מדת צניעות.
<b>רב אשי אמר: אפילו תימא</b> <small>[תאמר]</small> שהגרסה נשארת כמות שהיא, <b>לא נצרכה</b> לומר דבר זה <b>אלא ל</b>מקרה שיש שם <b>קרן זוית,</b> שאם יש קרן זוית להסתר בה — צריך הוא ללכת לשם בלילה כמו ביום.
<b>גופא</b> <small>[לגוף]</small> הדברים שנינו ש<b>אמר רב יהודה אמר רב: לעולם</b> ראוי ש<b>ינהיג אדם את עצמו</b> להפנות <b>שחרית,</b> מוקדם בבוקר, <b>וערבית,</b> מאוחר בערב, <b>כדי שלא יהא צריך להתרחק.</b>
<b>תניא נמי הכי</b> <small>[שנויה</small> ברייתא <small>גם כן כך],</small> <b>בן עזאי אומר: השכם</b> בבוקר <b>וצא</b> להפנות, <b>הערב וצא, כדי שלא תתרחק.</b> ועוד אמר: <b>משמש</b> תחילה בפי הטבעת לסייע בפתיחת הנקבים, <b>ו</b>אחר כך <b>שב, ואל תשב ותמשמש, שכל היושב וממשמש</b> — <b>אפילו עושין כשפים ב</b>מקום רחוק כמו <b>אספמיא, באין עליו</b> הכשפים.
ואומרים: <b>ואי אנשי ויתיב</b> <small>[ואם שכח והתיישב]</small> <b>ואחר כך משמש, מאי תקנתיה</b> <small>[מה תקנתו]?</small> — <b>כי קאי, לימא הכי</b> <small>[כאשר</small> הוא <small>נעמד, יאמר כך],</small> לחש זה: <b>"לא לי לא לי לא תחים ולא תחתים</b> (שהם מיני כשפים הקשורים לכך) <b>לא הני</b> <small>[הועילו]</small> <b>ולא מהני</b> <small>[יועילו],</small> <b>לא חרשי דחרשא</b> <small>[כשפי מכשף]</small> <b>ולא חרשי דחרשתא</b> <small>[כשפי מכשפת]</small> <b>".</b>

Daf 62b

<big>א</big> בהקשר לדברים אלה <b>תניא</b> <small>[שנינו</small> ברייתא<small>]</small> העוסקת בענייני בריאות הגוף, <b>בן עזאי אומר: על כל משכב שכב, חוץ מן הקרקע. על כל מושב שב, חוץ מן הקורה,</b> שמא תפול ממנה. <b>אמר שמואל: שינה בעמוד השחר</b> מועילה <b>כאסטמא לפרזלא</b> <small>[כחישול לברזל].</small> וכן <b>יציאה</b> לצרכיו <b>בעמוד השחר</b> מועילה <b>כאסטמא לפרזלא</b> <small>[כחישול לברזל].</small>
ובדומה לכך מסופר: <b>בר קפרא הוה מזבן מילי בדינרי</b> <small>[היה מוכר מילים בדינרים],</small> שהיה משתמש בביטויים קצרים ביותר להביע את רעיונותיו. כגון: <b>עד דכפנת</b> <small>[בעות שאתה רעב]</small> — <b>אכול,</b> ואל תדחה אכילתך, שאם תדחנה, יכול שתעבור תאוות המאכל ממך ולא יועיל לך המזון. וכמו כן <b>עד דצחית</b> <small>[בעוד שאתה צמא]</small> — <b>שתי</b> <small>[שתה],</small> <b>עד דרתחא קדרך</b> <small>[בעוד שרותחת קדירתך],</small> עוד לפני שתצטנן — <b>שפוך.</b> ומשל הוא לדחיית התפנות לנקבים, שאל תדחה דבר זה בעת שהנך נצרך להם. ועוד אמר: כאשר <b>קרנא קריא</b> <small>[קוראת הקרן],</small> כלומר, נשמעת תקיעת הקרן <b>ברומי,</b> הרי זה סימן כי יש ביקוש לתאנים בשווקי רומי, ואז <b>בר מזבין תאני, תאני דאבוך זבין</b> <small>[בן מוכר התאנים,</small> את <small>התאנים של אביך מכור],</small> כלומר, מהר למוכרם, אף בלי רשות האב, כדי שלא לאבד את ההזדמנות.
<b>אמר להו</b> <small>[להם]</small> <b>אביי לרבנן</b> <small>[לחכמים]:</small> <b>כי עייליתו</b> <small>[כאשר אתם נכנסים]</small> <b>בשבילי</b> העיר <b>מחוזא</b> כדי <b>למיפק ביה בחקלא</b> <small>[להתפנות בשדה],</small> <b>לא תחזו</b> <small>[תסתכלו]</small> <b>לא להך גיסא</b> <small>[לצד זה]</small> <b>ולא להך גיסא</b> <small>[לצד זה],</small> <b>דלמא יתבי נשי, ולאו אורח ארעא לאסתכולי בהו</b> <small>[שמא יושבות</small> שם <small>נשים, ואין זה דרך ארץ להסתכל בהן].</small>
ומסופר: <b>רב ספרא על</b> <small>[נכנס]</small> <b>לבית הכסא. אתא</b> <small>[בא]</small> <b>ר' אבא,</b> וכדי לברר אם הוא יכול להיכנס <b>נחר ליה אבבא</b> <small>[השתעל לו ליד הדלת].</small> <b>אמר ליה</b> <small>[לו]</small> רב ספרא: <b>ליעול מר</b> <small>[יכנס אדוני].</small> <b>בתר דנפק</b> <small>[אחרי שיצא]</small> <b>אמר ליה</b> <small>[לו]</small> ר' אבא: <b>עד השתא</b> <small>[עכשיו]</small> <b>לא עיילת</b> <small>[נכנסת]</small> <b>לשעיר</b> ארצם של בני אדום שאינם מקפידים בדרכי צניעות, <b>וגמרת לך מילי</b> <small>[ו</small>כבר <small>למדת את הדברים,</small> המנהגים<small>]</small> של <b>שעיר!</b> וכי <b>לאו הכי תנן</b> <small>[לא כך שנינו</small> במשנה<small>]</small> בענין בית המקדש: <b>מדורה היתה שם</b> ליד בית הטבילה <b>ובית הכסא של כבוד. וזה היה כבודו:</b> אם <b>מצאו נעול</b> — <b>בידוע שיש שם אדם, מצאו פתוח</b> — <b>בידוע שאין שם אדם. אלמא</b> <small>[מכאן]</small> כי <b>לאו אורח ארעא</b> <small>[לא דרך ארץ]</small> <b>הוא</b> לדבר בבית הכסא!
ומסבירים גם את דעת רב ספרא שבעודו בבית הכסא אמר לר' אבא שיכול הוא להיכנס: <b>והוא סבר</b> כי <b>מסוכן הוא,</b> שחשב רב ספרא שאם ימתין ר' אבא ולא ידע שיכול הוא להיכנס — יבוא לכלל סכנה. <b>דתניא</b> <small>[ש</small>כן <small>שנינו</small> בברייתא<small>],</small> <b>רבן שמעון בן גמליאל אומר: עמוד</b> של צואה <b>החוזר,</b> שלא יכול היה אדם לעשות צרכיו, <b>מביא את האדם לידי</b> מחלה <b>הדרוקן.</b> ו<b>סילון</b> שתן <b>החוזר מביא את האדם לידי</b> מחלת <b>ירקון.</b>
מסופר כי <b>ר' אלעזר על</b> <small>[נכנס]</small> <b>לבית הכסא. אתא ההוא רומאה דחקיה</b> <small>[בא רומאי אחד</small> ו<small>דחקו]</small> משם. <b>קם ר' אלעזר ונפק</b> <small>[יצא].</small> <b>אתא דרקונא שמטיה לכרכשיה</b> <small>[בא נחש ושמט את מעיו]</small> של אותו רומאי. <b>קרי עליה</b> <small>[קרא עליו]</small> <b>ר' אלעזר: "ואתן אדם תחתיך"</b> (ישעיהו מג, ד), <b>אל תקרי</b> <small>[תקרא]</small> <b>"אדם" אלא "אדום",</b> כלומר, רומאי.
<big>ב</big> מכיון שעוסקים בענין צניעות בבית הכסא, מביאים עוד בנושא זה. כאשר מצא דוד את שאול במערה וחס עליו וכרת את כנף מעילו, אמר לו אחר כך <b>"</b>הנה היום הזה ראו עיניך את אשר נתנך ה' היום בידי במערה. <b>ואמר להרגך ותחס עליך"</b> (שמואל א' כד, י).
ושואלים: מדוע אומר הכתוב <b>"ואמר",</b> והלא <b>"ואמרתי" מיבעי ליה</b> <small>[צריך היה לו]</small> לומר! וכן מה שאמר <b>"ותחס",</b> והלא <b>"וחסתי" מיבעי ליה</b> <small>[צריך היה לו]</small> לומר! אלא <b>אמר ר' אלעזר:</b> כך <b>אמר לו דוד לשאול: מן התורה בן הריגה אתה, שהרי רודף אתה</b> אחרי להרגני, <b>והתורה אמרה: בא להרגך</b> — <b>השכם להרגו, אלא צניעות שהיתה בך, היא</b> ש<b>חסה עליך.</b>
<b>ומאי</b> <small>[ומה]</small> <b>היא</b> צניעות זו? — <b>דכתיב</b> <small>[שנאמר]:</small> <b>"ויבא אל גדרות הצאן על הדרך ושם מערה ויבא שאול להסך את רגליו</b> ודוד ואנשיו בירכתי המערה יושבים<b>"</b> (שם, ג), ו<b>תנא</b> <small>[שנינו]</small> שאמרו חכמים שהיתה שם <b>גדר לפנים מגדר, ומערה לפנים ממערה,</b> ונכנס שאול פנימה <b>להסך</b> רגליו מתוך צניעותו, ולא עוד אלא ש<b>אמר ר' אלעזר: מלמד ש</b>אף שם <b>סיכך עצמו,</b> שכיסה עצמו בבגדיו, <b>כסוכה.</b> ועוד במדרש פרשה זו.
על הנאמר: <b>"ויקם דוד ויכרת את כנף המעיל אשר לשאול בלט"</b> (שם ד), <b>אמר ר' יוסי בר' חנינא: כל המבזה את הבגדים</b> כדוד שקרע בגד לחינם, עונשו שלב <b>סוף אינו נהנה מהם,</b> וכפי <b>שנאמר: "והמלך דוד זקן בא בימים ויכסהו בבגדים ולא יחם לו"</b> (מלכים א' א, א).
<big>ג</big> על דברי דוד שאמר לשאול <b>"אם ה' הסיתך בי ירח מנחה"</b> (שמואל א' כו, יט), <b>אמר ר' אלעזר: אמר ליה</b> <small>[לו]</small> <b>הקדוש ברוך הוא לדוד: "מסית" קרית</b> <small>[קראת]</small> <b>לי? הרי אני מכשילך</b> כעונש <b>בדבר שאפילו תינוקות של בית רבן יודעים אותו. דכתיב</b> <small>[ש</small>כן <small>נאמר]:</small> <b>"כי תשא את ראש בני ישראל לפקדיהם ונתנו איש כפר נפשו</b> לה' בפקוד אותם ולא יהיה בהם נגף בפקוד אותם<b>"</b> (שמות ל, יב). ו<b>מיד</b> לאחר שאמר הקדוש ברוך הוא לדוד כן, <b>"ויעמד שטן על ישראל</b> ויסת את דוד למנות את ישראל<b>"</b> (דברי הימים א', כא, א), <b>וכתיב</b> <small>[ונאמר]</small> עוד: "ויוסף אף ה' לחרות בישראל <b>ויסת את דוד בהם לאמר לך מנה את ישראל</b> ואת יהודה" (שמואל ב' כד, א). ואם כן תשובת המשקל למה שקרא דוד את הקדוש ברוך בלשון "מסית" היתה ש"ויסת את דוד". <b>וכיון דמנינהו</b> <small>[שמנה אותם]</small> <b>לא שקל מינייהו</b> <small>[לקח מהם]</small> <b>כופר.</b> והיה עונשו כמו <b>דכתיב</b> <small>[שנאמר]:</small> <b>"ויתן ה' דבר בישראל מהבקר ועד עת מועד"</b> (שם טו).
ושואלים: <b>מאי</b> <small>[מה]</small> פירוש המילים <b>"עת מועד"? אמר שמואל סבא חתניה</b> <small>[חתנו]</small> של <b>ר' חנינא משמיה</b> <small>[משמו]</small> של <b>ר' חנינא:</b> הכוונה היא <b>משעת שחיטת התמיד עד שעת זריקתו. ר' יוחנן אמר:</b> הכוונה היא <b>עד חצות</b> היום <b>ממש.</b>
עוד נאמר שם: "וינחם ה' אל הרעה <b>ויאמר למלאך המשחית בעם רב</b> עתה הרף ידך" (שם טז). ובפירוש המלה "רב" <b>אמר ר' אלעזר</b>, כך <b>אמר ליה</b> <small>[לו]</small> <b>הקדוש ברוך הוא למלאך: טול לי רב</b> (גדול) <b>שבהם, שיש בו</b> כדי <b>ליפרע</b> (להיפרע) <b>מהם</b>, מעם ישראל, <b>כמה חובות.</b> ומכיון שכן, <b>באותה שעה מת אבישי בן צרויה, ששקול</b> היה <b>כרובה של סנהדרין,</b> והיה לכפרה על כל העם.
במקבילה נאמר <b>"ובהשחית ראה ה' וינחם</b> על הרעה" (דברי הימים א' כא, טו) ועל כך שאלו <b>מאי</b> <small>[מה]</small> <b>ראה</b> ה'?
<b>אמר רב: ראה</b> ה' ונזכר ב<b>יעקב אבינו, דכתיב</b> <small>[שנאמר]</small> בו לשון "ראיה": <b>"ויאמר יעקב כאשר ראם</b> מחנה אלהים זה" (בראשית לב, ג). <b>ושמואל אמר: ראה</b> ה' ונזכר ב<b>אפרו של יצחק, שנאמר</b> בפרשת העקידה: <b>"אלהים יראה לו השה</b> לעולה" (שם כב, ט).
<b>ר' יצחק נפחא אמר:</b> את <b>כסף</b> ה<b>כפורים ראה</b> ה', אותו כסף שנתנו ישראל כאשר נמנו ביציאת מצרים, וכפי <b>שנאמר: "ולקחת את כסף הכפורים מאת בני ישראל</b> ונתת אותו על עבודת אהל מועד והיה לבני ישראל לזכרון לפני ה' לכפר על נפשותיכם" (שמות ל, טז). <b>ר' יוחנן אמר:</b> את <b>בית המקדש ראה</b> ה', וכמו <b>דכתיב</b> <small>[שנאמר]:</small> <b>"בהר ה' יראה"</b> (בראשית כב, יד).
ועוד <b>פליגי</b> <small>[נחלקו]</small> <b>בה</b> אמוראים נוספים מה ראה, והם <b>ר' יעקב בר אידי ור' שמואל בר נחמני. חד</b> <small>[אחד</small> מהם<small>]</small> <b>אמר</b> כי את <b>כסף הכפורים ראה, וחד</b> <small>[ואחד</small> מהם<small>]</small> <b>אמר</b> כי את <b>בית המקדש ראה. ומסתברא כמאן דאמר</b> <small>[ומסתבר</small> לומר <small>כ</small>שיטת <small>מי שאומר]</small> כי את <b>בית המקדש ראה,</b> וכפי <b>שנאמר: "</b>ויקרא אברהם שם המקום ההוא ה' יראה <b>אשר יאמר היום בהר ה' יראה"</b> (שם), כלומר, שכעבור דורות יזכירו את ההתגלות הראשונה שהיתה בהר המוריה, כי המלאך נגלה גם לדוד על הר זה.
<big>ד</big> שנינו במשנה כי משום כבוד הבית <b>לא יכנס אדם להר הבית במקלו</b> ובמנעלו ושלא יעשהו קפנדריא. ושאלו <b>מאי</b> <small>[מה]</small> פירוש המלה <b>"קפנדריא"? אמר רבא: קפנדריא כשמה,</b> כלומר, קיצור דרך. <b>ורב חנא בר אדא משמיה</b> <small>[משמו]</small> של <b>רב סמא בריה</b> <small>[בנו]</small> של <b>רב מרי אמר:</b> אפשר לדרוש זאת כנוטריקון (ראשי תיבות), ו<b>כמאן דאמר אינש</b> <small>[כמו שאומר אדם]:</small> <b>"אדמקיפנא אדרי, איעול בהא"</b> <small>[עד שאקיף את השורות, מוטב שאכנס בזו].</small> <b>אמר רב נחמן אמר רבה בר אבוה:</b> הלכה זו קיימת גם בבית הכנסת, ואולם <b>הנכנס לבית הכנסת על מנת שלא לעשותו קפנדריא</b> — <b>מותר</b> לו <b>לעשותו קפנדריא</b> אם אחר כך נמלך בדעתו.
ובדומה לכך <b>ר' אבהו אמר: אם היה שביל מעיקרו</b> עובר במקום שנמצא בו בית הכנסת — <b>מותר</b> לעבור דרכו, כי אין לשלול מן הרבים את זכות המעבר שלהם בבנין בית הכנסת. ו<b>אמר ר' חלבו אמר רב הונא: הנכנס לבית הכנסת להתפלל, מותר</b> לו <b>לעשותו קפנדריא.</b> וראיה לדבר ממה <b>שנאמר: "ובבא עם הארץ לפני ה' במועדים</b> הבא דרך שער צפון להשתחוות יצא דרך שער נגב" (יחזקאל מו, ט).
<big>ה</big> שנינו במשנה ש<b>רקיקה</b> בהר הבית אסורה <b>מקל וחומר. אמר רב ביבי אמר ר' יהושע בן לוי: כל הרוקק בהר הבית</b> ואפילו <b>בזמן הזה,</b> הריהו <b>כאילו רוקק בבת עינו,</b> וכפי <b>שנאמר: "והיו עיני ולבי שם כל הימים"</b> (מלכים א' ט, ג).
<b>אמר רבא: רקיקה בבית הכנסת</b> — <b>שריא</b> <small>[מותרת],</small> <b>מידי דהוה</b> <small>[כמו שזהו]</small> הדין ב<b>מנעל, מה מנעל</b> אף כי <b>בהר הבית</b> הוא <b>אסור,</b> ומכל מקום <b>בבית הכנסת</b> הוא <b>מותר. אף רקיקה, בהר הבית הוא</b> ש<b>אסור, ו</b>אולם <b>בבית הכנסת שרי</b> <small>[מותרת].</small>
<b>אמר ליה</b> <small>[לו]</small> <b>רב פפא לרבא, ואמרי לה</b> <small>[ויש אומרים]</small> שאמר זאת <b>רבינא לרבא, ואמרי לה</b> <small>[ויש אומרים]</small> שאמר זאת <b>רב אדא בר מתנא לרבא: אדיליף</b> <small>[עד שאתה לומד]</small> <b>ממנעל, נילף</b> <small>[נלמד]</small> <b>מקפנדריא,</b> וכפי שהיא אסורה בבית הכנסת, כך תהא גם הרקיקה אסורה!
<b>אמר ליה</b> <small>[לו]</small> רבא: ה<b>תנא</b> הלא <b>יליף</b> <small>[לומד]</small> איסור הרקיקה <b>ממנעל, ואת אמרת</b> <small>[ואתה אומר]</small> כי יש ללמוד זאת <b>מקפנדריא?!</b> ומבררים: <b>מאי</b> <small>[מה]</small> <b>היא</b> אותו לימוד מקפנדריא? — <b>דתניא</b> <small>[ש</small>כן <small>שנינו</small> בברייתא<small>]</small> <b>לא יכנס אדם להר הבית לא במקלו שבידו, ולא במנעלו שברגלו, ולא במעות הצרורים לו בסדינו, ובפונדתו מופשלת לאחוריו, ולא יעשנה קפנדריא. ורקיקה מקל וחומר ממנעל.</b> שכן, <b>מה מנעל, שאין בו דרך בזיון</b> בדרך כלל, בכל זאת <b>אמרה תורה "של נעליך מעל רגליך</b> כי המקום אשר אתה עומד עליו אדמת קודש הוא" (שמות ג, ה). <b>רקיקה, שהיא דרך בזיון, לא כל שכן</b> שיש לאוסרה.
<b>ר' יוסי בר' יהודה אומר: אינו צריך</b> לקל וחומר זה, ויש ללמוד זאת באופן אחר: <b>הרי הוא אומר</b> בכתוב: <b>"כי אין לבוא אל שער המלך בלבוש שק"</b> (אסתר ד, ב). <b>והלא דברים קל וחומר: ומה שק, שאינו מאוס לפני בשר ודם</b> כרגיל, <b>כך נאמר בו. הרקיקה, שהיא מאוסה לפני מלך מלכי המלכים</b> — <b>לא כל שכן</b> שהיא בזיון לפני הקדוש ברוך הוא.
<b>אמר ליה</b> <small>[לו]</small> המקשה לרבא: <b>אנא הכי קאמינא</b> <small>[אני כך אמרתי],</small> כך התכוונתי לומר: <b>נימא הכא לחומרא והכא לחומרא</b> <small>[נאמר כאן להחמיר וכאן להחמיר],</small>

Daf 63a

<b>ואימא</b> <small>[ואומר]:</small> כך: <b>הר הבית</b> ש<b>אסור במנעל</b> — <b>לילפא</b> <small>[שילמד]</small> בו איסור רקיקה <b>ממנעל. אבל בית הכנסת דשרי</b> <small>[שמותר]</small> <b>במנעל, אדיליף</b> <small>[עד שאתה לומד]</small> <b>ממנעל ולהיתר, נילף</b> <small>[נלמד]</small> <b>מקפנדריא ולאסור!</b>
<b>אלא אמר רבא</b> נימוק אחר: <b>כי</b> <small>[כמו]</small> <b>ביתו; מה ביתו,</b> על <b>קפנדריא קפיד אינש</b> <small>[מקפיד אדם]</small> שלא יעשו כן בביתו, אך על <b>רקיקה ומנעל לא קפיד אינש</b> <small>[מקפיד אדם],</small> <b>אף בית הכנסת, קפנדריא הוא</b> ש<b>אסור,</b> ואולם <b>רקיקה ומנעל</b> — <b>שרי</b> <small>[מותרים].</small>
<big>א</big> במשנה מוזכר בענין המענה לברכות כי <b>כל חותמי ברכות שבמקדש</b> היו אומרים "מן העולם ועד העולם".
ומסבירים: <b>כל כך למה</b> דאגו לסגנון זה — <b>לפי שאין עונין "אמן" במקדש. ומנין שאין עונין "אמן" במקדש?</b> — <b>שנאמר: "קומו ברכו את ה' אלהיכם מן העולם עד העולם"</b> (נחמיה ט, ה). <b>ואומר</b> הכתוב עוד: <b>"ויברכו שם כבדך ומרומם על כל ברכה ותהלה"</b> (שם).
ומראשית הפסוק <b>יכול</b> הייתי להבין כי <b>כל הברכות כולן</b> יחד <b>תהא להן תהלה אחת</b> בלבד ("אמן"), על כן <b>תלמוד לומר: "ומרומם על כל ברכה ותהלה",</b> ומשמעות הכתוב: <b>על כל ברכה</b> — <b>תן לו תהלה</b> מיוחדת, ולכן ענו על הברכה במקדש "ברוך ה' מן העולם עד העולם".
<big>ב</big> שנינו במשנה כי <b>התקינו שיהא אדם שואל בשלום חברו</b> בשם ה', והביאו לכך כמה ראיות מן הפסוקים. ושואלים: <b>מאי</b> <small>[מה]</small> הצורך בכל הציטוטים הללו המתחילים במשנה במלה <b>"ואומר",</b> ומדוע אין די בהבאת ראיה מדברי בועז שאמר לקוצרים "ה' עמכם"?!
ומסבירים: <b>וכי תימא</b> <small>[ואם תאמר]</small> כי <b>בעז מדעתיה דנפשיה קאמר</b> <small>[מדעת עצמו הוא שאמר]</small> ואם כן אין להביא מכאן ראיה — על כן <b>תא שמע</b> <small>[בוא</small> ו<small>שמע]</small> ראיה לדבר מן הכתוב <b>"ה' עמך גבור החיל"</b> (שופטים ו, יב). <b>וכי תימא</b> <small>[ואם תאמר]</small> כי <b>מלאך הוא דקאמר ליה</b> <small>[שאמר לו]</small> כך <b>לגדעון,</b> שכך בישר המלאך לגדעון שה' עמו, ואולם אין זו נוסחה כללית של ברכה — על כן <b>תא שמע</b> <small>[בוא</small> ו<small>שמע]</small> ראיה לדבר מן הכתוב <b>"אל תבוז כי זקנה אמך"</b> (משלי כג, כב), שמנהגי זקני האומה הינם מקור מספיק ללמוד ממנו הלכה.
<b>ואומר</b> עוד הכתוב: <b>"עת לעשות לה' הפרו תורתך"</b> (תהלים קיט, קכו). על הפסוק הזה <b>אמר רבא: האי קרא, מרישיה לסיפיה מדריש, מסיפיה לרישיה מדריש</b> <small>[פסוק זה, מראשו לסופו</small> הוא <small>נדרש,</small> ו<small>מסופו לראשו</small> הוא <small>נדרש].</small>
ומפרטים: פסוק זה <b>מרישיה לסיפיה מדריש</b> <small>[מראשו לסופו</small> הוא <small>נדרש]</small> — <b>"עת לעשות לה'", מאי</b> <small>[מה]</small> <b>טעם?</b> — <b>משום</b> ש<b>"הפרו תורתך"</b> וצריך אם כן לתקן את הדבר. ולהיפך, <b>מסיפיה לרישיה מדריש</b> <small>[מסופו לראשו</small> הוא <small>נדרש]</small> כך: <b>"הפרו תורתך" מאי טעמא</b> <small>[מה טעם]</small> הדבר? — <b>משום</b> ש<b>"עת לעשות לה'",</b> ועל ידי הפרה זו אפשר יהיה לעשות תיקון יסודי במצב.
על פסוק זה <b>תניא</b> <small>[שנינו</small> בברייתא<small>],</small> <b>הלל הזקן אומר: בשעת המכניסין,</b> כלומר, כשחכמי הדור דואגים לכנס את דברי התורה ולא להפיצם ברבים — <b>פזר. בשעת המפזרים</b> — <b>כנס</b> והנח לאחרים להיות מרביצי התורה. <b>ואם ראית דור שהתורה חביבה עליו</b> — <b>פזר,</b> וכפי <b>שנאמר: "יש מפזר ונוסף עוד"</b> (משלי יא, כד). <b>ו</b>אולם <b>אם ראית דור שאין התורה חביבה עליו</b> — <b>כנס,</b> ואל תגרום לתורה להתבזות, וכפי <b>שנאמר: "עת לעשות לה' הפרו תורתך",</b> ומניעת תלמוד תורה במקרה זה יש בה משום "לעשות לה'".
מעין זה <b>דרש בר קפרא:</b> אם <b>זלת</b> <small>[הוזלה]</small> הסחורה — <b>קבוץ</b> <small>[קפוץ]</small> <b>קנה מינה</b> <small>[ממנה],</small> ו<b>באתר דלית גבר</b> <small>[במקום שאין איש]</small> — <b>תמן הוי גבר</b> <small>[שם תהיה איש],</small> כלומר, כשאין מי שימלא שם תפקיד מסויים, צריך אתה לקבל על עצמך את התפקיד. <b>אמר אביי: שמע מינה</b> <small>[למד ממנה],</small> מאימרה זו כי <b>באתר דאית גבר</b> <small>[במקום שיש איש]</small> — <b>תמן לא תהוי גבר</b> <small>[שם אל תהיה איש].</small>
ושואלים: מסקנה זאת מדברי בר קפרא הלא היא <b>פשיטא</b> <small>[פשוטה,</small> מובנת מאליה<small>]!</small> ומסבירים: <b>לא נצרכה</b> הוספתו של אביי <b>אלא בששניהם שוין,</b> שמאחר שיש כבר אדם הראוי לתפקיד, אף על פי שהוא עצמו ראוי כמוהו, יניח לאחר להגיע לגדולה.
ועוד <b>דרש בר קפרא: איזוהי פרשה קטנה שכל גופי תורה תלוין בה</b> — <b>"בכל דרכיך דעהו והוא יישר ארחתיך"</b> (משלי ג, ו). הוסיף ו<b>אמר רבא:</b> בכלל זה צריך להשתמש <b>אפילו לדבר עבירה,</b> שגם אז צריך להיות קשור בה' ולא לקלקל יותר מדי.
ועוד <b>דרש בר קפרא: לעולם ילמד אדם את בנו אומנות נקיה וקלה.</b> ושואלים: <b>מה היא</b> אותה אומנות המוגדרת כקלה ונקיה? <b>אמר רב חסדא: מחטא דתלמיותא</b> <small>[חקיקת אבנים טובות].</small>
ועוד <b>תניא</b> <small>[שנינו</small> בברייתא<small>]</small> מדברי מוסר והוראות לחיים, <b>רבי אומר: לעולם אל ירבה אדם רעים בתוך ביתו,</b> שלא יהיו רגילים אנשים רבים מדי להיות בקירבה יתירה בתוך ביתו, וכפי <b>שנאמר: "איש רעים להתרועע"</b> (משלי יח, כד), שאיש רעים סופו להתרועע—להשבר.
ועוד <b>תניא</b> <small>[שנינו</small> ברייתא<small>],</small> <b>רבי אומר: אל ימנה אדם אפטרופוס</b> (ממונה אחד שידאג לכל צרכי הבית) <b>בתוך ביתו, שאלמלי לא מינה פוטיפר את יוסף אפטרופוס בתוך ביתו</b> — <b>לא בא לאותו דבר</b> של מעשה יוסף והחשדות שנחשד.
<big>ג </big>ועוד <b>תניא</b> <small>[שנינו</small> ברייתא<small>],</small> <b>רבי אומר: למה נסמכה</b> בתורה <b>פרשת נזיר</b> (במדבר פרק ו') <b>לפרשת סוטה</b> (שם פרק ה') — <b>לומר לך שכל הרואה סוטה בקלקולה</b> (בחטאה) <b>יזיר עצמו מן היין.</b> שהיין הוא מן הגורמים לחטא.
<b>אמר חזקיה בריה</b> <small>[בנו]</small> של <b>ר' פרנך שאמר</b> בשם <b>ר' יוחנן: למה נסמכה פרשת סוטה לפרשת תרומות ומעשרות</b> (שם פרק ה') — <b>לומר לך: כל</b> אדם <b>שיש לו תרומות ומעשרות ואינו נותנן לכהן, סוף</b> דבר שיהא <b>נצרך לכהן על ידי</b> (בשביל) <b>אשתו,</b> וכפי <b>שנאמר: "ואיש את קדשיו לו יהיו"</b> (במדבר ה, י), ומשמעות הכתוב היא שאדם שומר את קדשיו שיהיו אצלו ואינו נותנם, <b>וסמיך ליה</b> <small>[וסמוך לו]</small> הכתוב <b>"איש איש כי תשטה אשתו</b> ומעלה בו מעל<b>"</b> (שם, יב), <b>וכתיב</b> <small>[ונאמר]</small> אחר כך <b>"והביא האיש את אשתו</b> אל הכהן<b>"</b> (שם, טו). <b>ולא עוד אלא</b> ש<b>סוף</b> דבר <b>ש</b>אותו אדם יהא <b>נצרך להן,</b> ליהנות מהמעשר הניתן לעניים, וכפי <b>שנאמר: "ואיש את קדשיו לו יהיו",</b> שאותם קדשים שאינו רוצה לתת לאחרים — הוא עצמו יזדקק להם.
<b>אמר רב נחמן בר יצחק: ואם נתנן, סוף</b> דבר שיהיה <b>מתעשר,</b> וכפי <b>שנאמר: "איש אשר יתן לכהן לו יהיה"</b> (שם, י) ומשמעות <b>"לו יהיה"</b> — <b>ממון הרבה.</b>
<b>אמר רב הונא בר ברכיה משום</b> (בשם) <b>ר' אלעזר הקפר: כל המשתף שם שמים בצערו,</b> שהוא פונה ומתפלל אל ה' בשעת צרתו — סופו ש<b>כופלין לו פרנסתו.</b> וראיה לדבר ממה <b>שנאמר: "והיה שדי בצריך וכסף תועפות לך"</b> (איוב כב, כה), שאם אתה משתף את ה' בצרתך — יהיה לך כסף כפול ("עיף" בארמית היא כפול).
<b>ר' שמואל בר נחמני אמר</b> פירוש אחר ל"כסף תועפות": <b>פרנסתו מעופפת</b> ובאה <b>לו כצפור,</b> וכפי <b>שנאמר: "וכסף תועפות לך".</b>
<b>אמר ר' טבי אמר ר' יאשיה: כל המרפה עצמו מדברי תורה,</b> שאינו עוסק בהם כיאות, סופו ש<b>אין בו כח לעמוד ביום צרה,</b> וכפי <b>שנאמר: "התרפית ביום צרה צר כחכה"</b> (משלי כד, י). <b>אמר רב אמי בר מתנה אמר שמואל: ואפילו</b> התרפה רק מעשיית <b>מצוה אחת,</b> וכפי <b>שנאמר "התרפית",</b> ומשמעות הכתוב — <b>מכל מקום.</b>
<big>ד</big> <b>אמר רב ספרא: ר' אבהו הוה משתעי</b> <small>[היה מספר]:</small> <b>כשירד חנינא בן אחי ר' יהושע לגולה</b> (בבל), <b>היה מעבר שנים וקובע</b> ראשי ה<b>חדשים בחוצה לארץ</b> שהיהדות בארץ נחלשה בארץ ישראל אחר מלחמת בר כוכבא והוא ראה לנכון לבנות מרכז יהודי בבבל, ובין השאר היה מעבר שנים וקובע חדשים אף שלהלכה אין עושים כן אלא ביהודה.
לאחר זמן <b>שגרו אחריו</b> חכמי ארץ ישראל <b>שני תלמידי חכמים,</b> את <b>ר' יוסי בן כיפר, ו</b>את <b>בן בנו של זכריה בן קבוטל. כיון שראה אותם</b> חנינא, <b>אמר להם: למה באתם? אמרו לו: ללמוד תורה באנו.</b> כיון שראה חיזוק למעמדו שחכמי ארץ ישראל באים ללמוד תורה מפיו, <b>הכריז עליהם: אנשים הללו גדולי הדור הם ואבותיהם שמשו בבית המקדש. כאותה ששנינו</b> במסכת יומא: <b>זכריה בן קבוטל אומר: הרבה פעמים קריתי לפניו,</b> לפני הכהן הגדול בליל יום הכיפורים <b>בספר דניאל.</b>
ואולם החכמים הללו, בכל שאלה שהובאה לדיון בבית המדרש של חנינא בן אחי ר' יהושע, חלקו על מה שפסק, <b>התחיל הוא מטמא והם מטהרים; הוא אוסר והם מתירים. הכריז עליהם: אנשים הללו של שוא הם, של תהו הם,</b> ואינם יודעים מאומה. <b>אמרו לו: כבר בנית</b> את שמנו וגידלת אותנו <b>ואי</b> (אין) <b>אתה יכול לסתור, כבר גדרת ואי אתה יכול לפרוץ.</b>
<b>אמר להם: מפני מה אני מטמא ואתם מטהרים, אני אוסר ואתם מתירים? אמרו לו:</b> עושים אנו כן <b>מפני שאתה מעבר שנים וקובע</b> את ראשי ה<b>חדשים בחוץ לארץ.</b>
<b>אמר להם: והלא עקיבא בן יוסף,</b> ר' עקיבא, <b>היה</b> אף הוא <b>מעבר שנים וקובע חדשים בחוץ לארץ! אמרו לו: הנח ר' עקיבא, שלא הניח</b> גדולים <b>כמותו</b> בתורה <b>בארץ ישראל. אמר להם: אף אני לא הנחתי כמותי בארץ ישראל. אמרו לו: גדיים</b> (הצעירים) <b>שהנחת נעשו תישים בעלי קרנים,</b> ועתה גדולים הם ממך, <b>והם שגרונו אצלך, וכן אמרו לנו: לכו ואמרו לו בשמנו: אם שומע</b> הוא — <b>מוטב, ואם לאו</b> <small>[לא]</small> שומע — <b>יהא בנדוי.</b>

Daf 63b

<b>ו</b>בנוסף לכך כדי להדגיש את הדבר <b>אמרו לאחינו שבגולה: אם שומעין</b> הם לחכמי ארץ ישראל לנדות את חנינא — <b>מוטב, ואם לאו</b> <small>[לא]</small> שומעים, שיסרבו בני הגולה לנדותו, הרי הם כפורשים מעם ישראל, <b>יעלו להר</b> מסוים בסביבת בבל, <b>אחיה</b> אחד מגדולי הדור בבבל <b>יבנה מזבח, חנניה</b> (בן אחי ר' יהושע, שהיה לוי) <b>ינגן בכנור, ויכפרו כולם, ויאמרו</b> ש<b>אין להם חלק באלהי ישראל.</b>
הדברים הללו עשו רושם גדול על העם, ו<b>מיד געו כל העם בבכיה ואמרו: חס ושלום, יש לנו חלק באלהי ישראל.</b> ונתבטלה התכנית להקים את מרכז היהדות בבבל.
ושואלים: <b>וכל כך למה?</b> מדוע הקפידו כל כך חכמי ארץ ישראל על הדבר? ומשיבים: <b>משום שנאמר: "כי מציון תצא תורה ודבר ה' מירושלים"</b> (ישעיהו ב, ג).
על פרטי הסיפור תוהים: <b>בשלמא</b> <small>[נניח]</small> שהיה <b>הוא</b> חנינא <b>מטהר, והם,</b> החכמים שבאו מארץ ישראל, <b>מטמאין</b> — אפשר לומר שפסקו <b>לחומרא</b> <small>[להחמיר].</small> <b>אלא</b> כש<b>הוא מטהר והם מטהרין, היכי הוי</b> <small>[איך היה]</small> המקרה? כיצד טיהרו מה שטימא הוא? <b>והא תניא</b> <small>[הרי שנינו</small> בברייתא<small>]:</small> <b>חכם שטמא</b> — <b>אין חברו רשאי לטהר, אסר</b> — <b>אין חברו רשאי להתיר!</b> ומסבירים: <b>קסברי</b> <small>[סבורים היו]</small> שצריכים הם לעשות כן <b>כי היכי</b> <small>[כדי]</small> ש<b>לא נגררו בתריה</b> <small>[יגררו אחריו],</small> ולצורך השעה הפכו את פסקי דינו.
<big>א</big> <b>תנו רבנן</b> <small>[שנו חכמים]</small> <b>כשנכנסו רבותינו</b> חכמי המשנה <b>לכרם ביבנה</b> לבית הועד, <b>היו שם</b> בראש החכמים <b>ר' יהודה ור' יוסי ור' נחמיה ור' אליעזר בנו של ר' יוסי הגלילי. פתחו כולם בכבוד אכסניא ודרשו.</b> וכל אחד מהם אמר דברים לכבוד בני המקום שארחו אותם ואת תלמידיהם.
<b>פתח</b> בראשונה <b>ר' יהודה</b> שהיה <b>ראש המדברים בכל מקום בכבוד תורה, ודרש:</b> נאמר <b>"ומשה יקח את האהל ונטה לו מחוץ למחנה</b> הרחק מן המחנה וקרא לו אהל מועד והיה כל מבקש ה' יצא אל אהל מועד אשר מחוץ למחנה<b>"</b> (שמות לג, ז). והדבר תמוה, שכן <b>והלא דברים קל וחומר: ומה</b> אם <b>ארון ה' שלא היה מרוחק</b> מן המחנה <b>אלא שנים עשר מיל אמרה תורה "והיה כל מבקש ה' יצא אל אהל מועד"</b> — <b>תלמידי חכמים</b> הנודדים מרחק גדול ו<b>הולכים מעיר לעיר וממדינה למדינה ללמוד תורה, על אחת כמה וכמה</b> שאפשר לקרוא להם "מבקשי ה'".
<big>ב</big> ומוסיפים לדון עוד בענין זה. על הפסוק <b>"ודבר ה' אל משה פנים אל פנים"</b> (שם יא), <b>אמר ר' יצחק, אמר לו הקדוש ברוך הוא למשה: משה, אני ואתה נסביר פנים בהלכה</b> לבאים ללמוד. <b>איכא דאמרי</b> <small>[יש שאומרים]</small> כי <b>כך אמר לו הקדוש ברוך הוא למשה: כשם שאני הסברתי לך פנים, כך אתה הסבר פנים לישראל, והחזר</b> את <b>האהל למקומו.</b>
ועל הכתוב <b>"ושב אל המחנה</b> ומשרתו יהשע בן נון נער לא ימיש מתוך האהל" (שם), <b>אמר ר' אבהו, אמר לו הקדוש ברוך הוא למשה, עכשיו יאמרו: הרב</b> (ה') <b>בכעס ו</b>ה<b>תלמיד</b> (משה) גם הוא <b>בכעס, ישראל מה תהא עליהם?</b> אלא עליך להחזיר את האהל למקומו אל תוך ישראל, <b>אם אתה מחזיר</b> את <b>האהל למקומו</b> — <b>מוטב, ואם לאו</b> <small>[לא],</small> שאינך מחזירו למקומו — <b>יהושע בן נון תלמידך</b> יהיה <b>משרת תחתיך</b> כמנהיג ישראל.
<b>והיינו דכתיב</b> <small>[וזהו שנאמר]:</small> <b>"ושב אל המחנה</b> ומשרתו יהושע בן נון נער לא ימיש מתוך האהל". <b>אמר רבא: אף על פי כן,</b> כלומר, אף שציית משה והחזיר את האהל, <b>לא יצא הדבר</b> שנאמר על תפקידו של יהושע <b>לבטלה.</b> ונשאר יהושע בן נון כעין משנה למשה, ובסופו של דבר שרת תחתיו. וכפי <b>שנאמר: "ומשרתו יהושע בן נון נער לא ימיש מתוך האהל".</b>
<big>ג</big> <b>ועוד פתח ר' יהודה בכבוד תורה ודרש:</b> כשנפרד משה מישראל ביומו האחרון עלי אדמות, אמר: <b>"הסכת ושמע ישראל היום הזה נהיית לעם</b> לה' אלהיך" <small>(דברים כז, ט)</small>. והדבר תמוה: <b>וכי</b> ב<b>אותו היום נתנה תורה לישראל? והלא</b> ב<b>אותו יום סוף ארבעים שנה</b> מזמן מתן תורה <b>היה! אלא ללמדך שחביבה תורה על לומדיה בכל יום ויום כיום שנתנה מהר סיני.</b>
ו<b>אמר ר' תנחום בריה</b> <small>[בנו]</small> של <b>ר' חייא איש כפר עכו: תדע,</b> שאכן חביבה התורה — <b>שהרי אדם הקורא קריאת שמע</b> כל ימיו <b>שחרית וערבית, וערב אחד אינו קורא</b> — <b>דומה כמי שלא קרא קריאת שמע מעולם,</b> שכן אינו יכול לתקן את שהחסיר.
על פסוק זה דרשו <b>"הסכת"</b> — (כמו עש—כת) <b>עשו כתות כתות ועסקו בתורה. לפי שאין התורה נקנית אלא</b> בלימוד <b>בחבורה. כ</b>דברי <b>ר' יוסי בר' חנינא,</b> ש<b>אמר ר' יוסי בר' חנינא: מאי דכתיב</b> <small>[מהו שנאמר]</small> <b>"חרב אל הבדים ונאלו"</b> (ירמיהו נ, לו) — יש לדורשו: <b>חרב על שונאיהם של תלמידי חכמים</b> (לשון נקיה על תלמידי חכמים) <b>שיושבים בד בבד</b> (כל אחד לעצמו) <b>ועוסקים בתורה. ולא עוד, אלא ש</b>הלומדים רק ביחידות <b>מטפשים,</b> שכן <b>כתיב הכא</b> <small>[נאמר כאן]</small> <b>"ונואלו", וכתיב התם</b> <small>[ונאמר שם]</small> בדברי אהרן למשה לאחר שהצטרעה מרים <b>"אשר נואלנו"</b> (במדבר יב, יא). <b>ולא עוד, אלא שחוטאים</b> מחוסר ידיעה, וכפי <b>שנאמר</b> בסוף אותו פסוק "אשר נואלנו <b>ואשר חטאנו".</b>
<b>איבעית אימא</b> <small>[אם תרצה אמור]</small> כי המקור לכך הוא <b>מהכא</b> <small>[מכאן],</small> ממה שנאמר: <b>"נואלו שרי צען"</b> (ישעיהו יט, יג).
<b>דבר אחר</b> שנינו בענין זה: <b>"הסכת ושמע ישראל"</b> — <b>כתתו</b> <small>[שברו]</small> <b>עצמכם על דברי תורה.</b> ו<b>כ</b>פי ש<b>אמר ריש לקיש,</b> ש<b>אמר ריש לקיש: מנין</b> מקור בכתוב לכך <b>שאין דברי תורה מתקיימין אלא במי שממית</b> את <b>עצמו עליה</b> — <b>שנאמר: "זאת התורה אדם כי ימות באהל"</b> (במדבר יט, יד), שהתורה נלמדת לאמיתה רק לממית עצמו באוהלה.
<b>דבר אחר</b> דרשו: <b>"הסכת ושמע ישראל"</b> — קודם <b>הס</b> והקשב, <b>ואחר כך כתת,</b> כלומר, תעיין בדברים ותבררם לפרטיהם. ו<b>כ</b>דברי <b>רבא,</b> ש<b>אמר רבא: לעולם ילמוד אדם תורה</b> ויהא בקי בה, <b>ואחר כך יהגה,</b> יתבונן ויתעמק בה.
<big>ד</big> <b>אמרי דבי</b> <small>[אמרו בבית</small> מדרשו<small>]</small> של <b>ר' ינאי: מאי דכתיב</b> <small>[מהי</small> משמעות כתוב זה <small>שנאמר]</small> <b>"כי מיץ חלב יוציא חמאה ומיץ אף יוציא דם ומיץ אפים יוציא ריב"</b> (משלי ל, לג)?
"כי מיץ חלב יוציא חמאה" — <b>במי אתה מוצא חמאה של תורה</b> — <b>במי שמקיא חלב שינק משדי אמו עליה,</b> כלומר, מתאמץ בכל כוחו ללמוד תורה.
<b>"ומיץ אף יוציא דם"</b> — <b>כל תלמיד שכועס</b> ("אף") <b>עליו רבו פעם ראשונה ושותק</b> ואינו מגיב — <b>זוכה</b> שיוכל <b>להבחין בין דם טמא לדם טהור.</b>
<b>"ומיץ אפים יוציא ריב"</b> — <b>כל תלמיד שכועס עליו רבו פעם ראשונה ושניה</b> ("אפיים" בלשון רבים) <b>ושותק</b> — <b>זוכה להבחין בין דיני ממונות</b> (ריב) <b>לדיני נפשות</b> שהיא הדרגה הגבוהה בלימוד. <b>דתנן</b> <small>[ש</small>כן <small>שנינו</small> בברייתא<small>],</small> <b>ר' ישמעאל אומר: הרוצה שיתחכם</b> — <b>יעסוק בדיני ממונות, שאין לך מקצוע בתורה</b> שהוא <b>יותר מהן, שהן כמעין נובע</b> שיש בו תמיד חידושים.
בדומה <b>אמר ר' שמואל בר נחמני: מאי דכתיב</b> <small>[מהי</small> משמעות כתוב זה <small>שנאמר]</small> <b>"אם נבלת בהתנשא ואם זמות יד לפה"</b> (שם, לב) — <b>כל המנבל עצמו על דברי תורה</b> ושואל שאלות אף על פי שמביישים אותו בשל בורותו — <b>סופו להתנשא. ואם</b> מחמת בושה <b>זמם</b> פיו ואינו פותחו — סופו שיהיה <b>יד לפה</b> ולא יוכל לענות.
<big>ה</big> ושבים עתה לדרשות החכמים בכרם ביבנה. <b>פתח ר' נחמיה בכבוד אכסניא ודרש: מאי דכתיב</b> <small>[מהי</small> משמעות כתוב זה <small>שנאמר]</small> <b>"ויאמר שאול אל הקיני לכו סרו רדו מתוך עמלקי פן אוספך עמו ואתה עשיתה חסד עם כל בני ישראל"</b> (שמואל א' טו, ו)? <b>והלא דברים קל וחומר</b> הם: <b>ומה יתרו</b> אבי שבט הקיני ש<b>לא קרב את משה אלא לכבוד עצמו</b> — <b>כך</b> זכה שישמרו זכותו לבניו אחריו, <b>המארח תלמיד חכם בתוך ביתו, ומאכילו ומשקהו ומהנהו מנכסיו</b> — <b>על אחת כמה וכמה.</b>
<b>פתח ר' יוסי בכבוד אכסניא ודרש,</b> נאמר: <b>"לא תתעב אדמי כי אחיך הוא לא תתעב מצרי כי גר היית בארצו",</b> (דברים כג, ח), <b>והלא דברים קל וחומר: ומה</b> ה<b>מצריים שלא קרבו את ישראל</b> אפילו בשעה שארחו אותם <b>אלא לצורך עצמן,</b> כמו <b>שנאמר</b> שאמר פרעה ליוסף: <b>"ואם ידעת ויש בם אנשי חיל ושמתם שרי מקנה על אשר לי"</b> (בראשית מז, ו) — <b>כך</b> צריך לנהוג עמם, <b>המארח תלמיד חכם בתוך ביתו ומאכילו ומשקהו ומהנהו מנכסיו</b> שלא לשם טובת הנאה — <b>על אחת כמה וכמה.</b>
<b>פתח ר' אליעזר בנו של ר' יוסי הגלילי בכבוד אכסניא ודרש,</b> נאמר: <b>"ויברך ה' את עבד אדם הגתי... בעבור ארון האלהים"</b> (שמואל ב' ו, יב), <b>והלא דברים קל וחומר: ומה ארון שלא אכל ושתה, אלא</b> עובד אדום רק <b>כבד ורבץ</b> מים <b>לפניו</b> — <b>כך</b> זכה לברכה, <b>המארח תלמיד חכם בתוך ביתו, ומאכילו ומשקהו ומהנהו מנכסיו</b> שלא לשם טובת הנאה — <b>על אחת כמה וכמה.</b>
ושואלים: <b>מאי</b> <small>[מה]</small> <b>היא</b> אותה <b>ברכה שברכו? אמר רב יהודה בר זבידא: זו חמות ושמונה כלותיה שילדו ששה ששה בכרס אחד.</b>

Daf 64a

וכפי <b>שנאמר: "</b>ולעובד אדום בנים... <b>פעלתי השמיני" וכתיב</b> <small>[ונאמר]</small> בהמשך אותו פסוק <b>"כי ברכו אלהים"</b> (דברי הימים א' כו, ד–ה), ומשמע כי אותם שמונה בנים הם היו הברכה. ונאמר <b>"כל אלה מבני עבד אדם המה ובניהם ואחיהם איש חיל בכח לעבדה ששים ושנים לעבד אדם"</b> (שם ח), שכל אחת מתשע הנשים ילדה ששה בנים בבת אחת, ואם מצרפים את השמונה הראשונים, הרי שהיו ששים ושנים בסך הכל.
<big>א</big> <b>אמר ר' אבין הלוי: כל הדוחק את השעה</b> ומנסה לנצל הזדמנות שאיננה מגיעה לו — ה<b>שעה דוחקתו</b> והוא נדחה ממקומו. <b>וכל הנדחה מפני השעה</b> ומוותר על הזדמנות שבאה לידו — ה<b>שעה נדחת מפניו.</b>
ואפשר ללמוד זאת <b>מ</b>מה שקרה ל<b>רבה ורב יוסף.</b> ש<b>רב יוסף</b> היה <b>סיני</b> (בקי מופלג) <b>ורבה</b> היה <b>עוקר הרים</b> (חריף ביותר), ו<b>אצטריכא להו שעתא</b> <small>[הצטרכה להם השעה],</small> שהיה צורך לבחור באחד מהם כראש ישיבה. <b>שלחו להתם</b> <small>[לשם,</small> לארץ ישראל<small>]</small> שאלה זו לחכמים: <b>סיני ועוקר הרים, איזה מהם קודם? שלחו להו</b> <small>[להם]</small> בתשובה: <b>סיני קודם,</b> מפני <b>שהכל צריכים למרי חטיא</b> <small>[לבעל החטים],</small> כלומר, לאדם הבקי במקורות. ו<b>אף על פי כן לא קבל עליו רב יוסף</b> את המינוי, <b>דאמרי ליה כלדאי</b> <small>[שאמרו לו הכשדים</small> חוזי הכוכבים<small>]</small> לרב יוסף: <b>מלכת תרתין שנין</b> <small>[אתה תמלוך,</small> תהיה ראש ישיבה במשך <small>שתי שנים].</small>
ואז <b>מלך רבה עשרין ותרתין שנין</b> <small>[עשרים ושתים שנים],</small> ואחריו לאחר שמת <b>מלך רב יוסף</b> עוד <b>תרתין שנין ופלגא</b> <small>[שתי שנים ומחצה],</small> שאף שלא ניצל את ההזדמנות שבאה לידו, בסופו של דבר קיבל את המיועד לו.
ומסופר כי <b>כל הנך שני</b> <small>[אותן השנים]</small> שבהן <b>מלך רבה, אפילו אומנא לביתיה</b> <small>[אומן,</small> מקיז דם <small>לביתו]</small> <b>לא קרא,</b> אלא היה הולך אליו בעצמו, שלא נטל לעצמו כל שררה.
<big>ב</big> <b>ו</b>עוד <b>אמר ר' אבין הלוי: מאי דכתיב</b> <small>[מהי</small> משמעות כתוב זה <small>שנאמר]</small> <b>"יענך ה' ביום צרה ישגבך שם אלהי יעקב",</b> שכן יש לתמוה: דווקא <b>אלהי יעקב ולא אלהי אברהם ויצחק?</b> אלא <b>מכאן</b> לומדים כלל <b>לבעל הקורה שיכנס בעביה של קורה.</b> כלומר, כשם שבנאי המטלטל את הקורה כדי לקובעה בבנין צריך לכוון ולדייק במדתה ולהתאימה כדי שתיכנס במקומה, כך יעקב אבינו שכל הבנים שמהם נהיה לבסוף עם ישראל הם שלו וטרח בגידולם, עליו להמשיך ולבקש רחמים עליהם כדי להביא לשלימות בנין העם.
<b>ו</b>עוד <b>אמר ר' אבין הלוי: כל הנהנה מסעודה שתלמיד חכם שרוי בתוכה, כאילו נהנה מזיו</b> ה<b>שכינה, שנאמר: "ויבא אהרן וכל זקני ישראל לאכל לחם עם חתן משה לפני האלהים"</b> (שמות יח, יב). והדבר תמוה: <b>וכי לפני אלהים אכלו? והלא לפני משה אכלו!</b>
<b>אלא</b> בא כתוב זה <b>לומר לך</b> ש<b>כל הנהנה מסעודה שתלמיד חכם שרוי בתוכה</b> — <b>כאילו נהנה מזיו</b> ה<b>שכינה.</b>
<b>ו</b>עוד <b>אמר ר' אבין הלוי: הנפטר מחברו אל יאמר לו</b> בלשון <b>"לך בשלום", אלא</b> יאמר <b>"לך לשלום", שהרי יתרו שאמר לו למשה "לך לשלום"</b> (שמות ד, יח) <b>עלה</b> משה <b>והצליח.</b> ו<b>דוד שאמר לו לאבשלום</b> בנו <b>"לך בשלום"</b> (שמואל ב' טו, ט) סופו של אבשלום ש<b>הלך ונתלה.</b>
<b>ו</b>עוד <b>אמר ר' אבין הלוי: הנפטר מן המת אל יאמר לו "לך לשלום", אלא</b> יאמר <b>"לך בשלום", שנאמר: "ואתה תבוא אל אבתיך בשלום"</b> (בראשית טו, טו).
<big>ג</big> <b>אמר ר' לוי בר חייא: היוצא מבית הכנסת ונכנס</b> מיד <b>לבית המדרש ועוסק בתורה</b> — <b>זוכה ומקבל פני שכינה, שנאמר "ילכו מחיל אל חיל יראה אל אלהים בציון"</b> (תהלים פד, ח), שההולכים ממקום תפלה למקום תורה זוכים לגילוי ה' בציון.
על אותו כתוב <b>אמר ר' חייא בר אשי אמר רב: תלמידי חכמים אין להם מנוחה לא בעולם הזה ולא בעולם הבא,</b> מפני שבכל עולם הולכים הם ומתקדמים, וכפי <b>שנאמר: "ילכו מחיל אל חיל יראה אל אלהים בציון".</b>
<big>ד</big> <b>אמר ר' אלעזר אמר ר' חנינא: תלמידי חכמים מרבים שלום בעולם, שנאמר: "וכל בניך למודי ה' ורב שלום בניך"</b> (ישעיהו נד, יג), שאם כל בני ישראל הם למודי ה' — שלום לכל.
וכן דרשו: <b>אל תקרי</b> <small>[תקרא]</small> <b>"בניך" אלא "בוניך",</b> שתלמידי החכמים הם הנקראים בוני שלום הדור. וכן נאמר עוד בכתובים: <b>"שלום רב לאהבי תורתך ואין למו מכשול"</b> (תהלים קיט, קסה), וכן: <b>"יהי שלום בחילך שלוה בארמנותיך"</b> (שם קכב, ז), משום מה? — <b>"למען אחי ורעי אדברה נא שלום בך. למען בית ה' אלהינו אבקשה טוב לך"</b> (שם ח–ט), <b>"ה' עז לעמו יתן ה' יברך את עמו בשלום"</b> (שם כט, יא).
<b>הדרן עלך הרואה וסליקא לה מסכת ברכות</b>