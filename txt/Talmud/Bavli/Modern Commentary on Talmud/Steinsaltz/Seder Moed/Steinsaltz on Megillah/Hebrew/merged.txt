Steinsaltz on Megillah
ביאור שטיינזלץ על מגילה
merged
https://www.sefaria.org/Steinsaltz_on_Megillah
This file contains merged sections from the following text versions:
-William Davidson Edition - Hebrew
-https://korenpub.co.il/collections/koren-talmud-bavli-1

ביאור שטיינזלץ על מגילה



Daf 1a



Daf 1b



Daf 2a

<big>א משנה</big> <b>מגילה נקראת</b> באחד מן הימים הללו: <b>באחד עשר, בשנים עשר, בשלשה עשר, בארבעה עשר, בחמשה עשר</b> שבחודש אדר, <b>לא פחות,</b> כלומר, לא לפני ימים אלה, <b>ולא יותר,</b> לא לאחר ימים אלה. ומפרשים כיצד מזדמן שקוראים בכל אחד מן הימים הללו. כלל הוא כי <b>כרכין המוקפין חומה מימות יהושע בן נון</b> קוראים <b>בחמשה עשר</b> באדר, <b>כפרים ועיירות גדולות</b> שאינן מוקפות חומה מימות יהושע — <b>קורין</b> (קוראים) <b>בארבעה עשר, אלא ש</b>תיקנו כי <b>הכפרים מקדימין ליום הכניסה,</b> לימי שני וחמישי שבהם היו בני הכפרים מתכנסים ובאים העירה לבית הדין, לקריאת התורה ולשאר צרכיהם.
ומעתה מפרש <b>כיצד</b> מזדמן שיקראו בכל אחד מן הימים שנמנו; <b>חל להיות ארבעה עשר</b> באדר <b>ב</b>יום <b>שני</b> בשבוע — <b>כפרים ועיירות גדולות קורין בו ביום, ומוקפות חומה</b> קוראות <b>למחר.</b> הרי קריאה בארבעה עשר ובחמישה עשר. <b>חל להיות</b> ארבעה עשר <b>ב</b>יום <b>שלישי או ב</b>יום <b>רביעי</b> בשבוע — <b>כפרים מקדימין ליום הכניסה</b> (יום שני) והם קוראים איפוא בשלושה עשר או בשנים עשר <b>ועיירות גדולות קורין בו ביום, ומוקפות חומה</b> כדינן <b>למחר.</b>
<b>חל להיות</b> ארבעה עשר <b>ב</b>יום <b>חמישי</b> בשבוע — <b>כפרים ועיירות גדולות קורין בו ביום ומוקפות חומה</b> קוראות <b>למחר. חל להיות</b> ארבעה עשר ב<b>ערב שבת — כפרים מקדימין ליום הכניסה</b> יום חמישי <b>ועיירות גדולות ומוקפות חומה קורין בו ביום,</b> שאף המוקפות חומה אינן קוראות בשבת.
<b>חל</b> ארבעה עשר <b>להיות בשבת</b> — <b>כפרים ועיירות גדולות מקדימין וקורין ליום הכניסה</b> יום חמישי (ואז קוראים בשנים עשר באדר) <b>ומוקפות חומה</b> קוראות כדרכן <b>למחר</b> ביום ראשון. <b>חל להיות אחר השבת</b> (יום ראשון) — <b>כפרים מקדימין ליום הכניסה</b>, הוא יום חמישי, ונמצאו קוראים באחד עשר באדר <b>ועיירות גדולות קורין בו ביום, ומוקפות חומה</b> קוראות <b>למחר.</b>
<big>ב גמרא</big> שנינו במשנה שה<b>מגילה נקראת באחד עשר</b> באדר. ושואלים: <b>מנלן</b> <small>[מנין לנו]</small> דין זה? על השאלה הזאת תוהים: <b>מנלן</b> <small>[מנין לנו]?!</small> מה מקום לשאלה זו? הלא הטעם הוא <b>כדבעינן למימר לקמן</b> <small>[כפי שאנחנו צריכים לומר לפנינו,</small> להלן<small>]:</small> ה<b>חכמים הקילו על הכפרים להיות מקדימין</b> וקוראים <b>ליום הכניסה, כדי ש</b>יהיו פנויים דיים ו<b>יספקו מים ומזון לאחיהם שבכרכים</b> ביום הפורים, ואם כן טעמו של הדבר הוא משום תקנת חכמים.
ומסבירים: <b>אנן הכי קאמרינן</b> <small>[אנחנו כך אמרנו],</small> כלומר, זה הוא תוכן השאלה: <b>מכדי</b> <small>[הלא]</small> את קריאת הימים הללו <b>כולהו</b> <small>[כולם]</small> <b>אנשי כנסת הגדולה תקנינהו</b> <small>[תיקנום]</small> כאשר קבעו את חג הפורים עצמו, <b>דאי סלקא דעתך</b> <small>[שאם עולה על דעתך]</small> לומר ש<b>אנשי כנסת גדולה</b> רק <b>ארבעה עשר וחמשה עשר תקון</b> <small>[תיקנו]</small> האם <b>אתו רבנן ועקרי תקנתא דתקינו</b> <small>[יבואו חכמים ויעקרו תקנה שתיקנו]</small> <b>אנשי כנסת הגדולה? והתנן</b> <small>[והרי</small> <small>שנינו</small> במשנה<small>]</small> כלל: <b>אין בית דין יכול לבטל דברי בית דין חבירו אלא אם כן גדול ממנו בחכמה ובמנין</b> הדיינים, ובודאי לא היה בית דין גדול בישראל מבית דינם של אנשי כנסת הגדולה.
<b>אלא פשיטא</b> <small>[פשוט]</small> שעלינו לומר כי הימים הללו <b>כולהו</b> <small>[כולם]</small> <b>אנשי כנסת גדולה תקינו</b> <small>[תיקנו</small> אותם<small>]</small> ולכן יש לשאול: <b>היכא רמיזא</b> <small>[היכן רמוז</small> הדבר<small>]?</small> שהרי במגילה, שהיא תקנת אנשי כנסת הגדולה, נאמר רק ארבעה עשר וחמישה עשר ולא יותר.
<b>אמר רב שמן בר אבא אמר ר' יוחנן:</b> דבר זה נלמד ממה ש<b>אמר קרא</b> <small>[הכתוב]:</small> <b>"לקים את ימי הפרים האלה בזמניהם"</b> (אסתר ט, לא), שמן המלה "זמניהם" משמע כי <b>זמנים הרבה תקנו להם,</b> ולא שני ימים בלבד.
ושואלים: הלא <b>האי מיבעיא ליה לגופיה</b> <small>[</small>פסוק <small>זה נצרך לגופו],</small> לומר שאכן יקיימו את ימי הפורים בזמנים שקבעו להם! ודוחים: <b>אם כן לימא קרא</b> <small>[שיאמר הכתוב]</small> רק <b>"</b>לקיים דברי הפורים האלה ב<b>זמן", מאי</b> <small>[מה</small> פירוש<small>]</small> <b>"זמניהם"</b> בלשון רבים — <b>זמנים טובא</b> <small>[הרבה].</small>
ושואלים: <b>ואכתי מיבעי ליה</b> <small>[ועדיין נצרך</small> לומר <small>לו</small> בלשון רבים<small>]</small> ללמדנו ש<b>זמנו של זה</b> עיר מוקפת חומה <b>לא כזמנו של זה</b> שאינה מוקפת, שיש הבדל בזמני חג הפורים במקומות שונים ולכן היה צורך לומר בלשון רבים. ומסבירים: <b>אם כן,</b> אם לזה בלבד היתה הכוונה, <b>לימא קרא</b> <small>[שיאמר הכתוב]</small> רק <b>"זמנם</b> <small>",</small> <b>מאי</b> <small>[מה לשון]</small> <b>"זמניהם"</b> שהיא לשון־ריבוי כפולה <b>— שמעת מינה כולהו</b> <small>[שומע אתה ממנה את כולם],</small> שאף שבמקרא כתובים שני ימים בלבד, נרמז כאן שיש מקום להוסיף עוד זמנים אחרים.
ומקשים מצד אחר: אם כן <b>אימא</b> [אמור] כי הכוונה היא לומר שיש <b>זמנים טובא</b> [הרבה], והכוונה להוסיף ימים רבים לפני פורים, כגון אפילו בתשיעי ובעשירי, ומשיבים: מה שנאמר <b>"זמניהם"</b> שהוא לשון ריבוי כפולה, הרי זה <b>דומיא</b> <small>[</small>ב<small>דומה]</small> ללשון <b>"זמנם", מה</b> אילו היה כתוב <b>"זמנם"</b> הרי זה <b>תרי</b> <small>[שני</small> ימים<small>]</small> — ארבעה עשר וחמישה עשר המפורשים בכתוב, <b>אף "זמניהם"</b> שיש בו ריבוי נוסף הוא <b>תרי</b> <small>[שנים]</small> נוספים ולא יותר.
ומקשים: <b>ואימא</b> <small>[ואמור]</small> ששני ימים נוספים אלה הם הימים <b>תריסר ותליסר</b> <small>[שנים עשר ושלושה עשר],</small> וכיצד יודעים אנו על יום אחד עשר? ומשיבים: כאן יש לתרץ <b>כדאמר</b> <small>[כפי שאמר]</small> להלן <b>רב שמואל בר יצחק:</b> יום <b>שלשה עשר</b> באדר <b>זמן קהילה</b> (התקהלות, כינוס) <b>לכל היא,</b> שהרי בשלושה עשר באדר נקהלו היהודים ונלחמו באויביהם ועיקרו של הנס היה באותו יום <b>ולא צריך לרבויי</b> <small>[לרבותו]</small> ולומר שיום זה ראוי לקריאה, <b>הכא נמי</b> <small>[כאן גם כן]</small> לענייננו, כיון ש<b>שלשה עשר זמן קהילה לכל היא ולא צריך לרבויי</b> <small>[לרבותו]</small> באופן מיוחד לקרוא בו.
ומקשים עוד: <b>ואימא</b> <small>[ואמור]</small> ששני הימים הנוספים הם <b>שיתסר ושיבסר</b> <small>[שישה עשר ושבעה עשר]!</small> ודוחים: הלא במגילה <b>"ולא יעבור" כתיב</b> <small>[נאמר]</small> (אסתר ט, כז), ללמד שאין מעבירים = מאחרים את חגיגת נס ימי הפורים לזמן מאוחר יותר. כל זה היה בירור טעם אחד בשם ר' יוחנן.
<b>ור' שמואל בר נחמני אמר</b> רמז אחר יש לדבר: <b>אמר קרא</b> <small>[הכתוב]:</small> <b>"כימים אשר נחו בהם היהודים"</b> (אסתר ט, כב), ונדייק: <b>"ימים"</b> הרי שני הימים האמורים, <b>"כימים" —</b> משמע שמוסיפים על הימים שנחו בהם עוד שני ימים, ומכאן יש <b>לרבות</b> יום <b>אחד עשר ושנים עשר.</b>
ומקשים: <b>ואימא</b> <small>[ואמור]</small> שבא הדבר לרבות יום <b>תריסר ותליסר</b> <small>[שנים עשר ושלושה עשר]!</small> על כך <b>אמר רב שמואל בר יצחק:</b> יום <b>שלשה עשר זמן קהילה</b> (התקהלות, כינוס) <b>לכל היא, ולא צריך לרבויי</b> <small>[לרבותו].</small> ומקשים: <b>ואימא</b> <small>[ואמור</small> אם כן<small>]</small> שיהיו ימים נוספים אלה <b>שיתסר ושיבסר</b> <small>[שישה עשר ושבעה עשר]</small> באדר! ודוחים: <b>"ולא יעבור" כתיב</b> <small>[נאמר].</small>
כיון שנאמרו שני רמזים לאותו ענין, שואלים: <b>ר' שמואל בר נחמני מאי טעמא</b> <small>[מה טעם]</small> <b>לא אמר</b> את הראיה <b>מ</b>לשון הכתוב <b>"בזמניהם"?</b> ומשיבים: דיוק־לשון זה שלומדים ממנו כפילות, שיש ריבוי אחר ריבוי בשינוי של <b>"זמן" "זמנם" "זמניהם" לא משמע ליה</b> <small>[נשמע,</small> נראה, <small>לו]</small> ולדעתו יש כאן ריבוי רגיל של שני ימים בלבד.
ושואלים מצד שני: <b>ורב שמן בר אבא מאי טעמא</b> <small>[מה טעם]</small> <b>לא אמר</b> ראיה כמו ר' שמואל בר נחמני <b>מ"כימים"?</b> ומשיבים: <b>אמר לך</b> <small>[היה יכול לומר לך]:</small> הפ סוק <b>ההוא לדורות הוא דכתיב</b> <small>[שנאמר],</small> ומשמעו: כפי שנחו היהודים באותם ימים בעבר כן ינוחו ויעשו בהם שמחה לדורות.
<big>ג</big> על עיקרי ההלכה שבמשנה <b>אמר רבה בר בר חנה אמר ר' יוחנן:</b> משנתנו <b>זו — דברי ר' עקיבא סתימתאה</b> <small>[הסותם],</small> כלומר, ר' עקיבא הידוע שדבריו הם המקור ל"סתם משנה" כמעט בכל מקום, שרוב המשניות שנאמרו סתם בלא שם אומרן הן כשיטתו או כשיטת תלמידיו <b>דדריש</b> <small>[ש</small>הוא <small>דורש]</small> את שינויי הלשון <b>"זמן" "זמנם" "זמניהם", אבל חכמים אומרים: אין קורין אותה אלא בזמנה</b> בארבעה עשר ובחמישה עשר באדר.
<b>מיתיבי</b> <small>[מקשים</small> על כך<small>]:</small> <b>אמר ר' יהודה: אימתי</b> אמרו הלכה זו שקוראים מאחד עשר עד חמישה עשר — <b>בזמן שהשנים כתיקנן וישראל שרויין על אדמתן</b> בשלווה, אז אפשר להוסיף ולקרוא ימים אחדים קודם ארבעה עשר, <b>אבל בזמן הזה הואיל ומסתכלין בה</b> שעל פי זמן קריאת המגילה מחשבים אימתי יחול חג הפסח — <b>אין קורין אותה אלא בזמנה,</b> כדי שלא תיגרם טעות בקביעת מועד חלות הפסח בשל השינוי ביום קריאת המגילה.
ומעתה נברר: <b>ר' יהודה אליבא דמאן</b> <small>[על פי</small> שיטת <small>מי]</small> אמר מה שאמר? <b>אילימא אליבא</b> <small>[אם תאמר על פי</small> שיטתו<small>]</small> של <b>ר' עקיבא —</b> הרי לדעת ר' עקיבא, שהיא הדעה הסתמית שבמשנתנו — <b>אפילו בזמן הזה איתא להאי תקנתא</b> <small>[ישנה לאותה תקנה],</small> שהרי ר' עקיבא בזמן הזה הוא שהיה ועל אותו זמן אמר במשנה שמקדימים לקרוא את המגילה ולא פירש שהוא רק בזמן שישראל שרויים בשלווה,
<b>אלא לאו אליבא דרבנן</b> <small>[האם לא</small> שיטתו היא <small>על פי שיטת חכמים]</small> שהיו לפניו וחולקים אמנם על דבריו, <b>ו</b>אם כן נמצא כי לדבריהם <b>בזמן שהשנים כתיקנן וישראל שרויין על אדמתן — מיהא קרינן</b> <small>[על כל פנים קוראים]</small> גם לפני ארבעה עשר ולא נחלקו חכמים אלא בשנים שאינן כתיקונן, והרי זו <b>תיובתא</b> <small>[קושיה חמורה]</small> על דברי <b>ר' יוחנן!</b> ומסכמים: אכן, <b>תיובתא</b> <small>[קושיה חמורה]</small> היא ונדחו דבריו.
<b>איכא דאמרי</b> <small>[יש שאומרים]</small> ענין זה בלשון שונה במקצת: <b>אמר רבה בר בר חנה אמר ר' יוחנן:</b> משנתנו <b>זו</b> היא <b>דברי ר' עקיבא סתימתאה</b> <small>[הסותם],</small> <b>אבל חכמים אמרו: בזמן הזה,</b> שקיימות בעיות בהודעת קביעת החדשים למקומות מרוחקים, <b>הואיל ומסתכלין בה</b> ויודעים שהפסח חל בדיוק חודש ימים לאחר הפורים — <b>אין קורין אותה אלא בזמנה,</b> כדי שלא יבואו לידי מכשול.
ועל כך מעירים: <b>תניא נמי הכי</b> <small>[שנויה</small> ברייתא <small>גם כן כך]</small> כדברי ר' יוחנן, <b>אמר ר' יהודה: אימתי</b> נאמרו דברי המשנה — <b>בזמן שהשנים כתיקנן וישראל שרויין על אדמתן</b> ולא קיימות בעיות בהעברת ידיעות אף למקומות מרוחקים וזמן קביעת החודש יוודע לכל, <b>אבל בזמן הזה, הואיל ומסתכלין בה — אין קורין אותה אלא בזמנה,</b> ולפי זה, ר' יוחנן אמר ופירש את הדברים כפי שהברייתא מוסרת בשם רבי יהודה.
ובאותו ענין, מוסיפים ואומרים: <b>רב אשי קשיא ליה</b> <small>[</small>היה <small>קשה לו]</small> משיטת <b>ר' יהודה</b> כאן על שיטת <b>ר' יהודה</b> עצמו במקום אחר,

Daf 2b

<b>ומוקים לה</b> <small>[ומעמיד אותה]</small> את ה<b>ברייתא</b> שנביא מיד, <b>כ</b>שיטת <b>ר' יוסי בר יהודה</b> ועל ידי כך אין עוד סתירה.
וזו היתה הקושיה: <b>ומי</b> <small>[והאם]</small> <b>אמר ר' יהודה</b> כי <b>בזמן הזה הואיל ומסתכלין בה, אין קורין אותה אלא בזמנה? ורמינהי</b> <small>[ומשליכים,</small> מראים סתירה<small>]</small> ממקור אחר, <b>אמר ר' יהודה: אימתי</b> אמרו שימי הפורים הם מאחד עשר באדר והלאה — <b>מקום שנכנסין</b> בני הכפרים אל העיר <b>ב</b>יום <b>שני ו</b>ביום <b>חמישי</b> בשבוע, <b>אבל מקום שאין נכנסין</b> כרגיל <b>בשני ובחמישי — אין קורין אותה אלא בזמנה.</b>
ומעתה נדייק: <b>מקום שנכנסין בשני וחמישי מיהא קרינן</b> <small>[על כל פנים</small> מקדימים ו<small>קוראים אנו]</small> כבר מאחד עשר, <b>ואפילו בזמן הזה! ומוקים לה</b> <small>[ומעמיד אותה]</small> את ה<b>ברייתא כ</b>דברי <b>ר' יוסי בר יהודה.</b>
על דבר זה תוהים: <b>ומשום דקשיא ליה</b> <small>[שקשה לו]</small> מדברי <b>ר' יהודה</b> על דברי <b>ר' יהודה מוקים לה</b> <small>[מעמיד אותה]</small> את ה<b>ברייתא כר' יוסי בר יהודה?!</b> כיצד משנים גירסה רק משום שנתקלנו בקושיה שאיננו יודעים ליישבה?
ומסבירים: לא כך היה המעשה, אלא <b>רב אשי שמיע ליה דאיכא דתני לה</b> <small>[שמע שיש ששונה אותה]</small> את הברייתא הזו בשמו של <b>ר' יהודה, ואיכא דתני לה</b> <small>[ויש ששונה אותה]</small> בשמו של <b>ר' יוסי בר יהודה, ומדקשיא ליה</b> <small>[ומ</small>כיוון <small>ש</small>היה <small>קשה לו]</small> מדברי <b>ר' יהודה</b> על דברי <b>ר' יהודה, אמר: מאן דתני לה</b> <small>[מי ששונה אותה]</small> <b>כ</b>דברי <b>ר' יהודה</b> — <b>לאו</b> <small>[לא]</small> <b>דווקא,</b> אינו מדוייק, ו<b>מאן דתני לה</b> <small>[ומי ששונה אותה]</small> <b>כ</b>דברי <b>ר' יוסי בר יהודה</b> — <b>דווקא,</b> מדוייק, שהרי על ידי כך נמנעת הסתירה.
<big>א</big> שנינו במשנה: <b>כרכים המוקפים חומה מימות יהושע בן נון קורין בחמשה עשר</b> באדר. ושואלים: <b>מנהני מילי</b> <small>[מניין הדברים הללו]?</small> שהרי אינם כתובים במפורש במגילה! <b>אמר רבא:</b> ש<b>אמר קרא</b> <small>[הכתוב]:</small> <b>"על כן היהודים הפרזים הישבים בערי הפרזות</b> עושים את יום ארבעה עשר לחודש אדר<b>"</b> (אסתר ט, יט), <b>ומ</b>כיון שה<b>פרזים</b> עושים <b>בארבעה עשר</b> נלמד שה<b>מוקפין</b> עושים <b>בחמשה עשר.</b>
ומקשים: <b>ואימא</b> <small>[ואמור]</small> כך: <b>פרזים — בארבעה עשר</b> כמאמר הכתוב, <b>מוקפין — כלל כלל לא!</b> ותוהים: כיצד אפשר לומר זאת, <b>ולאו</b> <small>[ו</small>כי <small>לא]</small> <b>ישראל נינהו</b> <small>[הם]?</small> <b>ועוד:</b> הלא <b>"מהדו ועד כוש"</b> (אסתר א, א) <b>כתיב</b> <small>[נאמר]</small> שהיתה מלכות אחשורוש, ונאמר שימי הפורים נתקבלו בכל מדינות מלכותו.
אלא כך יש להקשות: <b>ואימא</b> <small>[ואמור]:</small> <b>פרזים</b> עושים פורים <b>בארביסר</b> <small>[ב</small>יום ה<small>ארבעה עשר]</small> ו<b>מוקפין</b> עושים <b>בארביסר ובחמיסר</b> <small>[ב</small>יום ה<small>ארבעה עשר ו</small>גם <small>ב</small>יום ה<small>חמישה עשר],</small> וכעין ראיה לדבר, <b>כדכתיב</b> <small>[כפי שנאמר]:</small> <b>"להיות עשים את יום ארבעה עשר לחדש אדר ואת יום חמשה עשר בו בכל שנה</b> ושנה<b>"</b> (אסתר ט, כא), ומשמע לכאורה שיש שעושים את הפורים בשני הימים.
ודוחים: <b>אי הוה כתב</b> <small>[אילו היה נאמר]</small> בפסוק <b>"את יום ארבעה עשר וחמשה עשר" —</b> אכן היה <b>כדקאמרת</b> <small>[כמו שאתה אומר],</small> <b>השתא דכתיב</b> <small>[עכשיו שנאמר</small> בפסוק<small>]</small> <b>"את יום ארבעה עשר ואת יום חמשה עשר"</b> הרי <b>אתא</b> <small>[באה]</small> המלה <b>"את" ופסיק</b> <small>[והפסיקה],</small> לומר שאין עושים את שני הימים, אלא <b>הני</b> <small>[אלה]</small> <b>בארבעה עשר, והני</b> <small>[ואלה]</small> <b>בחמשה עשר.</b>
ומקשים עוד: <b>ואימא</b> <small>[ואמור]</small> כך: <b>פרזים</b> עושים <b>בארביסר</b> <small>[בארבעה עשר]</small> ככתוב, <b>מוקפין — אי בעו בארביסר, אי בעו בחמיסר</b> <small>[אם רוצים</small> עושים <small>בארבעה עשר, אם רוצים</small> עושים <small>בחמישה עשר]!</small> ודוחים: <b>אמר קרא</b> <small>[הכתוב]</small> <b>"בזמניהם",</b> ללמדנו כי <b>זמנו של זה לא זמנו של זה.</b>
ומקשים עוד: <b>ואימא בתליסר</b> <small>[ואמור</small> שיחוגו <small>ב</small>יום <small>שלושה עשר]</small> ולא בחמישה עשר! ומשיבים: מסתבר שעושים זאת <b>כ</b>פי שעשו ב<b>שושן</b> שמפורש שחגגו בה ביום חמישה עשר, ומסתבר שכך עושים כל אלה שאינם חוגגים ביום ארבעה עשר.
ומעירים: <b>אשכחן</b> <small>[למדנו]</small> מכאן את ה<b>עשייה,</b> כלומר, את מצוות הפורים שיש בהן צד עשייה, כגון משתה ויום טוב, אולם <b>זכירה</b> שמזכירים, כלומר, שבאותם ימים אף קוראים בני אותם מקומות את המגילה, <b>מנלן</b> <small>[מניין לנו]?</small> ומשיבים: <b>אמר קרא</b> <small>[הכתוב]:</small> <b>"והימים האלה נזכרים ונעשים"</b> (אסתר ט, כח), הרי בפסוק <b>איתקש</b> <small>[הוקשה,</small> השוותה<small>]</small> <b>זכירה לעשייה.</b>
<big>ב</big> על עצם ההלכה המובאת במשנה, מעירים: <b>מתניתין</b> <small>[משנתנו]</small> ש<b>לא כי האי תנא</b> <small>[כ</small>שיטת <small>תנא זה]</small> שתובא מיד. <b>דתניא</b> <small>[ש</small>כן <small>שנינו</small> בתוספתא<small>],</small> <b>ר' יהושע בן קרחה אומר: כרכין המוקפין חומה מימות אחשורוש — קורין בחמשה עשר,</b> ואין הגדרתם תלויה בזמן יהושע, 
ושואלים: <b>מאי טעמא</b> <small>[מה טעם]</small> דבריו של <b>ר' יהושע בן קרחה?</b> ומסבירים: <b>כי</b> <small>[כמו]</small> <b>שושן, מה שושן</b> היא עיר <b>מוקפת חומה מימות אחשורוש, וקורין</b> בה <b>בחמשה עשר — אף כל</b> עיר <b>שמוקפת חומה מימות אחשורוש קורין בחמשה עשר.</b>
ושואלים: <b>ו</b>ה<b>תנא דידן</b> <small>[שלנו],</small> שהוא תולה את הדבר בזמן יהושע <b>מאי טעמיה</b> <small>[מה טעמו]?</small> ומסבירים: <b>יליף</b> <small>[לומד]</small> הוא גזירה שווה על ידי המילים <b>"פרזי" "פרזי". כתיב הכא</b> <small>[נאמר כאן]:</small> <b>"על כן היהודים הפרזים</b> היושבים בערי הפרזות<b>"</b> (אסתר ט, יט), <b>וכתיב התם</b> <small>[ונאמר שם]</small> בדבריו של משה לפני כניסת יהושע לארץ: <b>"</b>כל אלה ערים בצורות חומה גבוהה דלתים ובריח <b>לבד מערי הפרזי הרבה מאד"</b> (דברים ג, ה), <b>מה להלן</b> בספר דברים, מדובר בעיר <b>מוקפת חומה מימות יהושע בן נון, אף כאן</b> מדובר בעיר <b>מוקפת חומה מימות יהושע בן נון.</b>
ושואלים: <b>בשלמא</b> <small>[נניח]</small> ש<b>ר' יהושע בן קרחה לא אמר כ</b>שיטת ה<b>תנא דידן</b> <small>[שלנו],</small> משום <b>דלית ליה</b> <small>[שאין לו,</small> שאינו מקבל<small>]</small> את הגזירה השווה <b>"פרזי" "פרזי", אלא</b> ה<b>תנא דידן</b> <small>[שלנו]</small> <b>מאי טעמא</b> <small>[מה טעם]</small> <b>לא אמר כ</b>דברי <b>ר' יהושע בן קרחה?</b>
על שאלה זו תוהים: <b>מאי טעמא</b> <small>[מה טעם]?!</small> <b>דהא אית ליה</b> <small>[שהרי יש לו]</small> גזירה שווה של <b>"פרזי" "פרזי"!</b> ומסבירים: <b>הכי קאמר</b> <small>[כך אמר],</small> זו היתה השאלה: <b>אלא</b> לשיטת התנא שלנו, <b>שושן, דעבדא כמאן</b> <small>[שעושה</small> פורים <small>כמי]</small> היא עושה? <b>לא כפרזים ולא כמוקפין,</b> שהרי בשושן חוגגים בחמישה עשר, כמפורש בכתוב, ועיר זו הלא איננה מוקפת חומה מימות יהושע בן נון!
<b>אמר רבא, ואמרי לה כדי</b> <small>[ויש אומרים אותה סתם]</small> בלא לייחס מאמר זה לחכם מסויים: <b>שאני</b> <small>[שונה]</small> <b>שושן הואיל ונעשה בה נס</b> ביום זה, ומשום כך אף יש לחגוג בה ביום זה, אבל בשאר הערים יש לחלק בין אלה המוקפות חומה מימות יהושע בן נון לאלה שאינן כאלה.
ושואלים: <b>בשלמא</b> <small>[נניח]</small> <b>ל</b>שיטת ה<b>תנא דידן</b> <small>[שלנו],</small> <b>היינו דכתיב</b> <small>[זהו שנאמר]:</small> <b>"</b>והימים האלה נזכרים ונעשים בכל דור ודור משפחה ומשפחה <b>מדינה ומדינה ועיר ועיר"</b> (אסתר ט, כח), ולשיטתו כך מתפרש הכתוב: <b>"מדינה ומדינה"</b> עניינו — <b>לחלק בין</b> כרכים ה<b>מוקפין חומה מימות יהושע בן נון</b> שבה נקראת המגילה בחמישה עשר <b>ל</b>עיר ה<b>מוקפת חומה מימות אחשורוש</b> שבה נקראת המגילה בארבעה עשר,
<b>"עיר ועיר" נמי</b> <small>[גם כן],</small> כדי <b>לחלק בין שושן לשאר עיירות,</b> ששושן, אף שלפי ההגדרה אינה כרך המוקף חומה — עושים בה פורים בחמישה עשר, וכל שאר ערים אחרות שאינן מוקפות עושות בארבעה עשר. <b>אלא לר' יהושע בן קרחה, בשלמא</b> <small>[נניח]</small> שהוא מפרש <b>"מדינה ומדינה",</b> שבא <b>לחלק בין שושן</b> וכיוצא בה <b>לשאר עיירות</b> שאינן מוקפות מימי אחשורוש, <b>אלא "עיר ועיר" למאי אתא</b> <small>[למה,</small> לאיזה צורך <small>בא]?</small>
ומשיבים: <b>אמר</b> <small>[יכול היה לומר]</small> <b>לך ר' יהושע בן קרחה: ול</b>שיטת ה<b>תנא דידן</b> <small>[שלנו]</small> <b>מי ניחא</b> <small>[האם</small> זה <small>נוח]?</small> <b>כיון דאית ליה</b> <small>[שיש לו]</small> גזירה שווה של <b>"פרזי" "פרזי",</b> אם כן <b>"מדינה ומדינה" למה לי</b> ולשם מה דרשה זו מפסוק אחר? <b>אלא קרא</b> <small>[הכתוב]</small> <b>לדרשה</b> אחרת <b>הוא דאתא</b> <small>[שבא],</small> <b>וכ</b>דברי <b>ר' יהושע בן לוי הוא דאתא</b> <small>[שבא],</small> ש<b>אמר ר' יהושע בן לוי: כרך וכל</b> מקום <b>הסמוך לו, וכל הנראה עמו</b> שאפשר לראותו משם, גם אם איננו סמוך, <b>נידון</b> לענין זמן קריאת המגילה <b>כ</b>אותו <b>כרך</b> ואף בו קוראים בחמישה עשר.
ושואלים: <b>עד כמה</b> נקרא סמוך? <b>אמר ר' ירמיה ואיתימא</b> <small>[ויש אומרים]</small> שאמר זאת <b>ר' חייא בר אבא:</b> המרחק הוא <b>כ</b>מו מן העיירה <b>חמתן לטבריא</b> (טבריה) — <b>מיל</b> אחד. ושואלים: לשם מה הוא מזכיר את המקומות הללו כדי לציין את המרחק? <b>ולימא</b> <small>[ושיאמר]</small> מיד <b>מיל!</b> ומשיבים: <b>הא קא משמע לן</b> <small>[</small>דבר <small>זה השמיע לנו]:</small> <b>דשיעורא</b> <small>[ששיעורו]</small> של <b>מיל כמה הוי</b> <small>[הוא] —</small> <b>כמחמתן לטבריא.</b>
<big>ג</big> כיון שהובא דבר בשם ר' ירמיה, שהיה ספק אולי אמרו ר' חייא בר אבא, מביאים ענין נוסף שנמסר גם הוא בצורה זו. <b>ואמר ר' ירמיה ואיתימא</b> <small>[ויש אומרים]</small> שאמר זאת <b>ר' חייא בר אבא: מנצפ"ך</b> האותיות שיש להן צורה אחרת כשהן באות בסוף מלה — <b>צופים</b> (נביאים) <b>אמרום,</b> שהם חידשו ויצרו את האותיות הסופיות.
ותוהים: <b>ותסברא</b> <small>[ויכול אתה לסבור</small> כן<small>]?</small> <b>והכתיב</b> <small>[והרי נאמר]:</small> <b>"אלה המצות</b> אשר צוה ה' את משה אל בני ישראל בהר סיני<b>"</b> (ויקרא כז, לד), ללמדנו <b>שאין נביא רשאי לחדש דבר מעתה,</b> שאין הנביאים רשאים לחדש או לשנות ממצוות התורה, וכיצד תיקנו הנביאים צורות חדשות לאותיות? <b>ועוד,</b> ראיה נוספת שהאותיות הסופיות קדומות מאוד, <b>האמר</b> <small>[</small>ש<small>הרי אמר]</small> <b>רב חסדא: מ"ם וסמ"ך שבלוחות</b> הברית

Daf 3a

<b>בנס היו עומדים</b> כי האותיות שבלוחות הברית היו חקוקות, ולמדנו מן המסורת שחקיקתם היתה מעבר לעבר. אכן, רוב האותיות, גם אם הן חקוקות יכולות לעמוד, לפי שיש בהן חלק מסויים המחובר אל השטח שמסביבן, מה שאין כן האות סמ"ך (שהיא עיגול) ולכן החלק האמצעי שלה איננו יכול להיות חקוק כולו אלא אם כן במעשה ניסים, וכן מ"ם סופית, וכיוון שנאמר ששתי האותיות הללו עמדו בנס, משמע שהיתה כבר מ"ם סופית בלוחות הברית?
ומשיבים: <b>אין</b> <small>[כן],</small> <b>מהוה הוו</b> <small>[היה היו]</small> שני סוגי האותיות סגורות ופתוחות <b>ולא הוו ידעי</b> <small>[ולא היו יודעים],</small> לא היתה קביעות, <b>הי</b> <small>[איזה</small> מהן<small>]</small> <b>באמצע תיבה</b> (מלה) <b>והי</b> <small>[ואיזה</small> מהן<small>]</small> <b>בסוף תיבה ואתו</b> <small>[ובאו]</small> <b>צופים</b> (נביאים) <b>ותקינו</b> <small>[ותיקנו]</small> שה<b>פתוחין</b> יהיו <b>באמצע תיבה וסתומין בסוף תיבה.</b>
ומקשים: <b>סוף סוף</b> הלא נאמר <b>"אלה המצות"</b> (ויקרא כז, לד), ללמד <b>שאין נביא עתיד לחדש דבר מעתה,</b> ואף זה עצמו חידוש הוא! אלא יש לומר: האותיות הסופיות היו קיימות בזמן מתן תורה, <b>אלא שכחום</b> במשך הדורות <b>וחזרו</b> הנביאים <b>ויסדום.</b>
<big>א</big> ועוד בשם אותה מסורת: <b>אמר ר' ירמיה ואיתימא</b> <small>[ויש אומרים]</small> שאמר זאת <b>ר' חייא בר אבא: תרגום של תורה</b> המצוי בארמית ומשתמשים בו בבתי הכנסת, <b>אונקלוס הגר אמרו מפי</b> (על פי הדרכת) <b>ר' אליעזר ור' יהושע. תרגום של נביאים יונתן בן עוזיאל אמרו מפי,</b> כלומר, על פי מסורת שנבעה מאת <b>חגי זכריה ומלאכי,</b> הנביאים האחרונים. מסופר: כשעשה יונתן בן עוזיאל תרגום זה <b>נזדעזעה ארץ ישראל ארבע מאות פרסה על ארבע מאות פרסה,</b> ו<b>יצתה</b> (יצאה) <b>בת קול ואמרה: מי הוא זה שגילה סתריי לבני אדם?</b>
<b>עמד יונתן בן עוזיאל על רגליו ואמר: אני הוא</b> זה <b>שגליתי סתריך לבני אדם</b> בתרגום זה, אולם <b>גלוי וידוע לפניך שלא לכבודי עשיתי, ולא לכבוד בית אבא, אלא לכבודך עשיתי, שלא ירבו מחלוקת בישראל,</b> שאם אין תרגום מקובל לפסוקים סתומים, יבואו לידי מחלוקת בדבר משמעותם, ועל ידי התרגום מתברר הפירוש.
<b>ועוד ביקש</b> יונתן בן עוזיאל <b>לגלות</b> גם <b>תרגום של כתובים, יצתה בת קול ואמרה לו: דייך!</b> ומסבירים: <b>מאי טעמא</b> <small>[מה הטעם] —</small> <b>משום דאית ביה</b> <small>[שיש בו]</small> גילוי <b>קץ</b> מתי יבוא ה<b>משיח</b> שהקץ נאמר באופן סתום בספר דניאל, ואם יתורגם ספר דניאל הרי יתגלה על ידי כך הקץ.
ושואלים: <b>ותרגום של תורה,</b> האם <b>אונקלוס הגר אמרו? והא</b> <small>[והרי]</small> <b>אמר רב איקא בר אבין אמר רב חננאל אמר רב: מאי דכתיב</b> <small>[מהו שנאמר]</small> בימי עזרא: <b>"ויקראו בספר תורת האלהים מפרש ושום שכל ויבינו במקרא"</b> (נחמיה ח, ח) — כך יש לפרש: <b>"ויקראו בספר תורת האלהים" — זה מקרא</b> שקראו בו ככתוב. <b>"מפרש" — זה תרגום</b> שתרגמו מיד את המקרא לארמית, כדרך שנהגו במשך דורות לתרגם בבית הכנסת.
<b>"ושום שכל" — אלו הפסוקין</b> שלא קראו את הכל כאחד, אלא מחולק לפסוקים. <b>"ויבינו במקרא" — אלו פיסקי טעמים</b> השונים, שעל ידם מתבררת יותר משמעות המקרא, <b>ואמרי לה</b> <small>[ויש אומרים]</small> כי <b>אלו המסורת</b> — לגבי שימוש ומציאות כל מלה, משמע שתרגום היה קיים כבר בראשית ימי בית שני! ומשיבים: <b>שכחום וחזרו ויסדום,</b> שאף התרגום נשכח מפי הבריות, ואחר כך חזרו ופירסמוהו.
אגב כך שואלים: <b>מאי שנא דאורייתא</b> <small>[</small>ב<small>מה שונה</small> תרגום <small>התורה]</small> שעליו <b>לא אזדעזעה</b> <small>[נזדעזעה]</small> הארץ <b>ואדנביאי</b> <small>[ועל</small> תרגום דברי <small>הנביאים]</small> <b>אזדעזעה</b> <small>[נזדעזעה]?</small> ומסבירים: <b>דאורייתא מיפרשא מלתא</b> <small>[בתורה מפורשים דבריה]</small> ולכן אין בתרגום התורה משום גילוי סתרים, אולם <b>דנביאי איכא מילי דמיפרשן ואיכא מילי דמסתמן</b> <small>[בנביאים יש דברים ש</small>הם <small>מפורשים ויש דברים ש</small>הם <small>סתומים]</small> כגון הפסוק <b>דכתיב</b> <small>[שנאמר]:</small> <b>"ביום ההוא יגדל המספד בירושלים כמספד הדדרימון בבקעת מגידון"</b> (זכריה יב, יא),
<b>ואמר רב יוסף: אלמלא תרגומא דהאי קרא</b> <small>[תרגומו של כתוב זה]</small> <b>לא ידענא</b> <small>[הייתי יודע]</small> <b>מאי קאמר</b> <small>[מה הוא אומר],</small> כי לא מצאנו במקרא מעשה זה של הדדרימון בבקעת מגידון. ואילו התרגום מסביר כך: <b>ביומא</b> <small>[ביום]</small> <b>ההוא יסגי מספדא</b> <small>[יגדל המספד]</small> <b>בירושלים כמספדא</b> <small>[כמספד]</small> <b>אחאב בר עמרי דקטל יתיה</b> <small>[שהרג אותו]</small> <b>הדדרימון בן טברימון ברמות גלעד וכמספדא</b> <small>[וכמספד]</small> <b>יאשיה בר אמון דקטל יתיה</b> <small>[שהרג אותו]</small> <b>פרעה חגירא</b> <small>[נכה]</small> <b>בבקעת מגידו</b> ולולי התרגום היה הפסוק נשאר סתום ובלתי מובן.
<big>ב</big> ועוד דברים בשם אותה מסורת, נאמר במקרא: <b>"וראיתי אני דניאל לבדי את המראה והאנשים אשר היו עמי לא ראו את המראה אבל חרדה גדלה נפלה עליהם ויברחו בהחבא"</b> (דניאל י, ז). ושאלו: <b>מאן נינהו</b> <small>[מי הם]</small> אותם <b>אנשים?</b> כי "אנשים" — משמע אנשים חשובים, ומי איפוא היו אלה? <b>אמר ר' ירמיה ואיתימא</b> <small>[ויש אומרים]</small> שאמר זאת <b>ר' חייא בר אבא: זה</b> הנביאים <b>חגי וזכריה ומלאכי,</b> 
ומעירים: בדברים מסויימים <b>אינהו עדיפי מיניה</b> <small>[הם עדיפים ממנו],</small> מדניאל, <b>ואיהו</b> <small>[ו</small>בדברים מסויימים <small>הוא],</small> דניאל, <b>עדיף מינייהו</b> <small>[מהם].</small> <b>אינהו עדיפי מיניה</b> <small>[הם עדיפים ממנו] —</small> <b>דאינהו נביאי</b> <small>[שהם נביאים]</small> <b>ואיהו לאו</b> <small>[והוא לא]</small> <b>נביא</b> הוא, כי חגי זכריה ומלאכי נשלחו להתנבא לישראל בדבר ה' ואילו דניאל לא היה נביא־שליח ולא נשלח לגלות את חזונותיו לאחרים. ואילו מצד אחר <b>איהו</b> <small>[הוא]</small> <b>עדיף מינייהו</b> <small>[מהם]</small> — <b>דאיהו חזא</b> <small>[שהוא ראה]</small> <b>ואינהו</b> <small>[והם]</small> <b>לא חזו</b> <small>[ראו]</small> את המראה, הרי שכוחו בראיית הסתומות גדול היה משלהם, 
ושואלים לגופו של ענין: <b>וכי מאחר</b> ש<b>לא חזו</b> <small>[ראו],</small> <b>מאי טעמא איבעיתו</b> <small>[מה טעם נבהלו]?</small> ומדוע ברחו? ומשיבים: <b>אף על גב דאינהו לא חזו מזלייהו חזו</b> <small>[אף על פי שהם</small> עצמם <small>לא ראו, מזלם,</small> נשמתם <small>ראתה]</small> והבחינה בדבר, ולכן הרגישו שיש משהו מבעית במקום, וברחו.
<b>אמר רבינא: שמע מינה</b> <small>[למד מכאן]:</small> <b>האי מאן דמיבעית, אף על גב דאיהו לא חזי, מזליה חזי</b> <small>[מי שנבהל</small> בלא סיבה, <small>אף על פי שהוא לא רואה</small> ואינו מרגיש את הסיבה לכך, <small>מזלו רואה</small> אותה<small>]</small> ולכן צריך לעשות דבר מה כדי להמלט מן הסכנה הזו, ושואלים: <b>מאי תקנתיה</b> <small>[מה תקנתו]?</small> <b>ליקרי</b> <small>[שיקרא]</small> <b>קריאת שמע</b> שתגן עליו, <b>ואי קאים</b> <small>[ואם עומד]</small> <b>במקום הטנופת</b> שאסור לקרוא בו דברי תורה, <b>לנשוף מדוכתיה</b> <small>[שיקפוץ ממקומו]</small> <b>ארבע גרמידי</b> <small>[אמות]</small> ויעבור למקום אחר שבו אין סכנה אורבת לו, <b>ואי</b> <small>[ואם]</small> <b>לא,</b> שאינו יכול — <b>לימא הכי</b> <small>[שיאמר כך],</small> לחש זה כסגולה: <b>"עיזא דבי טבחי שמינא מינאי"</b> <small>[העז של בית המטבחיים שמנה ממני]</small> ואם צריכה לבוא פורענות — שתבוא עליה.
<big>ג</big> עתה חוזרים לעסוק בגופו של הענין שהוזכר קודם. <b>והשתא</b> <small>[ועכשיו]</small> ש<b>אמרת</b> שהכתוב <b>"מדינה ומדינה"</b> וכן הכתוב <b>"ועיר ועיר"</b> באים <b>לדרשה,</b> אם כן, <b>"משפחה ומשפחה"</b> הכתוב באותו פסוק (אסתר ט, כח) <b>למאי אתא</b> <small>[למה</small> הוא <small>בא],</small> מה הוא בא ללמדנו? <b>אמר ר' יוסי בר חנינא:</b> הרי זה בא <b>להביא</b> (לרבות) אף <b>משפחות כהונה ולויה שמבטלין</b> (מפסיקים) <b>עבודתן</b> במקדש <b>ובאין לשמוע מקרא מגילה.</b>
ש<b>אמר רב יהודה אמר רב: כהנים בעבודתן ולוים בדוכנן</b> (שעומדים על הדוכן ושרים במקדש) <b>וישראל במעמדן,</b> אותם אנשים מישראל שהיו באים לירושלים ומתאספים בשאר מקומות וקוראים פסוקים מענין מעשה בראשית כנציגי העם בעבודת הקודש עם כל משמר כהנים — <b>כולן מבטלין עבודתן ובאין לשמוע מקרא מגילה.</b>
<b>תניא נמי הכי</b> <small>[שנויה</small> ברייתא <small>גם כן כך]:</small> <b>כהנים בעבודתן, ולוים בדוכנן, וישראל במעמדן</b> — <b>כולן מבטלין עבודתן ובאין לשמוע מקרא מגילה.</b> ו<b>מכאן סמכו</b> החכמים <b>של בית רבי ש</b>היו <b>מבטלין תלמוד תורה ובאין לשמוע מקרא מגילה</b> ולמדו זאת ב<b>קל וחומר מעבודה; ומה עבודה</b> שבמקדש <b>שהיא חמורה,</b> בכל זאת <b>מבטלינן</b> <small>[מבטלים אנו]</small> אותה מפני מקרא מגילה — <b>תלמוד תורה</b> שהוא קל ממנה, <b>לא כל שכן.</b>
ומקשים: וכי <b>עבודה חמורה מתלמוד תורה? והכתיב</b> <small>[והרי נאמר]:</small> <b>"ויהי בהיות יהושע ביריחו וישא עיניו וירא והנה איש עמד לנגדו</b> וחרבו שלופה בידו וילך יהושע אליו ויאמר לו הלנו אתה אם לצרינו. ויאמר לא כי אני שר צבא ה' עתה באתי ויפול יהושע על פניו <b>וישתחו"</b> (יהושע ה, יג-יד).
לפני הדיון לענייננו שואלים על הפסוק כשלעצמו: <b>והיכי עביד הכי</b> <small>[וכיצד</small> יהושע <small>עשה כך]</small> שהשתחווה למראה שאינו מכיר? <b>והאמר</b> <small>[והרי אמר]</small> <b>ר' יהושע בן לוי: אסור לאדם שיתן שלום לחבירו בלילה,</b> אם אינו מכירו, כי <b>חיישינן</b> <small>[חוששים אנו]</small> <b>שמא שד הוא!</b> ומניין ידע יהושע שאיננו שד? ומשיבים: <b>שאני התם</b> <small>[שונה שם]</small> ש<b>אמר ליה</b> <small>[לו]</small> אותו איש שראה בפירוש: <b>"כי אני שר צבא ה'"</b> (יהושע ה, יד).
ושואלים שוב: <b>ודלמא משקרי</b> <small>[ושמא</small> שד היה <small>ושיקר</small> ואמר כך<small>]?</small> ומשיבים: <b>גמירי</b> <small>[למודים אנו</small> מן המסורת<small>]</small> ש<b>לא מפקי</b> <small>[מוציאים]</small> השדים <b>שם שמים לבטלה,</b> וכיון שהזכיר שם שמים היה יהושע בטוח שאכן מלאך הוא.
ולגופו של דבר מפרשים את שליחותו של המלאך כך, ש<b>אמר לו</b> המלאך: <b>אמש בטלתם</b> קרבן <b>תמיד של בין הערבים,</b> שלא הוקרב בשל המלחמה <b>ועכשיו בטלתם תלמוד תורה</b> ובאתי להזהירכם על כך. <b>אמר לו</b> יהושע: <b>על איזה מהן באת? אמר לו: "עתה באתי"</b> (יהושע ה, יד), שעל העבירה השניה הנוכחית בא, ו<b>מיד</b> עשה יהושע תיקון לדבר, ולעת המצור הבא, שצרו על העי, אכן נאמר: <b>"וילן יהושע בלילה ההוא בתוך העמק"</b> (יהושע ח, יג), <b>אמר ר' יוחנן:</b>

Daf 3b

<b>מלמד שלן בעומקה של הלכה</b> שעסק בתורה עם ישראל. <b>ו</b>כן <b>אמר רב שמואל בר אוניא: גדול תלמוד תורה יותר מהקרבת תמידין, שנאמר: "עתה באתי"</b> (יהושע ה, יד), שהרי בא על ביטול תורה ולא על החסרת הקרבן. ואם כן כיצד החליטו בני בית רבי שעבודה חשובה יותר מתלמוד תורה?
ומשיבים: דבר זה <b>לא קשיא</b> <small>[קשה];</small> <b>הא</b> <small>[זה]</small> שאמרנו שהוא חשוב יותר מעבודה, הרי זה בתלמוד תורה של <b>רבים, והא</b> <small>[וזה]</small> של בית רבי, היה זה בתלמוד תורה של <b>יחיד.</b>
ומקשים: <b>ו</b>האם תלמוד תורה של <b>יחיד קל? והתנן</b> <small>[והרי שנינו</small> במשנה<small>]:</small> <b>נשים ב</b>חול ה<b>מועד מענות</b> (אומרות כולן כאחת דברי קינה), <b>אבל לא מטפחות</b> בידים או על גופן כביטוי של אבל, ו<b>ר' ישמעאל אומר: אם היו סמוכות למטה</b> שעליה מונח המת — <b>מטפחות.</b> ואם היה הדבר <b>בראשי חדשים בחנוכה ובפורים,</b> אף שימים אלה הם ימי שמחה, מכל מקום אינם מן התורה ו<b>מענות ומטפחות בזה ובזה, אבל לא מקוננות</b> (שאחת מהן אומרת דברי קינה והאחרות עונות אחריה).
<b>ואמר רבה בר הונא:</b> כל זה נאמר באדם סתם, אבל <b>אין מועד בפני תלמיד חכם</b> שאם מת בחג — מקוננים עליו כרגיל ו<b>כל שכן</b> ב<b>חנוכה ו</b>ב<b>פורים.</b> הרי משמע שאפילו תלמוד תורה של יחיד חשוב ביותר!
ודוחים: אין כאן קושיה, כי אתה מענין <b>כבוד</b> ה<b>תורה קאמרת</b> <small>[אמרת]</small> ודבר זה הוא ענין אחר, ואכן, <b>כבוד</b> ה<b>תורה</b> של <b>יחיד חמור,</b> ואילו <b>תלמוד תורה</b> של <b>יחיד — קל.</b>
<big>א</big> <b>אמר רבא: פשיטא</b> <small>[פשוט]</small> <b>לי,</b> כלומר, יש כמה דברים שברורים בעיני, למשל: אם יש לפני אדם <b>עבודה</b> במקדש <b>ומקרא מגילה — מקרא מגילה עדיף, מ</b>מה שדרש <b>ר' יוסי בר חנינא,</b> וזאת למדתי מהמילים "משפחה ומשפחה". היו לפניו <b>תלמוד תורה ומקרא מגילה —</b> אף אז <b>מקרא מגילה עדיף,</b> ודבר זה אני למד <b>מ</b>מה ש<b>סמכו</b> האנשים <b>של בית רבי</b> לעשות כן.
נזדמן לו לאדם <b>תלמוד תורה ו</b>בתוך זמן לימודו נזדמן לו <b>מת מצוה</b> שאין לו קוברים — העיסוק בקבורת <b>מת מצוה עדיף, מדתניא</b> <small>[מ</small>מה <small>ששנינו</small> בברייתא<small>]:</small> <b>מבטלין תלמוד תורה להוצאת מת</b> לקבורה, <b>ולהכנסת כלה.</b> נזדמנו לו <b>עבודה</b> במקדש <b>ומת מצוה — מת מצוה עדיף, מ</b>מה שנאמר בדרשה על המלה <b>"ולאחתו".</b>
<b>דתניא</b> <small>[ש</small>כן <small>שנינו</small> בברייתא<small>]:</small> נאמר בנזיר "כל ימי הזירו לה' על נפש מת לא יבוא. לאביו ולאמו לאחיו ולאחותו לא יטמא להם במותם" (במדבר ו, ו-ז), וכיון שכל הפרטים שבפסוק השני לכאורה מיותרים, דורשים כל אחד מהם, כהוראה שאיסור זה יש להתירו לגבי מת מצוה, אפילו היה כהן גדול ונזיר כאחד. ושואלים: <b>"ולאחותו" מה תלמוד לומר</b> במלה זו? ומשיבים שבאה ללמד לא לענין נזיר בלבד אלא אף לביטול שאר מצות <b>הרי שהיה הולך לשחוט את פסחו</b> או <b>למול את בנו, ושמע שמת לו מת, יכול יטמא —</b>
<b>אמרת: לא יטמא,</b> אלא ימשיך בדרכו. שכן הוא הולך למצוה חשובה שיש איסור כרת על ביטולה, <b>יכול כשם שאינו מיטמא לאחותו, כך אינו מיטמא</b> אף <b>למת מצוה — תלמוד לומר: "ולאחתו",</b> ללמדנו בהדגשה זו: <b>לאחותו הוא</b> ש<b>אינו מיטמא, אבל מיטמא</b> הוא <b>למת מצוה.</b>
עד כאן הדברים שהיו ברורים לרבא, ועל סמך דברים אלה <b>בעי</b> <small>[שאל]</small> <b>רבא: מקרא מגילה ומת מצוה הי מינייהו</b> <small>[איזה מהם]</small> <b>עדיף?</b> וצדדי השאלה: האם נאמר ש<b>מקרא מגילה עדיף משום פרסומי ניסא</b> <small>[פרסום הנס],</small> <b>או דלמא</b> <small>[שמא]</small> <b>מת מצוה עדיף משום כבוד הבריות</b> הכרוך בדבר? <b>בתר דבעיא הדר פשטה</b> <small>[אחר ששאל</small> את השאלה <small>חזר</small> הוא עצמו <small>ופתרה]:</small> <b>מת מצוה עדיף,</b> שכן <b>אמר מר</b> <small>[החכם]:</small> <b>גדול כבוד הבריות שדוחה</b> אפילו <b>את</b> מצות <b>לא תעשה שבתורה,</b> ולכן ודאי שהוא דוחה גם את מצות מגילה שהיא מדברי סופרים על פרסום הנס שבה.
<big>ב</big> <b>גופא</b> (לגופו) של מה שנאמר קודם, <b>אמר ר' יהושע בן לוי: כרך וכל הסמוך לו וכל הנראה עמו נדון</b> לענין זמן קריאת המגילה <b>ככרך</b> עצמו. <b>תנא</b> <small>[שנה</small> החכם בתוספתא<small>]:</small> הדין כן אף ב<b>סמוך אף על פי שאינו נראה,</b> וכן ב<b>נראה אף על פי שאינו סמוך.</b>
ודנים בדבר: <b>בשלמא</b> <small>[נניח]</small> <b>נראה אף על פי שאינו סמוך — משכחת לה</b> <small>[מוצא אתה אותה]</small> אפשרות <b>כגון דיתבה</b> <small>[שיושבת</small> העיר<small>]</small> <b>בראש ההר</b> ולכן היא נראית ממקומות רחוקים אף שאינה סמוכה להם, <b>אלא סמוך אף על פי שאינו נראה היכי משכחת לה</b> <small>[איך אתה מוצא אותה]?</small> שלכאורה אם הוא סמוך — ודאי הוא נראה. <b>אמר ר' ירמיה:</b> כגון <b>שיושבת</b> העיר <b>בנחל,</b> בעמק ואז יתכן שתהא קרובה ואינה נראית.
<b>ואמר ר' יהושע בן לוי: כרך שישב,</b> כלומר, במקום זה היה תחילה ישוב כלשהו <b>ולבסוף הוקף</b> חומה — עדיין הוא <b>נדון ככפר</b> ואינו ככרך לענין "בתי ערי חומה". <b>מאי טעמא</b> <small>[ומה טעמו]</small> — <b>דכתיב</b> <small>[שנאמר]:</small> <b>"ואיש כי ימכר בית מושב עיר חומה"</b> (ויקרא כה, כט), ונדקדק מלשון הכתוב שמדובר במקום <b>שהוקף ולבסוף ישב,</b> וכלשון הכתוב שהיה בית מושב בתוך עיר חומה, <b>ולא שישב ולבסוף הוקף.</b>
<b>ואמר ר' יהושע בן לוי: כרך שאין בו עשרה בטלנין</b> (אנשים הפנויים ממלאכה ועוסקים בצרכי הציבור) — הרי זה <b>נדון ככפר.</b> ושואלים: <b>מאי קא משמע לן</b> <small>[מה השמיע לנו</small> בכך<small>]</small> הלא <b>תנינא</b> <small>[שנינו</small> דבר זה בברייתא<small>]:</small> <b>איזו היא עיר גדולה — כל שיש בה עשרה בטלנין, פחות מכאן — הרי זה כפר?</b> ומשיבים: בכל זאת יש חידוש, כי <b>כרך</b> דווקא <b>איצטריך ליה</b> <small>[נצרך לו,</small> ללמדנו<small>]</small> ש<b>אף על גבי דמיקלעי מעלמא</b> <small>[אף על פי שמזדמנים</small> לו אנשים <small>מן העולם,</small> מן החוץ<small>]</small> ונמצאים בו עשרה בטלנים באותה שעה, מכל מקום, כיוון שאין עשרה אלה מבני המקום עדיין הוא נדון ככפר.
ועוד באותו ענין, <b>ואמר ר' יהושע בן לוי: כרך שחרב ולבסוף</b> חזר ו<b>ישב — נדון ככרך.</b> ושואלים: <b>מאי</b> <small>[מה</small> משמעו<small>]</small> של <b>"חרב"? אילימא</b> <small>[אם תאמר]</small> "חרב" — ש<b>חרבו חומותיו,</b> וכי אם <b>ישב — אין</b> <small>[כן]</small> דינו ככרך, ואם <b>לא ישב — לא? והא תניא</b> <small>[והרי שנינו</small> בברייתא<small>]:</small> <b>ר' אליעזר בר יוסי אומר</b> על הכתוב <b>"אשר לוא חמה"</b> (ויקרא כה, ל), שכתוב "לא" אף שהכוונה היא ל"לו", שבא הדבר ללמד שכן דינו <b>אף על פי שאין לו עכשיו והיה לו קודם לכן,</b> נמצא שאף שחרבו החומות, מעמדו של המקום ככרך לא בטל.
<b>אלא מאי</b> <small>[מה</small> פירוש<small>]</small> <b>"חרב" — שחרב מעשרה בטלנין,</b> ואז נחשב המקום רק ככפר גדול, ואם שוב יש בו ציבור כזה — הריהו חוזר ונחשב ככרך,
<b>ו</b>עוד <b>אמר ר' יהושע בן לוי:</b>

Daf 4a

<b>לוד ואונו וגיא החרשים</b> ערים <b>מוקפות חומה מימות יהושע בן נון הוו</b> <small>[היו].</small>
ושואלים: <b>והני</b> <small>[ו</small>כי את הערים <small>הללו]</small> <b>יהושע בננהי</b> <small>[בנאן]?</small> <b>והא</b> <small>[והרי]</small> <b>אלפעל בננהי</b> <small>[</small>הוא ש<small>בנאן]</small> מאוחר יותר, <b>דכתיב</b> <small>[ש</small>הרי <small>נאמר]:</small> <b>"ובני אלפעל עבר ומשעם ושמר הוא בנה את אונו ואת לד ובנתיה"</b> (דברי הימים א' ח, יב)! על שאלה זו עצמה, תמהים: אם כן <b>ולטעמיך</b> <small>[ולטעמך,</small> לשיטתך<small>],</small> שאתה מוכיח שבנו ערים אלה אחר כך, תוכל לומר כי <b>אסא</b> מלך יהודה <b>בננהי</b> <small>[בנאן],</small> <b>דכתיב</b> <small>[ש</small>כן <small>נאמר]:</small> <b>"ויבן אסא את ערי הבצורות אשר ליהודה"</b> (דברי הימים ב' יד, ה), ואם כן, ברור שנבנו יותר מפעם אחת.
<b>אמר ר' אלעזר: הני</b> <small>[</small>ערים <small>אלה]</small> <b>מוקפות חומה מימות יהושע בן נון הוו</b> <small>[היו],</small> <b>חרוב</b> <small>[נחרבו]</small> <b>בימי פילגש בגבעה</b> שהרי הן מנחלת בנימין, ובאותה מלחמה נהרסו כל ערי בנימין, <b>ואתא</b> <small>[ובא]</small> <b>אלפעל בננהי</b> <small>[</small>ו<small>בנה אותן]</small> <b>הדור אינפול</b> <small>[חזרו</small> ו<small>נפלו]</small> במלחמות יהודה וישראל, ואז <b>אתא</b> <small>[בא]</small> <b>אסא שפצינהו</b> <small>[</small>ו<small>שיפץ אותן]</small> שוב.
ומעירים: <b>דיקא נמי</b> <small>[מדוייק גם כן</small> הדבר<small>]</small> בלשון הכתוב, <b>דכתיב</b> <small>[שנאמר]</small> באסא: <b>"ויאמר ליהודה נבנה את הערים האלה"</b> (דברי הימים ב' יד, ו) <b>מכלל</b> הדברים אתה למד ש<b>ערים הוו מעיקרא</b> <small>[היו</small> אלה <small>מתחילה]</small> ולא שבנה ערים חדשות. ומסכמים: אכן, <b>שמע מינה</b> <small>[למד ממנה]</small> שכן הוא.
<big>א</big> <b>ואמר ר' יהושע בן לוי</b> עוד בענין פורים: <b>נשים חייבות במקרא מגילה, שאף הן היו</b> שותפות חשובות <b>באותו הנס. ואמר ר' יהושע בן לוי: פורים שחל להיות בשבת, שואלין ודורשין</b> בשבת <b>בענינו של יום.</b>
על ההלכה האחרונה שואלים: <b>מאי אריא</b> <small>[מה שייך],</small> מדוע נאמר דבר זה דווקא ב<b>פורים? אפילו יום טוב נמי</b> <small>[גם כן]</small> שואלים ודורשים בענין החג! <b>דתניא</b> <small>[ש</small>כן <small>שנינו</small> בברייתא<small>]:</small> <b>משה תיקן לישראל שיהו שואלין ודורשין בענינו של יום,</b> ועוסקים ב<b>הלכות פסח בפסח,</b> ב<b>הלכות עצרת</b> (שבועות) <b>בעצרת ו</b>ב<b>הלכות חג</b> הסוכות <b>בחג!</b>
ומשיבים: אף על פי כן <b>פורים איצטריכא ליה</b> <small>[הוצרכה לו</small> לומר במיוחד<small>],</small> כי <b>מהו דתימא</b> <small>[שתאמר]:</small> <b>נגזור</b> בפורים שחל בשבת שלא לשאול ולדרוש בענין פורים <b>משום</b> גזירה של <b>רבה</b> שהסביר שאין קוראים מגילה בפורים שחל בשבת שמא יבואו לטלטלה ברשות הרבים, ועל כן <b>קא משמע לן</b> <small>[השמיע לנו]</small> שאין גוזרים דרשה משום קריאה.
<b>ו</b>עוד <b>אמר ר' יהושע בן לוי: חייב אדם לקרות את המגילה בלילה ולשנותה ביום.</b> ורמז לדבר — <b>שנאמר: "אלהי אקרא יומם ולא תענה ולילה ולא דמיה לי"</b> (תהלים כב, ג), הרי קריאה ביום ובלילה.
<b>סבור מינה</b> <small>[סבורים</small> היו השומעים ללמוד <small>מכאן]</small> שהכוונה היא <b>למקרייה בליליא</b> <small>[לקרוא אותה,</small> את המגילה עצמה <small>בלילה]</small> <b>ולמיתנא מתניתין דידה ביממא</b> <small>[ולשנות את המשניות שלה ביום],</small> שכך הבינו "לשנותה ביום". <b>אמר להו</b> <small>[להם]</small> <b>ר' ירמיה: לדידי מיפרשא לי מיניה</b> <small>[לי</small> עצמי <small>נתפרש לי</small> הדבר <small>ממנו]</small> מדברי <b>ר' חייא בר אבא</b> שאין הכוונה "לשנותה" במובן זה, אלא <b>כגון</b> מטבע הלשון <b>דאמרי אינשי</b> <small>[שאומרים אנשים]:</small> <b>אעבור פרשתא דא</b> <small>[פרשה זו]</small> <b>ואתנייה</b> <small>[ואשנה אותה],</small> כלומר, אלמדנה פעם שניה, שההלכה היא שקוראים את המגילה בלילה וחוזרים וקוראים אותה ביום.
<b>איתמר נמי</b> <small>[נאמר גם כן</small> אותו דבר<small>]</small> בשם אמורא אחר, <b>אמר ר' חלבו אמר עולא ביראה</b> <small>[</small>מ<small>בירי]:</small> <b>חייב אדם לקרות את המגילה בלילה ולשנותה ביום, שנאמר</b> רמז לדבר בפרק הנדרש (בפסיקתא דרב כהנא) בענין מרדכי אסתר, המן ואחשורוש: <b>"למען יזמרך כבוד ולא ידם ה' אלהי לעולם אודך"</b> (תהלים ל, יג).
<big>ב</big> עתה חוזרים לפירוש המשנה. נאמר במשנה: <b>אלא שהכפרים מקדימין ליום הכניסה</b> ולכן אינם קוראים בתאריך קבוע, אלא בתאריכים שונים. <b>אמר ר' חנינא: חכמים</b> הם ש<b>הקילו על הכפרים להיות מקדימין ליום הכניסה כדי שיספקו מים ומזון לאחיהם שבכרכין,</b> שאם הכל יעסקו בקריאת המגילה לא יהיה לבני הכרכים מה לאכול.

Daf 4b

<b>למימרא דתקנתא</b> <small>[האם לומר ש</small>דבר זה <small>תקנה]</small> של ה<b>כרכין הוי</b> <small>[הוא],</small> שלשם תועלתם של הכרכים נעשה? <b>והתנן</b> <small>[והרי שנינו</small> במשנתנו<small>]:</small> <b>חל</b> פורים <b>להיות בשני</b> בשבוע — <b>כפרים ועיירות גדולות קורין בו ביום. ואם איתא</b> <small>[יש</small> מקום לומר<small>]</small> שנעשתה התקנה לתועלת הערים, אם כן <b>ליקדמו</b> <small>[שיקדימו]</small> את קריאת המגילה בכפר <b>ליום הכניסה</b> הקודם ויוכלו לספק לערים מזון ביום שני! ודוחים: אין זה אפשרי. כי אם היו עושים כן <b>הוו להו</b> <small>[היה להם]</small> פורים ביום <b>עשרה</b> באדר, <b>ועשרה</b> באדר <b>לא תקינו רבנן</b> <small>[תיקנו חכמים]</small> לקרות בו.
ומביאים: <b>תא שמע</b> <small>[בוא</small> ו<small>שמע]</small> ראיה מקטע אחר במשנתנו: <b>חל</b> ארבע עשר <b>להיות בחמישי</b> — <b>כפרים ועיירות גדולות קורין בו ביום, ואם איתא</b> <small>[יש]</small> מקום לדברי ר' חנינא, אם כן <b>ליקדמו</b> <small>[שיקדימו]</small> לקרוא ביום שני <b>ליום הכניסה</b> שהרי יום <b>אחד עשר הוא!</b> ודוחים: <b>מיום הכניסה</b> אחד <b>ליום הכניסה</b> אחר <b>לא דחינן</b> <small>[דוחים אנו],</small> כי הדבר עשוי להביא לידי טעות.
ומביאים ראיה אחרת; <b>תא שמע</b> <small>[בוא</small> ו<small>שמע]</small> ראיה ממה ש<b>אמר ר' יהודה: אימתי</b> נאמרו דינים אלה — <b>במקום שנכנסים</b> (מתכנסים) בו כרגיל בני הכפרים <b>ב</b>ימים <b>שני וחמישי, אבל מקום שאין נכנסים</b> בני הכפרים <b>בשני ובחמישי</b> — <b>אין קורין אותה אלא בזמנה. ואי סלקא דעתך תקנתא</b> <small>[ואם יעלה על דעתך</small> לומר<small>]</small> שכל זאת תקנת ה<b>כרכין היא</b> — <b>משום</b> ש<b>אין נכנסים</b> בני הכפרים <b>בשני ובחמישי מפסדי להו</b> <small>[מפסידים הם]</small> <b>ל</b>בני ה<b>כרכין</b> שתקנה זו נעשתה לטובתם?
אלא <b>לא תימא</b> <small>[אל תאמר]</small> שהטעם הוא <b>כדי שיספקו מים ומזון</b> לתועלת הכרך, <b>אלא אימא</b> <small>[אמור]:</small> <b>מפני שמספקים מים ומזון לאחיהם שבכרכין</b> ונעשה הדבר לתועלת בני הכפר שלא יפסידו פרנסתם, שהרי כרגיל הם מספקים מים ומזון לבני הכרכים, ואם לא יקדימו להם את יום הפורים יימצאו מפסידים. ואם כן, במקום שאינם נכנסים, אין להם כל תועלת בהקדמה.
<big>א</big> שנינו במשנה: <b>כיצד</b> משתנים ימי הקריאה? <b>חל להיות</b> ארבע עשר <b>בשני בשבת</b> — <b>כפרים ועיירות גדולות קורין בו ביום וכו'.</b> ושואלים: <b>מאי שנא רישא דנקט סידורא דירחא</b> <small>[</small>ב<small>מה שונה ראשה</small> של המשנה <small>שאחז</small> בו את <small>סדר</small> ימי <small>החודש],</small> שהרי הוא אומר: באחד עשר, בשנים עשר וכו' <b>ומאי שנא סיפא דנקט סידורי דיומי</b> <small>[ו</small>ב<small>מה שונה בסוף ש</small>הוא <small>אוחז</small> בו את <small>סדר הימים],</small> שהדברים מפורשים לפי סדר ימי השבוע; שני, שלישי, רביעי?
ומשיבים: <b>איידי דמיתהפכי ליה נקט סידורא דיומי</b> <small>[מתוך ש</small>הם <small>מתהפכים לו</small> הוא <small>אוחז</small> את <small>סדר הימים].</small> שאם היה מסדר לפי ימי החודש, היה צריך לפרט את הימים האפשריים לאחור; תחילה פורים שחל ביום ראשון, ואחר כך ביום שישי ואחר כך ביום רביעי ושלישי, ועל כן פירט בדרך שלא תביא לידי בלבול.
<big>ב</big> נאמר במשנה: <b>חל</b> ארבע עשר <b>להיות בערב שבת</b> — כפרים מקדימים ליום הכניסה, ועיירות גדולות ומוקפות חומה קוראים בו ביום, שאף מוקפות החומה מקדימות אז יום אחד. ושואלים: <b>מתניתין מני</b> <small>[משנתנו</small> כשיטת <small>מי היא]?</small> אפשר לומר כי היא <b>אי</b> <small>[או]</small> כשיטת <b>רבי, אי</b> <small>[או]</small> כשיטת <b>ר' יוסי</b> ולא כשיטתם של חכמים אחרים.
ומסבירים: <b>מאי</b> <small>[מה</small> היא<small>]</small> שיטת <b>רבי? דתניא</b> <small>[ש</small>כן <small>שנינו</small> בברייתא<small>]:</small> שאם <b>חל</b> ארבע עשר <b>להיות בערב שבת — כפרים ועיירות גדולות,</b> שניהם <b>מקדימין ליום הכניסה, ו</b>אילו <b>מוקפין חומה קורין בו ביום.</b> ואילו <b>רבי אומר, אומר אני: לא ידחו עיירות ממקומן</b> שיהיו הן יכולות לקרוא בו ביום, בזמן הראוי להם, <b>אלא אלו ואלו</b> גם עיירות וגם כרכים <b>קורין בו ביום.</b>
ושואלים: <b>מאי טעמא</b> <small>[מה הטעם]</small> של ה<b>תנא קמא</b> <small>[הראשון]?</small> ומסבירים, <b>דכתיב</b> <small>[שנאמר]</small> במגילה: <b>"בכל שנה ושנה"</b> (אסתר ט, כז), לומר שצריך לנהוג בכל השנים באופן זהה. והוא לומד כך: <b>מה</b> ב<b>כל שנה ושנה עיירות קודמות למוקפין</b> יום אחד, <b>אף כאן עיירות קודמות למוקפין.</b> וכיון שאין המוקפים יכולים לקרוא בשבת וצריכים להקדים ליום שישי — מקדימים גם את העיירות יום אחד לפני כן.
ומקשים: <b>ואימא</b> <small>[ואמור]</small> שהפסוק <b>"בכל שנה ושנה"</b> בא ללמד כך: <b>מה כל שנה ושנה אין נדחין עיירות ממקומן,</b> אלא קורין בארבעה עשר — <b>אף כאן לא ידחו עיירות ממקומן!</b> ומשיבים: <b>שאני הכא</b> <small>[שונה כאן]</small> <b>דלא</b> (שאי) <b>אפשר</b> לקיים את כל הדברים כאחת.
ולהיפך, <b>ורבי, מאי טעמיה</b> <small>[מה טעמו] —</small> כפי שנאמר: <b>"בכל שנה ושנה", מה כל שנה ושנה אין עיירות נדחין ממקומן — אף כאן לא ידחו עיירות ממקומן.</b>
ושואלים: <b>ואימא</b> <small>[ואמור]</small> להיפך: <b>"בכל שנה ושנה" — מה כל שנה ושנה עיירות קודמות למוקפין — אף כאן נמי</b> <small>[גם כן]</small> <b>עיירות קודמות למוקפין!</b> ומשיבים: <b>שאני הכא</b> <small>[שונה כאן]</small> <b>דלא</b> (שאי) <b>אפשר</b> לקיים את שני הדברים כאחד.
ושואלים: <b>מאי</b> <small>[מה</small> היא<small>]</small> שיטת <b>ר' יוסי? דתניא</b> <small>[ש</small>כן <small>שנינו</small> בברייתא<small>]:</small> <b>חל להיות</b> ארבעה עשר <b>בערב שבת — מוקפין וכפרים מקדימין ליום הכניסה,</b> שהמוקפים מקדימים ביומיים <b>ועיירות גדולות קורין בו ביום. ר' יוסי אומר: אין מוקפין קודמין לעיירות</b> לעולם, <b>אלא אלו ואלו</b> מוקפים ועיירות <b>קורין בו ביום.</b>
ושואלים: <b>מאי טעמא</b> <small>[מה הטעם]</small> של ה<b>תנא קמא? דכתיב</b> <small>[שנאמר]:</small> <b>"בכל שנה ושנה" — מה כל שנה ושנה עיירות</b> קוראות <b>בארבעה עשר,</b> ואינן זזות ממקומן, <b>וזמנו של זה לא זמנו של זה,</b> שלעולם אין מוקפים ועיירות קוראים באותו היום, <b>אף כאן — עיירות</b> תשארנה <b>בארבעה עשר, וזמנו של זה לא זמנו של זה</b> ולכן צריך להקדים את המוקפים.
ומקשים: <b>ואימא</b> <small>[ואמור]</small> להיפך: <b>"בכל שנה ושנה" — מה כל שנה ושנה אין מוקפין קודמין לעיירות, אף כאן — אין מוקפין קודמין לעיירות!</b> ומשיבים: <b>שאני הכא</b> <small>[שונה כאן]</small> <b>דלא</b> (שאי) <b>אפשר</b> לעשות שיהיו הדברים כאחד.
ולהיפך, <b>מאי טעמיה</b> <small>[מה טעמו]</small> של <b>ר' יוסי? —</b> שיהיו <b>"בכל שנה ושנה", מה כל שנה ושנה אין מוקפין קודמין לעיירות, אף כאן — אין מוקפין קודמין לעיירות.</b>
ומקשים: <b>ואימא</b> <small>[ואמור]</small> באופן אחר — <b>"בכל שנה ושנה", מה כל שנה ושנה — זמנו של זה לא זמנו של זה, אף כאן</b> בשנה זו — <b>זמנו של זה לא זמנו של זה!</b> ומשיבים: <b>שאני הכא</b> <small>[שונה כאן]</small> <b>דלא</b> (שאי) <b>אפשר</b> ועל כן ברור ששיטת משנתנו יכולה להיות או כשיטת רבי או כשיטת רבי יוסי, ולא כאחת השיטות החולקים עליהם.
ושואלים: <b>ו</b>כי <b>סבר רבי עיירות לא דחינן</b> <small>[אין אנו דוחים אותם]</small> <b>ליום הכניסה</b> כלל? <b>והתניא</b> <small>[והרי שנינו</small> בברייתא אחרת<small>]:</small> <b>חל להיות</b> ארבע עשר <b>בשבת — כפרים מקדימין ליום הכניסה, ועיירות גדולות קורין בערב שבת, ומוקפות חומה</b> קוראים <b>למחר. רבי אומר, אומר אני: הואיל ונדחו עיירות ממקומן,</b> שאינן קוראות בארבעה עשר — <b>ידחו</b> אף הן <b>ליום הכניסה.</b> ואם כן גם רבי מסכים שעיירות נידחות, ומדוע בברייתא הקודמת אין הוא מסכים לכך?
ותוהים: <b>הכי השתא</b> <small>[כיצד אתה משווה]?</small> <b>התם</b> <small>[שם]</small> בברייתא השניה <b>זמנם</b> הלא <b>שבת היא,</b> ובשבת הלא אי אפשר לקרות, <b>והואיל</b> וכבר <b>נדחו,</b> שאינם יכולים לקרוא בזמנם — <b>ידחו</b> (יוקדמו) יום אחד, שיהיו כל ישראל קוראים ביום אחד. <b>ו</b>אלו <b>הכא</b> <small>[כאן]</small> הלא <b>זמנם ערב שבת</b> ומדוע יצטרכו לדחות?
ושואלים: <b>כמאן אזלא</b> <small>[כ</small>שיטת <small>מי הולכת]</small> <b>הא</b> <small>[זו]</small> ש<b>אמר ר' חלבו אמר רב הונא: פורים שחל להיות בשבת</b> — <b>הכל נדחין ליום הכניסה.</b> תחילה תוהים על הלשון: <b>הכל נדחין סלקא דעתך</b> <small>[עולה על דעתך]?!</small> <b>והא איכא</b> <small>[והרי יש]</small> <b>מוקפין דעבדי</b> <small>[שעושים]</small> <b>למחר,</b> ביום ראשון, לכל הדעות! <b>אלא</b> כך יש לומר: <b>כל הנדחה — ידחה ליום הכניסה. כמאן</b> <small>[כ</small>שיטת <small>מי] —</small> <b>כ</b>שיטת <b>רבי.</b>
<big>ג</big> מתוך כל הדברים שלמדנו במשנה ובברייתות, היה ברור <b>דכולי עלמא מיהא</b> <small>[לדעת הכל על כל פנים]</small> <b>מגילה בשבת לא קרינן</b> <small>[קוראים אנו],</small> ושואלים: <b>מאי טעמא</b> <small>[מה הטעם]?</small> <b>אמר רבה: הכל חייבין בקריאת מגילה ובתקיעת שופר</b> אולם <b>אין הכל בקיאין במקרא מגילה,</b> ואם לא ישנו את זמן קריאת המגילה משבת, <b>גזירה שמא יטלנה בידו וילך אצל בקי ללמוד</b> את קריאתה או לשמוע ממנו, ובתוך טרדתו ישכח <b>ויעבירנה ארבע אמות ברשות הרבים</b> ומשום כך קבעו שלא יקראו מגילה בשבת.
ומעירים: <b>והיינו טעמא</b> <small>[וזהו הטעם]</small> שגזרו שלא יתקעו ב<b>שופר</b> בראש השנה שחל להיות בשבת, שכיון שהכל חייבים בשמיעה ואין הכל בקיאים בתקיעה, יש לחשוש שמא יעבירנו ארבע אמות ברשות הרבים בדרכו להתלמד. <b>והיינו טעמא</b> <small>[וזהו הטעם]</small> שאין נוטלים <b>לולב</b> בשבת.
<b>רב יוסף אמר:</b> במגילה יש טעם אחר, <b>מפני שעיניהן של עניים נשואות במקרא מגילה</b> שהעניים מצפים זמן רב ליום מקרא מגילה, מפני שמחלקים בו ביום מתנות לעניים, ואם יקראוה בשבת אי אפשר לתת להם כסף, ונמצאים העניים מתאכזבים. ומעירים: <b>תניא נמי הכי</b> <small>[שנינו</small> בברייתא <small>גם כן כך],</small> שמתחשבים בצרכיהם של העניים; <b>אף על פי שאמרו כפרים מקדימין ליום הכניסה — גובין בו ביום,</b> את הכסף המיועד למתנות לאביונים <b>ומחלקין</b> אותו לעניים <b>בו ביום.</b>
ותוהים: <b>אף על פי שאמרו?</b> מה קשור הדבר להקדמת זמן קריאת המגילה בכפרים? שהרי אין זה ניגוד, אלא <b>אדרבה, משום</b> ש<b>אמרו הוא</b> זה שהקדימו את מתן המתנות! <b>אלא</b> יש לתקן קצת את הלשון: <b>הואיל ואמרו שכפרים מקדימין ליום הכניסה</b> — <b>גובין בו ביום,</b> ביום הכניסה שקוראים בו, <b>ומחלקין בו ביום,</b> וזאת <b>מפני שעיניהם של עניים נשואות במקרא מגילה,</b> ודואגים להם שלא יבואו לידי אכזבה. <b>אבל</b>

Daf 5a

<b>שמחה</b> של פורים וכל מה ששייך לה, <b>אינה נוהגת אלא בזמנה —</b> בארבעה עשר.
<big>א</big> <b>אמר רב: מגילה</b> אם קוראים אותה <b>בזמנה</b> בארבעה עשר — <b>קורין אותה אפילו ביחיד,</b> ואם קוראים אותה <b>שלא בזמנה,</b> כגון בכפרים המקדימים ליום הכניסה — קוראים אותה רק <b>בעשרה,</b> מפני שהתקנה לקרוא את המגילה קודם זמנה נתקנה רק עבור ציבור שלם. ואילו <b>רב אסי אמר: בין בזמנה בין שלא בזמנה</b> חובה לקרותה <b>בעשרה.</b> ומספרים: <b>הוה עובדא וחש ליה</b> <small>[היה מעשה וחשש לו]</small> <b>רב להא</b> <small>[לזה]</small> שאמר <b>רב אסי</b> והקפיד לאסוף עשרה למקרא מגילה, אף שקראה בזמנה.
ושואלים: <b>ומי</b> <small>[והאם]</small> <b>אמר רב הכי</b> <small>[כך]</small> שמגילה שלא בזמנה נקראת בעשרה דווקא? <b>והאמר</b> <small>[והרי אמר]</small> <b>רב יהודה בריה</b> <small>[בנו]</small> של <b>רב שמואל בר שילת משמיה</b> <small>[משמו]</small> של <b>רב: פורים שחל להיות בשבת — ערב שבת זמנם,</b> ותוהים על הלשון: <b>ערב שבת זמנם?! והא</b> <small>[והרי]</small> <b>שבת זמנם הוא! אלא לאו</b> <small>[האם לא]</small> <b>הכי קאמר</b> <small>[כך אמר],</small> כלומר, כך צריך להבין: <b>שלא בזמנם</b> דינו <b>כזמנם, מה</b> ב<b>זמנם</b> קוראים <b>אפילו ביחיד, אף שלא בזמנם — אפילו ביחיד?</b>
ודוחים: דברי רב אלה <b>לא לענין מקרא מגילה בעשרה</b> נאמרו, <b>אלא מאי</b> <small>[מה</small> פירוש<small>]</small> <b>"ערב שבת זמנם" — לאפוקי</b> <small>[להוציא]</small> <b>מ</b>דברי <b>רבי,</b> ש<b>אמר: הואיל ונדחו עיירות ממקומן — ידחו ליום הכניסה,</b> לכך <b>הא קמשמע לן</b> <small>[</small>דבר <small>זה השמיע לנו]</small> ש<b>ערב שבת זמנם הוא</b> כמו שכתוב במשנתנו, ושלא כשיטת רבי.
<big>ב משנה</big> <b>אי זו היא עיר גדולה</b> שזמנה הוא בארבעה עשר ואינה נדחית כרגיל — <b>כל שיש בה עשרה בטלנין?</b> היו בה <b>פחות מכאן</b> (מכן, ממספר זה) — <b>הרי זה</b> נחשב כ<b>כפר,</b> גם אם יש בה תושבים רבים.
<b>באלו</b> בזמני קריאת המגילה <b>אמרו</b> ש<b>מקדימין</b> אותם לפני ארבעה עשר <b>ולא מאחרין</b> לאחר חמישה עשר, <b>אבל זמן עצי כהנים</b> שקבעו חכמים ימי שמחה לבני משפחות קבועות שהיו נוהגות מדורות להביא קרבן עצים בהתנדבות, <b>ו</b>כן <b>תשעה באב,</b> וכן קרבן ה<b>חגיגה</b> שמקריבים ביום טוב, <b>ו</b>כן <b>הקהל</b> שמקהילים את כל ישראל במוצאי חג הסוכות לשמוע את קריאת התורה מפי המלך — כל אלה, אם חלו בשבת — <b>מאחרין</b> אותם לאחריה <b>ולא מקדימין.</b>
ועוד אומרים לגבי המגילה: <b>אף על פי שאמרו</b> בזמני קריאת המגילה <b>מקדימין ולא מאחרין</b> — בכל זאת אותם ימים נוספים <b>מותרין בהספד ובתענית,</b> שאינם כימי הפורים ממש, אבל נותנים בהם <b>מתנות לאביונים. אמר ר' יהודה: אימתי</b> אמרו לנו שמקדימים את ימי הפורים? ב<b>מקום שנכנסין</b> (מתכנסים) בו <b>בשני ובחמישי, אבל מקום שאין נכנסין לא בשני ולא בחמישי — אין קורין אותה</b> את המגילה <b>אלא בזמנה.</b>
<big>ג גמרא</big> במשנה הוזכרו עשרה בטלנים, ומסבירים בתוספתא, <b>תנא</b> <small>[שנה</small> החכם<small>]:</small> <b>עשרה בטלנין</b> שאמרו, אלו הם עשרה בטלנים <b>שבבית הכנסת.</b> כלומר, עשרה אנשים שבטלים ממלאכתם ויושבים בבית הכנסת ועוסקים בצרכי ציבור ובכל ענייני תורה ומצוות, ופרנסתם מוטלת על הציבור, ובגללם נקבע שעיר זו באמת מקום חשוב הוא.
<big>ד</big> שנינו במשנה שדווקא <b>באלו,</b> בימי מקרא מגילה, <b>אמרו מקדימין ולא מאחרין.</b> ושואלים: <b>מאי טעמא</b> <small>[מה טעם]</small> הדבר? <b>אמר ר' אבא אמר שמואל: אמר קרא</b> <small>[הכתוב]</small> <b>"</b>קיימו וקבלו היהודים עליהם ועל זרעם ועל כל הנלוים עליהם <b>ולא יעבור"</b> (אסתר ט, כז), ולכן מקפידים שלא יעבור זמן הפורים לאחר זמנו.
כיוון שהזכרנו דברי הלכה של רבי אבא בשם שמואל אומרים עוד דבר בשמו; <b>ואמר ר' אבא אמר שמואל: מנין שאין מונין ימים לשנים,</b> כלומר, שבכל חשבון של שנה מונים רק שנים עשר חודש, ואין מקפידים להשלים את מנין ימי שנת החמה (365 יום) — <b>שנאמר: "לחדשי השנה"</b> (שמות יב, ב) ללמדנו — <b>חדשים אתה מונה לשנים, ואי</b> (ואין) <b>אתה מונה ימים לשנים.</b>
ומוסיפים: <b>ורבנן</b> <small>[וחכמי]</small> <b>קיסרי משום</b> (משמו של) <b>ר' אבא אמרו: מנין שאין מחשבין שעות לחדשים,</b> אלא חושבים רק מיום ליום, גם אם זה לא משעה לשעה, <b>שנאמר: "עד חדש ימים"</b> (במדבר יא, כ), ללמדנו: <b>ימים אתה מחשב לחדשים, ואי אתה מחשב שעות לחדשים.</b>
<big>ה</big> שנינו במשנה: <b>אבל זמן עצי כהנים ותשעה באב וחגיגה והקהל מאחרין ולא מקדימין.</b> ומסבירים מה טעם הלכה זו לגבי כל אחד מאלה: <b>תשעה באב</b> אין מקדימים — משום ש<b>אקדומי</b> <small>[להקדים]</small> <b>פורענות לא מקדמי</b> <small>[מקדימים]</small> ודוחים ככל האפשר כל ענין של צרה. <b>חגיגה והקהל</b> אין מקדימים — <b>משום דאכתי</b> <small>[שעדיין]</small> <b>לא מטא</b> <small>[הגיע]</small> <b>זמן חיובייהו</b> <small>[חיובם],</small> ומכיוון שחיובם מן התורה הוא ביום מסויים דווקא — אין להקדימו לפני אותו יום.
<b>תנא</b> <small>[שנה</small> החכם בתוספתא<small>]:</small> <b>חגיגה וכל זמן חגיגה מאחרין.</b> ומנסים לברר מה משמעות הענין: <b>בשלמא</b> <small>[נניח]</small> מה שנאמר שמאחרים <b>חגיגה,</b> הכוונה היא <b>דאי מיקלע בשבתא</b> <small>[שאם מזדמן</small> יום טוב <small>בשבת]</small> ואי אפשר להקריב קרבן חגיגה בשבת <b>מאחרינן לה</b> <small>[מאחרים אותה]</small> <b>לבתר שבתא</b> <small>[לאחר שבת]</small> ומקריבים בחול המועד. <b>אלא זמן חגיגה מאי היא</b> <small>[מה</small> פירושו של <small>זה]?</small>
<b>אמר רב אושעיא, הכי קאמר</b> <small>[כך אמר]:</small> <b>חגיגה בשבת, ועולת ראייה, אפילו ביום טוב</b> שהוא <b>זמן חגיגה,</b> שהרי מקריבים קרבן חגיגה ביום טוב <b>— מכל מקום מאחרין</b> את קרבן החגיגה לאחר השבת ואת קרבן העולה לאחרי החג.
ומעירים: <b>מני</b> <small>[</small>כשיטת <small>מי היא]?</small> — כדעת <b>בית שמאי היא, דתנן</b> <small>[ש</small>כן <small>שנינו</small> במשנה<small>],</small> <b>בית שמאי אומרים: מביאין שלמים ביום טוב</b> להקריב במקדש, שכיון שהשלמים נאכלים ברובם לכהנים ולבעלים אפשר לראות את שחיטתם כשחיטה לצורך אוכל שמותרת ביום טוב, <b>ואין סומכין עליהן</b> שיש בסמיכה משום עבודה בבעלי חיים ביום טוב,
<b>אבל לא</b> מביאים <b>עולות</b> ביום טוב כלל, שכיון שאינן לצורך אדם — אין להביאן. <b>ובית הלל אומרים: מביאין</b> גם <b>שלמים ו</b>גם <b>עולות, וסומכין עליהן.</b>
<b>רבא אמר</b> הסבר אחר לאותה תוספתא, ולדעתו יש לראות את הדבר כביטוי אחד: קרבן <b>חגיגה, כל זמן חגיגה,</b> כלומר, כל ימי החג — <b>מאחרין, טפי</b> <small>[יותר]</small> מזה — <b>לא. דתנן</b> <small>[ש</small>כן <small>שנינו</small> במשנה<small>]:</small> <b>מי שלא חג,</b> שלא הביא קרבן חגיגה <b>ביום טוב הראשון של חג — חוגג והולך את כל הרגל כולו</b> בחול המועד, <b>ו</b>ב<b>יום טוב האחרון של חג. עבר הרגל ולא חג — אינו חייב באחריותו,</b> כלומר, אינו צריך להשלים ולהביא את הקרבן — שכבר בטלה חובה זו.
<b>רב אשי אמר</b> כך יש להבין את התוספתא: <b>חגיגה</b> עצמה <b>וכל זמן חגיגה מאחרין, ו</b>ללמדנו כי <b>אפילו עצרת</b> (חג השבועות) <b>דחד יומא</b> <small>[ש</small>הוא רק <small>יום אחד]</small> ואין בו חול המועד, אם חל בשבת — <b>מאחרין,</b> שמותר להביא קרבנות עוד שישה ימים אחר כך, <b>דתנן</b> <small>[ש</small>כן <small>שנינו</small> במשנה<small>]:</small> <b>מודים</b> בית שמאי ובית הלל <b>שאם חל עצרת להיות בשבת — שיום טבוח,</b> יום הקרבת קרבנות החג, הוא <b>אחר השבת</b> ביום ראשון. ואם כן זה פירוש הדבר, שלחגיגה, גם בחג השבועות, יש אחריה גם זמן חגיגה כל הימים שיש בכל ימי חג אחר.
<big>ו</big> <b>אמר ר' אלעזר אמר ר' חנינא: רבי</b> עשה כמה דברים שאינם רגילים, <b>נטע נטיעה בפורים</b> ולא חשש משום מלאכה וזילזול ביום זה.

Daf 5b

<b>ורחץ</b> בפומבי <b>בקרונה</b> (בשעת הילוך הקרונות, כלומר, ביום השוק) <b>של צפורי בשבעה עשר בתמוז</b> להראות שמותר לרחוץ בו. <b>ובקש לעקור תשעה באב — ו</b>על תשעה באב <b>לא הודו לו</b> חכמים.
<b>אמר לפניו,</b> לפני ר' אלעזר, <b>ר' אבא בר זבדא: רבי, לא כך היה מעשה,</b> שרצה לעקור את תשעה באב באופן כללי, <b>אלא</b> מדובר היה במקרה מסויים, ש<b>תשעה באב שחל להיות בשבת הוה</b> <small>[היה]</small> באותה שנה, <b>ו</b>ממילא <b>דחינוהו לאחר השבת, ואמר רבי: הואיל ונדחה</b> כבר מזמנו — <b>ידחה</b> ויבטל לגמרי תשעה באב בשנה זו, <b>ולא הודו</b> לו <b>חכמים</b> בכך. <b>קרי עליה</b> <small>[קרא עליו]</small> רבי אלעזר את הכתוב: <b>"טובים השנים מן האחד"</b> (קהלת ד, ט), כלומר, טוב שהיית כאן, שעל ידיך נמסר סיפור המעשה כראוי.
ושואלים: <b>ורבי היכי</b> <small>[כיצד]</small> <b>נטע נטיעה בפורים? והתני</b> <small>[והרי שנה]</small> <b>רב יוסף:</b> נאמר <b>"</b>עושים את יום ארבעה עשר לחודש אדר <b>שמחה ומשתה ויום טוב"</b> (אסתר ט, יט), ושלושת הלשונות הללו ללמד באו; <b>"שמחה" — מלמד שאסורים</b> ימי הפורים <b>בהספד, "משתה" — מלמד שאסור בתענית, "ויום טוב" — מלמד שאסור בעשיית מלאכה! אלא</b> המעשה כך היה: <b>רבי, בר ארביסר הוה</b> <small>[בן</small> חיוב <small>ארבעה עשר היה],</small> שהיה גר במקום שנוהגים פורים ביום ארבעה עשר, <b>וכי</b> <small>[וכאשר]</small> <b>נטע — בחמיסר</b> <small>[בחמישה עשר]</small> הוא ש<b>נטע,</b> שהרי אינו פורים עבורו.
ותוהים: <b>איני</b> <small>[הכן הוא]?</small> <b>והא</b> <small>[והרי]</small> <b>רבי בטבריא הוה</b> <small>[בטבריה היה]</small> <b>וטבריא</b> הלא <b>מוקפת חומה מימות יהושע בן נון הואי</b> <small>[היתה],</small> ואם כן, בן חמישה עשר היה! <b>אלא</b> להיפך, <b>רבי בר חמיסר הוה</b> <small>[בן חמישה עשר היה],</small> <b>וכי</b> <small>[וכאשר]</small> <b>נטע — בארביסר הוה</b> <small>[בארבעה עשר</small> <small>היה</small> זה<small>].</small>
ושואלים: <b>ומי פשיטא ליה</b> <small>[והאם פשוט לו</small> לרבי<small>]</small> <b>דטבריא</b> <small>[ש</small>העיר <small>טבריה]</small> <b>מוקפת חומה מימות יהושע בן נון</b> היא? <b>והא</b> <small>[והרי]</small> החכם <b>חזקיה קרי בטבריא בארביסר ובחמיסר</b> <small>[היה קורא</small> את המגילה <small>בטבריה</small> גם <small>בארבעה עשר ו</small>גם <small>בחמישה עשר]</small> ומדוע? <b>מספקא ליה</b> <small>[מסופק</small> היה <small>לו]</small> <b>אי</b> <small>[אם]</small> <b>מוקפת חומה מימות יהושע בן נון היא אי</b> <small>[אם]</small> <b>לא.</b> ומשיבים: זו אינה קושיה, אמנם <b>לחזקיה מספקא ליה</b> <small>[ספק היה לו],</small> <b>לרבי פשיטא ליה</b> <small>[פשוט היה לו].</small>
ומקשים עוד: <b>וכי פשיטא ליה</b> <small>[וכאשר פשוט היה לו]</small> הדבר שבטבריה קוראים ביום זה, <b>מי שרי</b> <small>[האם מותר]</small> לעשות מלאכה ביום האחר? <b>והכתיב</b> <small>[והרי נאמר]</small> <b>במגילת תענית: את יום ארבעה עשר ואת יום חמשה עשר</b> באדר <b>יומי פוריא אינון, דלא למספד בהון</b> <small>[ימי הפורים הם, שאין לספוד בהם],</small>
<b>ואמר רבא: לא נצרכא</b> <small>[נצרכה]</small> הלכה זו שתיכתב במגילת תענית שהרי היא כתובה במקרא, <b>אלא</b> כדי ללמדנו <b>לאסור את של זה בזה ואת של זה בזה,</b> כלומר, גם מי שחל פורים אצלו בחמישה עשר אסור בהספד בארבעה עשר, ואם כן מדוע עשה רבי מלאכה ביום שאינו יום של קריאת המגילה במקומו? ומשיבים: <b>הני מילי</b> <small>[דברים אלה]</small> אמורים <b>בהספד ובתענית</b> שאסורים בשני הימים, <b>אבל מלאכה</b> אסורה רק <b>יום אחד ותו</b> <small>[ויותר]</small> <b>לא.</b>
ושואלים: <b>איני</b> <small>[האם כך הוא]?</small> שאיסור מלאכה הוא יום אחד בלבד? <b>והא</b> <small>[והרי]</small> <b>רב חזייה לההוא גברא דהוה קא שדי כיתנא בפוריא, ולטייה</b> <small>[ראה אדם אחד שהיה זורע פשתן בפורים, וקיללו]</small> <b>ולא צמח כיתניה</b> <small>[הפשתן שלו]!</small> ומשיבים: <b>התם, בר יומא הוה</b> <small>[שם, בן</small> אותו <small>יום היה]</small> שזרע ביום שקראו בו את המגילה במקומו, ויום זה ודאי אסור לו במלאכה.
<b>רבה בריה</b> <small>[בנו]</small> של <b>רבא, אמר</b> להסביר בדרך אחרת: <b>אפילו תימא</b> <small>[תאמר]</small> שנטע רבי נטיעה <b>ביומיה</b> <small>[ביומו</small> ביום הקריאה במקומו<small>],</small> אלא בעיקרו של דבר איסור <b>הספד ותענית</b> ביום הפורים <b>קבילו עלייהו</b> <small>[קיבלו עליהם]</small> כל ישראל, אולם איסור <b>מלאכה לא קבילו עלייהו</b> <small>[קיבלו עליהם].</small>
וראיה לדבר, ממה <b>דמעיקרא כתיב</b> <small>[שבתחילה נאמר]</small> כשהציעו מרדכי ואסתר את החג <b>"שמחה ומשתה ויום טוב"</b> (אסתר ט, יט) <b>ולבסוף כתיב</b> <small>[נאמר]</small> שקיבלו לקיים עליהם <b>"לעשות אותם ימי משתה ושמחה"</b> (אסתר ט, כב) <b>ואילו "יום טוב" לא כתיב</b> <small>[נאמר],</small> הרי שלא קיבלו עליהם לאסור בו מלאכה כביום טוב.
ושואלים: <b>ואלא רב מאי טעמא לטייה לההוא גברא</b> <small>[מה טעם קילל את אותו האיש]</small> אם מותר לעשות מלאכה בפורים? ומשיבים: <b>דברים המותרים ואחרים נהגו בהם איסור הוה</b> <small>[היה</small> הדבר<small>],</small> וכלל הוא שדברים שמצד עיקר הדין מותרים הם, אבל אנשים במקום מסויים נוהגים בהם איסור — אסור לעשותם באותו מקום בפרהסיה. <b>ו</b>אילו <b>באתריה</b> <small>[במקומו]</small> של <b>רבי לא</b> היה <b>נהוג</b> כלל איסור מלאכה בפורים ולכן עשה בו מלאכה בפרהסיה.
<b>ואיבעית אימא</b> <small>[ואם תרצה אמור]:</small> <b>לעולם</b> תפרש שנהגו לאסור מלאכה בפורים, אבל <b>רבי</b> — <b>נטיעה של שמחה נטע,</b> שפעמים נוטע אדם נטיעה שאין בה צורך כלכלי אלא מעשה של שמחה. <b>כדתנן</b> <small>[כפי ששנינו</small> במשנה<small>]</small> בענין תעניות הציבור: <b>עברו אלו</b> המועדים שקבעו לתעניות הציבור על הגשם <b>ולא נענו</b> ישראל ולא בא גשם — <b>ממעטין</b> הכל <b>במשא ו</b>ב<b>מתן, בבנין ובנטיעה באירוסין ובנישואין.</b>
<b>ותנא עלה</b> <small>[ושנה עליה</small> החכם בתוספתא<small>]:</small> מה שאמרו <b>בנין —</b> זה הוא <b>בנין של שמחה</b> דווקא ולא בנין אחר, ו<b>נטיעה</b> — הכוונה היא <b>נטיעה של שמחה.</b> ומסבירים: <b>איזהו בנין של שמחה? זה הבונה בית חתנות לבנו.</b> שהיו נוהגים לבנות עבור החתן בית מיוחד שבו היתה נערכת החתונה, ולפעמים היה הזוג גר בו. <b>איזו היא נטיעה של שמחה? זה הנוטע אבורנקי</b> (גינה, שדרה) <b>של מלכים</b> שעשויה רק לנוי ולשעשוע, ומכיוון שנטיעה כזו קרויה שמחה — עשה זאת רבי בפורים משום שמחה.
<big>א</big> <b>לגופא</b> של הלכה שהוזכרה קודם, אמרנו ש<b>חזקיה קרי בטבריא בארביסר ובחמיסר</b> <small>[</small>היה <small>קורא</small> את המגילה <small>בטבריה בארבעה עשר ובחמישה עשר</small> באדר<small>],</small> וזאת משום ש<b>מספקא ליה אי</b> <small>[</small>ש<small>מסופק</small> היה <small>לו אם]</small> <b>מוקפת חומה מימות יהושע בן נון היא אי</b> <small>[או]</small> <b>לא.</b> ושואלים: <b>ומי מספקא ליה מלתא דטבריא</b> <small>[והאם מסופק לו הדבר,</small> הענין, <small>של טבריה]?</small> <b>והכתיב</b> <small>[והרי נאמר]:</small> <b>"וערי מבצר הצדים צר וחמת רקת וכנרת"</b> (יהושע יט, לה), <b>וקיימא לן</b> <small>[ומוחזק בידינו]</small> כי <b>רקת — זו טבריא</b> <small>[טבריה]!</small> ומשיבים: <b>היינו טעמא דמספקא ליה</b> <small>[זהו הטעם שמסופק לו],</small> לא משום זיהוי העיר, אלא <b>משום דחד גיסא שורא דימא הות</b> <small>[שצד אחד</small> של טבריה איננו בנוי חומה, אלא <small>חומה של הים היה],</small> שהים הוא המקיף אותה.
ושואלים: <b>אי הכי, אמאי מספקא ליה</b> <small>[אם כך, מדוע</small> היה <small>ספק לו]?</small> חומת ים <b>ודאי</b> הלא <b>לאו</b> <small>[לא]</small> <b>חומה היא! דתניא</b> <small>[ש</small>כן <small>שנינו</small> בברייתא<small>]</small> בדין בתי ערי חומה: <b>"אשר לו חמה"</b> (ויקרא כה, ל) ודרשו: <b>ולא שור איגר</b> <small>[חומת גגות],</small> שאם העיר בנויה באופן שהיא מוקפת בתים צמודים זה לזה ללא חומה מיוחדת — אין זו נקראת עיר מוקפת חומה, וכן נאמר: <b>"</b>אשר אין להם חומה <b>סביב"</b> (ויקרא כה, לא) — <b>פרט לטבריא שימה</b> הוא <b>חומתה</b> מצד אחד, ומכאן שטבריה איננה נקראת מוקפת חומה!
ומשיבים: <b>לענין בתי ערי חומה לא מספקא ליה</b> <small>[מסופק לו],</small> וברור לו שאין זו בכלל עיר חומה, <b>כי קא מספקא ליה</b> <small>[כאשר מסופק לו]</small> הרי זה <b>לענין מקרא מגילה, מאי</b> <small>[מה</small> הם<small>]</small> <b>פרזים ומאי</b> <small>[ומה</small> הם<small>]</small> <b>מוקפין דכתיבי</b> <small>[שנאמרו]</small> ל<b>גבי מקרא מגילה,</b> האם ההגדרה היא <b>משום דהני מיגלו</b> <small>[שאלו</small> הפרזים <small>מגולים</small> הם<small>]</small> <b>והני</b> <small>[ואלה]</small> המוקפים <b>לא מיגלו</b> <small>[מגולים</small> הם<small>],</small> <b>והא נמי מיגליא</b> <small>[וזו גם כן מגולה] —</small> שהרי אין לה חומה סביב, <b>או דלמא</b> <small>[שמא]</small> <b>משום דהני מיגנו</b> <small>[שאלה</small> המוקפים <small>מוגנים</small> הם<small>]</small> <b>והני</b> <small>[ואלה</small> הפרוזים<small>]</small> <b>לא מיגנו</b> <small>[מוגנים</small> הם<small>]</small> <b>והא נמי מיגניא</b> <small>[וזו,</small> טבריה <small>גם כן מוגנת</small> היא<small>]</small> על ידי הים. <b>משום הכי</b> <small>[כך]</small> <b>מספקא ליה</b> <small>[מסופק</small> היה <small>לו].</small>
מספרים: <b>רב אסי קרי</b> <small>[</small>היה <small>קורא]</small> <b>מגילה ב</b>עיר <b>הוצל</b> שבבבל <b>בארביסר ובחמיסר</b> <small>[בארבעה עשר ובחמישה עשר]</small> באדר, כי <b>מספקא ליה</b> <small>[</small>היה <small>מסופק לו]</small> <b>אי</b> <small>[אם]</small> <b>מוקפת חומה מימות יהושע בן נון היא, אי</b> <small>[או]</small> <b>לא,</b> משום שהיתה זו עיר עתיקה ביותר, שיש מקום לחשוב שהיתה עיר מוקפת חומה כבר באותם ימים. <b>איכא דאמרי</b> <small>[יש שאומרים]</small> בלשון אחרת, לא כספק אלא כודאי, ש<b>אמר רב אסי: האי</b> <small>[זאת]</small> העיר <b>הוצל</b> הריהי מחלק <b>בית</b> (שבט) <b>בנימין,</b> ו<b>מוקפת חומה מימות יהושע בן נון היא.</b>
אגב מה שעסקנו בבירור עניינה של טבריה, מספרים: <b>אמר ר' יוחנן: כי הוינא טליא אמינא מלתא דשאילנא לסבייא</b> <small>[כאשר הייתי ילד אמרתי דבר ששאלתי</small> עליו <small>לזקנים]</small>

Daf 6a

<b>ואישתכח כוותי</b> <small>[ונמצא כמותי],</small> שאף שלא היה הדבר מקובל, התברר שצדקתי. שהוא סבר ש<b>חמת זו</b> היא <b>טבריא</b> <small>[טבריה]</small> <b>ולמה נקרא שמה "חמת"? על שום</b> (שם) <b>חמי טבריא</b> המצויים בה. ואילו <b>רקת זו ציפורי, ולמה נקרא שמה "רקת"? משום דמידלייא כרקתא דנהרא</b> <small>[משום ש</small>היא <small>מוגבהת</small> מסביבתה <small>כשפת הנהר].</small> <b>כינרת זו גינוסר, ולמה נקרא שמה "כינרת"? דמתיקי פירא כקלא דכינרי</b> <small>[שמתוקים פירותיה כקול הכינור].</small>
<b>אמר רבא: מי איכא למאן דאמר</b> <small>[האם יש מי שאומר]</small> כי <b>רקת לאו טבריא הוא</b> <small>[לא טבריה היא]?</small> <b>והא כי שכיב איניש הכא, התם ספדי ליה הכי</b> <small>[והרי כאשר מת אדם</small> גדול <small>כאן,</small> בבבל, <small>שם סופדים לו</small> בלשון זו <small>כך]:</small> <b>"גדול הוא בששך</b> <small>[בבבל]</small> (ראה ירמיהו כה, כו) <b>ושם</b> יצא <b>לו ברקת". וכי מסקי ארונא להתם, ספדי ליה הכי</b> <small>[וכאשר מעלים ארון</small> של אדם חשוב <small>לשם, סופדים לו כך]:</small> אתם <b>אוהבי</b> ישראל ה<b>שרידים יושבי רקת, צאו וקבלו הרוגי עומק,</b> כלומר, את אלו שמתו בבבל שהיא ארץ עמוקה ונמוכה, משמע, שהכל מסכימים שרקת זו טבריה.
וכן מספרים: <b>כי נח נפשיה</b> <small>[כאשר נחה נפשו,</small> נפטר<small>]</small> <b>ר' זירא, פתח עליה ההוא ספדנא</b> <small>[פתח עליו ספדן אחד]</small> את הספדו במילים אלה: <b>ארץ שנער</b> (בבל) <b>הרה וילדה,</b> שר' זירא היה מבבל, <b>ארץ צבי</b> (ארץ ישראל) <b>גידלה</b> את <b>שעשועיה</b> של בבל, שאחר כך עלה לארץ ישראל וגדל בה, <b>אוי נא לה, אמרה רקת, כי אבדה כלי חמדתה.</b> ואם כן, נראה שמקובל על הכל שרקת זו טבריה.
<b>אלא אמר רבא: חמת זו חמי גרר</b> הסמוכים לטבריה, <b>רקת זו טבריא, כינרת זו גינוסר, ולמה נקרא שמה</b> של טבריה <b>"רקת"? שאפילו ריקנין שבה, מלאין מצות כרמון. ר' ירמיה אמר:</b> בעצם <b>"רקת" שמה, ולמה נקרא שמה "טבריא" —</b> משום <b>שיושבת בטבורה</b> (במרכזה) <b>של ארץ ישראל. רבה אמר: "רקת" שמה, ולמה נקרא שמה "טבריא" —</b> כעין נוטריקון: <b>שטובה ראייתה.</b>
<big>א</big> כיוון שעסקנו בזיהוי של שמות מקומות המוזכרים במקרא, <b>אמר זעירא: קטרון</b> הנזכרת במקרא, <b>זו</b> היא העיר <b>ציפורי. ולמה נקרא שמה "ציפורי"?</b> מפני <b>שיושבת בראש ההר כצפור.</b>
ושואלים: <b>וקטרון,</b> האם <b>ציפורי היא? והא</b> <small>[והרי]</small> <b>קטרון בחלקו של זבולון הואי</b> <small>[היתה],</small> <b>דכתיב</b> <small>[ש</small>הרי <small>נאמר]:</small> <b>"זבולון לא הוריש את יושבי קטרון ואת יושבי נהלל"</b> (שופטים א, ל), שאף שהיתה מן הערים שנפלו בחלקו, מכל מקום עבר על הציווי של "לא תחיה כל נשמה" והותיר את בני העיר בחיים כדי שיעלו לו מס, ואנחנו יודעים כי <b>זבולון מתרעם על מדותיו</b> (מזלו) <b>הוה</b> <small>[היה],</small> <b>שנאמר: "זבלון עם חרף נפשו למות"</b> (שופטים ה, יח), <b>מה טעם? משום</b> ש<b>"נפתלי על מרומי שדה"</b> (שופטים ה, יח), וכך מפרשים:
<b>אמר זבולון לפני הקדוש ברוך הוא: רבונו של עולם, לאחיי</b> שאר השבטים הסמוכים לנחלתי <b>נתת להם</b> ארץ <b>שדות וכרמים, ולי נתת הרים וגבעות. לאחיי נתת להם ארצות ולי נתת ימים ונהרות! אמר לו</b> הקדוש ברוך הוא: בכל זאת <b>כולן צריכין לך על ידי חלזון, שנאמר: "עמים הר יקראו</b> שם יזבחו זבחי צדק כי שפע ימים יינקו <b>ושפני טמוני חול"</b> (דברים לג, יט),
ו<b>תני</b> <small>[</small>ו<small>שנה]</small> <b>רב יוסף</b> על כך: <b>"שפני" — זה חלזון</b> הנמצא בימו של זבולון, <b>"טמוני" — זו טרית,</b> מין דג (סרדין) שדגים במימי החוף, <b>"חול" — זו</b> החול שממנו עושים <b>זכוכית לבנה. אמר</b> זבולון <b>לפניו:</b> אמנם כל אלה נמצאים בארצי, אולם, <b>רבונו של עולם מי מודיעני</b> אם יקחו ממני בלי רשות? <b>אמר לו</b> ככתוב באותו פסוק: <b>"שם יזבחו זבחי צדק", סימן זה יהא לך: כל הנוטל ממך בלא דמים</b> (תשלום) — <b>אינו מועיל בפרקמטיא</b> (במסחר) <b>שלו כלום.</b>
ומכל מקום למדנו מכאן שארצו של זבולון היתה ארץ שלא היו בה שדות וכרמים, <b>ואי סלקא דעתך</b> <small>[ואם עולה על דעתך</small> לומר<small>]</small> ש<b>קטרון זו ציפורי, אמאי</b> <small>[מדוע]</small> <b>מתרעם על מדותיו? והא הויא</b> <small>[והרי היתה]</small> <b>ציפורי</b> שהיא <b>מילתא דעדיפא טובא</b> <small>[דבר שעדיף ביותר]</small> מבחינת פוריותו! <b>וכי תימא דלית</b> <small>[ואם תאמר שאין]</small> <b>בה</b> קרקע משובחת שהיא <b>זבת חלב ודבש — והאמר</b> <small>[והרי אמר]</small> <b>ריש לקיש: לדידי חזי לי</b> <small>[</small>אני <small>עצמי ראיתי]</small> את ארץ <b>זבת חלב ודבש</b> שבסביבת <b>ציפורי, והויא</b> <small>[והיתה]</small> <b>ששה עשר מיל על ששה עשר מיל!</b>
<b>וכי תימא דלא נפישא דידיה כדאחוה</b> <small>[ואם תאמר שאין מרובה שלו כשל אחיו]</small> והם קיבלו יותר ממנו ארץ זבת חלב ודבש, <b>והאמר</b> <small>[והרי אמר]</small> <b>רבה בר בר חנה אמר ר' יוחנן: לדידי חזי לי</b> <small>[</small>אני <small>בעצמי ראיתי]</small> <b>זבת חלב ודבש</b> של <b>כל ארעא</b> <small>[ארץ]</small> <b>ישראל, והויא</b> <small>[והיה</small> גודלה<small>]</small> <b>כ</b>מו <b>מ</b>ן המקום <b>בי כובי</b> ו<b>עד אקרא</b> <small>[מבצר]</small> <b>תולבקני,</b> ובסך הכל: <b>עשרין ותרתין פרסי אורכא, ופותיא שיתא פרסי</b> <small>[עשרים ושתיים פרסות אורכה, ורוחבה שש פרסות]</small> שהם פחות מחלקו של זבולון בצפורי!
ומשיבים: אכן, מבחינת היבול היה חלקו מספיק ואולם <b>אפילו הכי</b> <small>[כך]</small> <b>שדות וכרמים עדיפא ליה</b> <small>[עדיפים</small> היו <small>לו],</small> כי זבת חלב ודבש שבחלקו היתה בארץ הררית שיש טורח בעיבודה. ומעירים: <b>דיקא נמי דכתיב</b> <small>[מדוייק גם כן,</small> ממה <small>שנאמר]:</small> <b>"ונפתלי על מרומי שדה",</b> שטענתו של זבולון היתה מדוע לנפתלי יש שדות, ומעירים: אכן <b>שמע מינה</b> <small>[למד מכאן]</small> שכך הוא.
<big>ב</big> בענין זיהוי שמות מקומות: <b>אמר ר' אבהו</b> מה שנאמר <b>"ועקרון תעקר"</b> (צפניה ב, ד) — <b>זו</b> רמז ל<b>קסרי בת אדום.</b> שרוב בני העיר היו יוונים ורומאים, והיא היתה השלטת על ארץ ישראל במשך זמן השלטון הרומי, <b>שהיא יושבת בין החולות, והיא היתה יתד תקועה לישראל</b> עוד <b>בימי יוונים</b> שהיתה מכשול להתפשטות הישוב היהודי <b>וכשגברה מלכות בית חשמונאי ונצחום, היו קורין אותה "אחידת</b> <small>[תפוסת,</small> כבושת<small>]</small> <b>מגדל שיר".</b>
<b>אמר ר' יוסי בר חנינא מאי דכתיב</b> <small>[מהו שנאמר]:</small> <b>"והסירתי דמיו מפיו ושקציו מבין שניו ונשאר גם הוא לאלהינו"</b> (זכריה ט, ז) — כך יש לדרוש: <b>"והסרתי דמיו מפיו" — זה בית במיא</b> (במות להקרבת קרבנות) <b>שלהם —</b> מקום הקרבת הקרבנות שלהם, <b>"ושקציו מבין שניו" — זה בית גליא</b> (גלי אבנים של פולחן) <b>שלהן,</b>
<b>"ונשאר גם הוא לאלהינו" — אלו בתי כנסיות ובתי מדרשות שבאדום.</b> ועוד דרשו מה שנאמר: <b>"והיה כאלף ביהודה ועקרון כיבוסי"</b> (זכריה ט, ז) <b>אלו תראטריות וקרקסיות</b> (בתי תיאטרון וקרקסים) <b>שבאדום, שעתידין שרי יהודה ללמד בהן תורה ברבים.</b> והוא שרומז הכתוב, שארץ זו שהיא עכשיו של הגוים תהיה כאלוף (מלמד) ביהודה.
ועוד <b>אמר ר' יצחק: לשם — זו</b> העיר הקרויה בזמן התלמוד <b>פמייס, "עקרון תעקר" — זו קסרי בת אדום, שהיא היתה מטרופולין</b> (עיר האם, הבירה) <b>של מלכים. איכא דאמרי</b> <small>[יש שאומרים,</small> מפרשים<small>]:</small> <b>דמרבי</b> <small>[שמגדלים]</small> <b>בה מלכי</b> <small>[</small>את ה<small>מלכים]</small> <b>ואיכא דאמרי</b> <small>[יש שאומרים]:</small> <b>דמוקמי מינה מלכי</b> <small>[שמעמידים ממנה מלכים],</small> שמיושבי העיר הזאת מעמידים אחר כך מלכים לאדום.
ואמרו חכמים: <b>קסרי וירושלים</b> הם שני ניגודים, ולכן <b>אם יאמר לך אדם: חרבו שתיהן — אל תאמן,</b> אם יאמר לך: <b>ישבו שתיהן</b> בשלווה — <b>אל תאמן,</b> אלא אם יאמר לך ש<b>חרבה קסרי וישבה ירושלים</b> או שיאמר לך <b>חרבה ירושלים וישבה קסרי</b> — אז <b>תאמן, שנאמר: "</b>יען אשר אמרה צור על ירושלים האח נשברה דלתות העמים נסבה אלי <b>אמלאה החרבה"</b> (יחזקאל כו, ב), ללמד: <b>אם מליאה זו — חרבה זו, אם מליאה זו — חרבה זו</b> ששתיהן הן כניגודים זו לזו.
<b>רב נחמן בר יצחק אמר</b> אותו רעיון <b>מהכא</b> <small>[מכאן</small> מפסוק זה<small>]</small> שנאמר על יעקב ועשו: <b>"ולאם מלאם יאמץ"</b> (בראשית כה, כג), לאמר: כשזה עולה — השני בהכרח יורד.
<big>ג</big> מכיוון שהזכרנו את אדום, <b>אמר ר' יצחק: מאי דכתיב</b> <small>[מהו שנאמר]:</small> <b>"יחן רשע בל למד צדק</b> בארץ נכוחות יעול ובל יראה גאות ה'<b>"</b> (ישעיה כו, י) — <b>אמר יצחק לפני הקדוש ברוך הוא: רבונו של עולם, יוחן עשו</b> שהוא בנו, וכידוע אהב אותו. <b>אמר לו</b> הקדוש ברוך הוא: <b>רשע הוא</b> עשו! <b>אמר לו</b> יצחק לקדוש ברוך הוא: וכי <b>"בל למד צדק",</b> כלומר, וכי אין אדם אשר יוכל ללמד עליו זכות ולדבר בצדקו? <b>אמר לו</b> הקדוש ברוך הוא: <b>"בארץ נכחות יעול",</b> כלומר, רשע גדול הוא ועתיד הוא להחריב את ארץ ישראל. <b>אמר לו</b> יצחק: <b>אם כן</b> אם רשע הוא כל כך, <b>"בל יראה גאות ה'".</b>
<b>ואמר ר' יצחק: מאי דכתיב</b> <small>[מהו שנאמר]:</small> <b>"אל תתן ה' מאויי רשע זממו אל תפק ירומו סלה"</b> (תהלים קמ, ט) — <b>אמר יעקב לפני הקדוש ברוך הוא: רבונו של עולם, אל תתן לעשו הרשע תאות לבו,</b> כלומר, לעשות את מה שהוא רוצה, שרצונו לכלות אותנו בני יעקב. ומה שנאמר <b>"זממו אל תפק"</b> מתפרש: אל תוציא ממנו את הזמם שמחזיק אותו ואיננו נותן לו להתפרץ ולהתחזק — <b>זו</b>

Daf 6b

<b>גרממיא של אדום</b> גרמניה הסמוכה לארץ אדום (רומי) <b>שאלמלי הן</b> הגרמנים <b>יוצאין</b> והולכים לפי דרכם, הרי הם <b>מחריבין כל העולם כולו.</b>
<b>ואמר ר' חמא בר חנינא: תלת מאה קטירי תגא איכא</b> <small>[שלוש מאות קשורי כתר יש]</small> <b>בגרממיא של אדום,</b> כלומר, שלוש מאות מלכים קטנים, <b>ותלת מאה ושיתין וחמישה מרזבני איכא ברומי</b> <small>[ושלוש מאות ושישים וחמישה שרים יש ברומא]</small> <b>ובכל יומא נפקי הני לאפי הני</b> <small>[ובכל יום יוצאים אלה אל פני אלה</small> להילחם<small>]</small> <b>ומקטיל חד מינייהו, ומיטרדי לאוקמי מלכא</b> <small>[ונהרג אחד מהם, ו</small>הם <small>נטרדים מלהעמיד מלך],</small> ומשום שאינם מתאחדים, אינם יכולים לנצח במלחמה. ומלחמות אלה שבין רומי והגרמנים הן שזוממות (מעכבות) את עשיו־רומי שלא יתגבר יותר מדי.
<big>א</big> <b>ואמר ר' יצחק</b> בסגנון הדברים שנאמרו בענין הקודם, <b>אם יאמר לך אדם: יגעתי ולא מצאתי — אל תאמן.</b> וכן אם יאמר לך: <b>לא יגעתי ו</b>בכל זאת <b>מצאתי — אל תאמן.</b> אבל אם יאמר: <b>יגעתי ומצאתי — תאמן.</b>
ומעירים: <b>הני מילי</b> <small>[דברים אלה]</small> אמורים <b>בדברי תורה,</b> שבהם התוצאה והמציאה היא לפי היגיעה, <b>אבל במשא ומתן</b> — הצלחה במסחר <b>סייעתא</b> <small>[סיוע]</small> <b>הוא מן שמיא</b> <small>[השמים],</small> שאין יחס בין ההצלחה והיגיעה. <b>ולדברי תורה לא אמרן</b> <small>[אמרנו]</small> <b>אלא לחדודי</b> <small>[ל</small>ענין <small>חידוד]</small> והעמקה בה, שהמתייגע יותר מבין יותר, <b>אבל לאוקמי גירסא</b> <small>[להעמיד גירסה]</small> של ידיעה בסיסית — <b>סייעתא מן שמיא היא</b> <small>[סיוע משמים הוא]</small> ולא כל אדם זוכה לו, ואפילו ברוב יגיעה ועמל.
<b>ו</b>עוד ממה ש<b>אמר ר' יצחק: אם ראית רשע שהשעה משחקת לו</b> שהוא מצליח ביותר — <b>אל תתגרה בו, שנאמר: "אל תתחר במרעים"</b> (תהלים לז, א). <b>ולא עוד, אלא שדרכיו מצליחין</b> גם אם אתה מתגרה בו, <b>שנאמר: "יחילו דרכו בכל עת"</b> (תהלים י, ה). <b>ולא עוד, אלא</b> שאם דנים כנגדו <b>שזוכה בדין, שנאמר: "מרום משפטיך מנגדו"</b> (תהלים י, ה), כאילו המשפט מורם מעליו ואינו נוגע בו. <b>ולא עוד, אלא שרואה בשונאיו</b> כשהם נופלים, <b>שנאמר: "כל צורריו יפיח בהם"</b> (תהלים י, ה).
ותוהים: <b>איני</b> <small>[האם כן הוא]?</small> <b>והאמר</b> <small>[והרי אמר]</small> <b>ר' יוחנן משום</b> (בשם) <b>ר' שמעון בן יוחי: מותר להתגרות ברשעים בעולם הזה, שנאמר: "עזבי תורה יהללו רשע ושמרי תורה יתגרו בם"</b> (משלי כח, ד), <b>ותניא</b> <small>[ו</small>כן <small>שנינו</small> בברייתא<small>],</small> <b>ר' דוסתאי בר מתון אמר: מותר להתגרות ברשעים בעולם הזה, ואם לחשך</b> (ילחש לך) <b>אדם</b> לומר לך שאין הדבר כן, ויסתמך על הכתוב <b>"אל תתחר במרעים ואל תקנא בעשי עולה"</b> (תהלים לז, א) — דע לך ש<b>מי שלבו נוקפו</b> (שהוא מפחד) <b>אומר כן.</b>
<b>אלא</b> כוונת אותו פסוק היא: <b>"אל תתחר במרעים" —</b> שלא תתחרה במעשיהם <b>להיות כמרעים</b> (עושי רע), <b>"ואל תקנא בעשי עולה" — להיות כעושי עולה. ו</b>ראיה לדבר ממה ש<b>אומר</b> הכתוב במקום אחר: <b>"אל יקנא לבך בחטאים</b> כי אם ביראת ה' כל היום<b>"</b> (משלי כג, יז), משמע שלקנא בחטאים אין פירושו להילחם כנגדם בקנאות, אלא לקנא בהם להיות כמותם, וממקורות אלה נובע שמותר להתגרות ברשעים, ושלא כדברי רבי יצחק!
ומשיבים: <b>לא קשיא</b> <small>[אין</small> זה <small>קשה]</small> <b>הא</b> <small>[זה]</small> שאמר ר' יצחק שלא יתגרה בו, הרי זה <b>במילי דידיה</b> <small>[בדברים,</small> עניינים <small>שלו],</small> <b>והא</b> <small>[וזה]</small> שמשמע מדברי הכתובים שאפשר להתגרות בו, הרי זה <b>במילי דשמיא</b> <small>[בדברי,</small> ענייני <small>שמים].</small>
<b>ואיבעית אימא: הא והא במילי דידיה</b> <small>[ואם תרצה אמור: זה וזה בדברים שלו],</small> <b>ו</b>בכל זאת דבר זה <b>לא קשיא</b> <small>[קשה];</small> <b>הא</b> <small>[זה]</small> שאמרו שיתגרה, מדובר <b>בצדיק גמור,</b> ו<b>הא</b> <small>[וזה]</small> שהזהיר שלא יתגרה בו — <b>בצדיק שאינו גמור.</b> ש<b>אמר רב הונא, מאי דכתיב</b> <small>[מהו</small> <small>שנאמר]:</small> <b>"למה תביט בוגדים תחריש בבלע רשע צדיק ממנו"</b> (חבקוק א, יג) — ללמדך: <b>צדיק ממנו בולע,</b> שהרשע יכול לבלוע מי שהוא צדיק רק ממנו, כלומר, שאינו צדיק גמור, אבל <b>צדיק גמור — אינו בולע.</b>
<b>ואי בעית אימא</b> <small>[ואם תרצה אמור]</small> תירוץ אחר לסתירה: <b>שעה משחקת לו שאני</b> <small>[שונה],</small> שאם אתה רואה שהשעה משחקת לו אין אף לצדיק גמור להתגרות בו, משום שעכשיו מסייעים בידו משמים.
<big>ב</big> כיוון שהזכרנו קודם את רומי והכרוך בה, מביאים מה ש<b>אמר עולא: איטליא של יון,</b> שהיא דרומה של איטליה, <b>זה כרך גדול של רומי, והויא</b> <small>[והריהי]</small> <b>תלת מאה</b> <small>[שלוש מאות]</small> <b>פרסה על תלת מאה</b> <small>[שלוש מאות]</small> <b>פרסה, ויש בה שלש מאות ששים וחמישה שווקים, כמנין ימות החמה, וקטן שבכולם</b> הוא שוק <b>של מוכרי עופות, והויא</b> <small>[והוא]</small> <b>ששה עשר מיל על ששה עשר מיל, ומלך</b> (הקיסר הרומי) <b>סועד בכל יום באחד מהן,</b>
<b>ו</b>עוד, <b>הדר בה</b> ברומי <b>אף על פי שאינו נולד בה — נוטל פרס</b> שכר ומשכורת לקיומו <b>מבית המלך, והנולד בה אף על פי שאינו דר בה</b> — גם הוא <b>נוטל פרס מבית המלך, ושלשת אלפים בי בני</b> <small>[בתי מרחצאות]</small> <b>יש בו, וחמש מאות חלונות מעלין עשן</b> מבתי המרחץ אל <b>מחוץ לחומה</b> באופן שאין החומות עצמן משחירות ממנו, <b>צדו אחד</b> של המקום הוא <b>ים וצדו אחד הרים וגבעות, צדו אחד מחיצה של ברזל וצדו אחד חולסית</b> (מקום אבנים) <b>ומצולה</b> (בוץ ומים).
<big>ג משנה</big> <b>קראו את המגילה באדר הראשון</b> ואחר כך <b>נתעברה השנה</b> ויש עכשיו איפוא אדר שני — <b>קורין אותה</b> בשנית <b>באדר שני.</b> וכלל אמרו: <b>אין בין אדר הראשון לאדר השני</b> הבדל במה שיש לעשות בהם <b>אלא קריאת המגילה, ומתנות לאביונים,</b> שבשנה מעוברת אין מקיימים את שתי אלה אלא באדר השני דווקא ולא בראשון.
<big>ד גמרא</big> ומעירים: <b>הא לענין סדר פרשיות</b> ארבע הפרשיות (שקלים, זכור, פרה, החודש) שנוהגים להוסיף לקריאת התורה בסביבות הפורים <b>זה וזה שוין,</b> שקריאתם באדר ראשון פוטרת מלקרוא באדר שני.
ומעירים: אם כן, <b>מני מתניתין</b> <small>[</small>כשיטת <small>מי משנתנו]?</small> <b>לא</b> כשיטת ה<b>תנא קמא</b> <small>[הראשון]</small> בברייתא שנביא, <b>ולא</b> כשיטת <b>ר' אליעזר בר' יוסי ולא</b> כשיטת <b>רבן שמעון בן גמליאל. דתניא</b> <small>[ש</small>כן <small>שנינו</small> בברייתא<small>]:</small> <b>קראו את המגילה באדר הראשון ונתעברה השנה — קורין אותה באדר השני, שכל מצות שנוהגות בשני נוהגות בראשון, חוץ ממקרא מגילה,</b>
<b>ר' אליעזר בר' יוסי אומר: אין קורין אותה באדר השני</b> כלל, <b>שכל מצות שנוהגות בשני נוהגות בראשון</b> וכיון שקיימן בראשון, שוב אינו זקוק לשני.
<b>רבן שמעון בן גמליאל אומר משום</b> (בשם) <b>ר' יוסי: אף קורין אותה באדר השני, שכל מצות שנוהגות בשני אין נוהגות בראשון. ושוין</b> כולם <b>בהספד ובתענית שאסורין בזה ובזה.</b> כלומר, שימי ארבעה עשר וחמישה עשר בחודש אדר, בין באדר ראשון בין באדר שני — אין מספידים ואין מתענים בהם.
ותחילה מבררים את הברייתא לגופה: הלא שיטת <b>רבן שמעון בן גמליאל היינו</b> <small>[זוהי]</small> שיטת ה<b>תנא קמא</b> <small>[הראשון],</small> ומה חידש? <b>אמר רב פפא:</b> לענין <b>סדר פרשיות איכא בינייהו</b> <small>[יש ביניהם</small> הבדל<small>].</small> וכיצד? שה<b>תנא קמא</b> <small>[הראשון]</small> <b>סבר</b> כי <b>לכתחילה</b> עושים את סדר הפרשיות <b>בשני, ואי עבוד</b> <small>[ואם עשו]</small> <b>בראשון — עבוד</b> <small>[עשו],</small> <b>בר</b> <small>[חוץ]</small> <b>ממקרא מגילה, דאף על גב דקרו</b> <small>[שאף על פי שקראו]</small> כבר <b>בראשון</b> — <b>קרו</b> <small>[קוראים]</small> פעם נוספת <b>בשני.</b>
<b>ו</b>אילו <b>ר' אליעזר בר' יוסי סבר: אפילו מקרא מגילה לכתחילה בראשון,</b> ובשני אין צורך לחזור ולקרוא. <b>ורבן שמעון בן גמליאל סבר: אפילו סדר פרשיות, אי</b> <small>[אם]</small> כבר <b>קרו</b> <small>[קראו]</small> את הפרשיות <b>בראשון — קרו</b> <small>[קוראים]</small> אותם פעם נוספת <b>בשני,</b>
ואם כן, <b>מני</b> <small>[</small>של <small>מי היא]</small> משנתנו שלנו, לפי איזו שיטה היא הולכת? <b>אי</b> <small>[אם]</small> לפי ה<b>תנא קמא</b> <small>[הראשון]</small> <b>קשיא</b> <small>[קשה]</small> מענין <b>מתנות</b> לאביונים, שבברייתא הזכיר רק מקרא מגילה ואילו במשנה מזכיר גם מתנות, <b>אי</b> <small>[אם]</small> לפי <b>ר' אליעזר בר' יוסי — קשיא נמי</b> <small>[קשה גם כן]</small> מענין <b>מקרא מגילה,</b> ו<b>אי</b> <small>[</small>ו<small>אם]</small> לפי <b>רבן שמעון בן גמליאל</b> — <b>קשיא</b> <small>[קשה]</small> גם כן <b>סדר פרשיות!</b>
ומתרצים: <b>לעולם</b> תאמר שמשנתנו היא לפי שיטת ה<b>תנא קמא</b> <small>[הראשון]</small> שבברייתא, <b>ותנא</b> <small>[ושנה</small> החכם בברייתא<small>]</small> <b>מקרא מגילה והוא הדין</b> לעניין <b>מתנות לאביונים, דהא בהא תליא</b> <small>[שזה בזה תלוי],</small> שהרי כבר הסברנו שביום שבו קוראים את המגילה גובים ומחלקים גם מתנות לאביונים.
<b>ואיבעית אימא</b> <small>[ואם תרצה אמור]:</small> <b>לעולם</b> שיטת <b>רבן שמעון בן גמליאל היא, ומתניתין חסורי מיחסרא והכי קתני</b> <small>[ומשנתנו חסרה</small> דבר מה <small>וכך יש לשנותה]:</small> <b>אין בין ארבעה עשר שבאדר הראשון לארבעה עשר שבאדר השני אלא מקרא מגילה ומתנות. הא</b> <small>[הרי]</small> <b>לענין הספד ותענית — זה וזה שוין, ואילו</b> מענין <b>סדר</b> ה<b>פרשיות לא מיירי</b> <small>[אינו עוסק</small> כלל<small>]</small> ולא בא לדון אלא בפורים בלבד.
<b>אמר ר' חייא בר אבין אמר ר' יוחנן: הלכתא</b> <small>[הלכה]</small> <b>כרבן שמעון בן גמליאל שאמר משום</b> (בשם) <b>ר' יוסי.</b>
<b>אמר ר' יוחנן: ושניהם</b> גם רבן שמעון, וגם ר' אליעזר בר' יוסי <b>מקרא אחד דרשו,</b> אלא שנחלקו בפירושו, שנאמר: <b>"</b>להיות עושים את יום ארבעה עשר בחודש אדר ואת יום חמישה עשר בו <b>בכל שנה ושנה"</b> (אסתר ט, כא), <b>ר' אליעזר בר' יוסי סבר:</b> כפי שנוהגים <b>בכל שנה ושנה</b> צריכים לעשות גם בשנה מעוברת, <b>מה כל שנה ושנה</b> עושים את חג הפורים ב<b>אדר הסמוך לשבט — אף כאן</b> בשנה מעוברת יש לעשות את חג הפורים ב<b>אדר הסמוך לשבט,</b>
<b>ורבן שמעון בן גמליאל סבר: "בכל שנה ושנה", מה כל שנה ושנה — אדר הסמוך לניסן, אף כאן,</b> בשנה מעוברת, יש לעשות את חג הפורים ב<b>אדר הסמוך לניסן.</b>
ושואלים: <b>בשלמא</b> <small>[נניח]</small> <b>ר' אליעזר בר' יוסי מסתבר טעמא</b> <small>[מסתבר טעם]</small> דבריו, שכן כלל הוא ש<b>אין מעבירין על המצות,</b> שכאשר באה לידו של אדם מצווה אין לדחותה ויש לעשותה מיד, <b>אלא רבן שמעון בן גמליאל מאי טעמא</b> <small>[מה טעם]</small> דבריו?
<b>אמר ר' טבי: טעמא</b> <small>[טעם]</small> דברי <b>ר' שמעון בן גמליאל</b> הוא, ש<b>מסמך</b> <small>[שלסמוך]</small> <b>גאולה לגאולה עדיף</b> הוא, וראוי לסמוך גאולת פורים לגאולת פסח.
ואילו <b>ר' אלעזר אמר: טעמא</b> <small>[טעם]</small> דברי <b>ר' שמעון בן גמליאל</b> נלמד <b>מהכא</b> <small>[מכאן],</small> <b>דכתיב</b> <small>[שנאמר]:</small> <b>"לקים את אגרת הפרים הזאת השנית"</b> (אסתר ט, כט), לרמז שפעמים קוראים אותה בחודש השני.
ומעירים: <b>ואיצטריך למיכתב</b> <small>[והוצרך לכתוב]</small>

Daf 7a

<b>"השנית" ואיצטריך למיכתב</b> <small>[והוצרך לכתוב]</small> גם <b>"בכל שנה ושנה"</b> ואין די בראיה אחת. <b>דאי</b> <small>[שאם]</small> היה מביא ראיה רק <b>מ"בכל שנה ושנה" הוה אמינא כי קושין</b> <small>[הייתי אומר כמו קושייתנו]</small> שהקשינו מדוע לא נעשהו סמוך לשבט, על כן <b>קא משמע לן</b> <small>[השמיע לנו]</small> במה שנאמר <b>"השנית". ואי אשמועינן</b> <small>[ואם היה משמיע לנו]</small> <b>"השנית"</b> בלבד <b>הוה אמינא בתחילה</b> <small>[הייתי אומר</small> כי <small>מלכתחילה]</small> יש לעשות פורים <b>בראשון ובשני</b> יחד, על כן <b>קא משמע לן</b> <small>[השמיע לנו]</small> <b>"בכל שנה ושנה",</b> לומר שאף בשנת העיבור, כבכל שנה ושנה, עושים רק פעם אחת.
ושואלים: <b>ור' אליעזר בר' יוסי האי</b> <small>[</small>מלה <small>זו]</small> <b>"השנית" מאי עביד ליה</b> <small>[מה עושה הוא</small> בה<small>]</small> ומה דורש הוא מזה? ומשיבים: <b>מיבעי ליה</b> <small>[נצרכה לו]</small> לדרשה של <b>רב שמואל בר יהודה,</b> ש<b>אמר רב שמואל בר יהודה: בתחילה קבעוה</b> את שמחת הפורים <b>בשושן</b> בלבד, <b>ולבסוף בכל העולם כולו,</b> על פי אגרת הפורים השנית.
<big>א</big> אגב דברי רב שמואל בר יהודה לענין קביעת חג הפורים, מובא עוד, <b>אמר רב שמואל בר יהודה: שלחה להם אסתר לחכמים: קבעוני לדורות,</b> כלומר, עשו את חגיגת הפורים וקריאת המגילה תקנה לדורות! <b>שלחו לה: קנאה את מעוררת עלינו לבין האומות,</b> שהרי במגילה מסופר נצחון היהודים על הגויים, ומוטב שלא נפרסם את הדבר. <b>שלחה להם: כבר כתובה אני על דברי הימים למלכי מדי ופרס,</b> ואם כן ידוע כבר הדבר בעולם וראוי שגם בישראל יעשו כן.
מסופר: <b>רב ורב חנינא ור' יוחנן ורב חביבא מתנו</b> <small>[</small>היו <small>שונים],</small> ומעירים: <b>בכוליה</b> <small>[בכל]</small> <b>סדר מועד כל</b> מקום שנמצא <b>כי האי זוגא</b> <small>[</small>בדומה <small>לזוג הזה]</small> של ארבעת החכמים <b>חלופי</b> <small>[מחליפים]</small> את <b>ר' יוחנן ומעייל</b> <small>[ומכניסים]</small> במקומו את <b>ר' יונתן,</b> וכך אמרו: <b>שלחה להם אסתר לחכמים: כתבוני לדורות. שלחו לה:</b> כבר נאמר <b>"הלא כתבתי לך שלישים"</b> (משלי כב, כ), לומר: <b>שלישים ולא רבעים,</b> כלומר, שיש להזכיר את מפלת עמלק שלוש פעמים, וכיון שהיא נזכרת בשלושה מקומות במקרא, אין צורך להוסיף לה עוד מקור רביעי,
<b>עד שמצאו לו מקרא כתוב בתורה,</b> ומה נאמר? <b>"כתב זאת זכרון בספר</b> ושים באזני יהושע כי מחה אמחה את זכר עמלק מתחת השמים<b>"</b> (שמות יז, יד), וכך דרשו: <b>"כתב זאת" — מה שכתוב כאן</b> בספר שמות <b>וב</b>ספר <b>משנה תורה</b> (ספר דברים) שהוא הדבר הכתוב בתורה, <b>"זכרון" — מה שכתוב בנביאים</b> בענין זה, <b>"בספר" — מה שכתוב במגלה,</b> ואם כן המגילה היא הזכרה שלישית ולא רביעית. שכל שנזכר בתורה בענין זה נחשב אחד.
ומעירים: <b>כתנאי</b> <small>[כתנאים]</small> שנחלקו בענין זה, שהיו שדרשו: <b>"כתב זאת" — מה שכתוב כאן</b> בספר שמות, <b>"זכרון" — מה שכתוב במשנה תורה, "בספר" — מה שכתוב בנביאים.</b> אלו <b>דברי ר' יהושע.</b> ואילו <b>ר' אלעזר המודעי אומר: "כתב זאת" — מה שכתוב כאן ובמשנה תורה, "זכרון" — מה שכתוב בנביאים, "בספר" — מה שכתוב במגילה,</b> וגם כאן נחלקו אם למגילה יש תוקף וקדושה כשאר ספרי המקרא.
<big>ב</big> ו<b>אמר רב יהודה אמר שמואל:</b> אף שגזרו חכמים שכתבי הקודש יטמאו את הידים הנוגעות בהם כדי להרחיק את הספרים מן התרומה, מכל מקום מגילת <b>אסתר אינה מטמאה את הידים,</b> לפי שלא נתקדשה בקדושת כתבי הקודש.
ושואלים: <b>למימרא</b> <small>[האם לומר</small> מכאן<small>]</small> ש<b>סבר שמואל</b> שמגילת <b>אסתר לאו</b> <small>[לא]</small> <b>ברוח הקודש נאמרה? והאמר</b> <small>[והרי אמר]</small> <b>שמואל</b> עצמו ש<b>אסתר ברוח הקודש נאמרה!</b> ומתרצים: <b>נאמרה לקרות,</b> שעצם המגילה ברוח הקודש נקבעה ומשום כך יש לקרוא אותה ברבים <b>ו</b>אולם <b>לא נאמרה ליכתוב,</b> כלומר, שאין הדברים הכתובים מקודשים באותיותיהם שתהא בהם קדושת כתבי הקודש.
<b>מיתיבי</b> <small>[מקשים</small> על כך<small>],</small> מן המשנה, ששנינו, <b>ר' מאיר אומר:</b> ספר <b>קהלת — אינו מטמא את הידים,</b> שאין בו קדושת כתבי הקודש <b>ומחלוקת בשיר השירים</b> אם מטמא. <b>ר' יוסי אומר: שיר השירים מטמא את הידים, ומחלוקת</b> היא <b>בקהלת. ר' שמעון אומר: קהלת</b> הוא <b>מקולי בית שמאי ומחומרי בית הלל,</b> שלבית הלל הוא מטמא ולבית שמאי אינו מטמא, <b>אבל רות ושיר השירים ואסתר</b> לכל הדעות <b>מטמאין את הידים.</b> הרי משנה מפורשת שלדעת הכל אסתר מטמא את הידים. ומשיבים: <b>הוא</b> שמואל ש<b>אמר</b> את דבריו, היה זה <b>כ</b>שיטת <b>ר' יהושע</b> שהובאה קודם, שמגילת אסתר לא נתקדשה.
<b>תניא</b> <small>[שנויה</small> ברייתא<small>],</small> <b>ר' שמעון בן מנסיא אומר: קהלת אינו מטמא את הידים מפני שחכמתו של שלמה היא</b> אבל אינה ברוח הקודש, <b>אמרו לו:</b> ודאי ברוח הקודש נאמרה, שמגילת קהלת נבחרה משום כך משאר דברי שלמה, שהרי <b>וכי זו בלבד אמר? והלא כבר נאמר: "וידבר שלשת אלפים משל</b> ויהי שירו חמישה ואלף<b>"</b> (מלכים א' ה, יב) הרי שאמר שלמה משלים הרבה ורק חלק מהם אספו במקרא ובודאי יחודם של אלה הוא בכך שברוח הקודש נאמרו. <b>ואומר: "אל תוסף על דבריו"</b> (משלי ל, ו).
ושואלים: <b>מאי</b> <small>[מה]</small> מדוע מוסיף <b>"ואומר"?</b> הרי לכאורה הראיה הראשונה מספקת! ומשיבים: <b>וכי תימא</b> <small>[ואם תאמר]:</small> <b>מימר טובא</b> <small>[לומר הרבה]</small> <b>אמר,</b> אלא שהעלה על הכתב רק דברים מסויימים, <b>דאי בעי</b> <small>[שאם רצה]</small> להעלות על הכתב דבר מסויים — אכן <b>איכתיב</b> <small>[נכתב],</small> <b>ודאי בעי</b> <small>[ואם רצה]</small> שלא להעלות על הכתב דברים אחרים — <b>לא איכתיב</b> <small>[נכתב],</small> ולכן לא נשארו כל דבריו. <b>תא שמע</b> <small>[בוא</small> ו<small>שמע],</small> ממה שנאמר: <b>"אל תוסף על דבריו",</b> לומר שאם אסור להוסיף עליהם, משמע שברוח הקודש נאמרו.
<b>תניא</b> <small>[שנויה</small> ברייתא<small>]</small> <b>ר' אליעזר אומר:</b> מגילת <b>אסתר ברוח הקודש נאמרה, שנאמר: "ויאמר המן בלבו"</b> (אסתר ו, ו) שאם אינה מרוח הקודש — מניין אם כן ידעו מה חשב המן בלבו? <b>ר' עקיבא אומר: אסתר ברוח הקודש נאמרה, שנאמר: "ותהי אסתר נשאת חן בעיני כל ראיה"</b> (אסתר ב, טו), וכיצד ידעו זאת, אם לא ברוח הקודש?!
<b>ר' מאיר אומר: אסתר ברוח הקודש נאמרה, שנאמר</b> בענין הקשר שקשרו בגתן ותרש על אחשורוש: <b>"ויודע הדבר למרדכי"</b> (אסתר ב, כב), וכיצד נודע לו? ודאי ברוח הקודש. <b>ר' יוסי בן דורמסקית אומר: אסתר ברוח הקודש נאמרה, שנאמר: "ובבזה לא שלחו את ידם"</b> (אסתר ט, טו) וכיצד ידעו מה קרה בכל העולם? אלא ודאי ברוח הקודש הוא.
<b>אמר שמואל: אי הואי התם, הוה אמינא מלתא דעדיפא מכולהו</b> <small>[אילו הייתי שם</small> בין התנאים <small>הייתי אומר דבר ש</small>הוא <small>עדיף מכולם]</small> והוא, <b>שנאמר</b> במגילה: <b>"קימו וקבל"</b> (אסתר ט, כז) וכבר דרשוהו: <b>קימו למעלה מה שקיבלו למטה,</b> ודבר זה יכול להיאמר רק ברוח הקודש.
<b>אמר רבא: לכולהו אית להו פירכא</b> <small>[לכולם יש פירכה]</small> לסתור את דבריהם, <b>לבר</b> <small>[חוץ]</small> <b>מ</b>לדברי <b>שמואל דלית ליה פירכא</b> <small>[שאין לו פירכה],</small> ומסבירים מה היא הפירכה: שמה שאמר <b>ר' אליעזר</b> כיצד ידעו מה חשב המן בליבו — <b>סברא הוא</b> שהרי <b>לא הוה איניש דחשיב למלכא כוותיה</b> <small>[לא היה אדם שחשוב למלך כמותו]</small> <b>והאי כי קא מפיש טובא</b> <small>[וזה שהירבה הרבה]</small> <b>ואמר</b> "יביאו לבוש מלכות" (אסתר ו, ח) — <b>אדעתיה דנפשיה קאמר</b> <small>[על דעת</small> שיעשו זאת עבור <small>עצמו אמר].</small>
וכן מה ש<b>אמר ר' עקיבא</b> כיצד ידעו שמצאה חן בעיני הכל — <b>דלמא</b> <small>[שמא]</small> יש להבינו מסברה ו<b>כ</b>דברי <b>ר' אלעזר,</b> ש<b>אמר: מלמד שכל אחד ואחד נדמתה לו כ</b>בת <b>אומתו,</b> ולכן סביר להניח שמצאה חן בעיני הכל.
<b>והא</b> <small>[וזה]</small> שאמר <b>ר' מאיר</b> הלומד מזה שנודע דבר הקשר על אחשוורוש למרדכי — <b>דלמא</b> <small>[שמא]</small> היה הדבר <b>כ</b>דעת <b>ר' חייא בר אבא,</b> ש<b>אמר: בגתן ותרש שני טרשיים היו</b> ודיברו זה עם זה בשפתם ומרדכי שהיה בקי בלשונות רבות, הבין מה הם מדברים.
<b>והא</b> <small>[וזה]</small> שאמר <b>ר' יוסי בן דורמסקית</b> מהיכן ידעו מה קרה בכל העולם בענין הביזה — <b>דלמא פריסתקי שדור</b> <small>[שמא שליחים שלחו]</small> והם שהודיעו להם. אלא הראיה שמביא <b>שמואל</b> שקיימו למעלה מה שקיבלו למטה, <b>ודאי לית ליה פירכא</b> <small>[אין לו פירכה].</small> <b>אמר רבינא: היינו דאמרי אינשי</b> <small>[זהו שאומרים אנשים]</small> בפתגם עממי: <b>טבא חדא פלפלתא חריפתא ממלי צני קרי</b> <small>[טוב פילפל חריף אחד ממלוא הסל דלעות],</small> שהוא טעים יותר מכולן.
<b>רב יוסף אמר מהכא</b> <small>[מכאן]</small> יש ראיה שהמגילה נכתבה ברוח הקודש, שנאמר: <b>"וימי הפורים האלה לא יעברו מתוך היהודים"</b> (אסתר ט, כח) וקביעה החלטית זו ודאי שאינה יכולה להיאמר אלא ברוח הקודש. <b>רב נחמן בר יצחק אומר מהכא</b> <small>[מכאן],</small> מסופו של פסוק זה, שנאמר: <b>"וזכרם לא יסוף מזרעם".</b>
<big>ג </big>שנינו במשנה, שנותנים <b>מתנות לאביונים. תני</b> <small>[שנה]</small> <b>רב יוסף</b> בברייתא, נאמר: <b>"ומשלח מנות איש לרעהו"</b> (אסתר ט, כב) ומדקדוק הלשון משמע: <b>שתי מנות</b> אפילו <b>לאיש אחד,</b> די בהן לצאת ידי חובה. ומה שנאמר <b>"ומתנות לאבינים"</b> (אסתר ט, כב), משמע — <b>שתי מתנות לשני בני אדם</b> לפחות.
מסופר: <b>ר' יהודה נשיאה</b> <small>[הנשיא]</small> <b>שדר ליה</b> <small>[שלח לו]</small> בפורים <b>לר' אושעיא אטמא דעיגלא תלתא וגרבא דחמרא</b> <small>[ירך של עגל משולש,</small> שהוא שלישי לאמו, <small>וקנקן יין],</small> <b>שלח ליה</b> <small>[לו]</small> ר' אושעיא דברי תודה:

Daf 7b

<b>קיימת בנו רבינו</b> שתי מצוות יחד, גם <b>"ומשלח מנות איש לרעהו"</b> וגם <b>"ומתנות לאבינים",</b> כי הוא היה עני וזו היתה מתנה חשובה.
מסופר עוד: <b>רבה שדר ליה</b> <small>[שלח לו]</small> <b>למרי בר מר</b> מבית ראש הגולה <b>ביד אביי</b> שהיה בן אחיו ותלמידו משלוח מנות <b>מלא טסקא דקשבא</b> <small>[הסל תמרים]</small> <b>ומלי כסא קמחא דאבשונא</b> <small>[ומלוא כוס קמח של קלי].</small> <b>אמר ליה</b> <small>[לו]</small> <b>אביי: השתא אמר</b> <small>[עכשיו יאמר]</small> <b>מרי</b> את הפתגם המקובל: <b>אי חקלאה מלכא ליהוי</b> <small>[אם האכר נעשה מלך]</small> <b>דיקולא מצואריה לא נחית</b> <small>[הסל איננו יורד מצווארו],</small> שהרי רבה נעשה ראש ישיבה, ובכל זאת שלח מתנות פשוטות מאוד (וטעמו של דבר — שרבה היה עני מאוד, ולא יכול לשלוח יותר).
<b>הדר שדר ליה איהו</b> <small>[חזר</small> ו<small>שלח לו הוא]</small> מרי בר מר <b>מלא טסקא דזנגבילא</b> <small>[הסל זנגביל]</small> <b>ומלא כסא דפלפלתא אריכא</b> <small>[הכוס פלפל ארוך]</small> שהוא כמובן מתנה יקרה הרבה יותר. <b>אמר ליה</b> <small>[לו]</small> <b>אביי: השתא אמר מר</b> <small>[עכשיו יאמר אדוני,</small> כלומר: רבה<small>]:</small> <b>אנא שדרי ליה חוליא ואיהו שדר לי חורפא</b> <small>[אני שלחתי לו</small> דברים <small>מתוקים והוא שולח לי</small> דברים <small>חריפים].</small>
אגב אותו ענין, על מה שאירע באותה הזדמנות <b>אמר אביי: כי נפקי מבי מר הוה שבענא</b> <small>[כאשר יצאתי מבית אדוני</small> רבה ללכת לבית מרי בר מר, <small>הייתי שבע]</small> <b>כי מטאי להתם</b> <small>[כאשר באתי לשם]</small> לבית מרי בר מר <b>קריבו</b> <small>[הביאו]</small> <b>לי שיתין צעי דשיתין</b> <small>[שישים צלחות של שישים]</small> <b>מיני קדירה</b> (תבשיל) <b>ואכלי בהו שיתין פלוגי</b> <small>[ואכלתי בהם שישים מנות]</small> <b>ובישולא בתרייתא הוו קרו ליה</b> <small>[והבישול האחרון קראו לו]</small> <b>צלי קדר</b> והייתי עדיין כל כך רעב <b>ובעאי למיכס צעא אבתרא</b> <small>[ורציתי לכסוס,</small> ללעוס עוד <small>את הצלחת אחריה].</small>
ובהמשך לכך <b>אמר אביי: היינו דאמרי אינשי</b> <small>[זהו שאומרים אנשים]</small> בפתגם ידוע: <b>כפין עניא ולא ידע</b> <small>[רעב העני ואיננו יודע],</small> שהרי אביי לא ידע עד כמה נשאר רעב בבית רבו. <b>אי נמי</b> <small>[או גם כן]</small> אפשר לומר שזה מתאים לפתגם אחר: <b>רווחא לבסימא שכיח</b> <small>[הרווח ל</small>דברים <small>מתוקים מצוי],</small> כלומר, יש רווח מספיק בבטן עבור דברים מסויימים טובים.
מסופר: <b>אביי בר אבין ור' חנינא בר אבין מחלפי סעודתייהו להדדי</b> <small>[</small>היו <small>מחליפים</small> את <small>סעודותיהם זה עם זה]</small> ועל ידי כך היו יוצאים ידי חובת משלוח מנות (ר"נ).
<big>א</big> <b>אמר רבא: מיחייב איניש לבסומי בפוריא</b> <small>[חייב אדם להשתכר בפורים]</small> <b>עד</b> ש<b>לא ידע</b> להבדיל <b>בין ארור המן לברוך מרדכי,</b> כלומר, שיהא שיכור ביותר.
ומסופר: <b>רבה ור' זירא עבדו</b> <small>[עשו]</small> <b>סעודת פורים בהדי הדדי</b> <small>[ביחד],</small> <b>איבסום</b> <small>[השתכרו],</small> <b>קם רבה שחטיה</b> <small>[שחטו]</small> את <b>ר' זירא. למחר</b> כשהתפקח וראה מה עשה, <b>בעי רחמי ואחייה</b> <small>[ביקש</small> עליו <small>רחמים והחייהו].</small> <b>ל</b>אחר <b>שנה אמר ליה</b> <small>[לו]</small> רבה לר' זירא <b>ניתי מר ונעביד</b> <small>[יבוא אדוני ונעשה]</small> שוב <b>סעודת פורים בהדי הדדי</b> <small>[ביחד].</small> <b>אמר ליה</b> <small>[לו]:</small> איני רוצה, וזאת לאור אירועי השנה שעברה. ואף שבסופו של דבר אכן קמתי לתחייה, מכל מקום הרי <b>לא בכל שעתא ושעתא</b> <small>[שעה ושעה]</small> <b>מתרחיש ניסא</b> <small>[מתרחש נס]</small> וחושש אני שמא מה שאירע בפורים שעבר יתרחש שוב וללא תקנה.
<b>אמר רבא: סעודת פורים שאכלה בלילה</b> — <b>לא יצא ידי חובתו. מאי טעמא</b> <small>[מה טעם]</small> הדבר — <b>"ימי משתה ושמחה"</b> (אסתר ט, כב) <b>כתיב</b> <small>[נאמר]</small> ולא לילה. מסופר: <b>רב אשי הוה יתיב קמיה</b> <small>[היה יושב לפני]</small> <b>רב כהנא</b> רבו, <b>נגה ולא אתו רבנן</b> <small>[חשך</small> היום <small>ולא באו החכמים]</small> שהיו רגילים לבוא ללמוד בשיעור. <b>אמר ליה</b> <small>[לו]</small> רב אשי: <b>מאי טעמא לא אתו רבנן</b> <small>[מה טעם לא באו חכמים היום]?</small> אמר לו: <b>דלמא טרידי</b> <small>[שמא טרודים</small> הם<small>]</small> <b>בסעודת פורים. אמר ליה</b> <small>[לו]:</small> <b>ו</b>כי <b>לא הוה</b> <small>[היה]</small> <b>אפשר למיכלה באורתא</b> <small>[לאוכלה בערב]</small> בליל פורים, ולא לבטל תורה היום? <b>אמר ליה</b> <small>[לו]:</small> וכי <b>לא שמיע ליה למר הא</b> <small>[שמע אדוני זה]</small> ש<b>אמר רבא: סעודת פורים שאכלה בלילה לא יצא ידי חובתו? אמר ליה</b> <small>[לו]:</small> האם <b>אמר רבא הכי</b> <small>[כך]?</small> <b>אמר ליה</b> <small>[לו]:</small> <b>אין</b> <small>[כן].</small> <b>תנא מיניה ארבעין זימנין ודמי ליה כמאן דמנח בכיסיה</b> <small>[שנה ממנו</small> וחזר על כך <small>ארבעים פעמים עד שדומה היה לו הדבר כמי שמונח בכיסו],</small> שחזר על כך עד שנקלט יפה בזכרונו.
<big>ב משנה</big> המשנה הקודמת פתחה בנוסח "אין בין" וסיכמה בכך הבדל שיש בין שתי הלכות, אגב זאת מביאים סדרה של הלכות בעניינים שאין להם קשר לדיני מגילה, אלא שאף הן מנוסחות באותה צורה. הראשונה בהן: <b>אין בין יום טוב לשבת</b> בענין איסור מלאכה, <b>אלא אוכל נפש בלבד.</b> שמותר לעשות מלאכות בישול ואפיה לצורך היום בחג, מה שאין כן בשבת.
<big>ג גמרא</big> ומדייקים: <b>הא</b> <small>[הרי]</small> <b>לענין</b> הכנת <b>מכשירי אוכל נפש,</b> כלומר, מכשירים שבהם עושים אחר כך אוכל — <b>זה וזה,</b> שבת ויום טוב, <b>שוין</b> לאיסור.
ומעירים: אם כן <b>מתניתין</b> <small>[משנתנו]</small> ש<b>לא כ</b>שיטת <b>ר' יהודה. דתניא</b> <small>[ש</small>כן <small>שנינו</small> בברייתא<small>]:</small> <b>אין בין יום טוב לשבת אלא אוכל נפש, ר' יהודה מתיר אף</b> הכנת <b>מכשירי אוכל נפש</b> ביום טוב.
ומסבירים: <b>מאי טעמא</b> <small>[מה טעם]</small> דבריו של ה<b>תנא קמא</b> <small>[הראשון]</small> — <b>אמר קרא</b> <small>[הכתוב]:</small> "אך אשר יאכל לכל נפש <b>הוא</b> לבדו יעשה לכם" (שמות יב, טז), והדיוק: "הוא" — <b>ולא מכשיריו, ור' יהודה אמר:</b> נאמר שם <b>"לכם"</b> משמע: <b>לכם — לכל צורכיכם.</b>
ומקשים: <b>ואידך נמי</b> <small>[והאחר גם כן]</small> חכמים, <b>הכתיב</b> <small>[הרי נאמר]</small> <b>"לכם"!</b> ומשיבים: צריך לדייק באופן אחר: <b>לכם — ולא לגוים, לכם — ולא לכלבים,</b> שעבורם אסור לעשות מלאכה אף כדי להאכילם.
ושואלים: <b>ואידך נמי</b> <small>[והאחר,</small> ר' יהודה, <small>גם כן],</small> <b>הא כתיב</b> <small>[הרי נאמר]</small> <b>"הוא",</b> לשון המצמצמת את הדבר? ומשיבים: <b>כתיב</b> <small>[נאמר]</small> <b>"הוא" וכתיב</b> <small>[ונאמר]</small> גם <b>"לכם",</b> וצריך לפשר בין שני הכתובים; <b>כאן</b> מדובר <b>במכשירים</b> של אוכל נפש <b>שאפשר לעשותן מערב יום טוב</b> שאותם אסור לעשות ביום טוב עצמו, <b>כאן — במכשירין שאי אפשר לעשותן מערב יום טוב</b> והותרה עשייתם ביום טוב עצמו.
<big>ד משנה</big> <b>אין בין שבת ליום הכפורים</b> הבדל בענין איסורי מלאכה בהם, <b>אלא שזה,</b> שבת, <b>זדונו</b> (מי שעובר עליו בזדון) והעידו עליו עדים — נענש <b>בידי אדם</b> בסקילה, <b>וזה,</b> יום הכיפורים, <b>זדונו בכרת.</b>
<big>ה גמרא</big> ומעירים: <b>הא</b> <small>[הרי]</small> <b>לענין תשלומין זה וזה שוין.</b> כלומר: ההלכה היא, שאם עשה אדם מלאכה בשבת וגרם אגב כך נזק לרכושו של אחר, כיון שעבירה זו גוררת אחריה עונש מיתה — הרי הוא פטור מתשלום הנזקים מפני שכבר התחייב בעונש החמור של מיתה, וממשנתנו נראה שכן הדין גם אם עשה זאת ביום הכיפורים.
ומעירים: <b>מני מתניתין</b> <small>[</small>כשיטת <small>מי היא משנתנו]?</small> כשיטת <b>ר' נחוניא בן הקנה היא, דתניא</b> <small>[ש</small>כן <small>שנינו</small> בברייתא<small>]:</small> <b>ר' נחוניא בן הקנה היה עושה את יום הכפורים כשבת לתשלומין, מה שבת</b> כיון ש<b>מתחייב בנפשו</b> הריהו <b>פטור מן התשלומין — אף</b> ב<b>יום הכפורים</b> כיון ש<b>מתחייב בנפשו</b> לכן הריהו <b>פטור מן התשלומין.</b>
<b>תנן התם</b> <small>[שנינו</small> במשנה <small>שם]:</small> אף שחייבי כריתות אינם לוקים (אף שגם הם כשאר חייבי מלקות אחרים עברו על מצות "לא תעשה"), לפי שאין די להם בעונש זה, מכל מקום <b>כל חייבי כריתות שלקו</b> (שקיבלו מלקות בבית דין), <b>נפטרו</b> על ידי כך <b>מידי</b> עונש <b>כריתתן</b> בידי שמים. <b>שנאמר</b> על האיש החייב מלקות: <b>"ונקלה אחיך לעיניך"</b> (דברים כה, ג) ללמדנו: <b>כיון שלקה — הרי הוא כאחיך,</b> ונמחלו עוונותיו. אלה <b>דברי ר' חנניה בן גמליאל. אמר ר' יוחנן: חלוקין עליו חביריו על ר' חנניה בן גמליאל</b> ואין זו דעת הכל.
<b>אמר רבא: אמרי בי</b> <small>[אומרים</small> חכמים <small>מבית</small> מדרשו<small>]</small> של <b>רב, תנינא</b> <small>[שנינו]:</small> <b>אין בין יום הכפורים לשבת אלא שזה,</b> שבת, <b>זדונו בידי אדם וזה,</b> יום הכיפורים <b>זדונו בהיכרת. ואם איתא</b> <small>[יש]</small> מקום לדברי ר' חנניה בן גמליאל — אם כן <b>אידי ואידי</b> <small>[זה וזה]</small> גם שבת וגם יום הכיפורים, שעונשו כרת, הרי עונשם <b>בידי אדם היא!</b>
<b>אמר רב נחמן:</b> אין מכאן ראיה, שהרי אפשר לומר כי <b>הא מני</b> <small>[</small>משנתנו <small>זו כ</small>שיטת <small>מי היא]</small> — כשיטת <b>ר' יצחק היא</b> ש<b>אמר</b> כלל: <b>מלקות בחייבי כריתות ליכא</b> <small>[אין</small> בהם<small>].</small> <b>דתניא</b> <small>[ש</small>כן <small>שנינו</small> בברייתא<small>],</small> <b>ר' יצחק אומר: חייבי כריתות בכלל</b> חייבי מלקות <b>היו, ולמה יצאת כרת באחותו</b> שבנוסף למה שנאמר חיוב כרת לגבי כל המקרים המפורשים בפרשה (ויקרא פרק כ), נאמר שוב כרת באחותו — ללמדנו על ידי הדגשה יתירה זו <b>לדונה בכרת ולא במלקות,</b> ומכאן אנחנו למדים שבמקום שיש חיוב כרת אין עוד מלקות.
<b>רב אשי אמר:</b> אין זו הוכחה, <b>אפילו תימא</b> <small>[תאמר]</small> שמשנתנו היא כדעת <b>רבנן</b> <small>[חכמים]</small> שיש חיוב מלקות בכרת, ובכל זאת: <b>זה</b> שבת — <b>עיקר</b> העונש על <b>זדונו בידי אדם, וזה</b> יום הכיפורים, <b>עיקר</b> העונש על <b>זדונו</b> הוא <b>בהיכרת,</b> אבל אם לקה — נפטר מידי כריתותו.

Daf 8a

<big>א משנה</big> <b>אין בין המודר הנאה מחבירו</b> (שנדר שלא יהנה מחבירו כלל) <b>למודר ממנו מאכל</b> (שנדר רק שלא יהנה מכל אוכל של חבירו), <b>אלא</b> לענין <b>דריסת הרגל,</b> שהמודר הנאה אסור אף לדרוך בחצירו של האחר, <b>ו</b>כן לעניין לשאול ממנו <b>כלים שאין עושין בהן אוכל נפש</b> אלא משמשים לצורך אחר.
<big>ב גמרא</big> ומדקדקים: <b>הא</b> <small>[הרי]</small> <b>לענין כלים שעושין בהן אוכל נפש</b> — <b>זה וזה, ו</b>המודר הנאה המודר מאכל, <b>שוין</b> באיסור הנאה מהם.
נאמר במשנה שהמודר הנאה אסור ב<b>דריסת הרגל</b> אצל חבירו, ותוהים: מה הנאה היא זו? <b>הא</b> <small>[הרי]</small> <b>לא קפדי אינשי</b> <small>[מקפידים אנשים]</small> על דברים כגון דריכת אדם בחצירו של חבירו! <b>אמר רבא: הא מני</b> <small>[זו</small> משנתנו, כשיטת <small>מי היא] —</small> כשיטת <b>ר' אליעזר,</b> ש<b>אמר: ויתור אסור במודר הנאה,</b> כלומר, אפילו דברים שאנשים רגילים לוותר עליהם זה לזה ואינם מקפידים בהם, אבל מי שהדיר עצמו מחבירו — אסור לו ליהנות אף מדבר כזה.
<big>ג משנה</big> <b>אין</b> הבדל <b>בין נדרים לנדבות</b> שנדרו ונדבו למקדש <b>אלא</b> בזה: <b>שהנדרים חייב באחריותן</b> שאם אבדו או מתו צריך להביא אחרים במקומם <b>ונדבות אינו חייב באחריותן,</b> שאם אבדו או מתו אינו חייב להביא אחרות תחתיהן.
<big>ד גמרא</big> ומדייקים: <b>הא</b> <small>[הרי]</small> <b>לענין</b> איסור <b>"בל תאחר"</b> שעובר אם לא הביא אותם בזמנם — <b>זה וזה שוין.</b>
<b>תנן התם</b> <small>[שנינו שם</small> במשנה<small>]:</small> <b>אי זהו נדר? האומר: "הרי עלי עולה"</b> או קרבן נדבה אחר. <b>איזו היא נדבה? האומר</b> על בהמה מסויימת: <b>"הרי זו עולה", ומה</b> ההבדל <b>בין נדרים לנדבות? נדרים</b> אם <b>מתו</b> הבהמות <b>או נגנבו או אבדו — חייב באחריותן,</b> שהרי התחייב באופן כללי להביא קרבן מסויים וכל עוד לא נתקיימו דבריו עדיין לא נפטר מחובתו, ואילו <b>נדבות</b> אם <b>מתו או נגנבו או אבדו</b> — <b>אינו חייב באחריותן.</b>
ושואלים: <b>מנהני מילי</b> <small>[מניין דברים אלה]?</small> ומשיבים: <b>דתנו רבנן</b> <small>[ששנו חכמים],</small> נאמר בקרבן העולה: <b>"ונרצה לו לכפר עליו"</b> (ויקרא א, ד), <b>ר' שמעון אומר:</b> מלשון פסוק זה למדים כי <b>את שעליו,</b> כלומר, שההתחייבות שקיבל היא עליו — <b>חייב באחריותו, ואת שאינו עליו,</b> אלא על בהמה מסויימת שתהיה היא לקרבן <b>— אינו חייב באחריותו.</b>
ושואלים: <b>מאי משמע</b> <small>[מהי משמעותו],</small> מה הקשר בין לשון הכתוב ודברי הלכה אלו? <b>אמר ר' יצחק בר אבדימי: כיון</b> ש<b>אמר "עלי" כמאן דטעין אכתפיה דמי</b> <small>[כמי שטוען על כתפו הוא נחשב],</small> שלשון "עלי" משמעה נטילת האחריות על עצמו, שחייב עצמו בהבאת קרבן, והתחייבות מעין זו אינה תלויה בבהמה מסויימת דווקא.
<big>ה משנה</big> <b>אין</b> הבדל <b>בין זב הרואה שתי ראיות,</b> זה שיצאה ממנו זיבה פעמיים <b>לרואה שלש,</b> שיצאה ממנו זיבה שלוש פעמים, <b>אלא</b> שהזב בעל שלוש ראיות חייב להביא <b>קרבן</b> לאחר שיתרפא כדי להשלים את תהליך הטהרה.
<big>ו גמרא</big> ומדייקים: <b>הא</b> <small>[הרי]</small> <b>לענין משכב ומושב,</b> שהזב מטמא את מה שהוא שוכב או יושב עליו, <b>ו</b>כן לענין <b>ספירת שבעה,</b> שלאחר שפסקה הזיבה צריך לספור שבעה ימים שיהיו נקיים מזיבה כדי שיוכל לטבול ולהיטהר — <b>זה וזה,</b> הרואה שתים והרואה שלוש, <b>שוין.</b>
ושואלים: <b>מנהני מילי</b> <small>[מניין הדברים הללו]</small> לגבי שתים ושלוש ראיות זיבה וההבדל ביניהם? <b>דתנו רבנן</b> <small>[ששנו חכמים]:</small> <b>ר' סימאי אומר: מנה הכתוב שתים;</b> "איש איש כי יהיה זב מבשרו זובו טמא הוא" (ויקרא טו, ב), שנזכרו בכתוב זה שתי זיבות <b>וקראו</b> לזב <b>"טמא",</b> מנה הכתוב <b>שלש</b> פעמים לשון זיבה; "וזאת תהיה טומאתו בזובו רר בשרו את זובו או החתים בשרו מזובו טומאתו היא" (ויקרא טו, ג) <b>וקראו</b> גם כן <b>טמא, הא כיצד?</b> שלכאורה אם טמא כבר בשתים, לשם מה שלוש? אלא ללמד: <b>שתים ל</b>ענין <b>טומאה</b> בלבד <b>ושלש</b> כדי <b>ל</b>הוסיף גם <b>קרבן.</b>
ומקשים: <b>ואימר</b> <small>[ואמור]</small> להיפך: <b>שתים לטומאה ולא לקרבן, שלש לקרבן ולא לטומאה!</b> ודוחים: הדבר לא יתכן, <b>אמרת</b> <small>[</small>הרי <small>אומר אתה]</small> <b>עד שלא ראה שלש</b> כבר <b>ראה שתים</b> וכיוון שכך תמיד יהיה טמא, אף בשלוש.
אלא מקשים מצד אחר: <b>ואימר</b> <small>[ואמור]</small> כך: <b>שתים לקרבן ולא לטומאה, שלש</b> לקרבן ו<b>אף לטומאה!</b> ומשיבים: <b>לא סלקא דעתך</b> <small>[יעלה על דעתך]</small> לומר כך, <b>דתניא</b> <small>[ש</small>כן <small>שנינו</small> בברייתא<small>]</small> על הכתוב: <b>"וכפר עליו הכהן לפני ה' מזובו"</b> (ויקרא טו, טו), ה־מ' שנוסף למלה "זובו" בא להשמיענו אף על מקצת זובו; <b>מקצת זבין מביאין קרבן ומקצת זבין אין מביאין קרבן. הא כיצד?</b> אם <b>ראה שלש</b> ראיות — <b>מביא, שתים — אינו מביא.</b>
ושואלים בברייתא: <b>או אינו אלא ראה שתים מביא, ראה שלש אינו מביא, אמרת</b> שאין הדבר אפשרי שכן <b>עד שלא ראה שלש</b> כבר <b>ראה שתים,</b> 
ומעירים: <b>ואיצטריך</b> <small>[והוצרכה]</small> הראיה של <b>ר' סימאי ואצטריך</b> <small>[והוצרכה]</small> הראיה ממה שנאמר <b>"מזובו", דאי</b> <small>[שאם]</small> <b>מ</b>זו של <b>ר' סימאי</b> בלבד <b>הוה אמינא כי קושיין</b> <small>[הייתי אומר כמו הקושיה שלנו]</small> שהקשינו על כך, על כן <b>קא משמע לן</b> <small>[השמיע לנו]</small> <b>"מזובו". ואי</b> <small>[ואם]</small> היה אומר רק <b>"מזובו" — לא ידענא</b> <small>[הייתי יודע]</small> <b>כמה ראיות,</b> אלא הייתי יודע רק שחלק מהזבים אינם מביאים קרבן, על כן <b>קמשמע לן</b> <small>[השמיע לנו]</small> את המקור שאמר <b>ר' סימאי.</b>
ושואלים: <b>והשתא דאמרת</b> <small>[ועכשיו שאומר אתה]</small> שהביטוי <b>"מזובו"</b> בא למעט ולשם <b>דרשא,</b> אם כן מה שנאמר <b>"וכי יטהר הזב מזובו</b> וספר לו שבעת ימים לטהרתו<b>"</b> (ויקרא טו, יג) <b>מאי דרשת ביה</b> <small>[מה דורש אתה בו]?</small>
ומשיבים: הפסוק <b>ההוא מיבעי ליה לכדתניא</b> <small>[נצרך לו לכפי ששנינו</small> בברייתא<small>],</small> על הפסוק <b>"וכי יטהר הזב</b> מזובו", שיש לפרשו <b>לכשיפסוק מזובו, "מזובו"</b> למעט משמע: <b>ולא מזובו ונגעו,</b> שאם היה גם זב וגם מצורע, איננו צריך להימנע מלספור שבעה נקיים, עד שיטהר גם מן הצרעת, אלא יספור לזובו ולכשיטהר מצרעתו יטבול לשניהם. ומה שנאמר <b>"מזובו וספר"</b> (ויקרא טו, יג) — <b>לימד על זב בעל שתי ראיות שטעון ספירת שבעה.</b>
ואומרים: <b>והלא דין הוא</b> שאפשר ללמוד את הדבר, מקל וחומר, ולכאורה אינו צריך ללימוד מיוחד; שכן <b>אם מטמא משכב ומושב</b> בזמן שראה שתי ראיות <b>לא יהא טעון ספירת שבעה</b> כדי להיטהר?

Daf 8b

ומשיבים: <b>שומרת יום כנגד יום</b> אשה שזב ממנה דם בתוך יום או יומיים שלא בעת וסתה, שהיא ממתינה (שומרת) יום אחר לאחר שראתה דם, ואם לא ראתה שוב — הריהי נטהרת לגמרי, <b>תוכיח, שמטמאה משכב ומושב ו</b>בכל זאת <b>אינה טעונה ספירת שבעה.</b>
<b>ואף אתה אל תתמה על זה, ש</b>הזב, <b>אף על פי שמטמא משכב ומושב לא יהא טעון ספירת שבעה</b> כדין שומרת יום כנגד יום, <b>תלמוד לומר: "מזובו וספר"</b> (ויקרא טו, יג) במובן: <b>מקצת זובו וספר</b> — <b>לימד על זב בעל שתי ראיות</b> שאף שהוא רק זב במקצת, <b>שטעון ספירת שבעה.</b>
<b>אמר ליה</b> <small>[לו]</small> <b>רב פפא לאביי: מאי שנא האי</b> <small>[במה שונה</small> פסוק <small>זה]</small> שנאמר בו <b>"מזובו" דמרבי ביה</b> <small>[שמרבה בו]</small> ומוסיף על ידו לספירת שבעה אף את ה<b>זב בעל שתי ראיות, ומאי שנא האי</b> <small>[ובמה שונה</small> פסוק <small>זה]</small> <b>"מזובו"</b> שהובא מקודם <b>דממעט ביה</b> <small>[שממעט בו]</small> <b>זב בעל שתי ראיות</b> מחובת הבאת קרבן? שאם הביטוי "מזובו" הוא ביטוי של מיעוט, מדוע במקום אחר אנחנו רואים אותו כריבוי?
<b>אמר ליה</b> <small>[לו]</small> אביי: <b>אי סלקא דעתך האי למעוטי הוא דאתא</b> <small>[אם עולה על דעתך</small> ש"מזובו" <small>זה למעט הוא בא]</small> — <b>לישתוק קרא מיניה</b> <small>[שישתוק הכתוב ממנו]</small> ולא יזכיר אותו כלל ולא יעלה על דעתנו לכלול כאן גם זב בעל שתי ראיות, <b>וכי תימא</b> <small>[ואם תאמר]:</small> <b>אתיא מדינא</b> <small>[יבוא</small> הדבר <small>מקל וחומר]</small> בלא כתוב מפורש, הרי <b>שומרת יום כנגד יום תוכיח</b> שאין ללמוד מדין טומאה חמורה לחובת ספירת שבעה.
<b>וכי תימא</b> <small>[ואם תאמר]</small> <b>האי מיבעי ליה</b> <small>[זה נחוץ לו]</small> למיעוט אחר, ללמוד <b>מזובו ולא מנגעו, אם כן ליכתב קרא</b> <small>[שיכתוב הכתוב]</small> רק <b>"וכי יטהר הזב" ולישתוק</b> <small>[וישתוק],</small> ונלמד מהפסוק שכשנטהר מהזיבה סופר ואפילו יש לו נגע צרעת בזמן הספירה, ואם כן <b>"מזובו" למה לי?</b> אלא ודאי הוא ריבוי ולא בענין נגעים אלא <b>לימד על זב בעל שתי ראיות שטעון ספירת שבעה.</b>
<big>א משנה</big> <b>אין בין מצורע מוסגר</b> שהוא מצורע שהכהן אינו יודע עדיין אם טמא הוא, אלא מסגירו שבוע או שבועיים וממתין אם יתגלו בו סימני טומאה או טהרה, <b>למצורע מוחלט,</b> זה שהכהן טימא אותו לחלוטין, ואין לו תקנה עד שיתרפא, <b>אלא פריעה</b> של הראש <b>ופרימה</b> של בגדים, שהמוחלט חייב בהם ולא המוסגר.
וכן <b>אין בין</b> מצורע ש<b>טהור מתוך הסגר</b> שהוסגר ואחר כך נתגלה שהוא טהור, <b>לטהור מתוך החלט אלא תגלחת וצפרים,</b> שהמוחלט צריך לגלח את כל שערו ולהביא שתי צפרים לטהרתו.
<big>ב גמרא</big> לענין ההבדל בין מצורע מוסגר למצורע מוחלט מדייקים: <b>הא</b> <small>[הרי]</small> <b>לענין שילוח</b> שחייב לצאת משלושה מחנות (כלומר, מחוץ לעיר) <b>ו</b>לכל דיני <b>טומאה</b> של המצורע, <b>זה וזה</b> המוסגר והמוחלט <b>שוין.</b>
ושואלים: <b>מנהני מילי</b> <small>[מניין הדברים הללו],</small> מה מקורם במקרא? <b>דתני</b> <small>[ששנה]</small> <b>רב שמואל בר יצחק</b> ברייתא <b>קמיה</b> <small>[לפני]</small> <b>רב הונא:</b> נאמר במצורע שנטהר מתוך הסגר: <b>"וטהרו הכהן מספחת היא וכבס בגדיו וטהר"</b> (ויקרא יג, ו), ולשון "טהר" אינה לשון עתיד אלא לשון הווה, ללמד ש<b>טהור מפריעה ופרימה דמעיקרא</b> <small>[שמתחילה],</small> לומר לנו שמתחילה לא היה צריך לפרוע ולפרום, שהביטוי "וטהר" משמעו: התברר שהוא טהור, שרק הטמא המוחלט פורע ופורם.
<b>אמר ליה</b> <small>[לו]</small> <b>רבא: אלא מעתה</b> שאתה מפרש כך את הלשון "וטהר", <b>גבי</b> <small>[אצל]</small> <b>זב דכתיב</b> <small>[שנאמר</small> בו<small>]</small> <b>"וכבס בגדיו</b> ורחץ בשרו במים חיים <b>וטהר"</b> (ויקרא טו, יג), <b>התם מאי</b> <small>[שם מה]</small> ענין <b>"וטהר" מעיקרא איכא</b> <small>[מתחילה יש</small> בו<small>]?</small> שהרי לכל דבר הוא טמא!
<b>אלא</b> על כרחך "וטהר" משמעו: <b>טהור השתא</b> <small>[עכשיו]</small> <b>מלטמא כלי חרס בהיסט.</b> שזב המזיז (מסיט) כל כלי חרס אף שכלי חרס אינו מיטמא במגע מגבו, וגם אם הכלי הזה קטן עד שאינו יכול להכניס אפילו אצבע בתוכו, מכל מקום, דין מיוחד הוא בטומאת הזב שמטמא בהיסט, ובא הכתוב ללמדנו שכיוון שנטהר הזב שוב איננו מטמא, והחידוש שנזכר <b>אף על גב דהדר חזי</b> <small>[אף על פי ש</small>הוא <small>חוזר ורואה</small> שוב זיבה<small>]</small> <b>לא מטמא למפרע</b> ואין אומרים שזיבה זו מצטרפת למה שהיה קודם לכן וייחשב כאילו היה טמא כל הזמן אף אחר שטבל, אלא כיון שספר וטבל, שוב אינו מטמא למפרע כתחילת זיבה חדשה.
<b>הכא נמי</b> <small>[כאן גם כן]</small> תפרש שמה שנאמר במצורע "טהר" כוונתו <b>טהור השתא</b> <small>[עכשיו]</small> מוסגר זה <b>מלטמא</b> את הבית ואת האדם או הכלים שבתוכו <b>בביאה</b> לתוך הבית <b>למפרע</b> כדין מצורע מוחלט, שאם ייראו סימני טומאה במצורע שהוסגר וטוהר, אין אומרים שבעצם היה מצורע משעה שהוסגר בראשונה ומטמא בביאה, אלא כיון שנטהר עכשיו — טהור הוא לגמרי. ואם כן הראיה שהביא רב שמואל בר יצחק אינה ראיה.
<b>אלא אמר רבא: מהכא</b> <small>[מכאן]</small> יש להביא ראיה: נאמר <b>"והצרוע אשר בו הנגע</b> בגדיו יהיו פרומים וראשו יהיה פרוע<b>"</b> (ויקרא יג, מה) ללמדנו כי דווקא <b>מי שצרעתו תלויה בגופו</b> (שיש "בו" נגע צרעת), — הוא שיש בו דין פריעה ופרימה, <b>יצא זה</b> המוסגר <b>שאין צרעתו תלויה בגופו אלא בימים</b> שהרי בהכרח עליו להמתין שבעה ימים, ואין הדבר תלוי בגופו בלבד.
<b>אמר ליה</b> <small>[לו]</small> <b>אביי: אלא מעתה</b> אם כך אתה למד הרי כתוב גם <b>"כל ימי אשר הנגע בו יטמא"</b> (ויקרא יג, מו) ונפרש באותו אופן: <b>מי שצרעתו תלויה בגופו הוא</b> ש<b>טעון שילוח</b> מחוץ למחנה, <b>ו</b>אולם זה <b>שאין צרעתו תלויה בגופו — אין טעון שילוח,</b>
<b>וכי תימא</b> <small>[ואם תאמר]:</small> <b>הכי נמי</b> <small>[כך</small> הוא <small>גם כן],</small> <b>והא קתני</b> <small>[והרי שנה</small> במשנתנו<small>]:</small> <b>אין בין מצורע מוסגר למצורע מוחלט אלא פריעה ופרימה, הא</b> <small>[הרי]</small> <b>לענין שילוח ולטמויי</b> <small>[ולטמא]</small> <b>בביאה זה וזה שוין!</b>
<b>אמר ליה</b> <small>[לו]</small> רבא: שם יש מקור אחר, כי יכול היה לכתוב כך <b>"ימי</b> אשר הנגע בו <b>"</b>ונאמר <b>"כל ימי",</b> ו"כל" זה שנאמר, בא להוסיף ו<b>לרבות מצורע מוסגר ל</b>ענין <b>שילוח,</b> שגם הוא, כמו המוחלט, חייב שילוח.
ומקשים: <b>אי הכי</b> <small>[אם כך]</small> שאתה למד ריבוי זה למוסגר, <b>תגלחת וצפרים מאי טעמא</b> <small>[מה טעם]</small> <b>לא</b> חייב בהם המוסגר? <b>דקתני</b> <small>[ש</small>הרי <small>שנה</small> בהמשך המשנה<small>]</small> <b>אין בין טהור מתוך הסגר לטהור מתוך החלט אלא תגלחת וצפרים!</b>
<b>אמר אביי</b> על כך: <b>אמר קרא</b> <small>[הכתוב]:</small> <b>"ויצא הכהן אל מחוץ למחנה</b> וראה הכהן <b>והנה נרפא נגע הצרעת</b> מן הצרוע<b>"</b> (ויקרא יד, ג) ואז נעשה סדר הטהרה בתגלחת וצפרים, ללמד שמדובר דווקא ב<b>מי שצרעתו תלויה ברפואות</b> (שתקנתו תלויה בריפוי מן הנגע) <b>יצא זה</b> המוסגר <b>שאין צרעתו תלויה ברפואות אלא בימים,</b> שבכל מקרה חייב להמתין שבעת ימי ההסגר עד שייטהר.
<big>ג משנה</big> <b>אין</b> הבדל <b>בין ספרים</b> ספרי תורה <b>לתפלין ומזוזות</b> בדרך כתיבתם, <b>אלא שהספרים נכתבין בכל לשון, ותפלין ומזוזות אינן נכתבות אלא אשורית,</b> כלומר, בלשון הקודש ובכתב עברי.
<b>רבן שמעון בן גמליאל אומר: אף בספרים לא התירו שיכתבו</b> בשפה אחרת פרט ללשון הקודש <b>אלא יוונית</b> בלבד, וספרי תורה שנכתבו בלשון אחרת אין בהם קדושת ספרי תורה.
<big>ד גמרא</big> ומעירים: <b>הא</b> <small>[הרי]</small> לענין <b>לתופרן בגידין,</b> שכאשר תופרים ומחברים את יריעות הקלף, בין ספרים ובין תפילין, צריכים לתפור אותם בגידי בהמה ולא בחומר אחר, ולענין זה הם שוים, וכן <b>ולטמא את הידים</b> לפי הגזירה שכתבי הקודש מטמאים את ידי הנוגעים בהם, <b>זה וזה שוין.</b>
<big>ה</big> שנינו במשנה שה<b>ספרים נכתבים בכל לשון. ורמינהו</b> <small>[ומשליכים,</small> מראים סתירה<small>],</small> ממה ששנינו: <b>מקרא</b> (ספר תורה) <b>שכתבו תרגום,</b> או <b>תרגום</b> (דבר הכתוב בתורה בארמית) <b>שכתבו מקרא</b> (בלשון הקודש), או ספר שכתוב ב<b>כתב עברי</b> עתיק ולא בכתב אשורי־מרובע — <b>אינו מטמא את הידים,</b> שאין בו קדושת כתבי הקודש <b>עד שיכתבנו בכתב אשורית, על הספר</b> (על הקלף הגלול), <b>בדיו.</b> הרי שספר הכתוב בלשון שאינה לשון הקודש או בשינוי אחר אינו מקודש, והרי סתירה למה שאמרנו שהספרים נכתבים בכל לשון?
<b>אמר רבא: לא קשיא</b> <small>[אינו קשה];</small>

Daf 9a

<b>כאן</b> שהתיר בכל לשון, הרי זה כשכתב אכן בלשון אחרת, אולם <b>בגופן</b> באותיות הכתיבה <b>שלנו,</b> באותיות עבריות, <b>כאן</b> שאסרו מדובר שלא רק כתב בלשונם אלא אף <b>בגופן שלהן,</b> ששינה את האותיות.
<b>אמר ליה</b> <small>[לו]</small> <b>אביי: במאי אוקימתא לההיא</b> <small>[במה העמדת,</small> הסברת, <small>את ההיא]?</small> <b>בגופן שלהן,</b> אם כן <b>מאי איריא</b> <small>[מה שייך,</small> מדוע דווקא<small>]</small> <b>מקרא שכתבו תרגום ותרגום שכתבו מקרא</b> אינו עוד ספר קודש? <b>אפילו מקרא שכתבו מקרא ותרגום שכתבו תרגום נמי</b> <small>[גם כן]</small> פסול, אם כתב בכתב אחר. <b>דהא קתני</b> <small>[שהרי שנה</small> שם<small>]:</small> <b>עד שיכתבנו אשורית על ספר בדיו!</b>
<b>אלא</b> עלינו לחזור מן התירוץ הקודם, ולהסביר באופן אחר: <b>לא קשיא</b> <small>[אינו קשה],</small> וכך יש לומר: <b>הא</b> <small>[זו</small> המשנה<small>]</small> היא דעת <b>רבנן</b> שהתירו לכתוב בכל לשון, <b>והא</b> <small>[וזו</small> הברייתא<small>]</small> כדעת <b>רבן שמעון בן גמליאל.</b>
ומקשים: <b>אי</b> <small>[אם]</small> דעת הברייתא כשיטת <b>רבן שמעון בן גמליאל הא איכא</b> <small>[הרי יש]</small> <b>יונית</b> שהוא מתיר, ולא רק אשורית, וכפי ששנינו במשנה! <b>אלא</b> יש לומר <b>לא קשיא</b> <small>[אינו קשה];</small> <b>כאן</b> במשנה מדובר <b>בספרים</b> שמותר לכותבם אף בלשון אחרת, אבל <b>כאן</b> בברייתא שאסרה לשנות את הלשון ואת הכתב מדובר <b>בתפלין ומזוזות.</b>
ומקשים שוב: <b>תפלין ומזוזות מאי טעמא</b> <small>[מה טעם]</small> אסור לשנות בהם? <b>משום דכתיב בהו</b> <small>[שנאמר בהם]:</small> <b>"והיו"</b> (דברים ו, ו) לומר: <b>בהוייתן יהו</b> ולא ישנה אותם כלל, ואם כן, כשאנו מפרשים שמשנתנו מדברת בתפילין ומזוזות, הלא בתפילין ומזוזות <b>מאי תרגום שכתבו מקרא איכא</b> <small>[יש</small> בהם<small>]?</small> <b>בשלמא</b> <small>[נניח]</small> ב<b>תורה איכא</b> <small>[יש</small> בה<small>]</small> תרגום שכתוב <b>"יגר שהדותא"</b> (בראשית לא, מז) ואם שינה וכתב זאת בעברית ולא בארמית — פסול, <b>אלא הכא</b> <small>[כאן]</small> בתפילין ומזוזות <b>מאי</b> <small>[מה]</small> <b>תרגום איכא</b> <small>[יש]</small> במקור שיכול לכתוב אותו כמקרא?
<b>אלא</b> יש לדחות אף פירוש זה, ולומר <b>לא קשיא</b> <small>[אינו קשה];</small> <b>כאן</b> במשנה המתירה, מדובר <b>במגילה, כאן</b> בברייתא האוסרת מדובר <b>בספרים</b> אחרים, וגם על כך מקשים: <b>מגילה מאי טעמא</b> <small>[מה טעם]</small> ההיתר, משום <b>דכתיב</b> <small>[שנאמר]</small> <b>בה: "ככתבם וכלשונם"</b> (אסתר ח, ט) ולא בשינוי. ואם כך, <b>מאי</b> <small>[מה]</small> <b>תרגום שכתבו מקרא איכא</b> <small>[יש]</small> במגילה? שהרי לכאורה היא כתובה כולה לשון הקודש!
<b>אמר רב פפא:</b> נאמר <b>"ונשמע פתגם המלך"</b> (אסתר א, כ), ו"פתגם" הוא בעצם מלה ארמית. <b>רב נחמן בר יצחק אמר,</b> נאמר: <b>"וכל הנשים יתנו יקר לבעליהן"</b> (אסתר א, כ) — "יקר" היא מלה ארמית, שמשמעה כבוד.
<b>רב אשי אמר</b> הסבר אחר: <b>כי תניא</b> <small>[כאשר שנויה</small> הברייתא<small>]</small> <b>ההיא,</b> הרי זה <b>בשאר</b> ה<b>ספרים,</b> בנביאים וכתובים, ולא בספר תורה, <b>ו</b>שיטת <b>ר' יהודה היא, דתניא</b> <small>[ש</small>כן <small>שנינו</small> בברייתא<small>]:</small> <b>תפלין ומזוזות אין נכתבין אלא אשורית, ורבותינו</b> (רבן שמעון בן גמליאל) <b>התירו</b> שייכתבו אף <b>יונית.</b> ותוהים: כיצד התירו?
<b>והכתיב</b> <small>[והרי נאמר</small> בהם<small>]</small> <b>"והיו"</b> ולמדנו מזה שבהווייתם יהיו בלא שום שינוי! <b>אלא אימא</b> <small>[אמור</small> כך<small>]:</small> <b>ספרים נכתבים בכל לשון, ורבותינו התירו יונית.</b> ותוהים שוב על הסגנון: <b>התירו?! מכלל</b> <small>[מכאן]</small> שה<b>תנא קמא</b> <small>[הראשון]</small> <b>אסר</b> — והרי דווקא הוא התיר בכל לשון!
<b>אלא אימא</b> <small>[אמור]</small> בלשון זו: <b>רבותינו לא התירו שיכתבו אלא יונית. ותניא</b> <small>[ושנינו]</small> <b>אמר ר' יהודה: אף כשהתירו רבותינו יונית — לא התירו אלא בספר תורה</b> ולא בשאר ספרים,
<b>ומשום מעשה</b> שהיה ב<b>תלמי המלך</b> שכיוון שהיה סיוע ניסי בדבר אנו רואים בכך הסכמה משמים. <big>א</big> <b>דתניא</b> <small>[ש</small>כן <small>שנינו</small> בברייתא<small>]:</small> <b>מעשה בתלמי המלך</b> מלך מצרים <b>שכינס שבעים ושנים זקנים</b> מחכמי ישראל <b>והכניסן בשבעים ושנים בתים</b> נפרדים <b>ולא גילה להם</b> תחילה <b>על מה כינסן,</b> שלא יטלו עצה ביניהם קודם. <b>ונכנס אצל כל אחד ואחד</b> מהם, <b>ואמר להם: כתבו לי,</b> כלומר, תרגמו לי <b>תורת משה רבכם. נתן הקדוש ברוך הוא בלב כל אחד ואחד עצה</b> ותבונה <b>והסכימו כולן לדעת אחת</b> ולא רק שתירגמו כראוי, אלא גם שינו אותם דברים עצמם מסיבות שונות.
למשל: <b>וכתבו לו "אלהים ברא בראשית"</b> ולא ככתוב "בראשית ברא אלהים" (בראשית א, א), וזאת כדי שלא יטעו ויאמרו ששתי רשויות הם; הראשון ששמו "בראשית", ברא את השני. ובמקום הכתוב "נעשה אדם בצלמנו כדמותנו" (בראשית א, כו), שאפשר היה לטעות וללמוד מכאן שיש ריבוי רשויות ושיש לה' דמות הגוף — כתבו לו <b>"אעשה אדם בצלם ובדמות";</b> ובמקום "ויכל אלהים ביום השביעי מלאכתו" (בראשית ב, ב), שהיה מקום לטעות ולפרש שמקצת המלאכה נגמרה בשבת עצמה, כתבו
<b>"ויכל ביום הששי וישבות ביום השביעי".</b> וכן כתבו <b>"זכר ונקבה בראו", ולא כתבו</b> כמו שכתוב <b>"</b>זכר ונקבה <b>בראם"</b> (בראשית ה, ב), וזאת כדי למנוע סתירה בין כתוב לכתוב, שפעם נאמר שנברא יחיד ופעם נאמר שנבראו שנים.
ובמקום "הבה נרדה ונבלה שם שפתם" (בראשית יא, ז), שיש חשש של הבנה שיש ריבוי רשויות, כתבו לו בלשון יחיד <b>"הבה ארדה ואבלה שם שפתם".</b> ובמקום הכתוב <b>"</b>ותצחק שרה בקרבה<b>"</b> (בראשית יח, יב) שינו וכתבו <b>"ותצחק שרה בקרוביה",</b> כדי לפתור על ידי כך את השאלה, שהרי גם אברהם צחק, ומדוע לא גער ה' בו, ולכן פירשו שהיא צחקה בפומבי בין קרוביה.
וכן את הכתוב "כי באפם הרגו איש וברצונם עקרו שור" (בראשית מט, ו), תיקנו לכתוב <b>"כי באפם הרגו שור וברצונם עקרו אבוס",</b> שלא יאמרו שאבותינו היו רוצחי נפשות. ואת הפסוק "ויקח משה את אשתו ואת בניו וירכיבם על החמור" (שמות ד, כ) שינו, כדי שלא יהיה זילזול במשה שלא מצא לו אלא חמור, ולכן תירגמו: <b>"ויקח משה את אשתו ואת בניו וירכבם על נושא בני אדם",</b> כלומר, על בהמת משא, ולא פירשו חמור.
וכן את הפסוק: "ומושב בני ישראל אשר ישבו במצרים שלושים שנה וארבע מאות שנה" (שמות יב, מ) שלפי החשבון לא הגיע מספר השנים המדוייק של ישיבת בני ישראל בארץ מצרים לארבע מאות ושלושים שנה, והמספר הזה כולל את כל השנים מיום שנגזרה הגזירה בברית בין הבתרים עד יום צאתם משם, ולכן שינו וכתבו <b>"ומושב בני ישראל אשר ישבו במצרים ובשאר ארצות ארבע מאות שנה".</b> ואת הפסוק: "וישלח את נערי בני ישראל ויעלו עולות" (שמות כד, ה), שיש מקום לתמיהה מדוע נשלחו הנערים דווקא, שינו ללשון המשתמעת לכמה פנים: <b>"וישלח את זאטוטי בני ישראל".</b> ועל פי אותו תרגום עצמו שינו גם את הפסוק הבא "ואל אצילי בני ישראל לא שלח ידו" (שמות כד, יא) וכתבו <b>"ואל זאטוטי בני ישראל לא שלח ידו".</b>

Daf 9b

וכן מה שאמר משה: "לא חמור אחד מהם נשאתי" (במדבר טז, טו), תרגמו בלשון כללית יותר: <b>"לא חמד</b> (דבר יקר, נחמד) <b>אחד מהם נשאתי",</b> שלא יראה כאילו היה מדובר רק בחמור; ובפסוק המדבר על פולחן השמש והירח, שנאמר: "אשר חלק ה' אלהיך אותם לכל העמים" (דברים ד, יט), הוסיפו <b>"אשר חלק ה' אלהיך אתם להאיר לכל העמים"</b> כי אחרת אפשר להבין כי לגוים ניתנה רשות לעבוד עבודה זרה, והדבר אינו כן.
וכן הכתוב <b>"וילך ויעבד אלהים אחרים</b> וישתחו להם ולשמש או לירח או לכל צבא השמים אשר לא ציויתי<b>"</b> (דברים יז, ג), שהיה אפשר להבין ממנו שכביכול לא ציוה ה' את קיומם והם שבראו את עצמם, ולכן הוסיפו מלה בסוף הפסוק, כך שהוא מסתיים במילים <b>"אשר לא צויתי לעובדם".</b>
וכן שינו <b>וכתבו לו: "את צעירת הרגלים" ולא כתבו לו "ואת הארנבת"</b> (ויקרא יא, ו) <b>מפני שאשתו של תלמי ארנבת שמה, שלא יאמר שחקו בי היהודים והטילו שם אשתי בתורה,</b> ולכן שינו וכינוה במילים אחרות.
<big>א</big> שנינו במשנה <b>"רבן שמעון בן גמליאל אומר: אף בספרים לא התירו שיכתבו אלא יונית". אמר ר' אבהו אמר ר' יוחנן: הלכה כרבן שמעון בן גמליאל. ואמר ר' יוחנן: מאי טעמא</b> <small>[מה הטעם]</small> של <b>רבן שמעון בן גמליאל —</b> יש לכך רמז במקרא, ש<b>אמר קרא</b> <small>[הכתוב]:</small> <b>"יפת אלהים ליפת וישכן באהלי שם"</b> (בראשית ט, כז), לומר: <b>דבריו של יפת יהיו באהלי שם,</b> ללמד שאף לשון יוון שהוא אחד מבני יפת תשמש כלשון של קדושה.
ושואלים: <b>ואימא</b> <small>[ואמור]</small> שהכוונה היא ללשון <b>גומר ומגוג</b> שאף הם מבני יפת ("בני יפת גומר ומגוג ויוון ותובל ומשך ותירס". בראשית י,ב) ומדוע דווקא יוונית, ואולי שפה אחרת משפות יפת? <b>אמר ר' חייא בר אבא: היינו טעמא</b> <small>[זה הטעם],</small> <b>דכתיב</b> <small>[שנאמר]:</small> <b>"יפת אלהים ליפת"</b> מלשון יופי, לומר <b>יפיותו של יפת תהיה באהלי שם,</b> ולשון יוון היא היפה בכל לשונות בני יפת.
<big>ב משנה</big> <b>אין</b> הבדל <b>בין כהן משוח בשמן המשחה</b> כפי שהיו הכהנים הגדולים ברוב ימי בית הראשון, לכהן גדול שהוא <b>מרובה בגדים</b> כל כך, שיש לו שמונה בגדים אבל לא שמן המשחה, כמו שהיו הכהנים הגדולים בימי בית שני <b>אלא פר הבא על כל המצות,</b> שהוא קרבן שמביא הכהן הגדול לאחר שהורה היתר בדבר האסור שזדונו בכרת ועשה כהוראתו, וקרבן זה אינו בא אלא על ידי כהן גדול משוח.
ועוד: <b>אין בין כהן</b> גדול ה<b>משמש</b> עכשיו בכהונה גדולה <b>לכהן</b> גדול <b>שעבר</b> מכהונתו (כגון כהן גדול שאירע בו פסול ומינו כהן אחר כממלא מקומו, ולאחר שחלפה הסיבה המעכבת וחזר הראשון לעבודתו, העבירו את ממלא מקומו מתפקידו והריהו נחשב מאז כ"כהן שעבר") <b>אלא פר יום הכפורים,</b> שכהן שעבר אינו מביא, <b>ו</b>כן קרבן <b>עשירית האיפה,</b> שרק כהן גדול המשמש בכהונה מביאו בכל יום.
<big>ג גמרא</big> שנינו במשנה שאין הבדל בין כהן משוח לכהן מרובה בגדים, אלא בפר הבא על המצוות; ומכאן: <b>הא</b> <small>[הרי]</small> <b>לענין פר יום הכפורים ו</b>לענין חובת <b>עשירית האיפה זה וזה שוין.</b>
ומעירים: <b>מתניתין</b> <small>[משנתנו]</small> ש<b>לא כ</b>שיטת <b>ר' מאיר</b> היא. <b>דאי</b> <small>[שאם]</small> כשיטת <b>ר' מאיר</b> היא, <b>הא תניא</b> <small>[הרי שנינו</small> בברייתא<small>]:</small> כהן גדול <b>מרובה בגדים מביא פר הבא על כל המצות,</b> אלו <b>דברי ר' מאיר, וחכמים אומרים: אינו מביא.</b>
ושואלים: <b>מאי טעמיה</b> <small>[מה טעמו]</small> של <b>ר' מאיר</b> — <b>דתניא</b> <small>[ש</small>כן <small>שנינו</small> בברייתא<small>]</small> על הכתוב "אם הכהן המשיח יחטא" (ויקרא ד, ג) נאמר <b>"משיח" אין לי אלא משוח</b> ממש <b>בשמן המשחה, מרובה בגדים מנין</b> שהוא בכלל זה? <b>תלמוד לומר: "המשיח",</b> שה־ה' הנוספת באה ללמדנו שלאו דווקא כהן שהוא משוח ממש אלא כל שהוא הכהן הגדול.
ושואלים: <b>במאי אוקימנא</b> <small>[במה העמדנו</small> את המשנה<small>]</small> <b>— ש</b><b>לא כ</b>שיטת <b>ר' מאיר. אימא סיפא</b> <small>[אמור</small> את <small>סופה</small> של משנתנו<small>]:</small> <b>אין בין כהן משמש לכהן שעבר אלא פר יום הכפורים ועשירית האיפה</b> ונדייק: <b>הא</b> <small>[הרי]</small> <b>לכל</b> שאר <b>דבריהן</b> האחרים — <b>זה וזה שוין,</b> ואם כן <b>אתאן</b> <small>[הגענו</small> שוב<small>]</small> <b>ל</b>שיטת <b>ר' מאיר, דתניא</b> <small>[ש</small>כן <small>שנינו</small> בברייתא<small>]:</small> <b>אירע בו פסול</b> בכהן הגדול באחד הימים <b>ומינו כהן אחר תחתיו,</b> הרי אחר שבטל הפסול מן הראשון <b>ראשון חוזר לעבודתו,</b> אולם גם <b>שני — כל מצות כהונה גדולה עליו,</b> אלו <b>דברי ר' מאיר. ר' יוסי אומר: ראשון חוזר לעבודתו, שני אינו ראוי לא</b> להיות <b>לכהן גדול ולא לכהן הדיוט.</b>
<b>ואמר ר' יוסי: מעשה</b> היה כגון זה <b>בר' יוסף בן אולם מציפורי, שאירע בו פסול בכהן גדול ומינוהו תחתיו, ובא מעשה</b> זה <b>לפני חכמים</b> לשאול מה יעשו בממלא המקום? <b>ואמרו: ראשון חוזר לעבודתו, שני אינו ראוי לא לכהן גדול ולא לכהן הדיוט.</b>
ומסבירים: אינו ראוי ל<b>כהן גדול — משום איבה,</b> שאם יש שני כהנים גדולים בדרגה אחת עלולה להיות איבה ביניהם, ואינו משמש כ<b>כהן הדיוט משום</b> ההלכה כי <b>מעלין בקודש ולא מורידין,</b> ואם כן <b>רישא</b> <small>[ראש,</small> תחילת המשנה<small>]</small> כשיטת <b>רבנן, וסיפא</b> <small>[וסופה]</small> כשיטת <b>ר' מאיר!</b>
<b>אמר רב חסדא: אין</b> <small>[כן]</small> אכן <b>רישא רבנן</b> <small>[ראשה</small> כשיטת <small>חכמים]</small> <b>וסיפא</b> <small>[וסופה]</small> כשיטת <b>ר' מאיר. רב יוסף אמר:</b> משנה זו כשיטת <b>רבי היא, ונסיב לה אליבא דתנאי</b> <small>[ולקח</small> וצירף <small>אותה על פי</small> שיטות ה<small>תנאים</small> השונות<small>]</small> כלומר, יש כאן שיטה שלישית, של רבי, שקיבל את דעת ר' מאיר בענין כהן שעבר ואת דעת חכמים בענין מרובה בגדים.
<big>ד משנה</big> <b>אין בין במה גדולה</b> כגון הבמה שהיתה בנוב או בגבעון שבה היה לאחר חורבן משכן שילה המרכז הדתי <b>לבמה קטנה</b> שבה היה מקריב כל יחיד, <b>אלא פסחים,</b> שאין מקריבים קרבן פסח בבמה קטנה. <b>זה הכלל: כל שהוא נידר ונידב,</b> כלומר, כל קרבן שתחילת חיובו היא בנדר או בנדבה — <b>קרב בבמה</b> קטנה, <b>וכל שאינו לא נידר ולא נידב</b> אלא הוא חובה (כגון פסח) — <b>אינו קרב בבמה</b> קטנה.
<big>ה גמרא</big> ושואלים: ואין הבדל ביניהם אלא <b>פסחים ותו לא</b> <small>[ולא עוד]?</small> והרי מן ההמשך נלמד שיש הבדלים נוספים! ומשיבים: <b>אימא</b> <small>[אמור]</small> כל קרבן שהוא חובה וקבוע לו זמן מסויים <b>כעין פסחים.</b>
ומעירים: <b>מני</b> <small>[</small>כשיטת <small>מי היא</small> המשנה<small>] —</small> כשיטת <b>ר' שמעון היא, דתניא</b> <small>[ש</small>כן <small>שנינו</small> בברייתא<small>],</small> <b>ר' שמעון אומר: אף צבור לא הקריבו</b> בבמה גדולה <b>אלא פסחים וחובות שקבוע להם זמן,</b> כגון קרבנות הציבור הקבועים, <b>אבל חובות שאין קבוע להם זמן,</b> כגון קרבנות שגגה של כל העדה כולה — <b>הכא</b> <small>[כאן]</small> בבמה קטנה <b>והכא</b> <small>[וכאן]</small> בבמה גדולה <b>לא קרב</b> <small>[מקריבים],</small> אלא בבית המקדש.
<big>ו משנה</big> <b>אין בין שילה</b> שבה היה המשכן במשך דורות רבים <b>לירושלים</b> שבה נבנה המקדש, <b>אלא שבשילה אוכלין קדשים קלים ומעשר שני בכל הרואה,</b> כלומר, בכל התחום שאפשר לראות את שילה, משום ששילה לא היתה עיר חומה, וכל מה שהיה בתחומה הוא בכלל העיר. <b>ובירושלים</b> אוכלים רק <b>לפנים מן החומה.</b>
<b>וכאן וכאן,</b> גם בשילה וגם בירושלים, <b>קדשי קדשים נאכלין</b> רק <b>לפנים מן הקלעים,</b> ובשילה היו קלעים אלה יריעות המשכן ובירושלים הם חומות העזרה. והבדל נוסף: <b>קדושת שילה</b>

Daf 10a

<b>יש אחריה היתר,</b> שלאחר שחרבה שילה הותר להקריב בבמות <b>וקדושת ירושלים אין אחריה היתר,</b> שאף שחרב בית המקדש אסור להקריב בבמות בכל מקום.
<big>א גמרא</big> <b>אמר ר' יצחק: שמעתי שמקריבין בבית חוניו</b> שבמצרים <b>בזמן הזה,</b> ומעירים: <b>קסבר</b> <small>[סבור</small> הוא<small>]</small> ש<b>בית חוניו לאו</b> <small>[לא]</small> <b>בית עבודה זרה היא</b> אלא מקדש לה' ממש, <b>וקא סבר</b> <small>[והוא סבור</small> גם כן<small>]</small> ש<b>קדושה ראשונה</b> שנתקדשה ירושלים <b>קידשה לשעתה</b> בלבד <b>ולא קידשה לעתיד לבוא,</b> ולכן לאחר שחרב המקדש בירושלים, אין בה עוד קדושה עד שאסור להקריב בכל מקום אחר. ומשום כך בית חוניו הוא מקום כשר להקרבה.
והמקור להלכה זו <b>דכתיב</b> <small>[שנאמר]:</small> <b>"כי לא באתם עד עתה אל המנוחה ואל הנחלה"</b> (דברים יב, ט), ודרשו: <b>"מנוחה" — זו שילה, "נחלה" — זו ירושלים, מקיש</b> <small>[משווה]</small> הכתוב <b>נחלה למנוחה; מה מנוחה</b> שבשילה <b>יש אחריה היתר</b> הקרבה בבמות, <b>אף נחלה יש אחריה היתר</b> הקרבה בבמות.
ומספרים: <b>אמרו ליה</b> <small>[לו]</small> לרבי יצחק: <b>אמרת</b> הלכה זו לגבי בית חוניו? <b>אמר להו</b> <small>[להם]</small> <b>לא</b> אמרתי. <b>אמר רבא</b> בלשון שבועה: <b>האלהים! אמרה</b> רבי יצחק, <b>וגמירנא לה מיניה</b> <small>[ואני</small> עצמי <small>למדתי אותה ממנו].</small>
ושואלים: <b>ומאי טעמא קא הדר ביה</b> <small>[ומה טעם חזר בו]</small> והכחיש את העניין? <b>משום קשיא</b> <small>[קושיה]</small> שהקשה עליו <b>רב מרי — דמותיב</b> <small>[שהקשה]</small> <b>רב מרי,</b> שהרי שנינו במשנתנו: <b>קדושת שילה יש אחריה היתר, קדושת ירושלים — אין אחריה היתר. ועוד תנן</b> <small>[שנינו]:</small> <b>משבאו לירושלים נאסרו הבמות, ולא היה להם עוד היתר, והיא</b> ירושלים <b>היתה</b> להם <b>לנחלה</b> לעולם.
ומעירים: לגופו של דבר <b>תנאי</b> <small>[</small>מחלוקת <small>תנאים]</small> <b>היא</b> בעניין זה. <b>דתניא</b> <small>[ש</small>כן <small>שנינו</small> בברייתא<small>],</small> <b>אמר ר' אליעזר: שמעתי שכשהיו בונין</b> את בית המקדש השני, כשבנו את ה<b>היכל</b> היו <b>עושין קלעים</b> מחיצות ארעיות <b>להיכל, וקלעים לעזרה</b> עד שבנו אותם בנין אבן. <b>אלא שבהיכל</b> היו הבנאים <b>בונין</b> כשהם עומדים <b>מבחוץ</b> ולא נכנסו פנימה, <b>ובעזרה בונין</b> היו הבנאים עומדים בשעת הבניה אפילו <b>מבפנים.</b>
<b>ואמר ר' יהושע: שמעתי שמקריבין</b> קרבנות על המזבח <b>אף על פי שאין בית, ו</b>כן <b>אוכלין קדשי קדשים</b> במקום העזרה <b>אף על פי שאין קלעים,</b> וכן אוכלים <b>קדשים קלים ומעשר שני</b> בירושלים <b>אף על פי שאין חומה</b> בפועל, <b>מפני שקדושה ראשונה</b> שנתקדשה ירושלים <b>קידשה לשעתה וקידשה לעתיד לבוא.</b> ולכן, אף שהחומות אינן קיימות, מכל מקום הקדושה לא בטלה. ומדייקים: מכיוון שר' יהושע אומר שקדושה ראשונה לא בטלה — <b>מכלל</b> הדברים אתה למד כי <b>ר' אליעזר סבר</b> ש<b>לא קידשה לעתיד לבוא,</b> ונמצא אם כן שכבר נחלקו תנאים בדבר זה.
<b>אמר ליה</b> <small>[לו]</small> <b>רבינא לרב אשי: ממאי</b> <small>[ממה]</small> מסיק אתה מסקנה זו? <b>דלמא דכולי עלמא</b> <small>[שמא לדעת הכל]</small> גם <b>קדושה ראשונה קידשה לשעתה וקידשה לעתיד לבוא,</b> אלא <b>ומר מאי דשמיע ליה קאמר ומר מאי דשמיע ליה קאמר</b> <small>[וחכם</small> זה, <small>מה ששמע</small> במסורת <small>אמר, וחכם</small> זה, <small>מה ששמע</small> במסורת <small>אמר]</small> ואינם חולקים כלל זה על זה. <b>וכי תימא</b> <small>[ואם תאמר]</small> אם כן <b>קלעים לר' אליעזר למה לי?</b> שהרי הקדושה במקומה גם ללא הקלעים, והתשובה היא — <b>לצניעותא בעלמא</b> <small>[לצניעות בלבד]</small> שאין זה נאה שהמקום המקודש יהיה גלוי לעין כל ולכן מסתירים אותו בקלעים.
<b>אלא,</b> אם מחלוקת תנאים היא בנושא — <b>כי הני תנאי</b> <small>[כמו תנאים אלו],</small> <b>דתניא</b> <small>[ש</small>כן <small>שנינו</small> בברייתא<small>],</small> <b>אמר ר' ישמעאל בר' יוסי: למה מנו חכמים</b> במסכת ערכין <b>את אלו</b> העיירות שהן מוקפות חומה מימות יהושע בן נון, והלא הרבה יותר היו שם? והטעם — <b>שכשעלו בני הגולה מצאו את אלו וקידשום, אבל הראשונות</b> המנויות בספר יהושע <b>בטלו</b> מיחודן <b>משבטלה</b> (חרבה ישוב) <b>הארץ</b> כשיצאו לגולה. <b>אלמא קסבר: קדושה ראשונה קידשה לשעתה ולא קידשה לעתיד לבוא.</b>
<b>ורמינהו</b> <small>[ומשליכים,</small> מראים סתירה<small>]</small> ממה ש<b>אמר ר' ישמעאל בר' יוסי</b> עצמו: <b>וכי אלו בלבד היו</b> ערים מוקפות חומה שנימנו שם במשנה? <b>והלא כבר נאמר: "ששים עיר כל חבל ארגב"</b> (דברים ג, ד) <b>וכתיב</b> <small>[ונאמר]</small> על אלו: <b>"כל אלה ערים בצרת חומה גבהה</b> דלתים ובריח<b>"</b> (דברים ג, ה), משמע שהיו הרבה מאוד ערים מוקפות חומה. <b>אלא למה מנו חכמים</b> דווקא <b>את אלו? שכשעלו בני הגולה מצאו</b> את <b>אלו וקידשום.</b>
ותוהים: <b>קידשום?!</b> אם קדושתם קיימת, מפני מה קידשום?

Daf 10b

<b>השתא הא אמרי לא צריכא לקדושי</b> <small>[עכשיו הרי אמרנו</small> בסוף דבריו <small>שאינן צריכות לקידוש]!</small> <b>אלא</b> כך צריך לומר: <b>מצאו את אלו ומנאום,</b> וממשיך:
<b>ולא אלו בלבד</b> מקודשות <b>אלא כל שתעלה לך מסורת בידך מאבותיך שמוקפת חומה מימות יהושע בן נון — כל המצות הללו נוהגין בה, מפני שקדושה ראשונה קידשה לשעתה וקידשה לעתיד לבא.</b> ואם כן <b>קשיא</b> <small>[קשה]</small> מדברי <b>ר' ישמעאל</b> על דברי <b>ר' ישמעאל</b> עצמו.
ומשיבים: <b>תרי תנאי אליבא</b> <small>[שני תנאים על פי</small> שיטתו<small>]</small> של <b>ר' ישמעאל בר' יוסי. ואיבעית אימא</b> <small>[ואם תרצה אמור]</small> היתה טעות במסורת אחת, כי <b>הא</b> <small>[זו]</small> <b>ר' אלעזר בר יוסי אמרה, דתניא</b> <small>[ש</small>כן <small>שנינו</small> בברייתא<small>]:</small> <b>ר' אלעזר בר' יוסי אמר,</b> נאמר: <b>"אשר לוא חמה"</b> (ויקרא כה, ל) ומפני שיש בפסוק זה כתיב וקרי, גם ב־ו' וגם ב־א', אנחנו למדים ש<b>אף על פי שאין לו עכשיו והיה לו קודם לכן,</b> משמע שרבי אלעזר ברבי יוסי הוא הסבור שקדושה ראשונה לא בטלה.
<big>א</big> ושוב חוזרים אנו לנושא המרכזי של המסכת, ענייני מגילת אסתר, ומכאן — דפים אחדים העוסקים כולם בדברי אגדה ובדרשות חכמים למגילה וכן בפירוש הכתובים לגבי מעשה הנס וכל הקשור בזה. נאמר: <b>"ויהי בימי אחשורוש"</b> (אסתר א, א), <b>אמר ר' לוי ואיתימא</b> <small>[ויש אומרים]</small> שאמר זאת <b>ר' יונתן: דבר זה מסורת בידינו מאנשי כנסת הגדולה,</b> ש<b>כל מקום שנאמר</b> בו הביטוי <b>"ויהי" אינו אלא לשון צער,</b> כאילו נאמר: וי הי.
וראיה לדבר מן הכתובים: <b>"ויהי בימי אחשורוש"</b> — <b>הוה</b> <small>[היה]</small> <b>המן. "ויהי בימי שפט השפטים"</b> (רות א, א) — <b>הוה</b> <small>[היה]</small> <b>רעב. "ויהי כי החל האדם לרב"</b> (בראשית ו, א) — ונאמר מיד לאחר מכן: <b>"וירא ה' כי רבה רעת האדם"</b> (בראשית ו, ה).
נאמר: <b>"ויהי בנסעם מקדם"</b> (בראשית יא, ב), ושם נאמר: <b>"הבה נבנה לנו עיר"</b> (בראשית יא, ד), שהוא חטא מגדל בבל. נאמר: <b>"ויהי בימי אמרפל"</b> (בראשית יד, א), והרי נאמר בו: <b>"עשו מלחמה"</b> (בראשית יד, ב). נאמר: <b>"ויהי בהיות יהושע ביריחו"</b> (יהושע ה, יג), הרי נאמר שם שראה את המלאך <b>"וחרבו שלופה בידו"</b> כאזהרה. נאמר: <b>"ויהי ה' את יהושע"</b> (יהושע ו, כז), ונאמר מיד אחר כך: <b>"וימעלו בני ישראל"</b> (יהושע ז, א). נאמר: <b>"ויהי איש אחד מן הרמתים"</b> (שמואל א' א, א) ונאמר לאחר מכן: <b>"כי את חנה אהב וה' סגר רחמה"</b> (שמואל א' א, ו).
נאמר: <b>"ויהי כי זקן שמואל"</b> (שמואל א' ח, א), ונאמר מיד: <b>"ולא הלכו בניו בדרכו"</b> (שמואל א' ח, ג). נאמר: <b>"ויהי דוד לכל דרכו משכיל וה' עמו"</b> (שמואל א' יח, יד), ונאמר בסמוך לו: <b>"ויהי שאול עוין את דוד"</b> (שמואל א' יח, ט). נאמר: <b>"ויהי כי ישב המלך בביתו"</b> (שמואל ב' ז, א) ורצה לבנות את המקדש, נאמר לו: <b>"רק אתה לא תבנה הבית"</b> (דברי הימים ב' ו, ט).
ומקשים על כך: <b>והכתיב</b> <small>[והרי נאמר]:</small> <b>"ויהי ביום השמיני"</b> (ויקרא ט, א) שהיה יום חנוכת המשכן, <b>ותניא</b> <small>[ושנינו</small> בברייתא<small>]</small> על פסוק זה: <b>אותו היום היתה שמחה לפני הקדוש ברוך הוא כיום שנבראו בו שמים וארץ,</b> וראיה לדבר, מעין גזירה שווה, <b>כתיב הכא</b> <small>[נאמר כאן]:</small> <b>"ויהי ביום השמיני" וכתיב התם</b> <small>[ונאמר שם]</small> ביום בריאת שמים וארץ <small>:</small> <b>"ויהי</b> ערב ויהי <b>בקר יום אחד"</b> (בראשית א, ה). הרי שהביטוי "ויהי" אינו דווקא לשון של צער!
ומשיבים: פסוק זה איננו סותר את הכלל, שכן באותו יום שמדובר בו <b>הא</b> <small>[הרי]</small> אירע אף בו אסון, שכן <b>שכיב</b> <small>[מתו]</small> בו <b>נדב ואביהוא.</b>
ומקשים מפסוק אחר: <b>והכתיב</b> <small>[והרי נאמר]:</small> <b>"ויהי בשמונים שנה וארבע מאות שנה"</b> (מלכים א' ו, א) ובפסוק זה מסופר כי נבנה בית המקדש! וכן <b>והכתיב</b> <small>[והרי נאמר]:</small> <b>"ויהי כאשר ראה יעקב את רחל"</b> (בראשית כט, י)! ועוד, שהרי נאמר: <b>"ויהי ערב ויהי בקר יום אחד"</b> (בראשית א, ה)! <b>והאיכא</b> <small>[והרי יש]</small> יום <b>שני</b> של הבריאה שנאמר אף בו לשון "ויהי"! <b>והאיכא</b> <small>[והרי יש]</small> יום <b>שלישי! והאיכא טובא</b> <small>[והרי יש הרבה</small> פסוקים שכתוב בהם "ויהי" ואינם לשון צער<small>],</small> ואם כן, כלל זה לכאורה איננו נכון!
אלא <b>אמר רב אשי: כל</b> מקום שנאמר בו <b>"ויהי"</b> בלבד, <b>איכא הכי ואיכא הכי</b> <small>[יש כך ויש כך]</small> — יש של שמחה ויש של צער, אולם כל מקום שנאמר בו הלשון <b>"ויהי בימי" אינו</b> אלא <b>לשון של צער.</b>
ומפרטים: <b>חמשה</b> פסוקים שנאמר בהם הלשון <b>"ויהי בימי" הוו</b> <small>[הם]</small> במקרא: — <b>"ויהי בימי אחשורוש", "ויהי בימי שפט השפטים", "ויהי בימי אמרפל", "ויהי בימי אחז", "ויהי בימי יהויקים",</b> ויש סיום של צער בכל המקרים הללו.
<big>ב</big> אגב דברי ר' לוי שהביא דברי מסורת קדומים, מביאים דבר נוסף ש<b>אמר ר' לוי: דבר זה מסורת בידינו מאבותינו: אמוץ</b> אביו של ישעיהו <b>ואמציה</b> מלך יהודה — <b>אחים הוו</b> <small>[היו],</small> ושואלים: <b>מאי קא משמע לן</b> <small>[מה השמיע לנו]</small> בזה? כלומר, מה יש ללמוד מזה, למה חשוב לנו הדבר?
ומשיבים: <b>כי הא</b> <small>[כמו זו]</small> ש<b>אמר ר' שמואל בר נחמני אמר ר' יונתן: כל כלה שהיא צנועה</b> כשהיא <b>בבית חמיה — זוכה ויוצאין ממנה מלכים ונביאים. מנלן</b> <small>[מנין לנו</small> הדבר<small>]?</small> <b>מתמר, דכתיב</b> <small>[שנאמר</small> בה<small>]:</small> <b>"ויראה יהודה ויחשבה לזונה כי כסתה פניה"</b> (בראשית לח, טו), ולכאורה הפסוק תמוה; וכי <b>משום</b> ש<b>כסתה פניה ויחשבה לזונה?</b> הלא להיפך: דרך הזונה שמגלה פניה!
<b>אלא</b> הכוונה היא <b>משום</b> ש<b>כסתה פניה בבית חמיה, ולא הוה ידע לה</b> <small>[הכיר אותה]</small> בביתו, לכן יכול היה לבוא אליה, <b>ו</b>בסופו של דבר <b>זכתה ויצאו ממנה מלכים ונביאים. מלכים —</b> יודעים אנו <b>מדוד,</b> שהיה מבני פרץ, <b>ונביאים</b> שלא נזכרו במפורש, אנחנו למדים ממה ש<b>אמר ר' לוי: מסורת בידינו מאבותינו: אמוץ ואמציה אחים היו, וכתיב</b> <small>[ונאמר]:</small> <b>"חזון ישעיהו בן אמוץ"</b> (ישעיהו א, א).
<b>ו</b>עוד <b>אמר ר' לוי: דבר זה מסורת בידינו מאבותינו: מקום ארון אינו מן המדה,</b> כלומר, ארון הברית במקדש אינו נכנס בגדר של מידה, ובשל כך איננו ממעט מן השטח של בית קודש הקדשים.
ומעירים: <b>תניא נמי הכי</b> <small>[שנוייה</small> ברייתא <small>גם כן כך]:</small> <b>ארון שעשה משה יש לו</b> מקום פנוי <b>עשר אמות לכל רוח</b> (צד) <b>וכתיב</b> <small>[ונאמר]</small> בתיאור בית המקדש של שלמה: <b>"ולפני הדביר עשרים אמה ארך"</b> (מלכים א' ו, כ), וכיון ששטח בית קודש הקדשים (הדביר) היה עשרים על עשרים אמה, כמשמעות הכתוב, ועם כל זה היו עשר אמות פנויים מכל צידי הארון, הרי שהארון עצמו לא תפס מקום כלל <b>וכתיב</b> <small>[ו</small>כן <small>נאמר]:</small> <b>"כנף הכרוב האחד עשר אמות וכנף הכרוב האחד עשר אמות"</b> (מלכים א' ו, כד), הרי שכנפי הכרובים ממלאים את השטח כולו, ואם כן ה<b>ארון גופיה</b> <small>[עצמו]</small> <b>היכא הוה קאי</b> <small>[היכן היה עומד]?</small> <b>אלא לאו שמע מינה</b> <small>[האם לא תלמד מכאן]</small> ש<b>בנס היה עומד</b> הארון ולא היה נכנס כלל בשיעור של מקום.
<big>ג</big> מכאן ואילך מביאים שורה ארוכה של פתיחות למגילת אסתר. שהיה נהוג שלפני שהתחיל החכם לדרוש באגדה בנושא מסויים היה פותח בפסוק ממקום אחר, ודורש אותו לעניינו. <b>ר' יונתן פתח לה פיתחא</b> <small>[פתח]</small> <b>להאי פרשתא מהכא</b> <small>[לפרשה זו</small> של אסתר <small>מכאן],</small> נאמר: <b>"וקמתי עליהם</b> נאום ה' צבאות <b>והכרתי לבבל שם ושאר ונין ונכד נאם ה'"</b> (ישעיה יד, כב) ודרש: <b>"שם" — זה הכתב</b> שלהם שכלה מן העולם, <b>"שאר" — זה לשון</b> של בבל העתיקה, <b>"נין" — זה מלכות, "ונכד" — זו ושתי</b> שלפי המסורת היתה נכדתו של נבוכדנצר, ובמגילה מסופר איך נכרתה גם היא.
<b>ר' שמואל בר נחמני פתח לה פיתחא</b> <small>[פתח]</small> <b>להאי פרשתא מהכא</b> <small>[לפרשה זו מכאן],</small> נאמר: <b>"תחת הנעצוץ יעלה ברוש ותחת הסרפד יעלה הדס</b> והיה לה' לשם לאות עולם לא יכרת<b>"</b> (ישעיה נה, יג),
וכך פירש: <b>"תחת הנעצוץ" — תחת המן הרשע.</b> ומדוע נקרא שמו "נעצוץ"? <b>שעשה עצמו עבודה זרה,</b> שכן ציוה שיכרעו וישתחוו לו, וראייה שעניין עבודה זרה הוא, ממה <b>דכתיב</b> <small>[שנאמר]:</small> <b>"ובכל הנעצוצים ובכל הנהללים"</b> (ישעיה ז, יט).
<b>"יעלה ברוש" — זה מרדכי.</b> ולמה הוא מכונה "ברוש"? משום שהוא <b>נקרא</b> ברמז <b>ראש לכל הבשמים</b> (ברוש — בראש), <b>שנאמר: "ואתה קח לך בשמים ראש מר דרור"</b> (שמות ל, כג) <b>ומתרגמינן</b> <small>[ואנו מתרגמים]:</small> "מר דרור" — <b>מרי דכי,</b> שמרומז כאן השם מרדכי, וכיון שמרדכי הוא בשמים ראש, לכן הוא נקרא ברוש.
והמשך הכתוב <b>"</b>ו<b>תחת הסרפד" — תחת ושתי הרשעה.</b> ומדוע נקראת "סרפד"? משום שהיתה <b>בת בנו של נבוכדנצר הרשע, ששרף רפידת בית ה'</b> (סרפד — שרף רפד), <b>דכתיב</b> <small>[שנאמר]:</small> <b>"רפידתו זהב"</b> (שיר השירים ג, י).
<b>"יעלה הדס" — זו אסתר הצדקת שנקראת הדסה, שנאמר: "ויהי אמן את הדסה</b> היא אסתר<b>"</b> (אסתר ב, ז). <b>"והיה לה' לשם" — זו מקרא מגילה. "לאות עולם לא יכרת" — אלו ימי פורים.</b>
<b>ר' יהושע בן לוי פתח לה פיתחא</b> <small>[פתח]</small> <b>להאי פרשתא מהכא</b> <small>[לפרשה זו מכאן],</small> נאמר: <b>"והיה כאשר שש ה' עליכם להיטיב אתכם</b> ולהרבות אתכם <b>כן ישיש... להרע אתכם"</b> (דברים כח, סג), ושואלים לגופו של ענין:
<b>ומי חדי</b> <small>[והאם שמח]</small> <b>הקדוש ברוך הוא במפלתן של רשעים? והא כתיב</b> <small>[והרי נאמר]:</small> <b>"בצאת לפני החלוץ ואמרים הודו לה' כי לעולם חסדו"</b> (דברי הימים ב' כ, כא), <b>ואמר ר' יוחנן: מפני מה לא נאמר</b> לשון <b>"כי טוב" בהודאה זו?</b> שהרי בדרך כלל נוסח הכתוב הוא "הודו לה' כי טוב כי לעולם חסדו" — <b>לפי שאין הקדוש ברוך הוא שמח במפלתן של רשעים,</b> ומכיון שנאמרה שירה זו לאחר הניצחון במלחמה, אף שהיתה בה מפלת רשעים, מכל מקום אין מזכירים שם ה' לטובה.
<b>ואמר ר' יוחנן</b> כיוצא בזה: <b>מאי דכתיב</b> <small>[מהו שנאמר]:</small> <b>"ולא קרב זה אל זה כל הלילה"</b> (שמות יד, כ) — הכוונה היא ש<b>בקשו מלאכי השרת לומר שירה,</b> כי המלאכים אומרים שירה זה לזה, (כאמור "וקרא זה אל זה ואמר"), מיד <b>אמר הקדוש ברוך הוא: מעשי ידי</b> (המצרים) <b>טובעין בים, ואתם אומרים שירה?</b> הרי שאפילו במפלתם של רשעים אין הקדוש ברוך הוא שש!
<b>אמר ר' אלעזר,</b> כך צריך להבין: <b>הוא</b> עצמו אכן <b>אינו שש, אבל</b> את <b>אחרים</b> הוא <b>משיש</b> (גורם לאחרים שישמחו). ומעירים: <b>ודיקא נמי</b> <small>[ומדוייק גם כן]</small> בלשון הכתוב, <b>דכתיב</b> <small>[שנאמר]</small> בו: <b>"כן ישיש"</b> בבנין הפעיל — שהוא משיש אחרים, <b>ולא כתיב</b> <small>[ולא נאמר]</small> לשון <b>"ישוש",</b> וזאת מפני שהוא עצמו אכן אינו שש. ומסכמים: אכן <b>שמע מינה</b> <small>[למד ממנה]</small> שכן הוא.
<b>ר' אבא בר כהנא פתח לה פיתחא</b> <small>[פתח]</small> <b>להאי פרשתא מהכא</b> <small>[לפרשה זו מכאן],</small> מה שנאמר: <b>"לאדם שטוב לפניו נתן חכמה ודעת ושמחה"</b> (קהלת ב, כו) — <b>זה מרדכי הצדיק, "ולחוטא נתן ענין לאסף ולכנוס"</b> (קהלת ב, כו) — <b>זה המן, "לתת לטוב לפני האלהים"</b> (קהלת ב, כו) — <b>זה מרדכי ואסתר, דכתיב</b> <small>[שנאמר]</small> במגילה: <b>"ותשם אסתר את מרדכי על בית המן"</b> (אסתר ח, ב).
<b>רבה בר עופרן פתח לה פיתחא</b> <small>[פתח]</small> <b>להאי פרשתא מהכא</b> <small>[לפרשה זו מכאן],</small> נאמר: <b>"ושמתי כסאי בעילם והאבדתי משם מלך ושרים"</b> (ירמיהו מט, לח), <b>"מלך" — זו ושתי, "ושרים" — זה המן ועשרת בניו.</b>
<b>רב דימי בר יצחק פתח לה פיתחא</b> <small>[פתח]</small> <b>להאי פרשתא מהכא</b> <small>[לפרשה זו מכאן],</small>

Daf 11a

<b>נאמר: "כי עבדים אנחנו ובעבדתנו לא עזבנו אלהינו ויט עלינו חסד לפני מלכי פרס"</b> (עזרא ט, ט), ו<b>אימתי</b> היה הדבר — <b>בזמן המן.</b>
<b>ר' חנינא בר פפא פתח לה פתחא</b> <small>[פתח]</small> <b>להא פרשתא מהכא</b> <small>[לפרשה זו מכאן]:</small> <b>"הרכבת אנוש לראשנו באנו באש ובמים"</b> (תהלים סו, יב); <b>"באש" — בימי נבוכדנצר הרשע</b> שהטיל את הצדיקים לכבשן. <b>"ובמים" — בימי פרעה</b> שגזר להשליך כל הבן למים. <b>"ותוציאנו לרויה" — בימי המן.</b>
<b>ר' יוחנן פתח לה פתחא</b> <small>[פתח]</small> <b>להא פרשתא מהכא</b> <small>[לפרשה זו מכאן],</small> מפסוק זה: <b>"זכר חסדו ואמונתו לבית ישראל ראו כל אפסי ארץ את ישועת אלהינו"</b> (תהלים צח, ג), <b>אימתי ראו כל אפסי ארץ את ישועת אלהינו — בימי מרדכי ואסתר</b> שנודע הדבר לכל העמים.
<b>ריש לקיש פתח לה פתחא</b> <small>[פתח]</small> <b>להא פרשתא מהכא</b> <small>[לפרשה זו מכאן],</small> מפסוק זה: <b>"ארי נהם ודב שוקק מושל רשע על עם דל"</b> (משלי כח, טו); <b>"ארי נהם" — זה נבוכדנצר הרשע, דכתיב ביה</b> <small>[שנאמר בו]:</small> <b>"עלה אריה מסבכו"</b> (ירמיה ד, ז). <b>"דב שוקק" — זה אחשורוש, דכתיב ביה</b> <small>[שנאמר בו]:</small> <b>"וארו חיוה אחרי תנינה דמיה לדב"</b> <small>[והנה חיה אחרת שניה דומה לדוב]</small> (דניאל ז, ה), <b>ותני</b> <small>[שנה]</small> <b>רב יוסף: אלו פרסיים,</b> ומדוע דימה אותם דניאל לדוב? <b>שאוכלין ושותין</b> הרבה <b>כדוב, ומסורבלין בשר</b> (שמנים) <b>כדוב, ומגדלין שער כדוב, ואין להם מנוחה כדוב,</b> שדרכו לנוע ממקום למקום.
<b>"מושל רשע" — זה המן. "על עם דל" — אלו ישראל,</b> ומדוע קוראים להם "עם דל"? <b>שהם דלים מן המצות.</b>
<b>ר' אלעזר פתח לה פתחא</b> <small>[פתח]</small> <b>להא פרשתא מהכא</b> <small>[לפרשה זו מכאן]:</small> <b>"בעצלתים ימך המקרה ובשפלות ידים ידלף הבית"</b> (קהלת י, יח); <b>בשביל עצלות</b> ("עצלתיים") <b>שהיה להם לישראל, שלא עסקו בתורה, נעשה שונאו של הקדוש ברוך הוא</b> (בלשון נקיה, והכוונה: הקדוש ברוך הוא) <b>מך, ואין</b> פירוש <b>"מך" אלא עני, שנאמר: "ואם מך הוא מערכך"</b> (ויקרא כז, ח), <b>ואין "מקרה" אלא</b> כינוי עבור <b>הקדוש ברוך הוא, שנאמר: "המקרה במים עליותיו"</b> (תהלים קד, ג), וכביכול אין בו יכולת לעזור להם.
<b>רב נחמן בר יצחק פתח לה פתחא</b> <small>[פתח]</small> <b>להא פרשתא מהכא</b> <small>[לפרשה זו מכאן]:</small> <b>"שיר המעלות</b> לדוד <b>לולי ה' שהיה לנו יאמר נא ישראל. לולי ה' שהיה לנו בקום עלינו אדם"</b> (תהלים קכד, ב), ומדייק: <b>"אדם" ולא מלך.</b> ומתי היה זה — בזמן המן.
<b>רבא פתח לה פתחא</b> <small>[פתח]</small> <b>להא פרשתא מהכא</b> <small>[לפרשה זו מכאן]:</small> <b>"ברבות צדיקים ישמח העם ובמשל רשע יאנח עם"</b> (משלי כט, ב); <b>"ברבות צדיקים ישמח העם" — זה מרדכי ואסתר, דכתיב</b> <small>[שנאמר]:</small> <b>"והעיר שושן צהלה ושמחה"</b> (אסתר ח, טו). <b>"ובמשל רשע יאנח העם" — זה המן, דכתיב</b> <small>[שנאמר]:</small> <b>"והעיר שושן נבוכה"</b> (אסתר ג, טו).
<b>רב מתנה אמר</b> פתיחה <b>מהכא</b> <small>[מכאן]:</small> <b>"כי מי גוי גדול אשר לו אלהים קרבים אליו"</b> (דברים ד, ז), כפי שראו זאת בניסים הגדולים שאירעו להם בימי מרדכי ואסתר. <b>רב אשי אמר מהכא</b> <small>[מכאן]:</small> <b>"או הנסה אלהים</b> לבוא לקחת לו גוי מקרב גוי<b>"</b> (דברים ד, לד).
<big>א</big> ושוב לענין פירוש המגילה, נאמר: <b>"ויהי בימי אחשורוש"</b> (אסתר א, א), <b>אמר רב:</b> על זה אפשר לומר <b>ויי והי, הדא דכתיב</b> <small>[זהו שנאמר]:</small> <b>"והתמכרתם שם לאיביך לעבדים ולשפחות</b> ואין קונה<b>"</b> (דברים כח, סח).
<b>ושמואל אמר</b> פתח לפרשה מכאן: <b>"</b>ואף גם זאת בהיותם בארץ אויביהם <b>לא מאסתים ולא געלתים לכלתם"</b> (ויקרא כו, מד), וכך הוא מפרש: <b>"לא מאסתים" — בימי יוונים. "ולא געלתים" — בימי אספסיינוס. "לכלתם" — בימי המן. "להפר בריתי אתם" — בימי פרסיים. "כי אני ה' אלהיהם" — בימי גוג ומגוג.</b>
<b>במתניתא תנא</b> <small>[בברייתא שנה]:</small> <b>"לא מאסתים" — בימי כשדים, שהעמדתי להם דניאל חנניה מישאל ועזריה</b> שיתפללו על ישראל, <b>"ולא געלתים" — בימי יוונים, שהעמדתי להם שמעון הצדיק, וחשמונאי ובניו, ומתתיה כהן גדול. "לכלתם" — בימי המן, שהעמדתי להם</b> צדיקים כ<b>מרדכי ואסתר. "להפר בריתי אתם" בימי רומיים, שהעמדתי להם</b> חכמים <b>של בית רבי</b> ושאר <b>חכמי דורות. "כי אני ה' אלהיהם" — לעתיד לבוא, ש</b>אז <b>אין כל אומה ולשון יכולה</b> עוד <b>לשלוט בהם.</b>
<b>ר' לוי אמר</b> פתח לפרשה <b>מהכא</b> <small>[מכאן]:</small> <b>"ואם לא תורישו את ישבי הארץ</b> מפניכם, והיה אשר תותירו מהם לשיכים בעיניכם<b>"</b> (במדבר לג, נה), וכיון שלא הרגו את כל בני עמון נשאר המן.
ו<b>ר' חייא אמר מהכא</b> <small>[מכאן],</small> מהמשכו של הכתוב הקודם: <b>"והיה כאשר דמיתי לעשות להם אעשה לכם"</b> (במדבר לג, נו).
וממשיכים במדרש המגילה: <b>"אחשורוש", אמר רב</b> יש לדרוש את השם הזה: <b>אחיו של ראש ובן גילו</b> (בן מזלו, הדומה לו) <b>של ראש.</b> והוא מסביר: <b>אחיו של ראש — אחיו של נבוכדנצר הרשע שנקרא "ראש", שנאמר: "אנת הוא רישא די דהבא"</b> <small>[אתה הוא ראש הזהב]</small> (דניאל ב, לח), <b>בן גילו</b> (בן מזלו, דומה לו) <b>של ראש</b> משום <b>שהוא</b> נבוכדנצר <b>הרג</b> את ישראל, <b>הוא ביקש להרוג, הוא החריב</b> את המקדש — <b>הוא בקש להחריב</b> את היסוד שיסד זרובבל בבית המקדש, <b>שנאמר: "ובמלכות אחשורוש בתחלת מלכותו כתבו שטנה על ישבי יהודה וירושלים"</b> (עזרא ד, ו), וגזרו להפסיק את בניין המקדש.
<b>ושמואל אמר:</b> "אחשורוש" יש לדרוש מלשון שחור, <b>שהושחרו פניהם של ישראל בימיו כשולי</b> (כתחתית) <b>קדרה</b> שהיא שחורה ביותר. <b>ור' יוחנן אמר</b> דרשה אחרת: <b>כל שזוכרו אמר "אח</b> (אוי) <b>לראשו". ור' חנינא אמר,</b> פירוש "אחשורוש" הוא: <b>שהכל נעשו רשין</b> (עניים) <b>בימיו, שנאמר: "וישם המלך אחשורוש מס"</b> (אסתר י, א).
וממשיכים <b>"הוא אחשורוש"</b> (אסתר א, א) שנאמר שם, כוונתו: <b>הוא</b> שהיה <b>ברשעו מתחילתו ועד סופו.</b> וכן בכל מקום שנאמר "הוא" באופן זה, כך משמעו, וכגון: <b>"הוא עשו"</b> (בראשית לו, מג) — <b>הוא ברשעו מתחילתו ועד סופו, "הוא דתן ואבירם"</b> (במדבר כו, ט) — <b>הן ברשען מתחילתן ועד סופן, "הוא המלך אחז"</b> (דברי הימים ב' כח, כב) — <b>הוא ברשעו מתחילתו ועד סופו.</b>
וכן בכל מקום שנאמר בו "הוא", הרי זה בא לציין המשכיות, כל מקום ועניינו, וכגון מה שנאמר: <b>"אברם הוא אברהם"</b> (דברי הימים א' א, כז), שהכוונה היא: <b>הוא בצדקו מתחילתו ועד סופו,</b> וכן: <b>"הוא אהרן ומשה"</b> (שמות ו, כו) — <b>הן בצדקן מתחילתן ועד סופן.</b> וכן מה שנאמר בדוד <b>"ודוד הוא הקטן"</b> (שמואל א' יז, יד) — לומר ש<b>הוא בקטנותו מתחילתו ועד סופו, כשם שבקטנותו</b> שהיה הדיוט <b>הקטין עצמו אצל מי שגדול ממנו בתורה, כך במלכותו הקטין עצמו</b> גם אז <b>אצל מי שגדול ממנו בחכמה.</b>
על מה שנאמר <b>"המלך"</b> (אסתר א, א), <b>אמר רב:</b> הכוונה היא <b>שמלך מעצמו</b> ולא ירש את המלוכה. <b>אמרי לה</b> <small>[</small>יש ש<small>אומרים אותה,</small> זאת<small>]</small> <b>לשבח ואמרי לה</b> <small>[ו</small>יש ש<small>אומרים אותה,</small> זאת<small>]</small> כביטוי של <b>גנאי. אמרי לה</b> <small>[</small>יש ש<small>אומרים אותה]</small> <b>לשבח</b> — <b>דלא הוה איניש דחשיב למלכא כוותיה</b> <small>[שלא היה אדם שראוי ל</small>היות <small>מלך כמותו],</small> <b>ואמרי לה</b> <small>[ו</small>יש ש<small>אומרים אותה]</small> <b>לגנאי — דלא הוה חזי למלכותא וממונא יתירא הוא דיהב וקם</b> <small>[שלא היה ראוי למלכות</small> אלא <small>ממון הרבה הוא שנתן ועמד,</small> נעשה מלך<small>].</small>
נאמר <b>"מהדו ועד כוש"</b> ונחלקו בזה <b>רב ושמואל; חד</b> <small>[אחד</small> מהם<small>]</small> <b>אמר: הודו</b> היא מדינה <b>בסוף העולם וכוש בסוף</b> האחר של <b>העולם, וחד</b> <small>[ואחד</small> מהם<small>]</small> <b>אמר: הודו וכוש גבי הדדי הוו קיימי</b> <small>[זו ליד זו היו עומדות],</small> והכוונה היא: ש<b>כשם שמלך על הודו ו</b>על <b>כוש, כך מלך מסוף העולם ועד סופו.</b>
<b>כיוצא בדבר</b> זה <b>אתה אומר</b> בכתוב המדבר בשלמה: <b>"כי הוא רדה בכל עבר הנהר מתפסח ועד עזה"</b> (מלכים א' ה, ד), ואף על זה נחלקו <b>רב ושמואל; חד</b> <small>[אחד</small> מהם<small>]</small> <b>אמר: תפסח בסוף העולם ועזה בסוף העולם, וחד</b> <small>[ואחד</small> מהם<small>]</small> <b>אמר: תפסח ועזה בהדי הדדי הוו קיימי</b> <small>[זו ליד זו הן עומדות],</small> ובא הכתוב לומר: <b>כשם שמלך על תפסח ועל עזה, כך מלך על כל העולם כולו.</b>
ושוב לפירוש המגילה, נאמר: <b>"שבע ועשרים ומאה מדינה"</b> (אסתר א, א), <b>אמר רב חסדא,</b> יש להבין את הכתוב כך: <b>בתחילה מלך על שבע</b> מדינות, <b>ולבסוף מלך על עשרים, ולבסוף מלך על מאה.</b> ושואלים: <b>אלא מעתה,</b> הכתוב הדומה לו <b>"ושני חיי עמרם שבע ושלשים ומאת שנה"</b> (שמות ו, כ), <b>מאי דרשת ביה</b> <small>[מה אתה דורש בו],</small> כיוצא בזה? ומשיבים: <b>שאני הכא דקרא יתירא</b> <small>[שונה כאן</small> במגילת אסתר, <small>שפסוק מיותר</small> הוא<small>],</small> <b>מכדי כתיב</b> <small>[הרי נאמר]</small> <b>"מהדו ועד כוש"</b> (אסתר א, א), ואם כן <b>"שבע ועשרים ומאה מדינה" למה לי</b> לפרט? אלא <b>שמע מינה</b> <small>[למד מכאן]</small> <b>לדרשה</b> שלא על כולם מלך בבת אחת.
<big>ב</big> אגב הדברים על מלכות אחשורוש <b>תנו רבנן</b> <small>[שנו חכמים]:</small> <b>שלשה</b> אנשים <b>מלכו בכיפה,</b> כלומר, על כל העולם, <b>ואלו הן: אחאב ואחשורוש ונבוכדנצר.</b> ומפרטים: <b>אחאב, דכתיב</b> <small>[שנאמר]</small> בדברי עובדיהו עבד אחאב לאליהו: <b>"חי ה' אלהיך אם יש גוי וממלכה אשר לא שלח אדני שם לבקשך</b> ואמרו אין והשביע את הממלכה ואת הגוי כי לא ימצאכה<b>"</b> (מלכים א' יח, י) <b>ואי</b> <small>[ואילו]</small> <b>לא דהוה מליך עלייהו</b> <small>[שהיה מולך עליהם]</small> <b>היכי מצי משבע להו</b> <small>[איך היה יכול להשביע אותם]?</small> משמע שהיה מולך בכיפה.
<b>נבוכדנצר דכתיב</b> <small>[שנאמר בו]:</small> <b>"והיה הגוי והממלכה</b> אשר לא יעבדו אותו את נבוכנאצר מלך בבל ואת <b>אשר לא יתן את צוארו בעל מלך בבל"</b> (ירמיהו כז, ח). <b>אחשורוש הא דאמרן</b> <small>[זו שאמרנו].</small>

Daf 11b

<b>(סימן</b> לשמות המוזכרים להלן: <b>שסד"ך — ש</b>למה <b>ס</b>נחריב <b>ד</b>רייוש <b>כ</b>ורש<b>).</b> ושואלים: <b>ותו ליכא</b> <small>[ועוד אין]</small> מלכים שמלכו בכל העולם? <b>והא איכא</b> <small>[והרי יש]</small> <b>שלמה</b> המלך! ומשיבים: <b>לא סליק מלכותיה</b> <small>[סיים</small> את <small>מלכותו]</small> אלא גלה ממנה.
ושואלים: <b>הניחא למאן דאמר</b> <small>[זה נוח ל</small>דעת <small>מי שאומר]</small> ששלמה היה קודם <b>מלך ו</b>בסופו היה <b>הדיוט</b> ולא חזר למלוכה, <b>אלא למאן דאמר</b> <small>[ל</small>דעת <small>מי שאומר]</small> <b>מלך והדיוט ומלך</b> — שחזר למלכותו, אם כן <b>מאי איכא למימר</b> <small>[מה יש לומר]</small> ולמה לא נמנה? ומשיבים: <b>שלמה מילתא אחריתי הוה ביה</b> <small>[דבר אחר היה בו],</small> שאי אפשר להשוותו לאחרים — לפי <b>שמלך על העליונים</b> (השדים) <b>ועל התחתונים, שנאמר: "וישב שלמה על כסא ה'</b> למלך<b>"</b> (דברי הימים א' כט, כג), לומר שמלך גם בעולמות העליונים, ואינו דומה לאחרים.
ושואלים עוד: <b>והא הוה</b> <small>[והרי היה]</small> <b>סנחריב</b> שמלך על העולם כולו, <b>דכתיב</b> <small>[ש</small>הרי <small>נאמר]:</small> <b>"מי בכל אלהי הארצות האלה אשר הצילו את ארצם מידי"</b> (ישעיהו לו, כ)! ומשיבים: <b>הא איכא</b> <small>[הרי ישנה]</small> <b>ירושלים</b> ש<b>לא כבשה.</b>
ושואלים: <b>והא איכא</b> <small>[והרי יש]</small> את <b>דריוש, דכתיב</b> <small>[ש</small>הרי <small>נאמר]:</small> <b>"דריוש מלכא כתב לכל עממיא אמיא ולשניא די דירין בכל ארעא שלמכון ישגא"</b> <small>[דריוש המלך כתב לכל העמים האומות והלשונות הדרים בכל הארץ: שלומכם ירבה]</small> (דניאל ו, כו)! ומשיבים: <b>הא איכא</b> <small>[הרי יש]</small> <b>שבע</b> מדינות ש<b>לא מלך עלייהו</b> <small>[עליהן],</small> שנאמר: <b>"שפר קדם דריוש והקים על מלכותא לאחשדרפניא מאה ועשרין"</b> <small>[הוטב בעיני דריוש והקים על מלכותו אחשדרפנים מאה ועשרים]</small> (דניאל ו, ב), משמע שלא מלך על כל העולם, שהרי לאחשורוש בנו היו שבע מדינות יתירות.
ומקשים: <b>והא איכא</b> <small>[והרי יש]</small> את <b>כורש, דכתיב</b> <small>[ש</small>הרי <small>נאמר]:</small> <b>"כה אמר כרש מלך פרס כל ממלכות הארץ נתן לי ה'"</b> (עזרא א, ב)! ומשיבים: מכאן אין ראיה כי <b>התם אשתבוחי הוא דקא משתבח בנפשיה</b> <small>[שם שבח הוא שמשתבח בעצמו]</small> ולא כן היה באמת.
<big>א </big>נאמר: <b>"בימים ההם כשבת המלך</b> אחשורוש על כסא מלכותו<b>"</b> (אסתר א, ב), <b>וכתיב בתריה</b> <small>[ונאמר אחריו]</small> <b>"בשנת שלש למלכו"</b> (אסתר א, ג) ולכאורה יש בכך סתירה! <b>אמר רבא: מאי</b> <small>[מה</small> פירוש<small>]</small> <b>"כשבת" —</b> לא מיד כשעלה למלוכה, אלא <b>לאחר שנתיישבה דעתו</b> ונרגע מן הדאגה. ומה היתה דאגתו? <b>אמר: בלשצר</b> מלך בבל <b>חשב וטעה</b> לגבי גאולת ישראל, אולם <b>אנא חשיבנא</b> <small>[אני אחשב]</small> <b>ולא טעינא</b> <small>[אטעה].</small>
ומסבירים: <b>מאי היא</b> <small>[מה הוא]</small> הדבר — <b>דכתיב</b> <small>[שנאמר]:</small> <b>"כי לפי מלאת לבבל שבעים שנה אפקוד אתכם"</b> (ירמיהו כט, י), <b>וכתיב</b> <small>[ונאמר]</small> בפסוק אחר בשינוי: <b>"</b>מספר השנים אשר היה דבר ה' אל ירמיה הנביא <b>למלאות לחרבות ירושלים שבעים שנה"</b> (דניאל ט, ב). <b>חשוב</b> <small>[</small>ו<small>חשב]</small> בלשצר כך: <b>ארבעין</b> <small>[ארבעים]</small> <b>וחמש</b> שנה של <b>נבוכדנצר, ועשרים ותלת</b> <small>[ושלוש]</small> של <b>אויל מרודך, ותרתי דידיה</b> <small>[ושתיים שלו],</small> <b>הא</b> <small>[הרי]</small> <b>שבעים,</b> וכיוון שכך, היה בטוח שלא תתקיים הנבואה, ואמר: <b>אפיק מאני דבי מקדשא</b> <small>[אוציא את כלי בית המקדש]</small> <b>ואשתמש בהו</b> <small>[בהם].</small>
ושואלים: <b>ונבוכדנצר, מנלן דארבעין</b> <small>[שארבעים]</small> <b>וחמש שנין</b> <small>[שנים]</small> <b>מלך?</b> ש<b>אמר מר</b> <small>[החכם]:</small> <b>גלו בשבע, גלו בשמונה, גלו בשמונה עשרה, גלו בתשע עשרה.</b>
ומבארים: <b>גלו בשבע לכיבוש יהויקים</b> לאחר שניצח נבוכדנצר את יהויקים ואז היתה <b>גלות יהויכין, שהיא</b> שנת <b>שמונה לנבוכדנצר. גלו</b> פעם אחרת בשנת <b>שמונה עשרה לכיבוש יהויקים</b> היא <b>גלות צדקיהו שהיא</b> שנת <b>תשע עשרה לנבוכדנצר,</b> ש<b>אמר מר</b> <small>[החכם]:</small> <b>שנה ראשונה</b> של מלכותו <b>כיבש</b> נבוכדנצר את <b>נינוה, שניה כיבש יהויקים. וכתיב</b> <small>[ונאמר]:</small> <b>"ויהי בשלשים ושבע שנה לגלות יהויכן מלך יהודה בשנים עשר חדש בעשרים וחמשה לחדש נשא אויל מרדך מלך בבל בשנת מלכתו את ראש יהויכין מלך יהודה ויצא אתו מבית הכלוא"</b> (ירמיהו נב, לא) ומעתה נחשב: כיוון שעשה זאת בשנת מלכותו, מיד כשעלה לשלטון, הרי
<b>תמני</b> <small>[שמונה]</small> שנים של נבוכדנצר לפני שהגלה את יהויכין <b>ותלתין</b> <small>[ושלושים]</small> <b>ושבע</b> שנים שהיה בכלא — <b>הרי ארבעים וחמש</b> של <b>נבוכדנצר. ועשרין ותלת</b> <small>[ועשרים ושלוש]</small> שנים שמלך <b>אויל מרודך</b> — דבר זה נלמד מ<b>גמרא</b> <small>[</small>מן <small>המסורת]</small> <b>ותרתי דידיה</b> <small>[ושתיים שלו]</small> של בלשצר — <b>הא שבעין</b> <small>[הרי שבעים].</small> <b>אמר: השתא</b> <small>[עכשיו]</small> <b>ודאי תו לא מיפרקי, אפיק מאני דבי מקדשא</b> <small>[שוב אינם נגאלים, אוציא</small> איפוא את <small>כלי בית המקדש]</small> <b>ואשתמש בהו</b> <small>[בהם].</small>
<b>היינו דקאמר ליה</b> <small>[</small>ו<small>זהו שאמר לו]</small> <b>דניאל: "ועל מרי שמיא</b> <small>[אדון השמים]</small> <b>התרוממת ולמאניא די ביתיה היתיו קדמך</b> <small>[ואת כלי ביתו הביאו לפניך]</small><b>"</b> (דניאל ה, כג) <b>וכתיב</b> <small>[ונאמר]:</small> <b>"בה בליליא קטיל בלשאצר מלכא כשדאי"</b> <small>[בו בלילה נהרג בלשאצר מלך הכשדים]</small> (דניאל ה, ל). זה היה חשבונו המוטעה של בלשאצר, <b>וכתיב</b> <small>[ונאמר]</small> אחר מפלת בלשצר: <b>"ודריוש מדאה קבל מלכותא כבר שנין שתין ותרתין"</b> <small>[ודריוש המדי קיבל את המלוכה כבן שישים ושתיים שנה]</small> (דניאל ו, א)
<b>אמר</b> אחשורוש: <b>איהו מיטעא טעי, אנא חשיבנא ולא טעינא</b> <small>[הוא,</small> בלשאצר, <small>טעה, אני אחשב ולא אטעה].</small> <b>מי כתיב</b> <small>[האם נאמר]</small> <b>"למלכות בבל"? "לבבל" כתיב</b> <small>[נאמר],</small> <b>מאי</b> <small>[מה</small> פירוש<small>]</small> <b>"לבבל"?</b> הכוונה היא <b>לגלות בבל, כמה</b> שנים <b>בצירן</b> <small>[חסרות]</small> — <b>תמני</b> <small>[שמונה]</small> שנים, <b>חשיב ועייל חילופייהו</b> <small>[חישב והכניס במקומן],</small> <b>חדא</b> <small>[אחת]</small> של <b>בלשאצר וחמש</b> של <b>דריוש וכורש, ותרתי דידיה</b> <small>[ושתים שלו] —</small> <b>הא שבעין</b> <small>[הרי שבעים].</small> <b>כיון דחזי דמלו שבעין</b> <small>[שראה שמלאו שבעים]</small> <b>ולא איפרוק</b> <small>[נפדו,</small> נגאלו<small>] —</small> <b>אמר: השתא</b> <small>[עכשיו]</small> <b>ודאי תו לא מיפרקי</b> <small>[שוב לא יגאלו],</small> <b>אפיק מאני דבי מקדשא</b> <small>[אוציא כלי בית המקדש]</small> <b>ואשתמש בהו</b> <small>[בהם].</small> ומה היה לו — שכעונש על כך <b>בא שטן וריקד ביניהן</b> והתבלבלה שמחתו עד ש<b>הרג את ושתי.</b>
ושואלים: <b>והא שפיר חשיב</b> <small>[והרי יפה חשב]</small> ומדוע אירע כך? ומשיבים: <b>איהו נמי מיטעא טעי</b> <small>[הוא גם כן טעה]</small> בדבר, <b>דאיבעי ליה למימני</b> <small>[שהיה לו למנות]</small> <b>מחרבות ירושלים</b> שנחרבה עם גלות צדקיהו ולא מזמן הגלות הראשונה של יהויכין.
ושואלים: <b>סוף סוף כמה</b> שנים <b>בצירן</b> <small>[חסרות]</small> לכך? — <b>חדיסר</b> <small>[אחת עשרה],</small> <b>איהו</b> <small>[הוא]</small> אחשורוש <b>כמה</b> שנים <b>מלך? — ארביסר</b> <small>[ארבע עשרה],</small> <b>בארביסר דידיה איבעי ליה למיבני</b> <small>[ב</small>שנת ה<small>ארבע עשרה שלו היה צריך לבנות]</small> את <b>בית המקדש,</b> ואם כן <b>אלמה כתיב</b> <small>[מדוע נאמר]:</small> <b>"באדין בטלת עבידת בית אלהא די בירושלם</b> והות בטלא עד שנת תרתין <small>[אז בטלה עבודת בית האלהים אשר בירושלים והיתה בטלה עד שנת שתים]</small> למלכות דריוש מלך פרס<b>"</b> (עזרא ד, כד), הרי לא נבנה המקדש כל זמנו של אחשורוש? <b>אמר רבא: שנים מקוטעות הוו</b> <small>[היו],</small> השנים הללו של המלכים לא היו שנים שלימות, אלא נכנסות זו בתוך זו, ומשום כך להשלמת חשבון שבעים שנה יש צורך להוסיף עוד למעלה משנה, ואכן אז נסתיים בנין הבית.

Daf 12a

<b>תניא נמי הכי</b> <small>[שנויה</small> בריייתא <small>גם כן כך]:</small> <b>ועוד שנה אחרת לבבל</b> להשלים שבעים שנה <b>ועמד דריוש והשלימה.</b> ואחריו בא כורש.
<b>אמר רבא: אף דניאל טעה בהאי חושבנא</b> <small>[בחשבון זה],</small> <b>דכתיב</b> <small>[שנאמר]:</small> <b>"בשנה אחת למלכו אני דניאל בינתי בספרים</b> מספר השנים אשר היה דבר ה' אל ירמיה הנביא למלאות לחרבות ירושלים שבעים שנה<b>"</b> (דניאל ט, ב), <b>מדקאמר</b> <small>[ממה שאמר]</small> <b>"בינתי" — מכלל</b> הדברים אתה למד ש<b>טעה</b> קודם.
ומעירים: <b>מכל מקום קשו קראי אהדדי</b> <small>[קשים הפסוקים זה על זה],</small> שהרי באחד <b>כתיב</b> <small>[נאמר]:</small> <b>"מלאת לבבל"</b> (ירמיהו כט, י), <b>וכתיב</b> <small>[ונאמר]</small> באחר: <b>"לחרבות ירושלים"</b> (דניאל ט, ב)!
<b>אמר רבא:</b> שבעים שנה "למלאות לבבל" היה — <b>לפקידה בעלמא</b> <small>[בלבד],</small> לא לבניין בית המקדש אלא לתחילת הגאולה. <b>והיינו דכתיב</b> <small>[והוא שנאמר]:</small> <b>"כה אמר כרש מלך פרס: כל ממלכות הארץ נתן לי ה' אלהי השמים והוא פקד עלי לבנות לו בית בירושל ם"</b> (עזרא א, ג) דבר זה היה בשנת שבעים לבבל.
ואגב הזכרת פסוק זה מביאים מה ש<b>דרש רב נחמן בר רב חסדא: מאי דכתיב</b> <small>[מהו שנאמר]:</small> <b>"כה אמר ה' למשיחו לכורש אשר החזקתי בימינו"</b> (ישעיהו מה, א), <b>וכי כורש משיח</b> (משוח בשמן המשחה) <b>היה? אלא אמר לו הקדוש ברוך הוא למשיח: קובל אני לך</b> (לפניך) <b>על כורש,</b> וצריך להבין את הפסוק כך: "כה אמר ה' למשיחו" ומה אמר לו למשיח — הרי אני מספר לך על כורש, ש<b>אני אמרתי: הוא יבנה את ביתי ויקבץ גליותי</b> ממש, והוא לא עשה כן, אלא <b>והוא אמר: "מי בכם מכל עמו ויעל</b> לירושלים<b>"</b> (עזרא א, ג) שנתן רשות לעלות ולא עשה יותר מזה.
<big>א</big> ושוב חוזרים לפירוש המגילה, נאמר בה: <b>"חיל פרס ומדי הפרתמים"</b> (אסתר א, ג), <b>וכתיב</b> <small>[ונאמר]:</small> <b>"למלכי מדי ופרס"</b> (אסתר י, ב), מדוע בפסוק אחד נסמכו הפרתמים (שהם השרים) למדי, כאילו בידי המדיים היו תפקידי השרים, ואילו בפסוק האחר נסמכה המלוכה למדי? <b>אמר רבא:</b> התפקידים הללו אכן לא היו קבועים בידי עם מסויים, אלא <b>אתנויי אתנו בהדדי</b> <small>[התנו</small> שני העמים, הפרסי והמדי, <small>זה עם זה]:</small> <b>אי מינן מלכי</b> <small>[אם מאיתנו</small> יהיו <small>המלכים] —</small> <b>מינייכו איפרכי</b> <small>[</small>יהיו <small>מכם השרים]</small> <b>ואי מינייכו מלכי</b> <small>[ואם מכם</small> יהיו <small>המלכים]</small> — <b>מינן איפרכי</b> <small>[מאיתנו</small> יהיו <small>השרים].</small>
נאמר במגילה: <b>"בהראתו את עשר כבוד מלכותו</b> ואת יקר תפארת גדולתו<b>"</b> (אסתר א, ד), <b>אמר ר' יוסי בר חנינא: מלמד שלבש</b> אחשורוש <b>בגדי כהונה,</b> והראיה לכך: <b>כתיב הכא</b> <small>[נאמר כאן]:</small> <b>"יקר תפארת גדולתו" וכתיב התם</b> <small>[ונאמר שם]</small> בבגדי כהונה: <b>"לכבוד ולתפארת"</b> (שמות כח, ב), הרי שבגדי כהונה הם "תפארת" ללובשיהם.
נאמר במגילה: <b>"ובמלואת הימים האלה</b> עשה המלך לכל העם הנמצאים בשושן הבירה משתה<b>"</b> (אסתר א, ה), <b>רב ושמואל</b> נחלקו בדבר: <b>חד</b> <small>[אחד</small> מהם<small>]</small> <b>אמר:</b> עיתוי המשתה שערך אחשורוש לבני שושן הבירה, מורה על כך ש<b>מלך פיקח היה, וחד</b> <small>[ואחד</small> מהם<small>]</small> <b>אמר:</b> דווקא מדבר זה עצמו נראה ש<b>מלך טיפש היה. מאן דאמר</b> <small>[מי שאומר]</small> כי דבר זה מורה על כך ש<b>מלך פיקח היה,</b> סבור הוא ש<b>שפיר עבד דקריב רחיקא ברישא</b> <small>[טוב עשה שקירב את הרחוקים</small> ממנו <small>תחילה],</small> <b>דבני מאתיה כל אימת דבעי מפייס להו</b> <small>[שבני עירו כל זמן שירצה יפייס אותם]</small> ולכן צריך לכבד ולפייס תחילה את הרחוקים, <b>ומאן דאמר</b> <small>[ומי שאומר]</small> ש<b>טיפש היה —</b> סבור הוא <b>דאיבעי ליה לקרובי בני מאתיה ברישא</b> <small>[שצריך היה לקרב את בני עירו תחילה]</small> <b>דאי מרדו ביה הנך, הני הוו קיימי בהדיה</b> <small>[שאם ימרדו בו אלה</small> הרחוקים, הרי <small>אלה</small> הקרובים <small>יעמדו עמו]</small> ואם יהיה להיפך, הרי יאבד בינתיים.
<b>שאלו תלמידיו של ר' שמעון בר יוחאי: מפני מה נתחייבו שונאיהן של ישראל</b> (בלשון נקיה, כלומר: ישראל) <b>שבאותו הדור כליה</b> עד שנגזרה עליהם גזירה זו? <b>אמר להם: אמרו אתם. אמרו לו: מפני שנהנו מסעודתו של אותו רשע</b> אחשורוש, ואכלו בה דברים אסורים. אמר להם: <b>אם כן</b> צריך היה להיות העונש שאלה <b>שבשושן</b> שהשתתפו בסעודה — <b>יהרגו,</b> אבל אלה <b>שבכל העולם כולו</b> שלא השתתפו בה <b>אל יהרגו! אמרו לו: אמור אתה! אמר להם: מפני שהשתחוו לצלם</b> שעשה נבוכדנצר, שמסופר שבני כל העולם השתחוו לו, חוץ מחנניה מישאל ועזריה.
<b>אמרו לו:</b> אם כן, שעבדו עבודה זרה <b>וכי משוא פנים יש בדבר</b> שבכל זאת בסופו של דבר נעשה להם נס וניצלו? <b>אמר להם: הם לא עשו</b> עבודה זרה <b>אלא לפנים</b> (למראית העין) עשו כדבר המלך והשתחוו — <b>אף הקדוש ברוך הוא לא עשה עמהן אלא לפנים,</b> שהרי לא היה זה אלא איום בלבד ובסופו של דבר בטלה הגזירה. <b>והיינו דכתיב</b> <small>[וזהו שנאמר]:</small> <b>"כי לא ענה מלבו"</b> (איכה ג, לג) אלא למראית העין.
ועוד נאמר במגילה: <b>"בחצר גנת ביתן המלך"</b> (אסתר א, ה), <b>רב ושמואל</b> נחלקו בדבר, <b>חד</b> <small>[אחד</small> מהם<small>]</small> <b>אמר</b> שהיו במקומות שונים, שמי שהיה לפי מעלתו <b>ראוי לחצר</b> — הביאו אותו <b>לחצר,</b> ו<b>הראוי לגינה</b> — הביאו אותו <b>לגינה, הראוי לביתן — לביתן. וחד</b> <small>[ואחד</small> מהם<small>]</small> <b>אמר: הושיבן בחצר ולא החזיקתן,</b> שהיו מרובים ולא הספיק המקום, ולכן הושיבם <b>בגינה ו</b>אף זו <b>לא החזיקתן, עד שהכניסן לביתן והחזיקתן.</b> ואילו <b>במתניתא תנא</b> <small>[בברייתא שנה]</small> כדי להסביר: <b>הושיבן בחצר ופתח להם שני פתחים, אחד לגינה ואחד לביתן</b> וכך מתקיים הפסוק במלואו.
נאמר במגילה: <b>"חור כרפס ותכלת"</b> (אסתר ג, ו). ושאלו: <b>מאי</b> <small>[מהו]</small> <b>"חור"? רב אמר:</b> אריג העשוי <b>חרי חרי</b> <small>[חורים חורים]</small> כמין תחרה, <b>ושמואל אמר: מילת לבנה</b> <small>[צמר לבן נקי]</small> <b>הציע להם,</b> ו"חור" מלשון חיוור — לבן. <b>"כרפס" — אמר ר' יוסי בר חנינא:</b> פירוש הביטוי הוא <b>כרים של פסים.</b>
נאמר: <b>"על גלילי כסף ועמודי שש מטות זהב וכסף"</b> (אסתר ג, ו), <b>תניא</b> <small>[שנויה</small> ברייתא<small>],</small> <b>ר' יהודה אומר: הראוי לכסף</b> ישב על מיטת <b>כסף, הראוי לזהב — לזהב. אמר לו ר' נחמיה:</b> אין עושים כן, ש<b>אם כן אתה מטיל קנאה בסעודה</b> שמקנאים אלה באלה, <b>אלא, הם</b> המיטות עצמן היו <b>של כסף, ורגליהן של זהב</b> ונתקיים בהן "מיטות זהב וכסף" ביחד.
נאמר שם: <b>"בהט ושש"</b> (אסתר ג, ו). <b>אמר רב אסי:</b> "בהט" — נדרש כמו בחט, אלו <b>אבנים שמתחוטטות על בעליהן,</b> אבנים יקרות שגורמות לבעליהן שיחטטו ויחפשו אחריהן, וישלמו תמורתן הון רב. <b>וכן הוא אומר</b> כיוצא בו על גדולת ישראל לעתיד, שיהיו בעיני העמים כ<b>"אבני נזר מתנוססות על אדמתו"</b> (זכריה ט, טז), ומשמעות הביטוי "מתנוססות" הוא מלשון נסיונות, לומר, שאבנים יקרות אינם נמצאות אלא על ידי נסיונות ומאמצים רבים.
<b>"ודר וסחרת"</b> (אסתר א, ו), <b>רב אמר:</b> "דר" פירושו: <b>דרי דרי</b> <small>[שורות שורות]</small> מסביב, וכן פירוש "סוחרת", מלשון סחור־סחור. <b>ושמואל אמר: אבן טובה יש בכרכי הים ו"דרה" שמה,</b> ו<b>הושיבה באמצע סעודה ומאירה</b> היתה <b>להם כצהרים.</b> (ו"סוחרת" מלשון סהר = צהר). <b>דבי</b> <small>[</small>חכם <small>מבית</small> מדרשו<small>]</small> של <b>ר' ישמעאל תנא</b> <small>[שנה],</small> שכוונת הדבר <b>שקרא דרור לכל בעלי סחורה</b> שהניח להם מן המיסים ("דר וסוחרת").
נאמר: <b>"והשקות בכלי זהב וכלים מכלים שונים"</b> (אסתר א, ז), ושואלים: מדוע נקט בלשון "שונים" — <b>"משונים" מיבעי ליה</b> <small>[צריך</small> היה <small>לו</small> לומר<small>]!</small> <b>אמר רבא: יצתה</b> (יצאה) <b>בת קול ואמרה להם: ראשונים,</b> כלומר: בלשצר ואנשיו, <b>כלו מפני</b> שהשתמשו ב<b>כלים</b> אלה, כלי המקדש, <b>ואתם שונים</b> (חוזרים ומשתמשים) <b>בהם?</b> נאמר: <b>"ויין מלכות רב"</b> (אסתר א, ז), <b>אמר רב: מלמד שכל אחד ואחד</b> מאורחי המשתה <b>השקהו</b> אחשורוש <b>יין שגדול</b> (רב) <b>הימנו בשנים,</b> כלומר יין ישן ביותר.
נאמר: <b>"והשתיה כדת אין אנס"</b> (אסתר א, ח) ושואלים: <b>מאי</b> <small>[מה</small> פירוש<small>]</small> <b>"כדת"? אמר ר' חנן משום</b> (בשם) <b>ר' מאיר: כדת של תורה</b> היתה השתיה כאן, <b>מה דת של תורה,</b> בדיני הקרבנות — <b>אכילה</b> של המזבח <b>מרובה משתיה</b> שנסכי היין מבחינת הכמות מעטים הרבה מן הקרבן והמנחה — <b>אף סעודתו של אותו רשע</b> היתה בה <b>אכילה מרובה משתיה.</b>
נאמר: <b>"אין אנס" אמר ר' אלעזר: מלמד שכל אחד ואחד השקהו מיין מדינתו</b> שירגיש עצמו כאילו הוא במדינתו שלו. נאמר: <b>"לעשות כרצון איש ואיש"</b> (אסתר א, ח), <b>אמר רבא:</b> הכוונה היא <b>לעשות כרצון מרדכי והמן,</b> ששניהם היו שרי המשקים באותו משתה וחלוקת היין התבצעה על פיהם. ומדוע מפרשים כך? <b>מרדכי</b> נקרא "איש" <b>דכתיב</b> <small>[ש</small>כן <small>נאמר]:</small> <b>"איש יהודי</b> היה בשושן הבירה ושמו מרדכי בן יאיר<b>"</b> (אסתר ב, ה), ו<b>המן</b> אף הוא נקרא "איש", שכן נאמר: <b>"איש צר ואויב</b> המן הרע הזה<b>"</b> (אסתר ז, ו).
נאמר: <b>"גם ושתי המלכה עשתה משתה נשים בית המלכות</b> אשר למלך אחשורוש<b>"</b> (אסתר א, ט) ושואלים: מדוע עשתה משתה בבית המלכות שהוא לכאורה מקום הגברים? הרי <b>"בית הנשים" מיבעי ליה</b> <small>[צריך היה לו]</small> להיות, ששם היתה צריכה לעשות את המשתה! <b>אמר רבא: שניהן לדבר עבירה נתכוונו</b> כלומר, גם אחשורוש רצה לנאוף עם נשים וגם היא רצתה לנאוף עם גברים, <b>היינו דאמרי אינשי</b> <small>[הוא שאומרים אנשים</small> בפתגם מקובל<small>]:</small> <b>איהו בקרי ואתתיה</b>

Daf 12b

<b>בבוציני</b> <small>[הוא בדלעות ואשתו בקישואים],</small> כלומר, הבעל והאשה עושים דברים זה בדומה לזה, ואף כאן שניהם התכוונו לעבירה.
נאמר: <b>"ביום השביעי כטוב לב המלך ביין"</b> (אסתר א, י), ותוהים: <b>אטו</b> <small>[וכי]</small> <b>עד השתא</b> <small>[עכשיו]</small> <b>לא טב לביה בחמרא</b> <small>[</small>היה <small>טוב ליבו ביין],</small> והוצרך לשבעה ימים לשם כך? <b>אמר רבא: יום השביעי</b> יום <b>שבת היה,</b> ובו ניכר ההבדל בין ישראל לעמים. שביום השבת, כ<b>שישראל אוכלין ושותין, מתחילין</b> אז לעסוק <b>בדברי תורה ובדברי תשבחות</b> לה', <b>אבל אומות העולם</b> כ<b>שאוכלין ושותים, אין מתחילין אלא בדברי תיפלות</b> (ניאוף).
<b>וכן בסעודתו של אותו רשע</b> כשהתחילו לדבר היו <b>הללו אומרים: מדיות</b> הן ה<b>נאות</b> שבנשים, <b>והללו אומרים: פרסיות נאות, אמר להם אחשורוש: כלי שאני משתמש בו</b> (כלומר, אשתי) <b>אינו לא מדיי ולא פרסי אלא כשדיי,</b> וכי <b>רצונכם לראותה? אמרו לו: אין</b> <small>[כן]</small> <b>ובלבד שתהא ערומה,</b> משום שאנו רוצים לראות אותה בלא קישוטים נוספים.
מעירים: מדוע נענשה בבזיון זה — <b>שבמדה ש</b>בה <b>אדם מודד בה מודדין לו, מלמד שהיתה ושתי הרשעה מביאה בנות ישראל ומפשיטתן ערומות ועושה בהן מלאכה בשבת,</b> וכנגד זה נגזר עליה שתבוא בשבת כשהיא ערומה. ומעירים: <b>והיינו דכתיב</b> <small>[והוא שנאמר]:</small> <b>"אחר הדברים האלה כשך חמת המלך אחשורוש זכר את ושתי ואת אשר עשתה ואת אשר נגזר עליה"</b> (אסתר ב, א), כלומר, <b>כשם שעשתה</b> בבנות ישראל — <b>כך נגזר עליה.</b>
נאמר: <b>"ותמאן המלכה ושתי"</b> (אסתר א, יב), ושואלים: <b>מכדי פריצתא הואי</b> <small>[הלא פרוצה היתה]</small> ש<b>אמר מר</b> <small>[החכם]:</small> <b>שניהן לדבר עבירה נתכוונו,</b> ואם כן <b>מאי טעמא</b> <small>[מה טעם]</small> <b>לא אתאי</b> <small>[באה]?</small> <b>אמר ר' יוסי בר חנינא: מלמד שפרחה בה צרעת</b> ולכן התביישה לבוא. <b>במתניתא תנא</b> <small>[בברייתא שנה]:</small> <b>בא</b> המלאך <b>גבריאל ועשה לה זנב,</b> ולכן התביישה לבוא.
נאמר: <b>"ויקצף המלך מאד</b> וחמתו בערה בו<b>"</b> (אסתר א, יב), ושואלים: <b>אמאי דלקה ביה כולי האי</b> <small>[מדוע בערה בו</small> חמתו <small>כל כך]</small> רק משום שלא רצתה לבוא? <b>אמר רבא: שלחה ליה</b> <small>[לו]</small> על ידי שליח: אתה <b>בר אהורייריה דאבא</b> <small>[בן סייסו</small> של <small>אבי,</small> בלשצר<small>],</small> <b>אבא לקבל אלפא חמרא שתי, ולא רוי</b> <small>[אבי,</small> <small>כנגד אלף</small> אנשים <small>יין שתה, ולא השתכר]</small> <b>וההוא גברא אשתטי בחמריה</b> <small>[ואדם זה</small>, אתה אחשורוש, <small>משתטה ביינו],</small> ומשום חוצפה זו <b>מיד "וחמתו בערה בו"</b> (אסתר א, יב).
נאמר: <b>"ויאמר המלך לחכמים</b> יודעי העיתים<b>"</b> (אסתר א, יד) ושואלים: <b>מאן</b> <small>[מי</small> הם<small>]</small> <b>חכמים</b> אלה? ומשיבים: "חכמים" אלה הם <b>רבנן</b> (חכמי ישראל)<small>,</small> ומדוע קוראים להם <b>"ידעי העתים" —</b> משום <b>שיודעין לעבר שנים ולקבוע חדשים. אמר</b> אחשורוש <b>להו</b> <small>[להם,</small> לחכמים<small>]:</small> <b>דיינוה לי</b> <small>[שיפטוה עבורי]</small> <b>אמרו</b> החכמים בלבם: <b>היכי נעביד</b> <small>[כיצד נעשה]?</small> <b>נימא ליה</b> <small>[</small>אם <small>נאמר לו]:</small> <b>קטלה</b> <small>[הרוג אותה],</small> <b>למחר פסיק ליה חמריה ובעי לה מינן</b> <small>[יפסוק ממנו יינו</small> ויבוא <small>ויתבע אותה מאיתנו].</small> <b>נימא ליה</b> <small>[</small>אם <small>נאמר לו]:</small> <b>שבקה</b> <small>[הנח לה], —</small> <b>קא מזלזלה במלכותא</b> <small>[</small>הרי <small>היא מזלזלת במלכות]</small> ואי אפשר לעשות כן, ולכן החליטו שלא לדון בדבר, ו<b>אמרו לו</b> כך: <b>מיום שחרב בית המקדש וגלינו מארצנו, ניטלה עצה</b> ותבונה <b>ממנו ואין אנו יודעין לדון דיני נפשות</b> שהם קשים ביותר, <b>זיל לגבי</b> <small>[לך אל]</small> בני <b>עמון ומואב דיתבי בדוכתייהו כחמרא דיתיב על דורדייה</b> <small>[ש</small>הם <small>יושבים</small> קבועים <small>במקומותיהם כיין היושב על שמריו]</small> והם מיושבים בדעתם.
<b>וטעמא</b> <small>[וטעם]</small> <b>אמרו ליה</b> <small>[לו]</small> מן הכתוב, <b>דכתיב</b> <small>[שנאמר]:</small> <b>"שאנן מואב מנעוריו ושקט הוא אל שמריו ולא הורק מכלי אל כלי ובגולה לא הלך על כן עמד טעמו בו וריחו לא נמר"</b> (ירמיה מח, יא) <b>מיד</b> עשה כן, <b>"והקרב אליו כרשנא שתר אדמתא תרשיש"</b> וכו' (אסתר א, יד),
<b>אמר ר' לוי: כל פסוק זה על שום</b> (ירמיה מח, יא) ה<b>קרבנות נאמר,</b> כלומר, שהוא מרמז על עניין עבודת הקרבנות, וכיצד?
<b>"כרשנא" — אמרו מלאכי השרת לפני הקדוש ברוך הוא: רבונו של עולם, כלום הקריבו לפניך</b> הגוים <b>כרים</b> (כבשים) <b>בני שנה כדרך שהקריבו</b> בני <b>ישראל לפניך? "שתר" — כלום הקריבו לפניך שתי תורין? "אדמתא" — כלום בנו לפניך מזבח אדמה? "תרשיש" — כלום שימשו לפניך בבגדי כהונה דכתיב בהו</b> <small>[שנאמר בהם]:</small> <b>"תרשיש ושהם וישפה"</b> (שמות כח, כ). <b>"מרס" — כלום מירסו</b> (בחשו) <b>בדם</b> הקרבנות <b>לפניך? "מרסנא" — כלום מירסו במנחות לפניך? "ממוכן" — כלום הכינו שלחן לפניך?</b> כלומר באו להזכיר שצריך לגאול את ישראל.
נאמר: <b>"ויאמר ממוכן"</b> (אסתר א, טז) <b>תנא</b> <small>[שנה]</small> החכם: <b>ממוכן זה המן, ולמה נקרא שמו ממוכן — שמוכן</b> היה <b>לפורענות</b> על ישראל. <b>אמר רב כהנא: מכאן שההדיוט קופץ בראש</b> ומדבר ראשון, שהרי ממוכן נמנה האחרון בין השרים, ובכל זאת הוא ענה ראשון.
אחר התייעצות זו שלח המלך אגרות, בהן נאמר: <b>"להיות כל איש שרר בביתו</b> ומדבר כלשון עמו<b>"</b> (אסתר א, כב), <b>אמר רבא</b>: <b>אלמלא אגרות הראשונות</b> ששלח אחשורוש שאנשים לא קיבלו אותן ברצינות <b>לא נשתייר משונאיהן של ישראל</b> (בלשון נקיה, כלומר מישראל) אפילו <b>שריד ופליט;</b> אלא משום שהאיגרות הראשונות היו נושא של צחוק, אף באחרונות המתינו לראות מה יקרה. ומדוע?
<b>אמרי</b> <small>[אמרו]</small> מקבלי האגרות: <b>מאי האי דשדיר לן</b> <small>[מה</small> הוא <small>זה ש</small>הוא <small>שולח לנו]</small> <b>"להיות כל איש שרר בביתו"? פשיטא, אפילו קרחה בביתיה פרדשכא ליהוי</b> <small>[פשוט</small> הוא, <small>אפילו האורג</small> הבזוי, <small>בביתו הוא שר]</small> וזה מקובל וידוע לכל, ולשם מה צריך המלך להודיע זאת?
נאמר: <b>"ויפקד המלך פקידים"</b> (אסתר ב, ב), <b>אמר רב: מאי דכתיב</b> <small>[מהו</small> <small>שנאמר]:</small> <b>"כל ערום יעשה בדעת וכסיל יפרש אולת"</b> (משלי יג, טז) —
<b>"כל ערום יעשה בדעת" — זה דוד</b> שגם הוא חיפש לעצמו אשה, <b>דכתיב</b> <small>[שנאמר]:</small> <b>"ויאמרו לו עבדיו יבקשו לאדני המלך נערה בתולה"</b> (מלכים א' א, ב), וכיון שחיפש נערה אחת — <b>כל מאן דהוה ליה ברתא, אייתה ניהליה</b> <small>[כל מי שהיתה לו בת, הביא אותה אליו],</small> שרצה שתהיה אשת המלך, ולעומת זאת <b>"וכסיל יפרש אולת" — זה אחשורוש, דכתיב</b> <small>[שנאמר]:</small> <b>"ויפקד המלך פקידים"</b> לבקש נשים רבות, וממילא ידעו שכולן ייבעלו למלך ולבסוף רק אחת מהן תיבחר, ולכן <b>כל מאן דהוה ליה ברתא איטמרה מיניה</b> <small>[כל מי שהיתה לו בת החביא אותה ממנו].</small>
נאמר: <b>"איש יהודי היה בשושן הבירה</b> ושמו מרדכי בן יאיר בן שמעי בן קיש <b>איש ימיני"</b> (אסתר ב, ה), ושואלים: <b>מאי קאמר</b> <small>[מה אמר],</small> מה התכוון במנותו את ייחוסו, <b>אי ליחוסא קאתי</b> <small>[אם לייחסו</small> הוא <small>בא]</small> שרוצה למנות את כל שושלת היוחסין — <b>ליחסיה ואזיל</b> <small>[שייחסנו וילך]</small> <b>עד בנימין</b> ראש השבט! <b>אלא מאי שנא הני</b> <small>[מה שונים</small> שמות <small>אלה]</small> שציין?
ומשיבים: <b>תנא</b> <small>[שנה</small> החכם<small>]:</small> <b>כולן על שמו נקראו,</b> שהוזכרו כל השמות הללו משום שהם משמשים ככינויים למרדכי: <b>"בן יאיר"</b> הוא נקרא משום שהוא <b>בן שהאיר עיניהם של</b> כל <b>ישראל בתפלתו, "בן שמעי" — בן ששמע אל</b> (ה') את <b>תפלתו</b> ונענה לו <b>"בן קיש" — שהקיש</b> (דפק) <b>על שערי רחמים ונפתחו לו.</b>
ועוד שואלים: <b>קרי ליה</b> <small>[קורא לו]</small> <b>"יהודי" — אלמא</b> <small>[מכאן]</small> ש<b>מ</b>שבט <b>יהודה קאתי</b> <small>[</small>הוא <small>בא],</small> <b>ו</b>לעומת זאת בהמשך הפסוק <b>קרי ליה</b> <small>[קורא</small> הוא <small>לו]</small> <b>"ימיני" — אלמא</b> <small>[מכאן]</small> ש<b>מ</b>שבט <b>בנימין קאתי</b> <small>[</small>הוא <small>בא],</small> ואם כן סתירה יש בדבר! <b>אמר רב נחמן: מרדכי מוכתר בנימוסו היה</b> שהיו לו תארי כבוד שונים, ואף "יהודי" — כינוי של כבוד הוא על שם שבט המלוכה יהודה.
<b>אמר רבה בר בר חנה אמר ר' יהושע בן לוי: אביו מ</b>שבט <b>בנימין ואמו מ</b>שבט <b>יהודה</b> ולכן היה גם "איש ימיני" — מבנימין וגם "יהודי" — מיהודה. <b>ורבנן אמרי</b> <small>[וחכמים אומרים]</small> שבעניין זה <b>משפחות מתגרות זו בזו: משפחת יהודה אומרת — אנא גרים דמתיליד</b> <small>[אני שגרמתי שייוולד]</small> <b>מרדכי,</b> ומדוע? <b>דלא קטליה</b> <small>[שלא הרגו]</small> <b>דוד לשמעי בן גרא</b> ויכול היה מרדכי להיוולד מאוחר יותר מבני בניו. <b>ומשפחת בנימין אמרה:</b> סוף סוף <b>מינאי קאתי</b> <small>[ממני,</small> ממשפחתי <small>הוא בא].</small>
<b>רבא אמר: כנסת ישראל אמרה לאידך גיסא</b> <small>[לצד אחר],</small> כלומר, לא בהתפארות אלא בתלונה: <b>ראו מה עשה לי יהודי ומה שילם לי ימיני. מה עשה לי יהודי</b>

Daf 13a

<b>דלא קטליה</b> <small>[שלא הרגו]</small> <b>דוד לשמעי</b> למרות שהיה חייב מיתה, ומה גרם — <b>דאתיליד מיניה</b> <small>[שנולד ממנו]</small> <b>מרדכי דמקני ביה</b> <small>[שקינא בו]</small> <b>המן</b> ולולי זאת לא היתה הגזירה באה. <b>ומה שילם לי ימיני — דלא קטליה</b> <small>[שלא הרגו]</small> <b>שאול</b> (משבט בנימין) <b>לאגג, דאתיליד מיניה</b> <small>[שנולד ממנו]</small> <b>המן</b> שהיה <b>מצער לישראל.</b>
<b>ר' יוחנן אמר</b> דבר אחר: <b>לעולם</b> תפרש שמרדכי <b>מבנימן קאתי</b> <small>[הוא בא],</small> <b>ואמאי קרי ליה</b> <small>[ומדוע קורא לו]</small> <b>"יהודי" — על שום</b> (אסתר ב, ה) <b>שכפר בעבודה זרה,</b> ודורש "יהודי" כמו יחודי, <b>שכל הכופר בעבודה זרה נקרא "יהודי", כדכתיב</b> <small>[כפי שנאמר]:</small> <b>"איתי גברין יהודאין...</b> שדרך מישך ועבד נגו...<b>"</b> (דניאל ג, יב) <small>[יש אנשים יהודים...</small> חנניה מישאל ועזריה<small>]</small> ולא כולם היו משבט יהודה.
<big>א</big> אגב דרשת "יהודי" מלשון יחוד מביאים: <b>ר' שמעון בן פזי, כי הוה פתח</b> <small>[כאשר היה פותח]</small> ללמד את ספר <b>דברי הימים, אמר הכי</b> <small>[</small>היה <small>אומר כך]:</small> <b>כל דבריך,</b> אתה ספר דברי הימים — <b>אחד הם, ואנו יודעין לדורשן.</b> כלומר, הדברים הכתובים שם אינם יכולים להיות מובנים תמיד כפשוטם. וכגון שמות האנשים המוזכרים, שאף שיש שם כמה וכמה שמות שונים, יש לומר שהכוונה לאדם אחד ועלינו לדרוש שאותו אדם נקרא בכמה וכמה שמות, כגון הפסוק: <b>"ואשתו היהדיה ילדה את ירד אבי גדור ואת חבר אבי שוכו ואת יקותיאל אבי זנוח ואלה בני בתיה בת פרעה אשר לקח מרד"</b> (דברי הימים א' ד, יח).
<b>אמאי קרי</b> <small>[מדוע קורא]</small> <b>לה</b> לבת פרעה <b>"</b>אשתו <b>היהדיה" — על שום שכפרה בעבודה זרה, דכתיב</b> <small>[שנאמר]:</small> <b>"ותרד בת פרעה לרחוץ על היאור"</b> (שמות ב, ה), <b>ואמר ר' יוחנן: שירדה לרחוץ</b> ולהיטהר <b>מגילולי</b> (אלילי) <b>בית אביה.</b>
ושואלים: אם הכוונה היא למשה, איך אפשר לומר שהיא <b>ילדה</b> את משה? <b>והא רבויי רביתיה</b> <small>[הרי</small> היא רק <small>גידלה אותו]?</small> אלא <b>לומר לך: שכל המגדל יתום</b> או <b>יתומה בתוך ביתו — מעלה עליו</b> (מחשיב לו) <b>הכתוב כאילו ילדו.</b>
<b>"ירד" — זה משה, ולמה נקרא שמו "ירד" — שירד להם לישראל מן בימיו.</b> נקרא <b>"גדור"</b> — על שם <b>שגדר פרצותיהן של ישראל. "חבר" — שחיבר את ישראל לאביהן שבשמים. "סוכו" — שנעשה להם לישראל כסוכה</b> ומגן. <b>"יקותיאל" — שקוו ישראל לאל בימיו. "זנוח" — שהזניח</b> (השכיח) <b>עונותיהן של ישראל.</b>
ועוד נאמר שם שלוש פעמים <b>"אבי" "אבי" "אבי"</b> ("ובני אשת הודיה אחות נחם אבי קעילה הגרמי... ער אבי לכה ולעדה אבי מרשה...". דברי הימים א' ד, יט-כא), הרי זה בא ללמד שמשה היה אב בשלושה דברים: <b>אב</b> לכל ישראל <b>בתורה, אב בחכמה, אב בנביאות.</b>
נאמר: <b>"ואלה בני בתיה אשר לקח מרד"</b> (דברי הימים א' ד, יח) <b>וכי מרד שמו? והלא כלב שמו,</b> אלא <b>אמר הקדוש ברוך הוא: יבא כלב שמרד בעצת מרגלים</b> ועל כן הוא מכונה "מרד", <b>וישא את בת פרעה</b> שאף היא מורדת <b>שמרדה בגלולי בית אביה.</b>
<big>ב</big> ושוב לענין המגילה, נאמר במרדכי: <b>"אשר הגלה מירושלים"</b> (אסתר ב, ו), <b>אמר רבא:</b> יש לפרש <b>שגלה מעצמו,</b> שידע שיצטרכו לו שם, וגלה מעצמו לטפל בענייני כלל ישראל.
נאמר: <b>"ויהי אמן את הדסה"</b> (אסתר ב, ז), <b>קרי</b> <small>[קורא]</small> <b>לה "הדסה" וקרי</b> <small>[וקורא לה]</small> <b>לה "אסתר",</b> ומה אם כן שמה הנכון? <b>תניא</b> <small>[שנויה</small> ברייתא<small>],</small> <b>ר' מאיר אומר: אסתר שמה</b> האמיתי, <b>ולמה נקרא שמה הדסה —</b> כינוי הוא, <b>על שם הצדיקים שנקראו "הדסים". וכן הוא אומר: "והוא עמד בין ההדסים"</b> (זכריה א, ח).
<b>ר' יהודה אומר: הדסה שמה</b> האמיתי, <b>ולמה נקרא שמה אסתר? על שם שהיתה מסתרת דבריה, שנאמר: "אין אסתר מגדת את עמה"</b> (אסתר ב, כ),
<b>ר' נחמיה אומר: הדסה שמה</b> האמיתי, <b>ולמה נקראת אסתר —</b> שם לועזי הוא, <b>שהיו אומות העולם קורין אותה על שום</b> יופיה <b>אסתהר</b> = כוכב נוגה. <b>בן עזאי אומר: אסתר, לא ארוכה</b> (גבוהה) <b>ולא קצרה</b> (נמוכה) <b>היתה, אלא בינונית כהדסה,</b> כמו עץ ההדס, ולכן נקראת הדסה. ו<b>ר' יהושע בן קרחה אמר:</b> למה נקראה הדסה — משום ש<b>אסתר ירקרוקת</b> (חיוורת) <b>היתה</b> כהדס, אלא ש<b>חוט של חסד משוך עליה</b> והוא שגרם שתיחשב יפה כל כך.
נאמר <b>"כי אין לה אב ואם"</b> (אסתר ב, ז), החזרה <b>"ובמות אביה ואמה"</b> (אסתר ב, ז) <b>למה לי? אמר רב אחא:</b> הכוונה היא שכש <b>עיברתה</b> אמה — <b>מת אביה,</b> כש<b>ילדתה מתה אמה</b> ואפילו יום אחד לא היה לה אב ואם.
נאמר: <b>"ובמות אביה ואמה לקחה מרדכי לו לבת"</b> (אסתר ב, ז), <b>תנא</b> <small>[שנה</small> החכם<small>]</small> <b>משום</b> (בשם) <b>ר' מאיר: אל תקרי "לבת" אלא לבית.</b> כלומר, בסופו של דבר לקח אותה לו לאשה. <b>וכן הוא אומר: "ולרש אין כל כי אם כבשה אחת קטנה אשר קנה ויחיה ותגדל עמו ועם בניו יחדו מפתו תאכל ומכסו תשתה ובחיקו תשכב ותהי לו כבת"</b> (שמואל ב' יב, ג), <b>משום</b> ש<b>בחיקו תשכב הוות ליה</b> <small>[היתה לו]</small> <b>לבת? אלא</b> הכוונה — "בת" בלשון נקיה, ועניינו כ<b>בית —</b> כאשה, <b>הכי נמי</b> <small>[כך גם כן]</small> "לבת" משמעו <b>לבית.</b>
נאמר: <b>"ואת שבע הנערות</b> הראויות לתת לה מבית המלך<b>"</b> (אסתר ב, ט), <b>אמר רבא: שהיתה</b> משתמשת בהן בכך שהיתה <b>מונה בהן ימי שבת,</b> שנתנה לכל נערה להיות עמה רק יום אחד בשבוע, ולפי זה היתה יודעת מתי חל יום השבת. נאמר: <b>"וישנה ואת נערותיה</b> לטוב <b>"</b><b>אמר רב: שהאכילה מאכל יהודי</b> והוא השינוי לטוב.
<b>ושמואל אמר:</b> שעשה לה טוב לפי דעתו <b>שהאכילה קדלי דחזירי</b> <small>[עורפי חזירים].</small>
<b>ור' יוחנן אמר:</b> נתן לה <b>זרעונים</b> שהם מאכל כשר, <b>וכן הוא אומר</b> בדניאל וחבריו שעשו להם טובה: <b>"ויהי המלצר נושא את פת־בגם</b> ויין משתיהם <b>ונתן להם זרעונים"</b> (דניאל א, טז).
נאמר: <b>"ששה חדשים בשמן המר"</b> (אסתר ב, יב), ושואלים: <b>מאי</b> <small>[מהו]</small> <b>"שמן המור"? ר' חייא בר אבא אמר:</b> הוא שמן הבושם הנקרא <b>סטכת, רב הונא אמר:</b> זה הוא <b>שמן</b> שמוציאים מפרי <b>זית שלא הביא</b> (גדל) <b>שליש</b> ומשמש לתמרוקים. ובדומה לזה <b>תניא</b> <small>[שנויה</small> ברייתא<small>]:</small> <b>ר' יהודה אומר: אנפקינון</b> הוא <b>שמן זית שלא הביא שליש, ולמה סכין אותו</b> — מפני שהוא <b>משיר את השיער ומעדן את הבשר.</b>
נאמר: <b>"בערב היא באה ובבקר היא שבה"</b> (אסתר ב, יד), <b>אמר ר' יוחנן: מגנותו של אותו רשע</b> שהיה מרבה נשים כל כך <b>למדנו</b> בדרך אגב גם <b>שבחו — שלא היה משמש מטתו ביום</b> אלא בדרך צניעות, בלילה.
נאמר: <b>"ותהי אסתר נשאת חן</b> בעיני כל רואיה<b>"</b> (אסתר ב, טו), <b>אמר ר' אלעזר: מלמד שלכל אחד ואחד נדמתה לו כאומתו,</b> ומשום כך נשאה חן מלפני כולם. נאמר: <b>"ותלקח אסתר אל המלך אחשורוש אל בית מלכותו בחדש העשירי הוא חדש טבת"</b> (אסתר ב, טז), ואומרים שמשמים היה הדבר, משום שהוא חודש קר ולכן הוא <b>ירח</b> (חודש) <b>שנהנה גוף מן הגוף.</b>
נאמר: <b>"ויאהב המלך את אסתר מכל הנשים ותשא חן וחסד לפניו מכל הבתולות"</b> (אסתר ב, יד) <b>אמר רב:</b> כוונתו, שאם <b>ביקש לטעום</b> בה <b>טעם בתולה — טעם, טעם</b> אשה <b>בעולה — טעם,</b> ולכן אהב אותה מכולן.
נאמר: <b>"ויעש המלך משתה גדול</b> לכל שריו ועבדיו את משתה אסתר<b>"</b> (אסתר ב, יח) ומסבירים: <b>עבד משתיא ולא גליא לה</b> <small>[עשה משתה</small> גדול לכבודה <small>ולא גילתה לו]</small> את מוצאה, <b>דלי כרגא ולא גליא ליה</b> <small>[הפחית מן המסים</small> בשמה <small>ולא גילתה לו],</small> <b>שדר פרדישני ולא גליא ליה</b> <small>[שלח מתנות לשרים</small> בשמה <small>ולא גילתה לו].</small>
נאמר: <b>"ובהקבץ בתולות שנית"</b> (אסתר ב, יט), למה עשה כן? <b>אזיל שקל</b> <small>[הלך</small> ו<small>נטל]</small> <b>עצה ממרדכי</b> מה לעשות כדי שתגלה לו אסתר, <b>אמר</b> לו מרדכי: כלל הוא <b>אין אשה מתקנאה אלא בירך חבירתה,</b> כלומר, אין אשה מקנאה אלא באשה אחרת, ולכן קח לך עוד נשים, <b>ואפילו הכי</b> <small>[כך]</small> <b>לא גליא ליה</b> <small>[גילתה לו],</small> <b>דכתיב</b> <small>[שנאמר]:</small> <b>"אין אסתר מגדת מולדתה"</b> (אסתר ב, כ).
<big>ג</big> <b>אמר ר' אלעזר: מאי דכתיב</b> <small>[מהו</small> <small>שנאמר]:</small>

Daf 13b

<b>"לא יגרע מצדיק עיניו</b> ואת מלכים לכיסא ויושיבם לנצח ויגבהו<b>"</b> (איוב לו, ז), לומר: <b>בשכר צניעות שהיתה בה ברחל זכתה ויצא ממנה שאול</b> שהיה צנוע, <b>ובשכר צניעות שהיה בו בשאול זכה ויצאה ממנו אסתר.</b>
ומסבירים: <b>ומאי</b> <small>[ומה]</small> <b>צניעות היתה בה ברחל? דכתיב</b> <small>[שנאמר]:</small> <b>"ויגד יעקב לרחל כי אחי אביה הוא"</b> (בראשית כט, יב), ושואלים: <b>וכי אחי אביה הוא? והלא בן אחות אביה הוא?</b>
<b>אלא</b> כך צריך לומר, שכשראה אותה <b>אמר לה: מינסבא</b> <small>[</small>האם <small>תינשאי]</small> <b>לי? אמרה ליה</b> <small>[לו]</small> <b>אין</b> <small>[כן],</small> <b>מיהו</b> <small>[אבל],</small> <b>אבא רמאה</b> <small>[רמאי]</small> <b>הוא ולא יכלת ליה</b> <small>[תוכל לו],</small> לכך <b>אמר לה</b> שאחי אביה הוא, כלומר: <b>אחיו אנא</b> <small>[אני]</small> <b>ברמאות. אמרה ליה</b> <small>[לו]:</small> <b>ומי שרי לצדיקי לסגויי ברמיותא</b> <small>[והאם מותר לצדיקים ללכת ברמאות]?</small> <b>אמר לה: אין</b> <small>[כן],</small> שנאמר: <b>"עם נבר תתבר ועם עקש תתפל"</b> (שמואל ב' כב, כז), כלומר, שעם כל אדם יש לנהוג כראוי לו.
<b>אמר לה</b> יעקב: <b>ומאי רמיותא</b> <small>[ומה הרמאות]</small> שיש בידו לעשות? <b>אמרה ליה</b> <small>[לו]:</small> <b>אית לי אחתא דקשישא מינאי ולא מנסיב לי מקמה</b> <small>[יש לי אחות שגדולה ממני ולא ישיא אותי לפניה]</small> ויתן אותה לך במקומי. <b>מסר לה סימנים</b> שתתן לו כשיהיו יחד, שידע שהיא — היא,
<b>כי מטא ליליא</b> <small>[כשהגיע ליל</small> הנישואין<small>]</small> <b>אמרה</b> רחל בלבה: <b>השתא מיכספא אחתאי</b> <small>[עכשיו תתבייש אחותי],</small> שיבקש ממנה יעקב הסימנים ולא תדע. <b>מסרתינהו ניהלה</b> <small>[מסרה אותם לה].</small> <b>והיינו דכתיב</b> <small>[והוא שנאמר]:</small> <b>"ויהי בבקר והנה היא לאה"</b> (בראשית כט, כה), ולכאורה <b>מכלל</b> הדברים לומד אתה ש<b>עד השתא</b> <small>[עכשיו]</small> <b>לאו</b> <small>[לא]</small> <b>לאה היא? אלא: מתוך סימנים שמסרה רחל ללאה לא הוה ידע עד השתא</b> <small>[לא היה יודע עד עכשיו]</small> שהיא לאה. <b>לפיכך זכתה ויצא ממנה שאול.</b>
<b>ומה צניעות היתה בשאול? דכתיב</b> <small>[ש</small>כן <small>נאמר]:</small> <b>"ואת דבר המלוכה לא הגיד לו אשר אמר שמואל"</b> (שמואל א' י, טז), ומשום כך <b>זכה ויצאת ממנו אסתר.</b> כיוצא בדבר <b>אמר ר' אלעזר: כשהקדוש ברוך הוא פוסק גדולה לאדם — פוסק לבניו ולבני בניו עד סוף כל הדורות, שנאמר: "</b>לא יגרע מצדיק עיניו ואת מלכים לכסא <b>וישיבם לנצח ויגבהו"</b> (איוב לו, ז). <b>ואם הגיס דעתו</b> (התגאה) בכך — <b>הקדוש ברוך הוא משפילו, שנאמר:</b> בפסוק הבא: <b>"ואם אסורים בזקים</b> ילכדון בחבלי עני <b>"</b>. (איוב לו, ח).
<big>א</big> נאמר: <b>"ואת מאמר מרדכי אסתר עשה"</b> (אסתר ב, כ), <b>אמר ר' ירמיה: שהיתה</b> ממשיכה ו<b>מראה דם נדה לחכמים</b> לשאול אם טהורה היא. נאמר: <b>"כאשר היתה באמנה אתו"</b> (אסתר ב, כ), <b>אמר רבה בר לימא משמיה</b> <small>[משמו]</small> של <b>רב: שהיתה עומדת מחיקו של אחשורוש וטובלת ויושבת בחיקו של מרדכי.</b>
נאמר <b>"בימים ההם ומרדכי יושב בשער המלך קצף בגתן ותרש"</b> (אסתר ב, כא), <b>אמר ר' חייא בר אבא אמר ר' יוחנן: הקציף הקדוש ברוך הוא אדון על עבדיו</b> כדי <b>לעשות רצון צדיק. ומנו</b> <small>[ומי הוא</small> זה<small>]?</small> <b>יוסף,</b> שקצף פרעה על שריו והכניסם לבית הסוהר, ואמר שר המשקים <b>"ושם אתנו נער עברי</b> עבד לשר הטבחים ונספר לו ויפתר לנו את חלומותינו איש כחלומו פתר<b>"</b> (בראשית מא, יב),
וכן הקציף <b>עבדים על אדוניהם לעשות נס לצדיק</b> אחר, <b>ומנו</b> <small>[ומי הוא]?</small> <b>מרדכי, דכתיב</b> <small>[שנאמר]:</small> <b>"ויודע הדבר למרדכי"</b> (אסתר ב, כב) 
ומספרים כיצד נודע לו? <b>אמר ר' יוחנן: בגתן ותרש שני טרסיים</b> (בני העם הטרסי) <b>הוו</b> <small>[היו]</small> <b>והיו מספרין</b> (מדברים) ביניהם <b>בלשון טורסי, ואומרים: מיום שבאת זו</b> אסתר <b>לא ראינו שינה בעינינו</b> שהיה עם אסתר כל הלילה ומטריד אותם בבקשות לסיפוק תאוותיו, ולכך <b>בא ונטיל ארס בספל</b> שהוא שותה <b>כדי שימות. והן לא היו יודעין כי מרדכי מיושבי לשכת הגזית היה, והיה יודע בשבעים לשון.</b>
<b>אמר לו</b> האחד לחבירו: <b>הלא אין משמרתי ומשמרתך שוה</b> ואיך נוכל לסדר את הדבר בינינו? <b>אמר לו: אני אשמור משמרתי ומשמרתך. והיינו דכתיב</b> <small>[והוא שנאמר]:</small> <b>"ויבקש הדבר וימצא"</b> (אסתר ב, כג), ומה נמצא — <b>שלא נמצאו במשמרתן.</b>
נאמר: <b>"אחר הדברים האלה"</b> (אסתר ג, א), ושואלים: <b>אחר מאי</b> <small>[מה]?</small> מה הקשר בין הדברים? <b>אמר רבא: אחר שברא הקדוש ברוך הוא רפואה למכה,</b> שהרי תחילת הדבר שבסופו הביא לנס היה כבר קודם לכן וקרה עוד לפני הגזירה עצמה.
ש<b>אמר ריש לקיש: אין הקדוש ברוך הוא מכה את ישראל אלא אם כן בורא להם רפואה תחילה, שנאמר: "כרפאי לישראל ונגלה עון אפרים"</b> (הושע ז, א) <b>אבל</b> ביחס ל<b>אומות העולם אינו כן — מכה אותן ואחר כך בורא להם רפואה, שנאמר: "ונגף ה' את מצרים נגף ורפוא"</b> (ישעיה יט, כב).
נאמר: <b>"ויבז בעיניו לשלח יד במרדכי לבדו</b> כי הגידו לו את עם מרדכי ויבקש המן להשמיד את כל היהודים<b>"</b> (אסתר ג, ו), <b>אמר רבא: בתחילה</b> רצה שתפגע הגזירה <b>במרדכי לבדו, ולבסוף בעם מרדכי, ומנו</b> <small>[ומי הוא] —</small> <b>רבנן</b> <small>[חכמים]</small> שהם עמו המיוחד של מרדכי, <b>ולבסוף בכל היהודים.</b>
<b>"הפיל פור הוא הגורל"</b> (אסתר ג, ז), <b>תנא</b> <small>[שנה</small> החכם<small>]:</small> <b>כיון שנפל פור בחדש אדר שמח שמחה גדולה,</b> שראה בכך סימן טוב לקיום תוכניתו. <b>אמר: נפל לי פור בירח</b> (בחודש) <b>שמת בו משה</b> והוא איפוא זמן פורענות לישראל, <b>ולא היה יודע ש</b>אמנם <b>בשבעה באדר מת</b> משה, אבל גם <b>בשבעה באדר נולד</b> ויש בו גם שמחה לישראל.
אמר המן לאחשורוש: <b>"ישנו עם אחד"</b> (אסתר ג, ח), <b>אמר רבא: ליכא דידע לישנא בישא</b> <small>[אין</small> מי <small>שיודע</small> לומר <small>לשון הרע]</small> <b>כהמן, אמר ליה</b> <small>[לו]</small> לאחשורוש: <b>תא ניכלינהו</b> <small>[בוא נכלה אותם]</small> את היהודים. <b>אמר ליה</b> <small>[לו]</small> אחשורוש: <b>מסתפינא מאלהיו דלא ליעביד בי כדעבד מקמאי</b> <small>[מתיירא אני מאלהיהם שלא יעשה בי כמו שעשה בראשונים]</small> שעמדו כנגדם. <b>אמר ליה</b> <small>[לו]:</small> <b>ישנו מן המצות</b> (צורת ביטוי שונה למלה ל"ישנו"), כלומר; שחדלו לקיים מצוות.
<b>אמר ליה</b> אחשורוש: <b>אית בהו רבנן</b> <small>[יש בהם חכמים]</small> המקיימים מצוות. <b>אמר ליה</b> <small>[לו]:</small> <b>עם אחד הן,</b> כלומר, כולם שוים, וכולם אינם מקיימים.
<b>שמא תאמר קרחה אני עושה במלכותך —</b> שאם נשמיד עם שלם יהיה שטח שומם בתוך המלכות — הרי <b>מפוזרין הם בין העמים,</b> והשמדתם לא תביא לידי שממה במקומות בהם הם נמצאים; <b>שמא תאמר: אית</b> <small>[יש]</small> <b>הנאה מינייהו</b> <small>[מהם];</small> עם זה הוא <b>"מפורד"</b> (אסתר ג, ח) <b>— כפרידה זו</b> שהיא עקרה <b>שאינה עושה פירות, ושמא תאמר איכא מדינתא מינייהו</b> <small>[יש מדינה מהם],</small> שיש עיר שלמה מהם — דע לך שהם מפוזרים <b>"בכל מדינות מלכותך"</b> (אסתר ג, ח), ואין מקום מושבם אחד.
<b>"ודתיהם שנות מכל עם"</b> (אסתר ג, ח) <b>— דלא אכלי מינן ולא נסבי מינן ולא מנסבי לן</b> <small>[שאינם אוכלים משלנו, אינם נושאים</small> נשים <small>משלנו ואינם משיאים לנו].</small> <b>"ואת דתי המלך אינם עשים"</b> (אסתר ג, ח) <b>— דמפקי לכולא שתא ב־שה"י פה"י</b> <small>[שמוציאים את כל השנה</small> בבטלה, שבכל פעם הם אומרים <small>שבת היום</small> (שה"י), <small>פסח היום</small> (פה"י)<small>].</small> <b>"ולמלך אין שוה להניחם"</b> (אסתר ג, ח) <b>— דאכלו ושתו ומבזו ליה</b> <small>[ש</small>הם <small>אוכלים ושותים ומבזים אותה]</small> את ה<b>מלכות.</b> וראיה לדבר — <b>אפילו נופל זבוב בכוסו של אחד מהם,</b> מה הוא עושה? <b>זורקו</b> את הזבוב <b>ושותהו</b> את הכוס, <b>ואם אדוני המלך נוגע בכוסו של אחד מהם חובטו בקרקע</b> את כל הכוס, <b>ואינו שותהו</b> (שהרי יין שנגע בו גוי אסור בשתייה).
נאמר: <b>"אם על המלך טוב יכתב לאבדם ועשרת אלפים ככר כסף</b> אשקול על ידי עושי המלאכה להביא אל גנזי המלך<b>"</b> (אסתר ג, ט), <b>אמר ריש לקיש: גלוי וידוע</b> היה מראש <b>לפני מי שאמר והיה העולם שעתיד המן לשקול שקלים על ישראל, לפיכך הקדים שקליהן</b> של ישראל שנותנים למקדש <b>לשקליו.</b>
<b>והיינו דתנן</b> <small>[והוא ששנינו</small> במשנה<small>]:</small> <b>באחד באדר משמיעין</b> (מודיעים) בית דין <b>על השקלים</b> שיביאו שקלים לבית המקדש לצורך קרבנות ציבור <b>ועל הכלאים</b> שיש לבערם מן השדות עם תחילת הצמיחה. ויוצא שישראל נותנים שקלים באחד באדר, לפני שמגיע זמן הפורים.
<b>"ויאמר המלך להמן הכסף נתון לך והעם לעשות בו כטוב בעיניך"</b> (אסתר ג, יא), <b>אמר ר' אבא:</b>

Daf 14a

ה<b>משל</b> של <b>אחשורוש והמן למה הדבר דומה? לשני בני אדם, לאחד היה לו תל בתוך שדהו ולאחד היה לו חריץ</b> (תעלה) <b>בתוך שדהו,</b> וכל אחד מהם סבל מן הבעיה שלו. <b>בעל חריץ אמר: מי יתן לי תל זה בדמים</b> (בכסף) ואוכל למלאות באדמת התל את החריץ שבשדי, <b>בעל התל אמר: מי יתן לי חריץ זה בדמים.</b>
<b>לימים</b> לאחר זמן <b>נזדווגו</b> (נזדמנו) <b>זה אצל זה, אמר לו בעל החריץ לבעל התל: מכור לי תילך! אמר לו: טול אותו בחנם, והלואי!</b> ואף כאן: אחשורוש עצמו רצה להשמיד את היהודים אלא שלא היה מי שיהיה מוכן לעשות את הדבר עבורו, ומשמצא את המן שהיה מעוניין ליטול זאת על עצמו שמח ביותר, ולכן לא ביקש כל תשלום.
<big>א</big> <b>"ויסר המלך את טבעתו"</b> (אסתר ג, י), <b>אמר ר' אבא בר כהנא: גדולה הסרת טבעת</b> של אחשורוש שבה נחתמה גזירת המן <b>יותר מארבעים ושמונה נביאים ושבע נביאות שנתנבאו להן לישראל, שכולן לא החזירום למוטב, ואילו הסרת</b> ה<b>טבעת</b> של אחשורוש <b>החזירתן למוטב,</b> שעל־ידיה עשו תשובה גדולה.
<b>תנו רבנן</b> <small>[שנו חכמים]:</small> <b>ארבעים ושמונה נביאים ושבע נביאות נתנבאו להם לישראל, ו</b>כל אלה <b>לא פחתו ולא הותירו על מה שכתוב בתורה</b> שלא שינו במצוות התורה לא לפחות ולא להוסיף, <b>חוץ ממקרא מגילה</b> שהוסיפו במשך הדורות.
ושואלים: <b>מאי דרוש</b> <small>[מה דרשו]?</small> ועל מה סמכו כשהוסיפו מצוה זו? <b>אמר ר' חייא בר אבין אמר ר' יהושע בן קרחה: ומה</b> כשיצאו ישראל ממצרים <b>מעבדות לחירות אמרינן</b> <small>[אומרים אנו]</small> בגלל גאולה זו <b>שירה,</b> שירת הים ושירת הלל — כשיצאנו <b>ממיתה לחיים</b> מידי המן <b>לא כל שכן.</b>
ושואלים: <b>אי הכי</b> <small>[אם כך]</small> <b>הלל נמי נימא</b> <small>[גם כן נאמר]</small> בפורים! ומשיבים: <b>לפי שאין אומרים הלל על נס ש</b>נעשה <b>בחוצה לארץ,</b> ושואלים: אם כך, <b>יציאת מצרים</b> שהיא <b>נס</b> שהיה <b>בחוצה לארץ, היכי אמרינן</b> <small>[איך אנו אומרים]</small> עליה <b>שירה?</b>
ומשיבים: <b>כדתניא</b> <small>[כפי ששנינו</small> בברייתא<small>]:</small> <b>עד שלא נכנסו ישראל לארץ — הוכשרו כל הארצות לומר שירה,</b> שהיו כולן שוות, אולם <b>משנכנסו ישראל לארץ,</b> נתקדשה ארץ ישראל קדושה יתירה, ו<b>לא הוכשרו כל</b> שאר <b>הארצות לומר</b> בשל נס שאירע בהם <b>שירה.</b>
<b>רב נחמן אמר</b> טעם אחר: הסיבה שאין אומרים בפורים הלל, משום ש<b>קרייתא</b> <small>[קריאתה]</small> של המגילה, <b>זו</b> היא עצמה אמירת <b>הלילא</b> <small>[הלל],</small> ובמקום לומר הלל קוראים את המגילה. <b>רבא אמר</b> טעם אחר: <b>בשלמא התם</b> <small>[נניח שם]</small> ביציאת מצרים אנו אומרים בהלל: <b>"הללו עבדי ה'"</b> (תהלים קיג, א) כלומר: עבדי ה' <b>ולא עבדי פרעה, אלא הכא</b> <small>[כאן]</small> האם נאמר <b>"הללו עבדי ה'" ולא עבדי אחשורוש?</b> הלא <b>אכתי</b> <small>[עדיין]</small> <b>עבדי אחשורוש אנן</b> <small>[אנחנו]</small> שהרי ישראל נמצאים בגלות (ומהם תחת שלטון הפרסים) ולא נשתנה מצב זה ביסודו.
ושואלים: <b>בין לרבא בין לרב נחמן קשיא</b> <small>[קשה]</small> דבר זה, שכן <b>והא תניא</b> <small>[והרי שנינו</small> בברייתא<small>]:</small> <b>משנכנסו לארץ לא הוכשרו כל הארצות לומר שירה,</b> ומדבריהם נראה או שבעצם אומרים אנו שירה (בקריאת המגילה לשיטת רב נחמן), או שאין אומרים הלל מחמת סיבה נפרדת (לשיטת רבא), והלא ישנה הבעיה העקרונית שלא הוכשרו כל הארצות לומר שירה! ומשיבים: זה אינו קושי שאפשר לומר: <b>כיון שגלו</b> מן הארץ <b>חזרו</b> שאר ארצות <b>להכשירן הראשון.</b>
אמרנו שנתנבאו לישראל ארבעים ושמונה נביאים ושבע נביאות, ושואלים: <b>ותו ליכא</b> <small>[ויותר</small> מזה <small>אין]?</small> <b>והכתיב</b> <small>[והרי נאמר]:</small> <b>"ויהי איש אחד מן הרמתים צופים"</b> (שמואל א' א, א), ופירשוהו: <b>אחד ממאתים</b> ("הר מאתיים") <b>צופים</b> (נביאים) <b>שנתנבאו להם לישראל.</b> ואם כן, מדוע אמרו שהיו רק ארבעים ושמונה?
ומשיבים: <b>מיהוה טובא הוו</b> <small>[היה היו הרבה</small> נביאים<small>],</small> <b>כדתניא</b> <small>[</small>ו<small>כפי ששנינו</small> בברייתא<small>]:</small> <b>הרבה נביאים עמדו להם לישראל,</b> ובסך הכל היה מספרם <b>כפלים כיוצאי מצרים, אלא נבואה שהוצרכה לדורות — נכתבה, ושלא הוצרכה — לא נכתבה</b> ולכן אין הנביאים הללו נזכרים במקרא.
<b>ר' שמואל בר נחמני אמר:</b> "מן הרמתיים צופים" פירושו: <b>אדם הבא משתי רמות שצופות זו את זו. ר' חנין אמר: אדם הבא</b> (שמוצאו) <b>מבני אדם שעומדים ברומו</b> (בגובהו) <b>של עולם.</b> ושואלים: <b>ומאן נינהו</b> <small>[מי הם</small> אנשים <small>אלה]?</small> ומשיבים: <b>בני קרח, דכתיב</b> <small>[שנאמר]:</small> <b>"ובני קרח לא מתו"</b> (במדבר כו, יא), ועל זה <b>תנא</b> <small>[שנה</small> החכם<small>]</small> <b>משום רבינו</b> (רבי): <b>מקום</b> גבוה <b>נתבצר להם</b> (נעשה להם) <b>בגיהנם,</b> כשפתחה האדמה את פיה לבלוע את עדת קורח <b>ועמדו עליו,</b> ונמצאו הם לבדם עומדים ברומו של עולם.
<big>ב </big>ושואלים: <b>שבע נביאות מאן נינהו</b> <small>[מי הן]?</small> ומשיבים: <b>שרה, מרים, דבורה, חנה, אביגיל, חולדה ואסתר.</b> ומבררים ביחס לכל אחת ואחת כיצד יודעים שהיתה נביאה: <b>שרה, דכתיב</b> <small>[שנאמר]:</small> <b>"</b>הרן <b>אבי מלכה ואבי יסכה"</b> (בראשית יא, כט) <b>ואמר ר' יצחק: "יסכה" זו</b> באמת <b>שרה, ולמה נקרא שמה "יסכה" — שסכתה</b> (ראתה) <b>ברוח הקדש, שנאמר: "כל אשר תאמר אליך שרה שמע בקלה"</b> (בראשית כא, יב), שכן ברוח הקודש היא מדברת. <b>דבר אחר: "יסכה" — שהכל סוכין</b> (מסתכלים) <b>ביופיה.</b>
<b>מרים</b> שהיתה נביאה — <b>דכתיב</b> <small>[שנאמר]:</small> <b>"ותקח מרים הנביאה אחות אהרן"</b> (שמות טו, כ). ושואלים: מדוע היא קרויה אחות אהרון, וכי רק אחותו היתה <b>ולא אחות משה? אמר רב נחמן אמר רב: שהיתה מתנבאה כשהיא אחות אהרן,</b> כלומר, עוד לפני שנולד משה, <b>ואומרת: עתידה אמי שתלד בן שיושיע את ישראל. ובשעה שנולד</b> משה <b>נתמלא כל הבית כולו אורה, עמד אביה ונשקה על ראשה, אמר לה: בתי נתקיימה נבואתיך.</b>
<b>וכיון שהשליכוהו ליאור עמד אביה וטפחה</b> (הכה) <b>על ראשה ואמר לה: בתי היכן נבואתיך?</b> שהרי אנו רואים שהילד הושלך ליאור! <b>היינו דכתיב</b> <small>[הוא שנאמר]:</small> <b>"ותתצב אחתו מרחק לדעה</b> מה ייעשה לו<b>"</b> (שמות ב, ד) וכוונתו: <b>לדעת מה יהא בסוף נבואתה</b> שהרי היא ניבאה שהוא יהיה מושיע ישראל.
<b>דבורה, דכתיב</b> <small>[שנאמר]</small> במפורש: <b>"ודבורה אשה נביאה אשת לפידות"</b> (שופטים ד, ד). ושואלים: <b>מאי</b> <small>[מה</small> פירוש<small>]</small> <b>"אשת לפידות"?</b> ומשיבים: <b>שהיתה</b> מתנדבת ו<b>עושה פתילות למקדש</b> ועל שם פתילות־לפידים אלה קראו לה "אשת לפידות".
נאמר בדבורה: <b>"והיא יושבת תחת תמר"</b> (שופטים ד, ה), ושואלים: <b>מאי שנא</b> <small>[מה שונה],</small> מדוע ישבה דווקא <b>תחת תומר</b> ולא במקום אחר? <b>אמר ר' שמעון בן אבשלום: משום יחוד,</b> שכיוון שבאו אליה אנשים לדון לפניה, קבעה לעצמה מקום הגלוי לעין, ולא בחדר מסוגר, משום חשש יחוד עם גבר. <b>דבר אחר: מה תמר זה אין לו אלא לב אחד</b> שעץ הדקל איננו מסתעף לענפים שונים אלא יש לו רק ענף אחד מרכזי בלבד — <b>אף ישראל שבאותו הדור לא היה להם אלא לב אחד — לאביהם שבשמים.</b>
<b>חנה</b> שהיתה נביאה — <b>דכתיב</b> <small>[שנאמר]:</small> <b>"ותתפלל חנה ותאמר עלץ לבי בה' רמה קרני בה'"</b> (שמואל א' ב, א), ודורשים את דבריה כך, נאמר: <b>"רמה קרני", ולא</b> נאמר <b>רמה פכי,</b> וכך היה למעשה, שכן <b>דוד ושלמה שנמשחו</b> למלוכה <b>בקרן</b> מלאה שמן — <b>נמשכה מלכותן,</b> ואילו <b>שאול ויהוא שנמשחו בפך</b> — <b>לא נמשכה מלכותן.</b> הרי שחזתה את העתיד, ומכאן שנביאה היתה.
כיון שהוזכרה שירת חנה, מפרשים דברים נוספים שאמרה: <b>"אין קדוש כה' כי אין בלתך"</b> (שמואל א' ב, ב), <b>אמר רב יהודה בר מנשיא: אל תקרי</b> <small>[תקרא]</small> <b>"בלתך" אלא לבלותך,</b> ופירושו: <b>שלא כמדת הקדוש ברוך הוא מדת בשר ודם, מדת בשר ודם — מעשה ידיו מבלים אותו</b> וקיימים אחרי מותו, <b>אבל הקדוש ברוך הוא — מבלה מעשה ידיו</b> והוא נשאר קיים לעולם.
ועוד נאמר: <b>"ואין צור כאלהינו"</b> (שמואל א' ב, ב), ודורשים: <b>אין צייר כאלהינו.</b> ובמה הוא עדיף משאר הציירים? <b>אדם צר צורה על גבי הכותל</b> אולם <b>אינו יכול להטיל בה רוח ונשמה,</b> וכן אינו יכול להכניס בצורה שעשה <b>קרבים ובני מעים, אבל הקדוש ברוך הוא צר צורה</b> (צורת הולד) <b>בתוך צורה</b> של אימו, ולא על מקום שטוח <b>ומטיל בה</b> בתוך הוולד <b>רוח ונשמה, קרבים ובני מעים.</b>
<b>אביגיל,</b> מנין שהיתה נביאה? <b>דכתיב</b> <small>[שנאמר]</small> באביגיל: <b>"והיה היא רכבת על החמור וירדת בסתר ההר"</b> (שמואל א' כה, כ), ואומרים: מה הלשון <b>"בסתר ההר"? "</b>בסתר <b>מן ההר" מיבעי ליה</b> <small>[צריך היה לו]</small> לומר.
אלא יש לראות בכך רמז, <b>אמר רבה בר שמואל: על עסקי דם</b> נדה <b>הבא מן</b> בית <b>הסתרים</b> פנתה אביגיל אליו, וכיצד עשתה? <b>נטלה דם והראתה לו</b> ובקשה ממנו שיפסוק לה הלכה, אם דם זה דם נדה הוא או לא. <b>אמר לה: וכי מראין דם בלילה?</b> הרי ידוע שבלילה אין חכמים בודקים כתמי דם מפני שלאור הנר קשה להבחין בין הצבעים, <b>אמרה לו:</b> אם כן תזכור גם הלכה אחרת: <b>וכי דנין דיני נפשות בלילה? אמר לה</b> דוד:

Daf 14b

נבל בעלך <b>מורד במלכות הוא,</b> שדוד ראה עצמו כמלך, ונבל הוא מסרב לפקודותיו <b>ולא צריך למידייניה</b> <small>[ואין צורך לדון אותו]</small> כדרך שדנים דין אחר. <b>אמרה לו:</b> אינך יכול לעשות זאת כי <b>עדיין שאול קיים</b> והוא מלך בפועל <b>ולא יצאה טבעך</b> (מטבע שלך) <b>בעולם,</b> כלומר עדיין אין אתה מלך מוכר לכל ולכן אינך רשאי לדון אדם כמורד במלכות. <b>אמר לה: "</b>ו<b>ברוך טעמך וברוכה את אשר כליתני היום הזה מבוא בדמים"</b> (שמואל א' כה, לג).
ושואלים: <b>דמים</b> הלוא <b>תרתי</b> <small>[שנים]</small> <b>משמע</b> ומדוע לא אמר "בדם" שהוא לשון יחיד? <b>אלא מלמד שגילתה את שוקה</b> ונתאוה לה <b>והלך לאורה</b> (מן האש שלה) בשל תאוותו אליה, <b>שלש פרסאות,</b> ו<b>אמר לה: השמיעי לי</b> כלומר השמעי לי ותיעתרי לי לבוא עליך. ומכיון שהיתה נדה, הרי דמים תרתי משמע; דם נדה ושפיכות דמים! <b>אמרה לו: "</b>ו<b>לא תהיה זאת לך לפוקה"</b> (שמואל א' כה, לא) ומדייקים: <b>"זאת" — מכלל דאיכא אחריתי</b> <small>[מכאן שיש אחרת]</small> שעשויה להיות לו למכשול, <b>ומאי ניהו</b> <small>[ומה הוא]</small> המעשה האחר? ה<b>מעשה</b> של <b>בת שבע. ומסקנא הכי הואי</b> <small>[והסיום,</small> בסוף דבר, <small>כך היה]</small> שאכן נכשל בבת שבע. ומכאן שאביגיל היתה נביאה, שידעה מראש שכך יקרה. 
אגב הזכרת ענין זה, מבארים עוד דברים שנאמרו בענין זה. בין הדברים שאמרה אביגיל לדוד, היה גם: <b>"והיתה נפש אדני צרורה בצרור החיים"</b> (שמואל א' כה, כט), <b>כי הוות מיפטרא מיניה</b> <small>[כאשר נפרדה ממנו]</small> <b>אמרה ליה</b> <small>[לו]:</small> <b>"והטיב ה' לאדני וזכרת את אמתך"</b> (שמואל א' כה, לא)
<b>אמר רב נחמן: היינו דאמרי אינשי</b> <small>[זהו שאומרים אנשים]</small> בפיתגם עממי: <b>איתתא בהדי שותא פילכא</b> <small>[האשה יחד עם השיחה</small> היא גם מחזיקה את <small>הפלך],</small> כלומר, אשה אגב עבודה אחת דואגת גם להרויח דבר נוסף, שהרי כל מה שבאה לדוד, היה זה כדי להציל את נבל בעלה, ועם זאת רמזה לו, שאם ימות בעלה יזכור אותה וישאנה לאשה. ואכן כך עשה, שלאחר מות נבל נשא אותה דוד לאשה. <b>איכא דאמרי</b> <small>[יש אומרים]</small> שהשתמש רב נחמן בפתגם אחר: <b>שפיל ואזיל בר אווזא ועינוהי מיטייפי</b> <small>[משפיל</small> את ראשו <small>והולך הברווז,</small> אבל <small>עיניו צופות]</small> מרחוק למצוא דבר מה, אף אביגיל נהגה כן.
<b>חולדה</b> היתה נביאה <b>דכתיב</b> <small>[שנאמר]:</small> <b>"וילך חלקיהו הכהן ואחיקם ועכבור</b> ושפן ועשיה אל חולדה הנביאה<b>"</b> (מלכים ב' כב, יד) בשליחות המלך יאשיה, ושואלים: <b>ובמקום דקאי</b> <small>[שעומד,</small> שנמצא<small>]</small> <b>ירמיה היכי מתנביא איהי</b> <small>[איך נתנבאה היא]?</small> שמפני כבודו של ירמיהו הגדול ממנה ראוי היה לה שלא להתנבא! <b>אמרי בי</b> <small>[אמרו</small> חכמי <small>בית</small> מדרשו<small>]</small> של <b>רב משמיה</b> <small>[משמו]</small> של <b>רב: חולדה קרובת</b> משפחה של <b>ירמיה היתה, ולא הוה</b> <small>[היה]</small> <b>מקפיד עליה,</b> 
ושואלים: בכל זאת <b>ויאשיה גופיה</b> <small>[עצמו]</small> <b>היכי שביק</b> <small>[איך עזב]</small> את <b>ירמיה ומשדר לגבה</b> <small>[ושלח אליה]?</small> <b>אמרי דבי</b> <small>[אמרו</small> חכמי <small>בית</small> מדרשו<small>]</small> של <b>ר' שילא: מפני שהנשים רחמניות הן,</b> וקיוה שתאמר לו דברים רכים יותר.
<b>ר' יוחנן אמר: ירמיה לא הוה התם</b> <small>[היה שם]</small> מפני <b>שהלך להחזיר</b> את <b>עשרת השבטים</b> מגלותם. <b>ומנלן דאהדור</b> <small>[ומניין לנו שהחזירם]?</small> <b>דכתיב</b> <small>[שנאמר]:</small> <b>"כי המוכר אל הממכר לא ישוב"</b> (יחזקאל ז, יג), <b>אפשר</b> ש<b>יובל</b> כבר <b>בטל,</b> לפי שהיובל נוהג רק כשכל שבטי ישראל במקומם, <b>ונביא מתנבא עליו שיבטל? אלא מלמד שירמיה החזירן,</b>
<b>ויאשיהו בן אמון מלך עליהן, דכתיב</b> <small>[שנאמר]:</small> <b>"ויאמר מה הציון הלז אשר אני ראה ויאמרו אליו אנשי העיר הקבר איש האלהים אשר בא מיהודה ויקרא את הדברים האלה אשר עשית על המזבח בבית אל"</b> (מלכים ב' כג, יז), <b>וכי מה טיבו של יאשיהו על המזבח בבית אל</b> שהיא עיר בממלכת ישראל? <b>אלא מלמד שיאשיהו מלך עליהן. רב נחמן אמר:</b> ראיה יש לדבר <b>מהכא</b> <small>[מכאן],</small> שנאמר: <b>"גם יהודה שת קציר לך בשובי שבות עמי"</b> (הושע ו, יא) משמע ששבו למקומם.
<b>אסתר</b> מניין שהיתה נביאה — <b>דכתיב</b> <small>[שנאמר]:</small> <b>"ויהי ביום השלישי ותלבש אסתר מלכות"</b> (אסתר ה, א) והרי <b>"</b>ותלבש אסתר <b>בגדי מלכות" מיבעי ליה</b> <small>[צריך היה לו]</small> לומר! <b>אלא</b> רמז הוא <b>שלבשתה רוח הקדש, כתיב הכא</b> <small>[נאמר כאן]:</small> <b>"ותלבש", וכתיב התם</b> <small>[ונאמר שם]:</small> <b>"ורוח לבשה את עמשי"</b> (דברי הימים א' יב, יח) וכשם ששם הכוונה לרוח הקודש — אף כאן מלכות זו היא רוח הקודש.
אגב הזכרת הנביאות <b>אמר רב נחמן: לא יאה</b> <small>[יפה],</small> לא מתאימה <b>יהירותא לנשי</b> <small>[יהירות,</small> גאוה, <small>לנשים].</small> וראיה לדבר: <b>תרתי נשי יהירן הויין וסניין שמייהו</b> <small>[שתי נשים גאוותניות היו ו</small>היו <small>שמותיהן מכוערים]:</small> <b>חדא</b> <small>[אחת]</small> <b>שמה זיבורתא</b> <small>[דבורה],</small> <b>וחדא</b> <small>[ואחת]</small> <b>שמה כרכושתא</b> <small>[חולדה],</small> ומנין שהיו יהירות? <b>זיבורתא כתיב</b> <small>[דבורה נאמר]</small> <b>בה: "ותשלח ותקרא לברק"</b> (שופטים ד, ו) <b>ואילו איהי</b> <small>[היא</small> עצמה<small>]</small> <b>לא אזלה לגביה</b> <small>[הלכה אליו].</small> <b>כרכושתא כתיב</b> <small>[חולדה נאמר]</small> <b>בה: "אמרו לאיש</b> אשר שלח אתכם אלי<b>"</b> (מלכים ב' כב, טו) <b>ולא אמרה אמרו למלך.</b>
כיון שהוזכרה חולדה הנביאה, <b>אמר רב נחמן: חולדה מבני בניו של יהושע היתה,</b> ורמז לדבר — <b>כתיב הכא</b> <small>[נאמר כאן]:</small> <b>"</b>חולדה הנביאה אשת שלם בן תקוה <b>בן חרחס"</b> (מלכים ב' כב, יד), <b>וכתיב התם</b> <small>[ונאמר שם]</small> ביהושע: <b>"</b>ויקברו אותו... <b>בתמנת חרס"</b> (שופטים ב, ט) ללמד שיש קשר ביניהם.
<b>איתיביה</b> <small>[הקשה לו]</small> <b>רב עינא סבא</b> <small>[הזקן]</small> <b>לרב נחמן:</b> הלא שנינו — <b>שמונה נביאים והם כהנים יצאו מרחב הזונה, ואלו הן: נריה</b> ובנו <b>ברוך, ושריה,</b> ו<b>מחסיה</b> אביו, ו<b>ירמיה</b> ואביו <b>חלקיה, חנמאל</b> בן דודו של ירמיה, <b>ושלום</b> אבי חנמאל. <b>ר' יהודה אומר: אף חולדה הנביאה מבני בניה של רחב הזונה היתה.</b> וראיה לדבר: <b>כתיב הכא</b> <small>[נאמר כאן]</small> בחולדה <b>"בן תקוה" וכתיב התם</b> <small>[ונאמר שם]</small> ברחב <b>"את תקות חוט השני"</b> (יהושע ב, יח).
<b>אמר ליה</b> <small>[לו]:</small> <b>עינא סבא,</b> <small>[הזקן]</small> <b>ואמרי לה</b> <small>[ויש אומרים]</small> שאמר לו: <b>פתיא אוכמא</b> <small>[סיר שחור]</small> כלומר, עמית בתורה שיגע והשחיר פניו עליה, <b>מיני ומינך</b> <small>[ממני וממך]</small> <b>תסתיים שמעתא</b> <small>[השמועה]</small> שאנחנו יכולים לצרף את שתי השמועות ולומר: <b>דאיגיירא ונסבה</b> <small>[שהתגיירה</small> רחב <small>ונשאה]</small> <b>יהושע</b> והיתה חולדה איפוא גם מזרעו של יהושע וגם משל רחב. ותוהים: <b>ומי הוו ליה זרעא</b> <small>[האם היה לו זרע]</small> <b>ליהושע? והכתיב</b> <small>[והרי נאמר]</small> ברשימת היחס של שבט אפרים: <b>"... נון בנו יהושע בנו"</b> (דברי הימים א' ז, כז) ואינו מונה הלאה, משמע שלא היו לו בנים! ומשיבים: אכן, <b>בני</b> <small>[בנים]</small> <b>לא הוו ליה</b> <small>[היו לו],</small> ואולם <b>בנתן הוו ליה</b> <small>[בנות היו לו].</small>

Daf 15a

ושואלים: <b>בשלמא אינהו</b> <small>[נניח הם]</small> — <b>מיפרשי</b> <small>[מפורשים]</small> שנביאים היו, כלומר — ירמיה הנביא, ברוך תלמידו, שהיה מבני הנביאים, חנמאל בן דודו, שבא אליו בדבר ה' (ירמיהו פרק לב), וגם שריה, תלמיד ירמיה. <b>אלא אבהתייהו</b> <small>[אבותיהם]</small> חלקיה, נריה, שלום, מחסיה <b>מנלן</b> <small>[מנין לנו]</small> שהיו נביאים?
ומשיבים: <b>כ</b>דברי <b>עולא,</b> ש<b>אמר עולא: כל מקום ששמו ושם אביו</b> של אדם נזכרים <b>ב</b>עניין של <b>נביאות — בידוע שהוא נביא בן נביא,</b> ולכן נזכר גם שם אביו. ואם נזכר רק <b>שמו ולא שם אביו — בידוע שהוא נביא ולא בן נביא,</b> וכן אם נזכר <b>שמו ושם עירו מפורש — בידוע שהוא מאותה העיר,</b> ואם מוזכר רק <b>שמו ולא שם עירו — בידוע שהוא מירושלים.</b>
ובעניין זה <b>במתניתא תנא</b> <small>[בברייתא שנה]:</small> <b>כל שמעשיו ומעשה אבותיו סתומים,</b> ולא נתבאר במקרא מה היה טיבו, אבל <b>פרט לך הכתוב באחד מהם לשבח, כגון "דבר ה' אשר היה אל צפניה בן כושי בן גדליה"</b> (צפניה א, א) — <b>בידוע שהוא צדיק בן צדיק.</b> ולהיפך, <b>וכל שפרט לך הכתוב באחד מהן לגנאי כגון: "ויהי בחדש השביעי בא ישמעאל בן נתניה בן אלישמע"</b> (ירמיהו מא, א) שהרג את גדליה, <b>בידוע שהוא רשע בן רשע.</b>
<b>אמר רב נחמן: מלאכי</b> הנביא — <b>זה מרדכי, ולמה נקרא שמו מלאכי?</b> לרמז <b>שהיה משנה למלך. מיתיבי</b> <small>[ומקשים]</small> על כך ממה ששנינו: <b>ברוך בן נריה ושריה בן מחסיה ודניאל ומרדכי בלשן, וחגי, זכריה ומלאכי — כולן נתנבאו בשנת שתים לדריוש,</b> וכיון שנמנה מרדכי לחוד ומלאכי לחוד — משמע ששניים היו, ומסכמים: אכן <b>תיובתא</b> <small>[קושיה חמורה</small> היא<small>]</small> ונדחו הדברים.
<b>תניא</b> <small>[שנויה</small> ברייתא<small>]:</small> <b>אמר ר' יהושע בן קרחה: מלאכי — זה עזרא, וחכמים אומרים: מלאכי שמו, אמר רב נחמן: מסתברא כמאן דאמר</b> <small>[מסתבר כ</small>שיטת <small>מי שאומר]</small> ש<b>מלאכי זה עזרא,</b> מפני שאנחנו מוצאים דמיון ביניהם, <b>דכתיב</b> <small>[שנאמר]</small> <b>בנביאות מלאכי: "בגדה יהודה ותועבה נעשתה בישראל ובירושלים כי חלל יהודה קדש ה' אשר אהב ובעל בת אל נכר"</b> (מלאכי ב, יא)
<b>ומאן אפריש</b> <small>[ומי</small> הוא זה <small>שהפריש]</small> <b>נשים גויות</b> הנשואות ליהודים — <b>עזרא, דכתיב</b> <small>[ש</small>כן <small>נאמר]:</small> <b>"ויען שכניה בן יחיאל מבני עילם ויאמר לעזרא: אנחנו מעלנו באלהינו ונשב נשים נכריות"</b> (עזרא י, ב) על כן נראה שמלאכי הוא כינוי לעזרא.
ולסיכום בענין הנביאות שנזכרו, <b>תנו רבנן</b> <small>[שנו חכמים]:</small> <b>ארבע נשים יפיפיות היו בעולם: שרה ואביגיל רחב ואסתר, ולמאן דאמר</b> <small>[ול</small>שיטת <small>מי שאומר]:</small> <b>אסתר ירקרוקת היתה</b> ורק חן היה לה — <b>מפיק</b> <small>[מוציא]</small> את <b>אסתר ומעייל</b> <small>[ומכניס]</small> את <b>ושתי</b> במקומה, שהיתה יפהפיה.
<b>תנו רבנן</b> <small>[שנו חכמים]:</small> <b>רחב בשמה זינתה</b> כלומר הזכרת שמה בלבד היתה גורם להתאוות לה, <b>יעל — בקולה, אביגיל — בזכירתה,</b> שנזכרים בה, <b>מיכל בת שאול</b> — <b>בראייתה,</b> כשרואים אותה. כיוצא בזה, <b>אמר ר' יצחק: כל האומר "רחב" "רחב" — מיד ניקרי</b> <small>[</small>הוא <small>רואה קרי]</small> מרוב תאווה. <b>אמר ליה</b> <small>[לו]</small> <b>רב נחמן: אנא אמינא</b> <small>[אני אומר]</small> <b>"רחב, רחב" ולא איכפת לי,</b> שלא קורה לי דבר! <b>אמר ליה</b> <small>[לו]:</small> <b>כי קאמינא</b> <small>[כאשר אמרתי]</small> <b>ביודעה ובמכירה</b> התכוונתי, שרק אז הזכרת שמה בלבד פועלת כל כך.
<big>א</big> ושוב לפירוש הפסוקים במגילה, נאמר: <b>"ומרדכי ידע את כל אשר נעשה</b> ויקרע מרדכי את בגדיו וילבש שק ואפר ויצא בתוך העיר ויזעק זעקה גדולה ומרה<b>"</b> (אסתר ד, א) ושואלים: <b>מאי</b> <small>[מה]</small> <b>אמר</b> בצעקתו זו? <b>רב אמר,</b> שמרדכי אמר: <b>גבה המן מאחשורוש,</b> שראה שהמן נעשה חזק יותר מאחשורוש עצמו, והכל ברשותו, <b>ושמואל אמר: גבר מלכא עילאה ממלכא תתאה</b> <small>[גבר מלך עליון על מלך תחתון]</small> והיא בלשון נקיה, שרוצה לומר ההיפך, שנראה שגבר אחשורוש מלך תחתון על המלך העליון (הקדוש ברוך הוא) שרוצה את טובתם של ישראל.
נאמר: <b>"ותתחלחל המלכה"</b> (אסתר ד, ד), ושואלים: <b>מאי</b> <small>[מה</small> פירוש<small>]</small> <b>"ותתחלחל"? אמר רב:</b> כוונתו ש<b>פירסה נדה</b> מן הבהלה, מלשון חללים, שנפתחו חללי גופה, <b>ור' ירמיה אמר</b> בדומה לזה: <b>שהוצרכה לנקביה.</b>
נאמר: <b>"ותקרא אסתר להתך"</b> (אסתר ד, ה), <b>אמר רב: התך זה דניאל, ולמה נקרא שמו התך — שחתכוהו מגדולתו,</b> שהורידוהו מגדולתו בזמן אחשורוש, שקודם היה שר גדול ולבסוף נעשה רק כמשרת אצל אסתר. <b>ושמואל אמר</b> גם הוא שדורשים התך = חתך, אבל במובן הפוך: <b>שכל דברי מלכות נחתכין על פיו.</b>
נאמר: <b>"לדעת מה זה ועל מה זה"</b> (אסתר ד, ה), <b>אמר ר' יצחק, שלחה לו</b> אסתר למרדכי: <b>שמא עברו ישראל על חמשה חומשי תורה, דכתיב</b> <small>[שנאמר]</small> <b>בהן: "מזה ומזה הם כתבים"</b> (שמות לב, טו).
נאמר: <b>"ויגידו למרדכי את דברי אסתר"</b> (אסתר ד, יב), <b>ואילו איהו</b> <small>[הוא]</small> התך עצמו <b>לא אזל לגביה</b> <small>[הלך אליו].</small> ומסבירים: <b>מכאן</b> למדנו דרך ארץ <b>שאין משיבים על הקלקלה.</b> שאם שומעים מאדם שמועה רעה, אין זו מידת דרך ארץ לשוב ולספרה, וראוי לאדם לשתוק. ולכן מסר זאת ביד שליחים אחרים.
אמרה לו אסתר: <b>"לך כנוס את כל היהודים</b> הנמצאים בשושן וצומו עלי ואל תאכלו ואל תשתו לילה ויום גם אני ונערותי אצום כן ובכן אבוא אל המלך <b>אשר לא כדת"</b> (אסתר ד, טז), <b>אמר ר' אבא: שלא כדת היה,</b> שלא כמו בכל יום, <b>שבכל יום ויום עד עכשיו</b> כשאני באה אל אחשורוש הרי זה <b>באונס, ועכשיו</b> אני באה <b>ברצון.</b> ועוד אמרה אסתר: <b>"וכאשר אבדתי אבדתי"</b> (אסתר ד, טז), והכוונה בזה: <b>כשם שאבדתי מבית אבא</b> שהובאתי לכאן, <b>כך אובד ממך</b> שהרי אני הולכת אל הגוי ברצון ואז אהיה אסורה לך.
<b>"ויעבר מרדכי"</b> (אסתר ד, יז). <b>אמר רב:</b> לומר <b>שהעביר יום ראשון של פסח בתענית,</b> ומפרש "ויעבור" מלשון עבירה. <b>ושמואל אמר:</b> ש<b>עבר ערקומא דמיא</b> <small>[נחל מים]</small> כדי להודיע על הענין לכול.
נאמר: <b>"ויהי ביום השלישי ותלבש אסתר מלכות"</b> (אסתר ה, א), ותוהים: <b>"</b>ותלבש אסתר <b>בגדי מלכות" מיבעי ליה</b> <small>[צריך היה לו]</small> לומר! <b>אמר ר' אלעזר אמר ר' חנינא: מלמד שלבשתה רוח הקדש. כתיב הכא</b> <small>[נאמר כאן]:</small> <b>"ותלבש" וכתיב התם</b> <small>[ונאמר שם]:</small> <b>"ורוח לבשה את עמשי"</b> (דברי הימים א' יב, יט). וכיון שהבאנו דברים שאמר ר' אלעזר בשם ר' חנינא, מובאים עוד דברים שאמר בשמו.
<b>ואמר ר' אלעזר אמר ר' חנינא: לעולם אל תהי ברכת הדיוט</b> (אדם פשוט) <b>קלה</b> ובלתי חשובה <b>בעיניך, שהרי שני גדולי הדור ברכום שני הדיוטות ונתקיימה בהם</b> הברכה, <b>ואלו הן: דוד ודניאל; דוד</b> — <b>דברכיה</b> <small>[שבירך אותו]</small> <b>ארונה, דכתיב</b> <small>[שנאמר]:</small> <b>"ויאמר ארונה אל המלך</b> ה' אלהיך ירצך<b>"</b> (ה' אלוהיך יברכך) (שמואל ב' כד, כג), ונתקיימה בו. <b>דניאל</b> — <b>דברכיה</b> <small>[שבירך אותו]</small> <b>דריוש דכתיב</b> <small>[שנאמר]:</small> <b>"אלהך די אנת פלח לה בתדירא הוא ישיזבנך"</b> <small>[אלוהיך שאתה עובד אותו תמיד הוא יצילך]</small> (דניאל ו, יז), וכך אכן אירע לו, שניצל מגוב האריות.
<b>ואמר ר' אלעזר אמר ר' חנינא: אל תהי קללת הדיוט קלה בעיניך, שהרי אבימלך קלל את שרה,</b> שאמר לה: <b>"הנה הוא לך כסות עינים"</b> (בראשית כ, טז) ובלשון זו נרמזת כסות עינים, עיוורון, <b>ו</b>אכן <b>נתקיים</b> הדבר <b>בזרעה,</b> שנאמר: <b>"ויהי כי זקן יצחק ותכהין עיניו"</b> (בראשית כז, א) והרי זו כסות עיניים.
<b>ואמר ר' אלעזר אמר ר' חנינא: בא וראה שלא כמדת הקדוש ברוך הוא מדת בשר ודם; מדת בשר ודם,</b> תחילה <b>אדם שופת קדרה</b> (מניח אותה על האש) <b>ואחר כך נותן לתוכה מים, אבל הקדוש ברוך הוא</b> קודם <b>נותן מים ואחר כך שופת הקדרה, לקיים מה שנאמר: "לקול תתו המון מים בשמים"</b> (ירמיה י, יג) שהוא מפרש: קודם הוא נותן המון מים, ואחר כך הוא יוצר את השמים לשים בהם את המים.
<b>ואמר ר' אלעזר אמר ר' חנינא: כל האומר דבר בשם אומרו מביא גאולה לעולם.</b> וראיה לדבר ממה <b>שנאמר: "ותאמר אסתר למלך בשם מרדכי"</b> (אסתר ב, כב) את מעשה בגתן ותרש, והביא הדבר גאולה לעולם.
ועוד <b>אמר ר' אלעזר אמר ר' חנינא:</b> אם <b>צדיק אבד</b> — הרי <b>לדורו אבד,</b> שהאבידה היא לדור שהצדיק נעדר ממנו, ולא לצדיק עצמו. <b>משל לאדם שאבדה לו מרגלית,</b> למרגלית לא איכפת, כי <b>כל מקום שהיא</b> נמצאת בו <b>מרגלית שמה — לא אבדה אלא לבעלה.</b>
במגילת אסתר, נאמר שהמן אמר: <b>"וכל זה איננו שוה לי"</b> (אסתר ה, יג), <b>אמר ר' אלעזר אמר ר' חנינא: בשעה שראה המן את מרדכי יושב בשער המלך, אמר: "כל זה איננו שוה לי".</b> ומסבירים: שדבר זה הוא <b>כ</b>דברי <b>רב חסדא,</b> ש<b>אמר רב חסדא: זה בא בפרוזבולי</b> בעושר וכבוד <b>וזה בא</b>

Daf 15b

<b>בפרוזבוטי</b> בעניות, בשטר עניות, משום שמרדכי ידע את מוצאו של המן, שהיה נמוך ביותר. <b>אמר רב פפא: וקרו ליה עבדא דמזדבן בטלמי</b> <small>[וקוראים לו עבד שנמכר בלחם].</small>
נאמר: <b>"וכל זה איננו שוה לי" — מלמד שכל גנזיו של אותו רשע</b> היו <b>חקוקין</b> (מצויירים) <b>על לבו ובשעה ש</b>היה <b>רואה את מרדכי יושב בשער המלך, אמר: כל זה</b> שנמצא כאן על לבי <b>איננו שוה לי.</b>
<b>ואמר ר' אלעזר אמר ר' חנינא: עתיד הקדוש ברוך הוא להיות עטרה בראש כל צדיק וצדיק, שנאמר: "ביום ההוא יהיה ה' צבאות לעטרת צבי</b> ולצפירת תפארה לשאר עמו<b>"</b> (ישעיהו כח, ה), <b>מאי</b> <small>[מה</small> פירוש<small>]</small> <b>"לעטרת צבי ולצפירת תפארה" — לעושין צביונו</b> (רצונו) <b>ולמצפין</b> ("צפירת") <b>תפארתו. יכול</b> תהא זו בשורה <b>לכל — תלמוד לומר: "לשאר עמו" — למי שמשים עצמו כשירים</b> כדבר טפל וקטן, ומי שמחשיב עצמו אינו זוכה לכך.
ובהמשך <b>"ולרוח משפט</b> ליושב על המשפט ולגבורה משיבי מלחמה שערה<b>"</b> (ישעיהו כח, ו) — <b>זה</b> המשפט שעושה אדם <b>הדן את יצרו</b> שלו וכופהו לשוב בתשובה. <b>ו"ליושב על המשפט" — זה הדן אמת לאמתו</b> אצל האחרים. <b>"ולגבורה" — זה המתגבר על יצרו. "משיבי מלחמה" —</b> אלה <b>שנושאין ונותנין</b> בהלכה <b>במלחמתה של תורה. "שערה" — אלו תלמידי חכמים שמשכימין ומעריבין בבתי כנסיות ובבתי מדרשות,</b> שמתוך שהם באים ראשונים ויוצאים אחרונים, הרי הם נעשים כשוערים.
ובהמשך מפרש מקראות אלה, <b>אמרה מדת הדין לפני הקדוש ברוך הוא: רבונו של עולם, מה נשתנו אלו</b> ישראל שאתה עושה להם ניסים, <b>מאלו,</b> מאומות העולם? <b>אמר לה הקדוש ברוך הוא: ישראל עסקו בתורה, אומות העולם לא עסקו בתורה.</b>
<b>אמר ליה</b> <small>[לו]</small> מידת הדין לקדוש ברוך הוא: <b>"</b>ו<b>גם אלה ביין שגו ובשכר תעו</b> כהן ונביא שגו בשכר נבלעו מן היין תעו מן השכר שגו ברואה <b>פקו פליליה"</b> (ישעיהו כח, ז), ו<b>אין "פקו" אלא גיהנם, שנאמר: "ולא תהיה זאת לך לפוקה"</b> (שמואל א' כה, לא), <b>ואין "פליליה" אלא דיינין, שנאמר: "ונתן בפללים"</b> (שמות כא, כב) שגם ישראל חטאו וראויים לעונש.
<big>א</big> ושוב לפירוש המגילה, נאמר באסתר: <b>"ותעמד בחצר בית המלך הפנימית"</b> (אסתר ה, א), <b>אמר ר' לוי: כיון שהגיעה לבית הצלמים</b> שהיה בפנים, <b>נסתלקה הימנה שכינה.</b> מיד <b>אמרה: "אלי אלי למה עזבתני"</b> (תהלים כב, ב)?! <b>שמא</b> נסתלקה ממני שכינה, משום ש<b>אתה דן על שוגג כמזיד ועל אונס כרצון,</b>
<b>או שמא</b> נסתלקה ממני שכינה <b>על שקראתיו</b> את המן בתפילתי <b>"כלב", שנאמר: "הצילה מחרב נפשי מיד כלב יחידתי"</b> (תהלים כב, כא) <b>חזרה וקראתו</b> בתפילתה <b>"אריה", שנאמר: "הושיעני מפי אריה"</b> (תהלים כב, כב).
נאמר: <b>"ויהי כראות המלך את אסתר המלכה</b> עומדת בחצר נשאה חן בעיניו...<b>"</b> (אסתר ה, ב), <b>אמר ר' יוחנן: שלשה מלאכי השרת נזדמנו לה באותה שעה, אחד שהגביה את צוארה</b> שתעמוד ישר ולא תתבייש, וזה מרומז בפסוק "נשאה חן", <b>ואחד שמשך חוט של חסד</b> ויופי <b>עליה, ואחד שמתח את השרביט</b> של המלך,
<b>וכמה</b> מתחו? <b>אמר ר' ירמיה: שתי אמות היה</b> השרביט <b>והעמידו על שתים עשרה, ואמרי לה</b> <small>[ויש אומרים]</small> שהעמידו <b>על שש עשרה, ואמרי לה</b> <small>[ויש אומרים]</small> <b>על עשרים וארבע. במתניתא תנא</b> <small>[בברייתא שנה]:</small> העמידו <b>על ששים</b> אמה, <b>וכן אתה מוצא</b> שירבוב כזה <b>באמתה</b> (ידה) <b>של בת פרעה</b> ששלחה את ידה לקחת את משה, <b>וכן אתה מוצא בשיני רשעים, דכתיב</b> <small>[שנאמר]:</small> <b>"שני רשעים שברת"</b> (תהלים ג, ח), <b>ואמר ריש לקיש: אל תקרי</b> <small>[תקרא]</small> <b>"שברת" אלא "שריבבת"</b> (ראה ברכות נד,ב). <b>רבה בר עופרן אמר משום ר' אלעזר ששמע מרבו ורבו מרבו:</b> השתרבב השרביט <b>מאתים</b> אמה.
נאמר: <b>"ויאמר לה המלך (לאסתר המלכה) מה בקשתך... עד חצי המלכות ותעש"</b> (אסתר ה, ג-ו) ומעירים: רק <b>חצי המלכות, ולא כל המלכות?!</b> מדוע אמר לה בלשון זו? אלא הכוונה <b>ולא דבר שחוצץ למלכות,</b> שיש דבר שהמלכות בשום אופן לא תסכים <b>ומאי ניהו</b> <small>[ומה הוא]</small> — <b>בנין בית המקדש,</b> שבדבר זה לא ימלא בקשתה.
נאמר שבקשה אסתר: <b>"יבא המלך והמן</b> היום <b>אל המשתה"</b> (אסתר ה, ד). <b>תנו רבנן</b> <small>[שנו חכמים]:</small> <b>מה ראתה אסתר שזימנה את המן</b> אל המשתה? <b>ר' אליעזר אומר: פחים טמנה לו, שנאמר: "יהי שלחנם לפניהם לפח"</b> (תהלים סט, כג) וסמכה על כך שתוכל להכשיל את המן במשתה.
<b>ר' יהושע אומר: מבית אביה למדה</b> לעשות כן, ששמעה בביתה שמזכירים את מה <b>שנאמר: "אם רעב שנאך האכילהו לחם"</b> (משלי כה, כא). <b>ר' מאיר אומר:</b> זימנה אותו <b>כדי</b> שיהיה כל הזמן סמוך לה <b>שלא יטול עצה וימרוד</b> במשך הזמן, כשיראה שאחשורוש כועס עליו.
<b>ר' יהודה אומר:</b> זימנה את המן <b>כדי שלא יכירו בה שהיא יהודית,</b> שאם היא מרחקת אותו היה המן חושד בה. <b>ר' נחמיה אומר: כדי שלא יאמרו ישראל: אחות יש לנו בבית המלך, ויסיחו דעתן מן</b> בקשת <b>הרחמים</b> מה'. <b>ר' יוסי אומר:</b> עשתה זאת <b>כדי שיהא מצוי לה בכל עת,</b> שאולי בתוך כך תהא לה הזדמנות להכשילו באיזשהו דבר לפני המלך. <b>ר' שמעון בן מנסיא אומר: אולי ירגיש המקום</b> (הקדוש ברוך הוא) שהכל תומכים בהמן ואין איש עוזר לישראל <b>ויעשה לנו נס.</b>
<b>ר' יהושע בן קרחה אומר:</b> נתכוונה כך — <b>אסביר לו פנים</b> כדי שיחשוד בנו המלך שאנחנו מיודדים <b>כדי שיהרג הוא והיא</b> יחד, ואולי בשל מות המן תתבטל הגזירה. <b>רבן גמליאל אומר: מלך הפכפכן היה</b> וקיותה אסתר שאם יראה אחשורוש את המן פעמים רבות סופו שישנה דעתו עליו. <b>אמר רבן גמליאל: עדיין צריכים אנו למודעי,</b> לדבריו של ר' אלעזר המודעי, <b>דתניא</b> <small>[ש</small>כן <small>שנינו</small> בברייתא<small>],</small> <b>ר' אליעזר המודעי אומר: קנאתו במלך קנאתו בשרים,</b> כלומר, גרמה שיתקנאו בו המלך והשרים, ובכך תביא למפלתו.
<b>רבה אמר:</b> הסיבה שבגללה הזמינה את המן לסעודה היתה, שרצתה לקיים מה שנאמר: <b>"לפני שבר גאון"</b> (משלי טז, יח), שלפני שבירת הרשעים, יש להביאם לידי גאוה. <b>אביי ורבא דאמרי תרוייהו</b> <small>[שאמרו שניהם]:</small> עשתה כן כדי לקיים את דברי הכתוב: <b>"בחמם אשית את משתיהם</b> והשכרתים למען יעלוזו וישנו שנת עולם<b>"</b> (ירמיה נא, לט). מסופר: <b>אשכחיה</b> <small>[מצא אותו]</small> <b>רבה בר אבוה לאליהו</b> הנביא ושאל: <b>כמאן חזיא</b> <small>[כמי,</small> כדעת מי <small>ראתה]</small> <b>אסתר ועבדא הכי</b> <small>[ועשתה כך]?</small> מה היה טעמה באמת? <b>אמר ליה</b> <small>[לו]:</small> <b>ככולהו תנאי וככולהו אמוראי</b> <small>[כ</small>דעת <small>כל התנאים וכ</small>דעת <small>כל האמוראים],</small> כלומר, שחשבה אסתר על כל הנימוקים שאמרנו.
נאמר: <b>"ויספר להם המן את כבוד עשרו ורב בניו"</b> (אסתר ה, יא) ושואלים: <b>וכמה</b> הם <b>רב בניו? אמר רב: שלשים</b> היו, <b>עשרה</b> מהם <b>מתו, ועשרה נתלו</b> כמפורש במגילה, <b>ועשרה</b> נותרו בחיים והם <b>מחזרין על הפתחין.</b>
<b>ורבנן אמרי</b> <small>[וחכמים אומרים]:</small> <b>אותן שמחזרין על הפתחין שבעים הויא</b> <small>[היו],</small> <b>דכתיב</b> <small>[שנאמר]:</small> <b>"שבעים בלחם נשכרו"</b> (שמואל א' ב, ה), <b>אל תקרי</b> <small>[תקרא]</small> <b>"שבעים" אלא "שבעים".</b>
<b>ורמי בר אבא אמר: כולן</b> כל בניו <b>מאתים ושמונה הוו</b> <small>[היו],</small> <b>שנאמר: "ורוב בניו",</b> והוא מאתים ושמונה לפי חשבון גימטריה. ושואלים: <b>"ורוב" בגימטריא מאתן וארביסר הוו</b> <small>[מאתים וארבעה עשר הם]!</small> <b>אמר רב נחמן בר יצחק: "ורב" כתיב</b> <small>[נאמר]</small> חסר, וזהו בדיוק מאתים ושמונה.
<b>כתיב</b> <small>[נאמר]:</small> <b>"בלילה ההוא נדדה שנת המלך"</b> (אסתר ו, א), <b>אמר ר' תנחום: נדדה שנת מלכו של עולם</b> הקדוש ברוך הוא. <b>ורבנן אמרי: נדדו עליונים, נדדו תחתונים,</b> כלומר, גם שינה של מלך עולם וגם שינה של המלך אחשורוש. <b>רבא אמר: שנת המלך אחשורוש ממש,</b> 
והסיבה לכך היתה זו: <b>נפלה ליה מילתא בדעתיה</b> <small>[נפל לו דבר בדעתו]</small> ו<b>אמר: מאי דקמן דזמינתיה</b> <small>[מה הוא זה שלפנינו שהזמינה]</small> <b>אסתר להמן? דלמא</b> <small>[שמא]</small> <b>עצה קא שקלי עילויה דההוא גברא למקטליה</b> <small>[הם מטכסים על אותו אדם,</small> עלי, <small>להרוג אותו].</small> <b>הדר</b> <small>[חזר]</small> ו<b>אמר</b> לעצמו: <b>אי הכי</b> <small>[אם</small> אכן היה <small>כך]</small> האם <b>לא הוה גברא דרחים לי</b> <small>[היה אדם שאוהב אותי]</small> <b>דהוה מודע לי</b> <small>[שהיה מודיע לי]</small> שיש קנוניה כזאת? <b>הדר</b> <small>[חזר]</small> ו<b>אמר</b> לעצמו: <b>דלמא איכא איניש דעבד בי טיבותא ולא פרעתיה, משום הכי מימנעי אינשי ולא מגלו לי</b> <small>[שמא יש אדם שעשה לי טובה ולא פרעתי לו</small> כגמולו, <small>ומשום כך נמנעים אנשים ואינם מגלים לי]</small> סוד, לפי שיודעים הם שאין להם רווח בדבר, <b>מיד — "ויאמר להביא את ספר הזכרנות דברי הימים"</b> (אסתר ו, א).
נאמר: <b>"ויהיו נקראים</b> לפני המלך<b>"</b> (אסתר ו, א), ומסבירים: <b>מלמד ש</b>היו <b>נקראים מאיליהן.</b> נאמר בהמשך: <b>"וימצא כתוב"</b> (אסתר ו, ב) ושואלים: <b>"כתב" מבעי ליה</b> <small>[צריך היה לו]</small> לומר, ומדוע נאמר בלשון הווה? ומסבירים: <b>מלמד</b>

Daf 16a

<b>ששמשי</b> סופר המלך שהיה שונא ישראל (ראה עזרא ד, יז) <b>מוחק ו</b>המלאך <b>גבריאל כותב.</b> ונמצא שהיה הדבר כתוב אכן בהווה. <b>אמר ר' אסי, דרש ר' שילא איש כפר תמרתא</b> בעניין זה: <b>ומה כתב שלמטה</b> שנכתב בספר בעולם הזה <b>ש</b>הוא <b>לזכותן של ישראל — אינו נמחק, כתב שלמעלה לא כל שכן</b> שאינו נמחק.
נאמר שם שאמרו לאחשורוש: <b>"לא נעשה עמו דבר"</b> (אסתר ו, ג), <b>אמר רבא: לא מפני ש</b>היו <b>אוהבים את מרדכי</b> אמרו כן, <b>אלא מפני ששונאים</b> היו <b>את המן.</b>
נאמר: <b>"</b>על העץ אשר <b>הכין לו"</b> (אסתר ו, ד), <b>תנא</b> <small>[שנה</small> החכם<small>]:</small> כוונת הכתוב לומר ש<b>לו</b> לעצמו <b>הכין.</b>
נאמר, שאמר המלך: "ועשה כן למרדכי היהודי היושב בשער המלך" (אסתר ו, י), ומפרשים, כשאמר לו <b>"ועשה כן למרדכי", אמר ליה</b> <small>[לו]</small> המן שרצה להתחמק: <b>מנו</b> <small>[מי הוא]</small> <b>מרדכי? אמר ליה</b> <small>[לו]</small> אחשורוש להמן: <b>"היהודי". אמר ליה</b> <small>[לו]</small> המן: <b>טובא</b> <small>[הרבה]</small> <b>מרדכי איכא ביהודאי</b> <small>[יש</small> בין <small>היהודים]</small> <b>אמר ליה</b> <small>[לו]</small> אחשורוש: כוונתי לזה <b>"היושב בשער המלך".</b>
<b>אמר ליה</b> <small>[לו]</small> המן: מדוע להעניק לו כבוד גדול כזה? <b>סגי ליה בחד דיסקרתא, אי נמי בחד נהרא</b> <small>[די לו</small> אם תיתן לו <small>כפר אחד</small> לאחוזה, <small>או גם כן נהר אחד]</small> לגבות ממנו מכס. <b>אמר ליה</b> <small>[לו]</small> אחשורוש: <b>הא נמי הב ליה</b> <small>[זה גם כן תן לו],</small> <b>"אל תפל דבר מכל אשר דברת"</b> אתה עצמך, וכמו כן עשה גם מה שאמרתי לך אני.
<b>"ויקח המן את הלבוש ואת הסוס"</b> (אסתר ו, יא), <b>אזל אשכחיה דיתבי רבנן קמיה ומחוי להו</b> <small>[הלך ומצא אותו,</small> את מרדכי <small>שיושבים חכמים לפניו ו</small>היה <small>מראה להם,</small> מלמד<small>]</small> <b>הלכות קמיצה לרבנן</b> <small>[לחכמים],</small> <b>כיון דחזייה</b> <small>[שראה אותו]</small> <b>מרדכי דאפיק לקבליה וסוסיה מיחד בידיה</b> <small>[ש</small>הוא <small>יוצא למולו וסוסו אחוז בידו],</small> <b>מירתת</b> <small>[פחד]</small> <b>אמר להו</b> <small>[להם]</small> מרדכי <b>לרבנן</b> <small>[לחכמים]:</small> <b>האי רשיעא למיקטל נפשי קא אתי זילו מקמיה די</b> <small>[רשע זה, להרוג את נפשי הוא בא, לכו ממנו כדי]</small> ש<b>לא תכוו בגחלתו,</b> שלא תינזקו גם אתם. <b>בההיא שעתא</b> <small>[באותה שעה]</small> <b>נתעטף מרדכי</b> בטליתו <b>וקם ליה לצלותא</b> <small>[ונעמד לו לתפילה],</small> <b>אתא</b> <small>[בא]</small> <b>המן</b> למקום <b>ויתיב ליה קמייהו ואוריך עד דסליק מרדכי לצלותיה</b> <small>[וישב לפניהם והמתין עד שסיים מרדכי את תפילתו],</small> 
ובינתיים <b>אמר להו</b> <small>[להם]</small> המן לחכמים <b>במאי עסקיתו</b> <small>[במה אתם עוסקים]?</small> <b>אמרו ליה</b> <small>[לו]:</small> <b>בזמן שבית המקדש</b> היה <b>קיים מאן</b> <small>[מי]</small> שהיה <b>מנדב מנחה, מייתי מלי קומציה דסולתא</b> <small>[</small>היה <small>מביא מלוא קומצו סולת]</small> <b>ומתכפר ליה</b> <small>[לו].</small> <b>אמר להו</b> <small>[להם]:</small> <b>אתא מלי קומצי קמחא דידכו ודחי עשרה אלפי ככרי כספא דידי</b> <small>[בא מלוא קומץ קמח שלכם ודחה את עשרת אלפים ככרי כסף שלי],</small> וכשסיים מרדכי את תפילתו <b>אמר ליה</b> <small>[לו]</small> להמן: <b>רשע, עבד שקנה נכסים,</b> ה<b>עבד למי</b> שייך <b>ונכסים למי</b> שייכים? הלא אני קניתי אותך כעבד, ואיזה כסף הוא שלך?
<b>אמר ליה</b> <small>[לו]</small> המן למרדכי: <b>קום</b> <small>[עמוד]</small> <b>לבוש הני מאני</b> <small>[בגדים אלה]</small> <b>ורכוב האי סוסיא, דבעי לך מלכא</b> <small>[ורכב על הסוס הזה, שהמלך רוצה אותך].</small> <b>אמר ליה</b> <small>[לו]:</small> <b>לא יכילנא עד דעיילנא לבי בני ואשקול למזייא, דלאו אורח ארעא לאשתמושי במאני דמלכא הכי</b> <small>[אין אני יכול</small> לעשות זאת <small>עד שאכנס לבית המרחץ ואספר את שערותי, שאין זו דרך ארץ להשתמש בבגדי המלך כך]</small> כמו שאני עכשיו.
בינתיים <b>שדרה</b> <small>[שלחה]</small> <b>אסתר</b> שליחים <b>ואסרתינהו לכולהו בי בני ולכולהו אומני</b> <small>[וסגרה את כל בתי המרחץ ואת כל האומנים</small> מקיזי הדם והספרים<small>],</small> וכיון שראה המן שאין מי שיעשה זאת, <b>עייליה איהו לבי בני ואסחיה ואזיל ואייתי זוזא מביתיה וקא שקיל ביה מזייה</b> <small>[הכניסו הוא,</small> המן, למרדכי <small>לבית המרחץ ורחץ אותו והלך והביא מספרים מביתו וקצץ את שערותיו].</small> <b>בהדי דקא שקיל ליה אינגד ואיתנח</b> <small>[בזמן שגזז</small> את שערותיו <small>נפגע, ונאנח]</small> <b>אמר ליה</b> <small>[לו]</small> מרדכי: <b>אמאי קא מיתנחת</b> <small>[מדוע אתה נאנח]?</small> <b>אמר ליה</b> <small>[לו]:</small> <b>גברא דהוה חשיב ליה למלכא מכולהו רברבנוהי, השתא לישוייה בלאני</b> <small>[אדם שהיה חשוב למלך</small> יותר <small>מכל שריו, עכשיו יעשו אותו בלן]</small> <b>וספר? אמר ליה</b> <small>[לו]:</small> <b>רשע, ולאו</b> <small>[והאם לא]</small> <b>ספר של כפר קרצום היית</b> בנעוריך ואם כן מדוע אתה נאנח? הלא חזרת לימי נעוריך ולמלאכתך הקודמת. <b>תנא</b> <small>[שנה</small> החכם<small>]:</small> <b>המן, ספר של כפר קרצום היה, עשרים ושתים שנה.</b>
<b>בתר דשקלינהו למזייה, לבשינהו למאניה</b> <small>[אחרי שנטל את שערותיו, לבש</small> מרדכי <small>את בגדיו],</small> <b>אמר ליה</b> <small>[לו]</small> המן: <b>סק</b> <small>[עלה]</small> <b>ורכב. אמר ליה</b> <small>[לו]</small> מרדכי: <b>לא יכילנא, דכחישא חילאי מימי תעניתא</b> <small>[אין אני יכול, שכחש כוחי מימי התענית</small> שהתעניתי<small>]</small>, <b>גחין וסליק</b> <small>[גחן</small> המן לפניו <small>ועלה]</small> עליו מרדכי. <b>כי סליק</b> <small>[כאשר עלה]</small> <b>בעט ביה</b> <small>[בו]</small> מרדכי בהמן. <b>אמר ליה</b> <small>[לו]</small> המן: האם <b>לא כתיב לכו</b> <small>[נאמר לכם,</small> אצלכם<small>]:</small> <b>"בנפל אויבך אל תשמח"</b> (משלי כד, יז)? <b>אמר ליה</b> <small>[לו]</small> מרדכי: אכן נאמר, ואולם <b>הני מילי</b> <small>[דברים אלה</small> אמורים<small>]</small> <b>בישראל, אבל בדידכו כתיב</b> <small>[בכם נאמר]:</small> <b>"ואתה על במותימו תדרך"</b> (דברים לג, כט).
<b>"ויקרא לפניו: ככה יעשה לאיש אשר המלך חפץ ביקרו"</b> (אסתר ו, יא), <b>כי הוה נקיט ואזיל בשבילא דבי</b> <small>[כאשר היה מושך והולך בשביל</small> ליד <small>ביתו]</small> של <b>המן, חזיתיה ברתיה דקיימא אאיגרא</b> <small>[ראתה אותו בתו</small> של המן <small>שהיתה עומדת על הגג],</small> <b>סברה</b> <small>[חשבה</small> בלבה<small>]</small> כי <b>האי דרכיב</b> <small>[זה שרוכב]</small> על הסוס — <b>אבוה</b> <small>[אביה]</small> הוא, <b>והאי דמסגי קמיה</b> <small>[וזה שהולך לפניו]</small> — <b>מרדכי</b> הוא, <b>שקלה עציצא</b> <small>[לקחה עביט]</small> מלא מ<b>בית הכסא ושדיתיה ארישא דאבוה</b> <small>[וזרקה אותו על ראשו של אביה]</small> שחשבה שהוא מרדכי. <b>דלי עיניה וחזת דאבוה</b> <small>[הרים</small> המן את <small>עיניו וראתה שאביה]</small> <b>הוא, נפלה</b> מחמת צער וכעס <b>מאיגרא לארעא</b> <small>[מהגג לארץ]</small> <b>ומתה.</b>
<b>והיינו דכתיב</b> <small>[וזהו שנאמר]:</small> <b>"וישב מרדכי אל שער המלך"</b> (אסתר ו, יב), <b>אמר רב ששת: ששב</b> אל <b>שקו ו</b>אל <b>תעניתו,</b> להתענות על צרת ישראל, <b>"והמן נדחף אל ביתו אבל וחפוי ראש"</b> (אסתר ו, יב), <b>"אבל" — על בתו</b> שמתה, <b>"וחפוי ראש" — על שאירע לו</b> שנמלא ראשו לכלוך.
נאמר: <b>"ויספר המן לזרש אשתו ולכל אהביו"</b> (אסתר ו, יג), ומעירים: <b>קרי ליה</b> <small>[קורא להם]</small> <b>"אהביו", וקרי להו</b> <small>[וקורא להם]</small> בהמשך הפסוק <b>"חכמיו". אמר ר' יוחנן: כל האומר דבר חכמה אפילו</b> הוא <b>באומות העולם — נקרא חכם.</b> ואיזה דבר חכמה אמרו לו?
<b>"אם מזרע היהודים מרדכי"</b> (אסתר ו, יג), <b>אמרו ליה</b> <small>[לו]:</small> <b>אי</b> <small>[אם]</small> <b>משאר שבטים קאתי</b> <small>[הוא בא],</small> <b>יכלת ליה</b> <small>[תוכל לו</small> עדיין<small>]</small>, <b>ואי</b> <small>[ואם]</small> <b>משבט יהודה ובנימין ואפרים ומנשה</b> הוא בא — <b>לא יכלת ליה</b> <small>[תוכל לו]</small> עוד. וראיה לדבר: <b>יהודה, דכתיב</b> <small>[ש</small>כן <small>נאמר]</small> בו: <b>"ידך בערף איביך"</b> (בראשית מט, ח), שהוא מנצח והולך את <b>אינך דכתיב בהו</b> <small>[האחרים</small> שמנינו <small>שנאמר בהם]:</small> <b>"לפני אפרים ובנימן ומנשה עוררה את גבורתך"</b> (תהלים פ, ג).
נאמר: <b>"כי נפול תפול לפניו"</b> (אסתר ו, יג), <b>דרש ר' יהודה בר אלעאי: שתי נפילות הללו,</b> "נפול" ו"תפול" <b>למה? אמרו לו</b> להמן חכמיו: <b>אומה זו,</b> ישראל, <b>משולה</b> בכתובים <b>לעפר ומשולה לכוכבים,</b> ללמד: <b>כשהן יורדין</b> — <b>יורדין עד עפר, וכשהן עולין</b> — <b>עולין עד לכוכבים,</b> ולכן כשמרדכי בעליה לא תוכל לו עוד.
נאמר עוד: <b>"וסריסי המלך הגיעו ויבהלו</b> להביא את המן<b>"</b> (אסתר ו, יד) — <b>מלמד שהביאוהו בבהלה</b> ולא הספיק לרחוץ עצמו מטינופו.
במשתה אמרה אסתר לאחשורוש: <b>"כי נמכרנו אני ועמי</b> להשמיד להרוג ולאבד ואילו לעבדים ולשפחות נמכרנו החרשתי <b>כי אין הצר שוה בנזק המלך"</b> (אסתר ז, ד). <b>אמרה לו: צר</b> (אויב) <b>זה, אינו שוה</b> (חושב ודואג) <b>בנזק של</b> ה<b>מלך</b> שהוא גורם לו תמיד. ראשית <b>איקני</b> <small>[קינא]</small> <b>בה בושתי וקטלה</b> <small>[והרג אותה]</small> וכפי שכבר הוסבר שממוכן זה המן, <b>השתא איקני בדידי ומבעי למקטלי</b> <small>[עכשיו הוא מקנא בי ורוצה להרוג אותי].</small>
נאמר: <b>"ויאמר המלך אחשורוש ויאמר לאסתר המלכה"</b> (אסתר ז, ב), ושואלים: <b>"ויאמר" "ויאמר"</b> פעמיים <b>למה לי? אמר ר' אבהו: בתחלה</b> דיבר איתה <b>על ידי תורגמן,</b> כיון שנחשבה בעיניו לאשה פשוטה מן ההדיוטות, <b>כיון</b> ש<b>אמרה ליה</b> <small>[לו]</small> ש<b>מבית שאול קאתינא</b> <small>[אני באה],</small> <b>מיד: "ויאמר לאסתר המלכה"</b> בעצמו, שאם היא מזרע מלוכה, הריהי אשה הראויה למעמדו.
בהמשך נאמר: <b>"ותאמר אסתר איש צר ואויב המן הרע הזה"</b> (אסתר ז, ו), <b>אמר ר' אלעזר: מלמד שהיתה מחווה</b> (מראה) <b>כלפי אחשורוש</b> שהוא איש צר ואויב <b>ובא מלאך וסטר ידה כלפי המן.</b>
נאמר: <b>"והמלך קם בחמתו</b> ממשתה היין אל גינת הביתן<b>"</b> (אסתר ז, ז), ומיד לאחר מכן נאמר: <b>"והמלך שב מגנת הביתן"</b> (אסתר ז, ח), ומעירים: <b>מקיש</b> (משווה) הכתוב <b>שיבה לקימה, מה קימה —</b> היתה <b>בחימה, אף שיבה</b> היתה <b>בחימה.</b> ומדוע שב בחימה — <b>דאזל ואשכח</b> <small>[שהלך ומצא]</small> את <b>מלאכי השרת דאידמו ליה כגברי, וקא עקרי לאילני דבוסתני</b> <small>[שנידמו לו כאנשים והם עוקרים את אילנות הגן],</small> <b>ואמר להו</b> <small>[להם]:</small> <b>מאי עובדייכו</b> <small>[מה מעשיכם]?</small> <b>אמרו ליה</b> <small>[לו]:</small> <b>דפקדינן</b> <small>[שפקד עלינו]</small> <b>המן</b> לעשות זאת,
וכיון ש<b>אתא לביתיה</b> <small>[</small>ש<small>נכנס לביתו]</small> ראה <b>"והמן נפל על המטה"</b> (אסתר ז, ח). ושואלים: מדוע אמר <b>"נפל"</b> שפירושו נופל עכשיו — <b>"נפל" מיבעי ליה</b> <small>[צריך היה לו]</small> לומר! <b>אמר ר' אלעזר: מלמד שבא מלאך והפילו עליה,</b> והיה נופל והולך בכל פעם למרות שרצה לקום. <b>אמר</b> אחשורוש: <b>ויי מביתא ויי מברא</b> <small>[אוי</small> לי <small>מן הבית ואוי</small> לי <small>מבחוץ].</small> <b>"ויאמר המלך: הגם לכבוש את המלכה עמי בבית"</b> (אסתר ז, ח)
<b>"ויאמר חרבונה</b> אחד מן הסריסים לפני המלך גם הנה העץ אשר עשה המן למרדכי אשר דיבר טוב על המלך עומד בבית המן גבוה חמישים אמה<b>"</b> (אסתר ז, ט), <b>אמר ר' אלעזר: אף חרבונה</b> ה<b>רשע באותה עצה היה,</b> שרצה גם הוא שיהרגו את מרדכי, <b>כיון שראה שלא נתקיימה עצתו, מיד ברח</b> והצטרף למחנה מרדכי, <b>והיינו דכתיב</b> <small>[והוא שנאמר]:</small> <b>"וישלך עליו ולא יחמל מידו ברוח יברח"</b> (איוב כז, כב), כלומר, כשה' משליך פורענות על הרשע מיד בורחים ממנו חבריו.
נאמר: <b>"וחמת המלך שככה",</b> ושואלים: <b>שתי שכיכות הללו</b> ("שככה" ולא "שכה") <b>למה? אחת — של מלכו־של־עולם, ואחת — של אחשורוש, ואמרי לה</b> <small>[ויש אומרים]</small> שחמתו בערה בו בשל שתי סיבות: <b>אחת של אסתר ואחת של ושתי</b> ועכשיו שככו שתיהן. ולגבי המשך הכתובים מקדימים מדרש אחר.
נאמר ביוסף: <b>"לכלם נתן לאיש חלפות שמלת ולבנימן נתן</b> שלוש מאות כסף ו<b>חמש חלפת</b> שמלות<b>"</b> (בראשית מה, כב) ויש לשאול: <b>אפשר דבר שנצטער בו אותו צדיק,</b> יוסף, שדבר זה עצמו שאביו הבדיל אותו לטובה משאר הבנים, גרם שישנאו אותו אחיו של יוסף —

Daf 16b

<b>יכשל בו</b> הוא עצמו? וכפי ש<b>אמר רבא בר מחסיא אמר רב חמא בר גוריא, אמר רב: בשביל משקל שני סלעים</b> של <b>מילת שהוסיף יעקב ליוסף</b> יותר <b>משאר אחיו</b> שעשה לו כתונת פסים <b>נתגלגל הדבר וירדו אבותינו למצרים.</b> וכיצד עשה יוסף מעשה־העדפה כזה לגבי בנימין? <b>אמר ר' בנימין בר יפת: רמז רמז לו</b> על ידי כך, <b>שעתיד בן לצאת ממנו, שיצא מלפני המלך בחמשה לבושי מלכות, שנאמר: "ומרדכי יצא</b> מלפני המלך <b>בלבוש מלכות, תכלת,</b> וחור, ועטרת זהב גדולה, ותכריך בוץ וארגמן<b>"</b> (אסתר ח, טו).
ועוד מפרשים במעשה יוסף ואחיו, נאמר ביוסף: <b>"ויפל על צוארי בנימן אחיו</b> ויבך<b>"</b> (בראשית מה, יד), ותוהים על הלשון: <b>כמה צוארין הוו ליה</b> <small>[היו לו]</small> <b>לבנימין?</b> מדוע לא נאמר "על צוארו"? <b>אמר ר' אלעזר</b> רמז הוא; כי <b>בכה על שני מקדשים</b> (מקדש ראשון ומקדש שני) <b>שעתידין להיות בחלקו של בנימין ועתידין ליחרב, "ובנימן בכה על צואריו"</b> (בראשית מה, יד) — <b>בכה על משכן שילה, שעתיד להיות בחלקו של יוסף ועתיד ליחרב.</b>
נאמר שם: <b>"והנה עיניכם ראות ועיני אחי בנימין"</b> (בראשית מה, יב), <b>אמר ר' אלעזר:</b> פירושו, שכך <b>אמר להם: כשם</b> שודאי <b>שאין בלבי על בנימין אחי, ש</b>הרי <b>לא היה במכירתי — כך אין בלבי עליכם.</b> נאמר: <b>"כי פי המדבר אליכם"</b> (בראשית מה, יב), כלומר: <b>כפי</b> — <b>כן לבי.</b>
נאמר: <b>"ולאביו שלח כזאת עשרה חמרים נשאים מטוב מצרים"</b> (בראשית מה, כג), ושואלים: <b>מאי</b> <small>[מה</small> הוא<small>]</small> <b>"מטוב מצרים"</b> שלא נתפרש? <b>אמר ר' בנימין בר יפת אמר ר' אלעזר: שלח לו יין ישן, שדעת זקנים נוחה הימנו.</b>
לאחר מות יעקב נאמר: <b>"וילכו גם אחיו ויפלו לפניו"</b> (בראשית נ, יח), <b>אמר ר' בנימין בר יפת אמר ר' אלעזר: היינו דאמרי אינשי</b> <small>[הוא שאומרים אנשים]</small> בפיתגם עממי: <b>תעלא בעידניה סגיד ליה</b> <small>[שועל, בזמנו, השתחווה לו],</small> שאם מגיע זמן שהשועל נעשה מלך, צריך להשתחוות בפניו ולהיכנע לו.
ותוהים על הקשר בין המשל והנמשל: <b>תעלא</b> <small>[שועל]</small> אתה קורא לו ליוסף? <b>מאי בצירותיה מאחווה</b> <small>[מה פחיתותו מאחיו]</small> שאתה קורא אותו שועל לגביהם? <b>אלא, אי איתמר הכי איתמר</b> <small>[אם נאמר כך נאמר],</small> לא על פסוק זה אלא על פסוק אחר, שנאמר: <b>"וישתחו ישראל על ראש המטה"</b> (בראשית מז, לא), ועל כך <b>אמר ר' בנימין בר יפת אמר ר' אלעזר: תעלא בעידניה סגיד ליה</b> <small>[שועל, בזמנו השתחווה לו].</small> שהוצרך האב להשתחוות לבנו שעלה לגדולה.
נאמר ביוסף <b>"וינחם אותם וידבר על לבם"</b> (בראשית נ, כא), <b>אמר ר' בנימין בר יפת אמר ר' אלעזר: מלמד שאמר להם דברים שמתקבלים על הלב,</b> וכך אמר: <b>ומה עשרה נרות לא יכלו לכבות נר אחד</b> שאתם כולכם לא יכולתם לעשות לי דבר, <b>נר אחד היאך יכול לכבות עשרה נרות?</b>
<big>א</big> ושוב לפירוש המגילה: <b>"ליהודים היתה אורה ושמחה וששן ויקר"</b> (אסתר ח, טז), <b>אמר רב יהודה: "אורה" — זו תורה,</b> שחזרו לעסוק בתורה. <b>וכן הוא אומר: "כי נר מצוה ותורה אור"</b> (משלי ו, כג). <b>"שמחה" — זה יום טוב,</b> שחזרו לקיים ימים טובים. <b>וכן הוא אומר: "ושמחת בחגך"</b> (דברים טז, יד). <b>"ששן" — זו מילה,</b> שחזרו למול את בניהם. <b>וכן הוא אומר: "שש אנכי על אמרתך"</b> (תהלים קיט, קסב), שדרשו חכמים ששמח דוד על מצות מילה.
<b>"ויקר"</b> (=כבוד) — <b>אלו תפלין, וכן הוא אומר: "וראו כל עמי הארץ כי שם ה' נקרא עליך ויראו ממך"</b> (דברים כח, י) <b>ותניא, ר' אליעזר הגדול אומר: אלו תפלין שבראש,</b> שעל מצוות אלה גזר המן שלא יקיימום וחזרו לקיימם לאחר נס פורים.
נאמר: <b>"ואת פרשנדתא... עשרת בני המן"</b> (אסתר ט, ז-י) <b>אמר רב אדא דמן יפו</b> (מיפו): את שמות <b>עשרת בני המן, ו</b>גם את המלה <b>"עשרת" צריך למימרינהו</b> <small>[צריך לומר אותם]</small> בזמן שקוראים את המגילה <b>בנשימה אחת, מאי טעמא</b> <small>[מה טעם]?</small> — <b>כולהו בהדי הדדי נפקו נשמתייהו</b> <small>[</small>ש<small>כולם בבת אחת יצאה נשמתם].</small> <b>אמר ר' יוחנן:</b> ה<b>וי"ו</b> של <b>"ויזתא"</b> היא וי"ו ארוכה ו<b>צריך למימתחא בזקיפא כמורדיא דלברות</b> <small>[למתוח אותה בעמידה כמו תורן של ספינה].</small> <b>מאי טעמא</b> <small>[מה טעם] —</small> <b>כולהו בחד זקיפא אזדקיפו</b> <small>[כולם בעמוד אחד ניתלו].</small>
<b>אמר ר' חנינא בר פפא, דרש רב שילא איש כפר תמרתא: כל השירות כולן</b> שבמקרא <b>נכתבות</b> בצורת <b>אריח על גבי לבינה ולבינה על גבי אריח</b> כלומר שתי שורות קצרות וביניהן רווח, ומתחת לרווח — שורה ארוכה,
<b>חוץ משירה זו</b> של רשימת בני המן <b>ו</b>כן רשימת <b>מלכי כנען</b> שנפלו בידי יהושע, שכותבים אותה <b>אריח על גבי אריח ולבינה על גבי לבינה,</b> שורה קצרה תחת שורה קצרה וארוכה תחת ארוכה. <b>מאי טעמא</b> <small>[מה הטעם] —</small> <b>שלא תהא תקומה למפלתן</b> שכשם שקיר שבונים אותו בצורה כזאת לא יעמוד — כך אלה לא תהיה להם עוד תקומה.
<b>"ויאמר המלך לאסתר המלכה בשושן הבירה הרגו היהודים</b> ואבד חמש מאות איש ואת עשרת בני המן בשאר מדינות המלך מה עשו ומה שאלתך וינתן לך<b>"</b> (אסתר ט, יב), <b>אמר ר' אבהו: מלמד שבא מלאך וסטרו על פיו</b> ולא גמר את תחילת דבריו, שנראה שרצה להתלונן על מעשה היהודים, וסיים בדברים אחרים.
נאמר: <b>"ובבאה לפני המלך אמר עם הספר"</b> (אסתר ט, כה), ותוהים: מדוע נאמר לשון <b>"אמר"?</b> הלא <b>"אמרה" מבעי ליה</b> <small>[צריך היה לו</small> לומר<small>]</small> שאסתר היא ששינתה את הגזירה! <b>אמר ר' יוחנן: אמרה לו</b> לאחשורוש: <b>יאמר בפה</b> גם בפקודה שבעל פה <b>מה שכתוב בספר.</b>
על מה שנאמר: <b>"דברי שלום ואמת"</b> (אסתר ט, ל), <b>אמר ר' תנחום, ואמרי לה</b> <small>[ויש אומרים]</small> ש<b>אמר</b> זאת <b>ר' אסי: מלמד שצריכה</b> המגילה <b>שרטוט</b> שישרטטו שורות על הקלף <b>כאמיתה של תורה,</b> כפי שעושים בספרי תורה.
נאמר: <b>"</b>...דברי הצומות וזעקתם. <b>ומאמר אסתר קים"</b> (אסתר ט, לא-לב), ותוהים: וכי <b>"מאמר אסתר" — אין</b> <small>[כן],</small> <b>"דברי הצומות" — לא?!</b> האם הצומות לא סייעו בנס? <b>אמר ר' יוחנן: "דברי הצומות... ומאמר אסתר קים את ימי הפרים האלה".</b> וצריך להבין את שני הפסוקים כענין אחד.
נאמר <b>"כי מרדכי היהודי משנה למלך אחשורוש וגדול ליהודים ורצוי לרב אחיו"</b> (אסתר י, ג) ומעירים: <b>"לרוב אחיו" — ולא לכל אחיו, מלמד שפירשו ממנו מקצת סנהדרין,</b> מפני שהתעסק בעיקר בצרכי ציבור ולא יכול לעסוק כל כך בתורה, וחשבו שטעות עשה בדבר, שהיה צריך להישאר בסנהדרין.
<b>אמר רב יוסף: גדול תלמוד תורה יותר מהצלת נפשות, דמעיקרא</b> <small>[שמתחילה]</small> <b>חשיב ליה</b> <small>[מנה אותו]</small> את <b>מרדכי בתר</b> <small>[אחר]</small> <b>ארבעה, ולבסוף בתר</b> <small>[אחר]</small> <b>חמשה. מעיקרא כתיב</b> <small>[בתחילה נאמר]</small> כך: <b>"אשר באו עם זרבבל, ישוע, נחמיה, שריה, רעליה, מרדכי, בלשן"</b> (עזרא ב, ב) <b>ולבסוף</b> ברשימה מאוחרת יותר <b>כתיב</b> <small>[נאמר]:</small> <b>"הבאים עם זרבבל, ישוע, נחמיה, עזריה, רעמיה, נחמני, מרדכי, בלשן"</b> (נחמיה ז, ז) שכתבוהו מאוחר יותר ברשימה מפני שלא עסק בתורה אלא בעיקר בענייני השלטון.
<b>אמר רב ואיתימא</b> <small>[ויש אומרים]</small> שאמר זאת <b>רב שמואל בר מרתא: גדול תלמוד תורה</b> וחשוב <b>יותר מבנין בית המקדש,</b> וראיה לדבר: <b>שכל זמן שברוך בן נריה</b> היה <b>קיים</b> ויושב בבבל <b>לא הניחו עזרא</b> שהיה תלמידו <b>ועלה</b> מבבל.
<b>אמר רבה אמר רב יצחק בר שמואל בר מרתא: גדול תלמוד תורה יותר מכבוד אב ואם,</b> וראיה לדבר: <b>שכל אותן שנים שהיה יעקב אבינו בבית עבר</b> ולמד שם תורה <b>לא נענש</b> על שביטל מכיבוד אב ואם, ש<b>אמר מר</b> <small>[החכם]:</small>

Daf 17a

<b>למה נמנו שנותיו של ישמעאל</b> שהיה רשע בתורה, ומה צורך לנו לדעת אותן? <b>כדי ליחס בהן</b> ועל ידן את <b>שנותיו של יעקב. דכתיב</b> <small>[שנאמר]:</small> <b>"ואלה שני חיי ישמעאל מאת שנה ושלשים שנה ושבע שנים"</b> (בראשית כה, יז). ועתה נבדוק: <b>כמה קשיש</b> (זקן) <b>ישמעאל מיצחק? ארביסר שנין</b> <small>[ארבע עשרה שנים],</small> <b>דכתיב</b> <small>[שנאמר]:</small> <b>"ואברם בן שמנים שנה ושש שנים בלדת הגר את ישמעאל לאברם"</b> (בראשית טז, טז), <b>וכתיב</b> <small>[ונאמר]:</small> <b>"ואברהם בן מאת שנה בהולד לו את יצחק בנו"</b> (בראשית כא, ה), <b>וכתיב</b> <small>[ונאמר]:</small> <b>"ויצחק בן ששים שנה בלדת אתם"</b> (בראשית כה, כו), ולפי זה <b>בר</b> <small>[בן]</small> <b>כמה הוה</b> <small>[היה]</small> <b>ישמעאל כדאתיליד</b> <small>[כשנולד]</small> <b>יעקב? בר</b> <small>[בן]</small> <b>שבעים וארבעה, כמה פיישן משניה</b> <small>[כמה נותרו</small> עוד <small>משנותיו]</small> עד מותו — <b>שתין ותלת</b> <small>[שישים ושלוש],</small> שהרי היה ישמעאל במותו בן מאה שלושים ושבע שנים (ראה בראשית כה, יז)<small>.</small>
<b>ותניא</b> <small>[ושנויה</small> ברייתא<small>]:</small> <b>היה יעקב אבינו בשעה שנתברך מאביו בן ששים ושלש שנה,</b> שהרי <b>ובו בפרק</b> (באותו זמן) <b>מת ישמעאל.</b> וכיצד אנו למדים שהיה זה באותו זמן? <b>דכתיב</b> <small>[שנאמר]:</small> <b>"וירא עשו כי ברך וגו' וילך עשו אל ישמעאל ויקח את מחלת בת ישמעאל</b> בן אברהם <b>אחות נביות"</b> (בראשית כח, ו-ט), והרי <b>ממשמע שנאמר "בת ישמעאל", איני יודע שהיא אחות נביות?</b> ומדוע אומר זאת הכתוב במפורש? <b>מלמד שקידשה ישמעאל</b> לעשיו <b>ו</b>בינתיים <b>מת, והשיאה נביות אחיה,</b> ולכן הוא מייחסה אף לנביות אחיה. ועל ידי כך אנו יודעים בן כמה היה יעקב כשיצא מבית אביו.
ואם נחשב <b>שתין ותלת וארביסר</b> <small>[שישים ושלוש וארבע עשרה]</small> <b>עד דמתיליד</b> <small>[שנולד]</small> <b>יוסף, הא</b> <small>[הרי]</small> <b>שבעין ושבעה, וכתיב</b> <small>[ונאמר]:</small> <b>"ויוסף בן שלשים שנה בעמדו לפני פרעה"</b> (בראשית מא, מו), <b>הא</b> <small>[הרי]</small> <b>מאה ושבע</b> שנים ליעקב, ונוסיף <b>שב דשבעא ותרתי דכפנא</b> <small>[שבע</small> שני <small>השובע ושתיים של רעב] —</small> <b>הא</b> <small>[הרי]</small> <b>מאה ושיתסר</b> <small>[ושש עשרה]</small> שנה,
<b>וכתיב</b> <small>[ונאמר]:</small> <b>"ויאמר פרעה אל יעקב כמה ימי שני חייך. ויאמר יעקב אל פרעה ימי שני מגורי שלשים ומאת שנה"</b> (בראשית מז, ח-ט), והרי לפי חשבוננו <b>מאה ושיתסר</b> <small>[ושש עשרה]</small> <b>הויין</b> <small>[היו],</small>
<b>אלא שמע מינה</b> <small>[למד מכאן]</small> ש<b>ארבע עשרה שנין דהוה</b> <small>[</small>ה<small>שנים שהיה]</small> יעקב <b>בבית עבר לא חשיב להו</b> <small>[אינו מונה אותן].</small> <b>דתניא</b> <small>[ש</small>כן <small>שנינו</small> בברייתא<small>]:</small> <b>היה יעקב בבית עבר מוטמן</b> (חבוי) <b>ארבע עשרה שנה.</b> כי <b>עבר מת לאחר שירד יעקב אבינו לארם נהרים שתי שנים</b> אם מחשבים את שנות הדורות הראשונים עד יעקב, והרי <b>יצא משם ובא לו</b> מיד <b>לארם נהרים, נמצא כשעמד</b> יעקב <b>על הבאר</b> — <b>בן שבעים ושבע שנה</b> היה.
<b>ומנלן</b> <small>[ומנין לנו]</small> ש<b>לא מיענש</b> <small>[נענש]</small> על ביטול כיבוד אב ואם — <b>דתניא</b> <small>[ש</small>כן <small>שנינו</small> בברייתא<small>]:</small> <b>נמצא יוסף שפירש מאביו,</b> היה מובדל ממנו <b>עשרים ושתים שנה, כשם שפירש יעקב אבינו מאביו</b> והלא לפי החשבון שעשינו, השנים שפירש <b>יעקב</b> מאביו <b>תלתין ושיתא הויין</b> <small>[שלושים ושש היו]!</small> <b>אלא: ארביסר דהוה</b> <small>[ארבע עשרה</small> שנה <small>שהיה]</small> <b>בבית עבר לא חשיב להו</b> <small>[מנה אותן].</small>
ומקשים: הלא <b>סוף סוף</b> השנים שהיה ב<b>בית לבן עשרין שנין הויין</b> <small>[עשרים שנים היו]</small> ולא עשרים ושתים! <b>אלא משום דאשתהי באורחא תרתין שנין</b> <small>[שהשתהה בדרך</small> חזרה מארם נהרים עוד <small>שתי שנים],</small> <b>דתניא</b> <small>[ש</small>כן <small>שנינו</small> בברייתא<small>]:</small> <b>יצא מארם נהרים ובא לו לסכות, ועשה שם שמונה עשר חודש, שנאמר: "ויעקב נסע סכתה ויבן לו בית ולמקנהו עשה סכת"</b> (בראשית לג, יז), לומר שתחילה עשה סוכות בעונת הקיץ ואחר כך בנה בחורף בית, ואחר כך שוב עשה סוכות, והרי אלה שמונה עשר חודש, <b>ובבית אל עשה ששה חדשים, והקריב זבחים</b> אחרי שנתיים ימים. ולפי זה חשבון השנים מכוון מכל צד.

<big>א משנה</big> <b>הקורא את המגילה למפרע</b> (בשינוי הסדר, שהקדים את המאוחר) — <b>לא יצא</b> ידי חובתו. <b>קראה</b> את המגילה ב<b>על פה,</b> או ש<b>קראה תרגום בכל לשון — לא יצא. אבל קורין אותה</b> את המגילה <b>ללועזות</b> המדברים בשפה זרה <b>בלעז, והלועז ששמע</b> את קריאת המגילה <b>אשורית</b> כלומר בלשון הקודש — <b>יצא.</b>
<b>קראה</b> הקורא ל<b>סירוגין</b> או כשהיה <b>מתנמנם — יצא</b> ידי חובה. <b>היה כותבה</b> או <b>דורשה,</b> שמעיין בה לצורך דרשה, או <b>מגיהה</b> ובתוך כך קורא אותה, <b>אם כוון לבו</b> לצאת בכך ידי חובה <b>— יצא, ואם לאו</b> <small>[לא] —</small> <b>לא יצא.</b>
<b>היתה</b> המגילה <b>כתובה בסם</b> או <b>בסיקרא</b> או <b>בקומוס</b> או <b>בקנקנתום,</b> שבכל אלה אפשר לכתוב אלא שאינם דיו ממש, או שהיתה כתובה <b>על הנייר</b> או <b>על דפתרא</b> (עור בלתי מעובד) — <b>לא יצא</b> ידי חובה <b>עד שתהא כתובה אשורית</b> (בלשון ובכתב עברי) <b>על הספר</b> (מגילת קלף), <b>ובדיו.</b>
<big>ב גמרא</big> על ההלכה במשנה שהקורא למפרע לא יצא, שואלים: <b>מנא הני מילי</b> <small>[מניין הדברים האלו]?</small> <b>אמר רבא,</b> ש<b>אמר קרא</b> <small>[הכתוב]:</small> <b>"</b>להיות עושים את שני הימים האלה <b>ככתבם וכזמנם"</b> (אסתר ט, כז), ואנחנו לומדים בדרך היקש: <b>מה זמנם למפרע לא,</b> שהרי אי אפשר להפוך את הזמן למפרע שיהיה חמישה עשר באדר לפני ארבעה עשר בו, <b>אף כתבם למפרע — לא.</b>
ותוהים: <b>מידי</b> <small>[וכי]</small> לשון <b>קריאה כתיבה הכא</b> <small>[נאמרה כאן]?</small> הלא רק לשון <b>"עשייה" כתיבה</b> <small>[נאמרה]</small> כאן, <b>דכתיב</b> <small>[שנאמר]:</small> <b>"להיות עשים את שני הימים</b> האלה ככתבם וכזמנם<b>"</b> (אסתר ט, כז)! <b>אלא</b> הראיה היא <b>מהכא</b> <small>[מכאן]</small> שנאמר: <b>"והימים האלה נזכרים ונעשים"</b> (אסתר ט, כח), <b>איתקש</b> <small>[הוקשה,</small> הושוותה<small>]</small> <b>זכירה לעשייה, מה עשיה למפרע לא,</b> כפי שלמדנו מ"ככתבם וכזמנם", <b>אף זכירה למפרע</b> — <b>לא.</b>
<big>ג</big> <b>תנא</b> <small>[שנה</small> החכם<small>]:</small> <b>וכן</b> הדין <b>בהלל, וכן בקריאת שמע, ובתפלה,</b> שאינו יוצא ידי חובה אם קורא למפרע.
ושואלים: <b>הלל מנלן</b> <small>[מניין לנו]</small> שאין לקראו למפרע? <b>רבה אמר: דכתיב</b> <small>[שנאמר]</small> בהלל עצמו: <b>"ממזרח שמש עד מבואו"</b> (תהלים קיג, ג), וכשם שאי אפשר להפוך את הזריחה לשקיעה — כך אין הופכים את סדר ההלל. <b>רב יוסף אמר</b> שהדבר נלמד ממה שנאמר: <b>"זה היום עשה ה'"</b> (תהלים קיח, כד), לומר כשם שהיום הולך כסדרו, כך ההלל צריך להיאמר כסדרו.
<b>רב אויא אמר:</b> יש ללמוד זאת מהכתוב <b>"יהי שם ה' מברך"</b> (תהלים קיג, ב), שהסדר צריך להיות בלתי משתנה כמו שם ה'. <b>רב נחמן בר יצחק ואיתימא</b> <small>[ויש אומרים]</small> ש<b>רב אחא בר יעקב אמר: מהכא</b> <small>[מכאן]</small> אתה למד זאת: <b>"מעתה ועד עולם"</b> (תהלים קיג, ב). כמו הזמן שאין אפשרות להופכו.
<big>ד</big> <b>קריאת שמע</b> מניין לנו שאינו יוצא כשאינה נקראת כסדרה? <b>דתניא</b> <small>[ש</small>כן <small>שנינו</small> בברייתא<small>]:</small> <b>קריאת שמע</b> קוראין אותה <b>ככתבה</b> כלומר בעברית, אלו <b>דברי רבי, וחכמים אומרים:</b> קוראים אותה <b>בכל לשון.</b> ושואלים: <b>מאי טעמא</b> <small>[מה טעם]</small> דבריו של <b>רבי? אמר קרא</b> <small>[הכתוב]:</small>

Daf 17b

<b>"והיו</b> הדברים<b>"</b> (דברים ו, ו) לומר <b>בהויתן</b> (כמו שהם) בלשון הקודש <b>יהו</b> (יהיו) תמיד. ושואלים: <b>ורבנן, מאי טעמייהו</b> <small>[וחכמים, מה טעמם]?</small> <b>אמר קרא</b> <small>[הכתוב]:</small> <b>"שמע"</b> (דברים ו, ד), כלומר: הבן <b>בכל לשון שאתה שומע.</b>
ושואלים: <b>ורבי נמי</b> <small>[גם כן]</small> <b>הא כתיב</b> <small>[הרי נאמר]</small> <b>"שמע"!</b> ומשיבים: הפסוק <b>ההוא מיבעי ליה</b> <small>[נצרך לו]</small> כדי ללמוד ממנו דבר אחר: <b>השמע לאזניך מה שאתה מוציא מפיך,</b> שלא די שיאמר קריאת שמע בלבו, אלא צריך להשמיע בקול שישמעו אזניו. ושואלים: <b>ורבנן</b> <small>[וחכמים]</small> מה הם אומרים על כך? ומשיבים: הם <b>סברי כמאן דאמר</b> <small>[כ</small>דעת <small>מי שאומר]</small> כי <b>הקורא את שמע ולא השמיע לאזנו — יצא.</b>
ושואלים: <b>ורבנן נמי הכתיב</b> <small>[ו</small>לדעת <small>חכמים גם כן הרי נאמר]</small> <b>"והיו",</b> ומה הם למדים מכאן? ומשיבים: "והיו" <b>ההוא</b> שנאמר, <b>מיבעי ליה</b> <small>[נצרך לו]</small> ללמד <b>שלא יקרא למפרע.</b> ושואלים: <b>ורבי,</b> עניין זה <b>שלא יקרא למפרע מנא ליה</b> <small>[מניין לו]?</small> ומשיבים: מכיון שלא נאמר <b>"דברים"</b> אלא <b>"הדברים"</b> ללמדנו כי צריך שיקרא אותם בסדרם זה ולא בשינוי. ושואלים: <b>ורבנן</b> <small>[וחכמים]</small> מה הם אומרים על כך? ומשיבים: הדיוק של <b>"דברים" "הדברים" לא משמע להו</b> <small>[נשמע להם],</small> שאינו נראה להם כראיה.
ומציעים: <b>לימא קסבר</b> <small>[האם לומר שסבור]</small> <b>רבי: כל התורה כולה, בכל לשון נאמרה,</b> כלומר, כל התורה יכולה להיקרא בכל לשון? <b>דאי סלקא דעתך</b> <small>[שאם עולה על דעתך]</small> לומר שכל התורה כולה דווקא <b>בלשון הקודש נאמרה</b> ואינה נאמרת בכל לשון אחרת — אם כן <b>למה לי למכתב</b> <small>[לכתוב]</small> <b>"והיו"</b> בקריאת שמע, תיחשב פרשה זו ככל שאר התורה!
ודוחים, אין מכאן ראיה, כי <b>אצטריך</b> <small>[צריך</small> הדבר<small>]</small> להיאמר במיוחד, כי <b>סלקא דעתך</b> <small>[יעלה על דעתך]</small> לומר כי <b>"שמע"</b> פירושו: הבן, <b>כרבנן</b> <small>[כ</small>דעת <small>חכמים]</small> ובגלל לימוד מיוחד זה יותר הדבר אף בניגוד לשאר כל התורה, על כן <b>כתב רחמנא</b> <small>[כתבה</small> כאן <small>התורה]</small> <b>"והיו",</b> ללמדנו שבכל זאת צריך לומר את הדברים כהווייתם.
ושואלים מצד אחר: <b>לימא קסברי רבנן</b> <small>[האם לומר שסברו חכמים]:</small> <b>כל התורה בלשון הקודש</b> דווקא <b>נאמרה? דאי סלקא דעתך</b> <small>[שאם יעלה על דעתך]</small> לומר כי <b>בכל לשון נאמרה — למה לי למכתב</b> <small>[לכתוב]</small> <b>"שמע"?</b> שהרי אם כל התורה נאמרת בכל לשון — גם זו כך!
ודוחים: <b>איצטריך</b> <small>[הוצרך</small> הדבר<small>],</small> כי <b>סלקא דעתך אמינא</b> <small>[יעלה על דעתך לומר]:</small> <b>"והיו"</b> פירושו <b>כרבי</b> — שיאמרו דווקא בלשון הכתובה בתורה, על כן <b>כתב רחמנא</b> <small>[כתבה התורה]</small> <b>"שמע".</b>
<big>א</big> ושואלים: <b>תפלה מנא לן</b> <small>[מניין לנו]</small> שאין לשנות בה את הסדר? <b>דתניא</b> <small>[ש</small>כן <small>שנינו</small> בברייתא<small>]:</small> <b>שמעון הפקולי הסדיר שמונה עשרה ברכות לפני רבן גמליאל על הסדר ביבנה,</b> ומכאן למדים שיש סדר משמעותי בברכות אלה, שאין לשנותו. <b>אמר ר' יוחנן ואמרי לה במתניתא תנא</b> <small>[ויש אומרים</small> ש<small>בברייתא שנה]</small> זאת: <b>מאה ועשרים זקנים ובהם כמה נביאים</b> אנשי כנסת הגדולה, הם <b>תיקנו שמונה עשרה ברכות על הסדר</b> בתחילה, ולכן אין לשנות סדרן. ומכאן להסברת סדר הברכות בתפילת שמונה עשרה.
<b>תנו רבנן</b> <small>[שנו חכמים]:</small> <b>מנין שאומרים</b> ברכת <b>"אבות"? שנאמר: "הבו לה' בני אלים"</b> (תהלים כט, א), כלומר הזכירו לה' את אילי ארץ החשובים — אבותינו. <b>ומנין שאומרים</b> ברכת <b>"גבורות" שנאמר: "הבו לה' כבוד ועז"</b> (תהלים כט, א) ומשמעות "עוז" הוא גבורה. <b>ומנין שאומרים</b> ברכת <b>"קדושות"? שנאמר: "הבו לה' כבוד שמו השתחוו לה' בהדרת קדש"</b> (תהלים כט, ב) הרי כאן: "אבות", "גבורות", ו"קדושות", לפי הסדר.
<b>ומה ראו לומר</b> ברכת <b>"בינה"</b> ("חונן לאדם דעת") <b>אחר "קדושה"? שנאמר: "והקדישו את קדוש יעקב ואת אלהי ישראל יעריצו"</b> (ישעיהו כט, כג), <b>וסמיך ליה</b> <small>[וסמוך לו]:</small> <b>"וידעו תעי רוח בינה"</b> (ישעיהו כט, כד). <b>ומה ראו לומר</b> ברכת ה<b>"תשובה" אחר</b> ברכת ה<b>"בינה"? דכתיב</b> <small>[שנאמר]:</small> <b>"ולבבו יבין ושב ורפא לו"</b> (ישעיהו ו, י) ושואלים:
<b>אי הכי</b> <small>[אם כך]</small> אתה לומד מפסוק זה — <b>לימא</b> <small>[שיאמר]</small> אם כן ברכת <b>"רפואה" בתרה</b> <small>[אחר]</small> ברכת <b>"תשובה",</b> ומדוע אין אומרים אותה בסמוך? ומשיבים: <b>לא סלקא דעתך</b> <small>[</small>יכול הדבר <small>להעלות על דעתך],</small> משום <b>דכתיב</b> <small>[שנאמר]:</small> <b>"וישב אל ה' וירחמהו ואל אלהינו כי ירבה לסלוח"</b> (ישעיהו נה, ז), ללמד שאחרי התשובה צריכה להיות הסליחה וכך גם סדר הברכות.
ושואלים: <b>ומאי חזית דסמכת אהא</b> <small>[ומה ראית לסמוך על</small> פסוק <small>זה]</small> <b>סמוך אהא</b> <small>[על</small> פסוק <small>זה]</small> וסדר רפואה אחר תשובה! ומשיבים: <b>כתב קרא אחרינא</b> <small>[נאמר פסוק אחר]:</small> <b>"הסלח לכל עונכי הרפא לכל תחלואיכי. הגואל משחת חייכי"</b> (תהלים קג, ג-ד), שאף ממנו מוכח שברכת ה"סליחה" קודמת לברכת ה"רפואה". <b>למימרא</b> <small>[האם לומר]</small> שברכות <b>"גאולה" ו"רפואה" בתר</b> <small>[אחר]</small> ברכת ה<b>"סליחה" היא, והכתיב</b> <small>[והרי</small> בכל זאת <small>נאמר]:</small> <b>"ושב ורפא לו",</b> ולכאורה היו צריכות להיות אחר ברכת ה"תשובה"! ומשיבים: צריכים להבין כי הפסוק <b>ההוא לאו</b> <small>[לא]</small> ב<b>רפואה</b> של <b>תחלואים</b> הוא מדבר, <b>אלא רפואה</b> של <b>סליחה היא.</b> ולכן קבעו ברכת הסליחה אחרי ברכת התשובה.
ושואלים: <b>ומה ראו לומר</b> ברכת <b>"גאולה"</b> כברכה <b>שביעית</b> במספר? <b>אמר רבא: מתוך</b> שמסורת בידינו <b>שעתידין</b> ישראל <b>ליגאל</b> בשנה <b>השביעית</b> (השמיטה) <b>לפיכך קבעוה בשביעית.</b> ושואלים: <b>והא</b> <small>[והרי]</small> <b>אמר מר</b> <small>[החכם]:</small> <b>ב</b>שנה ה<b>ששית</b> לשנות השמיטה של ימות המשיח ישמעו <b>קולות, ב</b>שנה ה<b>שביעית</b> יהיו <b>מלחמות,</b> ו<b>במוצאי שביעית</b> משיח <b>בן דוד בא,</b> הרי שלא תהיה הגאולה בשביעית אלא לאחריה! ומשיבים: בכל זאת <b>מלחמה</b> זו <b>נמי</b> <small>[גם כן]</small> <b>אתחלתא</b> <small>[התחלת]</small> ה<b>גאולה היא</b> ולכן שייך לומר שהגאולה בשביעית.
<b>ומה ראו לומר</b> ברכת <b>"רפואה" בשמינית? אמר ר' אחא: מתוך שנתנה מילה בשמינית</b> (ביום השמיני) והיא <b>צריכה רפואה, לפיכך קבעוה</b> את ברכת "רפואה" <b>בשמינית.</b>
<b>ומה ראו לומר</b> את <b>ברכת ה"שנים"</b> בתור ברכה <b>תשיעית? אמר ר' אלכסנדרי:</b> ברכה זו אמרו <b>כנגד מפקיעי שערים,</b> שיש להתפלל שיירד הגשם, ולא יפקיעו את שער התבואה בגלל מחסור בה, <b>דכתיב</b> <small>[שנאמר]:</small> <b>"שבר זרוע רשע"</b> (תהלים י, טו) ומזמור זה מדבר ברשעים העושים תחבולות וגוזלים עניים, <b>ודוד כי</b> <small>[כאשר]</small> <b>אמרה,</b> את הבקשה הזו — במזמור <b>תשיעי אמרה,</b> שכן אנו מונים את המזמור הראשון והשני כאחד, ונמצא שהוא במזמור תשיעי.
ושואלים: <b>ומה ראו לומר</b> ברכת <b>"קיבוץ גליות" לאחר ברכת ה"שנים"? דכתיב</b> <small>[שנאמר]:</small> <b>"ואתם הרי ישראל ענפכם תתנו ופריכם תשאו לעמי ישראל כי קרבו לבוא"</b> (יחזקאל לו, ח), הרי שקיבוץ גלויות בא לאחר ברכת האדמה. <b>וכיון שנתקבצו גליות</b> אז <b>נעשה</b> גם <b>דין ברשעים</b> שאינם מאמינים בדת משה שהיא מן השמים, <b>שנאמר: "ואשיבה ידי עליך ואצרף כבר סיגיך"</b> (ישעיה א, כה), <b>וכתיב</b> <small>[ונאמר]</small> אחר כך: <b>"ואשיבה שפטיך כבראשונה"</b> (ישעיה א, כו) ולכן הסמיכו ברכת "השיבה שופטינו" לברכת "קיבוץ גלויות".
<b>וכיון שנעשה דין מן הרשעים כלו הפושעים מינים, וכולל זדים</b> העוברים במזיד <b>עמהם</b> (עם המינים) <b>שנאמר: "ושבר פשעים וחטאים יחדו</b> ועוזבי ה' <b>יכלו"</b> (ישעיה א, כח).
<b>וכיון שכלו המינים מתרוממת</b> אז <b>קרן צדיקים, דכתיב</b> <small>[שנאמר]:</small> <b>"וכל קרני רשעים אגדע תרוממנה קרנות צדיק"</b> (תהלים עה, יא), שהדבר תלוי זה בזה. <b>וכולל גירי הצדק עם הצדיקים, שנאמר: "מפני שיבה תקום והדרת פני זקן"</b> (ויקרא יט, לב), שפירוש "זקן" — זה שקנה חכמה, <b>וסמיך ליה</b> <small>[וסמוך לו]:</small> <b>"וכי יגור אתכם גר"</b> (ויקרא יט, לג).
<b>והיכן מתרוממת קרנם</b> של צדיקים? <b>בירושלים, שנאמר: "שאלו שלום ירושלים ישליו אהביך"</b> (תהלים קכב, ו) לכן סמכו את ברכת "בונה ירושלים" לברכת "על הצדיקים".
<b>וכיון שנבנית ירושלים — בא דוד</b> המשיח, <b>שנאמר:</b>

Daf 18a

<b>"אחר ישבו בני ישראל ובקשו את ה' אלהיהם ואת דויד מלכם"</b> (הושע ג, ה), וזוהי ברכת "את צמח דוד" הנאמרת אחר "בונה ירושלים". <b>וכיון שבא דוד</b> — <b>באתה</b> <small>[באה]</small> הגיעה והתקבלה ה<b>תפלה, שנאמר: "והביאותים אל הר קדשי ושמחתים בבית תפלתי"</b> (ישעיהו נו, ז), ולכן נאמרת ברכת "שמע קולנו" לאחריה.
<b>וכיון שבאת תפלה — באת</b> ומתקבלת ה<b>עבודה</b> במקדש, <b>שנאמר: "עולתיהם וזבחיהם לרצון על מזבחי"</b> (ישעיהו נו, ז), וזוהי ברכת "ותחזינה עינינו". <b>וכיון שבאת "עבודה"</b> — <b>באתה</b> איתה גם ה<b>תודה, שנאמר: "זבח תודה יכבדנני"</b> (תהלים נ, כג) שאחר עבודת הזבח ("זובח") באה תודה.
<b>ומה ראו לומר ברכת כהנים</b> בתפילה ל<b>אחר</b> ברכת <b>"הודאה"? דכתיב</b> <small>[שנאמר]:</small> <b>"וישא אהרן את ידו אל העם ויברכם וירד מעשת החטאת והעלה והשלמים"</b> (ויקרא ט, כב), ואף הודאה היא בכלל עבודה.
ושואלים: <b>אימא</b> <small>[אמור]</small> לפי סדר המקרא, שהיה הדבר <b>קודם עבודה?</b> ומשיבים: <b>לא סלקא דעתך</b> <small>[יעלה על דעתך]</small> לומר כן, <b>דכתיב</b> <small>[שנאמר]:</small> <b>"וירד מעשת החטאת". מי כתיב</b> <small>[האם כתוב]</small> <b>"לעשות"</b> שהיא לשון המורה על העתיד, הלא <b>"מעשת" כתיב</b> <small>[כתוב]</small> ומשמעה לאחר שכבר עשה.
ושואלים: אם כן <b>ולימרה</b> <small>[ושיאמר אותה]</small> את ברכת הכהנים מיד <b>אחר</b> ברכת <b>העבודה!</b> ודוחים: <b>לא סלקא דעתך</b> <small>[יעלה על דעתך],</small> <b>דכתיב</b> <small>[שנאמר]:</small> <b>"זבח תודה"</b> (תהלים נ, כג) משמע: התודה באה אחר הזבח.
ושואלים: <b>ומאי חזית דסמכת אהאי</b> <small>[ומה ראית שסמכת על</small> פסוק <small>זה],</small> <b>סמוך אהאי</b> <small>[על</small> פסוק <small>זה]!</small> ומשיבים: <b>מסתברא</b> <small>[מסתבר</small> לומר<small>]</small> ש<b>עבודה והודאה חדא מילתא היא</b> <small>[דבר אחד הוא].</small> ותוכנם העיקרי אחד.
<b>ומה ראו לומר</b> ברכת <b>"שים שלום" אחר ברכת כהנים? דכתיב</b> <small>[שנאמר]:</small> <b>"ושמו את שמי על בני ישראל ואני אברכם"</b> (במדבר ו, כז), שבראשית "ושמו את שמי על בני ישראל" ורק אחר כך "ואני אברכם", וה<b>ברכה</b> של <b>הקדוש ברוך הוא — שלום, שנאמר: "ה' יברך את עמו בשלום"</b> (תהלים כט, יא). עד כאן ההסבר לסדר הברכות.
ושואלים על תחילתה של ברייתא זו: <b>וכי מאחר</b> ש<b>מאה ועשרים זקנים ומהם כמה נביאים תקנו תפלה על הסדר,</b> אם כן <b>שמעון הפקולי מאי</b> <small>[מה]</small> <b>הסדיר?</b> הלא הכל היה כבר מסודר! ומשיבים: <b>שכחום, וחזר וסדרום.</b>
ומעירים: <b>מכאן ואילך,</b> כלומר, יותר מזה <b>אסור לספר בשבחו של הקדוש ברוך הוא</b> ולהוסיף ברכות אחרות. לפי ש<b>אמר ר' אלעזר: מאי דכתיב</b> <small>[מהו שנאמר]:</small> <b>"מי ימלל גבורות ה' ישמיע כל תהלתו"</b> (תהלים קו, ב), <b>למי נאה למלל גבורות ה' — למי שיכול להשמיע כל תהלתו.</b> וכיון שאין אדם יכול לעשות זאת, צריך להסתפק במה שקבעו חכמים.
<b>אמר רבה בר בר חנה אמר ר' יוחנן: המספר בשבחו של הקדוש ברוך הוא יותר מדאי — נעקר מן העולם,</b> שנראה כאילו הוא גומר לומר כל שבחו של ה', <b>שנאמר: "היספר לו כי אדבר, אם אמר איש כי יבלע"</b> (איוב לז, כ), שהאומר יותר מדי — סופו שיבולע לו.
<b>דרש ר' יהודה איש כפר גבוריא, ואמרי לה</b> <small>[ויש אומרים]</small> <b>איש כפר גבור חיל: מאי דכתיב</b> <small>[מהו שנאמר]:</small> <b>"לך דמיה תהלה"</b> (תהלים סה, ב), <b>סמא דכולה</b> <small>[התרופה לכל] —</small> <b>משתוקא</b> <small>[שתיקה].</small> <b>כי אתא</b> <small>[כאשר בא]</small> <b>רב דימי</b> מארץ ישראל לבבל, <b>אמר: אמרי במערבא</b> <small>[אומרים בארץ ישראל]</small> בפתגם עממי: <b>מלה — בסלע, משתוקא</b> <small>[שתיקה] —</small> <b>בתרין</b> <small>[בשנים].</small> כלומר, גם אם מלה שווה מטבע של סלע, שתיקה שווה שנים.
<big>א</big> נאמר במשנה שאם <b>קראה</b> את המגילה ב<b>על פה</b> — <b>לא יצא.</b> ושואלים: <b>מנלן</b> <small>[מניין לנו]</small> דין זה? <b>אמר רבא: אתיא</b> <small>[בא]</small> נלמד הדבר בגזירה שווה של פעלים: <b>'זכירה' 'זכירה', כתיב הכא</b> <small>[נאמר כאן]:</small> <b>"והימים האלה נזכרים"</b> (אסתר ט, כח) <b>וכתיב התם</b> <small>[ונאמר שם]:</small> <b>"כתב זאת זכרון בספר</b> ושים באזני יהושע כי מחה אמחה את זכר עמלק<b>"</b> (שמות יז, יד), <b>מה להלן</b> בספר שמות אין זכירה אלא <b>בספר,</b> שהרי כך כתוב בתורה, <b>אף כאן</b> במגילה אין זכירה אלא <b>בספר.</b>
ושואלים: <b>וממאי</b> <small>[וממה]</small> למד אתה <b>דהאי</b> <small>[שזו]</small> ה<b>זכירה</b> שבספר שמות <b>קריאה היא, דלמא</b> <small>[שמא]</small> <b>עיון בעלמא</b> <small>[סתם]</small> בדברים הוא כדי להזכר בהם! ומשיבים: <b>לא סלקא דעתך</b> <small>[יעלה על דעתך]</small> לומר כן, שהרי שנינו בברייתא, <b>דכתיב</b> <small>[שנאמר]:</small> <b>"זכור</b> את אשר עשה לך עמלק<b>"</b> (דברים כה, יז), <b>יכול</b> די שתהיה זו זכירה <b>בלב? כשהוא אומר "לא תשכח"</b> (דברים כה, יט) <b>הרי שכחת הלב אמור,</b> וכיון שזכירה שבלב כבר נאמרה <b>הא</b> <small>[הרי]</small> <b>מה אני מקיים</b> את מה שנאמר <b>"זכור"</b> כמצוות עשה בפועל — שצריך להגיד <b>בפה.</b>
<big>ב</big> נאמר במשנה שאם <b>קראה תרגום</b> — <b>לא יצא וכו'.</b> ושואלים: <b>היכי דמי</b> <small>[כיצד</small> בדיוק <small>היה הדבר]?</small> <b>אילימא דכתיבה</b> <small>[אם תאמר ש</small>היא <small>כתובה]</small> <b>מקרא,</b> בלשון הקודש <b>וקרי לה</b> <small>[ו</small>הוא <small>קורא אותה]</small> <b>תרגום,</b> אם כן <b>היינו</b> <small>[הרי זה]</small> <b>על פה!</b> ומשיבים: <b>לא צריכא</b> <small>[נצרכה]</small> אלא מדובר <b>דכתיבה</b> <small>[ש</small>היא <small>כתובה]</small> <b>תרגום וקרי לה</b> <small>[ו</small>הוא <small>קורא אותה]</small> אותה <b>תרגום.</b>
<big>ג</big> שנינו במשנה: <b>אבל קורין אותה</b> את המגילה <b>ללועזות בלעז,</b> ומקשים: <b>והא</b> <small>[והרי]</small> <b>אמרת</b> זה עתה במשנה: <b>קראה בכל לשון</b> — <b>לא יצא!</b> ומשיבים: <b>רב ושמואל דאמרי תרוייהו</b> <small>[שאמרו שניהם]:</small> מדובר כאן <b>בלעז יווני,</b> שיש לו דין מיוחד, 
ושואלים: <b>היכי דמי</b> <small>[כיצד</small> בדיוק <small>היה הדבר]?</small> <b>אילימא דכתיבה</b> <small>[אם תאמר</small> <small>ש</small>היא <small>כתובה]</small> <b>אשורית</b> (בעברית), <b>וקרי לה</b> <small>[וקורא אותה]</small> בלשון ה<b>יוונית — היינו</b> <small>[הרי זו]</small> קריאה <b>על פה,</b> והרי אמרנו כבר שלא יצא! <b>אמר ר' אחא אמר ר' אלעזר:</b> הכוונה <b>ש</b>היא <b>כתובה בלעז יונית.</b> 
אגב כך מביאים עוד מאמר ממסורת זו. <b>ואמר ר' אחא אמר ר' אלעזר: מנין שקראו הקדוש ברוך הוא ליעקב "אל"? שנאמר: "</b>ויצב שם מזבח <b>ויקרא לו אל אלהי ישראל"</b> (בראשית לג, כ). <b>דאי סלקא דעתך</b> <small>[שאם עולה על דעתך]</small> לומר כי <b>למזבח קרא ליה</b> <small>[לו]</small> <b>יעקב "אל"</b> ולא הקדוש ברוך הוא הוא שכינה אותו כך, אם כן — <b>"ויקרא לו יעקב" מיבעי ליה</b> <small>[צריך</small> היה <small>לו]</small> לומר, <b>אלא ויקרא לו ליעקב "אל", ומי קראו "אל" — אלהי ישראל.</b>
ולענייננו: <b>מיתיבי</b> <small>[מקשים]</small> לרב ושמואל האומרים כי ללעז יווני יש דין מיוחד, ממה ששנינו בברייתא: <b>קראה</b> את המגילה <b>גיפטית</b> (מצרית), <b>עברית, עילמית, מדית, יוונית — לא יצא,</b> הרי מכאן שאין יוצאים בקריאת המגילה בלעז יווני!
ומתרצים: צריך לומר כך; <b>הא</b> <small>[זו]</small> של רב ושמואל <b>לא דמיא</b> <small>[אינה דומה]</small> <b>אלא להא</b> <small>[לזו]</small> ששנויה בברייתא אחרת: קרא את המגילה <b>גפטית לגיפטים, עברית לעברים, עילמית לעילמים, יוונית ליוונים — יצא.</b>
ושואלים: <b>אי הכי</b> <small>[אם כך],</small> שאם קורא לאדם המדבר בשפה לועזית את המגילה באותה לשון בה הוא מדבר, שהוא יוצא בכך ידי חובה, אם כן <b>רב שמואל אמאי מוקמי לה למתניתין</b> <small>[מדוע מעמידים</small> הם <small>את המשנה]</small> <b>בלעז יוונית</b> דווקא? <b>לוקמה</b> <small>[שיעמידו אותה]</small> <b>בכל לעז</b> שהוא ובקריאה לדוברים באותה שפה! <b>אלא, מתניתין</b> <small>[משנתנו]</small> צריכים להבין אותה <b>כברייתא</b> שאין יוצאים בקריאת המגילה בלעז לאדם שאינו מבין. <b>וכי איתמר</b> <small>[מה שנאמר]</small> בשם <b>רב ושמואל בעלמא איתמר</b> <small>[בכלל נאמר],</small> לא כפירוש למשנתנו אלא כהלכה לעצמה. וכך יש לגרוס: <b>רב ושמואל דאמרי תרוייהו</b> <small>[שאמרו שניהם]:</small> <b>לעז יווני לכל כשר,</b> גם לאלה שאינם יוונים.
ומקשים, <b>והא קתני</b> <small>[והרי שנה]</small> בברייתא: <b>יוונית ליוונים,</b> ונדייק: ליוונים — <b>אין</b> <small>[כן],</small> <b>לכולי עלמא</b> <small>[לכל העולם</small> לאחרים<small>]</small> — <b>לא!</b> ומשיבים: <b>אינהו דאמור</b> <small>[הם שאמרו]</small> דבריהם — <b>כ</b>שיטת <b>רבן שמעון בן גמליאל</b> אמרו. <b>דתנן</b> <small>[ש</small>כן <small>שנינו</small> במשנה<small>]:</small> <b>רבן שמעון בן גמליאל אומר: אף ספרים</b> (ספרי תורה) <b>לא התירו</b> חכמים <b>שיכתבו</b> פרט לעברית <b>אלא</b> רק ב<b>יוונית,</b> ומכאן שהשפה היוונית דינה כעברית לכל דבר.
ומקשים: אם כן, <b>ולימרו</b> <small>[ושיאמרו]</small> במפורש: <b>הלכה כרבן שמעון בן גמליאל,</b> ומדוע הוצרכו לומר זאת בסגנון כאילו היתה זו הלכה חדשה? ומשיבים: <b>אי אמרי</b> <small>[אם</small> היו <small>אומרים]</small> <b>הלכה כרבן שמעון בן גמליאל, הוה אמינא</b> <small>[היינו אומרים]</small> כי <b>הני מילי</b> <small>[דברים אלה]</small> אמורים דווקא ב<b>שאר ספרים</b> של קודש, <b>אבל מגילה דכתיב</b> <small>[שנאמר]</small> <b>בה "ככתבם", אימא</b> <small>[אמור]</small> ש<b>לא</b> ייצאו ידי חובה בקריאתה יוונית — על כן <b>קא משמע לן</b> <small>[השמיע לנו]</small> בדבריהם שאפילו במגילה יצא.
<big>ד</big> שנינו במשנה: <b>והלועז ששמע אשורית יצא.</b> ותוהים: <b>והא לא ידע מאי קאמרי</b> <small>[הרי איננו יודע מה שהם אומרים]</small> שהרי איננו מבין עברית, וכיצד יצא ידי חובתו בעברית? ומשיבים: <b>מידי דהוה</b> <small>[כשם שהוא]</small> הדבר ביחס ל<b>נשים ועמי הארץ</b> שאף הם אינם מבינים עברית כראוי, ובכל זאת יוצאים ידי חובתם בקריאתה.
ועוד <b>מתקיף לה</b> <small>[מקשה עליה]</small> <b>רבינא,</b> על השאלה ששאלנו כיצד יוצא אדם כשאינו מבין את לשון המגילה: <b>אטו אנן</b> <small>[וכי אנו]</small> אף החכמים, האם הביטוי <b>"האחשתרנים בני הרמכים"</b> (אסתר ח, י) הכתוב במגילה <b>מי ידעינן</b> <small>[האם אנו יודעים,</small> מבינים<small>]</small> מה הוא? <b>אלא</b> העיקר הוא שיש <b>מצות קריאה ופרסומי ניסא</b> <small>[ופירסום הנס]</small> בכלל, ו<b>הכא נמי</b> <small>[כאן גם כן]</small> כאשר קוראים ללועזים בעברית — <b>מצות קריאה ופרסומי ניסא</b> <small>[ופרסום הנס]</small> יש בדבר, ודי בכך.
<big>ה</big> שנינו במשנה: <b>קראה לסירוגין יצא.</b> מספרים: <b>לא הוו ידעי רבנן מאי</b> <small>[היו יודעים חכמים מהו]</small> פירוש המלה <b>"סירוגין", שמעוה לאמתא דבי</b> <small>[שמעו אותה,</small> את <small>השפחה של בית]</small> <b>רבי,</b> שכיון שהיתה בביתו שמעה בודאי לשון עברית טהורה <b>דקאמרה להו לרבנן דהוי עיילי פסקי פסקי לבי</b> <small>[שאמרה להם לחכמים שהיו נכנסים מעט מעט</small> ולא בבת אחת <small>לבית]</small> <b>רבי: עד מתי אתם נכנסים סירוגין סירוגין?</b> ואז הבינו ש"סירוגין" פירושו בהפסקות.
כיוצא בזה מספרים: <b>לא הוו ידעי רבנן מאי</b> <small>[לא היו יודעים חכמים מה</small> פירוש<small>]</small> המלה <b>"חלוגלוגות"</b> המוזכרת במשניות ובברייתות. <b>שמעוה לאמתא דבי</b> <small>[שמעו אותה,</small> את <small>השפחה של בית]</small> <b>רבי</b> ש<b>אמרה ליה לההוא גברא</b> <small>[לו, לאדם אחד]</small> <b>דהוה קא מבדר</b> <small>[שהיה מפזר]</small> <b>פרפחיני: עד מתי אתה מפזר חלוגלוגך?</b> והבינו ש"חלוגלוגות" הם הקרויים בארמית פרפחיני.
וכן <b>לא הוו ידעי רבנן</b> <small>[היו יודעים חכמים]</small> בפסוק <b>"סלסלה ותרוממך"</b> (משלי ד, ח) מה פירוש סילסול, <b>שמעוה לאמתא דבי</b> <small>[שמעו אותה,</small> את <small>השפחה של בית]</small> <b>רבי דהוות אמרה לההוא גברא דהוה מהפך במזייה</b> <small>[שהיתה אומרת לאיש אחד שהיה מהפך בשערותיו]</small> ו<b>אמרה ליה</b> <small>[לו]:</small> <b>עד מתי אתה מסלסל בשערותיך?</b>
בדומה לזה מביאים עוד דוגמאות של פירוש מילים שנודעו לחכמים מפי הדיוטות; <b>לא הוו ידעי רבנן</b> <small>[היו יודעים חכמים]</small> <b>מאי</b> <small>[מה</small> פירוש<small>]</small> הפסוק: <b>"השלך על ה' יהבך"</b> (תהלים נה, כג), שלא ידעו מה הוא "יהבך". <b>אמר רבה בר בר חנה: זימנא חדא הוה אזילנא בהדי ההוא טייעא וקא דרינא טונא</b> <small>[פעם אחת הייתי מהלך עם ערבי אחד ונשאתי משא]</small> <b>ואמר לי: שקול יהביך ושדי אגמלאי</b> <small>[קח את יהבך,</small> משאך, <small>והטל על גמלי],</small> והבינו ש"יהב" פירושו משא.
וכן <b>לא הוו ידעי רבנן</b> <small>[לא היו יודעים חכמים]</small> <b>מאי</b> <small>[מה</small> פירוש<small>]</small> <b>"וטאטאתיה במטאטא השמד"</b> (ישעיה יד, כג), שלא הבינו מה פירוש המלה "מטאטא", <b>שמעוה לאמתא דבי</b> <small>[שמעו אותה,</small> את <small>השפחה של בית]</small> <b>רבי דהוות אמרה</b> <small>[שהיתה אומרת]</small> <b>לחברתה: שקולי טאטיתא וטאטי ביתא</b> <small>[קחי מטאטא וטאטאי את הבית],</small> והבינו מה פירוש המלה "מטאטא".
ולעצם ההלכה בענין קריאה לסירוגין <b>תנו רבנן</b> <small>[שנו חכמים]:</small> <b>קראה סירוגין — יצא,</b>

Daf 18b

<b>סירוסין</b> שהופך ומשנה את סדר המגילה — <b>לא יצא. ר' מונא אומר משום</b> (בשמו של) <b>ר' יהודה: אף ב</b>קריאה <b>סירוגין, אם שהה</b> והפסיק זמן רב <b>כדי</b> שיוכל <b>לגמור</b> בזמן זה <b>את כולה — חוזר לראש. אמר רב יוסף: הלכה כר' מונא</b> בהלכה זו <b>שאמר משום ר' יהודה.</b>
<b>אמר ליה</b> <small>[לו]</small> <b>אביי לרב יוסף:</b> מה שאמר ר' מונא <b>כדי לגמור את כולה,</b> מה פירושו? האם הכוונה <b>מהיכא דקאי לסיפא</b> <small>[מהמקום ש</small>הוא <small>עומד</small> בו באותה שעה עד <small>לסופה]?</small> <b>או דלמא</b> <small>[שמא]</small> הכוונה היא <b>מרישא לסיפא</b> <small>[מראש לסוף]</small> המגילה כולה? <b>אמר ליה</b> <small>[לו]:</small> הכוונה היא <b>מרישא לסיפא</b> <small>[מתחילה לסוף],</small> ש<b>אם כן</b> שאתה אומר ממקום שהוא עומד בו, הלא <b>נתת דבריך לשיעורין,</b> שבכל מקום שמפסיק יש שיעור אחר להפסקה, ואין חכמים קובעים שיעור שאינו קבוע.
<b>אמר ר' אבא אמר ר' ירמיה בר אבא אמר רב: הלכה כר' מונא. ושמואל אמר: אין הלכה כר' מונא.</b> ומעירים: <b>בסורא מתנו הכי</b> <small>[</small>היו <small>שונים כך]</small> כלשון שאמרנו, ואילו <b>בפומבדיתא מתנו הכי</b> <small>[</small>היו <small>שונים כך]</small> בגירסה שונה במקצת, <b>אמר רב כהנא אמר רב: הלכה כר' מונא ושמואל אמר: אין הלכה כר' מונא. רב ביבי מתני איפכא</b> <small>[</small>היה <small>שונה להיפך],</small> <b>רב אמר: אין הלכה כר' מונא, ושמואל אמר: הלכה כר' מונא.</b>
<b>אמר רב יוסף: נקוט</b> <small>[החזק]</small> את הגירסה של <b>רב ביבי בידך,</b> שמסתבר שהיא הנכונה, שאנו יודעים כי הכלל הוא ש<b>שמואל הוא דחייש ליחידאה</b> <small>[שחושש ל</small>דעת <small>יחיד</small> המחמיר<small>]</small> אף כשרבים חולקים עליו ומקילים. וראיה לדבר, <b>דתנן</b> <small>[ש</small>כן <small>שנינו</small> במשנה<small>]</small> בנושא אחר: <b>שומרת יבם,</b> כלומר, אשה שמת בעלה בלא בנים והיא מחכה ("שומרת") שהיבם (ואם אפשר הגדול באחים) ייבם אותה וישאנה או יחלוץ לה, <b>ו</b>בינתים <b>קידש אחיו</b> של אותו יבם <b>את אחותה</b> של האשה הזאת, <b>משום</b> (בשמו של) <b>ר' יהודה בן בתירה אמרו: אומרים לו</b> לאח הזה: <b>המתן</b> ואל תישא את האחות <b>עד שיעשה אחיך הגדול מעשה</b> ויפטור אותך מכל זיקה אל היבמה, שבין אם יחלוץ לה ובין אם יקחנה לו לאשה נותק בכך כל קשר של זיקה אל המשפחה ובכלל זה אל האח המקדש. שכל עוד לא נעשה מעשה הרי היבמה קשורה ("זקוקה") לכל אחד מהאחים, ועל ידי כך היא נחשבת כמעין אשתו ויש חשש לגבי חלות הקידושין באחותה, ואסור לו מדברי סופרים לישא את אחותה שהיא כעין אחות אשתו. ואולם חכמים חולקים על דעה זו וסוברים כי אין לאף אחד מן האחים פרט לגדול שבהם כל זיקה אליה ולכך אינה כלל כעין אשתו לשום ענין וממילא אינו אסור באחותה.
<b>אמר שמואל: הלכה כר' יהודה בן בתירה,</b> ומכאן למדנו שהוא חושש לדעת היחיד המחמיר.
<big>א</big> <b>תנו רבנן</b> <small>[שנו חכמים]:</small> <b>השמיט בה</b> ה<b>סופר</b> (במגילה) <b>אותיות או פסוקין</b> שלמים <b>וקראן הקורא כמתורגמן המתרגם</b> בעל פה — <b>יצא.</b> כלומר, אם היה קורא בעל פה מלה אחת או פסוק אחד — אינו נפסל.
<b>מיתיבי</b> <small>[מקשים]:</small> שנינו, אם <b>היו בה</b> במגילה <b>אותיות מטושטשות או מקורעות, אם רשומן</b> עדיין <b>ניכר</b> בספר — <b>כשרה, ואם לאו</b> <small>[לא]</small> <b>— פסולה,</b> משמע שאפילו חסרון אותיות אחדות פוסל את המגילה! ומשיבים: <b>לא קשיא</b> <small>[אינו קשה];</small> <b>הא</b> <small>[זו]</small> שאמרנו שאם היו בה אותיות מקורעות או מטושטשות פסולה, הרי זה דווקא אם היה זה <b>בכולה</b> בכל המגילה, <b>הא</b> <small>[זו]</small> שאמרנו שאם חסר פסוק או שניים כשרה — הוא דווקא כשאינו אלא <b>במקצתה,</b> ובאופן כזה החיסרון אינו מעכב.
<b>תנו רבנן</b> <small>[שנו חכמים]:</small> אם <b>השמיט בה הקורא פסוק אחד</b> — <b>לא יאמר: אקרא את כולה</b> כסדרה <b>ואחר כך</b> אחזור ו<b>אקרא אותו פסוק</b> שהשמטתי, <b>אלא</b> חוזר מיד ו<b>קורא מאותו פסוק</b> שהשמיט <b>ואילך.</b> וכן, אם <b>נכנס</b> אדם <b>לבית הכנסת ומצא צבור שקראו חציה</b> של המגילה — <b>לא יאמר: אקרא חציה</b> השני <b>עם הצבור, ואחר כך</b> אשלים ו<b>אקרא חציה</b> הראשון לבדי או עם ציבור אחר, <b>אלא קורא אותה מתחילתה ועד סופה.</b>
<big>ב</big> שנינו במשנה: שהקורא את המגילה <b>מתנמנם</b> — <b>יצא.</b> ושואלים: <b>היכי דמי</b> <small>[כיצד בדיוק הוא]</small> <b>מתנמנם? אמר רב אשי: נים</b> <small>[ישן]</small> <b>ולא נים</b> <small>[ישן],</small> <b>תיר</b> <small>[ער]</small> <b>ולא תיר</b> <small>[ער],</small> <b>דקרו ליה ועני, ולא ידע לאהדורי סברא, וכי מדכרו ליה מידכר</b> <small>[ש</small>אם <small>קוראים לו</small> הוא <small>עונה,</small> אך <small>אינו יודע להשיב</small> דבר הדורש <small>מחשבה, וכאשר מזכירים לו</small> דבר שאירע הוא <small>נזכר]</small> זה הוא מתנמנם.
<big>ג</big> שנינו במשנה: אם <b>היה</b> קורא את המגילה תוך כדי שהיה <b>כותבה</b> או <b>דורשה</b> או <b>מגיהה — אם כוון לבו</b> כדי לצאת ידי חובה <b>יצא.</b> ושואלים: <b>היכי דמי</b> <small>[כיצד</small> בדיוק <small>היה הדבר]?</small> <b>אי דקא</b> <small>[אם</small> מדובר <small>שהוא]</small> <b>מסדר פסוקא פסוקא</b> <small>[פסוק פסוק]</small> בעל פה וקוראו <b>ו</b>אחר כך <b>כתב לה</b> <small>[כותב</small> הוא <small>אותה],</small> אם כן <b>כי</b> <small>[כאשר]</small> <b>כוון לבו מאי הוי</b> <small>[מה היה</small> בכך<small>]?</small> הלא קורא <b>על פה הוא! אלא</b> צריך לומר <b>דכתב פסוקא פסוקא וקרי ליה</b> <small>[ש</small>הוא <small>כותב פסוק פסוק</small> במגילה ואחר כך <small>קורא אותו],</small> 
אבל גם אז <b>ומי יצא</b> <small>[והאם</small> כך הוא <small>יוצא]</small> ידי חובה? <b>והאמר</b> <small>[והרי אמר]</small> <b>ר' חלבו אמר רב חמא בר גוריא אמר רב: הלכה כדברי האומר</b> שקוראים את המגילה <b>כולה. ואפילו למאן דאמר</b> <small>[ל</small>דעת <small>מי שאומר]</small> שקוראים רק מ<b>"איש יהודי"</b> (אסתר ב, ה) ואילך, בכל זאת <b>צריכה שתהיה כתובה כולה,</b> וכיצד אפשר לומר שיוצא בקריאת מגילה שלא נכתבה עוד?
<b>אלא</b> צריך לומר כך: <b>דמנחה</b> <small>[שמונחת]</small> <b>מגילה</b> שלימה <b>קמיה</b> <small>[לפניו]</small> <b>וקרי לה מינה פסוקא פסוקא וכתב לה</b> <small>[וקורא</small> הוא <small>ממנה פסוק פסוק וכותב אותה].</small> ומציעים: <b>לימא</b> <small>[</small>האם <small>נאמר]</small> שפירוש זה <b>מסייע ליה</b> <small>[לו]</small> <b>ל</b>מה שאמר <b>רבה בר בר חנה,</b> ש<b>אמר רבה בר בר חנה אמר ר' יוחנן: אסור לכתוב</b> אפילו <b>אות אחת</b> בכתבי הקודש <b>שלא מן הכתב,</b> ומכאן ראיה שכך עושים. ודוחים: אין זו ראיה, <b>דלמא דאתרמי ליה אתרמויי</b> <small>[שמא</small> מדובר <small>ש</small>רק <small>הזדמנה לו הזדמנות]</small> ואולי אכן מותר לכתוב את כולה בעל פה, ובברייתא מדובר כשהזדמן שהעתיק ממגילה כתובה.
ואגב כך דנים <b>גופא</b> <small>[לגופה]</small> של אותה הלכה, <b>אמר רבה בר בר חנה אמר ר' יוחנן: אסור לכתוב אות אחת שלא מן הכתב, מיתיבי</b> <small>[</small>ו<small>מקשים]</small> על כך: <b>אמר ר' שמעון בן אלעזר: מעשה בר' מאיר שהלך לעבר שנה בעסיא</b> (באסיה הקטנה) שמפני הגזירות לא יכלו לעבר בארץ ישראל, ועשה זאת במקום אחר. <b>ולא היתה שם מגילה וכתבה מלבו</b> (בעל פה) — <b>וקראה!</b>
<b>אמר ר' אבהו: שאני</b> <small>[שונה]</small> <b>ר' מאיר דמיקיים ביה</b> <small>[שהתקיים בו]</small> מה שנאמר: <b>"ועפעפיך יישרו נגדך"</b> (משלי ד, כה), ועל פסוק זה <b>אמר ליה</b> <small>[לו]</small> <b>רמי בר חמא לר' ירמיה מדפתי: מאי</b> <small>[מה</small> פירוש<small>]</small> <b>"ועפעפיך יישרו נגדך"? אמר לו: אלה דברי תורה</b> שקשה מאוד לזכרם על בוריים <b>דכתיב בהו</b> <small>[שנאמר בהם]:</small> <b>"התעיף עיניך בו ואיננו"</b> (משלי כג, ה) <b>ואפילו הכי</b> <small>[כך]</small> <b>מיושרין הן אצל ר' מאיר</b> שהוא ידע את הכל בשלימות בעל פה.
מסופר: <b>רב חסדא אשכחיה</b> <small>[מצא אותו]</small> את <b>רב חננאל דהוה כתב</b> <small>[שהיה כותב]</small> <b>ספרים</b> (ספרי תורה) <b>שלא מן הכתב</b> שכן ידע את כולה בעל פה, <b>אמר ליה</b> <small>[לו]:</small> <b>ראויה כל התורה כולה להכתב על פיך, אלא כך אמרו חכמים: אסור לכתוב</b> אפילו <b>אות אחת שלא מן הכתב.</b> ושואלים: <b>מדקאמר</b> <small>[ממה שאמר]</small> <b>כל התורה כולה ראויה שתיכתב על פיך — מכלל דמיושרין הן אצלו,</b> שהיה רב חסדא בטוח שרב חננאל ידע את הכל בעל פה במלוא הבקיאות, ואם כן <b>והא</b> <small>[והרי]</small> <b>ר' מאיר כתב</b> שלא מן הכתב? ומשיבים: <b>שעת הדחק שאני</b> <small>[שונה],</small> שכיון שלא היתה שם מגילה כלל אפשר היה לסמוך על בקיאותו, אבל לכתחילה אין עושים כן.
מסופר, כי <b>אביי שרא</b> <small>[התיר]</small> <b>לדבי בר חבו</b> <small>[לבית בן חבו]</small> שהיתה אומנותם בייצור תפילין ומזוזות <b>למיכתב</b> <small>[לכתוב]</small> <b>תפלין ומזוזות שלא מן הכתב.</b> ושואלים: דעתו זו <b>כמאן</b> <small>[כ</small>שיטת <small>מי]?</small> ומסבירים: <b>כי האי תנא</b> <small>[כ</small>שיטת <small>תנא זה],</small> <b>דתניא</b> <small>[ש</small>כן <small>שנינו</small> בברייתא<small>]:</small> <b>ר' ירמיה אומר משום רבינו</b> (הוא רבי יהודה הנשיא): <b>תפלין ומזוזות נכתבות שלא מן הכתב, ואין צריכות שרטוט</b> שורות על הקלף לפני כתיבתן.
ומסכמים: <b>והלכתא</b> <small>[והלכה]</small> כך היא: <b>תפלין אין צריכין שרטוט</b> לפני הכתיבה, אולם <b>מזוזות צריכין שרטוט. אידי ואידי</b> <small>[אלו ואלו]</small> יכולות שתהיינה <b>נכתבות שלא מן הכתב. מאי טעמא</b> <small>[מה טעם]</small> הדבר — <b>מיגרס גריסין</b> <small>[גרוסות</small> הן<small>]</small> בפי הכל, והסופרים יודעים אותן יפה, ולכן מותר לכותבן אפילו בעל פה.
<big>ד</big> נאמר במשנה שאם <b>היתה כתובה בסם,</b> בסיקרא וגו' — לא יצא ידי חובה. ומסבירים את המילים: <b>"סם"</b> הוא הקרוי בארמית <b>סמא</b> (ארסן, זרניך), <b>"סקרא" — אמר רבה בר בר חנה: סקרתא שמה</b> בארמית, מין צבע אדום, <b>"קומוס"</b> — הוא הקרוא <b>קומא</b> (שרף היוצא מן העץ).

Daf 19a

<b>"קנקנתום" —</b> הוא הקרוי <b>חרתא דאושכפי</b> <small>[צבע שחור של סנדלים]</small> <b>"דיפתרא"</b> הוא עור <b>דמליח וקמיח ולא עפיץ</b> <small>[ש</small>עיבד אותו ב<small>מלח ו</small>ב<small>קמח ולא</small> ב<small>עפצים],</small> <b>"נייר"</b> — הוא בארמית <b>מחקא,</b> נייר העשוי מגומא.
<big>א</big> שנינו במשנה שהמגילה אינה כשרה <b>עד שתהא כתובה אשורית,</b> ומסבירים: <b>דכתיב</b> <small>[שנאמר]:</small> <b>"ככתבם וכזמנם"</b> (אסתר ט, כז) — משמע ככתבו של עם ישראל.
נאמר במשנה שמגילה נכתבת <b>"על הספר ובדיו",</b> ושואלים: <b>מנלן</b> <small>[מניין לנו]</small> דין זה? ומשיבים: <b>אתיא</b> <small>[בא]</small> נלמד בגזירה שווה של המילים <b>"כתיבה" "כתיבה", כתיב הכא</b> <small>[נאמר כאן]</small> במגילה: <b>"ותכתב אסתר המלכה</b> בת אביחיל ומרדכי היהודי את כל תוקף לקיים את אגרת הפורים הזאת<b>"</b> (אסתר ט, כט), <b>וכתיב התם</b> <small>[ונאמר שם]:</small> <b>"ויאמר להם ברוך מפיו יקרא אלי את כל הדברים האלה ואני כתב על הספר בדיו"</b> (ירמיהו לו, יח), משמע שכתיבה שלימה היא על הספר ובדיו דווקא.
<big>ב משנה</big> <b>בן עיר שהלך לכרך</b> שקוראים בו מגילה בחמישה עשר באדר, ולהיפך: <b>בן כרך שהלך לעיר</b> שקוראים בה בארבעה עשר, <b>אם עתיד לחזור למקומו</b> בפורים — <b>קורא כמקומו, ואם לאו</b> <small>[לא],</small> שאיננו עתיד לחזור למקומו בפורים <b>קורא עמהן</b> עם בני המקום שהוא נמצא בו.
<b>ומהיכן קורא אדם את המגילה ויוצא בה ידי חובתו? ר' מאיר אומר:</b> קורא את <b>כולה. ר' יהודה אומר:</b> קורא רק <b>מ"איש יהודי"</b> (אסתר ב, ה). <b>ר' יוסי אומר:</b> קורא <b>מ"אחר הדברים האלה"</b> (אסתר ג, א).
<big>ג גמרא</big> <b>אמר רבא:</b> מה שאמרנו שהעתיד לחזור קורא כמקומו, <b>לא שנו</b> כן <b>אלא שעתיד לחזור בלילי ארבעה עשר, אבל</b> אם <b>אין עתיד לחזור בלילי ארבעה עשר</b> אף שבכלל דעתו לחזור למקומו — <b>קורא עמהן. אמר רבא: מנא אמינא לה</b> <small>[מנין אומר אני אותה]</small> את הלכתי זו? <b>דכתיב</b> <small>[ש</small>כן <small>נאמר]:</small> <b>"על כן היהודים הפרזים הישבים בערי הפרזות</b> עושים את יום ארבעה עשר...<b>"</b> (אסתר ט, יט), <b>מכדי כתיב</b> <small>[הלא נאמר]:</small> <b>"היהודים הפרזים",</b> ואם כן <b>למה לי למיכתב</b> <small>[לו לכתוב]</small> עוד <b>"הישבים בערי הפרזות"?</b> אלא <b>הא קא משמע לן</b> <small>[</small>דבר <small>זה השמיע לנו]</small> שה<b>פרוז בן יומו,</b> כלומר, מי שהוא עתה יושב בעיר פרוזה אף על פי שמקומו הקבוע הוא בעיר שאינה כזו <b>נקרא</b> גם הוא <b>פרוז.</b>
ושואלים: <b>אשכחן</b> <small>[מצאנו]</small> ראיה לגבי אדם שהוא בדרך כלל מוקף ולעת עתה הוא <b>פרוז,</b> אולם זה שהוא בדרך כלל פרוז ורק עתה הוא <b>מוקף מנא לן</b> <small>[מנין לנו]</small> שכן דינו? ומשיבים: <b>סברא הוא, מ</b>כיון שה<b>פרוז בן יומו קרוי פרוז,</b> כך גם <b>מוקף בן יומו קרוי מוקף.</b>
<b>ואמר רבא: בן כפר,</b> שלמדנו במשנה הראשונה במסכת שזמן קריאתו הוא ביום שני או חמישי לפני פורים <b>שהלך לעיר, בין כך ובין כך,</b> בין שעתיד לחזור ובין שאינו עתיד לחזור — <b>קורא עמהן,</b> עם בני העיר. אף שכבר הקדים וקרא במקומו ושואלים: <b>מאי טעמא</b> <small>[מה טעם]</small> הוא משנה תמיד ממנהג מקומו? ומשיבים: <b>האי</b> <small>[זה]</small> בן הכפר <b>כבני העיר בעי למקרי</b> <small>[</small>היה <small>צריך לקרוא],</small> אלא <b>ורבנן הוא דאקילו</b> <small>[וחכמים הם שהקלו]</small> <b>על</b> בני <b>הכפרים</b> להקדים קריאתם <b>כדי שיספקו מים ומזון לאחיהם שבכרכין,</b> אולם <b>הני מילי כי איתיה בדוכתיה</b> <small>[דברים אלה</small> אמורים דווקא <small>כאשר ישנו</small> בן הכפר <small>במקומו],</small> <b>אבל כי איתיה</b> <small>[כאשר</small> הוא <small>נמצא]</small> <b>בעיר</b> — <b>כבני</b> ה<b>עיר בעי למקרי</b> <small>[צריך</small> הוא <small>לקרוא]</small> ולא כבני הכפר, וחוזר לעיקר דינו, ככתוב במגילה.
<b>איתיביה</b> <small>[הקשה לו]</small> <b>אביי</b> ממה ששנינו: <b>בן כרך שהלך לעיר</b> — <b>בין כך ובין כך קורא כמקומו,</b> ותחילה יש לתקן את הגרסה: <b>בן כרך סלקא דעתך</b> <small>[עולה על דעתך]</small> שתמיד קורא כמקומו?! הלא <b>באם עתיד לחזור תליא מילתא</b> <small>[תלוי הדבר],</small> כבמשנתנו, וברור איפוא שיש לתקן את הברייתא, <b>אלא לאו</b> <small>[האם לא]</small> צריך לגרוס <b>בן כפר,</b> ואם כן משמע מברייתא זו שהוא קורא כמקומו, ולא כדברי רבא!
ודוחים: <b>ולאו תרוצי מתרצת</b> <small>[ו</small>כי <small>לא מיישב</small> ומתקן <small>אתה]</small> את הברייתא? שהרי על כורחך חייב אתה לשנות את גירסתה, וכיוון שכך תקן עוד, ו<b>תני</b> <small>[שנה]</small> בה: <b>קורא עמהם,</b> ואז תהא הברייתא כדברי רבא.
<big>ד</big> נאמר במשנה שנחלקו חכמים <b>מהיכן קורא אדם את המגילה. תניא</b> <small>[שנויה</small> ברייתא<small>],</small> <b>ר' שמעון בן יוחאי אומר:</b> שמתחילים לקרוא <b>מ"בלילה ההוא"</b> (אסתר ו, א).
<b>אמר ר' יוחנן: וכולן,</b> כל התנאים הללו <b>מקרא אחד דרשו,</b> אלא שהוציאו ממנו מסקנות שונות, שכן נאמר: <b>"ותכתב אסתר המלכה</b> בת אביחיל <b>ומרדכי היהודי את כל תקף"</b> (אסתר ט, כט) והחכמים נחלקו בהבנת הביטוי "כל תוקף" <b>מאן דאמר</b> <small>[מי שאומר]</small> שקוראים את המגילה <b>כולה</b> מפרש ש"כל תוקף" הוא <b>תוקפו של אחשורוש</b> ולכן צריכים לקרוא מתחילתה, שמשם מסופר דבר תוקפו של אחשורוש.
<b>ומאן דאמר</b> <small>[ומי שאומר]</small> <b>מ"איש יהודי",</b> מפרש שהוא <b>תוקפו של מרדכי. ומאן דאמר</b> <small>[ומי שאומר]</small> שקוראים <b>מ"אחר הדברים האלה",</b> מפרש שהוא <b>תוקפו של המן, ומאן דאמר</b> <small>[ומי שאמר]</small> <b>מ"בלילה ההוא" — תוקפו של נס,</b> ומכיון שתחילת הנס באותו לילה בו נדדה שנתו של אחשורוש, על כן יש להתחיל לקוראה משם.
<b>רב הונא אמר: מהכא</b> <small>[מכאן],</small> על פסוק זה מתבססת המחלוקת, נאמר: <b>"ומה ראו על ככה ומה הגיע אליהם"</b> (אסתר ט, כו),
<b>מאן דאמר</b> <small>[מי שאומר]</small> שקוראים את המגילה <b>כולה,</b> מפרש את הכתוב כך: <b>מה ראה אחשורוש שנשתמש בכלים של בית המקדש</b> — <b>"על ככה",</b> והוא <b>משום דחשיב שבעין שנין</b> <small>[שחישב שבעים שנה]</small> לגלות בבל <b>ולא איפרוק</b> <small>[נגאלו]</small> ישראל, ובשל כך חשב שאין להם תקומה. <b>"ומה הגיע אליהם"? דקטל</b> <small>[שהרג]</small> את <b>ושתי,</b> ומכיון שהמגילה נכתבה ונקראת כדי להודיע לדורות הבאים על כל מהלך הדברים שהביאו לכל זה ועל אחריתם של המעורבים בו ודברים אלה מפורשים בחלקם בתחילתה של המגילה, לכך יש לקרוא את כולה.
<b>ומאן דאמר</b> <small>[ומי שאומר]</small> <b>מ"איש יהודי"</b> כך יש להבין: <b>"מה ראה" מרדכי דאיקני</b> <small>[שהתקנא,</small> שגרם שתבער הקנאה<small>]</small> <b>בהמן</b> וגרם לו שנאה זו? <b>"על ככה",</b> משום <b>דשוי נפשיה</b> <small>[שעשה</small> המן את <small>עצמו]</small> כ<b>עבודה זרה, "ומה הגיע אליהם" — דאתרחיש ניסא</b> <small>[שאירע הנס].</small> ולכך יש לקוראה לדעה זו מ"איש יהודי".
<b>ומאן דאמר</b> <small>[ומי שאומר]</small> שקוראים <b>מ"אחר הדברים האלה",</b> כך הבין: <b>מה ראה המן שנתקנא בכל היהודים — "על ככה" — משום</b> ש<b>"מרדכי לא יכרע ולא ישתחוה"</b> (אסתר ג, ב), <b>"ומה הגיע אליהם"</b> (אסתר ט, כו) — <b>"ותלו אתו ואת בניו על העץ"</b> (אסתר ט, כה), ולכך יש לדבריו לקרוא מהמקום בו מוזכר המן לראשונה.
<b>ומאן דאמר</b> <small>[ומי שאומר]</small> <b>מ"בלילה ההוא",</b> כך הוא מפרש: <b>מה ראה אחשורוש להביא את ספר הזכרונות?</b> הסיבה היא <b>"על ככה" — דזמינתיה</b> <small>[שהזמינה אותו]</small> <b>אסתר</b> את <b>המן בהדיה</b> <small>[אתו],</small> <b>"ומה הגיע אליהם" — דאתרחיש ניסא</b> <small>[שאירע הנס],</small> ולכך יש להתחיל לקרוא מהמקום בו מוזכרת התחלת הנס.
<b>אמר ר' חלבו אמר רב חמא בר גוריא אמר רב: הלכה כדברי האומר</b> שקוראים את המגילה <b>כולה.</b> ועוד: <b>ואפילו למאן דאמר</b> <small>[ל</small>דעת <small>מי שאומר]</small> שקוראים רק <b>מ"איש יהודי"</b> — בכל זאת <b>צריכה שתהא</b> המגילה <b>כתובה כולה.</b>
<big>ה</big> <b>ואמר</b> עוד <b>ר' חלבו אמר רב חמא בר גוריא אמר רב</b> בענין מגילה: <b>מגילה נקראת "ספר"</b> (אסתר ט, לב) <b>ונקראת "אגרת"</b> (אסתר ט, כט) ללמדנו: <b>נקראת "ספר" — שאם תפרה</b> (חיבר את יריעות הקלף שלה) <b>בחוטי פשתן — פסולה,</b> כשם שספר תורה שנתפר כך פסול. <b>ונקראת "אגרת" — שאם הטיל בה</b> בתפריה <b>שלשה חוטי גידין</b> שבהם תופרים ספרי תורה, אולם אינו אלא תפירה חלקית כשל אגרת — <b>כשרה,</b> ואין צריך לתפור את היריעה בשלימות כבספר תורה. <b>אמר רב נחמן: ובלבד שיהו משולשין,</b> כלומר, שהתפרים יהיו במרחק שוה זה מזה.
<b>אמר רב יהודה אמר שמואל: הקורא במגילה הכתובה בין הכתובים</b> האחרים — <b>לא יצא,</b> שצריך שתהיה מגילה בפני עצמה, כדי שיהא ניכר שהוא קורא אגרת מיוחדת זו. <b>אמר רבא: לא אמרן</b> <small>[אמרנו]</small> איסור זה <b>אלא</b> כשהיריעה שעליה כתובה המגילה <b>לא מחסרא ומייתרא פורתא</b> <small>[חסרה,</small> קצרה <small>או יתירה,</small> ארוכה <small>מעט]</small> מהיריעות של שאר הכתובים ואיננה ניכרת ביניהם, <b>אבל מחסרא ומייתרא פורתא</b> <small>[חסרה או יתירה מעט]</small> בגודל <b>לית לן</b> <small>[אין לנו]</small> <b>בה</b> איסור ורשאי לקרות בה, לפי שהדבר ניכר.
מסופר: <b>לוי בר שמואל הוה קא קרי קמיה</b> <small>[היה קורא לפני]</small> <b>רב יהודה במגילה</b>

Daf 19b

<b>הכתובה בין הכתובים. אמר ליה</b> <small>[לו]</small> רב יהודה: <b>הרי אמרו: הקורא במגילה הכתובה בין הכתובים לא יצא.</b>
<b>אמר ר' חייא בר אבא אמר ר' יוחנן: הקורא במגילה הכתובה בין הכתובים לא יצא.</b> אבל <b>ומחו לה אמוחא</b> <small>[והכו אותה</small> את ההלכה הזו <small>על ראשה],</small> כלומר, אחרי שאמרו אותה מיד סייגו אותה סייג גדול שמוציא ממנה רוב תוקפה: <b>בצבור שנו,</b> שהיחיד רשאי לקרוא גם כשהיא עם שאר כתובים, ורק כשקוראים אותה בציבור אל יקרא בה אלא אם היא כתובה בנפרד.
ובדומה לזה, <b>ואמר ר' חייא בר אבא אמר ר' יוחנן: שיור התפר</b> כלומר ההלכה שאין תופרים את היריעות בספר התורה עד קצה הדף אלא משאירים משהו — <b>הלכה למשה מסיני, ומחו לה אמוחא</b> <small>[והכו אותה</small> את ההלכה הזו <small>על ראשה],</small> כלומר, מיד סייגו את ההלכה, והסבירו שאין בכך טעם שבקדושה <b>ולא אמרו</b> שיש לעשות כן <b>אלא כדי שלא יקרע</b> הדף שאם יזדמן שימשכו את הספר בחזקה ייפרם התפר בין הדפים, ולא הדף עצמו.
<b>ואמר ר' חייא בר אבא אמר ר' יוחנן: אלמלי</b> (אילו) <b>נשתייר במערה שעמד בה משה</b> ("ושמתיך בנקרת הצור". שמות לג, כב) <b>ואליהו</b> ("ויבוא שם אל המערה... והנה ה' עובר". מלכים א' יט, ט-יא) בשעה שנתגלתה להם שכינה אפילו <b>כמלא נקב</b> של <b>מחט סדקית</b> (מחט קטנה המיועדת לתפירת בגדים), <b>לא היו יכולים לעמוד</b> ולהישאר חיים <b>מפני האורה, שנאמר: "כי לא יראני האדם וחי"</b> (שמות לג, כ).
<b>ואמר ר' חייא בר אבא אמר ר' יוחנן: מאי דכתיב</b> <small>[מהו</small> <small>שנאמר]:</small> <b>"</b>ויתן ה' אלי את שני לוחות האבנים כתובים באצבע אלהים <b>ועליהם ככל הדברים אשר דבר ה' עמכם בהר"</b> (דברים ט, י) — <b>מלמד שהראהו הקדוש ברוך הוא למשה</b> בהר גם <b>דקדוקי תורה ודקדוקי סופרים</b> שעתידים לדקדק ולעיין בה <b>ו</b>גם <b>מה שהסופרים עתידים לחדש, ומאי ניהו</b> <small>[ומה הוא]</small> הדבר שהסופרים (חכמים) עתידים לחדש? הוא <b>מקרא מגילה.</b>
<big>א משנה</big> <b>הכל כשרין לקרות את המגילה — חוץ מחרש שוטה וקטן, ר' יהודה מכשיר בקטן.</b>
<big>ב גמרא</big> ושואלים: <b>מאן</b> <small>[מי</small> הוא<small>]</small> ה<b>תנא</b> שסבור כי <b>חרש</b> אפילו ב<b>דיעבד נמי</b> <small>[גם כן]</small> <b>לא</b> יקרא? <b>אמר רב מתנה:</b> שיטת <b>ר' יוסי היא, דתנן</b> <small>[ששנינו</small> במשנה<small>]:</small> <b>הקורא את שמע</b> בלחש <b>ולא השמיע לאזנו — יצא, ר' יוסי אומר: לא יצא,</b> משמע שמי שאינו שומע אינו יוצא.
ושואלים: <b>וממאי</b> <small>[וממה]</small> יודע אתה שמשנתנו הפוסלת בחרש, כשיטת <b>ר' יוסי היא,</b> ואתה מפרש אותה שאפילו ב<b>דיעבד נמי</b> <small>[גם כן]</small> <b>לא</b> יצא, <b>דלמא</b> <small>[שמא]</small> משנתנו כשיטת <b>ר' יהודה</b> היא, <b>ו</b>יש להבינה כי <b>לכתחלה הוא שלא</b> יקרא החרש, <b>הא</b> <small>[הרי]</small> <b>דיעבד,</b> שכבר קראה — <b>שפיר דמי</b> <small>[יפה,</small> כשר הדבר<small>]?</small>
ודוחים: <b>לא סלקא דעתך</b> <small>[יעלה</small> הדבר <small>על דעתך],</small> <b>דקתני</b> <small>[ש</small>כן <small>שנה]</small> במשנה: <b>חרש דומיא</b> <small>[בדומה]</small> ל<b>שוטה וקטן,</b> ומצירוף הדברים יש להבין: <b>מה שוטה וקטן</b> אם קראו <b>דיעבד נמי</b> <small>[גם כן]</small> <b>לא</b> יצאו, <b>אף חרש</b> אם קרא, <b>דיעבד נמי</b> <small>[גם כן]</small> <b>לא</b> יצא.
ומקשים: <b>ודלמא הא כדאיתא והא כדאיתא</b> <small>[ושמא זה כמות שהוא וזה כמות שהוא],</small> שאף ששנה את כולם יחד הרי זה מפני שאסורים לקרוא לכתחילה, אבל יש ביניהם הבדל בדיעבד, ולכל אחד מהם דין לעצמו! ודוחים: אי אפשר לומר כן, שסתם משנתנו כר' יהודה היא, כי <b>מדקתני סיפא</b> <small>[ממה ששנה בסופה]:</small> <b>ר' יהודה מכשיר בקטן — מכלל</b> הדברים אתה למד <b>דרישא לאו</b> <small>[שראשה</small> של המשנה <small>לא]</small> כשיטת <b>ר' יהודה היא.</b>
ומקשים: <b>ודלמא</b> <small>[ושמא]</small> כל המשנה <b>כולה</b> שיטת <b>ר' יהודה היא,</b> ויש להבין אותה כהמשך אחד, אלא שקודם נאמרו דברי המשנה בסתם, ובסופה מפורש שהם דברי ר' יהודה. ודוחים: <b>מי דמי</b> <small>[האם</small> זה <small>דומה],</small> הלא <b>רישא — לפסולה, וסיפא — לכשירה</b> <small>[ראשה</small> של המשנה בא <small>לפסול וסופה</small> בא <small>להכשיר]</small> ואי אפשר לקרוא דברים מנוגדים כהמשך אחד.
ושואלים: <b>ודלמא</b> <small>[ושמא]</small> כל המשנה <b>כולה</b> כשיטת <b>ר' יהודה היא ותרי גווני</b> <small>[ושני מיני]</small> <b>קטן קתני לה</b> <small>[שנה בה]</small> <b>וחסורי מיחסרא והכי קתני</b> <small>[וחסרה</small> המשנה, <small>וכך</small> יש <small>לשנותה],</small> כלומר, יש להוסיף בה פרט קטן. ואז תוכל להיקרא כך: <b>הכל כשרין לקרות את המגילה חוץ מחרש שוטה וקטן, במה דברים אמורים — בקטן שלא הגיע לחינוך</b> ואין מצוות שייכות בו, <b>אבל בקטן שהגיע לחינוך</b> (שהוא בן תשע או בן עשר. ראה יומא פב, א), <b>אפילו לכתחלה</b> רשאי לקרות, <b>שר' יהודה מכשיר בקטן</b> שהגיע לחינוך.
ומקשים: <b>במאי אוקימתא</b> <small>[במה העמדת]</small> את משנתנו — <b>כ</b>שיטת <b>ר' יהודה,</b> ושיטתו היא איפוא שחרש פסול לכתחילה וכשר <b>בדיעבד.</b>
<b>אלא הא דתני</b> <small>[זו ששנה]</small> <b>ר' יהודה בריה</b> <small>[בנו]</small> של <b>ר' שמעון בן פזי</b> ברייתא זו: <b>חרש המדבר ואינו שומע — תורם</b> תרומה אפילו <b>לכתחלה,</b> אף שהוא צריך לברך ואינו שומע את הברכה, ונברר <b>מני</b> <small>[</small>כשיטת <small>מי היא]</small> הלכה זו? <b>אי</b> <small>[אם]</small> תאמר כשיטת <b>ר' יהודה,</b> הלא הסברת את משנתנו לשיטתו, ולפיה חרש <b>דיעבד — אין</b> <small>[כן]</small> <b>לכתחלה — לא,</b> ו<b>אי</b> <small>[</small>ו<small>אם]</small> לשיטת <b>ר' יוסי</b> — הרי לשיטתו אפילו <b>בדיעבד נמי</b> <small>[גם כן]</small> <b>לא.</b> ואם כן מי הוא החכם המתיר בחרש לכתחילה?
את הקושיה הזו דוחים: <b>ואלא מאי</b> <small>[מה]</small> רצונך לומר — שמשנתנו כר' יוסי, ולשיטה זו <b>ר' יהודה</b> מתיר בחרש <b>ואפילו לכתחלה,</b> ור' יוסי אוסר בחרש אפילו בדיעבד? <b>אלא הא דתניא</b> <small>[</small>ברייתא <small>זו ששנינו]</small> בה: <b>לא יברך אדם ברכת המזון בלבו</b> בלי להוציא קול מפיו, <b>ואם בירך — יצא,</b> אם כן זו <b>מני</b> <small>[</small>כשיטת <small>מי היא]?</small> <b>לא</b> כשיטת <b>ר' יהודה ולא</b> כשיטת <b>ר' יוסי,</b> כי <b>אי</b> <small>[אם]</small> כשיטת <b>ר' יהודה</b> היא, הלא הוא מתיר <b>אפילו לכתחלה, אי</b> <small>[</small>ו<small>אם]</small> כשיטת <b>ר' יוסי</b> היא, הוא <b>אפילו דיעבד נמי</b> <small>[גם כן]</small> <b>לא</b> מתיר!

Daf 20a

ומשיבים: <b>לעולם</b> תפרש שהברייתא שאמר ר' יהודה בן ר' שמעון בן פזי כדעת <b>ר' יהודה</b> היא, <b>ואפילו לכתחילה</b> מתיר הוא בחרש, ומשנתנו כדעת ר' יוסי. <b>ולא קשיא</b> <small>[ואינו קשה]</small> מי הוא התנא המתיר חרש בברכת המזון רק בדיעבד, כי גם זו אמר ר' יהודה, אלא <b>הא</b> <small>[זו]</small> המתירה לגמרי — <b>דידיה</b> <small>[</small>דעתו <small>שלו]</small> היא, <b>והא</b> <small>[וזו]</small> שמתירה רק בדיעבד — <b>דרביה</b> <small>[של רבו]</small> היא, האוסר לכתחילה.
<b>דתניא</b> <small>[ש</small>כן <small>שנינו</small> בברייתא<small>]:</small> <b>ר' יהודה אומר משום</b> (בשם) <b>ר' אלעזר בן עזריה: הקורא את שמע צריך שישמיע לאזנו, שנאמר: "שמע ישראל ה' אלהינו ה' אחד"</b> (דברים ו, ד), וכוונתו: <b>השמע לאזניך מה שאתה מוציא מפיך.</b> הרי לנו שיטת ר' אלעזר בן עזריה שלכתחילה צריך להשמיע לאזנו. <b>ר' מאיר אומר:</b> אינו צריך, שכן נאמר שם: <b>"אשר אנכי מצוך היום על לבבך"</b> (דברים ו, ו), לומר: <b>אחר כוונת הלב הן הן הדברים,</b> ואין צורך באמירה בפה.
ומעירים: <b>השתא דאתית להכי</b> <small>[עכשיו שהגעת לכאן]</small> ומצויה בפנינו הברייתא האחרונה — <b>אפילו תימא</b> <small>[תאמר]</small> ש<b>ר' יהודה כרביה סבירא ליה</b> <small>[כ</small>שיטת <small>רבו סבור הוא],</small> שחרש לכתחילה פסול ובדיעבד כשר. <b>והא דתני</b> <small>[וזו ששנה]</small> <b>יהודה בריה</b> <small>[בנו]</small> של <b>ר' שמעון בן פזי</b> שמתיר בחרש אפילו לכתחילה, היא כשיטה הנוספת שמצאנו בברייתא — שיטת <b>ר' מאיר היא,</b> שלדעתו הכל תלוי בכוונה ויש להתיר אף לכתחילה.
<big>א</big> שנינו במשנה: <b>ר' יהודה מכשיר בקטן. תניא</b> <small>[שנויה</small> ברייתא<small>],</small> <b>אמר ר' יהודה</b> ראיה לדבריו: <b>קטן הייתי וקריתיה</b> (קראתי את המגילה) <b>למעלה</b> (בפני) <b>ר' טרפון וזקנים בלוד. אמרו לו: אין מביאים ראיה מן הקטן,</b> שהרי לדבריך קטן היית אז, ובאותה שעה לא יכולת להעיד כלל.
<b>תניא</b> <small>[שנויה ברייתא]</small> אחרת, <b>אמר רבי: קטן הייתי וקריתיה למעלה</b> (בפני) <b>מר' יהודה, אמרו לו: אין מביאין ראיה מן המתיר,</b> שהרי יודעים אנו, שר' יהודה מכשיר בקטן, ואין להביא ראיה להלכה ממה שעשה כך.
ושואלים: <b>ולימרו ליה</b> <small>[ושיאמרו לו]</small> כשם שאמרו לר' יהודה <b>אין מביאים ראיה מן הקטן!</b> ומשיבים: תשובה <b>חדא</b> <small>[אחת]</small> <b>ועוד</b> אחרת <b>קאמרו ליה</b> <small>[אמרו לו]:</small> <b>חדא</b> <small>[אחת]</small> שהלא <b>קטן היית</b> באותה שעה ולא היית ראוי להעיד, <b>ועוד: אפילו</b> אם באותו זמן <b>גדול היית</b> והיית מעיד שראית שקרא בפניהם קטן אחר — <b>אין מביאין ראיה מן המתיר.</b>
<big>ב משנה</big> <b>אין קורין את המגילה, ולא מלין</b> את התינוק <b>ולא טובלין</b> בכל טבילת מצוה <b>ולא מזין</b> מי חטאת לטהר מטומאת המת, אלא ביום. <b>וכן שומרת יום כנגד יום,</b> כלומר, אישה שראתה דם נדה יום אחד שלא בזמן ווסתה, שממתינה ("שומרת") יום טהור כנגד היום שראתה, ובסופו טובלת והיא טהורה — אף היא <b>לא תטבול עד שתנץ החמה</b> ולא בלילה. ומוסיפים: <b>וכולן</b> כל הדברים הללו שאמרנו שמצוותם ביום, אם <b>עשו משעלה עמוד השחר — כשר</b> שאף זה נחשב כיום לענין זה.
<big>ג גמרא</big> שנינו במשנה שקורין את המגילה רק ביום, ושואלים: <b>מנלן</b> <small>[מנין לנו]</small> דין זה? ומשיבים: ש<b>אמר קרא</b> <small>[הכתוב]</small> <b>"והימים האלה נזכרים ונעשים"</b> (אסתר ט, כח), משמע: <b>ביום</b> — <b>אין</b> <small>[כן],</small> <b>בלילה — לא.</b> ושואלים: <b>לימא תיהוי תיובתא</b> <small>[האם נאמר שתהא</small> זו <small>קושיה חמורה]</small> על שיטת <b>ר' יהושע בן לוי,</b> ש<b>אמר ר' יהושע בן לוי: חייב אדם לקרות את המגילה בלילה ולשנותה ביום,</b> ואילו במשנה שנינו שאין קוראים אותה אלא ביום! ודוחים: מכאן אין הוכחה, <b>כי קתני אדיום</b> <small>[כאשר שנינו</small> במשנה, הרי הוא <small>על</small> קריאת <small>היום],</small> ולא נדון כלל דין קריאתה בלילה.
<big>ד</big> שנינו במשנה: <b>ולא מלין</b> בלילה. ומנין נלמד דין זה, <b>דכתיב</b> <small>[שנאמר]:</small> <b>"וביום השמיני ימול"</b> (ויקרא יב, ג).
<big>ה</big> עוד שנינו במשנה: <b>ולא טובלין ולא מזין</b> אלא ביום, ודבר זה נלמד ממה <b>דכתיב</b> <small>[שנאמר]:</small> <b>"והזה הטהר על הטמא</b> ביום השלישי וביום השביעי וחיטאו <b>ביום השביעי</b> וכיבס בגדיו ורחץ במים וטהר בערב<b>"</b> (במדבר יט, יט), משמע: ביום ולא בלילה, <b>ו</b>לגבי טבילה <b>איתקש</b> <small>[הוקשה,</small> הושוותה<small>]</small> בכתוב <b>טבילה להזיה</b> (שהרי נאמר באותו כתוב גם "ורחץ במים") ואם כן מה שאינו כשר בהזיה, אף אינו כשר בטבילה.
<big>ו</big> שנינו במשנה: <b>וכן שומרת יום כנגד יום לא תטבול עד שתנץ החמה.</b> ושואלים: <b>פשיטא</b> <small>[פשוט,</small> מובן<small>]!</small> <b>מאי שנא</b> <small>[במה שונה]</small> <b>שומרת יום כנגד יום מכל</b> שאר <b>חייבי טבילות,</b> והרי נאמר כבר שאין טובלים אלא ביום!
ומשיבים: <b>איצטריך</b> <small>[הוצרך]</small> הדבר להיאמר: <b>סלקא דעתך אמינא</b> <small>[יעלה על דעתך לומר]</small> <b>תיהוי</b> <small>[תהיה]</small> ראיית דם זו נדונה <b>כראיה ראשונה</b> בפעם ראשונה <b>של</b> זיבה שרואה ה<b>זב,</b> שהרי איננו נטמא בה טומאה גמורה, ורק אם יראה שלוש פעמים — הריהו זב גמור, וכן אם תראה האשה דם שלושה ימים — הריהי זבה, <b>וראיה ראשונה של זב איתקש</b> <small>[הוקשה</small> הושוותה<small>]</small> בכתוב <b>לבעל קרי, דכתיב</b> <small>[שנאמר]:</small> <b>"זאת תורת הזב ואשר תצא ממנו שכבת זרע"</b> (ויקרא טו, לב), ונלמד מכאן: <b>מה בעל קרי טובל ביום</b> בו ראה קרי <b>האי נמי ליטבול ביומיה</b> <small>[זה,</small> הזב, <small>גם כן</small> <small>יטבול ביומו],</small> באותו יום עצמו שהיתה הטומאה,
<b>והא</b> <small>[וזו]</small> שומרת יום כנגד יום <b>ביממא לא מצי טבלה</b> <small>[ביום איננה יכולה לטבול],</small> <b>דכתיב</b> <small>[ש</small>כן <small>נאמר]:</small> <b>"כל ימי זובה כמשכב נדתה יהיה לה"</b> (ויקרא טו, כו), שכל אותו יום כולו שוה לטומאה, ולכן בו ביום אינה יכולה לטבול, אבל <b>בליליא מיהת ליעביד</b> <small>[בלילה על כל פנים שתעשה]</small> <b>מקצת שימור,</b> כלומר, תבדוק שהיא טהורה בלילה, <b>ותטבול</b> מיד בלילה ולא תמתין יום נוסף, על כן <b>קא משמע לן</b> <small>[השמיע לנו]</small> במשנה כי <b>כיון דבעיא</b> <small>[ש</small>היא <small>צריכה]</small> <b>ספירה,</b> שכן בטומאה זו כשראתה דם יום אחד צריכה לספור יום אחד של טהרה —

Daf 20b

<b>ספירה</b> זו <b>ביממא</b> <small>[ביום]</small> בלבד <b>היא</b> ולא בלילה כאמור "וספרה לה שבעת ימים" (ויקרא טו, כח).
<big>א</big> שנינו במשנה: <b>וכולן שעשו משעלה עמוד השחר</b> — <b>כשר.</b> ושואלים: <b>מנהני מילי</b> <small>[מניין הדברים הללו]</small> שמעמוד השחר כבר נחשב יום? <b>אמר רבא:</b> ש<b>אמר קרא</b> <small>[הכתוב]</small> <b>"ויקרא אלהים לאור יום"</b> (בראשית א, ה), ופירושו: <b>למאיר ובא קראו יום.</b> כלומר, "אור" כאן אינו שם עצם, אלא הוא כעין פועל, וכוונתו מה שמאיר והולך נקרא "יום", מכיון שמעמוד השחר הולך האור ומתרבה, הרי זה כבר קרוי "יום".
ומקשים: <b>אלא מעתה</b> לפי הסבר זה, הכתוב <b>"ולחשך קרא לילה"</b> (בראשית א, ה), תצטרך לפרש: <b>למחשיך ובא קרא לילה?</b> ואם כן יחשב לילה כבר משעות שאחרי הצהרים, <b>הא קיימא לן</b> <small>[</small>ו<small>הרי מוחזק בידינו]</small> כי <b>עד צאת הכוכבים לאו</b> <small>[לא]</small> <b>לילה הוא!</b> ואם כן בהכרח יש לפרש חושך ממש, ואף בענין אור אמור שהכוונה לאור ממש.
<b>אלא אמר ר' זירא: מהכא</b> <small>[מכאן]</small> אפשר ללמוד דבר זה, שנאמר: <b>"ואנחנו עשים במלאכה וחצים מחזיקים ברמחים מעלות השחר ועד צאת הכוכבים"</b> (נחמיה ד, טו), <b>ואומר</b> בפסוק אחר: <b>"והיו לנו הלילה משמר והיום מלאכה"</b> (נחמיה ד, טז), הרי שכבר מעלות השחר נחשב הדבר כיום.
ומסבירים: <b>מאי</b> <small>[מה]</small> הצורך בתוספת זו של <b>ואומר,</b> מדוע הוצרך להביא ראיה מפסוק שני? אלא ודאי בא לדחות את השאלה האפשרית: <b>וכי תימא</b> <small>[ואם תאמר]</small> בכלל ש<b>משעלה עמוד השחר</b> עדיין <b>לאו יממא</b> <small>[איננו יום]</small> <b>ומכי ערבא שמשא</b> <small>[ומ</small>שנוטה <small>השמש לערוב]</small> <b>ליליא</b> <small>[לילה]</small> הוא, אלא <b>ואינהו מקדמי ומחשכי</b> <small>[והם</small> שהיו <small>מקדימים ומחשיכים],</small> שהתחילו את העבודה עוד לפני היום והמשיכו אותה גם בלילה — <b>תא שמע</b> <small>[בוא</small> ו<small>שמע]</small> ממה שנאמר בפסוק השני <b>"והיו לנו הלילה משמר והיום מלאכה",</b> ללמד שהזמן שעבדו בו — זמן היום הוא, ומכאן ראיה שכבר מעמוד השחר נקרא יום.
<big>ב משנה</big> אף שמלכתחילה כל המצוות שזמנן ביום יש להשתדל להקדים את עשייתן לתחילתו ("זריזין מקדימין"), אולם אין זה אלא מלכתחילה, ומצד הדין כל היום כשר להם; <b>כל היום כשר לקריאת המגילה ולקריאת ההלל ולתקיעת שופר</b> בראש השנה, <b>ולנטילת לולב</b> בסוכות <b>ולתפלת המוספין</b> בימי חג ומועד <b>ול</b>קרבנות ה<b>מוספין</b> במקדש,
<b>ולוידוי הפרים</b> שמתוודים בית דין או הכהן הגדול כאשר הם מביאים פר לכפר על שגגתם בהוראה, <b>ולוידוי מעשר,</b> שחובה להתוודות בשנה השלישית לשמיטה ולומר שאכן הפריש את כל המעשר כראוי (ראה דברים כו, יב-טו) <b>ולוידוי יום הכפורים,</b> שמתוודה הכהן הגדול על קרבנות היום.
<b>לסמיכה</b> על הקרבנות, <b>לשחיטה</b> של הקרבנות, <b>לתנופה</b> של אותן מנחות הצריכות תנופה (הגבהה) במקדש, <b>להגשה</b> של מנחות הצריכות הגשה (שמקריבים אותן) אל המזבח, <b>לקמיצה</b> להוצאת קומץ מן המנחה כדי להקריבו, <b>ולהקטרה</b> של הקומץ על המזבח, <b>למליקה</b> (צוארו של קרבן העוף), <b>ולקבלה</b> של דם הקרבן <b>ולהזיה</b> של הדם על המזבח, ועל הפרוכת,
<b>ולהשקית סוטה</b> במים המרים, <b>ולעריפת העגלה</b> הערופה בנחל (ראה דברים כא, א-ט), <b>לטהרת המצורע</b> בכל הדברים שצריך לעשות כדי לטהרו (ראה ויקרא כ, יד). ולעומת זאת דברים שזמנם בלילה — כל הלילה כשר להם.
וכגון: <b>כל הלילה כשר לקצירת העומר</b> שמצוותו בלילה, <b>ולהקטר</b> (שריפה על המזבח של) <b>חלבים</b> של חטאת ושלמים וקרבנות נוספים שנזרק דמם ביום, <b>ואברים</b> של קרבן עולה. ובדרך <b>כלל</b>: <b>דבר שמצותו ביום — כשר כל היום, דבר שמצותו בלילה — כשר כל הלילה.</b>
<big>ג גמרא</big> ושואלים: <b>מנלן</b> <small>[מניין לנו]</small> שמצוות אלה מצוותן ביום דווקא? לגבי מגילה — ש<b>אמר קרא</b> <small>[הכתוב]:</small> <b>"והימים האלה נזכרים ונעשים"</b> (אסתר ט, כח). <b>ולקריאת ההלל</b> — <b>דכתיב</b> <small>[שנאמר</small> בו<small>]:</small> <b>"ממזרח שמש עד מבואו</b> מהולל שם ה'<b>"</b> (תהלים קיג, ג). <b>ר' יוסי אומר</b> הראיה היא ממה שנאמר בהלל: <b>"זה היום עשה ה'"</b> (תהלים קיח, כד), משמע ביום ולא בלילה.
<b>ולנטילת לולב — דכתיב</b> <small>[שנאמר]:</small> <b>"ולקחתם לכם ביום הראשון</b> פרי עץ הדר כפות תמרים...<b>"</b> (ויקרא כג, מ). <b>ולתקיעת שופר</b> — <b>דכתיב</b> <small>[שנאמר]:</small> <b>"יום תרועה יהיה לכם"</b> (במדבר כט, א). <b>ולמוספין — דכתיב</b> <small>[שנאמר]</small> בקרבנות המוספים במועדים: <b>"</b>להקריב אשה לה' עולה ומנחה זבח ונסכים <b>דבר יום ביומו"</b> (ויקרא כג, לז). <b>ול</b>גבי <b>תפלת המוספין</b> — הרי <b>כ</b>קרבנות <b>מוספין שויוה רבנן</b> <small>[עשו</small> <small>אותה החכמים],</small> שתיקנו חכמים את תפילת המוסף כנגד קרבנות המוספים.
<b>ולוידוי פרים — דיליף</b> <small>[שלומד]</small> בגזירה שווה מן המילים <b>'כפרה' 'כפרה' מיום הכפורים. דתניא</b> <small>[ש</small>כן <small>שנינו</small> בברייתא<small>]</small> ל<b>גבי יום הכפורים:</b> נאמר שם <b>"וכפר בעדו ובעד ביתו"</b> (ויקרא טז, יא), ואנחנו אומרים: <b>בכפרת דברים הכתוב מדבר,</b> כלומר, אין הכתוב מדבר בכפרה שיש בהקרבת הקרבן ומתן דמו, אלא לוידוי שהוא הכפרה הנזכרת לענין זה. <b>וכפרה</b> של יום הכיפורים הלא <b>ביממא</b> <small>[ביום]</small> <b>הוא, דכתיב</b> <small>[שנאמר]:</small> <b>"</b>כי <b>ביום הזה יכפר עליכם"</b> (ויקרא טז, ל).
<b>ולוידוי מעשר — דכתיב</b> <small>[שנאמר]:</small> <b>"ואמרת לפני ה' אלהיך בערתי הקדש מן הבית"</b> (דברים כו, יג) <b>וסמיך ליה</b> <small>[וסמוך לו]</small> נאמר: <b>"היום הזה ה' אלהיך מצוך</b> לעשות<b>"</b> (דברים כו, טז), 
משמע: ביום ולא בלילה. <b>לסמיכה ולשחיטה — דכתיב</b> <small>[שנאמר]:</small> <b>"וסמך</b> את ידו על ראש קרבנו <b>ושחט"</b> (ויקרא ג, ח), להשוות סמיכה לשחיטה, <b>וכתיב</b> <small>[ונאמר]</small> <b>בה בשחיטה "ביום זבחכם"</b> (ויקרא יט, ו), משמע: ביום ולא בלילה. <b>ולתנופה — דכתיב</b> <small>[שנאמר]:</small> <b>"ביום הניפכם את העמר"</b> (ויקרא כג, יב).
<b>ולהגשה</b> — משום <b>דאיתקש</b> <small>[שהוקשה,</small> הושוותה<small>]</small> הגשה <b>לתנופה, דכתיב</b> <small>[שנאמר]:</small> <b>"ולקח הכהן מיד האשה את מנחת הקנאת והניף</b> את המנחה לפני ה' <b>והקריב</b> אותה אל המזבח<b>"</b> (במדבר ה, כה), והקרבה היא הגשה. <b>ולמליקה ולקמיצה ולהקטרה ולהזיה — דכתיב</b> <small>[שנאמר]:</small> "זאת התורה לעולה למנחה ולחטאת ולאשם ולמילואים ולזבח השלמים. אשר ציוה ה' את משה בהר סיני <b>ביום צותו את בני ישראל</b> להקריב את קרבניהם" (ויקרא ז, לז-לח), ומכאן למדים שכל מעשי הקרבנות ביום הם.
<b>ולהשקית סוטה</b> שכשרה ביום — <b>אתיא</b> <small>[בא,</small> נלמד<small>]</small> הדבר בגזירה שווה של המילים <b>'תורה' 'תורה': כתיב הכא</b> <small>[נאמר כאן]</small> בסוטה <b>"ועשה לה הכהן את כל התורה הזאת"</b> (במדבר ה, ל), <b>וכתיב התם</b> <small>[ונאמר שם]</small> במקום אחר: <b>"על פי התורה אשר יורוך ועל המשפט</b> אשר יאמרו לך<b>"</b> (דברים יז, יא),

Daf 21a

<b>מה משפט</b> (דין) אינו נעשה אלא <b>ביום</b> כפי שלמדנו, <b>אף כאן</b> השקיית סוטה אינה נעשית אלא <b>ביום.</b>
<b>ולעריפת העגלה</b> שהיא ביום, <b>אמרי דבי</b> <small>[אמרו</small> החכמים <small>בבית</small> מדרשו<small>]</small> של <b>ר' ינאי:</b> לשון <b>"כפרה" כתיב</b> <small>[נאמר]</small> <b>בה, כ</b>פי שנאמר ב<b>קדשים,</b> ובקדשים (בקרבנות) כבר למדנו שכל מעשיהם ביום. <b>ולטהרת מצורע</b> — <b>דכתיב</b> <small>[שנאמר]:</small> <b>"זאת תהיה תורת המצרע ביום טהרתו"</b> (ויקרא יד, ב).
<b>כל הלילה כשר לקצירת העומר — ש</b><b>אמר מר</b> <small>[החכם]</small> והוכיח את הדבר מן הכתובים במסכת מנחות, כי מצות <b>קצירה וספירה — בלילה, והבאה</b> של קרבן העומר למקדש — <b>ביום. ולהקטר חלבים ואברים,</b> מנין שזמן ההקטרה כל הלילה <b>— דכתיב</b> <small>[שנאמר]</small> בהם במפורש: <b>"</b>העולה על מוקדה על המזבח <b>כל הלילה עד הבקר"</b> (ויקרא ו, ב).
<big>א</big> שנינו במשנה: <b>זה הכלל דבר שמצותו ביום</b> — <b>כשר כל היום.</b> ושואלים: <b>זה הכלל</b> הכלל הזה <b>לאתויי מאי</b> <small>[להביא</small> להוסיף את <small>מה]?</small> שהרי לכאורה כבר פירטנו את כל הדברים שמצוותם ביום! ומשיבים: <b>לאתויי</b> <small>[להביא]</small> <b>סידור בזיכין</b> של לבונה ליד לחם הפנים במקדש <b>וסלוק בזיכין</b> בסוף השבוע, שלא נאמר בכתוב מתי זמנם,
<b>וכ</b>שיטת <b>ר' יוסי. דתניא</b> <small>[ש</small>כן <small>שנינו</small> בברייתא<small>],</small> <b>ר' יוסי אומר:</b> אם <b>סילק את הישנה,</b> כלומר, את מערכת לחם הפנים ובזיכי הלבונה הישנים ב<b>שחרית</b> (בתחילת היום) <b>וסידר את החדשה ערבית</b> (בסוף היום) — <b>אין בכך כלום</b> ודי שיהא הדבר באותו יום, וזו משמעות הכלל שכשרים כל היום, אבל לדעת חכמים צריך לסדר את החדשים מיד כשמסלק הישנים.
<b>ומה אני מקיים</b> לשיטת רבי יוסי את מה שכתוב בלחם הפנים <b>"</b>יערכנו <b>לפני ה' תמיד"</b> (ויקרא כד, ח), כוונתו — <b>שלא יהא שולחן</b> יום שלם <b>בלא לחם,</b> ואם יש בו לחם אף בחלק מן היום — יצא.
<big>ב</big> עוד שנינו במשנה: <b>דבר שמצותו בלילה</b> — <b>כשר כל הלילה,</b> ושואלים: <b>לאתויי מאי</b> <small>[להביא</small> להוסיף את <small>מה]?</small>
ומשיבים: <b>לאתויי</b> <small>[להביא]</small> <b>אכילת פסחים,</b> והרי זה ש<b>לא כ</b>שיטת <b>ר' אלעזר בן עזריה. דתניא</b> <small>[ש</small>כן <small>שנינו</small> בברייתא<small>],</small> נאמר: <b>"ואכלו את הבשר בלילה הזה"</b> (שמות יב, ח), <b>אמר ר' אלעזר בן עזריה: נאמר כאן "בלילה הזה" ונאמר להלן "ועברתי בארץ מצרים בלילה הזה"</b> (שמות יב, יב), <b>מה להלן</b> כאשר ה' עבר בארץ מצרים היה זה <b>עד חצות</b> הלילה, <b>אף כאן</b> אין הפסח נאכל אלא <b>עד חצות,</b> וממשנתנו נראה שאין הדבר כן, אלא שעיקר המצווה היא עד הבוקר.

<big>א משנה</big> <b>הקורא את המגילה —</b> יכול לקוראה כרצונו, גם כשהוא <b>עומד ו</b>גם כשהוא <b>יושב. קראה</b> אדם <b>אחד</b> או <b>קראוה שנים</b> יחד — <b>יצאו</b> ידי חובתם. <b>מקום שנהגו לברך</b> על קריאתה — <b>יברך, ו</b>מקום שנהגו <b>שלא לברך — לא יברך.</b> ואגב כך מביאים עוד דינים ביחס לקריאת התורה.
<b>ב</b>ימים <b>שני וחמישי</b> בשחרית <b>ובשבת במנחה — קורין</b> (קוראים) <b>שלשה</b> אנשים בתורה, <b>אין פוחתין מהן</b> במספר <b>ואין מוסיפין עליהן,</b> אלא שלושה דווקא. <b>ואין מפטירין בנביא</b> בזמנים אלה. <b>הפותח,</b> כלומר, האיש הקורא ראשון <b>והחותם</b> הקורא אחרון <b>בתורה — מברך לפניה ולאחריה.</b> אבל לא שאר העולים לתורה.
<b>בראשי חדשים ובחולו של מועד קורין ארבעה</b> אנשים, <b>אין פוחתין מהן ואין מוסיפין עליהן ואין מפטירין בנביא.</b> ואף אז <b>הפותח והחותם בתורה מברך לפניה ולאחריה.</b> ומביאים כלל לגבי מספר הקוראים בימים שונים.
<b>זה הכלל: כל</b> יום <b>שיש בו</b> במקדש קרבן <b>מוסף ואינו יום טוב</b> (כראש חודש וחול המועד) — <b>קורין ארבעה, ביום טוב</b> קוראים <b>חמשה</b> אנשים, <b>ביום הכפורים</b> — <b>ששה</b> אנשים, <b>בשבת</b> — <b>שבעה</b> אנשים. ובאלה <b>אין פוחתין מהן, אבל מוסיפין עליהם</b> קרואים כמה שירצו, <b>ומפטירין</b> בימים אלה <b>בנביא,</b> ואף אז <b>הפותח והחותם בתורה מברך לפניה ולאחריה.</b>
<big>ב גמרא</big> אמרנו שהקורא את המגילה יכול לקרותה כשהוא יושב, <b>תנא</b> <small>[שנה]</small> החכם בתוספתא: <b>מה שאין כן בתורה</b> שקוראים אותה בעמידה בלבד. ושואלים: <b>מנהני מילי</b> <small>[מנין דברים אלה]?</small> <b>אמר ר' אבהו:</b> ש<b>אמר קרא</b> <small>[הכתוב]:</small> <b>"ואתה פה עמד עמדי</b> ואדברה אליך את כל המצוה והחוקים<b>"</b> (דברים ה, כח), משמע שקבלת תורה אינה אלא בעמידה. <b>ואמר ר' אבהו: אלמלא מקרא</b> זה <b>כתוב</b> במפורש, <b>אי אפשר לאומרו,</b> כלומר, לא היינו מעיזים לומר דבר זה. ש<b>כביכול</b> אפשר ללמוד מכאן ש<b>אף הקדוש ברוך הוא</b> באותה שעה <b>בעמידה,</b> שהרי נאמר "עמוד עמדי" — משמע: כמוני.
<b>ואמר ר' אבהו: מנין לרב שלא ישב על גבי מטה וישנה</b> (ילמד) <b>לתלמידו</b> היושב <b>על גבי קרקע — שנאמר: "ואתה פה עמד עמדי",</b> משמע שהרב והתלמיד צריכים להיות באותו מצב.
ולענין קבלת התורה בעמידה מביאים, <b>תנו רבנן</b> <small>[שנו חכמים]:</small> <b>מימות משה ועד רבן גמליאל לא היו למדין תורה</b> מפי הרב <b>אלא מעומד,</b> שהמקבל מן הרב כמקבלה מסיני, <b>משמת רבן גמליאל ירד חולי לעולם</b> ונחלשו הבריות <b>והיו למדין תורה</b> גם <b>מיושב. והיינו דתנן</b> <small>[והוא ששנינו</small> במשנה<small>]:</small> <b>משמת רבן גמליאל בטל כבוד תורה,</b> שהרי העמידה בזמן הלימוד היא עצמה מתן כבוד לתורה.
ומעירים באותו ענין, <b>כתוב אחד אומר: "ואשב בהר"</b> (דברים ט, ט) <b>וכתוב אחד אומר: "ואנכי עמדתי בהר"</b> (דברים י, י)! ומיישבים: <b>אמר רב: עומד</b> היה משה רבינו <b>ולומד,</b> כלומר, מקבל את הדברים מפי הגבורה בעמידה, ולאחר מכן היה <b>יושב</b> בהר <b>ושונה</b> חוזר ומשנן את הדברים. <b>ר' חנינא אמר:</b> משה היה <b>לא עומד ולא יושב אלא שוחה</b> (מתכופף), שזה מעין עמידה ומעין ישיבה. <b>ר' יוחנן אמר:</b> מעיקרו של דבר אין כאן קושיה, כי <b>אין "ישיבה"</b> זו <b>אלא לשון עכבה,</b> ש"לשבת" פירושו גם להתעכב, לשהות במקום, וכפי <b>שנאמר: "ותשבו בקדש ימים רבים"</b> (דברים א, מו). <b>רבא אמר</b> שיש לישב את הסתירה באופן אחר: <b>רכות</b> (עניינים קלים) היה לומד כשהוא <b>מעומד, וקשות</b> (נושאים קשים שצריך לעיין בהם בישוב הדעת) היה לומד כשהוא <b>מיושב.</b>
שנינו במשנה: שבין אם <b>קראה אחד</b> ובין אם <b>קראוה שנים</b> — <b>יצאו</b> ידי חובה.

Daf 21b

<b>תנא</b> <small>[שנה</small> החכם<small>]:</small> <b>מה שאין כן בתורה,</b> שקורא אותה אדם אחד בלבד. <b>תנו רבנן</b> <small>[שנו חכמים]:</small> <b>בתורה — אחד קורא ואחד מתרגם</b> לקהל בארמית, <b>ובלבד שלא יהיה אחד קורא ושנים מתרגמין</b> — ששני קולות אינם נשמעים. <b>ובנביא</b> אפילו <b>אחד קורא ושנים מתרגמין,</b> שאין לדקדק כל כך בתרגום זה שאין בו הלכה למעשה, <b>ובלבד שלא יהו שנים קוראין ושנים מתרגמין. ובהלל ובמגילה — אפילו עשרה קוראין ועשרה מתרגמין</b> מותר.
ומסבירים: <b>מאי טעמא</b> <small>[מה הטעם]</small> שהתירו בהלל ובמגילה גם כשיש קוראים אחדים — <b>כיון</b> שאמירת ההלל וקריאת המגילה <b>חביבה</b> על השומעים — <b>יהבי דעתייהו, ושמעי</b> <small>[נותנים דעתם, ושומעים]</small> ואינם מתבלבלים בשל כמה הקולות.
<big>א</big> שנינו במשנה: <b>מקום שנהגו לברך</b> על קריאת המגילה — <b>יברך,</b> ובמקומות אחרים — לא יברך. <b>אמר אביי: לא שנו</b> שהדבר תלוי במנהג <b>אלא</b> בברכה ש<b>לאחריה, אבל</b> בברכה ש<b>לפניה</b> — <b>מצוה לברך</b> לכל הדעות. ש<b>אמר רב יהודה אמר שמואל: כל המצות כולן מברך עליהן עובר</b> <small>[קודם]</small> <b>לעשייתן.</b>
ושואלים בדרך אגב: <b>מאי משמע</b> <small>[מה המשמעות,</small> מה מקור לשימוש לשון זה<small>]</small> <b>דהאי</b> <small>[שזה</small> הלשון<small>]</small> <b>"עובר" לישנא דאקדומי</b> <small>[לשון הקדמה]</small> <b>הוא? אמר רב נחמן בר יצחק: אמר קרא</b> <small>[הכתוב]</small> <b>"וירץ אחימעץ דרך הככר ויעבר את הכושי"</b> (שמואל ב' יח, כג), משמע ש"יעבור" הוא כמו להקדים. <b>אביי אמר</b> ראיה <b>מהכא</b> <small>[מכאן],</small> שנאמר: <b>"והוא עבר לפניהם"</b> (בראשית לג, ג), <b>ואיבעית אימא מהכא</b> <small>[ואם תרצה אמור</small> ראיה <small>מכאן]:</small> <b>"ויעבר מלכם לפניהם וה' בראשם"</b> (מיכה ב, יג).
ושואלים: בקריאת מגילה <b>לפניה מאי</b> <small>[מה)</small> <b>מברך?</b> ומספרים: <b>רב ששת מ</b>ן המקום <b>קטרזיא איקלע לקמיה</b> <small>[הזדמן לפני]</small> <b>רב אשי ובריך</b> <small>[וברך]</small> <b>מנ"ח,</b> והוא סימן לשלוש הברכות שיש לברך על המגילה; על <b>מ</b>קרא מגילה, ושעשה <b>נ</b>יסים לאבותינו, ושה<b>ח</b>יינו.
ושואלים: <b>לאחריה מאי</b> <small>[מה]</small> <b>מברך</b> במקום שנהגו? ומשיבים שמברך ברכה זו: <b>"ברוך אתה ה' אלהינו מלך העולם האל הרב את ריבנו והדן את דיננו והנוקם את נקמתנו והנפרע לנו מצרינו והמשלם גמול לכל אויבי נפשנו, ברוך אתה ה' הנפרע לישראל מכל צריהם". רבא אמר:</b> לא כך הוא מסיים, אלא מסיים: <b>"</b>ברוך אתה ה' <b>האל המושיע". אמר רב פפא: הלכך</b> <small>[לכן]</small> כיון שיש שתי דיעות בדבר — <b>נימרינהו לתרוייהו</b> <small>[נאמר את שניהם]</small> ונצא ידי חובת הכל, ונאמר בלשון זו: <b>"ברוך אתה ה' הנפרע לישראל מכל צריהם האל המושיע".</b>
<big>ב</big> שנינו במשנה: <b>בשני ובחמישי</b> ו<b>בשבת במנחה קוראים שלשה</b> אנשים. ושואלים: <b>הני</b> <small>[אותם]</small> <b>שלשה</b> שקבעו, <b>כנגד מי</b> קבעו מספר זה? <b>אמר רב אסי: כנגד</b> שלושה חלקי המקרא; <b>תורה נביאים וכתובים. רבא אמר: כנגד</b> שלושה המרכיבים של עם ישראל; <b>כהנים לוים וישראלים.</b>
ושואלים: <b>אלא הא דתני</b> <small>[זו</small> הברייתא <small>ששנה]</small> <b>רב שימי: אין פוחתין מעשרה פסוקין</b> כשקוראים בתורה <b>בבית הכנסת,</b> וגם הפסוק <b>"וידבר"</b> אף על פי שאין למדים ממנו דבר (לפי שרבות מן הפרשות מתחילות בפסוק פתיחה זה: "וידבר ה' אל משה לאמור"), אף הוא <b>עולה מן המנין</b> של עשרה. <b>הני</b> <small>[אלה]</small> ה<b>עשרה</b> פסוקים <b>כנגד מי?</b>
<b>אמר ר' יהושע בן לוי: כנגד עשרה בטלנין שבבית הכנסת,</b> שהם אנשים הבטלים מעבודתם ועוסקים בצרכי הציבור, ויושבים בבית הכנסת, ולכן יש שם תמיד מנין. <b>רב יוסף: אמר כנגד עשרת הדברות שנאמרו למשה בסיני, ר' לוי אמר: כנגד עשרה הילולין</b> (מזמורים שיש בהם "תהילה") <b>שאמר דוד בספר תהלים. ור' יוחנן אמר: כנגד עשרה מאמרות שבהן נברא העולם.</b>
ושואלים: <b>הי נינהו</b> <small>[מי הם]</small> אותם עשרה מאמרות? ודאי הם אותם לשונות <b>"ויאמר"</b> שנאמרו בפסוקים העוסקים במעשה <b>בראשית</b> שנאמר בהם "ויאמר אלוהים...", אולם אם נספור את מספרם המדוייק, הלא <b>הני</b> <small>[אלה]</small> <b>תשעה</b> בלבד <b>הוו</b> <small>[הם]</small> ולא עשרה! ומשיבים: המלה <b>"בראשית" נמי</b> <small>[גם כן]</small> <b>מאמר הוא,</b> והוא מאמר הבריאה הכולל, <b>דכתיב</b> <small>[שנאמר]:</small> <b>"בדבר ה' שמים נעשו וברוח פיו כל צבאם"</b> (תהלים לג, ו), כלומר, הדיבור הראשון של היצירה היה מאמר הבריאה הכללי לכל היקום.
<b>אמר רבא</b> כיון שקוראים עשרה פסוקים ומחלקים אותם בין שלושה אנשים, הרי רק אחד מהם קורא ארבעה והשנים האחרים קוראים שלושה שלושה, ובענין זה כל סדר שעושים יש בו טעם, <b>ראשון שקרא ארבעה</b> פסוקים — <b>משובח, שני שקרא ארבעה</b> — <b>משובח, שלישי שקרא ארבעה</b> — <b>משובח.</b>
והוא מבאר: <b>ראשון שקרא ארבעה משובח</b> — לפי שיש מעלה ויתרון בראשון <b>דתנן</b> <small>[ש</small>כן <small>שנינו</small> במשנה<small>]:</small> <b>בשלש קופות</b> (סלים) <b>של שלש סאין שבהן</b> היו <b>תורמין את הלשכה,</b> שהיו מוציאים מן הלשכה (החדר שצברו בו את כל השקלים) שלושה סלים מלאים כסף לצרכי המקדש השוטפים, <b>והיה כתוב עליהן</b> (על הסלים) <b>א' ב' ג' לידע איזו מהן נתרמה ראשון</b> כדי <b>להקריב ממנה ראשון, שמצוה בראשון,</b> הרי למדנו מעלתו של ראשון.
אולם גם <b>אמצעי</b> (שני) <b>שקרא ארבעה משובח</b> — שאף בכך יש מעלה, <b>דתניא</b> <small>[ש</small>כן <small>שנינו</small> בברייתא<small>]</small> על הכתוב: <b>"אל מול פני המנורה יאירו</b> שבעת הנרות<b>"</b> (במדבר ח, ב) "פני המנורה" הוא גופה של המנורה, הקנה האמצעי שבה — <b>מלמד שמצדד</b> (מפנה) <b>פניהם כלפי נר מערבי</b> (אמצעי), <b>ונר מערבי</b> פונה <b>כלפי שכינה</b> — למערב, <b>ואמר ר' יוחנן: מכאן שאמצעי משובח. ו</b>אף
<b>אחרון שקרא ארבעה משובח — משום</b> הכלל <b>מעלין בקדש ואין מורידין,</b> ולפיכך אם האחרון מעולה מן הקודמים יש בכך עליה בקודש. מסופר: <b>רב פפא איקלע לבי כנישתא</b> <small>[הזדמן לבית הכנסת]</small> של המקום <b>אבי גובר וקרא ראשון ארבעה, ושבחיה</b> <small>[ושבחו]</small> <b>רב פפא</b> על כך.
<big>ג</big> שנינו במשנה: <b>אין פוחתין מהן ואין מוסיפין</b> עליהם, והפותח והחותם בתורה מברך. ו<b>תנא</b> <small>[שנה]</small> החכם בתוספתא: <b>הפותח</b> (הקורא ראשון) — <b>מברך לפניה</b> (לפני הקריאה), <b>והחותם</b> (הקורא אחרון) — <b>מברך לאחריה,</b> 
ומעירים: <b>והאידנא</b> <small>[ועכשיו,</small> בזמננו<small>]</small> <b>דכולהו מברכי</b> <small>[שכולם,</small> כל העולים לתורה <small>מברכים]</small> <b>לפניה ולאחריה — היינו טעמא דתקינו רבנן</b> <small>[זה הטעם שתיקנו חכמים]:</small> <b>גזירה משום הנכנסין</b> לבית הכנסת באמצע הקריאה ולא שמעו את הברכה הראשונה <b>ומשום היוצאין</b> באמצעה ואינם שומעים את הברכה האחרונה, ויחשבו בטעות שאכן לא נאמרה אלא ברכה אחת ושדי בכך מצד הדין.
<big>ד</big> שנינו במשנה: <b>בראשי חדשים ובחולו של מועד קורין</b> (קוראים) <b>ארבעה. בעא מיניה</b> <small>[שאל אותו]</small> <b>עולא בר רב מרבא: פרשת ראש חודש</b> שקוראים בה שלוש פרשיות קטנות סמוכות (במדבר כח, א-ח, במדבר כח, ט-י, ובמדבר כח, יא-טו) <b>כיצד קורין אותה</b> כאשר יש לחלק את קריאתה בין ארבעה אנשים? הפרשיה הראשונה <b>"צו את בני ישראל ואמרת אליהם את קרבני לחמי"</b> (במדבר כח, ב) <b>דהויין תמניא פסוקי</b> <small>[שהן שמונה פסוקים],</small> <b>היכי נעביד</b> <small>[כיצד נעשה]?</small>
<b>ניקרי תרי תלתא תלתא</b> <small>[נקרא</small> ל<small>שני</small> הקרואים הראשונים <small>שלושה שלושה]</small> <b>פסוקים</b> — הרי <b>פשו להו תרי</b> <small>[נשארו להם</small> בפרשיה עוד <small>שני</small> פסוקים<small>]</small> <b>ו</b>כלל הוא: <b>אין משיירין בפרשה</b> כאשר מפסיקים בקריאה <b>פחות משלשה פסוקין.</b> אלא <b>ניקרי</b> <small>[נקרא]</small> <b>ארבעה ארבעה</b> בפרשיה הראשונה, אם כן עד סוף הקריאה <b>פשו להו</b> <small>[נשארו להם]</small> <b>שבעה</b> פסוקים, פרשיה שניה של <b>"וביום השבת"</b> (במדבר כח, ט-י) <b>הויין תרי</b> <small>[הם שנים],</small> <b>"ובראשי חדשיכם"</b> (במדבר כח, יא-טו) <b>הויין</b> <small>[הם]</small> <b>חמשה,</b> ואם כן <b>היכי נעביד</b> <small>[כיצד נעשה]?</small> אם <b>נקרי תרי מהא וחד מהנך</b> <small>[נקרא שתים מזו</small> מהפרשה של אותה השבת <small>ואחד מאלה</small> מפרשת ראש חודש<small>]</small> —

Daf 22a

הלוא כלל הוא ש<b>אין מתחילין בפרשה פחות משלשה פסוקים.</b> ואם נעשה כך: <b>ליקרי תרי מהא ותלתא מהך</b> <small>[שיקרא שתים מזו,</small> כל פרשיית השבת <small>ושלושה מזו,</small> מפרשיית ראש חודש<small>],</small> אם כן <b>פשו להו תרי</b> <small>[ישארו להם שני</small> פסוקים<small>]</small> בפרשת ראש חודש, ואמרנו שאין משיירים בפרשה פחות משלושה פסוקים!
<b>אמר לו</b> רבא: <b>זו לא שמעתי,</b> כלומר, פתרון לבעיה זו במפורש לא שמעתי, אלא בבעיה <b>כיוצא בה שמעתי, דתנן</b> <small>[ש</small>כן <small>שנינו</small> במשנה<small>]:</small> במעמדות קוראים <b>ביום הראשון</b> את שתי הפרשיות, <b>"בראשית"</b> (בראשית א, א-ה) <b>ו"יהי רקיע"</b> (בראשית א, ו-ח), <b>ותני עלה</b> <small>[ושנויה</small> ברייתא <small>על כך]:</small> פרשת <b>"בראשית"</b> קוראים <b>בשנים,</b> פרשת <b>"יהי רקיע"</b> — <b>באחד.</b>
<b>והוינן</b> <small>[והיינו עוסקים</small> ומתקשים<small>]</small> <b>בה</b> בהלכה זו: <b>בשלמא</b> <small>[נניח]</small> ש<b>"יהי רקיע"</b> קוראים <b>באחד,</b> משום <b>דתלתא פסוקי הוו</b> <small>[ששלושה פסוקים הם],</small> <b>אלא "בראשית" בשנים</b> כיצד? הלוא <b>חמשה פסוקים הוו</b> <small>[הם],</small> <b>ותניא</b> <small>[ושנויה</small> ברייתא<small>]:</small> <b>הקורא בתורה לא יפחות משלשה פסוקים!</b>
<b>ואיתמר עלה</b> <small>[ונאמר עליה]</small> בפתרון בעיה זו, שנחלקו בה האמוראים כיצד נוהגים; <b>רב אמר: דולג,</b> כלומר, השני חוזר וקורא שוב את הפסוק האחרון שקרא קודמו. <b>ושמואל אמר: פוסק,</b> כלומר, מחלקים פסוק אחד לשנים כאילו יש בפרשה שישה פסוקים, וכל אחד קורא שלושה מהם.
ומסבירים את שיטותיהם: <b>רב אמר דולג, מאי טעמא</b> <small>[מה טעם]</small> <b>לא אמר</b> שבמקרה כזה <b>פוסק</b> כשיטת שמואל? <b>קסבר</b> <small>[סבור הוא]:</small> <b>כל פסוקא</b> <small>[פסוק]</small> ש<b>לא פסקיה</b> <small>[פסק אותו]</small> <b>משה אנן</b> <small>[אנחנו]</small> <b>לא פסקינן ליה</b> <small>[פוסקים אותו].</small>
ותוהים: <b>ו</b>אם כן, לשיטה זו <b>שמואל אמר פסקינן ליה</b> <small>[</small>ש<small>פוסקים אותו]?</small> <b>והא</b> <small>[והרי]</small> <b>אמר ר' חנניא קרא</b> (מלמד התינוקות): <b>צער גדול היה לי אצל ר' חנינא הגדול,</b> כלומר, פעמים רבות הייתי צריך לבקש ממנו שיתיר לי לחלק פסוק באמצעו ולהפסיק שם, <b>ולא התיר לי לפסוק אלא לתינוקות של בית רבן, הואיל ולהתלמד עשויין,</b> וכיון שאינם יכולים ללמוד פסוק ארוך שלם, מוטב שיחלקו אותו, כדי שיוכלו ללמדו היטב.
ומשיבים: זה, אינו קושי; <b>התם טעמא מאי</b> <small>[שם מה טעם]</small> התירו — <b>משום</b> ש<b>לא אפשר</b> אלא כך, <b>הכא נמי</b> <small>[כאן גם כן]</small> <b>לא אפשר</b> אחרת, ובעל כרחנו יש לחצות פסוק.
ומבארים גם את הצד השני: <b>ושמואל אמר פוסק,</b> ושואלים: <b>מאי טעמא</b> <small>[מה טעם]</small> <b>לא אמר דולג</b> כרב? ומשיבים <b>גזירה משום הנכנסין ומשום היוצאין,</b> שהרי אם יכנס אדם באמצע או יצא באמצע, יחשוב שהתחילו פרשה או שהפסיקו באמצע פרשה בפחות משלושה פסוקים, ולכן מותר לפסוק באמצע שיבינו הכל מה עשו שם.
<b>מיתיבי</b> <small>[מקשים]</small> על כך ממה ששנינו לענין קריאת התורה בכלל: <b>פרשה של ששה פסוקים — קוראים אותה בשנים, ושל חמשה פסוקים — ביחיד. קרא ראשון שלשה</b> פסוקים מפרשה זו — <b>השני קורא שנים מפרשה זו</b> ומסיימה <b>ו</b>עוד פסוק <b>אחד מפרשה אחרת. ויש אומרים</b> שאין די בקריאת פסוק אחד מפרשה אחרת, אלא קורא <b>שלשה</b> פסוקים, <b>לפי שאין מתחילין בפרשה פחות משלשה פסוקים.</b>
<b>ואם איתא</b> <small>[יש</small> מקום<small>]</small> לפתרונות אלה של רב ושמואל, שדולג או פוסק, אם כן <b>למאן דאמר</b> <small>[ל</small>דעת <small>מי שאומר]</small> <b>דולג</b> — בפרשה של חמישה <b>נדלוג, ולמאן דאמר</b> <small>[ול</small>דעת <small>מי שאומר]</small> <b>פוסק</b> — <b>נפסוק!</b>
ומשיבים: <b>שאני התם</b> <small>[שונה שם]</small> ש<b>אפשר בהכי</b> <small>[בכך],</small> שאפשר להמשיך ולקרוא הלאה ולפתור את הבעיה בצורה טובה יותר, אבל בראש חודש שיש מספר פסוקים מצומצם המדברים בענין ראש חודש, אין מקום להמשיך ולפתור כך את הבעיה במחלוקת התנאים בקריאת פרשה קטנה.
<b>אמר ר' תנחום אמר ר' יהושע בן לוי: הלכה כ</b>שיטת <b>יש אומרים</b> שקורא שלושה פסוקים מן הפרשה הבאה. <b>ו</b>עוד <b>אמר ר' תנחום אמר ר' יהושע בן לוי: כשם שאין מתחילין בפרשה פחות משלשה פסוקים, כך אין משיירין בפרשה פחות משלשה פסוקים.</b>
ותוהים: <b>פשיטא</b> <small>[פשוט,</small> מובן מאליו<small>]!</small> <b>השתא</b> <small>[הרי]</small> <b>ומה אתחלתא</b> <small>[בתחילת</small> פרשה<small>]</small> בפסוק אחד, <b>דקא</b> <small>[שבה]</small> <b>מקיל</b> ה<b>תנא קמא</b> <small>[הראשון],</small> שאמר קודם שאפשר להוסיף מהפרשה הבאה עוד פסוק אחד בלבד — <b>מחמירי</b> <small>[מחמירים]</small> אותם <b>יש אומרים</b> ולשיטתם אף אין מתחילים פרשה בפחות משלושה, אם כן ב<b>שיור</b> בפרשה שבדבר זה <b>מחמיר</b> גם ה<b>תנא קמא</b> <small>[הראשון],</small> שגם הוא אוסר להשאיר פחות משלושה פסוקים, <b>לא כל שכן דמחמירי</b> <small>[שמחמירים]</small> <b>יש אומרים?!</b> וכיון שפסק כשיטת יש אומרים, מה טעם חזר ופסק בשיור?
ומשיבים: הדבר אינו פשוט כל כך, ומדוע — <b>מהו דתימא</b> <small>[שנאמר]:</small> <b>נכנסין שכיחי</b> <small>[מצויים],</small> שמצוי שיאחר אדם ויכנס באמצע קריאת התורה, ולכן יש מקום להחמיר כשמתחילים פרשה, אבל <b>יוצאין לא שכיחי</b> <small>[מצויים],</small> שאין זה מן הראוי <b>דמנחי</b> <small>[שמניחים]</small> <b>ספר תורה ונפקי</b> <small>[ויוצאים],</small> על כן <b>קמשמע לן</b> <small>[השמיע לנו]</small> ר' יהושע בן לוי, שגם יש אומרים חוששים ליוצאים ולכן אין משיירים בפרשה בפחות משלושה פסוקים.
<b>ו</b>שואלים אם כן, ה<b>תנא קמא</b> <small>[הראשון]</small> <b>מאי שנא שיורי</b> <small>[במה שונה</small> ש<small>לשייר]</small> בפרשה פחות משלושה פסוקים הוא ש<b>לא</b> <small>[שאינו]</small> מתיר — <b>משום</b> שהוא חושש מפני ה<b>יוצאין,</b> אם כן <b>אתחולי נמי</b> <small>[להתחיל גם כן]</small> לקרוא פרשה חדשה בפחות משלושה יש לחשוש, <b>גזירה משום הנכנסין,</b> ומדוע אינו חושש לכך? <b>אמרי</b> <small>[אומרים]</small> בתשובה לכך: <b>מאן דעייל שיולי שייל</b> <small>[מי שנכנס</small> באמצע <small>שואל]</small> כיצד קראו עד כאן, ומסבירים לו שהקורא התחיל עוד בפרשה הקודמת. ולכן לא יבוא לטעות ולחשוב שהפרשה הזו פסוקה באמצע.
<b>שלח ליה</b> <small>[לו]</small> <b>רבה בריה</b> <small>[בנו]</small> של <b>רבא לרב יוסף</b> באמצעות שליח, שאלה זו ביחס לקריאת פרשה קטנה בשנים: <b>הלכתא מאי</b> <small>[הלכה מהי</small> בזה<small>]?</small> <b>שלח ליה</b> <small>[לו]:</small> <b>הלכתא</b> <small>[ההלכה</small> היא<small>]:</small> <b>דולג,</b> כרב, <b>ו</b>הקורא בתורה <b>אמצעי</b> הוא ש<b>דולגן</b> ולא האחרון, כדי שלא יצטרכו לשייר בפרשה.
<big>א</big> שנינו במשנה: <b>זה הכלל, כל שיש בו</b> קרבן <b>מוסף</b> ואין בו איסור מלאכה קוראים שלושה וכו'. <b>איבעיא להו</b> <small>[נשאלה להם]</small> ללומדים שאלה זו: <b>תענית צבור, בכמה</b> קוראים? וצדדי השאלה: <b>ראש חדש ומועד דאיכא</b> <small>[שיש</small> בהם<small>]</small> <b>קרבן מוסף</b> — קוראים <b>ארבעה, אבל הכא</b> <small>[כאן]</small> בתענית ציבור <b>דליכא</b> <small>[שאין]</small> <b>קרבן מוסף — לא,</b> ויקראו רק שלושה. <b>או דלמא הכא נמי</b> <small>[שמא כאן גם כן]</small> הלא <b>איכא</b> <small>[יש]</small> <b>מוסף תפלה,</b> שבתעניות הציבור הגדולות היו מוסיפים תפילת "עננו", וכיון שיש בה תוספת ("מוסף") זו, צריך לקרוא בארבעה.
ומנסים להביא ראיה, <b>תא שמע</b> <small>[בוא</small> ו<small>שמע]</small> ממה שנאמר במשנתנו: <b>בראשי חדשים ובחולו של מועד קורין ארבעה,</b> ונדייק מכאן <b>הא</b> <small>[הרי]</small> <b>בתענית צבור — שלשה</b> בלבד! ודוחים: <b>אימא רישא</b> <small>[אמור</small> את <small>ראשה]</small> של המשנה, נאמר בה: <b>בשני ובחמישי ובשבת במנחה קוראין שלשה,</b> ומכאן נדייק להיפך: <b>הא</b> <small>[הרי]</small> ב<b>תענית צבור</b> קוראים <b>ארבעה! אלא</b> יש לסכם כי <b>מהא ליכא למישמע מינה</b> <small>[מ</small>משנה <small>זו אין לשמוע ממנה</small> בדרך הדיוק<small>],</small> שלא באה משנה זו למצות את כל המקרים לא בראשה ולא בסופה.
ומציעים פתרון אחר, <b>תא שמע</b> <small>[בוא</small> ו<small>שמע]</small> מעשה שהיה; ש<b>רב איקלע</b> <small>[הזדמן]</small> <b>לבבל בתענית צבור, קם קרא בספרא</b> <small>[עמד קרא בספר</small> התורה<small>],</small> <b>פתח בריך</b> <small>[</small>ו<small>בירך</small> ברכה<small>],</small> <b>חתים</b> <small>[חתם]</small> <b>ולא בריך</b> <small>[בירך],</small> <b>נפול כולי עלמא אאנפייהו</b> <small>[נפלו כל העם</small> בתחנון <small>על פניהם]</small> כמנהג <b>ורב לא נפל על אפיה</b> <small>[פניו].</small>
ומתוך מעשה זה ננסה לברר כיצד נהג רב; <b>מכדי</b> <small>[הרי]</small> <b>רב ב</b>עליה המיועדת ל<b>ישראל</b> הוא ש<b>קרא,</b> שלא היה לא כהן ולא לוי, ואם כן קראוהו לתורה שלישי, <b>מאי טעמא</b> <small>[מה טעם]</small> אם כן <b>חתם ולא בריך</b> <small>[בירך]?</small> <b>לאו</b> <small>[</small>האם <small>לא]</small> <b>משום דבעי למיקרי אחרינא בתריה</b> <small>[ש</small>היה <small>צריך לקרוא אחר אחריו]?</small> וכיון שרק האחרון מברך — לא ברך רב בחתימה, ומכאן שבתענית ציבור קוראים ארבעה.
ודוחים: <b>לא, רב בכהני</b> <small>[ב</small>פרשה המיועדת ל<small>כהנים],</small> כלומר: ראשון <b>קרא,</b> משום שהיה גדול הדור, והוא קודם לכהן. <b>דהא</b> <small>[שהרי]</small> <b>רב הונא קרי</b> <small>[</small>היה <small>קורא]</small> ראשון <b>בכהני</b> <small>[ב</small>פרשה המיועדת ל<small>כהן]</small> הוא שקרא (ראה גיטין נט,ב), וכמו כן נהג אף רב.
על כך מקשים: <b>בשלמא</b> <small>[נניח]</small> ש<b>רב הונא קרי בכהני</b> <small>[</small>היה <small>קורא בכהן],</small> <b>דהא</b> <small>[שהרי]</small> <b>אפילו רב אמי ורב אסי דכהני חשיבי דארעא</b> <small>[ש</small>היו <small>הכהנים החשובים של ארץ]</small> <b>ישראל, מיכף כייפו ליה</b> <small>[</small>ו<small>היו כפופים לו]</small> <b>לרב הונא,</b> שהוא היה נחשב בזמנו כראש לכל ישראל. <b>אלא רב — הא איכא</b> <small>[הלא יש,</small> היה<small>]</small> את <b>שמואל דכהנא הוה, ודבר עליה</b> <small>[שכהן היה, וגידל</small> אותו רב <small>עליו,</small> על עצמו<small>]</small> שיקדימו אותו בכל ענין של כבוד, ואם כן לא היה נחשב כיחיד שבדור, ובודאי לא היתה לו סיבה לקרוא ראשון ככהן!
ומשיבים: לאמיתו של דבר <b>שמואל נמי מיכף הוה כייף ליה</b> <small>[גם כן כפוף היה לו]</small> <b>לרב,</b> שרב אכן באמת גדול הדור בבבל, <b>ו</b>אולם <b>רב הוא דעבד ליה</b> <small>[שעשה לו]</small> <b>כבוד,</b> מפני שהיה לו טעם בכך, שרצה לפייסו, <b>וכי עביד ליה</b> <small>[וכאשר</small> היה <small>עושה לו]</small> כבוד היה זה רק <b>בפניו,</b> כשהיה שמואל נוכח שם, אך <b>שלא בפניו לא עביד ליה</b> <small>[עשה לו],</small> ולכן היה קורא ראשון בתורה כשלא היה שמואל נוכח שם.
ומעירים: <b>הכי נמי מסתברא</b> <small>[כך גם כן מסתבר</small> לומר<small>]</small> ש<b>רב בכהני</b> <small>[ב</small>תור <small>כהן]</small> ראשון <b>קרא, דאי סלקא דעתך</b> <small>[שאם עולה</small> על <small>דעתך</small> לומר<small>]</small> כי <b>ב</b>עליה המיועדת ל<b>ישראל קרא</b> והיה שלישי, <b>לפניה</b> לפני הקריאה <b>מאי טעמא</b> <small>[מה טעם]</small> <b>בריך</b> <small>[בירך],</small> שהרי אמרנו שרק הקורא ראשון מברך! ודוחים: דבר זה היה <b>לאחר</b> ה<b>תקנה</b> שתיקנו שיהיו הכל מברכים לפני הקריאה.
ושואלים: <b>אי הכי</b> <small>[אם כך]</small> <b>לאחריה נמי לבריך</b> <small>[גם כן יברך],</small> שהרי לפי תקנה זו הכל מברכים גם לפניה וגם לאחריה! ומשיבים: כיון שטעם תקנה זו שיברכו הכל לאחריה הוא משום היוצאים באמצע הקריאה, אם כן במקרה מסויים זה אין להקפיד על כך, כיון ש<b>שאני היכא דיתיב</b> <small>[שונה</small> הדבר <small>במקום שישב]</small> בו <b>רב</b> והיה נוכח בתפילה, <b>דמיעל עיילי</b> <small>[שלהכנס</small> היו <small>נכנסים],</small>

Daf 22b

ואולם <b>מיפק לא נפקי</b> <small>[לצאת אין יוצאים]</small> מפני כבודו של רב, ולכן לא היה מקום לברך ברכה אחרונה. על כל פנים אין לנו מכאן פתרון לשאלה כמה אנשים קוראים בתורה בתענית ציבור.
על כן מביאים ראיה מברייתא, <b>תא שמע</b> <small>[בוא</small> ו<small>שמע]</small> ממה ששנינו, <b>זה הכלל: כל</b> יום <b>ש</b>מותר בעשיית מלאכה ואם יאריכו בתפילה <b>יש בו ביטול מלאכה לעם, כגון תענית צבור ותשעה באב</b> — משתדלים לקצר בו בתפילה ובקריאת התורה ו<b>קורין</b> (קוראים) בתורה רק <b>שלשה, ו</b>אולם ביום
<b>שאין בו ביטול מלאכה לעם, כגון ראשי חדשים</b> (שנהגו הנשים שלא לעשות בו מלאכה) <b>וחולו של מועד,</b> שנמנעים בו ממלאכה שאין הפסד בדחייתה — <b>קורין ארבעה.</b> ומסכמים, אכן, <b>שמע מינה</b> <small>[למד מכאן]</small> שבתענית ציבור קוראים שלושה.
<b>אמר רב אשי: והא אנן לא תנן הכי</b> <small>[והרי אנחנו לא שנינו כך</small> במשנה<small>]</small>, ששנינו: <b>זה הכלל: כל יום שיש בו מוסף ואינו יום טוב קורין ארבעה,</b> וכלל זה <b>לאתויי מאי</b> <small>[להביא</small> לרבות את <small>מה],</small> <b>לאו לאתויי</b> <small>[האם לא להביא,</small> להוסיף בהם<small>]</small> גם <b>תענית ציבור ותשעה באב</b> שיש בהם מוסף תפילה, שאף בהם קוראים ארבעה!
ושואלים: אם הוא סבור שבימים אלו קוראים ארבעה, אם כן, <b>לרב אשי מתניתין מני</b> <small>[משנתנו</small> כשיטת <small>מי היא]</small> שהרי היא <b>לא</b> שיטת ה<b>תנא קמא</b> <small>[הראשון]</small> <b>ולא</b> שיטת <b>ר' יוסי,</b> כפי שיבוארו שיטותיהם להלן, <b>דתניא</b> <small>[ש</small>הרי <small>שנינו</small> בברייתא<small>]:</small> <b>חל</b> תשעה באב <b>להיות ב</b>יום <b>שני</b> או <b>ב</b>יום <b>חמישי</b> שקוראים בהם תמיד שלושה בתורה — <b>קורין</b> (קוראים) בתורה <b>שלשה ומפטיר</b> הוא <b>אחד</b> מהם. חל להיות <b>בשלישי וברביעי — קורא</b> אדם <b>אחד ומפטיר אחד</b> אותו אדם. <b>ר' יוסי אומר: לעולם קורין שלשה ומפטיר אחד</b> מהם. הרי שלכל הדעות אין קוראים בימים אלה יותר משלושה!
ושואלים: <b>ואלא</b> אם כן, <b>קשיא</b> <small>[קשה]</small> <b>"זה הכלל"</b> שבמשנתנו, שממנו דייק רב אשי שבתענית ציבור קוראים ארבעה! ומשיבים: <b>לא</b> לענין תענית נאמר אלא <b>לאתויי</b> <small>[להביא]</small> <b>ראש חודש ומועד</b> בא, שבהם קוראים ארבעה.
ותוהים: <b>הא בהדיא קתני לה</b> <small>[הרי במפורש שנה אותה],</small> שהרי שנינו במשנתנו: <b>בראשי חדשים ומועד קורין ארבעה!</b>
ומשיבים: מעיקרו של דבר לא נועד כלל זה להוסיף דברים על המפורשים כבר במשנה, אלא <b>סימנא בעלמא יהיב</b> <small>[סימן בלבד נתן]</small> לזכור את מספר הקרואים בכל יום. והוצרך לכך <b>דלא תימא</b> <small>[שלא תאמר]</small> <b>יום טוב וחולו של מועד</b> מבחינת קדושתם <b>כי הדדי נינהו</b> <small>[זה כמו זה הם]</small> ויקראו גם בחולו של מועד כביום טוב, <b>אלא נקוט האי כללא</b> <small>[החזק כלל זה]</small> <b>בידך</b> לזכרון: <b>כל דטפי ליה מילתא מחבריה, טפי ליה גברא יתירא</b> <small>[כל שנוסף לו דבר על חבירו, מוסיפים לו אדם יתר</small> בקוראים<small>]</small>.
<b>הלכך</b> (על כן) <b>בראש חדש ומועד דאיכא</b> <small>[שיש</small> בהם<small>]</small> <b>קרבן מוסף — קורין ארבעה, ביום טוב</b> שבנוסף לכך גם <b>אסור בעשיית מלאכה</b> — קוראים <b>חמשה, ביום הכפורים</b> שעל עשיית מלאכה בו <b>ענוש כרת</b> — קוראים <b>ששה, שבת דאיכא</b> <small>[שיש</small> בה<small>]</small> <b>איסור סקילה</b> על מלאכה — קוראים <b>שבעה.</b>
<big>א</big> כיון שעסקנו בביקורו של רב בבית הכנסת בבבל, דנים בו <b>גופא</b> <small>[לגופו]</small> של אותו מעשה, סופר כי <b>רב איקלע</b> <small>[הזדמן]</small> <b>לבבל בתענית צבור, קם</b> <small>[עמד]</small> ו<b>קרא בספרא</b> <small>[בספר</small> תורה<small>]</small> <b>פתח בריך</b> <small>[</small>ו<small>בירך],</small> <b>חתם ולא בריך</b> <small>[בירך],</small> <b>נפול כולי עלמא אאנפייהו</b> <small>[נפלו כל העם על פניהם]</small> <b>ורב לא נפל על אנפיה</b> <small>[פניו].</small> ושואלים: <b>מאי טעמא</b> <small>[מה טעם]</small> <b>רב לא נפיל</b> <small>[נפל]</small> <b>על אפיה</b> <small>[פניו]?</small>
ומשיבים: שם, <b>רצפה של אבנים היתה, ותניא</b> <small>[ושנויה</small> ברייתא<small>]</small> נאמר: <b>"ואבן משכית לא תתנו בארצכם להשתחות עליה"</b> (ויקרא כו, א) ולמדו משם: <b>"עליה",</b> על אבן משכית מכל סוג, <b>אי</b> <small>[אין]</small> <b>אתה משתחוה בארצכם,</b> כלומר, בשאר מקומות, <b>אבל אתה משתחוה על אבנים של בית המקדש. כ</b>דברי <b>עולא,</b> ש<b>אמר עולא: לא אסרה תורה</b> להשתחויה <b>אלא רצפה של אבנים בלבד,</b> ולכן לא נפל שם רב על פניו.
ושואלים: <b>אי הכי </b> אם מפני האיסור שבדבר <b>מאי איריא</b> <small>[מדוע דווקא]</small> <b>רב, אפילו כולהו נמי</b> <small>[כולם גם כן]</small> אסור היה להם ליפול על פניהם! ומשיבים: רק <b>קמיה</b> <small>[לפניו]</small> לפני <b>רב הואי</b> <small>[היתה]</small> רצפה של אבן, ובשאר מקומות לא היה מרוצף.
ושואלים: אם כן, <b>וליזיל לגבי ציבורא ולינפול</b> <small>[שילך</small> רב <small>אל הציבור ויפול]</small> שם <b>על אפיה</b> <small>[על פניו]!</small> ומשיבים: <b>לא בעי למיטרח ציבורא</b> <small>[רצה להטריח</small> את <small>הציבור]</small> שיצטרכו לפנות לו מקום. <b>ואיבעית אימא</b> <small>[ואם תרצה אמור]</small> הסבר אחר: <b>רב פישוט ידים ורגלים הוה עביד</b> <small>[היה עושה],</small> שכשהיה נופל על פניו היה נופל מלוא קומתו על הרצפה, ולא כפי שנהגו האחרים שרק היו מטים עצמם (כעין נפילה סמלית) על הצד. ולכן היה מותר להם ליפול על פניהם. <b>וכ</b>דברי <b>עולא,</b> ש<b>אמר עולא: לא אסרה תורה</b> בהשתחויה <b>אלא</b> כשהיא <b>בפישוט ידים ורגלים בלבד.</b>
ושואלים: אם כן, <b>וליפול</b> <small>[ושיפול]</small> <b>על אפיה</b> <small>[פניו]</small> <b>ולא ליעביד</b> <small>[יעשה]</small> <b>פישוט ידים ורגלים!</b> ומשיבים: <b>לא</b> היה <b>משני ממנהגיה</b> <small>[משנה ממנהגו]</small> הקבוע לו בצורת נפילת אפים, ובאותו מקום לא יכול היה לעשות כן משום שהיתה שם רצפה של אבנים.
<b>ואיבעית אימא</b> <small>[ואם תרצה אמור]</small> טעם אחר מדוע לא נפל על פניו: <b>אדם חשוב שאני</b> <small>[שונה]</small> <b>וכ</b>דברי <b>ר' אלעזר.</b> ש<b>אמר ר' אלעזר: אין אדם חשוב רשאי ליפול על פניו</b> בפני הרבים <b>אלא אם כן</b> יודע שמעשיו רצויים לפני ה' ויהיה <b>נענה</b> בתפילתו <b>כיהושע בן נון</b> בזמנו, <b>דכתיב</b> <small>[שנאמר]:</small> <b>"ויאמר ה' אל יהושע קם לך</b> למה זה אתה נופל על פניך<b>"</b> (יהושע ז, י), ומי שאינו בטוח שייענה מיד, הרי יש בכך פחיתות כבוד שהוא מתפלל ואינו נענה.
כיון שהזכרנו דרכי השתחויה, מביאים מה ששנו חכמים בענין זה. <b>תנו רבנן</b> <small>[שנו חכמים]:</small> <b>"קידה"</b> שנאמרה בכל מקום, היא <b>על אפים</b> שמתכופף על פניו, <b>שנאמר: "ותקד בת שבע אפים ארץ"</b> (מלכים א' א, לא). <b>"כריעה",</b> היא <b>על ברכים, וכן הוא אומר: "מכרע על־ברכיו"</b> (מלכים א' ח, נד). <b>"השתחואה"</b> — <b>זו פישוט ידים ורגלים, שנאמר: "הבוא נבוא אני ואמך ואחיך להשתחות לך ארצה"</b> (בראשית לז, י), משמע שהמשתחוה שוכב כולו על הארץ.
מסופר, כי החכם <b>לוי אחוי</b> <small>[הראה]</small> <b>קידה</b> כפי שהיה עושה כהן גדול, <b>קמיה</b> <small>[לפני]</small> <b>רבי,</b> וקידה זו היתה מסובכת ביותר, שהיה הכהן הגדול נועץ אגודלי רגליו בקרקע ונשען עליהם ומתכופף מלוא קומתו עד שמגיעים פניו לקרקע ומזדקף בבת אחת בלא סיוע ידיו, ורצה להראות כיצד הדבר נעשה, <b>ואיטלע</b> <small>[נעשה צולע]</small> שנקע את ירכו מחמת המאמץ.
ושואלים: <b>והא קא גרמא ליה</b> <small>[וכי זו</small> הקידה שהראה היא ש<small>גרמה לו]</small> שבגללה נעשה צולע? <b>והאמר</b> <small>[והרי אמר]</small> <b>ר' אלעזר: לעולם אל יטיח</b> (ישליך) <b>אדם דברים כלפי מעלה,</b> כלומר, אל יאמר אדם דברים חריפים ודברי תרעומת בתפילתו, <b>שהרי אדם גדול הטיח דברים כלפי מעלה ואיטלע</b> <small>[נעשה צולע]</small> <b>ומנו</b> <small>[ומי הוא] —</small> <b>לוי.</b> ואם כן, הלא צליעתו של לוי באה לו כעונש על מה שאמר בתפילתו (ראה תענית כה,א)! ומשיבים: <b>הא והא גרמא ליה</b> <small>[זו וזו גרמה לו],</small> שכיון שהטיח דברים היה ראוי לעונש, ולכן אירעה לו תקלה בשעת מאמץ.
<b>אמר רב חייא בר אבין: חזינא להו</b> <small>[ראיתי אותם]</small> את <b>אביי</b>

Daf 23a

<b>ורבא דמצלי אצלויי</b> <small>[שהיו נוטים קצת</small> על צידיהם<small>]</small> ולא היו נופלים על פניהם ממש, כפי שאמרנו שאין אדם חשוב נופל על פניו.
<big>א</big> שנינו במשנה: <b>ביום טוב</b> קוראים <b>חמשה</b> בתורה, <b>ביום הכפורים</b> — <b>ששה,</b> ואין פוחתים ממספר קרואים זה, אבל מוסיפים עליהם כרצונם. ושואלים: <b>מתניתין מני</b> <small>[משנתנו</small> כשיטת <small>מי היא]?</small> שהרי אינה <b>לא</b> כשיטת <b>ר' ישמעאל ולא</b> כשיטת <b>ר' עקיבא. דתניא</b> <small>[ש</small>כן <small>שנינו</small> בברייתא<small>]:</small> <b>ביום טוב — חמשה, וביום הכפורים — ששה, ובשבת — שבעה, אין פוחתין מהן ואין מוסיפין עליהן,</b> אלו <b>דברי ר' ישמעאל, ר' עקיבא אומר: ביום טוב — חמשה, וביום הכפורים — שבעה, ובשבת — ששה, אין פוחתים מהם אבל מוסיפין עליהן.</b>
ומעתה נברר <b>מני</b> <small>[כ</small>שיטת <small>מי היא]</small> משנתנו? <b>אי</b> <small>[אם]</small> תאמר שהיא כשיטת <b>ר' ישמעאל</b> — אם כן <b>קשיא</b> <small>[קשה]</small> מענין <b>תוספת,</b> שהרי במשנתנו אמרו שמותר להוסיף על מנין הקרואים! <b>אי</b> <small>[אם]</small> כשיטת <b>ר' עקיבא קשיא</b> <small>[קשה]</small> מההבדל בין שיטתו לשיטת המשנה לגבי הימים שבהם קוראים <b>ששה ושבעה!</b>
<b>אמר רבא:</b> משנתנו כשיטת ה<b>תנא דבי</b> <small>[מבית</small> מדרשו<small>]</small> של <b>ר' ישמעאל היא. דתנא דבי</b> <small>[ששנה</small> החכם <small>מבית</small> מדרשו<small>]</small> של <b>ר' ישמעאל: ביום טוב</b> קוראים <b>חמשה, ביום הכפורים</b> — <b>ששה, בשבת</b> — <b>שבעה, אין פוחתים מהם אבל מוסיפים עליהם,</b> אלו <b>דברי ר' ישמעאל.</b>
ומעירים: אם כן <b>קשיא</b> <small>[קשה]</small> משיטת <b>ר' ישמעאל</b> כאן במשנתנו, על שיטת <b>ר' ישמעאל</b> עצמו כפי שהיא מובאת בברייתא? ומשיבים: <b>תרי תנאי אליבא</b> <small>[שני תנאים</small> הם, ושניהם <small>לשיטת]</small> <b>ר' ישמעאל.</b>
ושואלים: <b>מאן תנא להא דתניא</b> <small>[מי שנה את זו ששנינו</small> בברייתא<small>]:</small> <b>ביום טוב מאחרין לבוא</b> לבית הכנסת, לפי שמכינים לסעודה, <b>וממהרין לצאת</b> לסעוד סעודת החג, <b>ביום הכפורים ממהרין לבוא, ומאחרין לצאת, ובשבת ממהרין לבוא,</b> שהרי הכל כבר מוכן, <b>וממהרין לצאת</b> לסעוד סעודת שבת. <b>לימא</b> <small>[האם לומר]</small> כי זה כשיטת <b>ר' עקיבא, דאית ליה גברא יתירא</b> <small>[שיש לו אדם יתר</small> ביום הכיפורים<small>]</small> ולכן ביום זה התפילה ארוכה יותר? ודוחים: אין מכאן הוכחה, <b>אפילו תימא</b> <small>[תאמר]</small> שהוא כשיטת <b>ר' ישמעאל,</b> ומה שמאריכים בבית הכנסת ביום הכיפורים — משום <b>דנפיש סידורא דיומא</b> <small>[שמרובה סדר היום],</small> שהרי התפילות והוידויים מרובים בו, ולכן מתארכת בו התפילה.
<big>ב</big> לענין מספרי הקרואים שואלים: <b>הני</b> <small>[אותם]</small> <b>שלשה חמשה ושבעה</b> קרואים <b>כנגד מי</b> קבעו אותם? <b>פליגי</b> <small>[חלוקים]</small> <b>בה ר' יצחק בר נחמני וחד דעמיה</b> <small>[ואחד ש</small>היה <small>עמו],</small> <b>ומנו</b> <small>[ומי הוא]</small> — <b>ר' שמעון בן פזי. ואמרי לה</b> <small>[ויש אומרים]</small> שגרסו את הדבר להיפך: ש<b>ר' שמעון בן פזי וחד דעמיה</b> <small>[ואחד ש</small>היה <small>עמו]</small> <b>ומנו</b> <small>[ומי הוא]</small> זה <b>ר' יצחק בר נחמני, ואמרי לה</b> <small>[ויש אומרים]</small> שהיה זה <b>ר' שמואל בר נחמני. חד</b> <small>[אחד</small> מהם<small>]</small> <b>אמר</b> שהוא <b>כנגד ברכת כהנים,</b> שבשלושת פסוקי ברכת כהנים יש לפי הסדר שלוש חמש ושבע מילים. <b>וחד</b> <small>[ואחד</small> מהם<small>]</small> <b>אמר: כנגד שלשה שומרי הסף</b> (מלכים ב' כה, יח), <b>חמשה מרואי פני המלך</b> (מלכים ב' כה, יט) ו<b>שבעה רואי פני המלך</b> (אסתר א, יד).
וכיוצא בו <b>תני</b> <small>[שנה]</small> <b>רב יוסף</b> בברייתא: <b>שלשה חמשה ושבעה</b> קרואים, כנגד מי — <b>שלשה שומרי הסף, חמשה מרואי פני המלך, שבעה רואי פני המלך.</b> כאשר שנה רב יוסף דבר זה, <b>אמר ליה</b> <small>[לו]</small> <b>אביי: עד האידנא</b> <small>[עכשיו]</small> <b>מאי טעמא</b> <small>[מה טעם]</small> <b>לא פריש לן מר</b> <small>[פירש לנו אדוני]</small> דבר זה? <b>אמר ליה</b> <small>[לו]:</small> <b>לא הוה ידענא</b> <small>[ידעתי]</small> <b>דצריכתו ליה</b> <small>[שאתם נזקקים לו,</small> לדבר זה<small>],</small> שהרי הדבר נוגע בענין המתחדש תמיד, <b>ומי בעיתו מינאי מילתא</b> <small>[וכי שאלתם ממני דבר]</small> <b>ולא אמרי לכו</b> <small>[אמרתי לכם]?!</small>
<b>אמר ליה</b> <small>[לו]</small> <b>יעקב מינאה</b> <small>[המין]</small> <b>לרב יהודה: הני</b> <small>[אותם]</small> <b>ששה</b> קרואים של <b>יום הכפורים, כנגד מי</b> הם? <b>אמר ליה</b> <small>[לו]:</small> <b>כנגד ששה שעמדו מימינו של עזרא וששה משמאלו, שנאמר: "ויעמד עזרא הספר על מגדל עץ אשר עשו לדבר ויעמד אצלו מתתיה ושמע ועניה ואוריה וחלקיה ומעשיה על ימינו ומשמאלו פדיה ומישאל ומלכיה וחשם וחשבדנה זכריה משלם"</b> (נחמיה ח, ד), ותוהים:
<b>הני</b> <small>[אלה]</small> שמשמאלו הרי <b>שבעה הוו</b> <small>[הם]</small> ולא שישה! ומשיבים: <b>היינו</b> <small>[זהו]</small> <b>זכריה היינו</b> <small>[זהו]</small> <b>משלם,</b> כלומר אין אלה שני אנשים שונים, אלא כינוי לאותו אדם עצמו, <b>ואמאי</b> <small>[ומדוע]</small> <b>קראו משלם — דמישלם בעובדיה</b> <small>[שמושלם</small> היה <small>במעשיו].</small>
<big>ג</big> <b>תנו רבנן</b> <small>[שנו חכמים]:</small> <b>הכל עולין</b> (נחשבים) <b>למנין שבעה</b> קרואים <b>ואפילו קטן, ואפילו אשה. אבל אמרו חכמים: אשה לא תקרא בתורה, מפני כבוד צבור.</b>
<b>איבעיא להו</b> <small>[נשאלה להם]</small> ללומדים שאלה זו: ה<b>מפטיר, מהו שיעלה</b> ויחשב <b>למנין שבעה</b> קרואים? נחלקו בכך <b>רב הונא ורב ירמיה בר אבא, חד</b> <small>[אחד</small> מהם<small>]</small> <b>אמר: עולה, וחד</b> <small>[ואחד</small> מהם<small>]</small> <b>אמר: אינו עולה. מאן דאמר</b> <small>[מי שאומר]</small> שהוא <b>עולה</b> למנין שבעה קרואים — <b>דהא קרי</b> <small>[שהרי</small> הוא <small>קורא]</small> גם בתורה עצמה,
<b>ומאן דאמר</b> <small>[ומי שאומר]</small> ש<b>אינו עולה</b> — סבור <b>כ</b>דברי <b>עולא,</b> ש<b>אמר עולא: מפני מה המפטיר בנביא צריך שיקרא בתורה תחלה,</b> למרות שהוא עולה כדי לקרוא בנביא — <b>מפני כבוד תורה,</b> שלא יאמרו שכבוד הנביא וכבוד התורה שוים ועולה לבימה רק מפני כבוד הנביא, <b>וכיון</b> שקריאתו רק <b>משום כבוד תורה הוא — למנינא לא סליק</b> <small>[למנין</small> הקרואים <small>אינו עולה].</small>
<b>מיתיבי</b> <small>[מקשים]</small> ממה ששנינו: <b>המפטיר בנביא לא יפחות מעשרים ואחד פסוקים</b> של דברי נבואה שהם <b>כנגד שבעה שקראו בתורה</b> שהרי אותם שבעה שקראו בתורה קראו גם הם לכל הפחות עשרים ואחד פסוקים, שלושה לכל אחד. <b>ואם איתא</b> <small>[יש]</small> אם אמנם המפטיר אינו ממנין שבעת הקרואים ונוסף הוא עליהם, הרי <b>עשרים וארבעה הויין</b> <small>[הם]</small> ולא עשרים ואחד! שהרי גם כנגדו צריך לקרוא שלושה פסוקים בהפטרה. ומשיבים: <b>כיון</b> ש<b>משום כבוד</b> ה<b>תורה הוא</b> שקורא המפטיר בתורה

Daf 23b

— <b>כנגדו נמי לא בעי</b> <small>[גם כן אינו צריך]</small> להוסיף בפסוקי ההפטרה.
<b>מתקיף לה</b> <small>[מקשה עליה]</small> על ברייתא זו <b>רבא: והרי</b> ההפטרה המתחילה <b>"עלותיכם ספו"</b> (ירמיהו ז, כא-כח) <b>דלא הויין עשרין וחד, וקרינן</b> <small>[שאין הם עשרים ואחד</small> פסוקים, <small>ואנו קוראים</small> אותה<small>]</small>! ומשיבים: <b>שאני התם דסליק עניינא</b> <small>[שונה שם שנגמר הענין]</small> אחרי כן, ואין מוסיפים מנושא אחר רק כדי להשלים את מספר הפסוקים.
ושואלים: <b>והיכא</b> <small>[והיכן]</small> ש<b>לא סליק עניינא</b> <small>[נגמר הענין]</small> <b>לא</b> מפסיקים? <b>והאמר</b> <small>[והרי אמר]</small> <b>רב שמואל בר אבא: זמנין סגיאין הוה קאימנא קמיה</b> <small>[פעמים רבות הייתי עומד לפני]</small> <b>ר' יוחנן</b> כמתורגמן, <b>וכי הוה קרינן</b> <small>[וכאשר היינו קוראים]</small> <b>עשרה פסוקי</b> <small>[פסוקים]</small> <b>אמר לן</b> <small>[לנו]:</small> <b>אפסיקו</b> <small>[הפסיקו],</small> הרי שמפסיקים אף בפחות! ומשיבים: ב<b>מקום שיש תורגמן</b> <small>[מתורגמן]</small> <b>שאני</b> <small>[שונה],</small> שכיון שהמתרגם מאריך ומוסיף בדברים, מקצרים לעיתים מפני טורח הציבור. <b>דתני</b> <small>[ששנה]</small> <b>רב תחליפא בר שמואל: לא שנו</b> שיש לקרוא בהפטרה עשרים ואחד פסוקים <b>אלא במקום שאין תורגמן, אבל מקום שיש תורגמן — פוסק</b> אפילו בפחות.
<big>א משנה</big> <b>אין פורסים על שמע,</b> שהמאחרים לבוא לבית הכנסת אחר שסיימו הציבור לומר קריאת שמע — הותר להם לדלג על חלק מברכותיה כדי שיוכלו להתפלל תפילת שמונה עשרה עם הציבור, ועומד אחד מהם ואומר קדיש ו"ברכו" וברכה ראשונה מברכות קריאת שמע, וכיון שאינם אומרים את כל הברכות נחשב הדבר כפרס (מחצית), <b>ואין עוברים לפני התיבה</b> בתפילת שמונה עשרה, <b>ואין</b> כהנים <b>נושאים את כפיהם, ואין קוראין בתורה, ואין מפטירין בנביא,</b>
<b>ואין עושים מעמד ומושב</b> כאשר חוזרים מקבורת המת, <b>ואין אומרים ברכת אבלים ותנחומי אבלים</b> לאבלים, <b>ו</b>כן אין אומרים <b>ברכת חתנים, ואין מזמנים</b> בברכת המזון <b>ב</b>הזכרת <b>שם</b> שמים — אם היה בכל אחד מאלה <b>פחות מעשרה</b> אנשים. <b>וב</b>פדיון <b>קרקעות</b> מן ההקדש צריך שיהיו שם <b>תשעה</b> אנשים (אפילו שאינם כהנים) <b>ו</b>עוד <b>כהן</b> אחד בנוסף להם (והרי הם עשרה יחד), <b>ו</b>כן ב<b>אדם כיוצא בהן</b> בפדיונו, שכשיש לפדותו מן ההקדש, צריכים שיהיו תשעה וכהן.
<big>ב גמרא</big> שואלים: <b>מנא הני מילי</b> <small>[מנין הדברים הללו]</small> שצריכים עשרה למנין? <b>אמר ר' חייא בר אבא אמר ר' יוחנן:</b> ש<b>אמר קרא</b> <small>[הכתוב]:</small> <b>"ונקדשתי בתוך בני ישראל"</b> (ויקרא כב, לב), ללמדנו ש<b>כל דבר שבקדושה לא יהא</b> ב<b>פחות מעשרה</b> אנשים.
ושואלים: <b>מאי משמע</b> <small>[מה המשמעות],</small> כיצד למדים מפסוק זה שיש צורך במנין של עשרה? ומסבירים, <b>דתני</b> <small>[ששנה]</small> <b>ר' חייא: אתיא</b> <small>[בא,</small> נלמד הדבר<small>]</small> מגזירה שווה של המילים <b>'תוך' 'תוך', כתיב הכא</b> <small>[נאמר כאן]:</small> <b>"ונקדשתי בתוך בני ישראל", וכתיב התם</b> <small>[ונאמר שם]</small> בענין מות קורח וכל עדתו: <b>"הבדלו מתוך העדה"</b> (במדבר טז, כא),
<b>ואתיא</b> <small>[ובאה,</small> נלמדת<small>]</small> גזירה שווה <b>'עדה' 'עדה', דכתיב התם</b> <small>[שנאמר שם]</small> במרגלים: <b>"עד מתי לעדה הרעה הזאת"</b> (במדבר יד, כז), <b>מה להלן</b> במרגלים היו באותה עדה <b>עשרה</b> אנשים (שהרי שנים עשר היו, ויהושע וכלב אינם בכלל העדה הרעה) <b>אף כאן</b> "העדה" היא <b>עשרה,</b> ואנחנו למדים ש"בתוך בני ישראל" הוא כמו "מתוך העדה", משמע שפחות מעשרה אינו קרוי קהל, ואין אומרים בו דבר שבקדושה ("ונקדשתי").
<big>ג</big> על ידי הסבר זה מובנים דברים רבים שנאמרו במשנה שיש בהם משום דברים שבקדושה הנאמרים בקהל. שנינו בה: <b>ואין עושים מעמד ומושב פחות מעשרה,</b> והרי דבר זה אינו דבר שבקדושה, אלא טעמו <b>כיון דבעי למימר</b> <small>[ש</small>הוא <small>צריך לומר]</small> כפי הנוסח הרגיל של מעמד ומושב: <b>"עמדו יקרים עמודו, שבו יקרים שבו", בציר</b> <small>[</small>ב<small>פחות]</small> <b>מעשרה לאו אורח ארעא</b> <small>[לא דרך ארץ]</small> הוא לומר בסגנון מכובד רק למספר מועט של אנשים.
עוד שנינו: <b>ואין אומרים ברכת אבלים וברכת חתנים,</b> ומסבירים: <b>מאי</b> <small>[מה</small> היא<small>]</small> <b>ברכת אבלים — ברכת רחבה,</b> שהיו המלווים באים לרחבה מיוחדת ומברכים את האבלים שהמקום ינחם אותם. וכפי ש<b>אמר ר' יצחק אמר ר' יוחנן: ברכת אבלים</b> נאמרת <b>בעשרה, ואין</b> ה<b>אבלים</b> עצמם נחשבים <b>מן המנין,</b> שצריך עשרה מלבדם. ו<b>ברכת חתנים</b> אף היא נאמרת <b>בעשרה, ו</b>אולם ה<b>חתנים</b> עצמם נחשבים <b>מן המנין.</b>
עוד שנינו: <b>ואין מזמנים על המזון ב</b>הזכרת <b>שם</b> שמים ב<b>פחות מעשרה.</b> וטעמו: <b>כיון דבעי למימר</b> <small>[ש</small>הוא <small>צריך לומר]</small> את הנוסח <b>"נברך לאלהינו", בציר</b> <small>[</small>ב<small>פחות]</small> <b>מעשרה לאו אורח ארעא</b> <small>[לא דרך ארץ]</small> הוא להזכיר שם שמים למספר מועט של אנשים.
<big>ד</big> עוד שנינו במשנה: <b>ו</b>לפדיון <b>הקרקעות</b> מן ההקדש צריך שיהיו <b>תשעה</b> אנשים <b>וכהן, ו</b>פדיון <b>אדם כיוצא בהן.</b> ושואלים: <b>מנא הני מילי</b> <small>[מנין הדברים האלו]</small> שצריך עשרה בפדיון קרקעות ואחד מהם כהן?
<b>אמר שמואל: עשרה כהנים כתובים בפרשה,</b> כלומר, עשר פעמים נאמר בפרשה זו שהכהן מעריך את ההקדשות, ופירוט הדברים: <b>חד לגופיה</b> <small>[</small>פעם <small>אחת</small> נלמד <small>לגופו]</small> שצריך שיהיה כהן אחד בפדיון זה, <b>וחד למעוטי</b> <small>[ואחד</small> כדי <small>למעט]</small> שיהא זה רק כהן, <b>ואידך</b> <small>[ו</small>יתר <small>האחרים]</small> <b>הוי</b> <small>[הרי]</small> <b>מיעוט אחר מיעוט,</b> וכלל הוא ש<b>אין מיעוט אחר מיעוט אלא לרבות.</b> שכיון שמזכיר כמה וכמה פעמים "כהן", שמשמעו לכאורה להוציא ולמעט את הישראלים, אנו מפרשים שמיעוט אחר מיעוט בא לרבות כל אדם, ולכן אנו מרבים שיהיו <b>תשעה ישראלים וחד</b> <small>[ואחד]</small> <b>כהן.</b>
ושואלים: אם נלמד בדרך של מיעוט אחר מיעוט, אם כן <b>ואימא</b> <small>[ואמור]</small> באופן אחר שיש כאן מיעוט ואחריו שוב מיעוט, ושוב מוזכר כהן ושוב מיעוט, ואם כן יצטרכו שיהיו לפי חשבון זה <b>חמשה כהנים וחמשה ישראלים!</b> ואומרים: אכן, <b>קשיא</b> <small>[קשה],</small> שאין ההסבר ברור דיו בנקודה זו.
שנינו: <b>ואדם כיוצא בהן.</b> ושואלים: <b>אדם מי</b> <small>[האם]</small> הוא נעשה <b>קדוש</b> שצריך לדון בפדיונו?
<b>אמר ר' אבהו:</b> מדובר <b>ב</b>אדם ש<b>אומר "דמי עלי",</b> כלומר, אני נודר למקדש את הכסף שאני שווה. <b>דתניא</b> <small>[ש</small>כן <small>שנינו</small> בברייתא<small>]:</small> <b>האומר "דמי עלי" שמין</b> (מעריכים) <b>אותו כעבד,</b> ולפי ערכו כעבד כך נותן למקדש. <b>ועבד איתקש</b> <small>[הוקש,</small> הושווה<small>]</small> במקרא <b>לקרקעות, דכתיב</b> <small>[שנאמר]:</small> <b>"והתנחלתם אתם לבניכם אחריכם לרשת אחזה"</b> (ויקרא כה, מו), ולכן, כשם שפדיון קרקעות בעשרה — אף פדיון האדם בעשרה.
<big>ה משנה</big> <b>הקורא בתורה</b> — <b>לא יפחות משלשה פסוקים, ו</b>כשמתרגם — <b>לא יקרא למתורגמן יותר מפסוק אחד,</b> כדי שלא יתבלבל.

Daf 24a

<b>ובנביא</b> מתרגם <b>שלשה</b> פסוקים כאחד, שכן בדברי תורה אם יתרגם שלא כראוי עלול הוא להטעות את השומעים בהלכה, מה שאין כן בנביא. <b>היו שלשתן</b> שלושת הפסוקים <b>שלש פרשיות,</b> שכל פסוק היא פרשיה בפני עצמה — <b>קורין אחד אחד.</b>
<b>מדלגין בנביא</b> מקטע לקטע <b>ואין מדלגין בתורה. ועד כמה הוא מדלג — עד כדי שלא יפסוק המתורגמן,</b> כלומר, אם יכול לגלול את המגילה או להפוך בדפי הספר כל עוד המתורגמן מתרגם, שלא ייראה הדבר כהפסקה, דבר היכול להתפרש כזילזול בכבוד הציבור.
<big>א גמרא</big> שואלים: <b>הני</b> <small>[אותם]</small> <b>שלשה פסוקים</b> שאין לפחות מהם בקריאת התורה, <b>כנגד מי</b> קבעו? <b>אמר רב אסי: כנגד תורה נביאים וכתובים.</b>
שנינו במשנה: <b>ולא יקרא למתורגמן יותר מפסוק אחד, ובנביא</b> — <b>שלשה פסוקים, ואם היו שלשתן</b> שלושת הפסוקים <b>שלש פרשיות</b> — <b>קורא אחד אחד.</b> ומביאים דוגמא, <b>כגון: "כי כה אמר ה' חנם נמכרתם"</b> (ישעיהו נב, ג), ואחריו: <b>"כי כה אמר ה' אלהים מצרים ירד עמי בראשנה"</b> (ישעיהו נב, ד), ואחריו: <b>"ועתה מה לי פה נאם ה'"</b> (ישעיהו נב, ה), שהם שלושה פסוקים סמוכים, שכל אחד מהם הוא פרשיה בפני עצמה.
<big>ב</big> שנינו במשנה: <b>מדלגין בנביא ואין מדלגין בתורה. ורמינהו</b> <small>[ומשליכים,</small> מראים סתירה<small>]</small> ממה ששנינו, שהכהן הגדול ביום הכיפורים <b>קורא</b> פרשת <b>"אחרי מות"</b> (ויקרא ט״ז:א׳), <b>ו</b>קורא בפרשת <b>"אך בעשור"</b> (ויקרא כג, כז), <b>והא קא</b> <small>[והרי</small> בקריאה זו <small>הוא]</small> <b>מדלג</b> בתורה, שהרי אין אלו פרשיות סמוכות!
<b>אמר אביי: לא קשיא</b> <small>[אינו קשה],</small> כי <b>כאן</b> שאמרו שלא ידלג, הרי זה <b>בכדי שיפסוק</b> (שיצטרך לעשות הפסקה) <b>המתורגמן, וכאן</b> שהתירו לדלג הוא <b>בכדי שלא יפסוק המתורגמן.</b>
ומקשים: <b>והא עלה קתני</b> <small>[והרי עליה</small> על משנה זו <small>שנינו]:</small> <b>מדלגין בנביא ואין מדלגין בתורה, ועד כמה הוא מדלג — עד כדי שלא יפסוק המתורגמן,</b> ו<b>מכלל</b> הדברים אתה למד ש<b>בתורה כלל כלל לא</b> ידלג!
<b>אלא אמר אביי:</b> יש לחזור מן התירוץ הקודם ו<b>לא קשיא</b> <small>[אינו קשה]</small> ויש לתרץ באופן אחר: <b>כאן</b> שאמרו שמותר לדלג, הוא <b>בענין</b> (בנושא) <b>אחד, כאן</b> שלא התירו לדלג, הרי זה <b>בשתי עניינות</b> בשני נושאים שונים. <b>והתניא</b> <small>[ו</small>אכן <small>כן שנינו</small> בברייתא<small>]</small> במפורש: <b>מדלגין בתורה בענין אחד, ובנביא</b> אפילו <b>בשני עניינין, כאן וכאן,</b> בתורה ובנביא, מדלגים רק <b>בכדי שלא יפסוק המתורגמן.</b>
<b>תניא אידך</b> <small>[שנויה</small> ברייתא <small>אחרת]:</small> <b>אין מדלגין מנביא לנביא</b> אפילו באותו ענין, אבל <b>בנביא של שנים עשר</b> (בספרי תרי עשר) כיון שהוא נחשב כספר אחד — <b>מדלג, ובלבד שלא ידלג</b> בכל מקרה <b>מסוף הספר לתחילתו,</b> שלא יקדים את הפסוק המאוחר, שאז הדבר נראה לכל כדילוג, ואם רוצה לדלג — יקרא בכל אופן לפי הסדר.
<big>ג משנה</big> <b>המפטיר בנביא הוא</b> זה שמכבדים אותו להיות ה<b>פורס על שמע</b> (מברך בקול ברכות קריאת שמע) <b>והוא עובר לפני התיבה</b> בתפילת שמונה עשרה, <b>והוא נושא את כפיו,</b> אם כהן הוא. <b>ואם היה</b> המפטיר <b>קטן,</b> שהרי למפטיר אפשר לקרוא גם ילד קטן שאינו ראוי להיות שליח ציבור — הרי <b>אביו או רבו עוברים על ידו</b> (במקומו, בשבילו).
<b>קטן קורא בתורה ו</b>כן <b>מתרגם</b> את הדברים לארמית, <b>אבל אינו פורס על שמע ואינו עובר לפני התיבה ואינו נושא את כפיו.</b>
<b>פוחח</b> (מי שאינו לבוש כהלכה ובשרו מגולה) — <b>פורס את שמע ומתרגם, אבל אינו קורא בתורה</b> מפני כבוד התורה, <b>ו</b>כן <b>אינו עובר לפני התיבה, ואינו נושא את כפיו</b> בברכת כהנים מפני כבוד הציבור.
<b>סומא</b> (עיוור) — <b>פורס את שמע ומתרגם. ר' יהודה אומר: כל שלא ראה מאורות</b> השמש הירח והכוכבים <b>מימיו,</b> כלומר: עיוור מלידה — <b>אינו פורס על שמע,</b> שהרי הברכה הראשונה לפני קריאת שמע היא ברכה על המאורות, וכיצד יברך מי שלא ראה אותם.
<big>ד גמרא</big> ושואלים: <b>מאי טעמא</b> <small>[מדוע]</small> המפטיר בנביא נותנים לו את כל שאר התפקידים הללו? <b>רב פפא אמר: משום כבוד</b> עושים זאת, שכיון שההפטרה היתה ניתנת גם לילדים קטנים, היה הדבר נחשב כזלזול בכבודו של אדם שאינו עולה לקרוא בתורה כאחד הקרואים, אלא להפטרה בלבד, וכדי לפצותו נותנים לו זכות לשמש בתפקידים המכובדים בבית הכנסת. <b>רבה בר שימי אמר</b> טעם אחר: <b>משום דאתי לאינצויי</b> <small>[שיבואו להתקוטט],</small> שמא יאמר אדם לחבירו: אני קיבלתי רק תפקיד שאינו חשוב כקריאת ההפטרה, ואתה תעבור לפני התיבה?! ולכן נותנים זאת לאדם אחד.
ושואלים: <b>מאי בינייהו</b> <small>[מה</small> ההבדל <small>ביניהם</small> למעשה<small>]</small> אם זהו הטעם או זה? ומשיבים: <b>איכא בינייהו</b> <small>[יש</small> הבדל <small>ביניהם</small> למעשה<small>]</small> באופן <b>דעביד</b> <small>[ש</small>העובר לפני התיבה <small>עושה]</small> <b>בחנם,</b> ואין איש מן המתפללים מקבל שכר, שעדיין יש כאן משום כבוד, אבל משום קטטה אין כאן.
<b>תנן</b> <small>[שנינו</small> במשנה<small>]:</small> <b>ואם היה קטן — אביו או רבו עוברים על ידו</b> (בשבילו, במקומו)<b>. אי אמרת</b> <small>[אם אתה אומר]</small> שהטעם הוא <b>משום נצויי</b> <small>[קטטה]</small> — וכי ה<b>קטן בר נצויי</b> <small>[בן קטטה]</small> <b>הוא?</b> שהרי ודאי לא ישימו לב אליו, ואין איפוא חשש לקטטה, ואם כן נראה שאין חוששים לטעם זה!
ודוחים: <b>אלא מאי</b> <small>[מה]</small> תאמר — שהטעם הוא <b>משום כבוד —</b> וכי <b>קטן בר</b> <small>[בן]</small> <b>כבוד הוא,</b> וצריך הוא שיכבדוהו כפיצוי לקריאת ההפטרה? <b>אלא — איכא</b> <small>[יש]</small> <b>כבוד אביו וכבוד רבו</b> הנוגעים בדבר, ובשלהם עשו תקנה זו,

Daf 24b

<b>הכא נמי</b> <small>[כאן גם כן]</small> אפשר לומר <b>איכא נצויי</b> <small>[יש קטטה]</small> של <b>אביו ונצויי</b> <small>[וקטטה]</small> של <b>רבו.</b>
<big>א </big>שנינו במשנה: <b>פוחח</b> (מי שאינו לבוש כהלכה ובשרו מגולה) — <b>פורס על שמע</b> ומתרגם, אבל אינו קורא בתורה. <b>בעא מיניה</b> <small>[שאל אותו]</small> <b>עולא בר רב מאביי: קטן פוחח מהו שיקרא בתורה?</b> האם יש מקום לומר שכיון שקטן אינו מוזהר על "ולא ייראה בך ערוות דבר" (דברים כג, טו), אין למונעו בשל כך מלקרוא בתורה.
<b>אמר ליה</b> <small>[לו]</small> אביי: לפי דרך מחשבה זו <b>ותבעי לך</b> <small>[ותישאל</small> תסתפק <small>לך]</small> אם כן על קטן <b>ערום,</b> שמכיון שהוא קטן אין בו משום "ערות דבר", אלא <b>ערום מאי טעמא</b> <small>[מה טעם]</small> <b>לא</b> יקרא — <b>משום כבוד</b> ה<b>צבור, הכא נמי</b> <small>[כאן גם כן]</small> לא יקרא פוחח <b>משום כבוד</b> ה<b>צבור.</b>
<big>ב</big> שנינו במשנה ש<b>סומא פורס על שמע</b> ור' יהודה חולק, ולדעתו כל שלא ראה מאורות מימיו (עיוור מלידה) אינו יכול לברך. <b>תניא</b> <small>[שנויה</small> ברייתא<small>],</small> <b>אמרו לו לר' יהודה:</b> אין צורך שאדם יראה דבר בעיניו על מנת שיוכל לברך עליו ברכה, וכיוצא בזה <b>הרבה צפו לדרוש ב</b>מעשה ה<b>מרכבה</b> של ה' בעולמות העליונים, <b>ו</b>אף על פי ש<b>לא ראו אותה מימיהם,</b> משמע שהראיה אינה מעכבת.
<b>ור' יהודה</b> משיב על כך: יש לחלק, כי <b>התם באבנתא דליבא תליא מילתא, והא קא מיכוין וידע</b> <small>[שם</small> במעשה המרכבה, <small>בהבנת הלב תלוי הדבר, והרי הוא מכוון ויודע]</small> אף על פי שאינו רואה בעצמו, אולם <b>הכא</b> <small>[כאן]</small> בברכת המאורות <b>משום הנאה הוא, והא לית ליה</b> <small>[הרי אין לו]</small> לעיוור <b>הנאה</b> מן המאורות, ולכן אינו יכול לברך עליהם.
<b>ורבנן</b> <small>[וחכמים]</small> מה טעמם — לדעתם <b>אית ליה</b> <small>[יש לו]</small> לעיוור <b>הנאה</b> מן המאורות, ו<b>כ</b>דברי <b>ר' יוסי. דתניא</b> <small>[ש</small>כן <small>שנינו</small> בברייתא<small>],</small> <b>אמר ר' יוסי: כל ימי הייתי מצטער על מקרא זה</b> שלא הבנתי את פירושו, שנאמר: <b>"והיית ממשש בצהרים כאשר ימשש העור באפלה"</b> (דברים כח, כט), והייתי תוהה: <b>וכי מה אכפת ליה</b> <small>[לו]</small> <b>לעור בין אפילה לאורה,</b> אם אינו מרגיש בהבדל שביניהם? ואם כן מדוע מדבר הכתוב על העיוור באפילה דווקא?
<b>עד שבא מעשה לידי. פעם אחת הייתי מהלך באישון</b> (בחשכת) <b>לילה ואפלה, וראיתי סומא שהיה מהלך בדרך ואבוקה</b> (לפיד) <b>בידו. אמרתי לו: בני, אבוקה זו למה לך?</b> הלא עיוור אתה! <b>אמר לי: כל זמן שאבוקה בידי, בני אדם רואים אותי ומצילים אותי מן הפחתין</b> (בורות) <b>ומן הקוצין ומן הברקנין.</b> הרי שאף שהעיוור איננו נהנה במישרין מראיית האור, מכל מקום מציאות האור מועילה לו. ומשום כך יכול גם הוא לברך על המאורות.
<big>ג משנה</big> <b>כהן שיש בידיו מומין — לא ישא את כפיו</b> לברך, שכיון שיש בהן מומים הרי זה גורם לאנשים להסתכל בו, ואסור להסתכל בידי הכהנים כשמברכים את העם לפי שהשכינה שורה עליהם באותה שעה. <b>ר' יהודה אומר: אף מי שהיו ידיו צבועות</b> ב<b>סטיס</b> (צבע כחול) — <b>לא ישא את כפיו</b> מאותו טעם, <b>מפני שהעם מסתכלים בו.</b>
<big>ד גמרא</big> <b>תנא</b> <small>[שנה]</small> החכם בתוספתא: <b>מומים שאמרו</b> שפוסלים את הכהן מלברך, הכוונה למומים ש<b>בפניו, ידיו ורגליו,</b> ולא מומים שבסתר. <b>אמר ר' יהושע בן לוי:</b> כהן שהיו <b>ידיו בוהקניות</b> (מלאות כתמים לבנים) — <b>לא ישא את כפיו. תניא נמי הכי</b> <small>[שנויה</small> ברייתא <small>גם כן כך]:</small> <b>ידיו בוהקניות — לא ישא את כפיו.</b> היו כפיו <b>עקומות</b> או <b>עקושות</b> (מעוותות) — <b>לא ישא את כפיו.</b>
בדומה לכך <b>אמר רב אסי: חיפני</b> (אדם מהעיר חיפה) <b>ובשיני</b> (בית שאני, אדם מהעיר בית שאן) — <b>לא ישא את כפיו,</b> שלא ידעו בני אותם המקומות לבטא את האותיות הגרוניות כראוי. <b>תניא נמי הכי</b> <small>[שנויה</small> ברייתא <small>גם כן כך]:</small> <b>אין מורידים לפני התיבה לא אנשי בית שאן ולא אנשי בית חיפה ולא אנשי טבעונין — מפני ש</b>הם <b>קורין לאלפין עיינין ולעיינין אלפין,</b> ועל ידי כך משבשים את משמעות הדברים בתפילה.
<b>אמר ליה</b> <small>[לו]</small> <b>ר' חייא לר' שמעון בר רבי</b> תוך כדי שיחתם: <b>אלמלי אתה</b> (אילו היית) <b>לוי — פסול אתה מן הדוכן</b> לשיר <b>משום דעבי קלך</b> <small>[שקולך עבה]</small> ואינך ראוי לשירה. נפגע ר' שמעון, <b>אתא</b> <small>[בא]</small> ו<b>אמר ליה לאבוה</b> <small>[לו ל</small>רבי <small>אביו]</small> את תוכן דברי רבי חייא<small>.</small> <b>אמר ליה</b> <small>[לו]</small> רבי: <b>זיל אימא ליה</b> <small>[לך אמור לו]</small> דבר כיוצא בכך: <b>כשאתה מגיע אצל</b> הפסוק <b>"וחכיתי לה'"</b> (ישעיהו ח, יז) <b>לא נמצאת מחרף ומגדף?!</b> שכן ר' חייא שהיה מבבל לא היה יכול להבדיל בין חי"ת לה"א.
<b>אמר רב הונא, זבלגן</b> מי שעיניו זולפות דמעה תמיד <b>לא ישא את כפיו</b> מפני שמסתכלין בו. והא ההוא דהוה בשיבבותיה <small>[והרי אותו</small> כהן בעל מום <small>שהיה בשכנותו]</small> של <b>רב הונא והוה פריס ידיה</b> <small>[והיה פורס,</small> נושא <small>את כפיו]!</small> ומשיבים: <b>ההוא דש בעירו הוה</b> <small>[היה],</small> כלומר, היה מצוי במקום והתרגלו אליו בני עירו, וכיון שהם רגילים בו, שוב אין מסתכלים במומו. <b>תניא נמי הכי</b> <small>[שנויה</small> ברייתא <small>גם כן כך]:</small> <b>זבלגן</b> — <b>לא ישא את כפיו, ואם היה דש בעירו — מותר.</b>
<b>אמר ר' יוחנן: סומא באחת מעיניו</b> — <b>לא ישא את כפיו</b> מפני שהעם מסתכלים במומו. ושואלים: <b>והא ההוא דהוה בשיבבותיה</b> <small>[והרי אותו</small> כהן שהיה עיוור באחת מעיניו <small>שהיה בשכנותו]</small> של <b>ר' יוחנן דהוה פריס ידיה</b> <small>[שהיה פורס,</small> נושא <small>את כפיו]!</small> ומשיבים: הכהן <b>ההוא דש בעירו הוה</b> <small>[היה].</small> <b>תניא נמי הכי</b> <small>[שנויה</small> ברייתא <small>גם כן כך]:</small> <b>סומא באחת מעיניו לא ישא את כפיו, ואם היה דש בעירו — מותר.</b>
שנינו במשנה, <b>ר' יהודה אומר: מי שהיו ידיו צבועות</b> — <b>לא ישא את כפיו. תנא</b> <small>[שנה]</small> החכם בתוספתא: מכל מקום, <b>אם רוב אנשי העיר מלאכתם בכך</b> בצביעה — <b>מותר,</b> שבודאי אין שמים לב לכך.
<big>ה משנה</big> <b>האומר: "איני עובר לפני התיבה ב</b>בגדים <b>צבועין"</b> אלא בלבנים בלבד — <b>אף בלבנים לא יעבור,</b> שכן יש חשש מינות במי שמקפיד על צבע הבגד בתפילה ולכן ראוי לפוסלו מכל תפילה. וכן מי שאומר: <b>"בסנדל איני עובר" — אף יחף לא יעבור,</b> שאף הוא נוהג שלא על דעת חכמים.
<b>העושה תפלתו</b> (התפילין שלו) <b>עגולה</b> — הרי זו <b>סכנה,</b> בכל מקום וזמן שגוזרים על הנחת תפילין, ואף ששינו ועשו תפילין עגולות, הסכנה עדיין קיימת, <b>ואין בה מצוה,</b> שהרי המצוה היא לעשותה מרובעת דווקא. <b>נתנה</b> את התפילה של ראש <b>על מצחו</b> ולא במקומה על קצה שערותיו, <b>או</b> תפילה של יד <b>על פס ידו</b> (כף ידו) — <b>הרי זו דרך המינות,</b> כפירה במסורת חכמים ביחס למקום הנחת תפילין. <b>ציפן</b> (את התפילין) <b>זהב,</b> או ש<b>נתנה</b> את התפילין של יד <b>על בית אונקלי</b> (השרוול) <b>שלו</b> מבחוץ — <b>הרי זו דרך החיצונים,</b> כלומר, דרך היוצאים אל מחוץ למנהגי ישראל.
<big>ו גמרא</big> ומסבירים: <b>מאי טעמא</b> <small>[מה הטעם]</small> שפוסלים את הרוצה להתפלל בבגדים לבנים או כשהוא יחף — <b>חיישינן</b> <small>[חוששים אנו]</small> <b>שמא מינות נזרקה בו,</b> שכן דרך לבושם של עובדי עבודה זרה, ולכן אין אנו מניחים לו להתפלל כלל.
שנינו במשנה: <b>העושה תפלתו עגולה — סכנה ואין בה מצוה.</b> ומעירים: <b>לימא תנינא להא דתנו רבנן</b> <small>[האם נאמר ששנינו</small> כבר במשנה <small>את זו ששנו חכמים</small> בברייתא<small>],</small> ש<b>תפלין מרובעות הלכה למשה מסיני! ואמר רבא:</b> "מרובעות" פירושו <b>בתפרן ובאלכסונן,</b> כלומר, שצריכות להיות מרובעות מכל צד, ולכאורה כבר נאמר הדבר במשנתנו כשפסלה תפילה עגולה!
<b>אמר רב פפא:</b> אין מכאן הוכחה, שאפשר לפרש ש<b>מתניתין</b> <small>[משנתנו]</small> מדברת באופן <b>דעבידא כי אמגוזא</b> <small>[שעשויה כמו אגוז],</small> כלומר, עגולה כולה ככדור, אבל אין הוכחה מן המשנה שבתי התפילין צריכים להיות מרובעים, שהרי אפשר לפרש שאף צורה מעוגלת, כל שאינה כצורת כדור — כשרה.
<big>ו משנה</big> <b>האומר</b>

Daf 25a

בנוסח תפילתו: <b>"יברכוך טובים" — הרי זו דרך המינות</b> שהמינים מחלקים את העולם לשתי רשויות: של טוב ושל רע, ובאמת צריך לכלול את הכל בכלל הברכה. האומר בתפילתו <b>"על קן צפור יגיעו רחמיך",</b> כלומר, רחם עלינו כשם שריחמת על ציפור הדוגרת על הביצים, שלא לקחת אם על הבנים, או האומר <b>"על טוב יזכר שמך",</b> שמכך משתמע שמודה על הטובות בלבד, או האומר בתפילה <b>'מודים' 'מודים'</b> (פעמיים) — <b>משתקין אותו,</b> משום שאומר דברים שיש בהם חשש כפירה.
<b>המכנה בעריות,</b> שאינו קורא את הדברים בפרשת עריות כפי שהם כתובים מפני הנימוס — <b>משתקין אותו,</b> וכן <b>האומר</b> ומתרגם את הכתוב <b>"ומזרעך לא תתן להעביר למלך"</b> (ויקרא יח, כא) באופן זה: "מזרעך <b>לא תתן לאעברא בארמיותא</b> <small>[לעבר את הארמית,</small> הגויה<small>]</small>" — <b>משתקין אותו בנזיפה</b> על שאומר דבר שאינו כדין.
<big>א גמרא</big> דנים בהלכות שהובאו במשנה, ואומרים: <b>בשלמא</b> <small>[נניח]</small> שהאומר פעמיים <b>'מודים' 'מודים'</b> משתקים אותו — משום <b>דמיחזי</b> <small>[שנראה]</small> כאילו מודה ל<b>שתי רשויות,</b> וצריך להיזהר אפילו שלא להישמע כאילו מקבל דבר זה. והאומר: <b>"על טוב יזכר שמך", נמי</b> <small>[גם כן]</small> מובן, כי <b>משמע על טוב</b> — <b>אין</b> <small>[כן]</small> יזכר שם ה', <b>על רע — לא, ותנן</b> <small>[ושנינו</small> במשנה<small>]:</small> <b>חייב אדם לברך על הרעה כשם שהוא מברך על הטובה. אלא "על קן צפור יגיעו רחמיך", מאי טעמא</b> <small>[מה טעם]</small> אין אומרים דבר זה?
<b>פליגי</b> <small>[נחלקו]</small> <b>בה</b> בבעיה זו <b>תרי אמוראי במערבא</b> <small>[שני אמוראים בארץ ישראל]:</small> <b>ר' יוסי בר אבין ור' יוסי בר זבידא, חד</b> <small>[אחד</small> מהם<small>]</small> <b>אמר: מפני שמטיל קנאה במעשה בראשית,</b> שהוא מציג את הדברים כאילו אין הקדוש ברוך הוא נוהג ברחמים כלפי כל בריותיו ומפלה חלק מהם, <b>וחד</b> <small>[ואחד</small> מהם<small>]</small> <b>אמר: מפני שעושה מדותיו של הקדוש ברוך הוא רחמים</b> ומפרש את טעמן בצורה פשטנית <b>ו</b>באמת <b>אינן אלא גזירות,</b> שמשמען עמוק יותר.
מסופר: <b>ההוא דנחית קמיה</b> <small>[</small>אדם <small>אחד ירד</small> לעבור לפני התיבה <small>בפני]</small> <b>רבה,</b> ו<b>אמר</b> בתוך תפילתו: <b>אתה חסת על קן צפור</b> — <b>אתה חוס ורחם עלינו! אתה חסת על "אותו ואת בנו"</b> (ויקרא כב, כח) שלא ישחטו ביום אחד — <b>אתה חוס ורחם עלינו. אמר רבה: כמה ידע האי מרבנן לרצויי למריה</b> <small>[כמה יודע תלמיד חכם זה לרצות לאדוניו,</small> לקדוש ברוך הוא<small>].</small> <b>אמר ליה</b> <small>[לו]</small> <b>אביי: והא</b> <small>[והרי]</small> <b>"משתקין אותו" תנן</b> <small>[שנינו</small> במשנה<small>]</small> ואין ראוי לומר כן!
ומעירים: <b>ורבה</b> עצמו, שבודאי ידע משנה זו <b>לחדודי</b> <small>[לחדד]</small> את <b>אביי הוא דבעא</b> <small>[שרצה],</small> שבכוונה אמר לו דבר שאינו נכון על מנת לבדוק את ידיעותיו ואת הבנתו.
בנושא דומה מסופר: <b>ההוא דנחית קמיה</b> <small>[</small>אדם <small>אחד ירד</small> לפני התיבה <small>לפני]</small> <b>ר' חנינא,</b> ו<b>אמר</b> בתפילתו: <b>"האל הגדול הגבור והנורא האדיר והחזק והאמיץ".</b>
לאחר מכן <b>אמר ליה</b> <small>[לו]</small> ר' חנינא: <b>סיימתינהו לשבחיה דמרך</b> <small>[</small>וכי <small>סיימת את</small> כל <small>השבחים של אדונך],</small> כלומר, האם בכך שהוספת כמה מילים כבר סיימת את כל שבחי הקדוש ברוך הוא? <b>השתא הני תלתא</b> <small>[עכשיו,</small> הרי <small>אותם שלושה]</small> שבחים שאנו אומרים בתפילה: "הגדול הגיבור והנורא" <b>אי לאו דכתבינהו</b> <small>[אם לא שכתבם]</small> <b>משה</b> רבינו <b>באורייתא</b> <small>[בתורה]</small> (דברים י, יז) <b>ואתו</b> <small>[ובאו]</small> אנשי <b>כנסת הגדולה ותקנינהו</b> <small>[ותיקנום</small> בנוסח התפילה<small>]</small> (שאמרו בתפילתם: "האל הגדול הגיבור והנורא... אל ימעט לפניך את כל התלאה אשר מצאתנו" וכו'. נחמיה ט, לב), <b>אנן</b> <small>[אנחנו]</small> <b>לא אמרינן להו</b> <small>[</small>היינו מעזים <small>לומר אותם],</small> <b>ואת אמרת כולי האי</b> <small>[ואתה אמרת כל כך].</small> <b>משל לאדם שהיו לו אלף אלפי אלפים דינרי זהב והיו מקלסין</b> (משבחים) <b>אותו באלף דינרי כסף</b> וכי <b>לא גנאי הוא לו?</b>
כיון שהזכרנו את דברי ר' חנינא, מביאים עוד מה ש<b>אמר ר' חנינא: הכל בידי שמים חוץ מיראת שמים,</b> שדבר זה תלוי באדם עצמו, <b>שנאמר: "ועתה ישראל מה ה' אלהיך שאל מעמך כי אם ליראה</b> את ה' אלהיך" (דברים י, יב).
על אותו פסוק תוהים: האם <b>מכלל</b> הדברים אתה למד ש<b>יראה מילתא זוטרתי</b> <small>[דבר קטן]</small> <b>היא?!</b> שהרי מלשון הפסוק נראה שאין ה' שואל מן האדם אלא דבר קטן — יראה בלבד! ומשיבים: <b>אין</b> <small>[כן],</small> <b>לגבי משה רבינו מילתא זוטרתא</b> <small>[דבר קטן]</small> <b>היא,</b> ולכן הוא אכן מדבר עליה כעל דבר קטן. <b>משל לאדם שמבקשים</b> ממנו <b>כלי גדול ויש לו</b> — הרי זה <b>דומה עליו ככלי קטן,</b> ואם שואלים ממנו כלי <b>קטן ואין לו — דומה עליו ככלי גדול.</b>
<b>אמר ר' זירא: האומר 'שמע' 'שמע'</b> (פעמיים) — הריהו <b>כאומר 'מודים' 'מודים' דמי</b> <small>[נחשב].</small>
<b>מיתיבי</b> <small>[מקשים]</small> על כך ממה ששנינו: <b>הקורא את שמע וכופלה — הרי זה מגונה,</b> ונלמד מכאן: <b>מגונה הוא דהוי</b> <small>[שהוא],</small> אבל <b>שתוקי</b> <small>[להשתיק] —</small> <b>לא משתקינן ליה</b> <small>[משתקים אותו]</small> והרי ר' זירא משווה זאת לאומר 'מודים' 'מודים' שמשתקים אותו?! ומשיבים: <b>לא קשיא</b> <small>[אינו קשה];</small> <b>הא</b> <small>[זה]</small> שאמרנו שמגונה הוא, מדובר באופן <b>דאמר מילתא מילתא ותני לה</b> <small>[כשאומר מלה מלה ושונה אותה],</small> <b>הא</b> <small>[</small>ו<small>זה]</small> שאמרנו שמשתקים אותו, הרי זה באופן <b>דאמר פסוקא פסוקא ותני לה</b> <small>[שאומר פסוק פסוק ושונה אותו],</small> שזה נראה כמאמין בשתי רשויות.
<b>אמר ליה</b> <small>[לו]</small> <b>רב פפא לרבא: ודלמא מעיקרא</b> <small>[ושמא מתחילה]</small> <b>לא כיון דעתיה</b> <small>[דעתו]</small> <b>והשתא</b> <small>[ועכשיו]</small> <b>כיון דעתיה</b> <small>[דעתו]</small> ומשום כך הוא חוזר ואומר? <b>אמר ליה</b> <small>[לו]:</small> וכי נוהגים <b>חברותא</b> <small>[</small>ב<small>חברות]</small> <b>כלפי שמיא</b> <small>[שמים],</small> שמדבר אל ה' כאילו היה מדבר לחבירו ואינו מכוון במה שאומר בתפילה? <b>אי</b> <small>[אם]</small> <b>לא מכוין דעתיה</b> <small>[דעתו],</small> <b>מחינא ליה בארזפתא דנפחא</b> <small>[מכים אותו במקבת של נפחים]</small> <b>עד דמכוין דעתיה</b> <small>[שיכוין דעתו].</small> כלומר, צריך להקפיד ולהחמיר עליו שלא ינהג קלות ראש בדבריו לפני המקום.
שנינו במשנה: <b>המכנה בעריות</b> — <b>משתקים אותו. תנא</b> <small>[שנה]</small> <b>רב יוסף:</b> הכוונה היא, שבמקום לומר במפורש ובלשון נוכח "ערות אביך", הריהו מדבר מענין <b>קלון אביו וקלון אמו,</b> שמוציא את הפסוק מידי פשוטו ומפרשו אל תגלה כל דבר קלון שבהם.
עוד שנינו במשנה: <b>האומר</b> שכוונת הכתוב <b>"מזרעך לא תתן להעביר</b> למולך <b>"</b>היא — "מזרעך לא תיתן לעבר את הגויה", משתקים אותו בנזיפה. <b>תנא דבי</b> <small>[שנה</small> החכם <small>מבית</small> מדרשו<small>]</small> של <b>ר' ישמעאל:</b> המתרגם כך סבור כי <b>בישראל הבא על הגויה והוליד ממנה בן לעבודה זרה הכתוב מדבר.</b>
<big>ב משנה</big> <b>מעשה ראובן,</b> שנאמר בו: "וישכב את בלהה פילגש אביו" (בראשית לה, כב) — <b>נקרא</b> אמנם בתורה אבל <b>לא מתרגם</b> בציבור, שלא להביא את עמי הארצות לבזותו. <b>מעשה תמר</b> (בראשית פרק לח) — <b>נקרא ומתרגם. מעשה עגל הראשון,</b> כלומר, מה שמסופר בתורה על מעשה העגל — <b>נקרא ומתרגם, והשני,</b> שאהרן מספר על עשייתו — <b>נקרא ולא מתרגם.</b> פסוקי <b>ברכת כהנים</b> ו<b>מעשה דוד ואמנון</b> (שמואל ב' פרק יג) — <b>נקראין ולא מתרגמין.</b>
<b>אין מפטירין ב</b>מעשה <b>מרכבה</b> שביחזקאל (פרק א), כדי שלא לפרסם דברים נסתרים, <b>ור' יהודה מתיר. ר' אליעזר אומר: אין מפטירים ב"הודע את ירושלים</b> את תועבותיה<b>"</b> (יחזקאל ט״ז:ב׳), מפני שהוא גנותם של ישראל.
<big>ג גמרא</big> <b>תנו רבנן</b> <small>[שנו חכמים]:</small> <b>יש</b> כתובים שהם <b>נקרין ומתרגמין, ויש</b> שהם <b>נקרין ולא מתרגמין, ויש</b> שהם <b>לא נקרין ולא מתרגמין. אלו נקרין ומתרגמין,</b> ו<b>בל"ת עק"ן נשפ"ה,</b> הוא ה<b>סימן</b> להם (<b>ב</b>ראשית, <b>ל</b>וט, <b>ת</b>מר, <b>ע</b>גל, <b>ק</b>ללות, אזהרות ועו<b>נ</b>שים, אמ<b>נ</b>ון, אב<b>ש</b>לום, <b>פ</b>ילגש, <b>ה</b>ודע): 
<b>מעשה בראשית נקרא ומתרגם.</b> ושואלים: <b>פשיטא</b> <small>[פשוט,</small> מובן מאליו<small>],</small> מדוע לא יקראו אותו? ומשיבים: <b>מהו דתימא</b> <small>[שתאמר]</small> <b>אתו לשיולי</b> <small>[יבואו</small> אנשים <small>לשאול]</small> שאלות שאין ראוי לשאול, וכגון: <b>מה למעלה ומה למטה,</b>

Daf 25b

<b>ומה לפנים ומה לאחור,</b> כלומר, על מה שקדם לבריאה ועל מה שיהיה אחר כך, וכולם דברים שאין ראוי לעסוק בהם, על כן <b>קא משמע לן</b> <small>[השמיע לנו]</small> שאין חוששים לכך.
שנינו: <b>מעשה לוט ושתי בנותיו נקרא ומתרגם.</b> ושואלים: <b>פשיטא</b> <small>[פשוט,</small> מובן מאליו<small>]</small> ומדוע לא? ומשיבים: <b>מהו דתימא</b> <small>[שתאמר]:</small> <b>ניחוש</b> <small>[נחשוש]</small> <b>לכבודו</b> של <b>אברהם,</b> שהרי לוט היה בן אחיו, ובזיון הוא גם לאברהם, על כן <b>קא משמע לן</b> <small>[השמיע לנו]</small> שאין חוששים לכך.
שנינו ש<b>מעשה תמר ויהודה נקרא ומתרגם.</b> ושואלים: <b>פשיטא</b> <small>[פשוט,</small> מובן מאליו<small>]!</small> ומשיבים: <b>מהו דתימא</b> <small>[שתאמר]:</small> <b>ליחוש</b> <small>[נחשוש]</small> <b>לכבודו</b> של <b>יהודה,</b> על כן <b>קא משמע לן</b> <small>[השמיע לנו]</small> כי אדרבא <b>שבחיה</b> <small>[שבחו]</small> <b>הוא דאודי</b> <small>[שהודה]</small> על חטאו.
שנינו כי <b>מעשה עגל ראשון נקרא ומתרגם.</b> ושואלים: <b>פשיטא</b> <small>[פשוט,</small> מובן מאליו<small>]!</small> ומשיבים: <b>מהו דתימא</b> <small>[שתאמר]:</small> <b>ליחוש</b> <small>[לחשוש]</small> <b>לכבודם של ישראל,</b> על כן <b>קא משמע לן</b> <small>[השמיע לנו]</small> <b>כל שכן דניחא להו</b> <small>[שנוח להם]</small> שיתפרסם הדבר, <b>דהויא להו</b> <small>[שתהיה להם]</small> <b>כפרה</b> על ידי בזיונם.
שנינו בברייתא: <b>קללות וברכות נקראין ומתרגמין.</b> ושואלים: <b>פשיטא</b> <small>[פשוט,</small> מובן מאליו<small>]!</small> ומשיבים: <b>מהו דתימא</b> <small>[שתאמר]:</small> <b>ניחוש דלמא פייגא דעתייהו דצבורא</b> <small>[נחשוש שמא תפוג</small> תיחלש <small>דעתו של הציבור]</small> שיבהל מחמת ריבוי הקללות, על כן <b>קא משמע לן</b> <small>[השמיע לנו]</small> שאין חוששים לכך.
שנינו כי <b>אזהרות ועונשין נקראין ומתרגמין.</b> ושואלים: <b>פשיטא</b> <small>[פשוט,</small> מובן מאליו<small>]!</small> ומשיבים: <b>מהו דתימא</b> <small>[שתאמר]:</small> <b>ניחוש דלמא אתו למעבד</b> <small>[נחשוש שמא יבואו לעשות]</small> <b>מיראה,</b> מפני העונש ולא מאהבת ה', על כן <b>קא משמע לן</b> <small>[השמיע לנו]</small> שאין לחשוש לכך.
עוד שנינו, כי <b>מעשה אמנון ותמר נקרא ומתרגם,</b> וכן <b>מעשה אבשלום נקרא ומתרגם.</b> ושואלים <b>פשיטא</b> <small>[פשוט,</small> מובן מאליו<small>]!</small> ומשיבים: <b>מהו דתימא</b> <small>[שתאמר]:</small> <b>ליחוש ליקריה</b> <small>[נחשוש לכבודו]</small> של <b>דוד,</b> על כן <b>קא משמע לן</b> <small>[השמיע לנו]</small> שאין לחשוש לכך.
עוד שנינו, כי <b>מעשה פילגש בגבעה נקרא ומתרגם.</b> ושואלים: <b>פשיטא</b> <small>[פשוט,</small> מובן מאליו<small>]!</small> ומשיבים: <b>מהו דתימא</b> <small>[שתאמר]:</small> <b>ליחוש</b> <small>[נחשוש]</small> <b>לכבודו</b> של <b>בנימין,</b> על כן <b>קא משמע לן</b> <small>[השמיע לנו]</small> שאין חוששים לכך.
שנינו כי <b>"הודע את ירושלים את תועבותיה"</b> (יחזקאל טז, ב) <b>נקרא ומתרגם.</b> ושואלים: <b>פשיטא</b> <small>[פשוט,</small> מובן מאליו<small>]!</small> ומשיבים: <b>לאפוקי</b> <small>[להוציא]</small> <b>מ</b>דברי ר' <b>אליעזר</b> שאסר. <b>דתניא</b> <small>[ש</small>כן <small>שנינו</small> בברייתא<small>]:</small> <b>מעשה באדם אחד שהיה קורא למעלה</b> (בפני) <b>מר' אליעזר</b> בהפטרה של <b>"הודע את ירושלים את תועבותיה". אמר לו</b> רבי אליעזר: <b>עד שאתה בודק בתועבות ירושלים צא ובדוק בתועבות אמך.</b> ומסופר: <b>בדקו</b> בו, <b>ומצאו בו שמץ</b> (חשש־מה) של <b>פסול,</b> שאכן היה באמו פסול זנות, וממזר היה. 
עוד שנינו בברייתא, <b>ואלו נקראין ולא מתרגמין,</b> ו<b>רעבד"ן</b> הוא <b>סימן</b> להם (<b>ר</b> אובן, <b>ע</b> גל, <b>ב</b>רכת כהנים, <b>ד</b>וד ואמ <b>נ</b> ון): <b>מעשה ראובן נקרא ולא מתרגם. ומעשה בר' חנינא בן גמליאל שהלך ל</b>כפר <b>כבול, והיה קורא חזן</b> בית <b>הכנסת "ויהי בשכן ישראל</b> בארץ ההיא וילך ראובן וישכב את בלהה פילגש אביו וישמע ישראל ויהיו בני יעקב שנים עשר<b>"</b> (בראשית לה, כב), <b>ואמר לו למתורגמן: הפסק, אל תתרגם אלא אחרון</b> (סוף הפסוק), <b>ושיבחוהו חכמים</b> על כך.
שנינו כי <b>מעשה עגל השני נקרא ולא מתרגם.</b> ומסבירים: <b>איזה מעשה עגל השני</b> — <b>מן "ויאמר משה</b> אל אהרן <b>"</b>וכו' (שמות לב, כא) <b>עד "וירא משה"</b> (שמות לב, כה).
וכהסבר לזה מביאים: <b>תניא</b> <small>[שנויה</small> ברייתא<small>],</small> <b>ר' שמעון בן אלעזר אומר: לעולם יהא אדם זהיר בתשובותיו,</b> שלפעמים התשובה גרועה יותר מן ההאשמה, <b>שמתוך תשובה שהשיבו אהרן למשה פקרו</b> (כפרו) <b>המינין, שנאמר</b> בדברי אהרן: <b>"ואשלכהו באש ויצא העגל הזה"</b> (שמות לב, כד), ומלשונו נראה שהעגל יצא מעצמו ויש בו ממש.
עוד שנינו כי פסוקי <b>ברכת כהנים נקרין ולא מתרגמין</b> ושואלים: <b>מאי טעמא</b> <small>[מה טעם]?</small> ומסבירים: <b>משום דכתיב</b> <small>[שנאמר]</small> שם: <b>"ישא</b> ה' פניו אליך<b>"</b> (במדבר ו, כו), ועלולים אנשים לתהות שיש כביכול משוא פנים לפני הקדוש ברוך הוא.
שנינו כי <b>מעשה דוד ואמנון לא נקרין ולא מתרגמין.</b> ומקשים: <b>והא אמרת</b> <small>[והרי אמרת]</small> ש<b>מעשה אמנון ותמר נקרא ומתרגם!</b> ומשיבים: <b>לא קשיא</b> <small>[אינו קשה];</small> <b>הא</b> <small>[זה]</small> שאמרנו שאין קוראים, הוא דווקא במקום <b>דכתיב</b> <small>[שכתוב]</small> בו <b>"אמנון בן דוד",</b> שלא לבזות את דוד, <b>הא</b> <small>[</small>ו<small>זה]</small> שאמרנו שקוראים, הוא במקום <b>דכתיב</b> <small>[שנאמר]</small> <b>"אמנון" סתמא</b> <small>[סתם].</small>
<big>א</big> <b>תנו רבנן</b> <small>[שנו חכמים]:</small> <b>כל המקראות הכתובים בתורה לגנאי</b> שיש בהם מלה שאינה בלשון נקיה, <b>קורין אותן</b> בתורה <b>לשבח</b> ויש בזה איפוא כתיב וקרי שונים. <b>כגון</b> מה שכתוב <b>"ישגלנה"</b> (דברים כח, ל), שקוראים <b>"ישכבנה". "בעפלים"</b> (דברים כח, כז) — קוראים <b>"בטחורים". "חריונים"</b> (מלכים ב' ו, כה) — קוראים <b>"דביונים". "לאכל את חוריהם ולשתות את מימי שיניהם"</b> (מלכים יח, כז) — קוראים: <b>"לאכול את צואתם ולשתות את מימי רגליהם".</b>
וכן <b>"</b>ויתצו את בית הבעל וישימוהו <b>למחראות"</b> (מלכים י, כז) — קוראים <b>"למוצאות". ר' יהושע בן קרחה אומר: "למחראות"</b> קוראים <b>כשמן</b> כפי שנכתב, <b>מפני שהוא גנאי לעבודה זרה,</b> ומותר להשתמש בלשון שאינה נקיה לשם זה.
וכיוצא בו <b>אמר רב נחמן: כל ליצנותא</b> <small>[ליצנות</small> ומילים מגונות<small>]</small> <b>אסירא</b> <small>[אסורה],</small> <b>בר מליצנותא</b> <small>[חוץ מליצנות]</small> של <b>עבודה זרה דשריא</b> <small>[ש</small>היא <small>מותרת].</small> וראיה לדבר, <b>דכתיב</b> <small>[שנאמר]:</small> <b>"כרע בל קרס נבו"</b> (ישעיהו מו, א), שאנחנו מבינים אותו שהנביא מתאר שהבעל כורע לעשות צרכיו. וכעין זה מפרשים <b>"קרסו כרעו יחדו לא יכלו מלט משא"</b> (ישעיהו מו, ב), באותו מובן. <b>ר' ינאי אמר מהכא</b> <small>[מכאן]</small> מכתוב זה למדים שמותר להתלוצץ על עבודה זרה — שנאמר: <b>"לעגלות בית און יגורו שכן שמרון כי אבל עליו עמו וכמריו עליו יגילו על כבודו כי גלה ממנו"</b> (הושע י, ה), <b>אל תקרי</b> (תקרא) <b>"כבודו" אלא "כבידו",</b> כלומר, כאילו הוא אינו יכול להמנע מלעשות צרכיו.
<b>אמר רב הונא בר מנוח משמיה</b> <small>[בשמו]</small> <b>של רב אחא בריה</b> <small>[בנו]</small> של <b>רב איקא: שרי ליה</b> <small>[מותר לו]</small> <b>לבר</b> <small>[לבן]</small> <b>ישראל למימר ליה</b> <small>[לומר לו]</small> <b>לגוי: שקליה</b> <small>[קח אותו]</small> את ה<b>עבודה זרה ואנחיה בשין תיו שלו</b> <small>[והנח אותו בשת שלך],</small> כלומר, באחוריו. <b>אמר רב אשי: האי מאן דסנאי שומעניה</b> <small>[מי ששמועתו רעה],</small> שידוע שהוא נואף — <b>שרי ליה לבזוייה</b> <small>[מותר לבזותו]</small> <b>בגימ"ל ושי"ן,</b> שהם ראשי תיבות של בן <b>ג</b> ירתא <b>ס</b> ריא (= בן זונה מסריחה). <b>האי מאן דשפיר שומעניה</b> <small>[</small>ו<small>מי שטובה שמועה עליו]</small> — <b>שרי לשבוחיה</b> <small>[מותר לשבח אותו]</small> בפרהסיא, <b>ומאן דשבחיה</b> <small>[ומי שמשבח אותו]</small> — <b>ינוחו לו ברכות על ראשו.</b>

<big>א משנה</big> <b>בני העיר שמכרו רחובה של עיר</b> לצורך אחר, ואין משתמשים עוד ברחבה הזאת לצרכי ציבור (שיש בהם גם דברים שבקדושה) — <b>לוקחין</b> (קונים) <b>בדמיו</b> (במחירו) של הרחוב <b>בית הכנסת.</b> מכרו <b>בית הכנסת</b> — <b>לוקחין תיבה</b> (ארון קודש). מכרו <b>תיבה — לוקחים מטפחות</b> לעטוף בהם את ספרי הקודש. מכרו <b>מטפחות</b>

Daf 26a

— <b>יקחו</b> במחירן <b>ספרים</b> של נביאים וכתובים. מכרו <b>ספרים</b> — <b>לוקחין</b> ספר <b>תורה.</b> שבכל אחד מן המקרים מעלים בקודש, וקונים דבר שהוא מקודש יותר ממה שנמכר.
<b>אבל</b> לא יעשו להיפך, להוריד בקודש, ש<b>אם מכרו</b> ספר <b>תורה</b> — <b>לא יקחו ספרים.</b> מכרו <b>ספרים</b> — <b>לא יקחו מטפחות.</b> מכרו <b>מטפחות</b> — <b>לא יקחו תיבה.</b> מכרו <b>תיבה</b> — <b>לא יקחו בית הכנסת.</b> מכרו את <b>בית הכנסת</b> — <b>לא יקחו את הרחוב.</b>
<b>וכן</b> הדין <b>במותריהן,</b> שאם מכרו וקנו דבר שמותר להם לקנותו ונשאר סכום כסף עודף — אף בעודף זה אין משתמשים אלא לקדושה מעולה יותר, ולא לקדושה פחותה.
<big>א גמרא</big> שנינו: <b>בני העיר שמכרו רחובה של עיר</b> — יקנו בדמיו בית כנסת. <b>אמר רבה בר בר חנה אמר ר' יוחנן:</b> משנתנו <b>זו</b> כדברי <b>ר' מנחם בר יוסי סתומתאה</b> <small>[הסותם],</small> שכמה מהלכותיו נכתבו במשנה כסתם, ללא שם אומרן, ואף הוא אמר כהלכה זו בתוספתא, <b>אבל חכמים אומרים: הרחוב אין בו</b> כלל <b>משום קדושה,</b> ואם מוכרים אותו, אפשר לעשות בדמיו מה שרוצים.
ושואלים: <b>ור' מנחם בר יוסי מאי טעמיה</b> <small>[מהו טעמו]?</small> ומשיבים: <b>הואיל והעם מתפללים בו בתעניות ובמעמדות,</b> לכן יש בו מקצת קדושה. <b>ורבנן</b> <small>[וחכמים]</small> מה הם אומרים — לדעתם הדבר <b>ההוא,</b> תפילת הרבים ברחובה של עיר הוא אירוע <b>אקראי בעלמא</b> <small>[מקרי בלבד]</small> ולא בקביעות, ואין שימוש ארעי במקום מסויים לצורך דבר שבקדושה, עושהו למקום מקודש.
<big>ב </big>שנינו במשנה: אם מכרו <b>בית הכנסת</b> — <b>לוקחין</b> בדמיו <b>תיבה. אמר ר' שמואל בר נחמני אמר ר' יונתן: לא שנו</b> שמוכרים בית כנסת <b>אלא בית הכנסת של כפרים</b> שהוא רכושו של הכפר, <b>אבל בית הכנסת של כרכים, כיון דמעלמא אתו ליה</b> <small>[שמן העולם,</small> מן החוץ <small>באים אליו],</small> לכך <b>לא מצו מזבני ליה</b> <small>[אין</small> בני הכרך <small>יכולים למכור אותו].</small> וטעמו: כיון <b>דהוה ליה</b> <small>[שהריהו]</small> דבר השייך ל<b>רבים,</b> שאינו שייך לבני הכרך אלא הוא רכוש ציבורי, של העם כולו.
<b>אמר רב אשי: האי בי כנישתא</b> <small>[בית כנסת זה]</small> של עירי <b>מתא מחסיא, אף על גב דמעלמא אתו לה</b> <small>[אף על פי שמן העולם,</small> מן החוץ <small>באים אליו],</small> <b>כיון דאדעתא דידי קאתו</b> <small>[שעל דעתי</small> שלי <small>הם באים]</small> (כיון שהוא בנה אותו, והכל שם נעשה רק על פיו), לכך <b>אי בעינא מזבנינא לה</b> <small>[אם רוצה אני, יכול אני למכור אותו].</small>
<b>מיתיבי</b> <small>[מקשים]</small> על דברי ר' שמואל בר נחמני מברייתא, <b>אמר ר' יהודה: מעשה בבית הכנסת של טורסיים</b> (חרשי נחושת) <b>שהיה בירושלים שמכרוה לר' אליעזר ועשה בה כל צרכיו, והא התם</b> <small>[והרי שם]</small> בית כנסת של <b>כרכים הוה</b> <small>[היה]</small> זה, והרי שניתן למכירה! ומשיבים: <b>ההיא, בי כנישתא זוטי הוה, ואינהו עבדוה</b> <small>[ההוא, בית כנסת קטן היה, והם</small> הטורסיים <small>עשו אותו]</small> והיה שייך רק להם, ולכן היו רשאים למכור אותו.
ומקשים על כך ממקום אחר, נאמר בדיני נגעים: <b>"</b>ונתתי נגע צרעת <b>בבית ארץ אחזתכם"</b> (ויקרא יד, לד), ולמדו מכאן: <b>אחוזתכם,</b> כלומר, מקום השייך לאדם פרטי כאחוזתו, <b>מיטמא בנגעים, ואין ירושלים מיטמא בנגעים,</b> כיון אינה נחשבת כרשות פרטית השייכת לאדם או לשבט מסויים, אלא היא שייכת לכלל ישראל. <b>אמר ר' יהודה: אני לא שמעתי</b> בדין זה <b>אלא מקום מקדש בלבד</b> שהוא השייך לרבים, אבל לא העיר ירושלים.
ונדייק: <b>הא</b> <small>[הרי]</small> ש<b>בתי כנסיות ובתי מדרשות</b> שבירושלים <b>מיטמאים,</b> ו<b>אמאי</b> <small>[ומדוע]?</small> <b>הא</b> <small>[הרי]</small> של <b>כרכין הוו</b> <small>[הם],</small> וכפי שאמרנו בתי כנסת של כרכים הם רכוש העם ולא רכוש פרטי, אף לא של שותפים! ומתקנים: <b>אימא</b> <small>[תקן ואמור]</small> כך, <b>אמר ר' יהודה: אני לא שמעתי אלא מקום מקודש בלבד,</b> ובכלל זה אף בתי הכנסת הגדולים השייכים לכלל.
<big>ג</big> לגופה של אותה מחלוקת בין ר' יהודה וחכמים, שואלים: <b>במאי קמיפלגי</b> <small>[במה,</small> באיזו סברה עקרונית <small>נחלקו]?</small> ומסבירים: ה<b>תנא קמא</b> <small>[הראשון]</small> <b>סבר</b> <small>[סבור]:</small> <b>לא נתחלקה ירושלים לשבטים,</b> שהעיר ירושלים לא היתה מעולם בתחום נחלתו של שבט מסויים, אלא היא שייכת לכלל ישראל, <b>ור' יהודה סבר: נתחלקה ירושלים לשבטים,</b> ורק מקום המקדש הוא שלא נתחלק.
ומעירים, שהדבר קשור <b>בפלוגתא דהני תנאי</b> <small>[במחלוקתם</small> של <small>אותם תנאים]</small> שנחלקו באותה בעיה,
<b>דתניא</b> <small>[ש</small>כן <small>שנינו</small> בברייתא אחת<small>]:</small> <b>מה היה בחלקו של יהודה — הר הבית</b> כולו, ו<b>הלשכות</b> של המקדש, <b>והעזרות</b> של המקדש. <b>ומה היה בחלקו של בנימין</b> — <b>אולם, והיכל, ובית קדשי הקדשים,</b>
<b>ורצועה היתה יוצאת מחלקו של יהודה ונכנסת בחלקו של בנימין, ובה</b> באותה רצועה היה ה<b>מזבח בנוי, והיה בנימין הצדיק מצטער עליה בכל יום לבולעה,</b> כלומר, אנשי שבט בנימין היו מצטערים ומנסים לקבל בחלקם את החלק הקטן הזה של יהודה שנעשה מקום מקודש ביותר, <b>שנאמר</b> בברכת משה לבנימין: <b>"חפף עליו כל היום</b> ובין כתפיו שכן<b>"</b> (דברים לג, יב), שמפרשים "חופף" במובן מצטער, משום שהדבר הזה היה מציק לו, ו<b>לפיכך</b> מפני שהצטער על כך, <b>זכה בנימין ונעשה אושפיזכן</b> <small>[מארח]</small> <b>לשכינה</b> שבית קודש הקדשים נבנה בחלקו.
הרי זו שיטת תנא הסבור שכל ירושלים, ואפילו מקום המקדש, נחלקו לשבטים, <b>ו</b>אילו <b>האי תנא סבר</b> <small>[תנא זה סבור]</small> ש<b>לא נתחלקה ירושלים לשבטים. דתניא</b> <small>[ש</small>כן <small>שנינו</small> בברייתא<small>]:</small> <b>אין משכירין בתים בירושלים, מפני ש</b>הבתים <b>אינן שלהם</b> של בעלי הבתים, שאף בעלי הבתים אינם אלא בבחינת דיירים, שכן אין לאיש אחוזת נחלה בעיר. <b>ר' אלעזר בר צדוק אומר: אף לא</b> משכירים <b>מטות. לפיכך, עורות קדשים</b> שהיו נוהגים אנשים הבאים לירושלים לתת לבעלי האכסניא כתמורה על האיכסון, <b>בעלי אושפיזין</b> (אכסניות) שבירושלים <b>נוטלים אותם בזרוע</b> (בכוח, בגזל), שהרי אין להם בעלות אמיתית על דירותיהם.
<b>אמר אביי: שמע מינה</b> <small>[נלמד מכאן]</small> בדרך אגב כי <b>אורח ארעא למישבק אינש גולפא ומשכא באושפיזיה</b> <small>[דרך ארץ</small> היא <small>שיעזוב אדם את הכד</small> של היין שהשתמש בו <small>ואת העור</small> של הבהמה ששחט לאוכלה <small>בבית המלון שלו]</small> כמתנה.
<big>ד</big> <b>אמר רבא: לא שנו</b> שיש קדושה בכספים שקיבלו בני העיר עבור בית כנסת או חפצי קודש, <b>אלא</b> דווקא כ<b>שלא מכרו</b> אותם <b>שבעה טובי העיר</b> שהם הממונים הרשמיים שנבחרו באותה עיר <b>במעמד</b> כל <b>אנשי העיר, אבל</b> אם <b>מכרו שבעה טובי העיר במעמד אנשי העיר,</b> יש להם זכות להפקיע את הקדושה מן המקום ו<b>אפילו</b>

Daf 26b

<b>למישתא ביה שיכרא</b> <small>[לשתות בו,</small> במחירו <small>שיכר]</small> — <b>שפיר דמי</b> <small>[ראוי הדבר</small> ומותר<small>],</small> שכיון שכולם הסכימו בדבר, יכולים הם לחלל את הקדושה על כל מה שירצו.
מסופר: <b>רבינא הוה ליה ההוא תילא דבי כנישתא</b> <small>[היה לו</small> ברשותו <small>תל אחד,</small> חורבה, <small>של בית הכנסת],</small> <b>אתא לקמיה</b> <small>[בא לפני]</small> <b>רב אשי, אמר ליה</b> <small>[לו]:</small> <b>מהו</b> הדין, האם מותר <b>למיזרעה</b> <small>[לזרוע אותו]?</small> <b>אמר ליה</b> <small>[לו]:</small> <b>זיל זבניה</b> <small>[לך קנה אותו]</small> <b>משבעה טובי העיר במעמד אנשי העיר וזרעה</b> <small>[וזרע אותה].</small>
ומסופר עוד: <b>רמי בר אבא הוה קא בני בי כנישתא</b> <small>[היה בונה בית הכנסת],</small> <b>הוה ההיא כנישתא עתיקא, הוה בעי למיסתריה ולאתויי ליבני וכשורי מינה ועיולי להתם</b> <small>[היה בית כנסת ישן שרצה להרוס אותו ולהביא לבנים וקורות ממנו ולהכניס לשם</small> לבנין החדש<small>].</small> <b>יתיב וקא מיבעיא ליה</b> <small>[ישב ונסתפק לו]</small> <b>הא</b> <small>[</small>בדבר הלכה <small>זה]</small> שאמר <b>רב חסדא,</b> ש<b>אמר רב חסדא: לא ליסתור</b> <small>[יסתור]</small> אדם <b>בי כנישתא</b> <small>[בית כנסת]</small> <b>עד דבני בי כנישתא אחריתי</b> <small>[שבונה בית כנסת אחר],</small> ונסתפק לרמי בר אבא האם <b>התם</b> <small>[שם]</small> החשש הוא <b>משום פשיעותא</b> <small>[רשלנות],</small> שמא יסתרו את הראשון ולא יבנו את השני, ואם כן, <b>כי האי גוונא מאי</b> <small>[באופן זה</small> שסתירתו של הראשון לצורך בניית השני <small>מהו]?</small> <b>אתא לקמיה</b> <small>[בא לפני]</small> <b>רב פפא</b> לשאול אותו — <b>ואסר ליה</b> <small>[לו].</small> לאחר מכן בא <b>לקמיה</b> <small>[לפני]</small> <b>רב הונא ו</b>אף הוא <b>אסר ליה.</b>
ועוד <b>אמר רבא: האי בי כנישתא</b> <small>[בית כנסת זה]</small> <b>חלופה וזבונה</b> <small>[להחליף אותו</small> בבנין אחר <small>ולמכור אותו] —</small> <b>שרי</b> <small>[מותר],</small> אבל <b>אוגורה ומשכונה —</b> <small>[להשכיר אותו או למשכן אותו]</small> <b>אסור. מאי טעמא</b> <small>[מה טעם] —</small> <b>בקדושתה קאי</b> <small>[בקדושתו</small> הוא <small>עומד],</small> שהרי אם הוא מוכרו או מחליף אותו בבנין אחר, הקדושה חלה על בית הכנסת החדש או על הכסף ונפקעת מן הראשון. מה שאין כן כשמשכירים אותו לא נעקרה ממנו קדושתו הקודמת.
<b>ליבני נמי</b> <small>[לבנים</small> של בית הכנסת <small>גם כן]</small> <b>חלופינהו וזבונינהו</b> <small>[להחליף אותן או למכור אותן]</small> — <b>שרי</b> <small>[מותר],</small> אבל <b>אוזופינהו</b> <small>[להשאיל אותן] —</small> <b>אסור.</b> ומעירים: <b>הני מילי בעתיקתא</b> <small>[דברים אלו</small> אמורים דווקא <small>ב</small>לבנים <small>עתיקות]</small> שהיו כבר בבית הכנסת, <b>אבל בחדתא, לית לן בה</b> <small>[ב</small>לבנים <small>חדשות, אין לנו בה</small> איסור<small>].</small>
<b>ואפילו ל</b>שיטת <b>מאן דאמר</b> <small>[מי שאומר]</small> את הכלל: <b>הזמנה</b> הכנה <b>מילתא</b> <small>[דבר]</small> <b>היא,</b> כלומר, אם מכינים דבר־מה לצורך מסויים, הריהו נחשב כאילו כבר השתמשו בו, הן לענין קדושה והן לענין איסור, אולם <b>הני מילי</b> <small>[דברים אלו]</small> אמורים <b>כגון האורג בגד למת,</b> שבשעת האריגה ראוי כבר לשימוש עבור המת ונאסר בהנאה כמו כל תכריכי המת. <b>אבל הכא</b> <small>[כאן]</small> בלבנים, <b>כטווי לאריג דמי</b> <small>[נחשב],</small> ואם רק טווה חוטים לצורך אריג שממנו יתפרו בגד למת, כל עוד לא ארג אותם עדיין עשויים הם לשמש לכל מטרה ואינם אסורים, וכמו כן גם בלבנים, שכל עוד לא בנאן בכותל אינן נחשבות כדבר הראוי לשימוש מיידי, ובדבר כגון זה <b>ליכא למאן דאמר</b> <small>[אין מי שאומר]</small> שההזמנה בעצמה מועילה, אלא אם כן השתמשו בפועל בחפץ.
בשאלה אם נותנים בית כנסת או דבר שבקדושה ב<b>מתנה, פליגי</b> <small>[נחלקו]</small> <b>בה רב אחא ורבינא, חד</b> <small>[אחד</small> מהם<small>]</small> <b>אסר, וחד שרי</b> <small>[ואחד</small> מהם <small>התיר].</small> ומבארים את השיטות: <b>מאן דאסר</b> <small>[מי שאוסר]</small> סבור: <b>בהאי</b> <small>[בזה]</small> <b>תפקע קדושתה?!</b> הרי לא היה דבר שיחול עליו הפדיון שתעבור עליו קדושת בית הכנסת. <b>ומאן דשרי</b> <small>[ומי שמתיר]</small> סבור כי גם במתנה <b>אי לאו דהוה ליה</b> <small>[אם לא שהיתה לו</small> למקבל המתנה<small>]</small> <b>הנאה מיניה</b> <small>[ממנו]</small> <b>לא הוה יהיב ליה</b> <small>[היה נותן לו</small> מתנה<small>],</small> ואם כן <b>הדר הוה ליה</b> <small>[חזרה,</small> הפכה <small>להיות]</small> ה<b>מתנה כזביני</b> <small>[כמכר],</small> שמתנה היא כעין מכר, ואף שאין שויון גמור בין ההנאה והנתינה, הרי זה מעין חליפין.
<big>א</big> <b>תנו רבנן</b> <small>[שנו חכמים]:</small> <b>תשמישי מצוה,</b> כלומר, דברים ששימשו לצורך מצוה, לאחר שעשו בהם מצותם — <b>נזרקין</b> ואין צורך לגנוז אותם. <b>תשמישי קדושה,</b> דברים שהשתמשו בהם לצורך קדושה (בעיקר — כתבי הקודש), גם לאחר שאינם משמשים עוד — <b>נגנזין</b> בכבוד. ומפרטים, <b>ואלו הן תשמישי מצוה:</b> כגון, <b>סוכה, לולב, שופר, ציצית. ואלו הם תשמישי קדושה:</b> כגון, <b>דלוסקמי</b> (ארגזים) של <b>ספרים, תפילין ומזוזות, ותיק</b> (נרתיק) <b>של ספר תורה, ונרתיק של תפילין ורצועותיהן</b> של תפילין.
בהקשר לאותו ענין <b>אמר רבא: מריש הוה אמינא</b> <small>[בראשונה הייתי אומר]:</small> <b>האי כורסיא</b> <small>[כיסא,</small> במה <small>זו</small> שבבית הכנסת<small>]</small> הוא רק <b>תשמיש</b> של <b>תשמיש הוא, ו</b>משבלה ושוב אינו ראוי לשימוש <b>שרי</b> <small>[מותר]</small> בזריקה, מפני שאת ספר התורה אין מניחים במישרין על הבמה, אלא על גבי מפה הפרוסה עליה. <b>כיון דחזינא דמותבי עלויה</b> <small>[כיון שראיתי ש</small>לפעמים <small>מניחים עליה]</small> <b>ספר תורה</b> עצמו, <b>אמינא</b> <small>[אמרתי]:</small> <b>תשמיש קדושה הוא — ואסור.</b>
וכיוצא בו <b>אמר רבא: מריש הוה אמינא, האי פריסא</b> <small>[בראשונה הייתי אומר,</small> ש<small>אותה היריעה</small> שפורסים בתוך ארון הקודש לקישוט<small>]</small> רק <b>תשמיש</b> של <b>תשמיש</b> קדושה <b>הוא. כיון דחזינא דעייפי ליה ומנחי סיפרא עלויה</b> <small>[שראיתי ש</small>לפעמים <small>מקפלים אותה ומניחים ספר</small> תורה <small>עליה],</small> <b>אמינא</b> <small>[אמרתי]:</small> <b>תשמיש קדושה הוא ואסור.</b>
<b>ואמר רבא: האי תיבותא דאירפט</b> <small>[ארון קודש זה שהתבלה],</small> <b>מיעבדה תיבה זוטרתי</b> <small>[לעשות</small> ממנו <small>ארון קטן] —</small> <b>שרי</b> <small>[מותר],</small> אבל לעשות ממנו <b>כורסייא</b> <small>[כיסא,</small> במה<small>]</small> — <b>אסיר</b> <small>[אסור],</small> משום שזו ירידה בקדושתה. <b>ואמר רבא: האי פריסא דבלה</b> <small>[יריעה זו</small> שמקשטת את הארון <small>שבלתה],</small> <b>למיעבדיה פריסא</b> <small>[לעשות אותה מפה]</small> <b>לספרי</b> התורה — <b>שרי</b> <small>[מותר],</small> ואולם לעשות ממנה מפה <b>לחומשין — אסור.</b>
<b>ואמר רבא: הני זבילי דחומשי</b> <small>[ארגזים ש</small>מניחים בהם <small>חומשים],</small> <b>וקמטרי</b> <small>[ותיקים]</small> של <b>ספרי</b> תורה — <b>תשמישי קדושה נינהו</b> <small>[הם]</small> <b>ונגנזין.</b> ושואלים: <b>פשיטא</b> <small>[פשוט,</small> מובן שכן הוא<small>]!</small> ומשיבים: <b>מהו דתימא</b> <small>[שתאמר]:</small> <b>הני לאו</b> <small>[</small>ארגזים <small>אלה לא]</small> <b>לכבוד</b> הספרים <b>עבידן</b> <small>[</small>הם <small>עשויים]</small> אלא <b>לנטורי בעלמא עבידי</b> <small>[לשמירה בלבד</small> הם <small>עשויים]</small> ולכן אינם נחשבים כתשמישו של ספר התורה, על כן <b>קא משמע לן</b> <small>[השמיע לנו]</small> שאף שהם משמשים גם לשמירה, מכל מקום נחשבים כתשמיש של כבוד.
מסופר: <b>ההוא בי כנישתא דרומאי דהוה פתיח לההוא אידרונא דהוה מחית ביה</b> <small>[בית כנסת אחד של</small> יהודי <small>רומא שהיה פתוח לחדר אחד שהיה מונח בו]</small> <b>מת, והוו בעו כהני למיעל לצלויי התם</b> <small>[ורצו הכהנים להכנס להתפלל שם]</small> ולא יכלו משום טומאת המת, שכיון שהיה חדר המת פתוח לבית הכנסת, הרי הטומאה בכל החלל. <b>אתו</b> <small>[באו],</small> <b>אמרו ליה</b> <small>[לו]</small> <b>לרבא</b> ושאלו מה יעשו. <b>אמר להו</b> <small>[להם]:</small> <b>דלו תיבותא אותבוה</b> <small>[הרימו</small> את <small>ארון הקודש</small> שהיה מיטלטל בקושי <small>והניחו אותו</small> בפתח<small>],</small> <b>דהוה ליה</b> <small>[שהרי הוא]</small> <b>כלי עץ עשוי לנחת</b> (כלי עץ העשוי להיות מונח במקום קבוע אחד), <b>ו</b>כלל הוא, ש<b>כלי עץ העשוי לנחת, אינו מקבל טומאה</b> בעצמו <b>ו</b>לכן הוא <b>חוצץ בפני הטומאה.</b>
<b>אמרו ליה רבנן</b> <small>[לו חכמים]</small> <b>לרבא: והא זמנין דמטלטלי ליה כי מנח</b> <small>[הרי לפעמים מטלטלים אותו,</small> את הארון, גם <small>כאשר מונח]</small> <b>ספר תורה עלויה</b> <small>[עליו]</small> <b>והוה ליה מיטלטלא</b> <small>[והרי הוא</small> איפוא <small>מיטלטל]</small> <b>מלא וריקם,</b> וכלי שהוא מיטלטל גם בהיותו ריק וגם בהיותו מלא אינו נחשב כעשוי לנחת אלא ככלי מיטלטל והריהו מקבל טומאה ואינו חוצץ בפניה. אמר להם: <b>אי הכי</b> <small>[אם כך]</small> <b>לא אפשר,</b> אי אפשר לעשות תיקון בכך.
<b>אמר מר זוטרא: מטפחות</b> שעוטפים בהן <b>ספרים</b> (ספרי תורה) <b>שבלו</b> — <b>עושים אותם תכריכים למת מצוה,</b> כלומר, מת שאין מי שיטפל בקבורתו והמצוה מוטלת על הכל, <b>וזו היא גניזתן,</b> כלומר, כך גונזים אותם בצורה הראויה ביותר.
<b>ואמר רבא: ספר תורה שבלה</b> — <b>גונזים</b> (קוברים) <b>אותו אצל</b> קברו של <b>תלמיד חכם, ו</b>לאו דווקא גדול בתורה, אלא <b>אפילו שונה הלכות</b> בלבד, שהיה בקי במשניות ובברייתא די בכך. <b>אמר רב אחא בר יעקב: ו</b>גונזים את הספר <b>בכלי חרס, שנאמר: "ונתתם בכלי חרס למען יעמדו ימים רבים"</b> (ירמיה לב, יד).
<b>אמר רב פפי משמיה</b> <small>[משמו]</small> של <b>רבא:</b> להפוך ולעשות <b>מבי כנישתא לבי רבנן</b> <small>[מבית כנסת לבית חכמים,</small> בית מדרש<small>]</small> — <b>שרי</b> <small>[מותר],</small> ואולם לעשות <b>מבי רבנן לבי כנישתא</b> <small>[מבית חכמים לבית כנסת] —</small> <b>אסיר</b> <small>[אסור]</small> לשנות. <b>ורב פפא משמיה</b> <small>[משמו]</small> של <b>רבא מתני איפכא</b> <small>[</small>היה <small>שונה להיפך],</small> שלדבריו בית הכנסת מקודש מבית מדרש. <b>אמר רב אחא:</b>

Daf 27a

<b>כוותיה</b> <small>[כשיטתו]</small> של <b>רב פפי מסתברא</b> <small>[מסתבר]</small> לומר, ש<b>אמר ר' יהושע בן לוי: בית הכנסת מותר לעשותו בית המדרש.</b> ומסכמים: אכן <b>שמע מינה</b> <small>[למד מכאן]</small> שכן הוא.
<big>א</big> <b>דרש בר קפרא: מאי דכתיב</b> <small>[מהו שנאמר]:</small> <b>"וישרף את בית ה' ואת בית המלך ואת כל בתי ירושלים ואת כל בית גדול שרף באש"</b> (מלכים ב' כה, ט), והוא מפרש: <b>"בית ה'" — זה בית המקדש. "בית המלך" — אלו פלטרין</b> (ארמונות) <b>של מלך. "ואת כל בתי ירושלים" — כמשמען. "ואת כל בית גדול שרף באש"</b> — נחלקו בכך <b>ר' יוחנן ור' יהושע בן לוי, חד</b> <small>[אחד</small> מהם<small>]</small> <b>אמר: מקום שמגדלים בו תורה, וחד</b> <small>[אחד</small> מהם<small>]</small> <b>אמר: מקום שמגדלים בו תפלה.</b>
ומפרשים את דבריהם: <b>מאן דאמר</b> <small>[מי שאומר]</small> שהוא מקום שמגדלים בו <b>תורה,</b> הסתמך על מה <b>דכתיב</b> <small>[שנאמר]:</small> <b>"ה' חפץ למען צדקו יגדיל תורה ויאדיר"</b> (ישעיהו מב, כא), משמע שתורה היא הנקראת דבר גדול. <b>ומאן דאמר</b> <small>[ומי שאומר]</small> שהוא מקום שמגדלים בו <b>תפלה,</b> הסתמך על מה <b>דכתיב</b> <small>[שנאמר]:</small> <b>"ספרה נא</b> לי את כל <b>הגדלות אשר עשה אלישע"</b> (מלכים ב' ח, ד), <b>ואלישע</b> מה <b>דעבד</b> <small>[שעשה] —</small> <b>ברחמי הוא דעבד</b> <small>[ב</small>בקשת <small>רחמים,</small> בתפילה <small>הוא שעשה],</small> משמע שתפילה היא הגדולה.
ומעירים: <b>תסתיים</b> <small>[תתפרש]</small> המחלוקת ויתבהרו דעות החולקים ש<b>ר' יהושע בן לוי הוא</b> ש<b>אמר מקום שמגדלים בו תורה,</b> והראיה ממה ש<b>אמר ר' יהושע בן לוי</b> במקום אחר: <b>בית הכנסת מותר לעשותו בית המדרש,</b> ומכאן שלדעתו בית המדרש גדול בקדושתו מבית הכנסת. ומסכמים: אכן, <b>שמע מינה</b> <small>[למד מכאן]</small> שזו שיטתו, שתורה גדולה מתפילה.
<big>ב</big> שנינו במשנה: <b>אבל מכרו תורה</b> — <b>לא יקחו ספרים וכו'. איבעיא להו</b> <small>[נשאלה להם]</small> ללומדים שאלה זו: <b>מהו למכור ספר תורה ישן</b> על מנת <b>ליקח</b> (לקנות) <b>בו חדש?</b> וצדדי השאלה: <b>כיון דלא מעלי ליה</b> <small>[שאינו מעלה אותו</small> בקדושה<small>]</small> <b>אסור, או דלמא</b> <small>[שמא]</small> <b>כיון דליכא לעלויי עילוייא אחרינא, שפיר דמי</b> <small>[שאין עילוי אחר,</small> שהרי הוא מקודש מהכל, <small>ראוי הדבר</small> ומותר<small>]?</small>
ומציעים: <b>תא שמע</b> <small>[בוא</small> ו<small>שמע]</small> פתרון לשאלה ממה ששנינו במשנתנו: <b>אבל מכרו תורה לא יקחו ספרים</b> (נביאים וכתובים). ונדייק: <b>ספרים הוא</b> ש<b>לא</b> יקחו, <b>הא</b> <small>[הרי]</small> <b>תורה בתורה שפיר דמי</b> <small>[ראוי הדבר].</small> ודוחים: <b>מתניתין</b> <small>[המשנה שלנו]</small> היא במקרה של <b>דיעבד</b> שכבר מכרו את הספר, <b>כי קא מיבעיא לן</b> <small>[כאשר נשאלה לנו</small> השאלה<small>],</small> היתה זו אם להתיר לעשות כן <b>לכתחלה.</b>
<b>תא שמע</b> <small>[בוא</small> ו<small>שמע]</small> ראיה אחרת ממה ששנינו: <b>גוללים</b> (עוטפים) <b>ספר תורה במטפחות חומשין, ו</b>גוללים <b>חומשין במטפחות נביאים וכתובים,</b> כיון שבכל אלה הריהו מעלה את המטפחות לקדושה גדולה יותר, <b>אבל לא</b> גוללים <b>נביאים וכתובים במטפחות חומשים, ולא חומשים במטפחות ספר תורה,</b> כיון שבכך הריהו מוריד אותם לקדושה נמוכה יותר.
<b>קתני מיהת</b> <small>[שנינו על כל פנים]</small> ש<b>גוללים ספר תורה במטפחות חומשים,</b> ונדייק ב<b>מטפחות חומשים — אין</b> <small>[כן]</small> מותר, אבל ב<b>מטפחות</b> של <b>ספר תורה</b> אחר — <b>לא,</b> משמע שאין לשנות מספר תורה אחד לחבירו.
ודוחים: <b>אימא סיפא</b> <small>[אמור</small> את <small>סופה]</small> של אותה ברייתא: <b>ולא חומשים במטפחות ספר תורה,</b> ונדייק מכאן: <b>הא</b> <small>[הרי]</small> <b>תורה בתורה שפיר דמי</b> <small>[ראוי הדבר]!</small> ואם כן יש לכאורה סתירה פנימית בברייתא זו, <b>אלא</b> חייבים אנו לאמר על הוכחה זו כי <b>מהא ליכא למישמע מינה</b> <small>[מ</small>ברייתא <small>זו אין לשמוע ממנה]</small> בדרך של דיוק, מן החיוב לשלילה.
ומציעים עוד: <b>תא שמע</b> <small>[בוא</small> ו<small>שמע]</small> ממה ששנינו בתוספתא: <b>מניחים ספר תורה על גבי</b> ספר <b>תורה</b> אחר, <b>ותורה על גבי חומשים, וחומשים על גבי נביאים וכתובים, אבל לא</b> יניחו <b>נביאים וכתובים על גבי חומשים, ולא חומשים על גבי תורה.</b> משמע שספר תורה אחד יכול להשתמש בספר אחר, ובודאי שמותר אם כן להשתמש במטפחתו.
ודוחים: <b>הנחה קאמרת</b> <small>[אתה אומר],</small> <b>שאני</b> <small>[שונה]</small> <b>הנחה</b> ש<b>לא אפשר</b> אחרת, שבהכרח יש להניחם זה על זה בארון הקודש. <b>דאי</b> <small>[שאם]</small> <b>לא תימא הכי</b> <small>[תאמר כך]</small> שבמקום שאי אפשר חייבים להניח זה על זה, אם כן <b>מיכרך היכי כרכינן</b> <small>[לכרוך</small> את ספר התורה סביב עצמו <small>כיצד כורכים אנו]</small> <b>והא קא יתיב דפא אחבריה</b> <small>[והרי יושב,</small> מונח, <small>דף</small> אחד <small>על חבירו]!</small> <b>אלא כיון דלא</b> <small>[שאי]</small> <b>אפשר</b> לעשות אחרת — <b>שרי</b> <small>[מותר],</small> <b>הכא נמי</b> <small>[כאן גם כן]</small> <b>כיון</b> ש<b>לא אפשר</b> להניחם בארון הקודש בדרך אחרת — <b>שרי</b> <small>[מותר].</small>
ומציעים, <b>תא שמע</b> <small>[בא</small> ו<small>שמע]</small> ראיה ממה ש<b>אמר רבה בר בר חנה אמר ר' יוחנן משום</b> <small>[בשם]</small> <b>רבן שמעון בן גמליאל: לא ימכור אדם ספר תורה ישן</b> כדי <b>ליקח</b> (לקנות) <b>בו חדש.</b>
ודוחים: משם אין ראיה, <b>התם</b> <small>[שם]</small> <b>משום פשיעותא</b> <small>[</small>חשש <small>לרשלנות]</small> שימכור את הישן ולבסוף לא יקנה חדש, ואולם <b>כי קאמרינן</b> <small>[כאשר אומרים,</small> שואלים <small>אנו]</small> הרי זה <b>כגון דכתיב ומנח לאיפרוקי</b> <small>[ש</small>הספר החדש היה כבר <small>כתוב ומונח להפדות,</small> להמכר<small>],</small> <b>מאי</b> <small>[מה</small> דינו<small>]?</small>
ומביאים ראיה, <b>תא שמע</b> <small>[בא</small> ו<small>שמע]:</small> ש<b>אמר ר' יוחנן משום</b> <small>[בשם]</small> <b>ר' מאיר: אין מוכרים ספר תורה אלא</b> אם אדם נזקק לכסף כדי <b>ללמוד תורה</b> או <b>לישא אשה.</b>
<b>שמע מינה</b> <small>[למד מכאן]</small> כי <b>תורה בתורה שפיר דמי</b> <small>[ראוי הדבר],</small> שהרי מוכר ספר תורה לשם תורה. ודוחים: <b>דלמא שאני</b> <small>[שמא שונה]</small> <b>למוד, שהלמוד מביא לידי מעשה,</b> ולכן חשוב ביותר ועדיף על ספר תורה. <b>אשה נמי</b> <small>[גם כן]</small> יש ענין חשוב בנישואין, שהרי נאמר: <b>"לא תהו בראה לשבת יצרה"</b> (ישעיהו מה, יח), משמע שלכך נוצר העולם, <b>אבל תורה בתורה לא</b> יחליף.
באותו ענין <b>תנו רבנן</b> <small>[שנו חכמים</small> בברייתא<small>]:</small> <b>לא ימכור אדם ספר תורה אף על פי שאינו צריך לו. יתר על כן אמר רבן שמעון בן גמליאל: אפילו אין לו מה יאכל ומכר ספר תורה או</b> מכר את <b>בתו</b> לאמה — <b>אינו רואה סימן ברכה לעולם,</b> משמע שאין זה מן הראוי למכור ספר תורה אפילו מפני ההכרח.
<big>ג</big> שנינו במשנה <b>וכן</b> הדין <b>במותריהן. אמר רבא: לא שנו</b> שיש קדושה זו במותרי דברים מקודשים, <b>אלא שמכרו</b> דבר שיש בו קדושה וקנו בדמיו דבר שקדושתו גדולה מזו <b>והותירו</b> מכסף המכירה, <b>אבל</b> אם <b>גבו</b> כסף מן הציבור כדי לקנות בו דבר זה <b>ו</b>לאחר שקנו <b>הותירו — מותר</b> להשתמש במותר לכל צורך אחר. שעדיין לא נתפסו הדמים בקדושה.
<b>איתיביה</b> <small>[הקשה לו]</small> <b>אביי</b> מברייתא: <b>במה דברים אמורים</b> שאסור לשנות כספים של חפצי קודש — כ<b>שלא התנו</b> במפורש שיוכלו לעשות בכסף כרצונם, <b>אבל</b> אם <b>התנו — אפילו לדוכסוסיא מותר.</b>
ומעתה נברר: <b>היכי דמי</b> <small>[כיצד בדיוק</small> היה הדבר<small>]?</small> <b>אילימא</b> <small>[אם תאמר]</small> <b>שמכרו והותירו — כי</b> <small>[כאשר]</small> <b>התנו מאי הוי</b> <small>[מה יש],</small> כיצד רשאים הם להתנות להוריד דבר מקדושתו? <b>אלא</b> ודאי מדובר <b>שגבו והותירו,</b> וגם אז <b>טעמא</b> <small>[הטעם,</small> דווקא<small>]</small> ש<b>התנו, הא</b> <small>[הרי]</small> אם <b>לא התנו — לא!</b>
ודוחה רבא: <b>לעולם</b> תפרש <b>שמכרו והותירו, והכי קאמר</b> <small>[וכך אמר,</small> כך יש להבין<small>]:</small> <b>במה דברים אמורים — כ</b><b>שלא התנו שבעה טובי העיר במעמד אנשי העיר</b> על דבר זה, <b>אבל התנו שבעה טובי העיר במעמד אנשי העיר</b> שתפקע הקדושה מהדמים, <b>אפילו לדוכסוסיא נמי</b> <small>[גם כן]</small> <b>מותר.</b>
<b>אמר ליה</b> <small>[לו]</small> <b>אביי לההוא מרבנן דהוה מסדר מתניתא קמיה</b> <small>[לאחד החכמים שהיה מסדר משניות לפני]</small> <b>רב ששת: מי שמיע לך</b> <small>[האם שמעת]</small> <b>מרב ששת מאי</b> <small>[מה]</small> פירוש המלה <b>"דוכסוסיא"</b> הנזכרת בברייתא שהבאנו? <b>אמר ליה</b> <small>[לו]:</small> <b>הכי</b> <small>[כך]</small> <b>אמר רב ששת: פרשא דמתא</b> <small>[הפרש של העיר]</small> שבני העיר משתמשים בשירותיו לשמירה ולשליחויות ציבוריות.
<b>אמר אביי: הלכך</b> <small>[על כן]</small> אפשר ללמוד ממעשה זה, <b>האי צורבא מרבנן דשמע ליה מילתא</b> <small>[תלמיד חכם ששמע דבר]</small> <b>ולא ידע פירושא</b> <small>[ואינו יודע</small> את <small>פירושו]</small> <b>לישיילה קמיה דשכיח קמיה רבנן</b> <small>[שישאל</small> את הדבר <small>למי שמצוי לפני החכמים],</small> <b>דלא אפשר דלא שמיע ליה מן גברא רבה</b> <small>[שאי אפשר שלא שמע את</small> פירוש הדבר <small>מאדם גדול].</small>
<big>ד</big> <b>אמר ר' יוחנן משום ר' מאיר: בני העיר שהלכו</b> יחד <b>לעיר אחרת</b> (כגון לאסיפת ציבור או בתענית) <b>ופסקו עליהם צדקה,</b> כלומר, עשו שם מגבית וגם האורחים נדבו סכום מסויים לצדקה — <b>נותנין</b> את הכסף שנדבו, לגבאי אותה עיר, כדי שלא יחשדו בהם שאינם נותנים את נדריהם, אבל <b>כשהן באין</b> למקומם <b>מביאים אותה,</b> שמקבלים בחזרה את כספי צדקה שפסקו, <b>ומפרנסין בה עניי עירן,</b> ואין נותנים את הכסף לעיר שהיו בה.
ומעירים, <b>תניא נמי הכי</b> <small>[שנויה</small> ברייתא <small>גם כן כך]:</small> <b>בני העיר שהלכו לעיר אחרת ופסקו עליהם צדקה — נותנין, וכשהם באים — מביאים אותה עמהן, ויחיד שהלך לעיר אחרת ופסקו עליו צדקה — תנתן לעניי אותה העיר</b> שנדב בה צדקה, ואינו רשאי לקחת את הכסף כדי לתיתו לעניי עירו.
מסופר: <b>רב הונא גזר תעניתא</b> <small>[תענית],</small> <b>על לגביה</b> <small>[</small>ו<small>באו אליו]</small> בין השאר <b>רב חנה בר חנילאי וכל בני מתיה</b> <small>[עירו],</small> <b>רמו עלייהו</b> <small>[הטילו עליהם]</small> ליתן <b>צדקה ויהבו</b> <small>[ו</small>הם <small>נתנו].</small> <b>כי בעו למיתי</b> <small>[כאשר רצו לחזור למקומם]</small> <b>אמרו ליה</b> <small>[לו]</small> לרב הונא: <b>נותבה לן מר וניזול</b> <small>[יתן לנו אדוני אותה,</small> את הצדקה שנתנו, <small>ונלך]</small> <b>ונפרנס בה</b> את <b>עניי מאתין</b> <small>[עירנו].</small>
<b>אמר להו</b> <small>[להם]:</small> <b>תנינא</b> <small>[שנינו]</small> על כך: <b>במה דברים אמורים</b> שצדקה זו של בני העיר ניתנת לעירם — <b>בשאין שם</b> בעיר שבה פסקו את הצדקה

Daf 27b

<b>חבר עיר</b> תלמיד חכם הממונה על צרכי העיר, <b>אבל</b> אם <b>יש שם חבר עיר — תנתן</b> הצדקה <b>לחבר עיר</b> והוא יטפל בענין. <b>וכל שכן</b> במקרה שלנו <b>דעניי דידי ודידכו עלי סמיכי</b> <small>[שהעניים שלי ושלכם עלי</small> הם <small>נשענים],</small> שהוא היה ממונה גם על מתן הצדקה במקומות הסמוכים, ובודאי שראוי להפקיד בידו את הכסף כדי שיחלק אותו לכולם.
<big>א משנה</big> <b>אין מוכרים את</b> כל דבר שבקדושה, שהוא <b>של רבים, ליחיד,</b> אף שהוא משמש בו לאותו שימוש, <b>מפני שמורידים אותו מקדושתו</b> שקודם היה לקדושת רבים ועכשיו הוא רק ליחיד, אלו <b>דברי ר' מאיר. אמרו לו: אם כן</b> לפי אותו טעם <b>אף לא</b> ימכרו דבר שבקדושה שהוא של <b>עיר גדולה לעיר קטנה,</b> שגם אז ממעטים בציבור.
<big>ב גמרא</big> ושואלים: <b>שפיר קאמרי ליה רבנן</b> <small>[יפה אמרו לו חכמים]</small> <b>לר' מאיר,</b> שלכאורה הוכחה טובה היא, ומה עונה ר' מאיר על כך? <b>ו</b>משיבים: <b>ר' מאיר</b> סבור שבמכירה <b>מעיר גדולה לעיר קטנה</b> אין שינוי מהותי — כי <b>מעיקרא קדישא, השתא נמי קדישא</b> <small>[מתחילה</small> היתה <small>קדושה</small> לרבים <small>ועכשיו</small> היא <small>גם כן קדושה</small> לרבים<small>],</small> שהרי אף מכירה לעיר קטנה היא מכירה לציבור, אולם במכירה <b>מרבים ליחיד</b> הלא בסופו של דבר אחרי המכירה <b>ליכא</b> <small>[אין]</small> את אותה <b>קדושה</b> שהיתה בו קודם, שהרי מקודם היה של ציבור ועתה הוא של יחיד.
<b>ורבנן</b> <small>[וחכמים]</small> מה משיבים הם על נימוק זה — לדעתם <b>אי איכא למיחש</b> <small>[אם יש</small> מקום <small>לחשוש]</small> להורדה בכבוד, אם כן <b>כי האי גוונא נמי איכא למיחש</b> <small>[כגון זה גם כן יש מקום לחשוש],</small> שהרי כלל הוא <b>"ברב עם הדרת מלך"</b> (משלי יד, כח) ואם איננו חוששים להשאיר את הדבר ברוב עם, אף אין צריכים לחשוש בנתינה ליחיד.
<big>ג משנה</big> <b>אין מוכרים בית כנסת אלא על תנאי, שאם ירצו</b> בני הקהילה אחר כך <b>יחזירוהו</b> להם, אלו <b>דברי ר' מאיר. וחכמים אומרים: מוכרים אותו</b> את בית הכנסת <b>ממכר עולם</b> לכל צורך שהוא, <b>חוץ מ</b>ל<b>ארבעה דברים</b> שיש בהם משום בזיון, והם: <b>למרחץ</b> שיש בו אנשים ערומים, <b>ולבורסקי</b> (מקום עיבוד עורות), מפני שריחם רע, <b>לטבילה</b> מאותו טעם של מרחץ, <b>ולבית המים</b> (לבית הכיסא). <b>ר' יהודה אומר: מוכרים אותה</b> את בית הכנסת <b>לשם חצר</b> בלא לפרש לאיזו מטרה, <b>והלוקח — מה שירצה יעשה.</b>
<big>ד גמרא</big> ושואלים: <b>ול</b>שיטת <b>ר' מאיר, היכי דיירי בה</b> <small>[איך דרים</small> אנשים <small>בו]</small> בבית הכנסת לאחר שמכרוהו? <b>הא הויא לה</b> <small>[הרי זו]</small> <b>רבית,</b> שהרי נמכר על מנת להחזירו, ולכשיחזירוהו יקבלו את כל מחירו, ונמצא שהדיירים שדרו ונהנו מהדירה במשך הזמן, הרי הם כאילו הלוו כסף לבית הכנסת וקיבלו עליו ריבית!
<b>אמר ר' יוחנן: ר' מאיר בשיטת ר' יהודה אמרה,</b> ש<b>אמר</b> רבי יהודה: <b>צד אחד ברבית מותר.</b> כלומר, ריבית שאיננה מובטחת מראש, אלא עלולה לבוא מתוך שתתבטל העיסקה — הריהי מותרת.
<b>דתניא</b> <small>[ש</small>כן <small>שנינו</small> בברייתא<small>]:</small> <b>הרי שהיה נושה בחבירו מנה</b> ולא היה לחבר מנה לשלם, <b>ועשה לו שדהו מכר</b> כלומר, הלווה מכר למלוה את השדה כתשלום, ואם לאחר מכן ימצא הלווה כסף יחזיר לו המלווה את השדה — <b>בזמן שמוכר אוכל פירות,</b> אם המוכר־הלווה עדיין אוכל את פירות השדה עד שהוא מחזיר לו את הכסף — בודאי <b>מותר,</b> אבל אם ה<b>לוקח</b> (המלוה) הוא ש<b>אוכל פירות</b> בינתיים — <b>אסור,</b> שהרי זו ריבית שהוא מקבל על ההשהיה בפרעון הכסף.
<b>ר' יהודה אומר: אפילו לוקח אוכל פירות — מותר,</b> שהרי יתכן שלא ימצא המוכר כסף ונמצא שהשדה היה של הקונה־המלוה מזמן מכירתו, ואין כאן ריבית. <b>ואמר ר' יהודה</b> ראיה לדבריו: <b>מעשה בביתוס בן זונן שעשה שדהו מכר על פי</b> הדרכת <b>ר' אלעזר בן עזריה, ולוקח אוכל פירות היה. אמרו לו: משם</b> אתה מביא <b>ראיה?!</b> שם שלא כדבריך, ה<b>מוכר אוכל פירות היה ולא לוקח.</b>
והסברנו: <b>מאי בינייהו</b> <small>[מה</small> ההבדל <small>ביניהם]</small> בין שיטת חכמים לשיטת ר' יהודה? <b>צד אחד ברבית איכא בינייהו</b> <small>[יש ביניהם].</small> <b>מר סבר</b> <small>[חכם זה,</small> ר' יהודה <small>סבור]</small> כי <b>צד אחד ברבית מותר, ומר סבר</b> <small>[וחכם זה,</small> חכמים <small>סבורים]:</small> <b>צד אחד ברבית אסור.</b>
<b>רבא אמר: דכולי עלמא</b> <small>[לדעת הכל]</small> <b>צד אחד ברבית אסור,</b> אלא <b>והכא</b> <small>[וכאן]</small> בענין <b>רבית על מנת להחזיר איכא בינייהו</b> <small>[יש ביניהם]</small> הבדל למעשה, שההסכם היה שאם יקבל המלוה את כספו, יחזיר המלוה־הלוקח גם את הקרקע וגם את דמי הפירות שאכל, ש<b>מר סבר</b> <small>[חכם זה</small> ר' יהודה <small>סבור]:</small> <b>רבית על מנת להחזיר — מותר, ומר סבר</b> <small>[וחכם זה,</small> חכמים, <small>סבור]</small> <b>אסור.</b> ולשיטה זו, גם בבית הכנסת שנמכר התנו שאם יחזירוהו ישלמו הדיירים שכר דירה.
<big>ה</big> שנינו במשנה: <b>וחכמים אומרים מוכרים אותו ממכר עולם וכו'.</b> בקשר למחלוקת זו מביאים, <b>אמר רב יהודה אמר שמואל: מותר לאדם להשתין מים בתוך ארבע אמות של תפלה,</b> כלומר, לאחר שמתפלל יכול להטיל מים אף באותו מקום.
<b>אמר רב יוסף: מאי קא משמע לן</b> <small>[מה השמיע לנו]</small> בכך? <b>תנינא</b> <small>[שנינו]</small> כך במשנה, <b>ר' יהודה אומר: מוכרים אותה</b> את בית הכנסת <b>לשום חצר, ולוקח מה שירצה יעשה,</b> משמע, אפילו לשמש בית הכיסא. <b>ואפילו רבנן</b> <small>[חכמים]</small> <b>לא קאמרי</b> <small>[אמרו]</small> שאסור, <b>אלא</b> לגבי <b>בית הכנסת דקביע קדושתיה</b> <small>[שקבועה קדושתו],</small> <b>אבל ארבע אמות</b> שהתפלל בהן באופן מזדמן <b>דלא קביע קדושתייהו</b> <small>[שאין קדושתן קבועה],</small> בודאי <b>לא</b> אסרו בכך.
<b>תני תנא קמיה</b> <small>[שנה השונה,</small> חוזר המשניות <small>לפני]</small> <b>רב נחמן</b> ברייתא זו: <b>המתפלל</b> — <b>מרחיק ארבע אמות</b> ממקום תפילתו <b>ומשתין, והמשתין</b> — <b>מרחיק ארבע אמות ומתפלל.</b>
<b>אמר ליה</b> <small>[לו]</small> רב נחמן: <b>בשלמא</b> <small>[נניח]</small> מה שאמרת שה<b>משתין מרחיק ארבע אמות ומתפלל</b> — דבר זה <b>תנינא</b> <small>[שנינו]</small> כבר במקום אחר, ששנינו: <b>כמה ירחיק מהם</b> ממי הרגלים <b>ומהצואה — ארבע אמות</b> כדי שלא יתפלל במקום מאוס.
<b>אלא המתפלל מרחיק ארבע אמות ומשתין למה לי? אי הכי</b> <small>[אם כך]</small> שאתה אומר שארבע אמות מתקדשות בתפילה, הרי לפי זה <b>קדשתינהו לכולהו</b> <small>[קדשת את כל]</small> <b>שבילי</b> העיר <b>נהרדעא,</b> שבודאי התפללו אנשים בכל שביל בה. אלא <b>תני</b> <small>[שנה]:</small> <b>ישהה</b> במקום לאחר התפילה כשיעור מהלך ארבע אמות ולא יעשה זאת מיד.
ושואלים: <b>בשלמא</b> <small>[נניח]</small> שה<b>משתין ישהה כדי הילוך ארבע אמות</b> ואחר כך יתפלל, הסיבה לכך היא <b>משום ניצוצות</b> (טיפות קטנות) של מי רגלים שאולי עדיין נוטפות ממנו, ויחכה עד שיפסקו, <b>אלא</b> ה<b>מתפלל ישהה כדי הילוך ארבע אמות, למה לי? אמר רב אשי: שכל</b> כדי הילוך <b>ארבע אמות</b> עדיין <b>תפלתו סדורה בפיו ורחושי מרחשן שפוותיה</b> <small>[ושפתותיו עדיין מרחשות</small> תפילה<small>]</small> ולכן צריך שיעשה הפסקה מסויימת.
<big>ו</big> אגב הלכה זו מביאים כמה דברים על מעשי חכמים. ו<b>זלפ"ן</b> הוא ה<b>סימן</b> להם <b>(</b>= <b>ז</b>כאי, א<b>ל</b>עזר, <b>פ</b>רידא, <b>נ</b>חוניא).
<b>שאלו תלמידיו את ר' זכאי: במה</b> זכית ש<b>הארכת ימים? אמר להם: מימי לא השתנתי מים בתוך ארבע אמות של תפלה, ולא כניתי שם לחבירי, ולא ביטלתי קידוש היום</b> (של שבת) על יין. <b>אמא זקנה היתה לי, פעם אחת מכרה כפה שבראשה</b> שהיו נוהגות הנשים ללבוש על השיער מתחת לכיסוי הראש <b>והביאה לי</b> במחירה יין ל<b>קידוש היום,</b> עד כדי כך הקפדתי במצוה זו.
ומעירים: <b>תנא</b> <small>[שנה]</small> החכם: <b>כשמתה</b> אמו <b>הניחה לו שלש מאות גרבי</b> (כדי) <b>יין,</b> שבזכות מצוה זו זכתה והתעשרה והיה לה יין רב. <b>כשמת הוא, הניח לבניו שלשת אלפים גרבי יין.</b>
מסופר: <b>רב הונא הוה אסר ריתא וקאי קמיה</b> <small>[היה חגור בקש ועומד לפני]</small> <b>רב, אמר ליה</b> <small>[לו]</small> רב: <b>מאי האי</b> <small>[מה זה]?</small> מדוע לבוש אתה כך? <b>אמר</b> לו: <b>לא הוה</b> <small>[היה]</small> <b>לי</b> יין <b>קידושא, ומשכנתיה להמיינאי ואתאי ביה קידושא</b> <small>[</small>ל<small>קידוש, ומישכנתי את חגורתי והבאתי בה,</small> במחירה, יין ל<small>קידוש].</small> <b>אמר ליה</b> <small>[לו]</small> רב: <b>יהא רעוא דתיטום בשיראי</b> <small>[יהי רצון ש</small>בזכות מצוה זו <small>תהיה טמון</small> ומכוסה <small>בתוך משי].</small>
ומספרים: <b>כי איכלל</b> <small>[כאשר התחתן]</small> <b>רבא בריה</b> <small>[בנו]</small> של רב הונא, <b>רב הונא איניש גוצא הוה, גנא אפוריא</b> <small>[אדם נמוך היה</small> ו<small>שוכב</small> היה <small>על מיטה],</small> וכיון שהיה נמוך לא שמו לב שהוא שוכב במיטה. <b>אתיין בנתיה וכלתיה שלחן ושדיין מנייהו עליה עד דאיטום בשיראי</b> <small>[באו בנותיו וכלותיו פשטו</small> את <small>בגדיהן והשליכו עליו עד שהתכסה כולו במשי]</small> שזכה לעושר, ונתקיימה בו ברכתו של רב כלשונה. ומספרים: כש<b>שמע רב</b> על כך <b>איקפד</b> <small>[הקפיד]</small> על רב הונא, ו<b>אמר: מאי טעמא</b> <small>[מה טעם]</small> <b>לא אמרת לי כי</b> <small>[כאשר]</small> <b>ברכתיך: "וכן למר</b> <small>[לאדוני]</small><b>",</b> שאם היית אומר כן היה מתקיים גם בי דבר זה?
עוד מסופר: <b>שאלו תלמידיו של ר' אלעזר בן שמוע: במה,</b> באיזו זכות <b>הארכת ימים? אמר להם: מימי לא עשיתי קפנדריא</b> (קיצור דרך) <b>לבית הכנסת,</b> כלומר, לא עברתי בבית הכנסת כדי לקצר בו את הדרך, <b>ולא פסעתי על ראשי עם קדוש,</b> כלומר, לא הלכתי למקומי בראש בית המדרש בין האנשים היושבים שם על הארץ, שלא להיראות כמהלך על ראשיהם, <b>ולא נשאתי כפי</b> לברכת כהנים <b>בלא ברכה</b> לפני כן.
כיוצא בו <b>שאלו תלמידיו את ר' פרידא: במה הארכת ימים? אמר להם: מימי לא קדמני אדם לבית המדרש,</b> אלא אני הייתי תמיד הראשון.

Daf 28a

<b>ולא ברכתי</b> בסעודה <b>לפני כהן,</b> אלא כיבדתי את הכהן שיהיה בראש, <b>ולא אכלתי מבהמה שלא הורמו מתנותיה</b> (מתנות כהונה: זרוע לחיים וקיבה),
וכפי ש<b>אמר ר' יצחק אמר ר' יוחנן: אסור לאכול מבהמה שלא הורמו מתנותיה. ואמר ר' יצחק: כל האוכל מבהמה שלא הורמו מתנותיה, כאילו אוכל טבלים</b> (תבואה שלא הופרשו ממנה מעשרות), שיש בכך איסור חמור. ומעירים: <b>ולית הלכתא כוותיה</b> <small>[ואין הלכה כמותו],</small> אלא מותר לאכול מבהמה זו, ובכל זאת הקפיד ר' פרידא על עצמו ולא אכל.
ושואלים: ומה שאמר <b>ולא ברכתי לפני כהן,</b>
<b>למימרא דמעליותא היא</b> <small>[האם לומר ש</small>דבר של <small>שבח הוא]?</small> <b>והא</b> <small>[והרי]</small> <b>אמר ר' יוחנן: כל תלמיד חכם שמברך לפניו, אפילו כהן גדול עם הארץ — אותו תלמיד חכם חייב מיתה, שנאמר: "כל משנאי אהבו מות"</b> (משלי ח, לו) <b>אל תקרי "משנאי" אלא משניאי.</b> שאותו תלמיד חכם שמזלזל בכבוד עצמו גורם שיזלזלו בתורה וגורם להשניא את התורה על הבריות. אלא תלמיד חכם צריך להיות ראשון בכל דבר, כדי שיידעו אנשים כמה גדול כבודה של התורה.
ומשיבים: <b>כי קאמר איהו</b> <small>[כאשר אמר הוא],</small> ר' פרידא, אמר זאת <b>בשוין,</b> כלומר, כאשר אף הכהן הוא תלמיד חכם, מפני כבוד הכהונה, הקדים את הכהן שיברך לפניו.
ועוד מסופר: <b>שאלו תלמידיו את ר' נחוניא בן הקנה: במה,</b> באיזו זכות <b>הארכת ימים? אמר להם: מימי לא נתכבדתי בקלון חברי,</b> כלומר, לא עשיתי פעולה שיגיע לי כבוד על ידי קלון חברי, <b>ולא עלתה על מטתי קללת חברי,</b> שדאגתי לפייסו מיד, ולפני שהלכתי לישון ידעתי שאין בלבו טינה עלי, <b>ו</b>כן <b>ותרן בממוני הייתי.</b>
ומסבירים: מה שאמר <b>לא נתכבדתי בקלון חברי — כי הא</b> <small>[כמו</small> מעשה <small>זה]</small> ש<b>רב הונא דרי מרא אכתפיה</b> <small>[נשא</small> <small>מעדר על כתיפו]</small> כשחזר מעבודתו. <b>אתא</b> <small>[בא]</small> <b>רב חנא בר חנילאי וקא דרי מיניה</b> <small>[ולקח אותו ממנו]</small> מפני כבוד רבו, מתוך כוונה שהוא עצמו ישא את המעדר. <b>אמר ליה</b> <small>[לו]</small> רב הונא: <b>אי רגילת דדרית במאתיך</b> <small>[אם רגיל אתה לשאת</small> מעדר <small>בעירך] —</small> <b>דרי</b> <small>[שא],</small> <b>ואי</b> <small>[ואם]</small> <b>לא</b> — <b>אתייקורי אנא בזילותא דידך, לא ניחא לי</b> <small>[שאני אתכבד בקלון שלך, אין</small> הדבר <small>נוח לי].</small>
<b>ולא עלתה על מטתי קללת חברי — כי הא</b> <small>[כמו זה]</small> שמסופר, ש<b>מר זוטרא, כי הוה סליק לפורייה</b> <small>[כאשר היה עולה למיטתו]</small> לישון, <b>אמר: שרי ליה לכל מאן דצערן</b> <small>[מחול לו לכל מי שציער אותי].</small>
<b>וותרן בממוני הייתי</b> — כיוצא בו <b>אמר מר</b> <small>[החכם]:</small> <b>איוב ותרן בממוניה הוה</b> <small>[בממונו היה],</small> <b>שהיה מניח פרוטה</b> של עודף <b>לחנוני מממוניה</b> <small>[מממונו],</small> ולא היה עומד על קבלת העודף.
מסופר: <b>שאל ר' עקיבא את ר' נחוניא הגדול, אמר לו: במה הארכת ימים? אתו גווזי וקא מחו ליה</b> <small>[באו סריסיו,</small> משרתיו של ר' נחוניא <small>והיכו אותו]</small> את ר' עקיבא, כאדם השואל שאלות סרק, כאילו תוהה ומתרעם למה הוא זקן כל כך. ברח מהם, <b>סליק יתיב ארישא דדיקלא</b> <small>[עלה</small> ו<small>ישב על ראש הדקל]</small> <b>אמר ליה</b> <small>[לו]</small> לר' נחוניא: <b>רבי,</b> יש לי שאלה, נאמר: "הכבש אחד" (במדבר כח, ד), ויש להבין, <b>אם</b> (מאחר) ש<b>נאמר "כבש" למה נאמר</b> גם <b>"אחד"?</b> שהרי די היה לומר "כבש", וכיון ששמע רבי נחוניא שאלה זו שהיא שאלת חכם, <b>אמר להו</b> <small>[להם]</small> למשרתיו: <b>צורבא מדרבנן</b> <small>[תלמיד חכם]</small> <b>הוא</b> זה, <b>שבקוהו</b> <small>[הניחו לו].</small>
וענה לו תחילה לשאלתו האחרונה: <b>אמר ליה</b> <small>[לו]</small> <b>"אחד"</b> פירושו: <b>מיוחד שבעדרו</b> שצריך לבחור לקרבן כבש משובח.
ועל השאלה הראשונה במה זכה לאריכות ימים, <b>אמר לו: מימי לא קבלתי מתנות, ולא עמדתי על מדותי</b> להתעקש על דברים שייעשו כרצוני, <b>וותרן בממוני הייתי.</b>
ומסבירים: <b>לא קבלתי מתנות — כי הא</b> <small>[כמו</small> מעשה <small>זה]</small> שהיה ב<b>ר' אלעזר, כי הוו משדרי ליה</b> <small>[כאשר היו שולחים לו]</small> <b>מתנות מבי נשיאה</b> <small>[מבית הנשיא] —</small> <b>לא הוה שקיל</b> <small>[לא היה מקבל],</small> <b>כי הוה מזמני ליה</b> <small>[</small>ו<small>כאשר היו מזמינים אותו] —</small> <b>לא הוה אזיל</b> <small>[לא היה הולך],</small> <b>אמר להו</b> <small>[להם]:</small> האם <b>לא ניחא לכו</b> <small>[נוח לכם]</small> ש<b>אחיה? דכתיב</b> <small>[ש</small>הרי <small>נאמר]:</small> <b>"</b>ו<b>שונא מתנת יחיה"</b> (משלי טו, כז). לעומת זאת מסופר: <b>ר' זירא כי הוו משדרי ליה מבי נשיאה</b> <small>[כאשר היו שולחים לו</small> מתנות <small>מבית הנשיא] —</small> <b>לא הוה שקיל</b> <small>[לא היה לוקח],</small> <b>כי הוה מזמני ליה</b> <small>[כאשר היו מזמינים אותו] —</small> <b>אזיל</b> <small>[</small>היה <small>הולך].</small> <b>אמר: אתייקורי דמתייקרי בי</b> <small>[מתכבדים</small> הם <small>בי]</small> ולא שאני נהנה מהם.
ומה שאמר רבי נחוניא <b>ולא עמדתי על מדותי</b> — ש<b>אמר רבא: כל המעביר על מדותיו</b> ומוותר על מה שקבע לעצמו — <b>מעבירין ממנו</b> מן השמים <b>כל פשעיו, שנאמר: "נשא עון ועבר על פשע"</b> (מיכה ז, יח), ודייקו: <b>למי נושא עון — למי שעובר</b> (מוחל ומוותר) <b>על פשע</b> שפשעו אנשים כנגדו.
עוד מסופר: <b>שאל רבי את ר' יהושע בן קרחה: במה הארכת ימים? אמר לו: קצת בחיי?</b> שאם לא כן, מדוע תוהה אתה למה אני זקן כל כך! <b>אמר לו</b> רבי לרבי יהושע בן קרחה: <b>רבי, תורה היא וללמוד אני צריך</b> כדי לדעת כיצד מאריכים ימים. <b>אמר לו</b> ר' יהושע בן קרחה: <b>מימי לא נסתכלתי בדמות אדם רשע.</b> ש<b>אמר ר' יוחנן: אסור לאדם להסתכל בצלם דמות אדם רשע, שנאמר</b> שאמר אלישע ליהורם: <b>"לולי פני יהושפט מלך יהודה אני נשא אם אביט אליך ואם אראך"</b> (מלכים ב' ג, יד).
<b>ר' אלעזר אמר:</b> המסתכל ברשע <b>עיניו כהות, שנאמר: "ויהי כי זקן יצחק ותכהין עיניו מראת"</b> (בראשית כז, א), והטעם <b>משום דאסתכל</b> <small>[שהסתכל]</small> <b>בעשו הרשע.</b>
ושואלים: <b>והא גרמא ליה</b> <small>[ו</small>כי <small>זו גרמה לו</small> עיורון<small>]?</small> <b>והאמר</b> <small>[והרי אמר]</small> <b>ר' יצחק: לעולם אל תהי קללת הדיוט</b> אף על פי שאינו אדם חשוב <b>קלה בעיניך, שהרי אבימלך קלל את שרה, ונתקיים</b> הדבר <b>בזרעה, שנאמר</b> שאמר אבימלך לשרה: <b>"הנה הוא לך כסות עינים"</b> (בראשית כ, טז), ופירשו: <b>אל תקרי</b> <small>[תקרא]</small> <b>"כסות</b> עינים <b>" אלא</b> קרא <b>"כסיית עינים",</b> כלומר, רמז בדבריו שיגיע להם עיורון, וכך התקיים ביצחק, והרי שהסיבה לעיוורונו היתה הקללה ולא מה שהסתכל בפני עשיו!
ומשיבים: <b>הא והא גרמא ליה</b> <small>[זו וזו גרמו לו].</small> <b>רבא אמר</b> הוכחה לאיסור זה: <b>מהכא</b> <small>[מכאן]</small> יש ללמוד זאת, ממה שנאמר: <b>"שאת פני רשע לא טוב"</b> (משלי יח, ה), כלומר, אסור לשאת פנים ולהסתכל בפני אדם רשע.
<b>בשעת פטירתו</b> של רבי יהושע בן קרחה, <b>אמר לו</b> רבי לרבי יהושע בן קרחה: <b>רבי, ברכני! אמר לו: יהי רצון שתגיע לחצי ימי.</b> מששמע זאת רבי, שאל אותו בתמיהה: <b>ולכולהו</b> <small>[ולכולם]</small> לכל ימיך <b>לא?</b> מדוע? <b>אמר לו: הבאים אחריך בהמה ירעו?</b> כלומר, אם אתה תאריך ימים כמוני, הרי ימותו בניך בחייך ולא יוכלו לירש את משרתך ומעמדך כנשיא, ונמצא שהם לא יזכו לגדולה אלא יהיו כביכול רק רועי בהמה כל ימיהם, ומוטב איפוא שלא תאריך ימים כל כך, כדי שגם הם יזכו לגדולה.
<b>אבוה בר איהי ומנימן בר איהי, חד</b> <small>[אחד</small> מהם<small>]</small> <b>אמר: תיתי</b> <small>[תבוא]</small> <b>לי</b> ברכה על ש<b>לא אסתכלי</b> <small>[הסתכלתי]</small> <b>בגוי, וחד</b> <small>[ואחד</small> מהם<small>]</small> <b>אמר: תיתי</b> <small>[תבוא]</small> <b>לי</b> ברכה על ש<b>לא עבדי</b> <small>[עשיתי]</small> <b>שותפות בהדי</b> <small>[עם]</small> <b>גוי,</b> כדי שלא להיות קשור באדם רשע.
מסופר עוד: <b>שאלו תלמידיו את ר' זירא: במה הארכת ימים? אמר להם: מימי לא הקפדתי בתוך ביתי</b> על בני ביתי שאינם עושים רצוני, <b>ולא צעדתי בפני מי שגדול ממני, ולא הרהרתי</b> בדברי תורה <b>במבואות המטונפות</b> שלא לבזות התורה בכך, <b>ולא הלכתי ארבע אמות בלא תורה ובלא</b> להניח <b>תפילין, ולא ישנתי בבית המדרש לא שינת קבע ולא שינת עראי, ולא ששתי</b> (שמחתי) <b>בתקלת חבירי, ולא קראתי לחבירי בחניכתו,</b> כלומר, בכינוי גנאי שיש לו, <b>ואמרי לה</b> <small>[ויש אומרים]:</small> <b>בחכינתו</b> אפילו בכינוי סתם שיש לו שאינו של גנאי, לא קראתי לו.
<big>א משנה</big> <b>ועוד אמר ר' יהודה: בית כנסת שחרב</b> — אין משתמשים במקומו לכל צורך אחר. ופירוט הדברים: <b>אין מספידין בתוכו</b> את המת, <b>ואין מפשילין</b> (מותחים ומתקינים) <b>בתוכו חבלים</b> שצריך לשם כך מרחב, ואסור להשתמש בכך במקום שהיה בו בית כנסת, <b>ואין פורשין לתוכו מצודות</b> (מלכודות) לציפרים, <b>ואין שוטחין על גגו פירות</b> לייבוש, <b>ואין עושין אותו קפנדריא</b> (קיצור דרך),
<b>שנאמר: "והשמותי את מקדשיכם"</b> (ויקרא כו, לא), ומכאן אנחנו למדים: <b>קדושתן</b> עליהם <b>אף כשהן שוממין</b> וחרבים.
<b>עלו בו</b> בבית הכנסת החרב <b>עשבים — לא יתלוש</b> אותם, <b>מפני עגמת נפש,</b> כדי שההזנחה תהיה נכרת, ויצטערו הבריות על כך שבית הכנסת חרב.
<big>ב גמרא</big> <b>תנו רבנן</b> <small>[שנו חכמים]:</small> <b>בתי כנסיות אין נוהגין בהם קלות ראש,</b> ופירוט הדברים: <b>אין אוכלין בהן, ואין שותין בהן,</b>

Daf 28b

<b>ואין ניאותין</b> (מתקשטים) <b>בהם, ואין מטיילין בהם, ואין נכנסין בהן בחמה מפני החמה</b> כדי להיות בצל, <b>ובגשמים מפני הגשמים. ואין מספידין בהן הספד של יחיד. אבל</b> יש דברים שמותר לעשות בהם: <b>קורין בהן</b> בתורה, <b>ושונין בהן</b> במשנה, <b>ומספידין בהן הספד של רבים,</b> וכגון הספד לתלמיד חכם שמת ובאים רבים להספדו ולהלווייתו
<b>. אמר ר' יהודה: אימתי</b> אמרנו שהשימוש בבתי הכנסת מוגבל לדברים מסויימים — דווקא כשהם <b>בישובן, אבל</b> כשעומדים <b>בחורבנן</b> — <b>מניחין אותן ועולין בהן עשבים, ולא יתלוש</b> עשבים אלו <b>מפני עגמת נפש,</b> שיצטערו על חורבנם וישתדלו לבנותם מחדש.
ושואלים: <b>עשבים מאן דכר שמייהו</b> <small>[מי הזכיר את שמם]</small> שבא ר' יהודה לפרט את דינם? ומתרצים: <b>חסורי מיחסרא והכי קתני</b> <small>[חסרה</small> הברייתא <small>וכך</small> יש <small>לשנותה]:</small> <b>ומכבדין</b> <small>[מטאטאים]</small> <b>אותן</b> את בתי הכנסת <b>ומרביצין אותן</b> במים <b>כדי שלא יעלו בהן עשבים. אמר ר' יהודה: אימתי</b> אמרו דבר זה — כשהם <b>בישובן, אבל</b> כשעומדים הם <b>בחורבנן</b> — <b>מניחין אותן לעלות,</b> ואם <b>עלו בהן עשבים</b> — <b>לא יתלוש</b> אותם, <b>מפני עגמת נפש.</b>
<b>אמר רב אסי: בתי כנסיות שבבבל, על תנאי הן עשויין.</b> כלומר, מראש מתנים עליהם שלא תהא בהם קדושה גמורה של בית כנסת, אלא יהא מותר להשתמש בהם לצרכי הרבים. <b>ואף על פי כן אין נוהגין בהן</b> דברים שיש בהם משום <b>קלות ראש.</b> ומסבירים: <b>ומאי ניהו</b> <small>[ומה הם]</small> דברים אלה — שאין מחשבים בהם <b>חשבונות</b> של יחיד.
<b>אמר רב אסי: בית הכנסת שמחשבין בו חשבונות — מלינים בו את המת.</b> ותוהים: <b>מלינים סלקא דעתך</b> <small>[עולה על דעתך]?</small> <b>לא סגי</b> <small>[די]</small> <b>דלאו הכי</b> <small>[בלא כך],</small> האם חובה להלין בו מת? <b>אלא</b> הכוונה היא שיגרום זלזול זה שיבואו לידי פורענות, ואז <b>לסוף שילינו בו מת מצוה</b> שאין לו קוברים שנמצא בעיר זו.
<big>א</big> שנינו בברייתא: <b>ואין נאותין בהם. אמר רבא: חכמים ותלמידיהם מותרים</b> בשימוש זה בבית כנסת, ש<b>אמר ר' יהושע בן לוי: מאי</b> <small>[מה</small> טעם<small>]</small> קוראים לבית המדרש <b>בי רבנן</b> <small>[בית חכמים]</small> — משום שהוא <b>ביתא דרבנן</b> <small>[ביתם של חכמים],</small> שכיון שהם חייבים להיות בו תמיד התירו להם להיות נוהגים בו כבבית.
<big>ב</big> שנינו: <b>ואין נכנסין בהן בחמה מפני החמה ובגשמים מפני הגשמים.</b> מסופר: <b>כי הא</b> <small>[כמו</small> מעשה <small>זה]</small> ש<b>רבינא ורב אדא בר מתנה הוו קיימי ושאלי שאילתא</b> <small>[היו עומדים ושואלים שאלה]</small> <b>מרבא, אתא זילחא דמיטרא</b> <small>[בא שטף מטר]</small> עליהם, <b>עיילי לבי כנישתא</b> <small>[נכנסו לבית הכנסת]</small> ו<b>אמרי</b> <small>[</small>ו<small>אמרו]:</small> <b>האי דעיילינן לבי כנישתא לאו</b> <small>[זה שנכנסנו לבית הכנסת, לא]</small> <b>משום מיטרא</b> <small>[המטר]</small> הוא, שרצו שלא להירטב, <b>אלא משום דשמעתא בעא צילותא כיומא דאסתנא</b> <small>[שההלכה זקוקה לצלילות</small> הדעת <small>כמו יום של רוח צפונית</small> שכל השמים בהירים בו<small>],</small> ולכן לשם לימוד התורה נכנסו לבית הכנסת, שיוכלו לדון בענין במנוחה.
<b>אמר ליה</b> <small>[לו]</small> <b>רב אחא בריה</b> <small>[בנו]</small> של <b>רבא לרב אשי: אי אצטריך ליה לאיניש למיקרי גברא מבי כנישתא מאי</b> <small>[אם צריך אדם לקרוא ל</small>איש <small>אחד מבית הכנסת מה</small> יעשה<small>]?</small> שהרי אין נכנסים לשם שלא לצורך תפילה. <b>אמר ליה</b> <small>[לו]:</small> <b>אי צורבא מרבנן</b> <small>[אם תלמיד חכם]</small> <b>הוא, לימא הלכתא</b> <small>[שיאמר</small> דבר <small>הלכה]</small> כשיכנס לבית הכנסת, <b>ואם תנא</b> <small>[ואם שונה</small> משניות<small>]</small> <b>הוא, לימא מתניתין</b> <small>[שיאמר</small> דבר <small>משנה]</small> <b>ואי קרא</b> <small>[</small>בעל <small>מקרא]</small> <b>הוא, לימא פסוקא</b> <small>[שיאמר פסוק],</small> <b>ואי לא</b> ואם אף זאת אינו יודע, <b>לימא ליה לינוקא</b> <small>[שיאמר לו לתינוק]:</small> <b>אימא לי פסוקיך</b> <small>[אמור לי פסוקך]</small> שלמדת היום. <b>אי נמי</b> <small>[או גם כן],</small> <b>נישהי פורתא וניקום</b> <small>[שישהה קצת</small> במקום <small>ויעמוד].</small>
<big>ג</big> עוד שנינו בברייתא: <b>ומספידין בהן</b> בבתי הכנסת <b>הספד של רבים.</b> ושואלים: <b>היכי דמי הספידא</b> <small>[איך הוא</small> בדיוק <small>הספד]</small> של <b>רבים? מחוי</b> <small>[</small>היה <small>מראה]</small> <b>רב חסדא</b> בדרך נימוס: <b>כגון הספידא דקאי ביה</b> <small>[הספד שעומד,</small> שנמצא <small>בו]</small> <b>רב ששת,</b> שכיון שהוא נמצא במקום, בודאי רבים באים ונותנים כבוד לנפטר. וכיוצא בו <b>מחוי</b> <small>[</small>היה <small>מראה]</small> <b>רב ששת: כגון הספידא דקאי ביה</b> <small>[הספד שעומד,</small> שנמצא <small>בו]</small> <b>רב חסדא.</b>
מסופר כעין זה: <b>רפרם אספדה לכלתיה בבי כנישתא</b> <small>[הספיד את כלתו בבית הכנסת]</small> ו<b>אמר: משום יקרא דידי ודמיתא</b> <small>[כבודי שלי ושל המת]</small> <b>אתו כוליה עלמא</b> <small>[באו הכל],</small> שרצה לומר שהספד זה הספד של רבים הוא. כיוצא בזה, <b>ר' זירא ספדיה לההוא מרבנן בבי כנישתא</b> <small>[הספיד חכם אחד בבית הכנסת]</small> ו<b>אמר: אי משום יקרא דידי, אי משום יקרא דידיה דמיתא, אתו כולי עלמא</b> <small>[אם משום כבודי שלי, אם משום כבוד שלו, של המת, באו הכל]</small> להספד.
אגב כך מספרים: <b>ריש לקיש ספדיה לההוא צורבא מרבנן דשכיח בארעא</b> <small>[ריש לקיש הספיד תלמיד חכם אחד שהיה מצוי בארץ]</small> <b>ישראל, דהוי תני הלכתא</b> <small>[שהיה שונה הלכות]</small> <b>בעשרים וארבע שורתא</b> <small>[שורות],</small> כלומר, בשורה העשרים וארבע בבית המדרש, שלא היה מגדולי החכמים, ו<b>אמר: ווי חסרא ארעא</b> <small>[אוי שחסרה ארץ]</small> <b>ישראל גברא רבה</b> <small>[אדם גדול].</small>
ומסופר לעומת זאת: <b>ההוא דהוי תני הלכתא</b> <small>[אדם אחד שהיה שונה הלכות],</small> <b>סיפרא וספרי ותוספתא ושכיב</b> <small>[ומת],</small> <b>אתו</b> <small>[באו]</small> <b>ואמרו ליה</b> <small>[לו]</small> <b>לרב נחמן: ליספדיה מר</b> <small>[יספידנו אדוני]!</small> <b>אמר: היכי נספדיה</b> <small>[איך ניספוד אותו]?</small> האם נאמר <b>הי צנא דמלי סיפרי</b> <small>[אוי לסל שמלא ספרים]</small> ש<b>חסר?</b> כלומר, גם לאחר המוות לא התייחס בכבוד גדול לאותו אדם שהיה בקי בתורה אבל הבנתו בה לא היתה עמוקה.
ומעירים: <b>תא חזי</b> <small>[בוא</small> ו<small>ראה]</small> מה ההבדל <b>בין תקיפי דארעא</b> <small>[ארץ]</small> <b>ישראל לחסידי בבל,</b> שריש לקיש היה מפורסם כאיש תקיף, ובהתאם לכך היתה גם התייחסותו לאדם שהיתה בו מקצת תורה.
ועוד בענין חיבוב תלמידי חכמים, <b>תנן התם</b> <small>[שנינו שם</small> במשנה<small>]:</small> <b>ודאשתמש בתגא</b> <small>[המשתמש בכתר] —</small> <b>חלף</b> <small>[עובר</small> מן העולם<small>].</small> <b>תני</b> <small>[שנה]</small> <b>ריש לקיש</b> והסביר: <b>זה המשתמש</b> (שנוהג בו כשמש שלו) <b>במי ששונה הלכות</b> שהוא <b>כתרה של תורה.</b>
<b>ואמר עולא: לשתמש איניש במאן דתני</b> <small>[שישתמש אדם במי ששונה]</small> <b>ארבעה</b> סדרי משנה <b>ו</b>ש<b>לא לשתמש במאן דמתני</b> <small>[ישתמש במי שמשנה,</small> מלמד אחרים<small>]</small> <b>ארבעה,</b> שאם צריך הוא ליזקק שישמשנו תלמיד חכם, שלא יעשה זאת בתלמיד חכם גדול. ומסופר: <b>כי הא</b> <small>[כמו</small> מעשה <small>זה]</small> ש<b>ריש לקיש הוה אזיל באורחא</b> <small>[היה הולך בדרך]</small> ו<b>מטא עורקמא דמיא</b> <small>[</small>ו<small>הגיע לשלולית של מים],</small> <b>אתא ההוא גברא ארכביה אכתפיה וקא מעבר ליה</b> <small>[בא אדם אחד הרכיבו על כתפיו והיה מעביר אותו].</small> <b>אמר ליה</b> <small>[לו]</small> ריש לקיש תוך כדי מעבר: האם <b>קרית</b> <small>[קראת]</small> בתורה? <b>אמר ליה</b> <small>[לו]:</small> <b>קרינא</b> <small>[קראתי].</small> ושאל: האם <b>תנית</b> <small>[שנית]</small> משנה? ענה לו: <b>תנינא</b> <small>[שניתי]</small> <b>ארבעה סדרי משנה. אמר ליה</b> <small>[לו]</small> ריש לקיש: <b>פסלת לך ארבעה טורי וטענת בר לקיש אכתפך</b> <small>[</small>אתה <small>חצבת לך ארבעה הרים</small> אלה <small>ואתה טוען את בן לקיש על כתפך]?!</small> <b>שדי בר לקישא במיא</b> <small>[זרוק</small> את <small>בן לקיש במים]!</small> כלומר, אין זה מן הראוי שארכב על גבי אדם כמוך.
<b>אמר ליה</b> <small>[לו]:</small> <b>ניחא לי דאשמעינן למר</b> <small>[נוח לי לשמש את אדוני]</small> ושמח אני בזכות זו. אמר לו ריש לקיש: <b>אי הכי גמור מיני הא מלתא</b> <small>[אם כך, למד ממני דבר זה]</small> ש<b>אמר ר' זירא,</b> ועל ידי כך תוכל להיחשב כתלמידי ותהיה כמשמש את רבך: <b>בנות ישראל הן החמירו על עצמן שאפילו רואות טיפת דם כחרדל יושבות עליו שבעה נקיים,</b> שאף שמדין תורה רק אם רואה אשה דם במשך שלושה ימים רצופים שלא בזמן ווסתה נעשית היא זבה, וצריכה לבדוק עצמה עד למנין שבעה ימים נקיים, מכל מקום בנות ישראל החמירו על עצמן לנהוג דין זבה אפילו בטיפת דם אחת.
<b>תנא דבי אליהו: כל השונה הלכות מובטח לו שהוא בן עולם הבא, שנאמר: "הליכות עולם לו"</b> (חבקוק ג, ו) <b>אל תקרי</b> <small>[תקרא]</small> <b>"הליכות" אלא "הלכות",</b> כלומר, כל השונה הלכות — עולם לו.
<b>תנו רבנן</b> <small>[שנו חכמים]:</small>

Daf 29a

<b>מבטלין תלמוד תורה להוצאת המת,</b> כלומר, לטפל בו וללוותו <b>ולהכנסת הכלה. אמרו עליו על ר' יהודה בר' אילעאי שהיה מבטל תלמוד תורה להוצאת המת ולהכנסת הכלה.</b> ומעירים: <b>במה דברים אמורים</b> שמבטלים תלמוד תורה — <b>בשאין שם כל צורכו</b> של המת להלווייתו וצריך להוסיף ולכבדו במלווים, <b>אבל</b> אם <b>יש שם כל צורכו — אין מבטלין.</b>
ושואלים: <b>וכמה כל צורכו? אמר רב שמואל בר איניא משמיה</b> <small>[משמו]</small> של <b>רב: תריסר אלפי גברי ושיתא אלפי שיפורי</b> <small>[שנים עשר אלף איש וששת אלפים</small> תוקעי <small>שופרות],</small> שהיו נוהגים לתקוע בהם כאות אבל. <b>ואמרי לה</b> <small>[ויש אומרים]</small> נוסחה אחרת: <b>תריסר אלפי גברי ומינייהו שיתא אלפי שיפורי</b> <small>[שנים עשר אלף אנשים ומהם ששת אלפים שופרות].</small> <b>עולא אמר:</b> שיעור די צורכו הוא <b>כגון דחייצי גברי מאבולא</b> <small>[שחוצצים אנשים משער</small> העיר<small>]</small> <b>עד</b> המקום בבית הקברות הנקרא <b>סיכרא.</b>
<b>רב ששת אמר: כנתינתה</b> של התורה <b>כך נטילתה,</b> כלומר, בנטילתה מן העולם, כאשר מת תלמיד חכם, צריך לנהוג בה באותה מידת כבוד כבשעת נתינתה, דהיינו: <b>מה נתינתה</b> של תורה <b>בששים רבוא,</b> שהרי ניתנה במעמד הר סיני לשישים רבוא אנשים, <b>אף נטילתה</b> צריכה להיות <b>בששים רבוא.</b> ומעירים: <b>הני מילי למאן דקרי ותני</b> <small>[דברים אלה,</small> שיעורים אלה, אמרו <small>למי שקורא ושונה</small> לעצמו<small>],</small> <b>אבל למאן דמתני</b> <small>[למי שמלמד</small> אחרים<small>]</small> גדול כבודו יותר ו<b>לית ליה שיעורא</b> <small>[אין לו שיעור</small> כלל<small>]</small> לכבודו.
<big>א</big> <b>תניא</b> <small>[שנויה</small> ברייתא<small>]</small> <b>ר' שמעון בן יוחי אומר: בוא וראה כמה חביבין ישראל לפני הקדוש ברוך הוא, שבכל מקום שגלו</b> ישראל — <b>שכינה עמהן. גלו למצרים — שכינה עמהן, שנאמר: "הנגלה נגליתי לבית אביך בהיותם במצרים"</b> (שמואל א' ב, כז), הרי ששכינה היתה עמם ונגלתה להם שם. <b>גלו לבבל — שכינה עמהן, שנאמר: "למענכם שלחתי בבלה"</b> (ישעיהו מג, יד). <b>ואף כשהן עתידים להגאל</b> — <b>שכינה עמהם, שנאמר: "ושב ה' אלהיך את שבותך"</b> (דברים ל, ג), ומדייקים: <b>"והשיב" לא נאמר,</b> כלומר, לא שיגרום שישובו, <b>אלא</b> נאמר <b>"ושב",</b> והלשון הזאת <b>מלמד שהקדוש ברוך הוא שב עמהם מבין הגליות,</b> משמע שאף אז תהיה השכינה מצויה עמהם.
ושואלים: אם שכינה עמהם, <b>בבבל היכא</b> <small>[היכן]</small> שרויה שכינה? <b>אמר אביי: בבי כנישתא</b> <small>[בבית הכנסת]</small> של <b>הוצל</b> שהיה עתיק וחשוב מאוד, <b>ובבי כנישתא "דשף ויתיב"</b> <small>[ובבית הכנסת שנפל וישב]</small> <b>בנהרדעא,</b> משום שכך היה שמו של בית הכנסת. <b>ולא תימא הכא והכא</b> <small>[ולא תאמר כאן וכאן]</small> שכינה שורה באותו זמן, <b>אלא זמנין הכא וזמנין הכא</b> <small>[פעמים כאן ופעמים כאן],</small> לפעמים בהוצל ולפעמים בנהרדעא. <b>אמר אביי: תיתי לי</b> <small>[תבוא לי</small> ברכה<small>],</small> <b>דכי מרחיקנא</b> <small>[שכאשר אני רחוק]</small> אפילו <b>פרסה, עיילנא ומצלינא התם</b> <small>[אני נכנס ומתפלל שם],</small> בבתי כנסת אלה, מפני כבודם וקדושתם. מסופר: <b>אבוה</b> <small>[אביו]</small> של <b>שמואל ולוי הוו יתבי בכנישתא דשף ויתיב</b> <small>[היו יושבים בבית הכנסת שנפל וישב]</small> <b>בנהרדעא, אתיא</b> <small>[באה]</small> <b>שכינה, שמעו קול ריגשא</b> <small>[רעש],</small> <b>קמו ונפקו</b> <small>[ויצאו].</small>
אמנם, מסופר, כי <b>רב ששת הוה יתיב בבי כנישתא דשף ויתיב</b> <small>[היה יושב בבית הכנסת שנפל וישב]</small> <b>בנהרדעא, אתיא</b> <small>[באה]</small> <b>שכינה ולא נפק</b> <small>[יצא].</small> <b>אתו</b> <small>[באו]</small> <b>מלאכי השרת וקא מבעתו ליה</b> <small>[והיו מפחידים אותו].</small> <b>אמר לפניו: רבונו של עולם, עלוב ושאינו עלוב מי נדחה מפני מי</b> — ודאי ראוי הוא שידחה זה שאינו עלוב, והלוא אני עיוור ועלוב, ומדוע דוחה אתה אותי מפני המלאכים? <b>אמר להו</b> <small>[להם]</small> הקדוש ברוך הוא למלאכים: <b>שבקוהו</b> <small>[הניחו לו].</small>
נאמר: <b>"ואהי להם למקדש מעט</b> בארצות אשר באו שם<b>"</b> (יחזקאל יא, טז), <b>אמר ר' יצחק: אלו בתי כנסיות ובתי מדרשות שבבבל. ור' אלעזר אמר: זה בית רבנו</b> (רב) <b>שבבבל,</b> שממנו יצאה תורה לכל העולם.
<b>דרש רבא: מאי דכתיב</b> <small>[מהו שנאמר]:</small> <b>"ה' מעון אתה היית לנו"</b> (תהלים צ, א), כוונתו: <b>אלו בתי כנסיות ובתי מדרשות. אמר אביי: מריש הואי גריסנא בביתא ומצלינא בבי כנשתא</b> <small>[בתחילה הייתי לומד בבית ומתפלל בבית הכנסת],</small> <b>כיון דשמעית להא דקאמר</b> <small>[כיון ששמעתי</small> והבנתי <small>זאת שאמר]</small> <b>דוד</b> המלך: <b>"ה' אהבתי מעון ביתך"</b> (תהלים כו, ח), <b>הואי גריסנא בבי כנישתא</b> <small>[הייתי לומד בבית הכנסת],</small> שהרי זה מראה על אהבה למקום שיש בו השראת שכינה.
<b>תניא</b> <small>[שנויה</small> ברייתא<small>],</small> <b>ר' אלעזר הקפר אומר: עתידין בתי כנסיות ובתי מדרשות שבבבל שיקבעו בארץ ישראל, שנאמר: "כי כתבור בהרים וככרמל בים יבוא"</b> (ירמיהו מו, יח), ומדרש אגדה הוא שהתבור בא מן ההרים והכרמל בא מן הים כדי שתינתן עליהם התורה, <b>והלא דברים קל וחומר: מה תבור וכרמל שלא באו אלא לפי שעה ללמוד תורה,</b> הרי בשכר בואם הם <b>נקבעים</b> להיות <b>בארץ ישראל, בתי כנסיות ובתי מדרשות שקורין ומרביצים בהם תורה — על אחת כמה וכמה</b> שיזכו וייקבעו כולם בארץ ישראל.
<b>דרש בר קפרא: מאי דכתיב</b> <small>[מהו שנאמר]:</small> <b>"למה תרצדון הרים גבננים</b> ההר חמד אלהים לשבתו<b>"</b> (תהלים סח, יז), <b>יצתה בת קול ואמרה להם,</b> לכל ההרים שבאו שתינתן עליהם התורה: <b>למה תרצו דין</b> ("תרצדון") <b>עם סיני?</b> הלוא <b>כולכם בעלי מומים אתם אצל</b> (כלפי) הר <b>סיני,</b> וראיה לדבר ש"גבנונים" הם בעלי מומים: <b>כתיב הכא</b> <small>[נאמר כאן]</small> <b>"גבנונים" וכתיב התם</b> <small>[ונאמר שם]</small> בענין המומים: <b>"או גבן או דק"</b> (ויקרא כא, כ). <b>אמר רב אשי: שמע מינה</b> <small>[למד מכאן]</small> <b>האי מאן דיהיר</b> <small>[מי שהוא גאוותן]</small> — <b>בעל מום הוא,</b> שהרי מומם של ההרים האלה היה גדלותם, ובשל כך יהירותם, לעומת הר סיני שהיה נמוך.
<big>ב</big> שנינו במשנה: <b>אין עושים אותו</b> את בית הכנסת <b>קפנדריא</b> (קיצור דרך). ושואלים <b>מאי</b> <small>[מה</small> פירוש<small>]</small> <b>"קפנדריא"? אמר רבא: קפנדריא כשמה.</b> ושואלים: מהו אם כן <b>כשמה?</b> ומסבירים שאנו דורשים את שמה בנוטריקון, <b>כמאן דאמר</b> <small>[כמי שאומר]:</small> <b>אדמקיפנא אדרי, איעול בהא</b> <small>[עד שאני מקיף את שורות</small> הבתים ואאריך דרכי, <small>אכנס בזו],</small> וזוהי "קפנדריא".
<b>אמר ר' אבהו: אם היה</b> המקום שעליו בנו את בית הכנסת <b>שביל מעיקרא</b> <small>[מתחילה]</small> לפני בנייתו — <b>מותר,</b> שאין כבוד בית הכנסת מבטל את זכות הרבים לעבור בשביל זה.
<b>אמר רב נחמן בר יצחק: הנכנס</b> לבית הכנסת מלכתחילה <b>על מנת שלא לעשות קפנדריא</b> והתחרט, כשיוצא — <b>מותר לעשותו קפנדריא,</b> שהרי לא לשם זה נכנס. <b>ואמר ר' חלבו אמר רב הונא: הנכנס לבית הכנסת להתפלל מותר</b> וראוי לו <b>לעשותו</b> מלכתחילה <b>קפנדריא, שנאמר: "ובבוא עם הארץ לפני ה' במועדים הבא דרך שער צפון להשתחות יצא דרך שער נגב"</b> (יחזקאל מו, ט), משמע שדרך כבוד היא שאין חוזרים מאותו פתח, אלא עוברים בו לצד האחר.
<big>ג</big> שנינו במשנה: <b>עלו בו</b> בבית הכנסת <b>עשבים</b> — <b>לא יתלוש מפני עגמת נפש.</b> ומקשים, <b>והתניא</b> <small>[והרי שנינו</small> בברייתא<small>]:</small> <b>אינו תולש ומאכיל</b> לבהמתו, <b>אבל תולש ומניח</b> במקום, הרי שתלישת העשבים בכלל מותרת! ומשיבים: <b>כי תנן נמי מתניתין</b> <small>[כאשר שנינו גם כן במשנתנו]</small> שאסור לתלוש — <b>תולש ומאכיל תנן</b> <small>[שנינו]</small> ולא לענין תלישה סתם.
<b>תנו רבנן</b> <small>[שנו חכמים]:</small> <b>בית הקברות, אין נוהגין בהן קלות ראש.</b> ולמשל: <b>אין מרעין בהם בהמה</b> בעשבים שצמחו שם, <b>ואין מוליכין בהן</b> (מעבירים דרכם) <b>אמת המים, ואין מלקטין בהם עשבים</b> להאכיל לבהמתו, <b>ואם ליקט — שורפן במקומן, מפני כבוד מתים.</b>
ושואלים: הביטוי "מפני כבוד מתים", <b>אהייא</b> <small>[על</small> הדין של <small>מה]</small> אמר? <b>אילימא אסיפא</b> <small>[אם תאמר על סופה]</small> של הברייתא — <b>כיון ששורפן במקומן מאי</b> <small>[מה]</small> <b>כבוד מתים איכא</b> <small>[יש כאן]?</small> <b>אלא</b> ביטוי זה נאמר <b>ארישא</b> <small>[</small>על <small>ראשה,</small> תחילתה של המשנה<small>]</small> והוא הסבר מדוע אין נוהגים קלות ראש בבית הקברות — מפני כבוד מתים.
<big>ד משנה</big> <b>ראש חדש אדר שחל להיות בשבת — קורין</b> (קוראים) באותה שבת <b>בפרשת שקלים. חל</b> ראש חודש <b>להיות בתוך השבת</b> (באמצע השבוע) — <b>מקדימין לשעבר,</b> קוראים פרשת שקלים בשבת הקודמת, <b>ומפסיקים</b> שלא לקרוא פרשה מיוחדת אלא כסדר הקריאה הרגיל <b>לשבת</b> ה<b>אחרת</b> השבת הראשונה של חודש אדר.
<b>ב</b>שבת ה<b>שניה</b> של אדר סמוך לפורים קוראים פרשת <b>"זכור"</b> (דברים כה, יז-יט). <b>ב</b>שבת ה<b>שלישית</b> באדר קוראים פרשת <b>פרה אדומה</b> (במדבר פרק יט). <b>ב</b>שבת ה<b>רביעית</b> קוראים <b>"החדש הזה לכם"</b> (שמות יב, ב). <b>ב</b>שבת ה<b>חמישית חוזרין לכסדרן</b> וקוראים לפי סדר הפרשיות הקבוע.
וקובעים כלל: <b>לכל</b> הימים המיוחדים <b>מפסיקין</b> ואין קוראים כסדר פרשת שבוע אלא בענין היום, הן <b>בראשי חדשים, בחנוכה, ובפורים, בתעניות, ובמעמדות, וביום הכפורים,</b> שאם חל אחד מימים אלה בשבת, אין קוראים את סדר הקריאה הרגיל בשלימותו אלא קריאה המיוחדת לאותו היום.
<big>ה גמרא</big> <b>תנן התם</b> <small>[שנינו שם</small> במשנה<small>]:</small> <b>באחד באדר משמיעין על השקלים,</b> כלומר, מודיעים לציבור שצריכים לתת שקלים למקדש

Daf 29b

<b>ועל הכלאים.</b>
ושואלים: <b>בשלמא</b> <small>[נניח]</small> שמשמיעים <b>על</b> כך שיש לעקור את צמחי <b>הכלאים</b> שצמחו בתוך התבואה — משום ש<b>זמן זריעה היא</b> ובחודש זה מתחילים הצמחים להיות ניכרים והרי זה הזמן הראוי לטפל בענין זה, <b>אלא</b> שיש סיבה להשמיע <b>על השקלים</b> בזמן הזה <b>מנלן</b> <small>[מנין לנו]?</small>
<b>אמר ר' טבי אמר ר' יאשיה:</b> ש<b>אמר קרא</b> <small>[הכתוב]:</small> <b>"זאת עלת חדש בחדשו</b> לחדשי השנה<b>"</b> (במדבר כח, יד), שלשון "חודש" הנזכרת בפסוק זה כמה פעמים משמעה גם חידוש — <b>אמרה תורה:</b> יש לך חודש אחד שעליו אתה מצווה <b>חדש והבא קרבן מתרומה חדשה,</b> ובמסכת ראש השנה (דף ז,א) נלמד הדבר בגזירה שווה שהכוונה לחודש ניסן
<b>וכיון</b> שבחודש <b>ניסן בעי אקרובי</b> <small>[צריך להקריב]</small> תמידים ומוספים <b>מתרומה חדשה</b> משקלים שנדבו לשנה חדשה זו, <b>קדמינן וקרינן</b> <small>[מקדימים אנו וקוראים אנו]</small> פרשת שקלים <b>באחד באדר, כי היכי דליתו</b> <small>[כדי שיגיעו]</small> <b>שקלים למקדש</b> בתוך חודש זה, ומעירים: אם כן,
<b>כמאן</b> <small>[כמי]</small> משנה זו — ש<b>לא כ</b>שיטת <b>רבן שמעון בן גמליאל. דאי</b> <small>[שאם]</small> תאמר שהיא כשיטת <b>רבן שמעון בן גמליאל, האמר</b> <small>[הרי אמר]</small> שדי להקדים רק <b>שתי שבתות, דתניא</b> <small>[ש</small>כן <small>שנינו</small> בברייתא<small>]:</small> <b>שואלין</b> ודורשים <b>בהלכות הפסח קודם לפסח שלשים יום. רבן שמעון בן גמליאל אומר: שתי שבתות.</b> משמע שלדעתו די בשבועיים כדי להודיע על מאורע!
ודוחים: <b>אפילו תימא</b> <small>[תאמר]</small> שהוא כדעת <b>רבן שמעון בן גמליאל,</b> אלא שלגבי השקלים יש להקדים ולהודיע כבר מראש חודש אדר, <b>כיון</b> ש<b>אמר מר</b> <small>[החכם]:</small> <b>בחמשה עשר בו</b> באדר <b>שולחנות</b> שבהם אוספים ומחליפים את השקלים למקדש <b>יושבין</b> עדיין <b>במדינה</b> (בכל הארץ) <b>ובעשרים וחמישה</b> באדר <b>יושבין במקדש,</b> ו<b>משום שולחנות</b> שנעשים בחמישה עשר, <b>קדמינן וקרינן</b> <small>[מקדימים וקוראים]</small> מתחילת החודש, להודיע לאנשים שבועיים לפני זמן זה לתת את הכסף לשולחנים.
<big>א</big> נאמר במשנה שקוראים פרשת שקלים. ושואלים: <b>מאי</b> <small>[מהי]</small> <b>פרשת שקלים</b> זו שאמרנו? <b>רב אמר:</b> היא הפרשה של <b>"צו את בני ישראל ואמרת אליהם את קרבני לחמי"</b> (במדבר כח, א והלאה), המדברת בענין קרבנות התמידים והמוספים. <b>ושמואל אמר:</b> פרשת שקלים היא פרשת <b>"כי תשא"</b> (שמות ל, יא-טז).
ושואלים: <b>בשלמא למאן דאמר</b> <small>[נניח ל</small>שיטת <small>מי שאומר]</small> שהיא פרשת <b>"כי תשא", היינו דקרי</b> <small>[זהו</small> הטעם <small>ש</small>הוא <small>קורא]</small> <b>לה פרשת שקלים, דכתיב</b> <small>[ש</small>הרי <small>נאמר]</small> <b>בה</b> במפורש <b>"שקלים". אלא למאן דאמר</b> <small>[ל</small>שיטת <small>מי שאומר]</small> כי זאת פרשת <b>"את קרבני לחמי", (הכא) מידי</b> <small>[וכי (כאן)]</small> <b>"שקלים" כתיבי התם</b> <small>[נאמרו שם]?</small> ומשיבים: <b>אין</b> <small>[כן],</small> <b>טעמא מאי</b> <small>[מהו הטעם]</small> שמביאים שקלים בכל שנה — <b>כ</b>שיטת <b>ר' טבי</b> שיש להביא כספים חדשים לקרבנות הציבור בשנה המתחילה בניסן, ולכן קוראים בפרשה זו המדברת בענין הקרבנות.
ושואלים לצד אחר: <b>בשלמא למאן דאמר</b> <small>[נניח ל</small>שיטת <small>מי שאומר]</small> כי פרשת שקלים היא פרשת <b>"צו את בני ישראל", משום דכתיב</b> <small>[שנאמר]:</small> <b>"קרבנות" התם</b> <small>[שם],</small> <b>כ</b>שיטת <b>ר' טבי,</b> ששוקלים שקלים באדר לצורך הקרבנות האמורים בפרשה זו. <b>אלא למאן דאמר</b> <small>[ל</small>שיטת <small>מי שאומר]</small> שקוראים פרשת <b>"כי תשא", "קרבנות" מי כתיבי</b> <small>[האם כתובים</small> שם<small>]?</small> הלא שם רק ענין תרומת <b>שקלים לאדנים</b> של המשכן <b>כתיבי</b> <small>[כתובים]!</small>
ומשיבים: <b>כדתני</b> <small>[כפי ששנה]</small> על זה <b>רב יוסף</b> ואמר: <b>שלש תרומות הן</b> שנרמזו בפרשת השקלים ב"כי תשא". שקלים שנימנו מתחילה <b>של מזבח — למזבח, ושל אדנים — לאדנים, ושל בדק הבית — לבדק הבית.</b> הרי שבכלל תרומת השקלים היתה גם תרומה לקרבנות שעל המזבח.
ועוד שואלים: <b>בשלמא למאן דאמר</b> <small>[נניח ל</small>שיטת <small>מי שאומר]</small> שפרשת שקלים היא <b>"כי תשא" — היינו דשני</b> <small>[זהו ששונה]</small> <b>האי</b> <small>[זה]</small> <b>ראש חדש</b> אדר שחל להיות בשבת <b>משאר ראשי חדשים</b> החלים בשבת שקוראים בהם את פרשת הקרבנות,
<b>אלא למאן דאמר</b> <small>[ל</small>שיטת <small>מי שאומר]</small> <b>"צו</b> את בני ישראל ואמרת אליהם <b>את קרבני</b> לחמי לאשי <b>", מאי שני</b> <small>[במה שונה]</small> הפרשה הנקראת בשבת זו מזו הנקראת בכל שבת ראש חודש? ומשיבים: <b>שני</b> <small>[שונה]</small> באופן זה: ש<b>אילו</b> שאר <b>ראשי חדשים</b> החלים בשבת <b>קרו שיתא בענינא דיומא</b> <small>[קוראים שישה בעניינו של יום]</small> <b>וחד</b> <small>[ואחד]</small> <b>ב</b>ענין <b>ראש חודש, ואילו האידנא</b> <small>[עכשיו],</small> בראש חודש אדר שחל בשבת, <b>כולהו</b> <small>[כולם]</small> קוראים <b>ב</b>של <b>ראש חודש.</b>
ושואלים: <b>הניחא למאן דאמר</b> <small>[</small>תירוץ <small>זה</small> שאמרנו <small>נוח ל</small>דעת <small>מי שאומר]</small> <b>לסדר פרשיות הוא חוזר,</b> שבארבע שבתות מיוחדות אלה קוראים רק פרשה המיוחדת להן ולא דבר אחר וכמסיים את קריאת ארבעה פרשיות אלו חוזר לפרשת השבוע כסדר הרגיל.
<b>אלא למאן דאמר</b> <small>[ל</small>שיטת <small>מי שאמר]</small> כי ל<b>סדר ההפטרות הוא חוזר</b> שאין קריאת התורה כולה בפרשיות האמורות, אלא רק המפטיר, <b>ופרשתא דיומא קרינן</b> <small>[ו</small>את <small>פרשת היום קוראים אנו]</small> לפי הסדר, אם כן <b>מאי שני</b> <small>[במה שונה]</small> ראש חודש זה מן האחרים?
ומשיבים: <b>שני</b> <small>[שונה],</small> ש<b>אילו</b> שאר <b>ראשי חדשים קרי שיתא בעניינא דיומא</b> <small>[קוראים שישה בענין היום]</small> בסדר הפרשיות הרגיל <b>וחד קרי</b> <small>[ואחד קורא]</small> בשל <b>ראש חודש ואילו האידנא קרי תלתא בעניינא דיומא</b> <small>[עכשיו</small> בפרשת שקלים <small>קוראים שלושה בענין היום]</small> <b>וארבעה קרו</b> <small>[קוראים]</small> בשל <b>ראש חודש.</b>
<b>מיתיבי</b> <small>[מקשים]</small> ממה ששנינו בתוספתא: <b>ראש חודש אדר שחל להיות בשבת קורין בפרשת שקלים, ומפטירין ב</b>ענין של <b>יהוידע הכהן</b> (מלכים ב' יב, א-ז). <b>בשלמא למאן דאמר</b> <small>[נניח ל</small>שיטת <small>מי שאומר]</small> שקוראים <b>"כי תשא", היינו</b> <small>[זו</small> הסיבה<small>]</small> ש<b>מפטירים ביהוידע הכהן דדמי ליה</b> <small>[ש</small>כן הוא <small>דומה לו]</small> בעניינו, <b>דכתיב</b> <small>[שנאמר]</small> בפרשת יהוידע: <b>"כסף נפשות ערכו"</b> (מלכים ב' יב, ה),
<b>אלא למאן דאמר</b> <small>[ל</small>שיטת <small>מי שאומר]</small> כי קוראים את פרשת <b>"את קרבני לחמי", מי דמי</b> <small>[האם דומה]</small> הדבר? ומשיבים: הדבר <b>דמי</b> <small>[דומה]</small> כאשר מבינים את טעם מתן השקלים כפי שאמר <b>ר' טבי.</b>
<b>מיתיבי</b> <small>[מקשים],</small> ממה ששנינו: <b>חל</b> ראש חודש אדר <b>להיות בפרשה הסמוכה לה</b> (לפרשת השקלים), בין שסמוכה <b>מלפניה, בין לאחריה — קורין אותה</b> בזמנה <b>וכופלין אותה</b> בשבת הבאה, שקוראים את אותה פרשה פעם נוספת.
ומעתה, <b>בשלמא למאן דאמר</b> <small>[נניח ל</small>שיטת <small>מי שאומר]</small> שקוראים פרשת <b>"כי תשא" — היינו דמתרמי בההוא זימנא</b> <small>[זהו שמזדמן באותו זמן],</small> שפעמים פרשת השבוע הסמוכה היא פרשת "כי תשא",
<b>אלא למאן דאמר</b> <small>[ל</small>שיטת <small>מי שאומר]</small> שקוראים <b>"צו... את קרבני", מי מתרמי בההוא זימנא</b> <small>[האם מזדמן באותו זמן]</small> שיקראו פרשה זו? והרי פרשה זו נקראת בקיץ! ומשיבים: <b>אין</b> <small>[כן]</small> אפשרי שיקרה כן <b>לבני מערבא</b> <small>[ארץ ישראל]</small> <b>דמסקי לדאורייתא בתלת שנין</b> <small>[ש</small>הם <small>גומרים את</small> קריאת <small>התורה בשלוש שנים]</small> ולא בשנה אחת, ויתכן איפוא שיקראו בפרשת "צו את קרבני" בחודש אדר.
<b>תניא כוותיה</b> <small>[שנויה</small> ברייתא <small>כשיטתו]</small> של <b>שמואל: ראש חודש אדר שחל להיות בשבת — קורין "כי תשא" ומפטירין ב"יהוידע הכהן".</b>
<big>ב</big> <b>אמר ר' יצחק נפחא</b> <small>[הנפח]:</small> <b>ראש חודש אדר שחל להיות בשבת</b> עצמה — <b>מוציאין</b> באותה שבת <b>שלש</b> ספרי <b>תורות, וקורין בהן, אחד בעניינו של יום</b> לפי סדר הפרשיות הרגיל (פרשת השבוע) <b>ואחד בשל ראש חודש, ואחד ב"כי תשא"</b> שהיא פרשת שקלים. <b>ואמר ר' יצחק נפחא: ראש חודש טבת שחל להיות בשבת</b> והוא תמיד בתוך חנוכה, <b>מביאין שלש תורות וקורין בהן, אחד בעניינו של יום</b> לפי סדר הפרשיות <b>ואחד ב</b>של <b>ראש חודש, ואחד</b> בפרשה הנקראת <b>בחנוכה.</b>
ומעירים: <b>וצריכא</b> <small>[וצריך]</small> שיאמר את שתי ההלכות, ואינן נלמדות זו מזו. <b>דאי איתמר בהא</b> <small>[שאילו</small> היה <small>נאמר</small> רק <small>בזו]</small> של ראש חודש טבת, הייתי אומר: <b>בהא קאמר</b> <small>[בזאת אמר]</small> <b>ר' יצחק, אבל בהך</b> <small>[בזו]</small> של אדר <b>כרב סבירא ליה</b> <small>[סבור הוא],</small> ש<b>אמר</b> ש<b>פרשת שקלים</b> היא <b>"את קרבני לחמי", ו</b>ממילא <b>בשתי</b> ספרי <b>תורות סגי</b> <small>[מספיק],</small> על כן <b>קא משמע לן</b> <small>[השמיע לנו]</small> שגם באדר קוראים בשלושה ספרי תורה.
ושואלים: <b>ולימא הא ולא בעיא הך</b> <small>[ושיאמר זאת</small> לגבי פרשת שקלים <small>ולא צריכה האחרת]!</small> ומשיבים: אכן, אינה צריכה, אלא <b>חדא</b> <small>[אחת]</small> <b>מכלל חבירתה איתמר</b> <small>[נאמרה],</small> שהוא אמר הלכה מפורשת בפרשת שקלים, ומכאן למדו לענין ראש חודש בחנוכה.
<big>ג</big> <b>איתמר</b> <small>[נאמר]</small> שחלקו אמוראים בבעיה הבאה: <b>ראש חדש טבת שחל להיות ב</b>יום <b>חול,</b> כיצד קוראים? <b>אמר ר' יצחק</b> נפחא: <b>קרו תלתא</b> <small>[קוראים שלושה]</small> <b>ב</b>פרשת <b>ראש חדש, וחד</b> <small>[ואחד]</small> קורא <b>ב</b>ענין <b>חנוכה. ורב דימי דמן חיפה אמר: קרו תלתא</b> <small>[קוראים שלושה]</small> <b>בחנוכה וחד</b> <small>[ואחד]</small> <b>בראש חדש.</b>
<b>אמר ר' מני: כוותיה</b> <small>[כשיטתו]</small> של <b>ר' יצחק נפחא מסתברא</b> <small>[מסתבר]</small> לומר לפי הכלל: <b>תדיר ושאינו תדיר — תדיר קודם.</b> וכיון שראש חודש תדיר יותר מחנוכה, עיקר הקריאה צריכה להיות בעניינו.
<b>אמר ר' אבין: כוותיה</b> <small>[כשיטתו]</small> של <b>רב דימי מסתברא</b> <small>[מסתבר]</small> לומר, ומדוע — <b>מי גרם לרביעי שיבא,</b> מי גרם שיקראו ארבעה אנשים בספר התורה — <b>ראש חדש</b> שהרי בחנוכה קוראים רק שלושה, <b>הלכך</b> <small>[על כן]</small> <b>רביעי בראש חדש בעי מיקרי</b> <small>[צריך לקרוא],</small> להדגיש שתוספת הרביעי מפני ראש חודש היא.
ושואלים: <b>מאי הוי עלה</b> <small>[מה היה עליה],</small> מה פוסקים בשאלה זו? <b>רב יוסף אמר: אין משגיחין בראש חודש</b> לעשות אותו עיקר הקריאה אלא קוראים בענין חנוכה שלושה, <b>ורבה אמר: אין משגיחין בחנוכה</b> לעשות אותו עיקר הקריאה, אלא קוראים בענין ראש חודש שלושה<b>. והלכתא</b> <small>[וההלכה]:</small> <b>אין משגיחין בחנוכה, וראש חודש</b> הוא שצריך להיות <b>עיקר</b> הקריאה.
<big>ד</big> <b>איתמר</b> <small>[נאמר]:</small> <b>חל להיות</b> ראש חודש אדר בשבת, ופרשת שבוע היא <b>"ואתה תצוה",</b> מה עושים? <b>אמר ר' יצחק נפחא: קרו שיתא</b> <small>[קוראים שישה]</small> <b>מ"ואתה תצוה"</b> (שמות כז, כ), <b>עד "כי תשא"</b> (הפרשה הבאה אחריה) <b>וחד</b> <small>[ואחד]</small> קורא <b>מ</b>תחילת הפרשה של <b>"כי תשא"</b> (שמות ל, יא) <b>עד</b> הפרשה המתחילה <b>"ועשית</b> כיור נחושת<b>"</b> (שמות ל, יז). <b>אמר אביי:</b>

Daf 30a

<b>אמרי</b> <small>[אומרים]</small> הבריות: <b>אוקומי הוא דקא מוקמי התם</b> <small>[עומדים</small> ומפסיקים <small>הם שם]</small> שהרי הוא המשך הפרשה, ואין יודעים שקוראים לשם פרשת שקלים וסבורים שכאן סיום הפרשה הקודמת.
<b>אלא אמר אביי: קרו שיתא</b> <small>[קוראים שישה]</small> <b>מ"ואתה תצוה"</b> וקוראים תחילת פרשת "כי תשא" <b>עד "ועשית", וחד תני וקרי</b> <small>[ואחד שונה וקורא]</small> <b>מ"כי תשא" עד "ועשית"</b> כדי להבליט שקוראים זאת משום פרשת שקלים.
<b>מיתיבי</b> <small>[מקשים]</small> ממה ששנינו: <b>חל להיות</b> ראש חודש אדר <b>בפרשה הסמוכה לה,</b> לפרשת "כי תשא", <b>בין מלפניה בין מלאחריה</b> — <b>קורין אותה וכופלין אותה.</b>
ועתה, <b>בשלמא</b> <small>[נניח]</small> <b>ל</b>שיטת <b>אביי ניחא</b> <small>[נוח</small> הדבר<small>]</small> שהרי קוראים וכופלים, כפי שאמר, <b>אלא לר' יצחק נפחא קשיא</b> <small>[קשה]!</small>
ומשיבים: <b>אמר לך</b> <small>[יכול היה לומר לך]</small> <b>ר' יצחק נפחא: ולאביי מי ניחא</b> <small>[האם</small> זה <small>נוח]</small> באמת? <b>תינח</b> <small>[נניח]</small> שקורה הדבר <b>לפניה,</b> בפרשת "ואתה תצוה", שאז קוראים בשבת זו את "ואתה תצוה" ואת תחילת פרשת "כי תשא", וחוזרים לקרוא אותה בפעם השניה בשבת שלאחר מכן, אבל <b>לאחריה היכי משכחת לה</b> <small>[איך מוצא אתה אותה]</small> שתהא פרשת שקלים אחרי פרשת "כי תשא"?
<b>אלא מאי אית לך למימר</b> <small>[מה יש לך לומר]</small> שיש להבין את הברייתא באופן אחר, ולהסביר: <b>כופלה בשבתות</b> שקורא אותה פרשה פעמיים, בשתי שבתות סמוכות, <b>הכא נמי</b> <small>[כאן גם כן]</small> "מלפניה" הכוונה <b>כופלה בשבתות.</b>
ועוד בעיה דומה: ראש חודש אדר ש<b>חל להיות ב</b>פרשת <b>"כי תשא" עצמה,</b> מה עושים? <b>אמר ר' יצחק נפחא: קרו שיתא</b> <small>[קוראים שישה]</small> מ<b>"ועשית" עד "ויקהל"</b> שאין מתחילים את פרשת "כי תשא" בתחילתה בענין השקלים אלא בקטע שלאחר מכן, וגומרים פרשה זו, <b>וחד קרי</b> <small>[ואחד קורא]</small> <b>מ"כי תשא" עד "ועשית",</b> שחוזר לתחילת הפרשה וקורא את פרשת שקלים.
<b>מתקיף לה</b> <small>[מקשה על כך]</small> <b>אביי: השתא אמרי</b> <small>[עכשיו יאמרו]</small> אנשים: <b>למפרע</b> אחורנית <b>הוא דקרי</b> <small>[שקורא],</small> שיחשבו שדילגו בטעות על הקטע הראשון ועכשיו חוזרים ומשלימים אותו! <b>אלא אמר אביי: קרו שיתא</b> <small>[קוראים שישה]</small> כל פרשת "כי תשא" <b>עד "ויקהל", וחד תני וקרי</b> <small>[ואחד שונה וקורא]</small> <b>מ"כי תשא" ועד "ועשית".</b>
<b>תניא כוותיה</b> <small>[שנויה</small> ברייתא <small>כשיטתו]</small> של <b>אביי: חל</b> ראש חודש אדר <b>להיות ב</b>שבת שבה קוראים את פרשת <b>"כי תשא" עצמה</b> — <b>קורין אותה וכופלין אותה</b> את פרשת שקלים בשנית.
<big>א</big> שנינו במשנה: שאם <b>חל</b> ראש חודש אדר <b>להיות בתוך השבת</b> (השבוע) — <b>מקדימים</b> את קריאת פרשת שקלים <b>לשבת שעברה. איתמר</b> <small>[נאמר]</small> שחלקו אמוראים בבעיה הבאה: <b>ראש חדש אדר שחל להיות בערב שבת,</b> מה עושים? <b>רב אמר: מקדימין</b> וקוראים את פרשת שקלים בשבת האחרונה של חודש שבט, <b>ושמואל אמר: מאחרין,</b> כלומר, קוראים אותה בשבת הקרובה, שהיא בשני באדר.
ומסבירים: <b>רב אמר: מקדימין,</b> שאם תאמר שלא יקדימו, <b>אם כן בצרי להו יומי</b> <small>[יחסרו להם ימי]</small> ה<b>שולחנות,</b> שהרי על השולחנים לשבת ולפרוט לציבור את הכספים המיועדים לשקלים שבועיים ימים (שתי שבתות) ואינם יושבים אלא עד חמישה עשר באדר, ואם ההודעה על השקלים היא רק בשני באדר, יתחילו אם כן להביא רק מהשלישי בו, ויחסרו מימי הבאת השקלים. <b>ושמואל אמר: מאחרין,</b> וכנגד טענת רב <b>אמר לך</b> <small>[</small>יכול היה <small>לומר לך]:</small> <b>סוף סוף</b> בשנה כזו <b>חמיסר במעלי שבתא מיקלע</b> <small>[חמישה עשר</small> באדר <small>יחול בערב שבת]</small> <b>ו</b>ה<b>שולחנות לא נפקי</b> <small>[ייצאו]</small> מהמקום <b>עד חד בשבא</b> <small>[אחד,</small> יום ראשון <small>בשבת]</small> ונמצא שישאר אותו זמן לשולחנות כבכל שנה, <b>הלכך</b> <small>[על כן]</small> <b>מאחרין.</b>
ומנסים להביא ראיות; <b>תנן</b> <small>[שנינו</small> במשנתנו<small>]:</small> <b>חל</b> ראש חודש אדר <b>להיות בתוך השבת</b> (השבוע) — <b>מקדימין</b> לקרוא את פרשת שקלים <b>לשעבר,</b> בשבת שעברה, <b>ומפסיקין</b> מלהמשיך את קריאת הפרשה השניה מארבע פרשיות <b>לשבת אחרת,</b> אלא קוראים אותה בשבת שלאחריה. <b>מאי לאו</b> <small>[האם לא]</small> הכוונה <b>אפילו</b> שחל <b>בערב שבת,</b> וכרב? ודוחים: <b>לא,</b> אפשר לומר <b>בתוך השבת דוקא,</b> אבל מערב שבת כבר אינו קרוי "בתוך השבת" אלא ערב שבת.
ומציעים עוד, <b>תא שמע</b> <small>[בוא</small> ו<small>שמע]</small> ראיה מברייתא: <b>איזו היא שבת ראשונה</b> לפרשיות — <b>כל שחל ראש חודש אדר להיות בתוכה, ואפילו בערב שבת. מאי לאו</b> <small>[האם לא]</small> <b>"אפילו בערב שבת" דומיא</b> <small>[דומה]</small> להלכה אם חל להיות ב<b>תוכה, מה</b> אם כשחל להיות ב<b>תוכה מקדימין — אף</b> כשחל להיות ב<b>ערב שבת מקדימין</b> וכרב!
<b>אמר שמואל: בה.</b> כלומר, שמואל מתקן את הגירסה, וגורס "שחל ראש חודש בה" כלומר, ביום השבת עצמו, ולא שבת במובן שבוע. <b>וכן תנא דבי</b> <small>[שנה</small> החכם <small>בבית</small> מדרשו<small>]</small> של <b>שמואל: "בה".</b>
ומעירים: מחלוקת זו היא <b>כתנאי</b> <small>[כ</small>מחלוקת <small>תנאים]</small> שכבר נחלקו באותו ענין. ששנינו: <b>מסרגין לשבתות,</b> כלומר, שבקריאת ארבע הפרשיות מדלגים על שבת אחת, ונמצאת קריאתן לסירוגין, אלו <b>דברי ר' יהודה הנשיא, ר' שמעון בן אלעזר אומר: אין מסרגין. אמר ר' שמעון בן אלעזר: אימתי אני אומר</b> ש<b>אין מסרגין</b> אלא קוראים לפי הסדר — <b>בזמן שחל</b> ראש חודש אדר <b>להיות בערב שבת</b> שאז אין מקדימים ונמצאות הפרשיות רצופות, <b>אבל בזמן שחל להיות בתוך השבת מקדים וקורא משבת שעברה, אף על פי שהוא</b> עדיין חודש <b>שבט,</b> הרי שהוא סבור כשיטת שמואל, ודעת רב כר' יהודה הנשיא.
<big>ב </big>שנינו במשנה: <b>ב</b>שבת ה<b>שניה</b> של חודש אדר קורא פרשת <b>"זכור". איתמר</b> <small>[נאמר]</small> שנחלקו אמוראים בשאלה: <b>פורים שחל להיות בערב בשבת,</b> מה עושים לגבי הקריאה? <b>רב אמר: מקדימין</b> לקרוא <b>פרשת "זכור"</b> בשבת שלפני פורים, <b>ושמואל אמר: מאחרין</b> וקוראים בשבת שלאחר פורים.
ומסבירים, <b>רב אמר: מקדימין</b> — <b>כי היכי</b> <small>[כדי]</small> ש<b>לא תיקדום עשייה</b> של פורים <b>לזכירה</b> של מחיית עמלק. <b>ושמואל אמר: מאחרין,</b> וטעמו: <b>אמר לך</b> <small>[</small>יכול היה <small>לומר לך]</small> <b>כיון דאיכא</b> <small>[שיש]</small> את הכרכים ה<b>מוקפין</b> חומה <b>דעבדי בחמיסר</b> <small>[שעושים</small> את פורים <small>בחמישה עשר]</small> הרי לגביהם לפחות <b>עשיה וזכירה בהדי הדדי קא אתיין</b> <small>[ביחד הן באות].</small>
<b>תנן</b> <small>[שנינו</small> במשנה<small>]:</small> <b>ב</b>שבת ה<b>שניה</b> קוראים את פרשת <b>"זכור", והא כי מיקלע ריש ירחא</b> <small>[והרי כאשר חל ראש חודש]</small> אדר להיות <b>בשבת, מיקלע</b> <small>[יחול]</small> <b>פורים בערב שבת, וקתני</b> <small>[שנינו]</small> כי <b>ב</b>שבת ה<b>שניה</b> קוראים פרשת <b>"זכור",</b> משמע שמקדימים, וכרב! <b>אמר רב פפא:</b> אפשר לדחות ולפרש <b>מאי</b> <small>[מה</small> פירוש<small>]</small> <b>שניה</b> — <b>שניה להפסקה</b> שמפסיקים שבת אחת ולאחריה קוראים "זכור".
ומציעים: <b>תא שמע</b> <small>[בוא</small> ו<small>שמע]</small> ראיה אחרת ממה ששנינו: <b>איזו שבת שניה</b> — <b>כל שחל פורים להיות בתוכה, אפילו בערב שבת.</b> ונדייק, <b>מאי לאו</b> <small>[האם לא]</small> הכוונה <b>ערב שבת דומיא</b> <small>[בדומה]</small> ל<b>"תוכה", מה</b> כשחל פורים להיות ב<b>תוכה מקדימין</b> וקוראים שבת קודם, <b>אף</b> כשחל פורים ב<b>ערב שבת מקדימין!</b>
<b>אמר שמואל:</b> יש לקרוא "חל <b>בה",</b> ולא "בתוכה", כלומר שחל פורים ביום השבת. <b>וכן תנא דבי</b> <small>[שנה</small> החכם <small>בבית</small> מדרשו<small>]</small> של <b>שמואל:</b> <small>שמואל]:</small> חל פורים להיות <b>בה.</b>
<b>חל</b> פורים <b>להיות בשבת עצמה, אמר רב הונא: לדברי הכל אין מקדימים</b> אלא קוראים בו ביום אף לדברי רב. <b>ורב נחמן אמר: עדיין היא מחלוקת,</b> שרב סבור שיש להקדים זכירה לעשיה ולא לעשותם בבת אחת ולכן יש להקדים ולקרוא פרשת שקלים בשבת שלפניה. <b>איתמר נמי</b> <small>[נאמר גם כן]</small> כיוצא בו בשם חכם אחר <b>אמר ר' חייא בר אבא, אמר ר' אבא אמר רב: פורים שחל להיות בשבת</b> — <b>מקדים וקורא בשבת שעברה</b> פרשת <b>"זכור",</b> וכדברי רב נחמן.
<big>ג</big> שנינו במשנה: <b>ב</b>שבת ה<b>שלישית</b> קוראים את הפרשה העוסקת בענין <b>פרה אדומה. תנו רבנן</b> <small>[שנו חכמים]:</small> <b>איזו היא שבת שלישית</b> — <b>כל שסמוכה לפורים מאחריה. איתמר</b> <small>[נאמר]</small> כי <b>ר' חמא בר' חנינא אמר: שבת הסמוכה לראש חודש ניסן.</b>
ומעירים: <b>ולא פליגי</b> <small>[ואינם חלוקים]</small> בהלכה, אלא מדברים במקרים שונים: <b>הא</b> <small>[זה]</small> שאמר רבי חמא ברבי חנינא שקוראים אותה בשבת הסמוכה לראש חודש ניסן, הרי זה <b>דאיקלע</b> <small>[כשחל]</small> <b>ראש חודש ניסן בשבת</b> עצמה, שאז קוראים פרשת החודש באותו יום (ועושים הפסקה בשבת שאחרי פורים) כדי לקרב את טהרת הפרה לזמן הקרבת הפסח, <b>הא</b> <small>[זה]</small> ששנינו בברייתא שקוראים אותה בשבת שאחרי הפורים, הרי זה <b>דאיקלע</b> <small>[כשחל]</small> ראש חודש להיות <b>באמצע השבת</b> (השבוע) ולכן קוראים בשבת שלפני ראש חודש את פרשת "החודש", ובשבת הקודמת קוראים פרשת "פרה", ומפסיקים, ונמצא שקוראים "פרה" בשבת הסמוכה לפורים אחריו.
<big>ד</big> שנינו במשנה כי <b>בשבת ה</b><b>רביעית</b> קוראים <b>"החדש הזה לכם". תנו רבנן</b> <small>[שנו חכמים]:</small> <b>ראש חודש אדר שחל להיות בשבת</b> — <b>קורין</b> בה את פרשת <b>"כי תשא" ומפטירים ב"יהוידע". ואיזו היא שבת ראשונה</b> — <b>כל שחל ראש חודש אדר להיות בתוכה, ואפילו בערב שבת. בשניה</b> קוראים פרשת <b>"זכור" ומפטירין "פקדתי</b> את אשר עשה עמלק<b>"</b> (שמואל א' טו, א-לד), <b>ואיזו היא שבת שניה</b> — <b>כל שחל פורים להיות בתוכה ואפילו</b> כשחל להיות <b>בערב שבת. בשלישית</b> קוראים את הפרשה העוסקם בענין
<b>פרה אדומה, ומפטירין "וזרקתי עליכם</b> מים טהורים<b>"</b> (יחזקאל לו, כה-לח), <b>ואיזו היא שבת שלישית</b> — <b>כל שסמוכה לפורים מאחריה. ברביעית</b> קוראים <b>"החדש הזה</b> לכם <b>"</b><b>ומפטירין "כה אמר ה' אלהים בראשון באחד לחדש"</b> (יחזקאל מה, טז (יח) - מו, טו (יח)).

Daf 30b

<b>ואיזו היא שבת רביעית — כל שחל ראש חדש ניסן להיות בתוכה, ואפילו בערב שבת.</b>
<big>א</big> שנינו במשנה: <b>ב</b>שבת ה<b>חמישית חוזרין לכסדרן.</b> ושואלים: <b>לסדר מאי</b> <small>[</small>של <small>מה]</small> חוזרים? <b>ר' אמי אמר: לסדר פרשיות הוא חוזר,</b> כלומר, שבכל אותם שבועות קראו רק את הפרשיות המיוחדות, ובחמישית חוזרים לסדר הפרשיות הקבוע. <b>ר' ירמיה אמר: לסדר הפטרות הוא חוזר,</b> שכן רוב הקריאה היא כמו בשבת רגילה לפי סדר התורה, אלא שלמפטיר קוראים בפרשיות המיוחדות.
<b>אמר אביי: כוותיה</b> <small>[כשיטתו]</small> של <b>ר' אמי מסתברא</b> <small>[מסתבר]</small> לומר. <b>דתנן</b> <small>[ש</small>כן <small>שנינו</small> במשנה<small>]:</small> <b>לכל</b> הימים המיוחדים <b>מפסיקין</b> ואין קוראים כסדר פרשת שבוע אלא בענין היום, הן <b>לראשי חדשים, לחנוכה, ולפורים, לתעניות, ולמעמדות, וליום הכפורים,</b> שאם חל אחד מימים אלה בשבת, אין קוראים את סדר הקריאה הרגיל בשלימותו אלא קריאה המיוחדת לאותו היום.
<b>בשלמא למאן דאמר</b> <small>[נניח ל</small>שיטת <small>מי שאומר]</small> כי <b>לסדר פרשיות הוא חוזר — היינו דאיכא</b> <small>[הוא שיש]</small> <b>פרשה</b> שנקראת גם <b>בחול</b> (בשני וחמישי) ואליה חוזרים, ובימים אלו מפסיקים מהקריאה הרגילה וקוראים בפרשיות המיוחדות להם. <b>אלא למאן דאמר</b> <small>[ל</small>שיטת <small>מי שאומר]</small> כי <b>לסדר הפטרות הוא חוזר — הפטרה בחול מי איכא</b> <small>[האם יש]?</small> ואם כן לא שייך לומר מפסיקים.
<b>ואידך</b> <small>[והאחר]</small> מה הוא עונה לכך? לשיטתו — <b>הא כדאיתא והא כדאיתא</b> <small>[זו כמו שהיא וזו כמו שהיא],</small> כלומר, הדברים נאמרו באופן כללי, בימים שיש בהם הפטרה הכוונה לסדר הפטרות, ובימים של חול שאין בהם הפטרה הכוונה שחוזרים לסדר הקריאה הרגילה, ואם כן אין מכאן הוכחה.
ושואלים: <b>ובתעניות למה לי הפסקה</b> כלל? <b>ליקרי בצפרא בענינא דיומא</b> <small>[שיקרא בבוקר בעניינו של יום]</small> לפי סדר הפרשות <b>ובמנחה</b> שיקרא <b>בתעניתא</b> <small>[ב</small>ענין <small>התענית].</small> ומעירים: דבר זה <b>מסייע ליה</b> <small>[לו]</small> <b>לרב הונא,</b> ש<b>אמר רב הונא: מצפרא כינופיא</b> <small>[מן הבוקר אסיפת</small> הציבור<small>],</small> שכבר מן הבוקר היו אוספים את הקהל ובודקים את מעשיהם ומזהירים אותם על התשובה ועוסקים בשאר בעיות הציבור, ואין פנאי לקרוא בתורה.
ושואלים: <b>היכי עבדינן</b> <small>[כיצד עושים]</small> למעשה? <b>אמר אביי: מצפרא לפלגיה דיומא מעיינינן במילי דמתא</b> <small>[מן הבוקר עד חצי היום מעיינים אנו</small> ודנים <small>בענייני העיר],</small> שמא יש דברים שצריך הציבור לתקן, שהרי יום התענית נועד בעיקרו לתקן את חטאי הציבור ופגמיו. <b>מפלגיה דיומא לפניא</b> <small>[מחצי היום לערב],</small> <b>ריבעא דיומא קרא ומפטרי</b> <small>[רבע היום קוראים</small> בתורה <small>ומפטירים],</small> <b>וריבעא דיומא בעו רחמי</b> <small>[ורבע היום מבקשים רחמים]</small> <b>שנאמר: "ויקראו בספר תורת ה' אלהיהם רביעית היום ורביעית מתודים ומשתחוים</b> לה' אלהיהם<b>"</b> (נחמיה ט, ג).
ושואלים: <b>ואיפוך אנא</b> <small>[ו</small>אולי <small>אהפוך אני]</small> את הסדר שבחצי היום הראשון יעסקו בקריאה תפילה ווידוי? ומשיבים: <b>לא סלקא דעתך</b> <small>[לא יעלה על דעתך]</small> לומר זאת, <b>דכתיב</b> <small>[ש</small>כן <small>נאמר]</small> שם: <b>"ואלי יאספו כל חרד בדברי אלהי ישראל על מעל הגולה ואני ישב משומם עד למנחת הערב"</b> (עזרא ט, ד) <b>וכתיב</b> <small>[ונאמר]:</small> <b>"ובמנחת הערב קמתי מתעניתי</b> ובקרעי בגדי ומעילי ואכרעה על ברכי ואפרשה כפי אל ה' אלהי<b>"</b> (עזרא ט, ה), הרי שהאסיפה בבוקר והתפילה בערב.
<big>ב משנה</big> <b>ב</b>יום טוב ראשון של <b>פסח קורין</b> (קוראים) <b>בפרשת מועדות</b> האמורה בספר <b>תורת כהנים</b> (ויקרא כב, כו - כג, ח). <b>בעצרת</b> (חג השבועות) קוראים בענין היום <b>"שבעה שבעת"</b> (ויקרא כג, טו-כב). <b>בראש השנה</b> קוראים <b>"בחדש השביעי באחד לחדש"</b> (ויקרא כג, כד). <b>ביום הכפורים</b> קוראים <b>"אחרי מות"</b> (ויקרא טז, א). <b>ביום טוב</b> ה<b>ראשון של חג</b> הסוכות <b>קורין בפרשת מועדות שבתורת כהנים, ובשאר כל ימות החג</b> קוראים <b>בקרבנות החג</b> שבספר במדבר (פרק כח, יב-לט).
<b>בחנוכה</b> קוראים <b>ב</b>פרשת נדבת ה<b>נשיאים</b> לחנוכת המשכן (במדבר פרק ז). <b>בפורים</b> קוראים פרשת <b>"ויבא עמלק"</b> (שמות יז, ח-טז). <b>בראשי חדשים</b> קוראים <b>"ובראשי חדשיכם"</b> (במדבר כח, יא-טו). ו<b>במעמדות,</b> כאשר בכל פעם מתאסף חלק מן הציבור המקביל למשמר כהנים מסויים, ובכל עת שמשמר כהנים זה עובד, ישראלים השייכים למשמר זה קובעים אותו שבוע לתפילות ולתעניות, ויש בו גם קריאה מיוחדת בתורה, וקריאה זו היא <b>ב</b>פרשה העוסקת בענין <b>מעשה בראשית</b> (בראשית א, א - ב, ג). <b>בתעניות</b> קוראים בפרשת

Daf 31a

<b>ברכות וקללות</b> (ויקרא פרק כו). <b>אין מפסיקין ב</b>אמצע פרשת ה<b>קללות</b> לקרוא לאדם אחר שישלים את קריאתה, <b>אלא אחד קורא את כולן.</b>
<b>ב</b>ימים <b>שני ובחמישי</b> וכן <b>בשבת במנחה קורין</b> (קוראים) <b>כסדרן</b> לפי סדר הפרשות שבאותו שבוע, <b>ואין עולים להם מן החשבון</b> כלומר, אין מה שקוראים נחשב שימשיכו לקרוא ממקום שהפסיקו בו, אלא חוזרים וקוראים מהיכן שהפסיקו בקריאת הבוקר בשבת שעברה. והקריאה שבינתיים אינה נחשבת.
ורמז לכך שקוראים במועדים מעניינו של יום — <b>שנאמר: "וידבר משה את מעדי ה' אל בני ישראל"</b> (ויקרא כג, מד), כלומר, <b>מצותן שיהו קורין</b> אותן ("וידבר") <b>כל אחד ואחד בזמנו.</b>
<big>א גמרא</big> <b>תנו רבנן</b> <small>[שנו חכמים]:</small> <b>בפסח קורין בפרשת מועדות ומפטירין בפסח גלגל</b> (יהושע ה' ב-יד). ומעירים: <b>והאידנא דאיכא תרי יומי</b> <small>[ועכשיו שיש שני ימים טובים של פסח]</small> בחוץ לארץ, <b>יומא קמא</b> <small>[</small>ב<small>יום הראשון]</small> של פסח מפטירים <b>בפסח גלגל, ולמחר — בפסח</b> שעשה <b>יאשיהו</b> (מלכים ב' פרק כג).
<b>ושאר ימות הפסח מלקט וקורא</b> בנושאים שונים <b>מענינו של פסח</b> מכל מה שכתוב בתורה. ושואלים: <b>מאי היא</b> <small>[מה הוא]</small> שמלקטים? <b>אמר רב פפא: מאפ"ו</b> הוא <b>סימן.</b> כלומר, <b>"מ</b> שכו וקחו לכם צאן<b>"</b> (שמות יב. כא ואילך) <b>"א</b>ם כסף תלוה את עמי<b>"</b> (שמות כב, כד-כג, יט) <b>"פ</b>סל לך<b>"</b> (שמות לד, א-כו) ו<b>"ו</b>ידבר<b>"</b> (במדבר ט, א-טו). 
ב<b>יום טוב אחרון של פסח קורין "ויהי בשלח"</b> (שמות טו, א-כו), לפי שבו היתה קריעת ים סוף, <b>ומפטירין "וידבר דוד"</b> (שמואל ב' פרק כב), שהוא שירת דוד. <b>ולמחר</b> ביום השני (שהוא היום השמיני של פסח בחוץ לארץ) קוראים <b>"כל הבכור"</b> (דברים טו, יט - טז, ח), <b>ומפטירין "עוד היום"</b> (ישעיהו י, לב), מפני שמדבר שם בסנחריב, שמפלתו היתה בליל פסח.
<b>אמר אביי: והאידנא</b> <small>[ועכשיו,</small> בימינו<small>]</small> <b>נהוג עלמא למיקרי</b> <small>[נוהגים הכל לקרוא]</small> באופן זה שסימנו: <b>"משך תורא, קדש בכספא, פסל במדברא, שלח בוכרא"</b> <small>[משוך שור, קדש בכסף, פסול במדבר, שלח בכור]</small> והוא בפרשיות הבאות: "משכו וקחו לכם", "שור או כשב" (פרשת המועדות ויקרא כב, כו - כג, מד), "קדש לי כל בכור", "אם כסף תלווה את עמי", "פסל לך", "וידבר" שבספר במדבר, "בשלח פרעה את העם", ו"כל בכור" שבספר דברים.
<b>בעצרת</b> (בחג השבועות) קוראים <b>"שבעה שבועות"</b> (דברים טו, יט - טז, יז) <b>ומפטירין בחבקוק</b> (פרק ב) שיש בו הזכרת מעמד הר סיני. <b>אחרים אומרים:</b> קוראים <b>"בחדש השלישי"</b> (שמות יט, א-כ, כג) בענין מתן תורה, <b>ומפטירין במרכבה</b> (יחזקאל פרק א). ומעירים: <b>והאידנא דאיכא תרי יומי, עבדינן כתרוייהו</b> <small>[ועכשיו</small> בימינו <small>שיש</small> בחוץ לארץ <small>שני ימים, עושים אנו כשניהם]</small> <b>ואיפכא</b> <small>[ולהיפך].</small> כלומר, נוהגים כאחרים ביום ראשון וכתנא קמא ביום שני.
<b>בראש השנה</b> קוראים: <b>"</b>ו<b>בחדש השביעי"</b> (במדבר פרק כט), <b>ומפטירין: "הבן יקיר לי אפרים"</b> (ירמיהו לא, ב-כ). שנאמר שם "זכור אזכרנו", <b>ויש אומרים</b> שקוראים: <b>"וה' פקד את שרה"</b> (בראשית פרק כא), שלפי המסורת היה הדבר בראש השנה, <b>ומפטירין</b> בענין דומה לו <b>ב</b>פרשת <b>חנה</b> (שמואל א' א, א - ב, י).
<b>והאידנא דאיכא תרי יומי</b> <small>[ועכשיו</small> בימינו <small>שיש שני ימים</small> של ראש השנה<small>]</small> — <b>יומא קמא</b> <small>[היום הראשון]</small> של ראש השנה קוראים <b>כיש אומרים,</b> ו<b>למחר</b> קוראים <b>"והאלהים נסה את אברהם"</b> (בראשית פרק כב), שמזכירים את זכות העקידה ביום הדין, <b>ומפטירין "הבן יקיר".</b>
<b>ביום הכפורים קורין</b> פרשת <b>"אחרי מות"</b> (ויקרא ט״ז:א׳), <b>ומפטירין "כי כה אמר רם ונשא"</b> (ישעיהו נז, יד - נח, יד) העוסק בענייני צום ותשובה. <b>ובמנחה קורין ב</b>פרשת <b>עריות</b> (ויקרא י״ח:י״א-י״ב) להודיע חומרת עבירות אלה, שאם חטא אדם בהן שישוב ביום הכיפורים. <b>ומפטירין ב</b>כל ספר <b>יונה,</b> שמוזכרת שם התשובה של אנשי נינוה.
כיון שהוזכרה הפטרת יום הכיפורים מביאים מה ש<b>אמר ר' יוחנן: כל מקום שאתה מוצא גבורתו של הקדוש ברוך הוא</b> נזכרת בכתוב, <b>אתה מוצא ענוותנותו</b> כתובה בצידה. ו<b>דבר זה כתוב בתורה, ושנוי בנביאים ומשולש בכתובים.</b>
ומפרטים: <b>כתוב בתורה</b> — שנאמר: <b>"כי ה' אלהיכם הוא אלהי האלהים ואדני האדנים"</b> (דברים י, יז), <b>וכתיב בתריה</b> <small>[ונאמר אחריו]:</small> <b>"עשה משפט יתום ואלמנה"</b> (דברים י, יח), הרי שהוא ענוותן ודואג לקטנים ולעלובים. <b>שנוי בנביאים</b> — מצד אחד נאמר: "כי <b>כה אמר רם ונשא שכן עד וקדוש</b> שמו" (ישעיהו נז, טו), <b>וכתיב בתריה</b> <small>[ונאמר אחריו]:</small> <b>"ואת דכא ושפל רוח</b> להחיות רוח שפלים ולהחיות לב נדכאים<b>"</b> (ישעיהו נז, טו). <b>משולש בכתובים — דכתיב</b> <small>[שנאמר]:</small> <b>"סלו לרכב בערבות ביה שמו"</b> (תהלים סח, ה), <b>וכתיב בתריה</b> <small>[ונאמר אחריו]:</small> <b>"אבי יתומים ודין אלמנות"</b> (תהלים סח, ו).
ושוב להמשך הברייתא: <b>יום טוב הראשון של חג</b> הסוכות <b>קורין בפרשת מועדות שבתורת כהנים</b> (ויקרא פרק כג), <b>ומפטירין "הנה יום בא לה'"</b> (זכריה פרק יד), שבסיומו נזכר במיוחד חג הסוכות. <b>והאידנא דאיכא תרי יומי</b> <small>[ועכשיו שיש</small> בחוץ לארץ <small>שני ימים],</small> <b>למחר מיקרא הכי נמי קרינן</b> <small>[לקרוא כך גם כן קוראים אנו]</small> שקוראים אנו אותו דבר, <b>אפטורי מאי</b> <small>[להפטיר מה]</small> אנו <b>מפטירין</b> — <b>"ויקהלו אל המלך שלמה"</b> (מלכים א' ח, ב-כא), על שם המאורע, שהיה בחג הסוכות.
<b>ושאר כל ימות החג קורין בקרבנות</b> החג שבספר במדבר (פרק כט). ב<b>יום טוב האחרון</b> של חג הסוכות (שמיני עצרת) <b>קורין "כל הבכור"</b> (דברים טו, יט - טז, ט) ומתחילים ב"עשר תעשר" (יד, כב) לפי שיש בה הרבה <b>מצות וחוקים</b> של מתנות עניים, להזכירם בימי שמחה, ומסיימים בפרשת <b>בכור, ומפטירין</b> בפרשת <b>"ויהי ככלות שלמה"</b> (מלכים א' ח, נד-סו) שהיתה באותו יום. <b>ולמחר</b> ביום טוב שני של שמיני עצרת (שמחת תורה) <b>קורין</b> ב<b>"וזאת הברכה"</b> (דברים פרקים לג-לד), עד סוף התורה <b>ומפטירין "ויעמד שלמה"</b> (מלכים א' ח, כב-לג).
<b>אמר רב הונא אמר רב: שבת שחל להיות בחולו של מועד, בין בפסח, בין בסוכות</b> — <b>מקרא קרינן</b> <small>[לקרוא, קוראים אנו]</small> את פרשת <b>"ראה אתה</b> אומר אלי<b>"</b> (שמות לג, יב - לד, כו), שיש בה דיני הרגלים וחול המועד, ו<b>אפטורי</b> <small>[</small>ו<small>מפטירים]</small> <b>בפסח</b> בפרשת <b>"העצמות היבשות"</b> (יחזקאל לז, א-יד), שמדברת בענין הגאולה מן השעבוד. <b>ובסוכות</b> מפטירים <b>"ביום בוא גוג"</b> (יחזקאל לח, יח - לט, ט) המדברת על הגאולה לעתיד.
ו<b>בחנוכה</b> קוראים בתורה <b>ב</b>פרשת ה<b>נשיאים</b> שהביאו לחנוכת המשכן (במדבר פרק ז), <b>ומפטירין בנרות</b> של <b>זכריה</b> (זכריה ב, יד - ד, ז). <b>ואי מיקלעי</b> <small>[ואם מזדמנות]</small> <b>שתי שבתות</b> בתוך חנוכה — <b>קמייתא</b> <small>[</small>בשבת ה<small>ראשונה]</small> קוראים <b>בנרות</b> של <b>זכריה, בתרייתא</b> <small>[באחרונה]</small> <b>בנרות שלמה</b> (מלכים א', פרק ז) המדברת במנורות המקדש.
<b>בפורים</b> קוראים ב<b>"ויבא עמלק"</b> (שמות יז, ח-טז). <b>בראשי חדשים</b> קוראים <b>"ובראשי חדשיכם"</b> (במדבר כח, יא). <b>ראש חדש שחל להיות בשבת, מפטירין "והיה מדי חדש בחדשו</b> ומדי שבת בשבתו<b>"</b> (ישעיהו פרק סו), שבסופה יש הזכרת שבת וראש חודש יחד. <b>חל להיות</b> ראש חודש <b>באחד בשבת</b> (ביום ראשון), <b>מאתמול</b> בשבת ערב ראש חודש <b>מפטירין "ויאמר לו יהונתן מחר חדש"</b> (שמואל א' כ, יח-מב), המספר על דבר שאירע בערב ראש חודש.
<b>אמר רב הונא:</b>

Daf 31b

<b>ראש חדש אב שחל להיות בשבת, מפטירין "חדשיכם ומועדיכם שנאה נפשי היו עלי לטרח"</b> (ישעיהו א, יד) ושואלים: <b>מאי</b> <small>[מה</small> פירוש<small>]</small> <b>"היו עלי לטרח"</b> מה טירחה יש בדבר? ומסבירים: <b>אמר הקדוש ברוך הוא: לא דיין להם לישראל שחוטאין לפני, אלא שמטריחין אותי לידע איזו גזירה קשה אביא עליהם,</b> שהרי אנשים אלה מתענים לבטל אותן גזירות.
ושואלים: <b>בתשעה באב גופיה</b> <small>[עצמו]</small> <b>מאי מפטרינן</b> <small>[מה אנו מפטירים]?</small> <b>אמר רב: "איכה היתה לזונה"</b> (ישעיהו א, כא). ושואלים: <b>מקרא מאי</b> <small>[מה קוראים]</small> בתורה? <b>תניא</b> <small>[שנויה</small> ברייתא<small>],</small> <b>אחרים אומרים:</b> קוראים <b>"ואם לא תשמעו לי"</b> (ויקרא כו, יד) <b>ר' נתן בר יוסף אומר:</b> קוראים <b>"עד אנה ינאצני העם הזה"</b> (במדבר יד, יא) <b>ויש אומרים</b> שקוראים: <b>"עד מתי לעדה הרעה הזאת"</b> (במדבר יד, כז). <b>אמר אביי: האידנא נהוג עלמא למיקרי</b> <small>[עכשיו נוהגים הכל לקרוא]</small> <b>"כי תוליד בנים"</b> (דברים ד, כה-מ), <b>ומפטירין "אסף אסיפם"</b> (ירמיהו ח, יג - ט, כג).
<big>א</big> שנינו במשנה: <b>במעמדות</b> קוראים <b>במעשה בראשית,</b> ושואלים: <b>מנהני מילי</b> <small>[מנין הדברים הללו]</small> שקוראים במעמדות קריאה זו, ומה היא קשורה למעמדות? <b>אמר ר' אמי: אלמלא מעמדות לא נתקיימו שמים וארץ, שנאמר: "אם לא בריתי יומם ולילה חקות שמים וארץ לא שמתי"</b> (ירמיהו לג, כה), שהקרבת הקרבנות יומם ולילה היא המקיימת את העולם.
<b>וכתיב</b> <small>[ונאמר]:</small> <b>"ויאמר ה' אלהים במה אדע כי אירשנה"</b> (בראשית טו, ח), <b>אמר אברהם לפני הקדוש ברוך הוא: רבונו של עולם, שמא חס ושלום ישראל חוטאים לפניך ואתה עושה להם כדור המבול וכדור הפלגה</b> ומשמיד אותם כליל? <b>אמר לו: לאו</b> <small>[לא].</small>
<b>אמר לפניו: רבונו של עולם, "במה אדע"? אמר לו: "קחה לי עגלה משלשת"</b> (בראשית טו, ט), כלומר, רמז לו שיקריבו קרבנות ויתרצו לפניו. <b>אמר לפניו: רבונו של עולם, תינח</b> <small>[נניח]</small> <b>בזמן שבית המקדש קיים</b> ואז הקרבנות מכפרים עליהם, אולם <b>בזמן שאין בית המקדש קיים מה תהא עליהם? אמר לו: כבר תקנתי להם סדר קרבנות,</b> כלומר שיקראו בתורה דיני קרבנות, <b>כל זמן שקוראים בהן מעלה אני עליהן כאילו מקריבין לפני קרבן ומוחל אני על כל עונותיהם.</b>
<big>ב</big> שנינו במשנה: <b>בתעניות</b> קוראים את פרשת <b>ברכות וקללות, ואין מפסיקין ב</b>אמצע פרשת ה<b>קללות</b> לקרוא לאדם אחר שישלים את הקריאה. ושואלים: <b>מנא הני מילי</b> <small>[מנין הדברים הללו]</small> שאין מפסיקים בקללות? <b>אמר ר' חייא בר גמדא אמר ר' אסי:</b> ש<b>אמר קרא</b> <small>[הכתוב]:</small> <b>"מוסר ה' בני אל תמאס</b> ואל תקוץ בתוכחתו<b>"</b>(משלי ג, יא), ואם מפסיק באמצע — נראה כאילו מאס בתוכחה.
<b>ריש לקיש אמר: לפי שאין אומרים ברכה על הפורענות,</b> וכיון שמברך לפני הקריאה ואחרי הקריאה, צריך לברך על דבר שאינו פורענות. ושואלים: <b>אלא היכי עביד</b> <small>[כיצד</small> הוא <small>עושה]?</small> שיוכל אף אדם אחד לברך על התוכחה? <b>תנא</b> <small>[שנה]</small> החכם בתוספתא: <b>כשהוא מתחיל — מתחיל בפסוק שלפניהם, וכשהוא מסיים מסיים בפסוק שלאחריהם.</b>
<b>אמר אביי: לא שנו</b> הלכות אלה <b>אלא בקללות שבתורת כהנים</b> (ספר ויקרא), <b>אבל קללות שבמשנה תורה — פוסק</b> אם רוצה. <b>מאי טעמא</b> <small>[מה טעם</small> הדבר<small>]</small> — <b>הללו</b> שבספר ויקרא <b>בלשון רבים אמורות</b> והן מכוונות לכל ישראל <b>ומשה מפי הגבורה</b> (מפי ה') <b>אמרן,</b> ולכן הן חמורות וקשות יותר, <b>והללו</b> שבספר דברים <b>בלשון יחיד אמורות, ומשה מפי עצמו אמרן</b> ככל ספר דברים.
מסופר: <b>לוי בר בוטי הוה קרי וקא מגמגם קמיה</b> <small>[היה קורא</small> בתורה <small>והיה מגמגם</small> בלשונו כשהיה קורא <small>לפני]</small> <b>רב הונא בארורי</b> <small>[את ה"ארורין"]</small> שבדברי התוכחה, שהיה קשה לו לומר דברים חמורים אלה. <b>אמר לו</b> רב הונא: <b>אכנפשך</b> <small>[אם רצונך]</small> יכול אתה להפסיק, שכן ההלכה היא: <b>לא שנו</b> שאין להפסיק בקללות, <b>אלא</b> ב<b>קללות שבתורת כהנים אבל שבמשנה תורה פוסק.</b>
<b>תניא</b> <small>[שנויה</small> ברייתא<small>],</small> <b>ר' שמעון בן אלעזר אומר: עזרא תיקן להן לישראל שיהו קורין</b> (קוראים) <b>קללות שבתורת כהנים קודם עצרת</b> (חג השבועות) <b>ו</b>קללות <b>שבמשנה תורה קודם ראש השנה.</b> ושואלים: <b>מאי טעמא</b> <small>[מה טעם</small> הדבר<small>]?</small> <b>אמר אביי ואיתימא</b> <small>[ויש אומרים]</small> שאמר זאת <b>ריש לקיש: כדי שתכלה השנה וקללותיה</b> ולא תתחיל שנה חדשה בסימן קללה.
ושואלים: <b>בשלמא</b> <small>[נניח]</small> קללות <b>שבמשנה תורה איכא</b> <small>[יש</small> טעם<small>]</small> בנימוק <b>כדי שתכלה שנה וקללותיה. אלא שבתורת כהנים, אטו</b> <small>[וכי]</small> <b>עצרת ראש השנה היא?</b> ומשיבים: <b>אין</b> <small>[כן]</small> <b>עצרת נמי</b> <small>[גם כן]</small> <b>ראש השנה היא. דתנן</b> <small>[ש</small>כן <small>שנינו</small> במשנה<small>]:</small> <b>ובעצרת</b> נידונין <b>על פירות האילן,</b> משמע שהוא ראש השנה לענין זה.
קצת בקשר לזה <b>תניא</b> <small>[שנויה</small> ברייתא<small>],</small> <b>ר' שמעון בן אלעזר אומר: אם יאמרו לך זקנים "סתור" וילדים</b> יאמרו <b>"בנה" — סתור ואל תבנה,</b> אף שלכאורה הוא דבר של קלקול, <b>מפני שסתירת זקנים</b> היא <b>בנין, ובנין נערים</b> הוא <b>סתירה. וסימן לדבר</b> — <b>רחבעם בן שלמה</b> שלא הלך בעצת זקנים אלא בעצת הצעירים, ולא הכניע עצמו בפני העם, ולכן מרדו בו כל ישראל.
<big>ג</big> <b>תנו רבנן</b> <small>[שנו חכמים]:</small> <b>מקום שמפסיקים</b> בקריאה <b>בשבת שחרית</b> — <b>שם קורין במנחה</b> בשבת, מקום שהפסיקו <b>במנחה</b> — <b>שם קורין בשני,</b> מקום שהפסיקו <b>בשני — שם קורין בחמישי,</b> מקום שהפסיקו <b>בחמישי — שם קורין לשבת הבאה,</b> אלו <b>דברי ר' מאיר. ר' יהודה אומר: מקום שהפסיקו שבת שחרית — שם קורין במנחה ובשני ובחמישי ולשבת הבאה.</b>
<b>אמר ר' זירא: הלכה</b> היא שב<b>מקום שמפסיקים בשבת שחרית — שם קורין במנחה ובשני ובחמישי ולשבת הבאה,</b> שחוזרים וקוראים אותם דברים עצמם שלוש פעמים וחוזרים וקוראים אותם עם כל הפרשה בשבת הבאה. ושואלים: מדוע הוצרך ר' זירא לומר את ההלכה במפורט, <b>ולימא</b> <small>[ושיאמר]</small> בפשטות: <b>הלכה כר' יהודה!</b>

Daf 32a

ומשיבים: <b>משום דאפכי להו</b> <small>[</small>שהיו <small>שהפכו אותם]</small> וייחסו את דברי רבי יהודה לרבי מאיר, וכדי שלא יהיה מקום לטעות הוצרך לומר מה הוא תוכן ההלכה.
<big>א</big> <b>תנו רבנן</b> <small>[שנו חכמים]:</small> כשקורא בתורה, <b>פותח</b> את הספר <b>ורואה</b> את הדברים שהוא צריך לקרוא, <b>גולל</b> (סוגר) את הספר <b>ומברך, וחוזר ופותח וקורא,</b> אלו <b>דברי ר' מאיר. ר' יהודה אומר: פותח ורואה ומברך וקורא.</b>
ושואלים: <b>מאי טעמא</b> <small>[מה הטעם]</small> של <b>ר' מאיר?</b> ומשיבים: טעמו הוא <b>כ</b>פי שאמר <b>עולא,</b> שכן <b>אמר עולא: מפני מה אמרו הקורא בתורה לא יסייע למתורגמן,</b> אלא יניח למתורגמן לתרגם לבדו — <b>כדי שלא יאמרו</b> העם כי ה<b>תרגום כתוב בתורה, הכא נמי</b> <small>[כאן גם כן]</small> תיקנו שיגלול את הספר <b>כדי שלא יאמרו</b> הנוכחים כי <b>ברכות כתובים בתורה.</b>
ושואלים: <b>ור' יהודה</b> אינו חושש לכך? ומשיבים: לדעתו <b>תרגום</b> — <b>איכא למיטעי</b> <small>[יש</small> מקום <small>לטעות]</small> בו, שכן אנשים יחשבו שדברים מסויימים כתובים בספר, <b>ברכות — ליכא למיטעי</b> <small>[אין</small> מקום <small>לטעות]</small> שהרי שומעים אותן כמה וכמה פעמים.
<b>אמר ר' זירא אמר רב מתנה: הלכה</b> היא ש<b>פותח ורואה ומברך וקורא.</b> ושואלים: <b>ולימא</b> <small>[ושיאמר]</small> בפשטות: <b>הלכה כר' יהודה!</b> ומשיבים: <b>משום דאפכי להו</b> <small>[ש</small>היו <small>שהפכו אותם]</small> וייחסו את דברי ר' יהודה לר' מאיר, ולכך היה צריך לפסוק הלכה ברורה.
ועוד מביאים מה ש<b>אמר ר' זירא אמר רב מתנה: הלוחות</b> (המקומות החלקים בספר התורה שבין עמוד לעמוד ומלמעלה ומלמטה. ר"ח) <b>והבימות</b> שעומדים עליהם כדי לקרוא — <b>אין בהן משום קדושה.</b>
<big>ב</big> ועוד בענין גלילה, <b>אמר ר' שפטיה אמר רב יוחנן: הגולל ספר תורה</b> — <b>צריך שיעמידנו על התפר,</b> כלומר, שיסיים את הגלילה באופן שיהא התפר נראה בחוץ, שאם ימתחנו יותר מדי לא יקרע הכתב אלא רק ייפרם התפר (ר"ח).
<b>ואמר ר' שפטיה אמר ר' יוחנן: הגולל ספר תורה</b> מענין לענין בלא שיסתייע באחר — מניחו על ברכיו וגוללו, וכש<b>גוללו</b> — גוללו <b>מבחוץ,</b> כלומר, אוחז בידות העמוד שחוצה לו וגוללו כלפי פנים, <b>ואין גוללו מבפנים</b> כלפי חוץ, כדי שלא ישמט הספר מידו ויתגלגל לארץ.
<b>וכשהוא מהדקו</b> לחזק את הגלילה — <b>מהדקו מבפנים,</b> שאוחז בעמוד הסמוך לו <b>ואינו מהדקו מבחוץ,</b> כדי שלא יסתיר בתוך כך את הכתב בזרועותיו, שמצוה שיראו העם את הכתב בשעת ההידוק (ראה מסכת סופרים פ"ג ה"י).
<b>ואמר ר' שפטיה אמר ר' יוחנן: עשרה שקראו בתורה — הגדול שבהם גולל</b> את <b>ספר</b> ה<b>תורה,</b> שהוא הכיבוד החשוב ביותר, ו<b>הגוללו נוטל שכר כולן,</b> ש<b>אמר ר' יהושע בן לוי: עשרה שקראו בתורה — הגולל ספר תורה קיבל שכר כולן.</b> ותוהים: <b>שכר כולן סלקא דעתך</b> <small>[עולה על דעתך]</small> לומר? מדוע יפסידו כל אותם האנשים שכרם? <b>אלא אימא</b> <small>[אמור]:</small> <b>קיבל שכר כנגד כולן.</b>
וכיון שהוזכרו דברים אלה, מביאים עוד מה ש<b>אמר ר' שפטיה אמר ר' יוחנן: מנין שמשתמשין בבת קול,</b> שאם מסתפק אדם אם לעשות דבר מסויים ושומע קול האומר "כן" או "לא", יכול הוא לראות בכך תשובה לספקותיו ואין בכך משום ניחוש, <b>שנאמר: "ואזניך תשמענה דבר מאחריך לאמר</b> זה הדרך לכו בו<b>"</b> (ישעיהו ל, כא). ומעירים, שאין שמים לב לכל בת קול, אלא <b>הני מילי</b> <small>[דברים אלו</small> אמורים<small>]</small> דווקא כש<b>שמע קל גברא במתא</b> <small>[קול גבר בעיר],</small> שאיננו מצוי שם אלא בשדה, <b>וקל איתתא בדברא</b> <small>[ו</small>כן אם שמע <small>קול אשה בשדה],</small> ששם אין נשים מצויות, וכיון שאינו מצוי ונזדמן לו — יכול לסמוך עליו. ועוד <b>והוא דאמר</b> <small>[ש</small>הקול <small>אומר]</small> וכופל: <b>"הן" "הן"</b> ("כן" "כן"), או <b>דאמר</b> <small>[ש</small>הקול <small>אומר]:</small> <b>"לאו" "לאו"</b> <small>["לא" "לא"].</small>
<b>ואמר ר' שפטיה אמר ר' יוחנן: כל הקורא</b> בתורה <b>בלא נעימה</b> (מנגינה) <b>ושונה</b> משניות <b>בלא זמרה — עליו הכתוב אומר: "וגם אני נתתי להם חקים לא טובים</b> ומשפטים לא יחיו בהם<b>"</b> (יחזקאל כ, כה), שהלומד בנעימה מראה שהלימוד אהוב עליו. ועוד, שהנעימה מסייעת לזכור את הדברים.
<b>מתקיף לה</b> <small>[מקשה על כך]</small> <b>אביי: משום דלא ידע לבסומי קלא</b> <small>[שאינו יודע להנעים</small> את <small>קולו]</small> <b>"משפטים לא יחיו בהם" קרית ביה</b> <small>[קורא אתה בו]?!</small> <b>אלא</b> יש לפרש את הפסוק <b>כ</b>דברי <b>רב משרשיא,</b> ש<b>אמר: שני תלמידי חכמים היושבים בעיר אחת ואין נוחין זה את זה בהלכה</b> אלא רבים בענייני הלכה וגורמים מחלוקת — <b>עליהם הכתוב אומר: "וגם אני נתתי להם חקים לא טובים ומשפטים לא יחיו בהם".</b>
ושוב לענין ספר תורה: <b>אמר ר' פרנך אמר ר' יוחנן: כל האוחז ספר תורה ערום</b> בלי חציצה, עונשו שהוא <b>נקבר ערום.</b> ושואלים: <b>ערום סלקא דעתך</b> <small>[עולה על דעתך]</small> לומר, ומדוע יקברוהו בבזיון כזה? <b>אלא אימא</b> <small>[אמור]:</small> <b>נקבר ערום בלא מצות.</b>
ושוב תוהים: <b>בלא מצות סלקא דעתך</b> <small>[עולה על דעתך]?!</small> וכי משום דבר זה תינטל ממנו זכות כל מצוותיו? <b>אלא אמר אביי: נקבר ערום בלא אותה מצוה,</b> שאם עסק בלימוד או בקריאה, כיון שזלזל בספר התורה — אין המצוה נחשבת לו.
<b>אמר ר' ינאי בריה</b> <small>[בנו]</small> של <b>ר' ינאי סבא</b> <small>[הזקן]</small> <b>משמיה</b> <small>[משמו]</small> של <b>ר' ינאי רבה</b> <small>[הגדול]:</small> <b>מוטב תיגלל המטפחת</b> סביב ספר התורה אחר גלילתו <b>ואל יגלל ספר תורה</b> כשהוא בתוך המטפחת.
<big>ג</big> שנינו במשנה, נאמר: <b>"וידבר משה את מעדי ה' אל בני ישראל"</b> (ויקרא כג, מד), ומכאן נלמד כי <b>מצותן שיהיו קורין אותם כל אחד ואחד בזמנו. תנו רבנן</b> <small>[שנו חכמים]</small> בהרחבה: <b>משה תיקן להם לישראל שיהו שואלים</b> לחכמים <b>ו</b>כן <b>דורשים בענינו של יום</b> של כל חג ומועד; <b>הלכות פסח בפסח, הלכות עצרת</b> (שבועות) <b>בעצרת, הלכות חג</b> סוכות <b>בחג.</b>