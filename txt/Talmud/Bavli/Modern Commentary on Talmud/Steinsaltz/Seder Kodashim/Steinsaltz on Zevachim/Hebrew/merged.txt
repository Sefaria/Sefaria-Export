Steinsaltz on Zevachim
ביאור שטיינזלץ על זבחים
merged
https://www.sefaria.org/Steinsaltz_on_Zevachim
This file contains merged sections from the following text versions:
-William Davidson Edition - Hebrew
-https://www.korenpub.com/koren_en_usd/koren/talmud/the-koren-talmud-bavli.html

ביאור שטיינזלץ על זבחים



Daf 1a



Daf 1b



Daf 2a

<big>א משנה</big> <b>כל הזבחים</b> (מיני הקרבנות) <b>שנזבחו</b> (נשחטו) <b>שלא לשמן</b> שהקדיש בהמה לקרבן מסוג מסויים, ובזמן השחיטה התכוון לשם קרבן אחר — הרי הם <b>כשרים</b> כשלעצמם, ואפשר להמשיך את סדר העבודה שלהם, ואף לאכול את בשרם אם הם מהקרבנות הנאכלים, <b>אלא שלא עלו לבעלים לשם חובה,</b> והבעלים צריכים להביא קרבן אחר כדי למלא את חובתם. ודין זה הוא בכל הקרבנות, <b>חוץ מן</b> קרבן <b>הפסח והחטאת,</b> שאם נזבחו שלא לשמם הרי הם פסולים לגמרי. אלא שגם באלו יש הבדל, כי <b>הפסח</b> פסול כשנשחט שלא לשמו. דווקא <b>בזמנו</b> כלומר, בזמן שמצוה לשחוט אותו, בערב פסח אחר חצות היום, <b>והחטאת בכל זמן.</b>
<b>ר' אליעזר אומר: אף האשם</b> פסול כשנשחט שלא לשמו, ולשיטתו צריך לשנות כאן: <b>הפסח בזמנו, והחטאת והאשם בכל זמן. אמר ר' אליעזר</b> לנמק את דבריו: <b>החטאת באה על חטא והאשם בא</b> גם הוא <b>על חטא, מה חטאת פסולה שלא לשמה, אף האשם פסול שלא לשמו.</b>
<b>יוסי בן חוני אומר:</b> לא רק הפסח והחטאת פסולים כשנשחטו שלא לשמם, אלא גם קרבנות אחרים <b>הנשחטין לשם פסח ולשם חטאת</b> — <b>פסולין.</b>
<b>שמעון אחי עזריה אומר:</b> יש לחלק באופן זה, כל מיני הקרבנות אם <b>שחטן לשם</b> קרבן שבמעלתו <b>גבוה מהן</b> — <b>כשרין,</b> שחטן <b>לשם נמוך מהן</b> — <b>פסולין.</b>
<b>כיצד? קדשי קדשים,</b> כגון חטאת ועולה, <b>ששחטן לשם קדשים קלים,</b> כגון לשם שלמים — <b>פסולין, קדשים קלים ששחטן לשם קדשי קדשים</b> — <b>כשרין.</b> וכן בקדשים קלים עצמם יש דרגות שונות, <b>הבכור והמעשר ששחטן לשם שלמים</b> — כיון ששלמים הם למעלה מהם — <b>כשרין, שלמים ששחטן לשם בכור ולשם מעשר</b> — <b>פסולין.</b>
<big>ב גמרא</big> שנינו במשנתנו: כל הזבחים שנזבחו שלא לשמן כשרים אלא שלא עלו לבעלים לשם חובה. ושואלים: <b>למה לי למיתנא</b> <small>[לשנות]</small> בלשון <b>"אלא שלא עלו</b> לבעלים לשם חובה"? <b>ליתני</b> <small>[שישנה]</small> בקיצור: <b>"ולא עלו לבעלים לשם חובה"!</b>
ומשיבים, <b>הא קא משמע לן</b> <small>[</small>דבר <small>זה משמיע לנו]</small> שכך יש לדייק: <b>לבעלים הוא</b> ש<b>לא עלו לשם חובה</b> וזה הפגם היחידי שבהם, <b>אבל בקדושתייהו קיימי</b> <small>[בקדושתם</small> הם <small>עומדים]</small> <b>ואסור לשנויי בהו</b> <small>[לשנות בהם]</small> שינוי נוסף.
<b>ו</b>הוא <b>כ</b>דברי <b>רבא,</b> ש<b>אמר רבא: עולה ששחטה שלא לשמה</b> — <b>אסור לזרוק דמה שלא לשמה.</b> ומנין דבר זה?
<b>איבעית אימא סברא</b> <small>[אם תרצה אמור סברה]</small> היא, <b>איבעית אימא קרא</b> <small>[אם תרצה אמור מקרא]</small> מוכיח זאת. ומפרטים, <b>איבעית אימא סברא</b> <small>[אם תרצה אמור סברה]:</small> וכי <b>משום דשני</b> <small>[ששינה]</small> <b>בה</b> שינוי אחד, בשחיטה, <b>כל הני</b> <b>לישני</b> <small>[אלה ישנה]</small> <b>בה</b> <b>וליזיל</b> <small>[וילך]?</small> שאם עשה שלא כראוי אינו צריך להמשיך בכך.
<b>איבעית אימא קרא</b> <small>[אם תרצה אמור מקרא]</small> מלמדנו זאת, שנאמר: <b>"מוצא שפתיך תשמר ועשית כאשר נדרת לה' אלהיך נדבה</b> אשר דברת בפיך" (דברים כג, כד), ויש לתמוה: <b>האי</b> <small>[זו]</small> <b>נדבה</b> היא?

Daf 2b

הלוא <b>נדר הוא,</b> שהרי נאמר "כאשר נדרת", ויש הבדל בין נדר לנדבה! <b>אלא</b> כך צריך להבין: <b>אם כמה שנדרת עשית</b> והבאת את הקרבן בכל פרטיו כמו שנדרת — <b>יהא נדר</b> תצא בו ידי חובת הנדר, <b>ואם לא</b> שלא עשית כמו שנדרת — <b>נדבה</b> סתם <b>יהא,</b> כאילו קרבן אחר הוא, ולא הקרבן שנתחייב בו בנדר.
<b>ונדבה מי שרי לשנויי</b> <small>[האם מותר לשנות]</small> <b>בה</b> לעשותה לכתחילה לשם דבר אחר?
<big>א</big> <b>אמר ליה</b> <small>[לו]</small> <b>רבינא לרב פפא: לא הוית גבן באורתא בתחומא</b> <small>[היית אצלנו אמש בתחום]</small> המקום <b>בי חרמך,</b> ולכן לא שמעת <b>דרמי</b> <small>[שהשליך]</small> <b>רבא מילי מעלייתא אהדדי ושני להו</b> <small>[דברים מעולים זה על זה,</small> הראה סתירה ביניהם, <small>ותירץ אותם].</small>
<b>מאי מילי מעלייתא</b> <small>[מה</small> הם <small>הדברים המעולים</small> הללו<small>]?</small> <b>תנן</b> <small>[שנינו</small> במשנתנו<small>]:</small> <b>כל הזבחים שנזבחו שלא לשמן</b> כשרים, אלא שלא עלו לבעלים לשם חובה. ונדייק: <b>טעמא</b> <small>[הטעם,</small> דווקא<small>]</small> משום שנשחטו <b>שלא לשמן</b> אלא לשם קרבן אחר, <b>הא</b> <small>[הרי]</small> אם שחטן <b>סתמא</b> <small>[סתם]</small> ולא פירש לשם מה — <b>עלו נמי</b> <small>[גם כן]</small> <b>לבעלים לשם חובה, אלמא סתמא נמי כלשמן דמי</b> <small>[מכאן ש</small>דבר הנעשה <small>סתם גם כן כמו לשמן</small> הוא <small>נחשב].</small>
<b>ורמינהי</b> <small>[ומשליכים,</small> מראים סתירה<b>]</b> ממה ששנינו במסכת גיטין: <b>כל הגט שנכתב שלא לשם</b> ה<b>אשה</b> המתגרשת בו — <b>פסול,</b> משום שצריך להיכתב לשם האשה המתגרשת דווקא. ואילו בדין זה למדנו שגט שנכתב <b>סתמא</b> <small>[סתם]</small> שלא לשם אשה מסויימת <b>נמי</b> <small>[גם כן]</small> <b>פסול</b> (כאשר יבואר להלן)!
<b>ושני</b> <small>[ותירץ]</small> רבא כך: <b>זבחים בסתם לשמן עומדין</b> לשם הקרבן שהוקדשו לו מתחילה, וצריך לעקור אותם משמם הראשון כדי שישתנה שמם, אבל <b>אשה בסתמא לאו</b> <small>[בסתם לא]</small> <b>לגירושין עומדת,</b> ולכן צריך הגט להיכתב במכוון לשמה. ומבררים את שתי ההנחות שהניח רבא בענין זה.
 ושואלים:  <b>וזבחים בסתמא</b> <small>[בסתם]</small> <b>כשירין מנלן</b> <small>[מנין לנו]</small> דבר זה? <b>אילימא מהא דתנן</b> <small>[אם תאמר מזו ששנינו]:</small> <b>כל הזבחים שנזבחו שלא לשמן כו'</b> לא עלו לבעלים לשם חובה, <b>ולא קתני</b> <small>[שנה</small> התנא<small>]</small> בנוסח <b>"שלא נזבחו לשמן",</b> שמשמעו — כל עוד לא נזבחו לשמן אינם עולים לבעלים — זו אינה ראיה, שהרי <b>גבי</b> <small>[אצל]</small> <b>גט</b> שהוא פסול בסתם <b>נמי הקתני</b> <small>[גם כן הרי שנה]:</small> <b>כל הגט שנכתב שלא לשם אשה</b> — <b>פסול, ולא קתני</b> <small>[שנה]</small> <b>"שלא נכתב לשם אשה"</b> — <b>פסול!</b> ואם כן, אי אפשר לדקדק כל כך מלשון זו.
<b>אלא</b> תאמר כי הראיה שזבחים סתמם כשר <b>מהא דתנן</b> <small>[מזו ששנינו</small> במשנה<small>]:</small> <b>כיצד</b> הוא הזובח <b>לשמן ושלא לשמן</b> שפוסל בקרבן הפסח ובחטאת — כגון ששחט אותו <b>לשם פסח ולשם שלמים,</b> ונדייק מכאן: <b>טעמא</b> <small>[הטעם,</small> דווקא<small>]</small> ש<b>אמר לשם פסח ולשם שלמים, הא</b> <small>[הרי]</small> אם אמר <b>לשם פסח וסתמא</b> <small>[וסתם],</small> ולא פירש עוד — <b>כשר, אלמא</b> <small>[מכאן]</small> ש<b>סתמן כלשמן דמי</b> <small>[נחשב].</small>
על כך יש להשיב: משם אין ראיה, <b>דילמא שאני התם</b> <small>[שמא שונה שם],</small> <b>דאמר</b> <small>[ש</small>התנא <small>אומר]:</small> <b>כל העושה</b> דבר — <b>על דעת ראשונה הוא עושה,</b> וכיון שפירש שבתחילה הוא עושה לשמו, אין להניח שהוא משנה דעתו!
<b>אלא</b> נאמר כי <b>מסיפא</b> <small>[מהסוף]</small> של אותה משנה אפשר להוכיח, שנאמר שם: מהו <b>שלא לשמן ולשמן</b> הפוסל בפסח וחטאת? כגון <b>לשם שלמים ולשם פסח.</b> ונדייק: <b>טעמא</b> <small>[הטעם,</small> דווקא<small>]</small> ש<b>אמר לשם שלמים ולשם פסח, הא סתמא</b> <small>[הרי סתם]</small> <b>ו</b>אחר כך <b>לשם פסח</b> — <b>כשר.</b>
על כך יש להשיב: אף משם אין להוכיח, <b>דילמא שאני התם</b> <small>[שמא שונה שם],</small> <b>דאמר</b> <small>[ש</small>התנא <small>אומר]:</small> <b>יוכיח סופו על תחילתו,</b> שאם בסוף נתכוון לשם פסח מן הסתם התכוון לכך אף בתחילה!
<b>אי נמי</b> <small>[או גם כן]</small> אפשר לדחות באופן אחר: <b>איידי דתנא</b> <small>[מתוך ששנה]</small> בתחילה <b>לשמן ושלא לשמן,</b> ושם דווקא אם חשב שלא לשמן פסול (אבל בסתם — על דעת ראשונה הוא עושה) <b>תנא נמי</b> <small>[שנה גם כן]</small> באותו סגנון לשון <b>שלא לשמן ולשמן,</b> אף שלהלכה גם בסתם ולשמן יהא פסול!
<b>אלא מהא</b> <small>[מ</small>משנה <small>זו]</small> אפשר להוכיח שקרבן כשר בסתם, ששנינו להלן: <b>לשם ששה דברים הזבח</b> צריך שיהא <b>נזבח</b> (נשחט): <b>לשם זבח</b> לשם הקרבן המסויים שהוקדש לו (עולה, שלמים, וכו'), <b>לשם זובח</b> לשם בעליו, <b>לשם שם</b> שעושה אותו לשמו של הקדוש ברוך הוא, <b>לשם אשים</b> שיעלה כקרבן על גבי המזבח, <b>לשם ריח</b> שיקטירנו באופן שיעלה ריחו, <b>לשם ניחוח</b> לשם נחת רוח לה'. <b>והחטאת ואשם</b> — <b>לשם חטא.</b>
<b>אמר ר' יוסי: אף מי שלא היה בלבו לשם אחת מכל אלו</b> ולא חשב עליהם כלל — הרי זה <b>כשר, שתנאי בית דין הוא.</b> ומסבירים: <b>אתנו</b> <small>[התנו]</small> <b>בית דין</b> ש<b>לא לימא</b> <small>[יאמר]</small> שהוא שוחט <b>לשמו, דילמא אתי למימר</b> <small>[שמא יבוא לומר]</small> שהוא שוחט <b>שלא לשמו,</b> ולכן מוטב שלא יפרש כלל.
<b>ואי סלקא דעתך סתמא</b> <small>[ואם עולה על דעתך שבסתם]</small> הוא <b>פסול,</b> וכי <b>קיימי</b> <small>[עומדים]</small> <b>בית דין ומתני מילתא דמיפסיל ביה</b> <small>[ומתנים דבר שייפסל בו]?</small> אלא ודאי מכאן הוכחה שהזבח כשר בסתם.
ושואלים עוד: <b>וגבי</b> <small>[ואצל]</small> <b>גט דסתמא</b> <small>[שסתמו]</small> <b>פסול, מנלן</b> <small>[מנין לנו]?</small>
<b>אילימא מהא דתנן</b> <small>[אם תאמר מזו ששנינו]</small> במשנה: <b>היה עובר בשוק ושמע סופרים מקרין</b> (מקריאים) לתלמידיהם: <b>"איש פלוני גירש פלונית ממקום פלוני", ואמר: זה שמי וזה שם אשתי,</b> וכיון שכתבתם אותו בשמות הללו אשתמש בו לגירושין, מכל מקום <b>פסול לגרש בו.</b>
ולכאורה הרי זה משום שלא נכתב לשם אותה האשה — יש לדחות: <b>דילמא</b> <small>[שמא]</small> שם הטעם הוא <b>כ</b>דברי <b>רב פפא,</b> ש<b>אמר רב פפא: הכא</b> <small>[כאן]</small> <b>בסופרים העשויין להתלמד עסקינן</b> <small>[עוסקים אנו],</small> <b>ולא איכתוב</b> <small>[נכתב]</small> הגט <b>לשום כריתות</b> (לשם גירושין) <b>כלל,</b> אלא נכתב רק כתרגיל כתיבה, ומשום כך הוא פסול!
<b>אלא מהא</b> <small>[מזו]</small> אפשר להוכיח, ממה ששנינו בהמשך אותה משנה:

Daf 3a

<b>יתר על כן, כתב לגרש את אשתו ונמלך</b> (התחרט) והחליט שלא לגרשה, <b>מצאו בן עירו ואמר לו: שמי כשמך ושם אשתי כשם אשתך,</b> תן לי את הגט ואגרש בו את אשתי — <b>פסול לגרש בו.</b>
משמע שאם נכתב הגט בסתם, שלא לשם האשה המתגרשת, הרי הוא פסול למרות שנכתב לשם כריתות — גם משם אין ראיה, <b>דילמא שאני התם</b> <small>[שמא שונה שם]</small> <b>דאינתיק ליה</b> <small>[שנותק לו]</small> הגט הזה <b>לשם גירושין</b> של <b>ההוא,</b> ולכן אין אדם אחר יכול לגרש בו. אבל גט שנכתב בסתם — כשר, אם נכתב לשם כריתות!
<b>אלא</b> נאמר כי למדנו דין זה <b>מהא</b> <small>[מזו]</small> ששנינו שם: <b>יתר על כן, יש לו שתי נשים ששמותיהן שוות, כתב לגרש</b> בו <b>את הגדולה</b> שביניהן — <b>לא יגרש בו את הקטנה,</b> משמע שצריך לכתוב לשמה דווקא — גם זאת יש לדחות:
<b>דילמא שאני התם</b> <small>[שמא שונה שם]</small> שאף על פי שנכתב לשמו של האיש המגרש, <b>אינתיק ליה</b> <small>[נותק לו]</small> הגט הזה <b>לשם גירושין דההיא</b> <small>[של אותה</small> אשה מסויימת<small>],</small> אבל אם נכתב בסתם — שמא יהא כשר לגרש בו את אשתו!
<b>אלא מהא</b> <small>[מזו]</small> ששנינו שם: <b>יתר על כן,</b> יש לו שתי נשים ששמותיהן שווים, ו<b>אמר ללבלר</b> (לסופר): <b>כתוב</b> גט לאחת משתי נשי, <b>ולאיזה שארצה אגרש</b> אותה בו — <b>פסול לגרש בו,</b> משמע שצריך לכתוב לשמה של האשה המסויימת —
<b>דילמא שאני התם</b> <small>[שמא שונה שם]</small> שאין עושים כן משום ש<b>אין ברירה</b> שאין אומרים שמתברר הדבר למפרע שלשמה של זו נכתב!
<b>אלא</b> יש לכך ראיה <b>מהא</b> <small>[מזו]</small> ששנינו שם: <b>הכותב טופסי גיטין</b> שמכין מראש נוסחים קבועים של גט כדי שיהיו מזומנים בידו — <b>צריך שיניח מקום</b> לכתיבת שם <b>האיש, ומקום</b> לכתיבת שם <b>האשה, ומקום</b> עבור <b>העדים, ומקום</b> עבור <b>הזמן. ואמר רב יהודה אמר שמואל: אף צריך שיניח מקום</b> המלים <b>"הרי את מותרת לכל אדם",</b> שצריכות להיכתב לשם אשה זו דווקא. משמע איפוא שצריך הגט להיכתב לשמה של אשה מסויימת, ואם כתבו סתם — פסול.
<big>א</big> הוסיף רבינא ואמר לרב פפא, <b>תו רמי מילתא אחריתי</b> <small>[שוב השליך</small> רבא, הראה סתירה <small>בדבר אחר],</small> <b>מי</b> <small>[האם]</small> <b>אמר רב יהודה אמר רב:</b> <b>חטאת ששחטה לשם עולה</b> — <b>פסולה,</b> אבל אם <b>שחטה לשם חולין</b> — <b>כשירה; אלמא</b> <small>[מכאן</small> אפשר להסיק<small>]:</small> <b>דמינה</b> <small>[</small>דבר <small>ש</small>הוא בן <small>מינה]</small> קדשים כמותה, <b>מחריב בה</b> גורם לה נזק, אבל דבר <b>דלאו</b> <small>[שאינו]</small> בן <b>מינה לא מחריב בה</b> ואינו נחשב?
<b>ורמינהו</b> <small>[ומשליכים,</small> מראים סתירה<b>]</b> ממה ששנינו: <b>כל הגט שנכתב שלא לשם אשה</b> — <b>פסול,</b> ומלשון כללית זו ניתן לדייק: <b>ואפילו לשם גויה</b> — <b>נמי</b> <small>[גם כן]</small> <b>פסול.</b> והרי גויה אינה בת מינה, שאין בה דין גירושין!
<b>ושני</b> <small>[ותירץ]</small> רבא: <b>גט, דל</b> <small>[הוצא]</small> <b>גויה מיניה</b> <small>[ממנו],</small> הרי גם אם לא היה נכתב לשם גויה <b>הוה ליה סתמא</b> <small>[הריהו</small> כגט <small>סתם],</small> <b>וסתמא</b> <small>[וסתם]</small> גט, שלא לשם האשה המסויימת — <b>פסול.</b> לעומת זאת, <b>קדשים, דל</b> <small>[הוצא]</small> את כוונת <b>חולין מינייהו</b> <small>[מהם]</small> — <b>הוה ליה סתמא</b> <small>[הרי זה</small> כאילו נשחטו ב<small>סתם],</small> <b>וסתמא</b> <small>[וסתם]</small> זבחים <b>כשירים.</b>
<big>ב</big> הוסיף רבינא ואמר: <b>ורמא מילתא אחריתי</b> <small>[</small>ועוד <small>השליך</small> רבא, הראה סתירה <small>אחרת].</small> <b>מי</b> <small>[האם]</small> <b>אמר רב יהודה אמר רב: חטאת ששחטה לשם עולה</b> — <b>פסולה, שחטה לשם חולין</b> — <b>כשירה, אלמא</b> <small>[מכאן]</small> ש<b>מינה מחריב בה דלאו</b> <small>[שאינו]</small> <b>מינה לא מחריב בה?</b>
<b>והתניא</b> <small>[והרי שנויה</small> ברייתא<small>],</small> נאמר לענין השרצים הטמאים: "וכל כלי חרש אשר יפול מהם אל תוכו, כל אשר בתוכו יטמא" (ויקרא יא, לג), ששרץ מת הנופל בתוך כלי חרס מטמא את האוכל שבתוכו. <b>ו</b>אמרו חכמים שהלשון "תוכו" באה להדגיש: <b>"תוכו" ולא תוך תוכו,</b> שאם היו האוכלים מונחים בכלי שבתוך כלי החרס — אינם נטמאים. <b>ואפילו כלי שטף</b> כלומר, כלי מתכת או עץ, שמקבל טומאה מגבו (שלא כמו כלי חרס) — גם הוא <b>מציל.</b> משמע שאפילו דבר שאינו מינו גם כן נחשב לבטל את דינו של כלי החרס!
<b>ושני</b> <small>[ותירץ]</small> רבא: כלי שטף נחשב כמינו של כלי חרס, ששניהם כלים, ולכן מועיל לגביו. אבל <b>עשו חולין אצל קדשים כמחיצה אצל תנור, מה מחיצה אצל תנור לא מהניא</b> <small>[אינה מועילה]</small> <b>לה כלל</b> להפריש בין הטומאה והאוכל, מפני שאינה נחשבת כמינו של התנור כלל, ולכן אינה חוצצת בו — <b>אף</b> שחיטה לשם <b>חולין אצל קדשים לא מהניא ליה</b> <small>[אינה מועילה]</small> <b>כלל</b> לפוסלם. ומה עניינה של מחיצה זו?
<b>דתנן</b> <small>[ששנינו]</small> במשנה: <b>תנור</b> חרס <b>שחצצו</b> עד שפתו <b>בנסרים או ביריעות ונמצא שרץ במקום אחד</b> בצד אחד של המחיצה — <b>הכל טמא</b> גם מעבר למחיצה.
 וכן <b>כוורת</b> עשויה קש <b>שהיא פחותה</b> (שבורה, ושוב אינה כלי) גם אם היתה <b>פקוקה בקש, ומשולשלת לאויר התנור,</b> אם היה <b>שרץ בתוכה</b> — <b>התנור טמא,</b> היה <b>שרץ בתנור</b> — <b>אוכלין שבתוכה</b> <b>טמאין,</b> שאין היא נחשבת כחציצה לגבי התנור, <b>ור' אליעזר מטהר.</b>
<b>אמר ר' אליעזר: קל וחומר, אם הציל</b> סוג כזה של מחיצה <b>ב</b>אוהל <b>מת החמור,</b> שמטמא אדם וכלים שבעה ימים, ואם עשו מחיצה כזאת באוהל המת הריהי מצילה מן הטומאה, <b>לא תציל</b> מטומאת שרץ <b>בכלי חרס הקל</b> שאין אוירו מטמא אלא אוכלים ומשקים?
<b>אמרו לו: לא,</b>

Daf 3b

<b>אם הציל במת</b> למרות שדינו <b>חמור</b> — <b>שכן</b> עושים <b>חלוקה באוהלין</b> שמנהג בני אדם לחלוק אוהל במחיצה, וכל חלק נחשב כחדר נפרד לעצמו, <b>תציל</b> מחיצה <b>בכלי חרש הקל, שאין</b> כלי חרס <b>חלוקין באוהלין</b> אין נוהגים לחלקם במחיצות?
 ומשיבים:  <b>התינח</b> <small>[נניח</small> דבר <small>זה]</small> <b>לרבנן</b> <small>[ל</small>דעת <small>חכמים]</small> הסבורים שאין המחיצה מצילה, אבל <b>לר' אליעזר מאי איכא למימר</b> <small>[מה יש לומר]?</small> הרי לדעתו מחיצה מצילה גם בתנור!
 ומשיבים:  <b>ר' אליעזר</b> סבור כרב, לגבי העיקרון שמה שאינו מינו — אינו מועיל בו, אבל לענין מחיצה בתנור — <b>קל וחומר קאמר</b> <small>[הוא אומר],</small> ממת לשרץ, ובגללו הוא סבור שאף דבר שאינו מינו מועיל בו.
 ומקשים:  <b>אי הכי</b> <small>[אם כך],</small> שדוחים סברת שאינו מינו מפני קל וחומר, <b>התם נמי לימא</b> <small>[שם,</small> בחטאת ששחטה לשם חולין, <small>גם כן נאמר]</small> <b>קל וחומר:</b> אם <b>קדשים מחללין קדשים, חולין לא כל שכן</b> שמחללים?
<b>אלא</b> צריך לומר כי <b>טעמא</b> <small>[טעמו]</small> של <b>רב</b> הוא <b>כ</b>דברי <b>ר' אלעזר,</b> ש<b>אמר ר'</b> <b>אלעזר: מאי טעמא</b> <small>[מה הטעם]</small> של <b>רב?</b> נאמר <b>"ולא יחללו את קדשי בני ישראל את אשר ירימו לה' "</b>(ויקרא כב, טו), לומר ש<b>קדשים</b> דווקא <b>מחללין קדשים, ואין חולין מחללין קדשים.</b>
ומדייקים: <b>אלמא אתא קרא אפקיה</b> <small>[מכאן שבא המקרא והוציא אותו]</small> <b>מקל וחומר</b> שיש בו. אם כן, <b>הכא נמי</b> <small>[כאן גם כן]</small> במחיצת התנור, שלמד ר' אליעזר מקל וחומר שמחיצה מועילה בתנור (למרות שאינה מינו) <b>ליתי</b> <small>[שיבוא</small> המקרא<small>]</small> "כל אשר ב<b>"תוכו"</b> לומר שמחיצה אינה מצילה בו, <b>לפקיה</b> <small>[ויוציא אותו]</small> <b>מקל וחומר!</b>
ומשיבים: <b>האי "תוכו" מיבעי ליה</b> <small>["תוכו" זה נצרך לו]</small> לדין אחר, <b>לאוכלין שגיבלן</b> (לש אותם) <b>בטיט</b> ועטף אותם מכל צד, <b>והכניסן לאויר תנור, סלקא דעתך אמינא</b> <small>[יעלה על דעתך לומר]:</small> <b>הואיל ובנגיעה לא מטמא</b> האוכל, אם יגע בו השרץ, משום שהטיט חוצץ — <b>באוירו</b> של תנור טמא <b>נמי</b> <small>[גם כן]</small> <b>לא מטמו</b> <small>[מיטמאים]</small> האוכלים, <b>[קא משמע לן</b> <small>[משמיע לנו]</small><b>]</b> בהדגשה "כל אשר בתוכו", שבכל זאת נטמאים האוכלים, כיוון שהם נמצאים בתוך חללו.
<b>ו</b>מן הצד האחר, <b>רבנן</b> <small>[חכמים]</small> החולקים על ר' אליעזר, מה הם משיבים? הם סבורים ש<b>הנך לא צריכי קרא</b> <small>[</small>דברים <small>אלה אינם צריכים מקרא]</small> והם מובנים מעצמם, שהרי האוכלים מצויים בחלל הכלי.
<big>א</big> אגב כך מביאים עוד דיונים באותו ענין, <b>רב יוסף בר אמי רמי</b> <small>[השליך,</small> הראה סתירה<small>]</small> מ<b>שינוי קודש</b> על <b>שינוי בעלים ומשני</b> <small>[ומתרץ].</small>
וכך הקשה, <b>מי</b> <small>[האם]</small> <b>אמר רב</b> לענין שינוי קודש: <b>חטאת ששחטה לשם חטאת</b> אחרת, לכפר על שגגה אחרת שבידו — <b>כשירה, לשם עולה</b> — <b>פסולה; אלמא דלאו</b> <small>[מכאן</small> שדבר <small>שאינו]</small> <b>מינה</b> (לשם עולה) <b>מחריב בה,</b> פוסלה, אבל דבר שהוא <b>מינה</b> (לשם חטאת אחרת) <b>לא מחריב בה,</b> אינו פוסלה?
<b>והאמר</b> <small>[והרי אמר]</small> <b>רב,</b> לענין שינוי בעלים: <b>חטאת ששחטה</b> שלא לשם הבעלים, אלא <b>על מי שמחוייב חטאת</b> — <b>פסולה,</b> אבל אם שחטה <b>על מי שמחוייב עולה</b> — <b>כשרה, אלמא</b> <small>[מכאן]</small> <b>דבר</b> <small>[שבן]</small> <b>מינה</b> (אדם אחר שחייב חטאת) <b>מחריב בה, דלאו</b> <small>[שאינו]</small> <b>מינה</b> (שאינו מחויב חטאת) <b>לא מחריב בה!</b>
<b>ומשני</b> <small>[ומתרץ]:</small> <b>התם</b> <small>[שם],</small> לענין שינוי קודש — <b>"ושחט אתה לחטאת"</b> (ויקרא ד, לג) <b>אמר רחמנא</b> <small>[אמרה התורה],</small> <b>והרי חטאת לשם חטאת נשחטה,</b> ולכן היא כשירה.
<b>הכא</b> <small>[כאן],</small> לענין שינוי בעלים — <b>"וכפר עליו"</b> (ויקרא ד, כו) <b>כתיב</b> <small>[נאמר]</small> — <b>"עליו" ולא על חבירו,</b> ויש ללמוד כי <b>חבירו</b> שפוסל, הרי זה <b>דומיא דידיה</b> <small>[בדומה לו],</small> <b>שמחוייב כפרה כמותה,</b> ולא מי שמחוייב עולה.
<big>ב</big> ועוד בענין זה, <b>רב חביבא רמי</b> <small>[השליך,</small> הראה סתירה<small>]</small> מ<b>שינוי בעלים</b> על <b>תוך תוכו, ומשני</b> <small>[ומתרץ].</small>
וכך הקשה, <b>ומי</b> <small>[והאם]</small> <b>אמר רב: חטאת ששחטה על מי שמחוייב [חטאת</b> — <b>פסולה, על מי שמחוייב] עולה</b> — <b>כשירה; אלמא</b> <small>[מכאן]</small> שדבר שהוא <b>מינה מחריב בה, לאו</b> <small>[</small>דבר <small>שאינו]</small> <b>מינה לא מחריב בה?</b>
<b>והתניא</b> <small>[והרי שנויה</small> ברייתא<small>]:</small> <b>"תוכו" ולא תוך תוכו, אפילו כלי שטף מציל,</b> הרי שדבר שאינו מינו גם כן נחשב כלי כדי להציל בתוכו!
<b>ומשני</b> <small>[ומתרץ]:</small> <b>ארבעה</b> פעמים <b>"תוכו" כתיבי</b> <small>[כתובים]</small> שם <b>(תוכו).</b> כלומר, המלה "תוכו" כתובה שתי פעמים, והיה יכול לכתוב <b>"תוך"</b> ונכתב <b>תוכו, "תוך"</b> ונכתב <b>"תוכו",</b> ואם כן הרי הם כארבע פעמים.
 וכך למדים: <b>חד</b> <b>לגופיה</b> <small>[אחד</small> נצרך <small>לגופו]</small> שכלי חרס מטמא באוירו, <b>וחד</b> <small>[ואחד</small> מהם<small>]</small> <b>לגזירה שוה,</b> שכשם שהכלי מטמא מה שבתוכו אף שלא נגע בו, כך הכלי מקבל טומאה משרץ הנמצא בתוכו למרות שאינו נוגע בכלי.
<b>חד</b> <small>[אחד]</small> בא לומר: <b>תוכו של זה ולא תוכו של אחר,</b> שאם היה שרץ בתוך כלי שאינו כלי חרס — אינו מטמא באוירו (אלא רק אם נגע בו). <b>אידך</b> <small>[והאחר]</small> — <b>תוכו ולא תוך תוכו,</b> לומר ש<b>אפילו כלי שטף</b> שהיה בתוך כלי חרס שיש בו שרץ <b>מציל</b> על האוכלים שבו, ואם כן הרי זו גזירת הכתוב, שאף דבר שאינו מינו מציל בו.

Daf 4a

<big>א</big> במשנה נאמר מה דין הקרבן שנשחט שלא לשמו, ומעתה באים לברר את מקור ההלכה. <b>מנלן דבעינן</b> <small>[מנין לנו שאנו צריכים]</small> שתהא <b>זביחה לשמה?</b> ש<b>אמר קרא</b> <small>[הכתוב]:</small> <b>"ואם זבח</b> — <b>שלמים קרבנו"</b> (ויקרא ג, א), לומר <b>שתהא זביחה</b> (שחיטה) <b>לשם [שלמים].</b>
ומקשים: <b>ודילמא היינו שמייהו</b> <small>[ושמא זהו שמם</small> של קרבנות שלמים<small>]</small> "זבח שלמים"!
 ומשיבים:  <b>מדכתיב</b> <small>[מ</small>מה <small>שנאמר]</small> במקום אחר: <b>"המקריב את דם השלמים"</b> (ויקרא ז, לג), וכן <b>"הזורק את דם השלמים"</b> (ויקרא ז, טו), <b>ולא כתיב</b> <small>[נאמר]</small> <b>"זבח", והכא כתיב</b> <small>[וכאן נאמר]</small> <b>"זבח</b> שלמים", <b>שמע מינה</b> <small>[למד מכאן]</small> שהכוונה כאן היא <b>שתהא זביחה לשם שלמים.</b>
ושואלים: <b>אשכחן</b> <small>[מצאנו]</small> איפוא ב<b>זביחה</b> שתהא לשמה, <b>שאר עבודות</b> שיש בקרבן (קבלת הדם, הולכתו, וזריקתו על המזבח) <b>מנלן</b> <small>[מנין לנו]</small> שאף הן צריכות להיות לשמן?
<b>וכי תימא לילף</b> <small>[ואם תאמר נלמד]</small> דבר זה <b>מזביחה,</b> יש לדחות: <b>מה לזביחה</b> שיש בה חומרה מיוחדת, <b>שכן נפסלה שלא לשם אוכלין בפסח,</b> שהשוחט עבור אנשים שאינם יכולים לאכול מקרבן הפסח — שחיטתו פסולה, אבל אם עשה כן באחת משאר העבודות אינו פוסל!
<b>אלא אמר קרא</b> <small>[המקרא]:</small> <b>"המקריב את דם השלמים"</b> (ויקרא ז, לג) ולפי דברי חכמים הקרבה זו קבלת הדם היא (ראה להלן) — לומר: <b>שתהא קבלה לשם שלמים.</b>
ושואלים: <b>ולכתוב רחמנא</b> <small>[ושתכתוב התורה]</small> דין זה של "לשמה" רק <b>בקבלה, ולילף</b> <small>[ונלמד]</small> <b>שחיטה מינה</b> <small>[ממנה]!</small>
ומשיבים: <b>משום דאיכא למיפרך</b> <small>[שיש</small> מקום <small>לפרוך]</small> את הלימוד, ולומר: <b>מה לקבלה</b> שהיא חמורה יותר <b>שכן פסולה בזר</b> (שאינו כהן) <b>ואשה,</b> מה שאין כן בשחיטה הכשרה בכל ישראל.
 ושואלים:  <b>אשכחן</b> <small>[מצאנו]</small> איפוא מקור להלכה זו ב<b>שחיטה וקבלה, זריקה מנלן</b> <small>[מנין לנו]</small> שצריך שתהא לשם הקרבן?
<b>וכי תימא לילף מהני</b> <small>[ואם תאמר: נלמד מאלה,</small> שחיטה וקבלה<small>],</small> יש לדחות: <b>מה להני</b> <small>[לאלה]</small> <b>שכן טעונות צפון</b> שבקדשי קדשים צריך לעשותן בצפון העזרה, <b>וישנן</b> גם <b>בחטאות הפנימיות</b> (שדמן ניתן בתוך ההיכל), מה שאין כן בזריקה, שאינה נעשית רק בצפון, ואין זורקים מדם החטאות הפנימיות על המזבח החיצון!
<b>אלא</b> למדנו דבר זה ממה ש<b>אמר קרא</b> <small>[המקרא]:</small> <b>"הזורק את דם השלמים"</b> (ויקרא ז,  טו), לומר <b>שתהא זריקה לשם שלמים.</b>
ושואלים: <b>ולכתוב רחמנא</b> <small>[ושתכתוב התורה]</small> <b>בזריקה, ולילף מינה</b> <small>[ושנלמד ממנה]</small> גם לקבלה ולשחיטה!
 ומשיבים:  <b>משום דאיכא למיפרך</b> <small>[שיש</small> מקום <small>לפרוך]</small> ולומר: <b>מה לזריקה</b> שהיא חמורה, <b>שכן חייב עליה זר מיתה</b> אם עשה אותה, מה שאין כן בשחיטה וקבלה.
 ושואלים:  <b>אשכחן כולהו</b> <small>[מצאנו</small> את <small>כולן]</small> כלומר, שלוש מארבע העבודות, <b>הולכה מנלן</b> <small>[מנין לנו]</small> שצריך שתהא לשמה?
<b>וכי תימא לילף מכולהו</b> <small>[ואם תאמר: נלמד מכולן]</small> — יש לדחות: <b>מה לכולהו</b> <small>[לכולן]</small> שיש בהן צד חמור, <b>שכן</b> כל אחת מהן <b>היא</b> <b>עבודה שאי אפשר לבטלה,</b> שהיא הכרחית לצורך ההקרבה, <b>תאמר בהולכה שאפשר לבטלה,</b> שאם שוחט סמוך למזבח אינו צריך להוליך!
<b>אלא</b> למדנו דבר זה ממה ש<b>אמר קרא</b> <small>[המקרא]:</small> <b>"והקריב... את הכל... המזבחה"</b> (ויקרא א, יג), <b>ואמר מר</b> <small>[החכם]:</small> הקרבה <b>זו הולכת אברים לכבש, ו</b>מן הצד האחר <b>תניא</b> <small>[שנויה</small> ברייתא<small>]:</small> <b>"והקריבו</b> בני אהרן הכהנים את הדם" (ויקרא א, ה) — <b>זו קבלת הדם, ואפיק רחמנא</b> <small>[והוציאה התורה]</small> קבלה <b>בלשון</b> של <b>הולכה, למימרא</b> <small>[לומר]</small> ש<b>הולכה לא תפקה</b> <small>[תוציא אותה]</small> <b>מכלל קבלה,</b> אלא כל דין הקיים בקבלה יש גם בהולכה.
<big>ב</big> <b>ו</b>ממשיכים לברר, <b>אשכחן</b> <small>[מצאנו]</small> איפוא מקור לענין <b>שנוי קודש,</b> שיש לעשות את כל ארבע העבודות שבקרבן לשם אותו קרבן שהוקדש לו, ואולם <b>שנוי בעלים מנלן</b> <small>[מנין לנו]?</small> מנין שצריך להתכוון בעבודות אלו לשם הבעלים ולא לשם אדם אחר?
<b>אמר רב פנחס בריה</b> <small>[בנו]</small> של <b>רב אמי, אמר קרא</b> <small>[המקרא]:</small> <b>"ובשר זבח תודת שלמיו"</b> (ויקרא ז, טו), לומר <b>שתהא זביחה לשם תודה. אם אינו ענין לשינוי קודש, דנפקא לן מהתם</b> <small>[שנלמד לנו משם]</small> מ"ואם זבח שלמים", כמו שלמדנו לעיל, <b>תנהו ענין לשינוי בעלים.</b>
ומקשים: <b>ו</b>כי <b>האי</b> <small>[</small>פסוק <small>זה]</small> <b>להכי</b> <small>[לכך]</small> <b>הוא דאתא</b> <small>[שבא]?</small> <b>הא מיבעי ליה לכדתניא</b> <small>[הרי נחוץ הוא לכמו ששנויה</small> בברייתא<small>]:</small> <b>"ובשר זבח תודת שלמיו"</b> — <b>אבא חנין אומר משום</b> (בשם) <b>ר' אליעזר: בא ללמד</b> ש<b>תודה ששחטה לשם שלמים</b> — הרי היא <b>כשרה,</b> אבל <b>שלמים ששחטן לשם תודה</b> — <b>פסולה.</b> ו<b>מה הפרש בין זה לזה?</b> הטעם הוא ש<b>תודה קרויה שלמים,</b> כפי שהוא בפסוק זה — "תודת שלמיו", <b>ואין שלמים קרויה תודה!</b>
ומשיבים: אבא חנין למד דבר זה מן המלים "תודת שלמיו", ואילו <b>אנן</b> <small>[אנו]</small> <b>מ</b>המלה <b>"זבח" קאמרינן</b> <small>[אומרים אנו]</small> שתהא הזביחה לשם הבעלים.
 ומקשים עוד: <b>ואכתי מיבעי ליה</b> <small>[ועדיין נצרך לו]</small> "זבח" זה ללימוד אחר, ששנינו במדרש ההלכה: <b>חטאת ואשם מנין</b> שנאכלים ליום ולילה, כמו קרבן תודה, שנאמר שם: "ובשר זבח תודת שלמיו ביום קרבנו יאכל"? <b>תלמוד לומר: "זבח",</b> שכל דבר הקרוי זבח, אם לא מפורש בו אחרת, הרי הוא נאכל ליום ולילה בלבד, כמו שמפורש בקרבן התודה!
 ומשיבים:  <b>אם כן,</b> אם באה המילה רק לצורך זה, <b>נכתוב קרא</b> <small>[שיכתוב במקרא]</small> <b>"ובשר תודת שלמיו [זבח]", מאי</b> <small>[מה</small> פירוש<small>]</small> המלה <b>"זבח"</b> לפני "תודת שלמיו"? <b>שמע מינה תרתי</b> <small>[למד ממנה שתים].</small>
ושואלים: <b>אשכחן</b> <small>[מצאנו]</small> ראיה לענין שינוי בעלים ב<b>זביחה, שאר עבודות מנלן</b> <small>[מנין לנו]?</small>
<b>וכי תימא לילף</b> <small>[ואם תאמר שנלמד]</small> דבר זה <b>מזביחה,</b> אפשר לדחות: <b>מה לזביחה</b> שיש בה חומרה, <b>שכן פוסל</b> בשחיטה <b>שלא לשם אוכלין בפסח!</b>
אלא כך נאמר: <b>נאמרה זביחה בשינוי קודש ונאמרה זביחה בשינוי בעלים, מה זביחה האמורה בשינוי קודש</b> — <b>לא חלקת</b> בהלכה <b>בין זביחה לשאר עבודות,</b> ובכולן צריך שייעשו לשמו, <b>אף זביחה האמורה בשינוי בעלים</b> — <b>לא תחלק בהן בין זביחה לשאר עבודות.</b>
ומקשים: גם לימוד זה <b>איכא למיפרך</b> <small>[יש</small> מקום <b>לפרוך]</b> אותו ולומר: <b>מה לשינוי קודש שכן</b> יש בו דברים שאינם מצויים בשינוי בעלים, והם: <b>פסולה בגופה</b> שהפסול הוא בגופו של הקרבן, שהרי הוא משנה את שמו ומהותו של הקרבן, <b>וישנו בארבע עבודות</b> שבכל אחת מהן יש משמעות באיזה קרבן מדובר, אבל שינוי בעלים אינו נוגע אלא לזריקה, שהיא המכפרת על הבעלים,
<b>ו</b>כן <b>ישנו לאחר מיתה</b> שקרבן שהיורש מקריבו לאחר מות הבעלים יש בו משמעות לשינוי קודש, אבל אין בו שינוי בעלים, שהרי כבר מתו. <b>ו</b>כן שינוי קודש <b>ישנו בציבור כביחיד,</b> מה שאין כן בשינוי בעלים, שקרבן ציבור הכל בעליו!

Daf 4b

ומוסיפים: <b>ואף על גב דתרתי</b> <small>[ואף על פי ששתים]</small> מארבע הוכחות אלה הן <b>לאו דוקא</b> <small>[אינן מדוייקות],</small> <b>תרתי מיהא דוקא</b> <small>[שתים</small> מהן <small>על כל פנים מדוייקות].</small>
ומסבירים: מה שנאמר ששינוי קודש פסולו בגופו אינו מדוייק, שכן <b>מאי שנא</b> <small>[</small>ב<small>מה שונה]</small> <b>שינוי בעלים</b> שאנו אומרים <b>דלא הוי</b> <small>[שאין הוא]</small> <b>פסולו בגופו?</b> משום שהוא <b>מחשבה בעלמא</b> <small>[בלבד]</small> ואינו נוגע לגוף הקרבן, אם כן, <b>שינוי קודש נמי</b> <small>[גם כן]</small> <b>מחשבה בעלמא</b> <small>[בלבד]</small> <b>הוא! אלא</b> אומר אתה: <b>כיון דאחשבה</b> <small>[שחשב אותה</small><b>]</b> <b>פסלה</b> בשינוי קודש, <b>הכא נמי</b> <small>[כאן גם כן],</small> בשינוי בעלים <b>כיון דאחשבה</b> <small>[שחשב אותה]</small> <b>פסלה! ו</b>כן מה שנאמר שדווקא שינוי קודש ישנו לאחר מיתה, אינו נכון
<b>ל</b>דעת <b>רב פנחס בריה</b> <small>[בנו]</small> של <b>רב מרי</b> ש<b>אמר: יש שינוי בעלים</b> גם <b>לאחר מיתה.</b> אולם <b>תרתי מיהא איכא למיפרך</b> <small>[שתים על כל פנים יש</small> מקום <b>לפרוך].</b> ואם כן אין ללמוד משינוי קודש לשינוי בעלים!
<b>אלא אמר רב אשי</b> מקור אחר, ש<b>אמר קרא</b> <small>[המקרא</small> בקרבן עולה<small>]:</small> <b>"ונרצה לו לכפר עליו"</b> (ויקרא א, ד), לדייק: הכפרה (שנעשית על ידי זריקת הדם) צריך שתהיה עליו <b>ולא על חבירו.</b>
ושואלים: <b>ו</b>כי <b>האי</b> <small>[</small>כתוב <small>זה]</small> <b>להכי</b> <small>[לכך]</small> <b>הוא דאתא</b> <small>[שבא]?</small> <b>האי מיבעי ליה לכדתניא</b> <small>[</small>הרי כתוב <small>זה נצרך לו לכמו ששנויה</small> ברייתא<small>]:</small> נאמר <b>"ונרצה לו לכפר עליו", ר' שמעון אומר: את ש</b>קיבל <b>עליו</b> להקריב (שאמר "הרי עלי עולה") — הוא זה ש<b>חייב באחריותו,</b> שאם אבד או מת חייב להביא קרבן אחר. <b>ואת שאינו עליו,</b> שלא הקדיש אלא בהמה מסויימת, כגון שאמר "הרי זו עולה", ולא קיבל על עצמו התחייבות כללית להביא קרבן מסוג זה — <b>אינו חייב באחריותו.</b>
<b>ואמר רב יצחק בר אבדימי: מאי טעמא</b> <small>[מה טעם</small> הדבר<small>]?</small> <b>כיון</b> ש<b>אמר</b> "הרי <b>עלי</b> עולה", <b>כמאן דטעון ליה אכתפיה דמי</b> <small>[כמי שטעון לו</small> הקרבן <small>על כתפו הוא נחשב]</small> וחייב בו עד שיביאו בפועל!
 ומשיבים:  <b>רב אשי מ"ונרצה לו לכפר" קאמר</b> <small>[הוא אומר],</small> מן המלה "לו" — דווקא כשהוא לו, לשמו. ולא מן ההדגשה "עליו".
 ושואלים:  <b>אשכחן</b> <small>[מצאנו]</small> איפוא ראיה לענין <b>זביחה וזריקה</b> שצריך שיעשה עבודות אלו לשם הבעלים, <b>קבלה מנלן</b> <small>[מנין לנו]</small> שמצוה שתיעשה לשם הבעלים?
<b>וכי תימא לילף</b> <small>[ואם תאמר שתלמד]</small> <b>מזביחה וזריקה,</b> יש לדחות: <b>מה לזביחה וזריקה שכן עבודה שחייבין עליה</b> מיתה אם עשאה <b>בחוץ</b> (מחוץ למקדש), ואין הדין כן בקבלה!
<b>אלא אמר רב אשי: אתיא</b> <small>[באה,</small> נלמדת<small>]</small> הלכה זו <b>מאיל נזיר, דכתיב</b> <small>[שנאמר]:</small> <b>"ואת האיל יעשה זבח שלמים"</b> (במדבר ו, יז) <b>שתהא עשייתו לשם שלמים. ואם אינו ענין לשינוי קודש, דנפקא ליה מהתם</b> <small>[שיוצא לו משם]</small> ממקור אחר כמו שהוכחנו לעיל (עמוד א), <b>תנהו ענין לשינוי בעלים.</b>
<b>אמר ליה</b> <small>[לו]</small> <b>רב אחא בר אבא לרבא, אימא</b> <small>[אמור]</small> כך: <b>"יעשה"</b> — הרי זה <b>כלל, "זבח"</b> — <b>פרט,</b> ולפי שיטת מדרשי ההלכה: <b>כלל ופרט</b> — <b>אין בכלל אלא מה שבפרט,</b> ונאמר לפיכך: <b>זביחה</b> — <b>אין</b> <small>[כן],</small> צריך שיעשהו לשם בעליו, <b>מידי אחרינא</b> <small>[דבר</small> <b>אחר]</b> כגון קבלה — <b>לא!</b>
ומשיבים: <b>אי כתיב</b> <small>[אם</small> היה <small>כתוב]</small> <b>"יעשה שלמים זבח"</b> — הייתי מפרש <b>כדקאמרת</b> <small>[כמו שאמרת],</small> שהכלל הוא "יעשה שלמים", והפרט — "זבח", ואולם <b>השתא דכתיב</b> <small>[עכשיו שנאמר]</small> <b>"יעשה זבח שלמים",</b> נמצא כי "יעשה" <b>הוה ליה</b> <small>[הריהו]</small> <b>כלל שאינו מלא,</b> שאינו מוגדר בשלימות, <b>וכל כלל שאינו מלא</b> — <b>אין דנין אותו בכלל ופרט.</b>
<b>רבינא אמר: לעולם דנין</b> כאן בכלל ופרט, <b>ו</b>מה שכתוב בסוף <b>"לה' "</b>— <b>חזר וכלל</b> לדונו במידת כלל ופרט וכלל (כמבואר להלן).
<b>אמר ליה</b> <small>[לו]</small> <b>רב אחא מדיפתי לרבינא: והא לא דמי כללא קמא לכללא בתרא</b> <small>[והרי אינו דומה הכלל הראשון לכלל האחרון],</small> שכן <b>כללא קמא</b> <small>[הכלל הראשון]</small> <b>מרבה עשיות ותו לא</b> <small>[ולא עוד],</small> כלומר, רק דברים שהם עבודות הכרחיות עבור הקרבן, ואילו <b>כללא בתרא</b> <small>[הכלל האחרון]</small> הוא <b>כל</b> דבר שהוא <b>לה', ואפילו שפיכת שיריים והקטרת אימורין!</b> השיב לו: <b>הא תנא דבי</b> <small>[הרי התנא בבית</small> מדרשו<small>]</small> של <b>ר' ישמעאל בכללי ופרטי דריש כי האי גוונא</b> <small>[בכללים ופרטים דורש כעין זה],</small> ולפיכך יש בכגון זה כלל ("יעשה") ופרט ("זבח") וכלל ("לה' "), ויש לדורשו לפי מידה זו:
<b>כלל ופרט וכלל אי</b> (אין) <b>אתה דן אלא כעין הפרט, מה הפרט</b> (שחיטה) <b>מפורש</b> שהוא <b>עבודה ובעינן</b> <small>[וצריכים אנו]</small> שתהיה <b>לשמן</b> של בעלים, <b>אף כל</b> שהוא <b>עבודה</b> בכלל זה, <b>ובעינן</b> <small>[וצריכים אנו]</small> שיהיו <b>לשמן</b> לשם הבעלים.
 ומקשים:  <b>אי</b> <small>[אם]</small> אתה דן כעין הפרט, יש לדקדק יותר בהגדרה, ולומר: <b>מה הפרט מפורש</b> שהוא <b>עבודה וחייבין עליה בחוץ</b> (אם עשה אותה מחוץ למקדש), <b>אף כל</b> שהוא <b>עבודה וחייבין עליה בחוץ</b> בכלל זה, ולפיכך: <b>שחיטה וזריקה</b> — <b>אין</b> <small>[כן],</small> <b>קבלה והולכה</b> — <b>לא!</b>
<b>אי נמי</b> <small>[או גם כן]</small> נאמר כך: <b>מה הפרט מפורש דבר הטעון צפון</b> (שצריך שייעשה רק בצפון העזרה) <b>וישנו בחטאות הפנימיות, אף כל הטעון צפון וישנו בחטאות הפנימיות</b> בכלל זה. ולפי זה, <b>שחיטה וקבלה</b> — <b>אין</b> <small>[כן],</small> <b>זריקה</b> שהוא על קרנות המזבח, וחלקו בדרום — <b>לא!</b>
ומשיבים: <b>איכא למימר הכי ואיכא למימר הכי</b> <small>[אפשר לומר כך ואפשר לומר כך],</small> ומשום כך <b>שקולין הן ויבאו שניהן. לישנא אחרינא</b> <small>[בלשון אחרת]</small> אמרו זאת: <b>וחדא חדא תיקו במילתא</b> <small>[ואחת אחת</small> מהן <small>תעמוד</small> <small>בעניינה].</small>
<b>איבעית אימא</b> <small>[אם תרצה אמור]</small> הסבר אחר: <b>זריקה מדרב אשי נפקא</b> <small>[יוצאת],</small> מ"ונרצה לו לכפר עליו" (ראה לעיל), ולפיכך אנו דנים כעין הפרט לרבות קבלה.
 ושואלים:  <b>אשכחן</b> <small>[מצאנו]</small> איפוא דין זה ב<b>איל נזיר,</b> שמצוה לעשות לשם הבעלים <b>שאר שלמים מנלן</b> <small>[מנין לנו]?</small>
<b>וכי תימא נילף</b> <small>[ואם תאמר שנלמד]</small> <b>מאיל נזיר,</b> יש לדחות: <b>מה לאיל נזיר שכן יש עמהן דמים אחרים</b> כלומר, שאינו בא כקרבן לבדו, אלא עם קרבנות אחרים (חטאת ועולה)!
 ומשיבים:  <b>אם כן, נכתוב</b> <small>[שיכתוב</small> הפסוק<small>]</small> <b>"שלמי", מאי</b> <small>[מהו]</small> <b>שלמים? לרבות כל שלמים.</b>
<big>א</big> ושואלים: <b>אשכחן</b> <small>[מצאנו]</small> איפוא ראיה ל<b>שלמים,</b> שצריך לעשותם לשמם ולשם הבעלים, <b>שאר כל קדשים מנלן</b> <small>[מנין לנו]?</small>
<b>וכי תימא נילף</b> <small>[ואם תאמר נלמד]</small> הלכה זו <b>משלמים,</b> יש לדחות: <b>מה לשלמים, שכן טעונין סמיכה ונסכים ו</b>יש בהם <b>תנופת חזה ושוק,</b> ולא כל הקרבנות הם כיוצא בזה!
<b>אלא אמר קרא</b> <small>[המקרא]:</small> <b>"זאת התורה לעלה ולמנחה ולחטאת ולאשם ולמלואים ולזבח השלמים"</b> (ויקרא ז, לז), <b>הקישן הכתוב</b> את כל הקרבנות כולם <b>לשלמים: מה שלמים בין</b> לענין <b>שינוי קודש בין</b> לענין <b>שינוי בעלים בעינן</b> <small>[צריכים אנו]</small> שיהיו <b>לשמה, אף כל</b> הקרבנות <b>בין שינוי קודש בין שינוי בעלים בעינן</b> <small>[צריכים אנו]</small> שיהיו <b>לשמה.</b>
ושואלים: אם כן, <b>אימא</b> <small>[אמור]:</small> <b>היכא דשחיט להו</b> <small>[במקום שהוא שוחט אותם]</small> <b>שלא לשמה ליפסלו</b> <small>[ייפסלו],</small> ולא כמו שאמרנו במשנה שהם כשרים!
 ומשיבים:  <b>אמר קרא</b> <small>[המקרא]:</small> <b>"מוצא שפתיך תשמר ועשית כאשר נדרת</b> לה' אלהיך נדבה" (דברים כג, כד), <b>האי</b> <small>[זו]</small> <b>נדבה</b> היא? הרי <b>נדר הוא,</b> כמו שנאמר "כאשר נדרת"! <b>[אלא], אם כמה שנדרת עשית</b> — <b>יהא נדר</b> ותצא בו ידי חובה, <b>ואם לאו</b> (ששינית בו) — <b>יהא נדבה,</b> ועל כל פנים אינו נפסל.
 ומעירים:  <b>ואיצטריך</b> <small>[והוצרך]</small> לומר הפסוק <b>"מוצא שפתיך", ואיצטריך</b> <small>[והוצרך]</small> ההיקש מ<b>"זאת התורה", דאי כתב רחמנא</b> <small>[שאילו</small> היתה <small>כותבת התורה]</small> רק <b>"מוצא</b> שפתיך תשמור", <b>הוה אמינא</b> <small>[הייתי אומר]:</small>

Daf 5a

<b>לא ידע במאי</b> <small>[אין אנו יודעים במה]</small> נאמר הדבר, שהרי לא נאמר באיזה אופן משנה מן הנדר שנדר — לכן <b>כתב רחמנא</b> <small>[כתבה התורה]:</small> <b>"זאת התורה"</b> להקיש את כל הקרבנות לקרבן שלמים, שצריך להעשות לשמו ולבעליו. <b>ואי כתב רחמנא</b> <small>[ואילו</small> היתה <small>כותבת התורה]</small> רק: <b>"זאת התורה", הוה אמינא ליפסלו</b> <small>[הייתי אומר שייפסלו</small> לגמרי<small>]</small> על ידי שינוי זה ששינה בהם, לכן <b>כתב רחמנא</b> <small>[כתבה התורה]:</small> <b>"מוצא שפתיך"</b> ללמד שבכל זאת הריהו נרצה כנדבה, אף שאינו עולה לבעליו.
<big>א</big> מספרים כי שאלה זו עלתה באופן אחר: <b>רמי</b> <b>ריש לקיש על מעוהי בי מדרשא, ומקשי</b> <small>[מוטל היה ריש לקיש על בטנו בבית המדרש, והיה מקשה]</small> כך: קרבנות אלה שעשה בהם שינוי קודש או שינוי בעלים, <b>אם כשרים הם</b> — <b>ירצו</b> לבעליהם, ויצאו בהם ידי חובה, <b>ואם אין מרצין</b> — <b>למה באין?</b>
<b>אמר לו ר' (אליעזר) [אלעזר]: מצינו</b> (מצאנו) דין דומה לזה <b>ב</b>קרבנות ה<b>באין לאחר מיתה</b> של הבעלים, <b>שהן כשרין ו</b>אולם <b>אין</b> הם <b>מרצין,</b> שהרי אין להם בעלים לרצות ולכפר עליהם. ומנין שהם כשרים? <b>דתנן</b> <small>[ששנינו</small> במשנה<small>]:</small> <b>האשה</b> (יולדת, שצריכה להביא כקרבן חטאת ועולה) <b>שהביאה חטאתה ומתה</b> — <b>יביאו יורשין עולתה,</b> הביאה <b>עולתה ומתה</b> — <b>לא יביאו יורשין חטאתה.</b> הרי שמביאים את קרבן העולה, למרות שאינו מרצה.
<b>אמר ליה</b> <small>[לו]</small> ריש לקיש: <b>מודינא</b> <small>[מודה אני]</small> <b>לך בעולה, דאתיא</b> <small>[ש</small>הרי היא <small>באה]</small> <b>לאחר מיתה</b> שאם מפריש בהמה לעולה, אפשר להקריב אותה גם לאחר מותו, אבל <b>אשם דלא אתי</b> <small>[שאינו בא]</small> <b>לאחר מיתה,</b> שהרי הוא בא לכפרת עוון, <b>מנלן</b> <small>[מנין לנו]</small> שכאשר נשחט שלא לשמו הריהו כשר?
<b>אמר ליה</b> <small>[לו]</small> ר' אלעזר: <b>הרי מחלוקתך בצידו</b> כלומר, יש מי שבאמת מעלה סברה זו, כשיטתך, כמו ששנינו במשנה, <b>ר' אליעזר אומר: אף האשם</b> נפסל לגמרי שלא לשמו.
<b>אמר</b> ריש לקיש על ר' אלעזר: <b>זהו שאומרין עליו אדם גדול הוא? קאמינא אנא</b> <small>[אומר אני]</small> <b>משנה שלימה</b> שהיא מסקנת ההלכה, <b>ואת אמרת</b> <small>[ואתה אומר]</small> <b>לי</b> ומוכיח משיטת יחיד של <b>ר' אליעזר!</b>
<b>אלא אמר ריש לקיש: אפתח אנא פתחא לנפשאי</b> <small>[אפתח אני פתח לעצמי],</small> כלומר, אמצא אני עצמי פתרון לשאלתי, <b>שנאמר:</b> <b>"מוצא שפתיך</b> תשמור ועשית כאשר נדרת לה' אלקיך" (דברים כג, כד), ויש לתמוה: <b>האי</b> <small>[</small>וכי <small>זה]</small> <b>נדבה? נדר הוא! כו' כדלעיל</b> <small>[כמו</small> שאמרנו <small>למעלה],</small> שמכאן עולה שאף שאין קרבן שנשחט שלא לשמו מועיל למלאות חובת נדרו של המקריב, מכל מקום הריהו כנדבה.
 מסופר, <b>יתיב</b> <small>[יושב</small> היה<small>]</small> <b>ר' זירא ו</b>עמו <b>ר' יצחק בר אבא ויתיב</b> <small>[ויושב</small> היה<small>]</small> <b>אביי גבייהו</b> <small>[אצלם],</small> <b>ויתבי וקאמרי</b> <small>[ויושבים</small> היו <small>ואומרים]</small> כך: <b>קשיא ליה</b> <small>[קשה</small> היה <small>לו]</small> <b>לריש לקיש</b> מדין <b>אשם</b> ש<b>לא אתי</b> <small>[בא]</small> <b>לאחר מיתה, ונסיב לה תלמודא</b> <small>[והביא לו תלמוד,</small> הסבר וטעם<small>]</small> מ<b>"מוצא שפתיך".</b> אבל אין מכאן ראיה, <b>אימא</b> <small>[אמור]</small> כך: דווקא דבר <b>הבא בנדר ובנדבה,</b> המוזכרים באותו פסוק, <b>לייתי</b> <small>[שיביא]</small> אותו <b>ולא לירצי</b> <small>[ירצה],</small> אבל <b>אשם</b> שאינו בא בנדר, אלא חובה הוא <b>—</b> <b>לא לייתי</b> <small>[יביא]</small> <b>כלל</b> אם עשאו שלא לשמו!
<b>אמר להו</b> <small>[להם]</small> <b>אביי, ריש לקיש</b> אמנם השתמש בפסוק זה לפתרון בעייתו, אבל <b>מהכא</b> <small>[מכאן]</small> <b>פתח,</b> שנאמר בקרבן חטאת: <b>"ושחט אותה לחטאת"</b> (ויקרא ד, לג), ויש כאן הדגשה: דוקא אם שחט <b>"אותה"</b> — את החטאת — <b>לשמה כשרה, שלא לשמה פסולה</b> לגמרי. <b>הא</b> <small>[אבל]</small> <b>שאר קדשים שלא לשמן</b> — <b>כשרין; יכול ירצו</b> לגמרי, שיצא בהם ידי חובתו? <b>תלמוד לומר: "מוצא שפתיך"</b> — שלמדנו מכאן שאם שינה —  אינו עולה לו משום נדרו.
 והקשו: ומכל מקום פסוק זה עוסק בדבר הבא בנדר ונדבה,  <b>ו</b>אם כן <b>אימא</b> <small>[אמור]</small> לצד ההפוך: אותו קרבן <b>הבא בנדר ונדבה</b> — <b>לייתי</b> <small>[שיביא]</small> <b>ולא לירצי</b> <small>[ירצה],</small> אבל <b>אשם</b> ששחטו שלא לשמו <b>ארצויי נמי לירצי</b> <small>[גם כן ירצה]!</small>
<b>אמר אביי: אשם דמירצי לא מצית אמרת</b> <small>[שירצה אין אתה יכול לומר],</small> <b>קל וחומר מעולה, ומה עולה שאינה מכפרת אינה מרצה</b> כפי שאמרנו, שהרי היא באה בנדר ונדבה, <b>אשם</b> שהוא חמור יותר, <b>שמכפר</b> על עוון — <b>אינו דין שאינו מרצה?</b>
ואומרים: יש לדחות את הקל וחומר, כי <b>מה לעולה</b> שהיא חמורה יותר <b>שכן</b> היא קריבה <b>כליל</b> על המזבח, מה שאין כן באשם שנאכל לכהנים!
 ומשיבים:  <b>שלמים יוכיחו,</b> שאינם מרצים אף שאינם עולים כליל, ובכל זאת אינם מרצים אם עשאן שלא לשמם.
 ודוחים: יש לפרוך גם הוכחה זו,  <b>מה לשלמים</b> שיש בהם חומרה מיוחדת, <b>שכן טעונין נסכין ותנופת חזה ושוק,</b> מה שאין באשם!
 ומשיבים:  <b>עולה תוכיח</b> שאף בה אין תנופת חזה ושוק, ומכל מקום אינה מרצה. <b>וחזר הדין</b> כלומר, חוזרת ההוכחה למקומה, שהרי <b>לא ראי זה כראי זה ולא ראי זה כראי זה</b> כל אחת מן ההוכחות אינה דומה לחברתה, שיש בה צד חמור יותר, אבל <b>הצד השוה שבהן</b> הן בעולה והן בשלמים — <b>שהן קדשים, ו</b>אם <b>שחטן שלא לשמן כשירין ואין מרצין, אף אני אביא אשם שהוא קודש, ו</b>לפיכך אם <b>שחטו שלא לשמו</b> — <b>כשר ואינו מרצה.</b>
ודוחים לימוד זה: <b>מה להצד השוה שבהן</b> בעולה ושלמים, המבדילם מן האשם, <b>שכן ישנו בציבור</b> גם עולה וגם שלמים, ואין אשם ציבור!
 ומשיבים:  <b>תודה תוכיח</b> שאינה בציבור, ובכל זאת אם עשה שלא לשמה היא כשרה ואינה עולה לבעלים.

Daf 5b

ודוחים: <b>מה לתודה שכן טעונה לחם,</b> שיש בה מצוה יתירה!
 כנגד זה אפשר לטעון: <b>עולה ושלמים יוכיחו,</b> שאין בהם לחם ומכל מקום אינם מרצים. <b>וחזר הדין, לא ראי זה כראי זה ולא ראי זה כראי זה, הצד השוה שבהן</b> — <b>שהן קדשים, ו</b>אם <b>שחטן שלא לשמן כשר ואינו מרצה, אף אני אביא אשם שהוא קדש ו</b>אומר כי אם <b>שחטו שלא לשמו</b> — <b>כשר ואינו מרצה.</b>
ומקשים: <b>מה להצד השוה שבהן,</b> בעולה תודה ושלמים, <b>שהן באין בנדר ובנדבה,</b> מה שאין כן באשם, שאינו בא אלא חובה!
<b>אלא אמר רבא:</b> בפסוק <b>"זאת התורה</b> לעולה ולמנחה ולחטאת ולאשם ולמלואים ולזבח השלמים" (ויקרא ז, לז), <b>הקישו הכתוב</b> את האשם <b>לשלמים: מה שלמים שהן קדשים ו</b>אם <b>שחטן שלא לשמן כשרים ואין מרצין, אף אני אביא אשם שהוא קודש</b> שהוא כשר ואינו מרצה.
 ושואלים:  <b>מאי חזית דאקשת</b> <small>[מה ראית שאתה מקיש]</small> אשם <b>לשלמים? אקיש</b> <small>[הקש</small> אותו<small>]</small> <b>לחטאת,</b> שנפסלה לגמרי בשינוי השם!
ומשיבים: <b>הא מיעט רחמנא</b> <small>[הרי מיעטה התורה]</small> בחטאת על ידי המלה <b>"אותה"</b> ("ושחט אותה לחטאת". ויקרא ד, לג), לומר שרק בחטאת יש דין זה ולא קרבן אחר.

<big>א</big> ובענין דברי ר' אלעזר בעמוד הקודם, שהביא ראיה לדין משנתנו, מקרבנות הבאים לאחר מיתה שהם כשרים למרות שאינם מרצים, מסופר <b>יתיב</b> <small>[יושב</small> היה<small>]</small> <b>רב הונא ו</b>עמו <b>רב נחמן, ויתיב</b> <small>[ויושב</small> היה<small>]</small> <b>רב ששת גבייהו</b> <small>[אצלם],</small> <b>ויתבי וקאמרי</b> <small>[ויושבים</small> היו <small>ואומרים]:</small> <b>קשיא ליה</b> <small>[קשה</small> היה <small>לו]</small> <b>לריש לקיש</b> על דברי ר' אלעזר: <b>אשם</b> שהוא <b>לא אתי</b> <small>[בא]</small> <b>לאחר מיתה</b> מנין שהוא כשר כשנעשה שלא לשמו. ויש לתמוה: <b>לימא ליה</b> <small>[שיאמר לו]</small> <b>ר' אלעזר: אשם נמי אתי</b> <small>[גם כן בא]</small> <b>לאחר מיתה,</b> שאשם שמתו בעליו, לכשיפול בו מום מביאים בדמיו קרבן עולה!
<b>אמר להו</b> <small>[להם]</small> <b>רב ששת: אשם למאי</b> <small>[למה]</small> לאיזה דין נאמר שהוא <b>קרב</b> לאחר מיתה? <b>למותרו,</b> שאין מקריבים אותו עצמו, אלא משתמשים בדמיו לקנות קרבן עולה. והרי <b>חטאת נמי</b> <small>[גם כן]</small> יש בה דין זה, שאם מתו הבעלים <b>מיקרב קרבה מותרה,</b> ובכל זאת אם נשחטה שלא לשמה הרי היא פסולה לגמרי. ואין איפוא ראיה מהבאת המותר לאחר מיתה לדין משנתנו.
 ודוחים:  <b>חטאת, אף על גב</b> ש<b>קרבה מותרה, מיעט רחמנא</b> <small>[מיעטה התורה]</small> אותה בלשון <b>"הוא"</b> ("חטאת הוא", ויקרא ד, כד). לומר, שרק אם נשחטה כחטאת, הריהי כשירה.
 ועל כך מקשים: <b>אשם נמי כתיב ביה</b> <small>[גם כן נאמר בו]</small> <b>"הוא"</b> ("אשם הוא". ויקרא ז, ה), ומדוע אינו נפסל כשעשאו שלא לשמו!
 ומשיבים:  <b>ההוא</b> כתוב זה באשם אינו נוגע לענייננו, שהרי <b>לאחר הקטרת אימורים</b> (האיברים הפנימיים המוקטרים על המזבח) <b>הוא דכתיב</b> <small>[שנאמר],</small> שכתוב שם: "והקטיר אותם הכהן המזבחה אשה לה' אשם הוא", <b>כדתניא</b> <small>[כמו ששנויה</small> ברייתא<small>]:</small> <b>אבל אשם לא נאמר בו "הוא"</b> <b>אלא לאחר הקטרת אימורין</b> על גבי המזבח, <b>והוא</b> (קרבן אשם) <b>עצמו</b> אף <b>אם לא הקטירו</b> כלל את ה<b>אימורין</b> — <b>כשר.</b>
ואגב כך שואלים: <b>ואלא</b> ההדגשה <b>"הוא" למה לי?</b> ומשיבים: <b>לכ</b> דברי <b>רב הונא אמר רב,</b> ש<b>אמר רב הונא אמר רב: אשם שניתק לרעיה</b> כלומר, שהחליטו בית הדין שמפני סיבה כלשהי (שנתכפרו בעליו או שמתו) אין להקריבו, ויש להשאירו שירעה בשדה עד שיפול בו מום ויביאו בדמיו עולה, <b>ושחטו סתם</b> — <b>כשר</b> כעולה.
 ונדייק:  <b>ניתק</b> — <b>אין</b> <small>[כן],</small> <b>לא ניתק</b> — <b>לא, מאי טעמא</b> <small>[מה טעם</small> הדבר<small>]</small> מה מקורה של הלכה זו? <b>אמר קרא</b> <small>[המקרא]:</small> <b>"הוא",</b> כלומר: <b>בהווייתו יהא,</b> ורק כאשר מנתקים אותו מ"הוייתו" הקודמת הריהו נידון כעולה.
<big>ב</big> ועוד מסופר: בהזדמנות אחרת <b>יתבי</b> <small>[יושבים</small> היו<small>]</small> <b>רב נחמן ו</b>עמו <b>רב ששת, ויתיב</b> <small>[ויושב</small> היה<small>]</small> <b>רב אדא בר מתנה גבייהו</b> <small>[אצלם],</small> <b>ויתבי וקאמרי</b> <small>[ויושבים</small> היו <small>ואומרים]</small> באותם חילופי דברים שבין ריש לקיש ור' אלעזר: <b>הא דקאמר</b> <small>[זו שאמר]</small> <b>ר' אלעזר: מצינו בבאין לאחר מיתה שהן כשרין ואין מרצין</b> — <b>לימא ליה</b> <small>[שיאמר לו]</small> <b>ריש לקיש: הנהו נמי לייתו ולירצו</b> <small>[אלה גם כן שיבואו וירצו]</small> על היורשים?
<b>אמר להן רב אדא בר מתנה:</b> כיצד אפשר שירצו? אשה שמפרישה קרבן <b>יולדת</b> ומתה, <b>אם היא ילדה, בניה מי</b> <small>[האם]</small> <b>ילדו?</b> ובודאי לא שייך שיתכפרו בקרבנה!
<b>מתקיף לה</b> <small>[מקשה על כך]</small> <b>רב אסי: ומאן לימא לן</b> <small>[ומי יאמר לנו]</small> <b>דאי איכא</b> <small>[שאם יש]</small> <b>כמה</b> מצוות <b>עשה גבה</b> <small>[אצלה,</small> שעברה עליהם<small>]</small> <b>לא מיתכפרא</b> <small>[תתכפר]</small> בעולה שהיא מביאה ללידתה? <b>וכיון דכי איכא</b> <small>[שכאשר יש]</small> <b>כמה</b> מצוות <b>עשה גבה</b> <small>[אצלה],</small> <b>מיכפרא</b> <small>[</small>היתה <small>מתכפרת],</small> יש לומר כי <b>יורשיה נמי מיכפר</b> <small>[גם כן מתכפרים]</small> בעולה זו שירשו ממנה, על מצוות עשה שעברו עליהם!
 ושואלים:  <b>למימרא דקניא להו</b> <small>[האם לומר שקנוי להם]</small> הקרבן ליורשים, עד שיוכלו להתכפר בו? <b>והאמר</b> <small>[והרי אמר]</small> <b>ר' יוחנן:</b> אדם ש<b>הניח מנחה</b> שהפריש קודם לכן <b>לשני בניו ומת</b> — מנחה זו <b>קריבה, ואין בו</b> דין <b>שותפות. ואי סלקא דעתך קניא להו</b> <small>[ואם עולה על דעתך</small> שהיא <small>קנויה להם],</small> הלוא <b>"נפש"</b> <b>אמר רחמנא</b> <small>[אמרה התורה]</small> ("ונפש כי תקריב קרבן מנחה לה' ". ויקרא ב, א), ודייקו חכמים: ולא שתי נפשות, שאין שניים מביאים קרבן מנחה אחד! אלא ודאי אין המנחה קנויה להם, ולכן אינם נחשבים כבעליה או כשותפים בה.
 ושואלים:  <b>ולא קניא להו</b> <small>[ו</small>האם <small>אינה קנויה להם]?</small> <b>והאמר</b> <small>[והרי אמר]</small> <b>ר' יוחנן</b> עצמו: <b>הניח בהמה</b> של קרבן שהפריש <b>לשני בניו ומת</b> — <b>קריבה, ואין ממירין בה</b> שאם המירו בהמה זו באחרת — אין השניה קדושה. ומעתה, <b>אי אמרת בשלמא קניא להו</b> <small>[נניח אם אתה אומר</small> שהיא <small>קנויה להם],</small> <b>היינו</b> <small>[זהו]</small> הטעם ש<b>אין ממירין בה</b> — <b>דהויא להו</b> <small>[שהרי נעשה להם]</small> <b>כ</b>בהמת <b>שותפין,</b>

Daf 6a

<b>ושותפין לא מצו ממירין</b> <small>[אינם יכולים להמיר].</small> <b>אלא אי אמרת</b> <small>[אם אתה אומר]</small> שהיא <b>לא קניא להו</b> <small>[קנויה להם],</small> ואין הם נחשבים בעלים כדי להיקרא שותפים בה — <b>אמורי נמי לימרו</b> <small>[להמיר שימירו גם כן],</small> שהרי יורשים הם, ויורש יכול להמיר!
 ומשיבים:  <b>שאני התם</b> <small>[שונה שם],</small> שאף על פי ש<b>אמר קרא</b> <small>[המקרא]:</small> <b>"אם המר ימיר"</b> (ויקרא כז, י) — וכפל הלשון בא <b>לרבות את היורש,</b> מכל מקום ממה שנאמר הדבר בלשון יחיד למדים שיורש <b>אחד ממיר ואין שנים ממירין.</b>
<b>מתקיף לה</b> <small>[מקשה על כך]</small> <b>רב יעקב מנהר פקוד: אלא מעתה, גבי</b> <small>[אצל]</small> פדיון <b>מעשר</b> שני, <b>דכתיב</b> <small>[שנאמר]</small> בו: <b>"ואם גאל יגאל</b> איש ממעשרו חמישיתו יוסף עליו" (ויקרא כז, לא) — וגם שם נאמר הדבר <b>לרבות את היורש, הכי נמי</b> <small>[כך גם כן]</small> תאמר: <b>אחד גואל ואין שנים גואלין</b> משום שנאמר בלשון יחיד? והרי לא מצאנו דין כזה במעשר!
 ודוחים:  <b>שאני</b> <small>[שונה]</small> <b>מעשר, דגבי אבוהון נמי איתיה</b> <small>[שאצל אביהם</small> עצמו <small>גם כן היה יכול להיות]</small> <b>בשותפות,</b> ואילו תמורה אינה יכולה להיעשות כלל על ידי שותפים.
<b>אמר ליה</b> <small>[לו]</small> <b>רב אסי לרב אשי: ומינה</b> <small>[וממנה]</small> מהלכה זו עצמה, שיורש אחד ממיר ולא שנים, אתה יכול להגיע למסקנה הפוכה, שהבהמה שהקדיש האב לקרבן קנויה ליורשים. <b>שכן</b> <b>אי אמרת בשלמא קניא להו</b> <small>[נניח אם אתה אומר</small> שהיא <small>קנויה להם],</small> <b>היינו דחד מיהא מימר</b> <small>[זו הסיבה ש</small>יורש <small>אחד על כל פנים ממיר].</small> <b>אלא אי אמרת לא קניא להו</b> <small>[אם אתה אומר</small> ש<small>אינה קנויה להם],</small> <b>היכי</b> <small>[כיצד]</small> הוא <b>מימר?</b>
<b>והאמר</b> <small>[והרי אמר]</small> <b>ר' אבהו אמר ר' יוחנן</b> לענין המפרישים מממונם עבור חובת חבריהם: <b>המקדיש</b> בהמה משלו כדי שיתכפר בה חבירו, ונפל בה מום, אם הוא רוצה לפדותה הוא <b>מוסיף</b> על מחירה <b>חומש</b> (חמישית), כדין כל בעל חפץ שפודה את מה שהקדיש, אבל לא מי שעבורו הקדיש בהמה זו. <b>ו</b>מצד אחר, <b>מתכפר</b> כלומר, מי שבשבילו נועד הקרבן — הוא <b>עושה תמורה. ו</b>עוד: <b>התורם</b> המפריש תרומה לכהן <b>מ</b>תבואתו <b>שלו על</b> תבואתו <b>של חבירו</b> כדי לפוטרו מחובת הפרשה זו — <b>טובת הנאה</b> כל ההנאות הבאות לו מחמת נתינה זו — <b>שלו</b> היא, של נותן התרומה, ולא של בעל התבואה. וממה שאמרו שדווקא המתכפר עושה תמורה, משמע שהקרבן שהפריש האב קנוי ליורשים ומכפר עליהם, שהרי יורש עושה תמורה!
 השיב לו רב אשי: <b>מקיבעא לא מכפרא</b> <small>[מקביעות,</small> <b>אין</b> בהמה שהקדיש האב <b>מכפרת]</b> על היורשים, שלא לשם כך הוקדשה, ואינה נחשבת קרבנם. ולכן יכולים שני היורשים להביא מנחה של אביהם, כמבואר לעיל. אבל <b>מקופיא</b> <small>[מלמעלה,</small> דרך אגב<small>]</small> <b>מכפרא</b> <small>[מכפרת]</small> על היורשים, ומכח אותה כפרה מסויימת יש ליורש אפשרות להמיר.
<big>א</big> במשנה נאמר כי זבחים שנשחטו שלא לשמם — לא עלו לבעלים לשם חובתם, וצריכים הם להביא קרבן אחר לשם כך. <b>איבעיא להו</b> <small>[נשאלה להם</small> ללומדים<small>]</small> שאלה זו: האם אותם זבחים שנשחטו שלא לשמם <b>כיפרו על מה שבאו</b> לכפר <b>או לא כיפרו?</b>
<b>אמר רב ששת בריה</b> <small>[בנו]</small> של <b>רב אידי:</b> <b>מסתברא</b> <small>[מסתבר]</small> לומר ש<b>לא כיפרו, דאי סלקא דעתך</b> <small>[שאם עולה</small> על <small>דעתך]</small> <b>כיפרו,</b> אם כן, קרבן <b>שני למה הוא בא?</b>
ודוחים את ההוכחה: <b>ואלא מאי</b> <small>[מה]</small> אתה אומר, ש<b>לא כיפרו?</b> אם כן, קרבן ראשון <b>למה הוא קרב?</b>
<b>אמר רב אשי: רב שישא בריה</b> <small>[בנו]</small> של <b>רב אידי הכי קא קשיא ליה</b> <small>[כך היה קשה לו]:</small> <b>אי אמרת בשלמא</b> <small>[נניח אם אתה אומר]</small> ש<b>לא כיפרו,</b> מכל מקום <b>שלא לשמו מכח לשמו קאתי</b> <small>[בא],</small> שכיוון שהוקדש מתחילה כראוי לשמו (ולא נפסל) — יש להקריב אותו. <b>ו</b>לפיכך, <b>שני למה הוא בא</b> — <b>לכפר. אלא אי אמרת</b> <small>[אם אומר אתה]</small> שראשונים <b>כיפרו, שני למה הוא בא?</b>
<big>ב</big> ועוד <b>איבעיא להו</b> <small>[נשאלה להם]</small> שאלה אחרת, כללית: המביא קרבן עולה, שמכפר על ביטול מצוות עשה, האם גם על מצות <b>עשה</b> ש<b>לאחר הפרשה</b> של הקרבן <b>מכפרא</b> <small>[מכפרת]</small> עולה זו, <b>או לא מכפרא</b> <small>[מכפרת]?</small>
והצדדים בשאלה זו: <b>מי אמרינן</b> <small>[האם אנו אומרים]</small> <b>מידי דהוה</b> <small>[כמו שהוא</small> הדבר<small>]</small> ב<b>חטאת: מה חטאת,</b> על החטא שעשה <b>קודם הפרשה</b> — <b>אין</b> <small>[כן]</small> היא מכפרת, ש<b>לאחר הפרשה</b> — <b>לא, אף הכא נמי</b> <small>[כאן גם כן]</small> בעולה, על עבירה ש<b>קודם הפרשה</b> — <b>אין</b> <small>[כן],</small> <b>לאחר הפרשה</b> — <b>לא.</b>
<b>או דלמא לא דמיא</b> <small>[שמא אינה דומה]</small> <b>לחטאת,</b> ש<b>חטאת, על כל חטא וחטא בעי לאיתויי חדא חטאת</b> <small>[צריך להביא חטאת אחת],</small> <b>והכא</b> <small>[וכאן]</small> בקרבן עולה, <b>כיון</b> שגם במקרה <b>דאיכא</b> <small>[שיש]</small> <b>כמה</b> מצוות <b>עשה גביה</b> <small>[אצלו]</small> <b>מכפרא</b> <small>[מכפרת]</small> עליהן עולה אחת, נאמר כי <b>על</b> <b>עשה</b> ש<b>לאחר הפרשה נמי מכפרא</b> <small>[גם כן מכפרת]?</small>
ומציעים, <b>תא שמע</b> <small>[בוא</small> ו<small>שמע]</small> ראיה ממדרש ההלכה על הפסוק: <b>"וסמך</b> ידו על ראש העולה <b>ונרצה</b> לו לכפר עליו" (ויקרא א, ד), ויש לתמוה: <b>וכי סמיכה מכפרת? והלא אין כפרה אלא בדם, שנאמר: "כי הדם הוא בנפש יכפר"</b> (ויקרא יז, יא)! <b>אלא מה תלמוד לומר "וסמך... ונרצה לכפר"?</b> לומר <b>שאם עשאה לסמיכה שירי מצוה</b> כלומר, זלזל בה ולא עשאה, <b>מעלה עליו הכתוב</b> כלומר, נחשב לו הדבר <b>כאילו לא כיפר, ו</b>בכל זאת <b>כיפר</b> לו קרבן עולה זה.
<b>מאי לאו</b> <small>[האם לא]</small> צריך להבין כך, ש<b>כיפר</b> כוונתו שכיפר על מצות <b>עשה</b> שביטלה <b>קודם הפרשה, לא כיפר</b> — על ביטול <b>עשה</b> של ה<b>סמיכה</b> עצמה. וטעם הדבר, משום <b>דהוה ליה</b> <small>[שהרי הוא]</small> <b>עשה</b> ש<b>לאחר הפרשה?</b>
<b>אמר רבא:</b> ביטול <b>עשה</b> של <b>סמיכה קאמרת</b> <small>[אומר אתה]?</small> מזה אין להביא ראיה לשאר מצוות עשה שלאחר הפרשה, שכן <b>שאני התם</b> <small>[שונה שם],</small> שגם לאחר ההפרשה, <b>כל כמה דלא שחיט</b> <small>[שאינו שוחט</small> אותו<small>]</small> — <b>ב"עמוד וסמוך" קאי</b> <small>[הוא עומד],</small> שהמצוה לסמוך עדיין חלה עליו ולא ביטל אותה, <b>אימת קא הוי</b> <small>[מתי הוא נעשה</small> ביטול מצות<small>]</small> <b>עשה? לאחר שחיטה,</b> ששוב אינו יכול לסמוך. ובעשה שעבר עליו <b>לאחר שחיטה לא קא מיבעיא לן</b> <small>[נשאלה לנו]</small> שאלה זו, שעליו בוודאי אין העולה מכפרת.
<b>אמר ליה</b> <small>[לו]</small> <b>רב הונא בר יהודה לרבא: אימא</b> <small>[אמור]</small> והסבר את הברייתא כך: מה שאמרו <b>כיפר</b> כוונתו כיפר <b>גברא</b> <small>[האיש]</small> שהתכפר לו חטאו בהקרבת הקרבן.

Daf 6b

מה שאמרו <b>לא כיפר</b> — <b>קמי שמיא</b> <small>[כלפי שמים]</small> כלומר, שלא עשה מצוה שלימה, להיות מרוצה בה להקדוש ברוך הוא!
<b>מי</b> <small>[האם]</small> <b>לא תנן</b> <small>[שנינו]</small> כיוצא בזה לגבי טהרת המצורע: <b>"והנותר בשמן אשר על כף</b> הכהן... יתן על ראש המיטהר <b>לכפר עליו לפני ה' "</b>(ראה ויקרא יד, יח ושם כט), לומר ש<b>אם נתן</b> על ראשו של המיטהר — <b>כיפר, ואם לא נתן</b> — <b>לא כיפר,</b> אלו <b>דברי ר' עקיבא. ר' יוחנן [בן נורי] אומר:</b> מתנות הראש <b>שירי מצוה הן,</b> ולכן <b>בין ניתן בין שלא ניתן</b> — <b>כיפר,</b> אלא שאם לא נתן — <b>מעלין עליו</b> (מחשיבים לו) <b>כאילו לא כיפר.</b>
ונברר <b>מאי</b> <small>[מה</small> פירוש<small>]</small> <b>"כאילו לא כיפר"? אילימא דמבעי לאיתויי קרבן אחרינא</b> <small>[אם תאמר ש</small>הוא <small>צריך להביא קרבן אחר],</small> <b>האמרת</b> <small>[הרי אמרת]:</small> <b>בין ניתן בין לא ניתן כיפר! אלא</b> זו הכוונה: <b>כיפר</b> — <b>גברא</b> <small>[האיש]</small> ויצא ידי חובה, <b>לא כיפר</b> — <b>קמי שמיא</b> <small>[כלפי שמים].</small> ולפי זה <b>הכא נמי</b> <small>[כאן גם כן],</small> לענין סמיכה, יש לפרש <b>כיפר</b> ולא כיפר באותה משמעות!
 ודוחים: להיפך,  <b>התם נמי</b> <small>[שם גם כן]</small> צריך לפרש כמו לענין סמיכה: אם לא נתן על הראש <b>כיפר</b> — לענין <b>מתן בהונות,</b> אבל <b>לא כיפר</b> — לענין <b>מתנות הראש.</b> ושבים לדון בשאלה האם קרבן עולה מכפר על עשה שלאחר ההפרשה.
 ומציעים, <b>תא שמע</b> <small>[בוא</small> ו<small>שמע]</small> ראיה ממה ששנינו, <b>ר' שמעון אומר: כבשי עצרת למה הן באין?</b>
ולפני שמביאים את המשך הדברים, תוהים על עצם השאלה: <b>כבשי עצרת</b> הרי <b>שלמים נינהו</b> <small>[הם],</small> ובאים כחלק מקרבן שני הלחם של עצרת! <b>אלא</b> יש לגרוס כך: <b>שעירי</b> חטאת של <b>עצרת למה הן באין?</b>
<b>על טומאת מקדש וקדשיו,</b> שאירעה טומאה במקדש או בקדשים בלי שנודע הדבר.
 ואולם יש לשאול: לאחר <b>ש</b><b>נזרק דמו של</b> שעיר <b>ראשון</b> וכיפר על טומאה זו, <b>שני למה קרב? על טומאה שאורעה בין זה לזה,</b> שאם אירע עניין של טומאה כזו לאחר הקרבת השעיר הראשון, מכפר השעיר השני עליה. <b>אמור מעתה, ראויין היו ישראל להקריב קרבנותיהן בכל עת ובכל שעה</b> שמא חטאו בינתיים, <b>אלא שחיסך הכתוב</b> עליהם, ולא חייבם להקריב קרבנות כל הזמן.
 ולענייננו:  <b>והא הכא</b> <small>[והרי כאן]</small> שאירעה טומאה בין זה לזה, והשני מכפר, מדובר בכפרה על ביטול מצות <b>עשה</b> (שבהרחקה מן הטומאה) שנעשה <b>לאחר הפרשה,</b> שהרי כבר הופרשו שני השעירים קודם לכן, <b>וקא מכפרא</b> <small>[והיא מכפרת]!</small>
ודוחים: <b>אי דאפרשינהו</b> <small>[אם</small> מדובר <small>שהפרישו אותם]</small> את שני השעירים <b>בבת אחת</b> — <b>הכי נמי</b> <small>[כך גם כן]</small> אכן יש מכאן ראיה. ואולם <b>הכא במאי עסקינן</b> <small>[כאן במה אנו עוסקים]?</small> <b>דאפרשינהו</b> <small>[שהפרישו אותם]</small> לא יחד, אלא <b>בזה אחר זה,</b> ור' שמעון מדבר על טומאה שאירעה בין הפרשת שעיר ראשון לבין הפרשת השעיר השני.
 ומקשים:  <b>וליקו ולימא ליה לקרא</b> <small>[ו</small>האם יכולים אנו <small>לעמוד ולומר לו</small> <b>לכתוב]</b> <b>דכי כתיבא</b> <small>[שכאשר נכתב]</small> המקרא, כשהופרשו <b>בזה אחר זה</b> דווקא <b>כתיבא</b> <small>[</small>הוא <small>כתוב]?!</small>
<b>אמר רב פפא</b> תירוץ אחר: <b>קרבנות צבור קאמרת</b> <small>[אומר אתה]</small> להביא ראיה? <b>שאני</b> <small>[שונים]</small> <b>קרבנות צבור,</b> ש<b>לב בית דין מתנה עליהן</b> והם מחליטים שהפרשת השעיר השני לשם קרבן זה לא תחול עליו אלא רק סמוך להקרבתו, ומשום כך הוא מכפר על טומאה שאירעה עד אותה שעה. והוא <b>כ</b>דברי <b>רב יהודה אמר שמואל,</b> ש<b>אמר רב יהודה אמר שמואל: קרבנות צבור, סכין מושכתן למה שהן</b> כלומר, בתוך מעשה השחיטה עצמו הם נקבעים לכל קרבן שהם צריכים לו. אבל אין להוכיח מכאן לעולת יחיד, שתכפר גם על עשה שלאחר הפרשה.
<b>אמר ליה</b> <small>[לו]</small> <b>רב יוסף בריה</b> <small>[בנו]</small> של <b>רב שמואל לרב פפא: ומי אית ליה</b> <small>[והאם יש לו,</small> האם מקבל<small>]</small> <b>ר' שמעון</b> את הסברה ש<b>לב בית דין מתנה עליהן,</b> שאתה מסביר כך את דבריו? <b>האמר</b> <small>[הרי אמר]</small> <b>רב אידי בר אבין אמר רב עמרם אמר ר' יצחק אמר ר' יוחנן: תמידין</b> כבשים שהופרשו לשם קרבן תמיד, <b>שלא הוצרכו לצבור,</b> ונשארו איפוא קרבנות תמימים (בלא מום) שאין להם שימוש,

Daf 7a

<b>לדברי ר' שמעון</b> — <b>אין נפדין תמימים,</b> שהרי לא ניתן לפדות בהמה שהוקדשה למזבח והיא תמימה. <b>לדברי חכמים</b> — <b>נפדין תמימין,</b> שכן בית דין מתנה עליהם שאם לא יהא בהם צורך לא יהיו קדושים בקדושת הקרבן!
<b>ועוד</b> ראיה שיש להוכיח מדין כבשי עצרת לענייננו, <b>הא בעא מיניה</b> <small>[הרי שאל אותו]</small> <b>ר' ירמיה מר' זירא: שעירי עצרת</b> שנשחטו בבת אחת <b>שקבל דמן בשני כוסות ונזרק דמו של ראשון, שני למה הוא בא?</b> וענה לו ר' זירא: כדי <b>לכפר</b> <b>על טומאה שאורעה בין [זריקה של] זה לזה, (נזרק דמו של שני למה הוא קריבין).</b>
<b>עד כאן לא מיבעיא ליה</b> <small>[נשאלה לו</small> השאלה, לר' ירמיה<small>]</small> <b>אלא</b> לגבי כפרת <b>עשה</b> ש<b>לאחר שחיטה</b> (שעבר עבירה בין זריקה לזריקה), <b>אבל עשה</b> ש<b>לאחר הפרשה לא קא מיבעיא ליה</b> <small>[נשאלה לו],</small> ומשמע שפשוט לו שהוא מכפר!
 ודוחים:  <b>דלמא</b> <small>[שמא]</small> שאל גם על עשה שלאחר הפרשה, ובדרך <b>"אם תימצי</b> <small>[תמצא]</small> <b>לומר" קאמר</b> <small>[הוא אומר]</small> כלומר, ואם מכפר על עשה שלאחר הפרשה, האם מכפר גם על עשה שלאחר שחיטה.
<big>א</big> <b>איתמר</b> <small>[נאמר]:</small> קרבן <b>תודה ששחטה לשם תודת חבירו, רבה אמר: כשרה</b> ועלתה לבעליה, <b>רב חסדא אמר: פסולה</b> ולא עלתה לבעלים.
 ומפרטים:  <b>רבה אמר כשרה,</b> שהרי <b>תודה לשם תודה נשחטה. רב חסדא אמר פסולה,</b> כי <b>לשום</b> (לשם) <b>שלמים דידיה</b> <small>[שלו]</small> <b>נשחטה בעינן</b> <small>[צריכים אנו],</small> וזו נשחטה לצורך אדם אחר.
<b>אמר רבה: מנא אמינא לה</b> <small>[מנין אני אומר אותה,</small> את שיטתי<small>]?</small> <b>דתניא</b> <small>[ששנויה</small> ברייתא<small>]:</small> מה שנאמר <b>"ובשר זבח תודת שלמיו... ביום הקריבו את</b> <b>זבחו" וגו'</b> (ראה ויקרא ז, טו— טז), <b>אבא חנין אמר משום</b> (בשם) <b>ר' אליעזר: בא ללמד</b> שתודה <b>ששחטה לשם שלמים</b> — <b>כשרה, שלמים שנשחטו לשם תודה</b> — <b>פסולים. ומה הפרש בין זה לזה? תודה קרויה שלמים</b> שהיא חלק מקרבנות השלמים, <b>ואין שלמים קרויין תודה.</b>
ונדייק מכאן: דווקא אם שחט <b>שלמים לשם תודה</b> — <b>פסולה, הא</b> <small>[אבל]</small> אם הקריב <b>תודה לשם תודה</b> — <b>כשרה, מאי לאו דחבריה</b> <small>[האם לא</small> מדובר לשם תודה <small>של חבירו]?</small>
ודוחים: <b>לא,</b> דווקא אם הקריב לשם תודה <b>דידיה</b> <small>[שלו],</small> וכגון שהפריש קרבן תודה על נס אחר שאירע לו.
 ושואלים:  <b>אבל דחבריה מאי</b> <small>[</small>לשם תודה <small>של חבירו מה</small> אתה אומר<small>],</small> שהיא תהיה <b>פסולה? אדתני</b> <small>[עד ש</small>הוא <small>שונה]</small> בקטע הבא: <b>שלמים לשם תודה</b> — <b>פסולה, ליתני</b> <small>[שישנה]:</small> <b>תודה לשם תודה</b> של חבירו פסולה, <b>וכל שכן שלמים לשם תודה!</b>
ומשיבים: <b>שלמים לשם תודה דידיה</b> <small>[שלו]</small> <b>איצטריך ליה</b> <small>[הוצרך לו]</small> לומר, מפני שיש בכך חידוש: <b>סלקא דעתך אמינא</b> <small>[יעלה על דעתך לומר],</small> <b>מ</b>כיון ש<b>תודה קרויה שלמים</b> — <b>שלמים נמי</b> <small>[גם כן]</small> <b>קרויין תודה, וכי שחיט להו</b> <small>[וכאשר</small> הוא <small>שוחט אותם]</small> <b>לשם תודה ליכשרו</b> <small>[</small>יהיו <small>כשרים],</small> <b>קא משמע לן</b> <small>[משמיע לנו]</small> שלא.
<big>ב</big> <b>אמר רבא: חטאת ששחטה לשם חטאת,</b> אף על פי ששחטה לשם חטא אחר שחטא, ולא לשם זה שהפרישה עבורו — <b>כשירה.</b> אבל אם שחטה <b>לשם עולה</b> — <b>פסולה.</b>
<b>מאי טעמא</b> <small>[מה טעם</small> הדבר<small>]?</small> <b>"ושחט אותה לחטאת"</b> (ויקרא ד, לג) <b>אמר רחמנא</b> <small>[אמרה תורה],</small> <b>והרי חטאת לשם חטאת נשחטה.</b> אבל אם שחטה <b>לשם עולה</b> — <b>פסולה,</b> שהרי שלא לשם חטאת שחטה.
<big>ג</big> <b>ואמר רבא: חטאת ששחטה על מי שמחוייב חטאת</b> — <b>פסולה, על מי שמחוייב עולה,</b> שקיבל על עצמו להביא קרבן עולה — <b>כשרה.</b>
<b>מאי טעמא</b> <small>[מה טעם</small> הדבר<small>]?</small> נאמר בחטאת: <b>"וכפר עליו"</b> (ויקרא ד, כו), ויש לדייק: <b>עליו ולא על חבירו,</b> ודינו כשוחט חטאת שלא לשמה. אבל אין דיוק זה מלמד אלא כש<b>חבירו דומיא דידיה</b> <small>[בדומה לו],</small> <b>במחוייב כפרה כמותו,</b> ואם אינו מחוייב כפרה בהבאת חטאת — אין דין זה חל.
<big>ד</big> <b>ואמר רבא: חטאת ששחטה על מי שאינו מחוייב כלום</b> שאמר שהוא שוחט אותה לשם אדם שאינו מחוייב כלום — <b>פסולה,</b> ומדוע? <b>שאין לך אדם בישראל שאינו מחוייב</b> על ביטול מצות <b>עשה.</b>
<big>ה</big> <b>ו</b>כיוצא בזה <b>אמר רבא: חטאת מכפרת על חייבי עשה מקל וחומר,</b> ומהו הקל וחומר? ומה אם <b>על חייבי כריתות</b> שהם חמורים <b>מכפרת</b> החטאת, <b>על חייבי עשה</b> שהוא חטא חמור פחות <b>לא כל שכן?</b>
ושואלים: <b>למימרא</b> <small>[האם לומר]</small> שמצות עשה <b>בת מינה</b> של חטאת <b>היא? והאמר</b> <small>[והרי</small> <b>אמר]</b> <b>רבא</b> לעיל: <b>חטאת ששחטה על מי שמחוייב חטאת</b> — <b>פסולה, על מי שמחוייב עולה</b> — <b>כשרה,</b> משום שאינו מחוייב כפרה כמותו. והרי מביאים קרבן עולה כדי לכפר על מצות עשה!

Daf 7b

ומשיבים: <b>מקיבעא לא מכפרא</b> <small>[</small>כפרה שהיא <small>מקביעות אין</small> חטאת <small>מכפרת]</small> על מצוות עשה, <b>אבל</b> <b>מקופיא מכפרא</b> <small>[</small>כפרה שהיא <small>דרך אגב מכפרת].</small>
<big>א</big> <b>ואמר רבא: עולה ששחטה שלא לשמה</b> — <b>אסור לזרוק דמה שלא לשמה.</b>
<b>איבעית אימא קרא, איבעית אימא סברא</b> <small>[אם תרצה אמור מן המקרא,</small> <small>אם תרצה אמור סברה].</small> ומפרטים: <b>איבעית אימא קרא</b> <small>[אם תרצה אמור מן המקרא],</small> כמו שדרשו חכמים לעיל (זבחים ב,ב) דבר זה מן הכתוב: <b>"מוצא שפתיך תשמר</b> ועשית כאשר נדרת לה' אלקיך נדבה אשר דברת בפיך" וגו' (דברים כג, כד). <b>איבעית אימא סברא</b> <small>[אם תרצה אמור סברה]:</small> וכי <b>משום דשני</b> <small>[ששינה]</small> <b>בה</b> ועשה שלא כראוי פעם אחת, יחזור וישנה בה? <b>כדריש פירקא</b> <small>[כמו</small> שנאמר <small>בתחילת הפרק</small> שבמסכת זו<small>]</small> (ב,א).
<big>ב</big> <b>ואמר רבא: עולה הבאה לאחר מיתה</b> של המפריש, שהיורשים מקריבים אותה, אם <b>שחטה</b> הכהן <b>בשינוי קודש</b> כלומר, לשם קרבן אחר — הרי היא <b>פסולה</b> שלא עלתה לבעליה, וצריך היורש להביא קרבן נוסף לחובתו. אבל אם שחטה <b>בשינוי בעלים</b> — <b>כשרה,</b> שאין היורש צריך להביא קרבן אחר, ומדוע? ש<b>אין בעלים לאחר מיתה.</b>
<b>ורב פנחס בריה</b> <small>[בנו]</small> של <b>רב אמי אמר: יש בעלים לאחר מיתה. אמר ליה</b> <small>[לו]</small> <b>רב אשי לרב פנחס בריה</b> <small>[בנו]</small> של <b>רב אמי: דוקא קאמר מר</b> <small>[האם בדיוק,</small> בהחלט <small>אומר אדוני]</small> ש<b>יש בעלים לאחר מיתה,</b> בניגוד לדברי רבא, <b>ובעי לאיתויי</b> <small>[וצריך להביא]</small> היורש <b>עולה אחריתי</b> <small>[אחרת]</small> אם שינה הבעלים. <b>או דלמא</b> <small>[שמא]</small> הכוונה רק לומר <b>דאי איכא</b> <small>[שאם יש]</small> <b>כמה</b> מצוות <b>עשה גביה</b> <small>[אצלו]</small> שעבר היורש עליהן <b>מכפרא</b> <small>[מכפרת]</small> העולה, אבל אין זה מחייב להביא קרבן נוסף אם שינה?
<b>אמר ליה</b> <small>[לו]:</small> ב<b>דוקא קאמינא</b> <small>[אני אומר],</small> שלדעתי חובה על היורשים להביא אחר.
<big>ג</big> <b>ואמר רבא: עולה</b> — <b>דורון</b> (מתנה) <b>היא</b> למקום, ולא קרבן שבא לכפרה. והוא מוכיח את דבריו כך: שהרי <b>היכי</b> <b>דמי</b> <small>[באיזה</small> מקרה <small>מדובר]?</small> <b>אי דליכא</b> <small>[אם שאין</small> בידו<small>]</small> <b>תשובה,</b> שעבר על מצוות עשה ולא חזר בתשובה <b>—</b> אסור לקבל ממנו את קרבנו, שהרי נאמר <b>"זבח רשעים תועבה"</b> (משלי כא, כז)! <b>ואי דאיכא</b> <small>[ואם שיש]</small> <b>תשובה</b> שכבר שב על עוונותיו — <b>התניא</b> <small>[הרי שנויה</small> ברייתא<small>]:</small> <b>עבר על מצות עשה ושב, לא זז משם עד שמוחלים לו,</b> וכיון שמוחלים לו למה מביא קרבן? <b>אלא שמע מינה</b> <small>[למד מכאן]</small> ש<b>דורון הוא</b> שמביא כדי להתרצות לקונו. (חטא"ת ע"ל מ"י מכפ"ר עול"ה לאח"ר דורו"ן, סימ"ן).

ומעירים: <b>תניא נמי הכי</b> <small>[שנויה</small> ברייתא <small>גם כן כך],</small> שזהו עניינו של קרבן עולה, <b>אמר ר' שמעון: חטאת למה באה?</b> ותוהים: <b>למה באה?</b> הרי באה <b>לכפר! אלא למה באה</b> החטאת <b>לפני עולה?</b> הרי זה דומה <b>לפרקליט</b> (עורך דין, סניגור) <b>שנכנס</b> אל המלך, כדי לדבר בזכותו של נאשם כדי שיימחל לו עוונו, ולאחר <b>[</b>ש<b>ריצה פרקליט, נכנס] דורון אחריו.</b>
<big>ד</big> שנינו במשנה כי כל הקרבנות שנשחטו שלא לשמן כשרים אלא שלא עלו לבעלים, <b>חוץ מן הפסח והחטאת,</b> שאם נשחטו שלא לשמם — פסולים לגמרי. ושואלים: <b>פסח מנלן</b> <small>[מנין לנו]</small> שצריך שיישחט לשמו?
 ומשיבים: <b>דכתיב</b> <small>[שנאמר]:</small> <b>"שמור את חדש האביב ועשית פסח</b> לה' אלקיך" (דברים טז, א), לומר <b>שיהו כל עשיותיו לשם פסח.</b>
<b>אשכחן</b> <small>[מצאנו]</small> ש<b>שינוי קודש</b> פוסל בו, <b>שינוי בעלים מנלן</b> <small>[מנין לנו]?</small>
<b>דכתיב</b> <small>[שנאמר]:</small> <b>"ואמרתם זבח פסח הוא"</b> (שמות יב, כז), לומר <b>שתהא זביחה לשם פסח.</b> ו<b>אם</b> כתוב זה <b>אינו ענין לשינוי קודש,</b> שכבר למדנו מכתוב אחר, <b>תניהו ענין לשינוי בעלים.</b>
<b>אשכחן</b> <small>[מצאנו]</small> איפוא מקור <b>למצוה</b> כלומר, שלכתחילה יש לעשותו לשמו ולשם בעליו, אבל <b>לעכב מנלן</b> <small>[מנין לנו]</small> שאם שינה פסל?
<b>אמר קרא</b> <small>[המקרא]:</small> <b>"וזבחת פסח לה'</b> <b>אלהיך" וגו'</b> (דברים טז, ב), והחזרה על הציווי באה ללמדנו שדבר זה מעכב בקרבן.
<b>מתקיף לה</b> <small>[מקשה על כך]</small> <b>רב ספרא: האי</b> <small>[זה]</small> הפסוק <b>"וזבחת" להכי</b> <small>[לכך]</small> <b>הוא דאתא</b> <small>[שבא]?</small> <b>האי מיבעי ליה</b> <small>[</small>פסוק <small>זה נצרך לו]</small> <b>לכ</b> דברי <b>רב נחמן,</b> ש<b>אמר רב נחמן אמר רבה בר אבוה: מנין למותר פסח</b> קרבן שהוקדש לשם פסח ולא הוקרב, <b>שקרב שלמים</b> לאחר הפסח? <b>שנאמר: "וזבחת פסח לה' אלהיך צאן ובקר"</b> (דברים טז, ב), ויש לתמוה: כיצד נאמר בקר? <b>והלא אין פסח בא אלא מן הכבשים ומן העזים!</b> אלא <b>מכאן למותר הפסח שיהא</b> ראוי <b>לדבר</b> (לקרבן) <b>הבא</b> הן <b>מן הצאן ו</b>הן <b>מן הבקר, ומאי ניהו</b> <small>[ומה</small> הוא <small>זה]?</small> קרבן <b>שלמים!</b>
<b>אלא אמר רב ספרא</b> כך נדרשים הפסוקים שהובאו לעיל: מה שנאמר <b>"וזבחת פסח"</b> אכן בא ללמד <b>לכ</b> דברי <b>רב נחמן,</b> למותר הפסח. מה שנאמר <b>"שמור את חדש</b> <b>האביב</b> ועשית פסח" (דברים טז, א) — <b>למצוה בשינוי קודש</b> שמצוה לשוחטו לשמו. ומה שנאמר: <b>"ואמרתם זבח פסח"</b> (שמות יב, כז), אם אינו ענין לשינוי קודש — תנהו <b>ל</b><b>שינוי בעלים למצוה.</b> ומה שנאמר באותו כתוב <b>"הוא"</b> — הרי זה להדגשה, שלא ישנהו ממה שהוא, ובא <b>לעכב</b> (ולפסול בדיעבד) <b>בין הכא</b> <small>[כאן]</small> בשינוי קודש <b>ו</b>בין <b>הכא</b> <small>[כאן]</small> בשינוי בעלים.
 ושואלים:  <b>ואשכחן</b> <small>[ומצאנו]</small> איפוא <b>זביחה</b> שנזכרה במפורש בפסוקים אלה, <b>שאר עבודות מנלן</b> <small>[מנין לנו]</small> שגם בהן הדין כן? ומשיבים: <b>הואיל וגלי גלי</b> <small>[וגילה גילה]</small> כיון שגילה הכתוב שהיא לעיכוב, שכל שינוי בזביחה פוסל, אנו למדים שכן היא גם בשאר עבודות.
<b>רב אשי אמר:</b> דרך זו של <b>"הואיל וגלי גלי" לא אמרינן</b> <small>[אין אנו אומרים]</small> ואין זו ראיה. <b>אלא [</b>שאר <b>עבודות] מנלן</b> <small>[מנין לנו]?</small> <b>דכתיב</b> <small>[שנאמר]:</small> <b>"זאת התורה לעולה ולמנחה</b> ולחטאת ולאשם ולמלואים ולזבח השלמים" וגו' (ויקרא ז, לז), ובפסוק זה הוקשו כל הקרבנות לשלמים לענין שייעשו לשמם (לעיל זבחים ד,ב).
<b>ותניא</b> <small>[ושנויה</small> ברייתא<small>]</small> על הכתוב הסמוך: <b>"ביום צותו את בני ישראל להקריב את קרבניהם"</b> (ויקרא ז, לח) — "קרבניהם" <b>זה בכור ומעשר ופסח,</b> שלא נזכרו בפסוק הקודם, וכאן
<b>הקישו הכתוב</b> יחד עם שאר כל הקרבנות <b>לשלמים: מה שלמים בין שינוי קודש בין שינוי בעלים בעינן</b> <small>[צריכים אנו]</small> <b>למצוה, אף כל</b> הקרבנות, <b>בין שינוי קודש בין</b> <b>שינוי בעלים למצוה. ו</b>מאחר שהיקשנו את הפסח לשלמים — יש ללמוד מהיקש זה דין נוסף שבו יהא דין הפסח
<b>כשלמים: מה שלמים בין זביחה בין שאר עבודות לא חלקת בהן למצוה,</b> שבכולן מצוה לעשותם לשמם, <b>אף פסח לא תחלוק בו בין זביחה לשאר עבודות,</b> וכמו בזביחה — כך בשאר העבודות, הציווי אינו רק למצוה אלא <b>לעכב. (משום שנאמר "הוא" בזביחה אינו אלא לעכב).</b>
ושואלים: <b>אלא</b> כיוון שהדבר נלמד מן ההיקש, המלה <b>"הוא" למה לי?</b> ומשיבים: להדגיש שדווקא בפסח הדין כן, ולא בקרבן אשם.
<b>כדתניא</b> <small>[כמו ששנויה</small> ברייתא<small>]:</small> <b>נאמר בפסח "הוא" בשחיטה</b> ("זבח פסח הוא") ולכן הרי זה <b>לעכב, אבל אשם לא נאמר בו</b> המלה <b>"הוא" אלא לאחר הקטרת אימורין,</b> וכיון ש<b>הוא עצמו</b> אשם <b>שלא הוקטרו אימוריו כשר</b> — אין "הוא" האמור בזה לעכב כלל.
<big>ה</big> ושואלים: <b>חטאת מנלן</b> <small>[מנין לנו]</small> שאם משנה בה פוסל אותה? <b>דכתיב</b> <small>[שנאמר]:</small> <b>"ושחט אתה לחטאת"</b> (ויקרא ד, לג), <b>שתהא שחיטה לשם חטאת.</b>
<b>אשכחן</b> <small>[מצאנו]</small> דין זה ב<b>שחיטה, קבלה מנלן</b> <small>[מנין לנו]</small> שצריכה להיות לשם חטאת? ומשיבים: ממה <b>דכתיב</b> <small>[שנאמר]:</small>

Daf 8a

<b>"ולקח הכהן מדם החטאת"</b> (ויקרא ד, כה), לומר <b>שתהא קבלה לשם חטאת.</b>
<b>ואשכחן</b> <small>[ומצאנו]</small> איפוא מקור ש<b>שחיטה וקבלה</b> צריכות להיות לשמן, <b>זריקה מנלן</b> <small>[מנין לנו]</small> שאף היא צריכה להיות לשמה? ש<b>אמר קרא</b> <small>[הכתוב]:</small> <b>"וכפר עליו הכהן מחטאתו"</b> (ויקרא ד, כו), ללמד <b>שתהא כפרה לשם חטאת,</b> וזריקת הדם היא המכפרת.
<b>אשכחן</b> <small>[מצאנו]</small> איפוא <b>שנוי קדש, שנוי בעלים מנלן</b> <small>[מנין לנו]?</small> <b>אמר קרא</b> <small>[הכתוב]</small> שם: "וכפר <b>עליו",</b> ללמד: <b>עליו ולא על חבירו.</b>
<b>אשכחן</b> <small>[מצאנו]</small> <b>למצוה</b> שלכתחילה צריך לזרוק לשם הבעלים, <b>לעכב מנלן</b> <small>[מנין לנו]</small> שאם שינה — פסל? ומשיבים: <b>כ</b>מו <b>ש</b><b>אמר רב הונא בריה</b> <small>[בנו]</small> של <b>רב יהושע</b> להלן, בענין חטאת נזיר, שהיה יכול לכתוב <b>"חטאת"</b> וכתב <b>"חטאתו"</b> להדגיש — דווקא זו שנעשתה לשמו, <b>הכא נמי</b> <small>[כאן גם כן]</small> יש לדרוש <b>"חטאת" "חטאתו"</b> שאם זרק שלא לשמו — פסול.
<b>אשכחן</b> <small>[מצאנו]</small> איפוא <b>שיש</b> <b>מצוה בשנוי קדש, וזריקה בשנוי בעלים בין למצוה בין לעכב.</b> <b>לעכב בכל עבודות בשנוי קדש, ובשאר עבודות</b> (חוץ מזריקה) <b>בשנוי בעלים, בין למצוה בין לעכב מנלן</b> <small>[מנין לנו]?</small>
<b>אמר ר' יונה: אתיא</b> <small>[באה,</small> נלמדת<small>]</small> <b>מחטאת נזיר, דכתיב</b> <small>[שנאמר]</small> בחטאת נזיר: <b>"והקריב הכהן לפני ה' ועשה את חטאתו ואת עלתו"</b> (במדבר ו, טז), לומר <b>שיהו כל עשיותיו לשם חטאת.</b>
<b>אשכחן</b> <small>[מצאנו]</small> איפוא פסוק נוסף שהוא לעכב בענין <b>שנוי קדש. שנוי בעלים</b> בשאר עבודות חוץ מזריקה, בין למצוה ובין לעכב, <b>מנלן</b> <small>[מנין לנו]?</small> <b>(אם אינו ענין לשנוי קדש, תניהו ענין לשנוי בעלים. אשכחן למצוה, לעכב מנלן?)</b>
<b>אמר רב הונא [בריה</b> <small>[בנו]</small> של <b>רב יהושע:]</b> היה יכול לומר בענין זה <b>"חטאת"</b> ואמר <b>"חטאתו",</b> הרי זה בא להדגיש — חטאתו שלו ולא של אחר.
<b>מתקיף לה</b> <small>[מקשה על כך]</small> <b>רבינא: אלא מעתה,</b> מה שיכול היה לכתוב באותו פסוק עצמו <b>"עולת"</b> וכתב <b>"עולתו" מאי דרשת ביה</b> <small>[מה אתה דורש בו]?</small>
ולעצם שאלתו של רבינא, שואלים: <b>ולרבינא,</b> מדוע לא שאל גם על מה שנאמר בפסוק הסמוך: "ועשה הכהן את מנחתו ואת נסכו" (במדבר ו,  יז), שהיה יכול לכתוב <b>"מנחת"</b> ונכתב <b>"מנחתו",</b> וכן <b>"נסך"</b> ונכתב <b>"נסכו", מאי דרשת בהו</b> <small>[מה אתה דורש בהם]?</small>
ומשיבים: <b>ההוא</b> "את מנחתו ואת נסכו" <b>מבעי ליה</b> <small>[נצרך לו]</small> לכמו שלמדנו מן הכתוב <b>"מנחתם ונסכיהם"</b> (במדבר כט, לז) שהמנחה והנסכים של קרבנות המועדים קריבים אפילו <b>בלילה</b> אחרי יום הקרבת הקרבן, <b>"מנחתם ונסכיהם"</b> — <b>אפילו למחר,</b> לומר שגם מנחתו ונסכו של הנזיר כשרים להקריבם בלילה ולמחר. <b>אלא "עולת" "עולתו"</b> שאין לו הסבר אחר, <b>מאי דרשת בהו</b> <small>[מה אתה דורש בהם]?</small>
<b>ותו</b> <small>[ועוד]</small> יש להקשות על הסברו של ר' יונה, שלמד דין שינוי בחטאת מחטאת נזיר: <b>מי גמרי מהדדי</b> <small>[האם</small> הם <small>לומדות זו מזו]?</small> <b>חטאת חלב</b> כלומר, חטאת שבא על חטא, כמו על אכילת חלב, <b>מחטאת נזיר לא גמרה</b> <small>[אינה לומדת],</small> מפני שחטאת נזיר חמורה יותר, <b>שכן יש עמה דמים אחרים</b> שהנזיר צריך להביא גם עולה ואשם. ולהיפך, גם <b>חטאת נזיר מחטאת חלב לא גמרה</b> <small>[אינה לומדת]</small> <b>שכן</b> חטאת חלב מכפרת על עבירה שיש בה <b>כרת!</b>
<b>אלא אמר רבא: אתיא</b> <small>[באה,</small> נלמדת<small>]</small> ההלכה בחטאת חלב <b>מחטאת מצורע, דכתיב</b> <small>[שנאמר]:</small> <b>"ועשה הכהן את החטאת"</b> (ויקרא יד, יט), לומר <b>שיהו כל</b> <b>עשיותיו לשם חטאת.</b>
<b>ואשכחן</b> <small>[ומצאנו]</small> איפוא <b>שנוי קדש, שנוי בעלים מנליה</b> <small>[מנין לו]</small> שהוא מעכב? <b>אמר קרא</b> <small>[המקרא]:</small> <b>"וכפר על המטהר" וגו'</b> (ויקרא יד, יט), לומר: <b>על המטהר</b> ה<b>זה ולא על המטהר חבירו.</b>
ומקשים: <b>ואכתי</b> <small>[ועדיין]</small> יש לשאול אותה שאלה עצמה שנשאלה על שיטת ר' יונה: <b>מי ילפא מהדדי</b> <small>[האם לומדת זו מזו]?</small> <b>חטאת חלב מחטאת מצורע לא ילפא</b> <small>[אינה לומדת],</small> <b>שכן יש עמה</b> בחטאת מצורע גם <b>דמים אחרים</b> דם עולה ודם אשם, <b>חטאת מצורע מחטאת חלב לא גמרה</b> <small>[אינה לומדת],</small> <b>שכן</b> יש בה כפרת <b>כרת!</b>
ומשיבים: אמנם, <b>מחדא לא אתיא</b> <small>[</small>חטאת אחת <small>מ</small>חטאת <small>אחת אינה באה,</small> אינה נלמדת<b>],</b> אבל <b>תיתי חדא מתרתי</b> <small>[תבוא,</small> תילמד, <small>אחת</small> מן החטאות <small>משתים</small> אחרות<small>].</small>
ושואלים: <b>בהי</b> <small>[באיזו]</small> מהן <b>לא לכתוב</b> <small>[תכתוב]</small> התורה? אם תאמר <b>[לא לכתוב] רחמנא</b> <small>[תכתוב התורה]</small> <b>בחטאת חלב ותיתי מהנך</b> <small>[ותבוא</small> ותילמד <small>מאלה</small> האחרות<small>]</small> — <b>מה להנך</b> <small>[לאחרות]</small> חטאת נזיר וחטאת מצורע <b>שכן יש עמהם דמים אחרים!</b>
ואם תאמר: <b>לא לכתוב רחמנא</b> <small>[תכתוב התורה]</small> <b>בחטאת נזיר ותיתי מהנך</b> <small>[ותבוא,</small> תילמד <small>מאלה</small> האחרות<small>]</small> — <b>מה להנך</b> <small>[לאחרות]</small> <b>שכן אין להן שאלה,</b> שהחוטא והמצורע חייב להביא חטאתו בכל מקרה, מה שאין כן בנזיר שיכול להישאל על נדר הנזירות ולבטל את החובה!
 ואם תאמר: <b>לא לכתוב רחמנא</b> <small>[תכתוב התורה]</small> <b>בחטאת מצורע ותיתי מהנך</b> <small>[ותבוא מאלה</small> האחרות<small>],</small> אפשר לדחות: <b>מה להנך</b> <small>[לאלה]</small> <b>שכן אין באין בדלות</b> כמו בחטאת מצורע שיש בה הפרש בין עני ועשיר (ראה ויקרא יד, כא), אלא יש להן קצבה קבועה!
<b>אלא</b> לא ניתן ללמוד מן החטאות עצמן זו על זו, ויש לומר באופן אחר: <b>אמר קרא</b> <small>[הכתוב]:</small> <b>"זאת התורה לעלה ולמנחה</b> ולחטאת... ולזבח השלמים" וגו' (ויקרא ז, לז), <b>הקישו הכתוב</b> את החטאת <b>לשלמים, מה שלמים</b> — <b>בין שנוי קדש בין שנוי בעלים בעינן</b> <small>[צריכים אנו]</small> שיהיו <b>לשמן למצוה, אף חטאת</b> — <b>בין שנוי קדש בין שנוי בעלים בעינן</b> <small>[צריכים אנו]</small> שיהיו <b>לשמן למצוה.</b>
<b>הילכך</b> <small>[על כן],</small> לענין <b>מצוה</b> למדים <b>משלמים, והנך קראי</b> <small>[ו</small>אלו <small>הכתובים</small> האחרים<small>]</small> שהבאנו לגבי חטאת, כל אחת לגופה, באים ללמד שהוא גם <b>לעכב.</b>
ושואלים: <b>ואשכחן</b> <small>[ומצאנו]</small> איפוא דין זה לגבי <b>חטאת חלב, דכתיב</b> <small>[שנאמר]</small> <b>בה "לחטאת"</b> (ויקרא ד, לג),

Daf 8b

<b>חטאת</b> של <b>עבודה זרה,</b> שנתייחד לה מקום ופרטי דינים מיוחדים בספר במדבר (טו, כז— לא), או חטאת של <b>שמיעת הקול ובטוי שפתים וטומאת מקדש וקדשיו,</b> שגם להן דינים מיוחדים הכתובים לעצמם (ויקרא ה, א— יג) ש<b>לא כתיב בהו</b> <small>[נאמר בהן]</small> דבר זה, <b>מנלן</b> <small>[מנין לנו]</small> שפסולות שלא לשמן?
ומשיבים: <b>חטאת</b> של <b>עבודה זרה אתיא</b> <small>[באה,</small> נלמדת<small>]</small> <b>מחטאת חלב, שכן</b> היא באה לכפר על חיוב <b>כרת כמותה, והנך כולהי אתיין</b> <small>[וכל אותן</small> האחרות <small>באות,</small> נלמדות<small>]</small> <b>ב</b>שיטת הלימוד של <b>מה הצד,</b> מחטאת חלב ומחטאת של נזיר ושל מצורע.
<big>א</big> <b>תנו רבנן</b> <small>[שנו חכמים]:</small> קרבן <b>פסח בזמנו</b> כלומר, בזמן מצוותו, בארבעה עשר בניסן אחר הצהרים, אם שחטו <b>לשמו</b> — <b>כשר,</b> שחטו <b>שלא לשמו</b> — <b>פסול,</b> כאמור במשנה. וקרבן שהקדיש לשם פסח, אם שחטו <b>בשאר ימות השנה</b> <b>לשמו</b> כלומר, לשם פסח — הרי הוא <b>פסול,</b> שחטו <b>שלא לשמו</b> — <b>כשר.</b>

ושואלים: <b>מנא הני מילי</b> <small>[מנין הדברים הללו]</small> שבשאר ימות השנה, אם שחטו שלא לשמו כשר? <b>אמר אבוה</b> <small>[אביו]</small> של <b>שמואל, אמר קרא</b> <small>[הכתוב]</small> בפרשת השלמים: <b>"ואם מן הצאן קרבנו לזבח שלמים לה' "</b>(ויקרא ג, ו), לומר: <b>דבר</b> (קרבן) <b>הבא מן הצאן</b> בלבד, שהוא קרבן הפסח, אם אינו ראוי לפסח — <b>יהא לזבח שלמים.</b>
ומקשים: אם כן <b>אימא</b> <small>[אמור]</small> כששחטו לשם <b>שלמים</b> — <b>אין</b> <small>[כן],</small> אבל אם שחטו לשם <b>מידי אחרינא</b> <small>[דבר אחר]</small> — <b>לא! אמר ר' אילא אמר ר' יוחנן:</b> יכול היה להיאמר "לשלמים", ונאמר <b>"לזבח"</b> — <b>לרבות כל זבח.</b>
ושואלים: אם כן, <b>אימא</b> <small>[אמור]</small> ש<b>כל</b> מה <b>דשחיט</b> <small>[ששוחט]</small> את הפסח לשמו <b>להוי</b> <small>[שיהיה]</small> <b>כמותה,</b> כגון אם שחטו לשם עולה —  שיהא עולה, ולא יהיה שלמים!
 ומשיבים:  <b>אי הוה כתיב</b> <small>[אם היה כתוב]</small> <b>"לשלמים וזבח"</b> — היינו צריכים לפרש <b>כדקאמרת</b> <small>[כמו שאתה אומר],</small> <b>השתא דכתיב</b> <small>[עכשיו שנאמר]</small> <b>"לזבח שלמים",</b> הרי זה לומר: <b>לכל</b> דבר <b>דשחיט ליה</b> <small>[ששוחט אותו]</small> — <b>שלמים להוי</b> <small>[יהיה].</small> ומקשים: מדוע נלמד כך?
<b>אימא</b> <small>[אמור]</small> באופן אחר: <b>"לזבח"</b> — הרי זה <b>כלל, "שלמים"</b> — <b>פרט,</b> והרי זה <b>כלל ופרט,</b> ולפי כללי מדרש ההלכה: <b>אין בכלל אלא מה שבפרט,</b> אם נשחט לשם <b>שלמים</b> — <b>אין</b> <small>[כן],</small> <b>מידי אחרינא</b> <small>[</small>לשם <small>דבר אחר]</small> — <b>לא,</b> והוא פסול!
 ומשיבים: מה שנאמר  <b>"לה' "</b>— <b>הדר</b> <small>[חזר]</small> <b>וכלל,</b> והרי זה כלל ופרט וכלל, והרחיב את הפרט לכל שהוא כעין שלמים, דהיינו כל מיני הקרבנות.
<b>מתקיף לה</b> <small>[מקשה על כך]</small> <b>ר' יעקב מנהר פקוד:</b> כיצד יכול אתה ללמוד כאן במידת כלל ופרט וכלל? <b>הא לא דמי כללא בתרא לכללא קמא</b> <small>[הרי אינו דומה הכלל האחרון לכלל הראשון],</small> שהרי <b>כללא קמא</b> <small>[הכלל</small> <b>הראשון]</b> <b>מרבי</b> <small>[מרבה]</small> <b>זבחים ותו לא</b> <small>[ולא יותר],</small> שהרי נאמר "לזבח", ואילו <b>כללא בתרא</b> <small>[הכלל</small> <b>האחרון]</b> שהוא אומר <b>"לה' ",</b> כוונתו <b>כל</b> דבר שהוא <b>לה', ואפילו</b> שחט את הפסח <b>ל</b>שם <b>עופות ואפילו למנחות!</b>
ומשיבים: <b>הא תנא דבי</b> <small>[הרי התנא</small> מ<small>בית</small> מדרשו<small>]</small> של <b>ר' ישמעאל בכללי ופרטי דריש כי האי גוונא</b> <small>[בכללים ופרטים</small> הוא <small>דורש כעין זה]</small> וכך היא השיטה:
<b>כלל ופרט וכלל אי</b> <small>[אין]</small> <b>אתה דן אלא כעין הפרט, מה הפרט מפורש, שהוא</b> פסח שנשחט <b>שלא לשמו</b> אלא לשם שלמים <b>וכשר, אף כל</b> קרבן פסח שנשחט לשם כל קרבן אחר <b>שלא לשמו וכשר.</b>
ומקשים: <b>אי</b> (או) נאמר, <b>מה הפרט מפורש דבר הבא בנדר ובנדבה</b> שהוא שלמים, <b>אף כל</b> דבר <b>הבא בנדר ובנדבה,</b> ולפי זה: דווקא אם שחטו לשם <b>עולה ושלמים</b> — <b>אין</b> <small>[כן],</small> אבל אם שחטו לשם <b>חטאת ואשם</b> שהם באים חובה ולא נדבה — <b>לא!</b>
<b>אלא</b> צריך לומר באופן אחר: אין כאן דרשת כלל ופרט וכלל, אלא לשון <b>"לזבח" רבויא</b> <small>[ריבוי]</small> <b>הוא,</b> והיא באה לרבות כל דבר.
 ומקשים, ועדיין <b>אימא</b> <small>[אמור]:</small> <b>לכל</b> דבר <b>דשחיט ליה להוי כוותיה</b> <small>[ש</small>הוא <small>שוחט אותו</small> לשמו <small>שיהיה כמותו],</small> ושייעשה הפסח הזה חטאת או אשם <small>וכיוצא בו!</small>
<b>אמר ר' אבין:</b>

Daf 9a

<b>דוחין קדשים הנאכלים</b> כלומר, קרבן הפסח שהוא קודש העומד לאכילה, כששחטו שלא לשמו — יידחה <b>אצל קדשים</b> אחרים <b>הנאכלין</b> גם הם, דהיינו שלמים, <b>ואין דוחין קדשים הנאכלין אצל קדשים שאינן נאכלין,</b> דהיינו עולה.
 ומקשים:  <b>אטו</b> <small>[וכי]</small> <b>חטאת ואשם מי לא מיתאכלי</b> <small>[האם אינם נאכלים]?</small> ואם כן מדוע ייעשה שלמים?
<b>אלא</b> כך צריך לומר: <b>דוחין</b> פסח שהוא <b>קדשים הנאכלין לכל אדם</b> מישראל <b>אצל</b> שלמים שהם <b>קדשים הנאכלין לכל אדם, ואין דוחין קדשים הנאכלין לכל אדם אצל קדשים שאין נאכלין לכל אדם,</b> לפי שחטאת או אשם אוכלים רק הכהנים.
<b>ר' יוסי בר' אבין אמר</b> באופן אחר: <b>דוחין קדשים קלים אצל קדשים קלים</b> כשלמים, <b>ואין דוחין קדשים קלים אצל קדשי קדשים,</b> שהם עולה חטאת ואשם.
<b>מתקיף לה</b> <small>[מקשה על כך]</small> <b>רב יצחק בר' סבריו,</b> אם זהו טעמו של דבר, <b>אימא</b> <small>[אמור]</small> משום כך: אם <b>שחטיה</b> <small>[שחט אותו]</small> את הפסח <b>לשם מעשר ליהוי</b> <small>[שיהיה]</small> <b>מעשר,</b> שהרי מעשר בכלל קדשים קלים הוא. ומסבירים: <b>למאי הילכתא</b> <small>[למה</small> לאיזו <small>הלכה]</small> יהיה מעשר, כלומר מה ההבדל אם הוא שלמים או מעשר? ש<b>לא ליבעי</b> <small>[יצטרך]</small> להביא עמו <b>נסכים,</b> כדין <b>מעשר,</b> <b>ו</b>כן <b>למלקא עליה</b> <small>[ללקות עליו]</small> <b>(ב"לא ימכר") ב"לא יגאל"</b> (ויקרא כז, לג), שמעשר אי אפשר למוכרו כלל, גם לא לאחר שחיטה!
 ומשיבים:  <b>אמר קרא</b> <small>[המקרא]:</small> <b>"העשירי יהיה קדש"</b> (ויקרא כז, לב), לומר: <b>זה</b> העשירי בלבד <b>מעשר</b> הוא, <b>ואין אחר</b> שנשחט לשמו נחשב ל<b>מעשר.</b>
ומקשים: ועדיין <b>אימא</b> <small>[אמור]</small> כך: אם <b>שחטיה</b> <small>[שחט אותו]</small> את הפסח <b>לשם בכור</b> — <b>ליהוי</b> <small>[שיהיה]</small> <b>כבכור, למאי הילכתא</b> <small>[למה</small> לאיזו <small>הלכה]</small> למעשה? ש<b>לא ליבעי</b> <small>[יצטרך]</small> <b>נסכים</b> כמו שלמים, <b>אי נמי דליתביה</b> <small>[או גם כן שיתן אותו]</small> <b>לכהנים</b> כבכור!
 ומשיבים:  <b>בכור נמי</b> <small>[גם כן]</small> בגזירה שווה של <b>"עברה" "עברה" ממעשר גמר</b> <small>[למד],</small> ולכן כמו המעשר אי אפשר לגרום לבהמה סתם שיהא דינה כבכור.
 ומקשים:  <b>ואימא</b> <small>[ואמור]</small> כך: אם <b>שחטיה</b> <small>[שחט אותו]</small> את הפסח <b>לשם תמורה</b> — <b>ליהוי</b> <small>[שיהיה]</small> <b>תמורה, למאי הילכתא</b> <small>[למה</small> לאיזו <small>הלכה]</small> למעשה? <b>למלקא עליה</b> <small>[ללקות עליו]</small> משום שעבר ועשה תמורה. <b>אי נמי למיקם עליה</b> <small>[או גם כן להיות</small> אסור <small>עליו]</small> <b>ב"לא ימכר ולא יגאל"</b> (ויקרא כז, לב)!
<b>אמר מר זוטרא בריה</b> <small>[בנו]</small> של <b>רב נחמן, אמר קרא</b> <small>[המקרא]:</small> <b>"והיה הוא ותמורתו"</b> (ויקרא כז, לג), <b>זו</b> הבהמה שהמירו בה היא נעשית <b>תמורה, ואין</b> דבר <b>אחר</b> שנשחט לשם תמורה נעשה <b>תמורה.</b>
ושואלים עוד, <b>ואימא</b> <small>[ואמור]:</small> אם <b>שחטיה</b> <small>[שחטו]</small> את הפסח <b>לשם</b> קרבן <b>תודה ליהוי</b> <small>[שיהיה]</small> <b>כי</b> <small>[כמו]</small> <b>תודה, למאי הילכתא</b> <small>[למה</small> לאיזו <small>הלכה]?</small> <b>להטעינו לחם,</b> שיהיה צריך להביא עמו חלות כמו שמביאים עם התודה!
 ודוחים:  <b>מי איכא מידי</b> <small>[האם יש דבר</small> כזה<small>]</small> ש<b>פסח גופיה</b> <small>[עצמו]</small> כשמקריבים אותו לשמו <b>לא בעי</b> <small>[אינו צריך]</small> <b>לחם, ומותרו</b> והמותר שלו, שאינו קרב, כגון כששוחטו שלא לשמו, <b>בעי</b> <small>[יהיה צריך]</small> <b>לחם?</b>
ומשיבים: <b>אי הכי</b> <small>[אם כך]</small> אתה אומר, <b>השתא נמי</b> <small>[עכשיו גם כן]</small> לפי ההלכה שהוא נעשה שלמים, אפשר לשאול: <b>מי איכא מידי</b> <small>[האם יש דבר</small> כזה<small>]</small> ש<b>פסח גופיה לא בעי</b> <small>[עצמו אינו צריך]</small> <b>נסכים, ו</b>אילו <b>מותרו</b> כשהוא נשחט שלא לשמו <b>בעי</b> <small>[צריך]</small> <b>נסכים</b> כדין שלמים?
 ומתקנים:  <b>אנן הכי קאמרינן</b> <small>[אנו כך אמרנו]</small> כך היתה השאלה: <b>מי איכא מידי</b> <small>[האם יש דבר]</small> ש<b>מותר תודה עצמה לא בעי</b> <small>[אינו צריך]</small> <b>לחם, ואילו מותר דאתיא להו מעלמא</b> <small>[שבאה לו מהחוץ],</small> כפסח זה שנשחט לשם תודה, <b>בעיא</b> <small>[צריך]</small> <b>לחם?</b> ושבים לדון בעיקר הראיה שפסח שנשחט שלא לשמו קרב שלמים, מן הפסוק "ואם מן הצאן קרבנו לזבח שלמים".
<b>מתקיף לה</b> <small>[מקשה עליה]</small> <b>רב [יימר] בריה</b> <small>[בנו]</small> של <b>רב הילל: וממאי</b> <small>[וממה]</small> מסיק אתה שפסוק זה <b>במותר פסח כתיב</b> <small>[נאמר]</small> שנשחט שלא לשמו? <b>דילמא</b> <small>[שמא]</small> <b>במותר אשם</b> <b>כתיב</b> <small>[נאמר],</small> שהרי גם האשם בא מן הצאן בלבד!
<b>אמר רבא, אמר קרא</b> <small>[המקרא]:</small> <b>"ואם מן הצאן קרבנו לזבח שלמים"</b> (ויקרא ג, ו), לומר: <b>דבר השוה בכל הצאן,</b> בין בכבשים בין בעיזים. מה שאין כן באשם, שבא רק מן האילים.
<b>מתקיף לה</b> <small>[מקשה על כך]</small> <b>ר' אבין בר חייא, ואיתימא</b> <small>[ויש אומרים]</small> שהקשה זאת <b>ר' אבין בר כהנא: בכל אתר את אמרת</b> <small>[בכל מקום אתה אומר]</small> שהלשון <b>"מן"</b> בא <b>להוציא</b> ולמעט, ולפי זה "מן הצאן" צריך להיות דבר הבא רק מחלק מן הצאן, <b>ו</b>אילו <b>כאן</b> אתה מפרש <b>"מן</b> הצאן" — כל הצאן, <b>לרבות!</b>
<b>אמר ר' מני: הכא נמי</b> <small>[כאן גם כן]</small> <b>"מן"</b> בא <b>להוציא,</b> שהרי אין הפסח בא אלא בחלק מן הצאן, <b>דלא אתי</b> <small>[שאינו בא]</small> כשהוא <b>בן שתי שנים ולא אתי</b> <small>[ואינו בא]</small> <b>בנקיבה.</b>
ועוד <b>מתקיף לה</b> <small>[מקשה על כך]</small> על הראיה מן הכתוב <b>רב חנא בגדתאה</b> קושיה אחרת: <b>ומי מצית אמרת</b> <small>[האם יכול אתה לומר]</small> <b>דכי</b> <b>כתיב האי</b> <small>[שכאשר נאמר</small> כתוב <small>זה]</small> "ואם מן הצאן קרבנו" וכו' <b>במותר פסח כתיב</b> <small>[כתוב]?</small> <b>והא מדכתיב</b> <small>[והרי ממה שנאמר]</small> מיד אחר כך: <b>"אם כשב"</b> (ויקרא ג,  ז) <b>"אם עז"</b> (ויקרא ג,  יב), <b>מכלל</b> הדברים אתה לומד <b>דלאו</b> <small>[שלא]</small> <b>במותר פסח כתיב</b> <small>[נאמר],</small> שהרי מפורש במקום אחר שהפסח בא מן הכבשים והעיזים, ומה צורך לחזור ולומר זאת!
 ומשיבים: גם אם מדובר במותר פסח,  <b>ההוא מיבעי ליה לכדתניא</b> <small>[אותו</small> כתוב המפרט דיניהם של כשב ועז <small>נצרך לו לכמו ששנויה</small> בברייתא אחרת<b>]:</b> נאמר שם <b>"כבש"</b> — <b>לרבות</b> <b>את הפסח לאליה,</b> שאף שלא נתפרש דבר זה בדיני הפסח, בכל אופן צריכים להקריב את האליה שלו, כמו שמקריבים בשלמים.
<b>כשהוא אומר: "אם כבש"</b> — הרי "אם" זה בא <b>לרבות פסח שעיברה שנתה</b> כלומר, שעבר את שנתו הראשונה ואינו כשר לקרבן פסח, <b>ו</b>כן <b>שלמים הבאים מחמת פסח</b> שיתרבו <b>לכל מצו‍ת שלמים,</b> לומר <b>שיטענו סמיכה ונסכים ותנופת חזה ושוק. כשהוא אומר</b> שם: <b>"אם עז"</b> — <b>הפסיק הענין, לימד על העז שאינה טעונה אליה.</b>
על כך מקשים: <b>והא מהכא נפקא</b> <small>[ו</small>כי דבר <small>זה מכאן הוא יוצא]</small> שפסח שעברה שנתו קרב שלמים? הלא <b>מדאבוה דשמואל נפקא</b> <small>[מ</small>דברי <small>אביו של שמואל הוא יוצא], ש</small><b>אמר אבוה</b> <small>[אביו]</small> של <b>שמואל:</b> נאמר <b>"ואם מן הצאן קרבנו לזבח שלמים"</b> (ויקרא ג,  ו) — <b>דבר הבא מן הצאן יהא לזבח שלמים!</b>
ומשיבים, גם לשיטתך יש להקשות: <b>ואכתי</b> <small>[ועדיין]</small> <b>מ</b>דברי <b>רב נחמן אמר רבה בר אבוה נפקא</b> <small>[יוצא]</small> דבר זה! ש<b>אמר רב נחמן אמר רבה בר אבוה: מנין למותר פסח שקרב שלמים? שנאמר: "וזבחת פסח לה' אלהיך צאן ובקר"</b> (דברים טז, ב), <b>והלא אין פסח בא אלא מן הכבשים ומן העזים</b> ולא מן הבקר! <b>אלא מכאן למותר הפסח שיהא לדבר הבא מן הצאן ומן הבקר, ומאי ניהו</b> <small>[ומה הוא זה]?</small> <b>שלמים,</b> ואם כן יש פסוקים אחרים שבאים ללמד דבר זה!
<b>אלא</b> יש לומר כך: <b>תלתא קראי כתיבי</b> <small>[שלושה מקראות כתובים]</small> ומדברים בדיני מותר הפסח,

Daf 9b

<b>חד</b> <small>[</small>פסוק <small>פסוק אחד]</small> <b>ל</b>מקרה של מקדיש את הפסח לאחר ש<b>עיברה</b> (עבר) <b>זמנו</b> (זמן שחיטתו) וגם <b>עיברה שנתו</b> שקרבן הפסח הזה הוא גדול מבן שנה, ופסול. <b>וחד</b> <small>[ו</small>פסוק <small>אחד]</small> <b>ל</b>מקרה של <b>עיברה זמנו</b> שעבר זמן שחיטת הפסח, <b>ולא</b> עברה <b>שנתו</b> שעדיין הקרבן הוא פחות מבן שנה. <b>וחד</b> <small>[ואחד</small> מהם<small>]</small> <b>ל</b>מקרה ש<b>לא עיברה לא זמנו ולא שנתו,</b> אלא שלא הקריבוהו לשם פסח, להשמיענו שכל אלה קרבים כשלמים.
<b>וצריכי</b> <small>[וצריכים]</small> כל אלה להיכתב, <b>דאי כתב רחמנא חד</b> <small>[שאם היתה כותבת התורה</small> רק <small>אחד</small> מהם<small>],</small> <b>הוה אמינא</b> <small>[הייתי אומר]:</small> מדובר דווקא <b>היכא</b> <small>[במקום]</small> ש<b>עיברה שנתו וזמנו, דאידחי</b> <small>[שנדחה]</small> <b>מ</b>דין <b>פסח לגמרי</b> שאין כל אפשרות להקריבו, <b>אבל עיברה זמנו</b> שעבר זמן הקרבת הפסח <b>ולא</b> עברה <b>שנתו, דחזי</b> <small>[ש</small>עדיין הוא <small>ראוי]</small> להקריבו <b>לפסח שני</b> בארבעה עשר באייר — <b>אימא</b> <small>[אמור]</small> ש<b>לא,</b> ועדיין דינו כפסח.
<b>ואי כתב רחמנא הני תרתי</b> <small>[ואילו היתה כותבת התורה</small> את <small>אלה השנים],</small> הייתי אומר שהם קרבים שלמים <b>משום דאידחי להו ממילתייהו</b> <small>[שנדחו להם מעניינם],</small> <b>אבל היכא</b> <small>[במקום]</small> ש<b>לא עבר לא זמנו ולא שנתו, דחזי</b> <small>[ש</small>הוא <small>ראוי]</small> <b>לפסח</b> — <b>אימא</b> <small>[אמור]</small> ש<b>לא,</b> על כן <b>צריכי</b> <small>[צריכים]</small> להיכתב כל אלה.
<big>א</big> <b>אמר רב משמיה</b> <small>[משמו]</small> של החכם <b>מבוג: חטאת ששחטה לשום</b> (לשם) <b>חטאת נחשון</b> כלומר, לשם אותן החטאות שהקריבו נשיאי ישראל בזמן חנוכת המשכן (ראה במדבר ז) שלא כדי לכפר על עוון, אלא כעין דורון — <b>כשירה</b> ועלתה לבעליה לשם חובה, ש<b>אמר קרא</b> <small>[המקרא]:</small> <b>"זאת תורת החטאת"</b> (ויקרא ו, יח), לומר: <b>תורה אחת לכל החטאות,</b> שאין הבדל בין חטאת לחטאת.
<b>יתיב</b> <small>[יושב</small> היה<small>]</small> <b>רבא וקאמר לה להא שמעתא</b> <small>[ואומר את ההלכה הזאת].</small> <b>איתיביה</b> <small>[הקשה לו]</small> <b>רב משרשיא לרבא,</b> ממה ששנינו בברייתא: <b>ר' שמעון אומר: כל המנחות שנקמצו שלא לשמן</b> אלא לשם סוג מנחה אחר — <b>כשירות ו</b>גם <b>עלו לבעלים לשום חובה,</b> שלא כמו זבחים, שכשרים אך אינם עולים לבעליהם לשם חובה.
 וטעם הדבר, <b>לפי שאין המנחות דומות לזבחים, ש</b>כן <b>הקומץ</b> מנחת <b>מחבת לשם</b> מנחת <b>מרחשת</b> — <b>מעשיה מוכיחין עליה</b> כלומר, אופן עשייתה מוכיח עליה <b>שהיא</b> עשויה ב<b>מחבת</b> (שטוחה) ולא מרחשת (מטוגנת בטיגון עמוק), וכן הקומץ מנחה <b>חריבה</b> (שאין בה שמן) <b>לשם</b> <b>בלולה</b> (בשמן) — <b>מעשיה מוכיחין</b> עליה <b>שהיא חריבה,</b> ולפיכך אין המחשבה והדיבור מועילים בה כלל.
<b>אבל בזבחים אינו כן,</b> דרך <b>שחיטה אחת לכולן,</b> דרך <b>קבלה אחת לכולן,</b> דרך <b>זריקה אחת לכולן,</b> ולכן אם נעשתה אחת העבודות שלא לשמם — מועיל בהם הדיבור, ואינם עולים לבעלים ידי חובה.
 ונדייק מכאן: <b>טעמא</b> <small>[הטעם]</small> דווקא משום ש<b>מעשיה מוכיחין</b> הדין כן, שהמנחה כשירה ועלתה לבעלים, <b>הא</b> <small>[אבל]</small> אם <b>אין מעשיה מוכיחין</b> — <b>לא,</b> ולפי דברי רב בשם מבוג, <b>אמאי</b> <small>[מדוע]</small> לא תעלה המנחה לבעלים? <b>לימא</b> <small>[שנאמר]</small> מן הכתוב: <b>"זאת תורת המנחה"</b> (ויקרא ו, ז), <b>תורה אחת לכל המנחות!</b>
<b>אלא אי איתמר הכי איתמר</b> <small>[אם נאמר כך נאמר],</small> <b>אמר רב משמיה</b> <small>[משמו]</small> של <b>מבוג: חטאת ששחטה</b> לא לשם חטאת נחשון, אלא <b>על מנת שיתכפר בה נחשון</b> — <b>כשירה,</b> וטעם הדבר, כי <b>אין כפרה למתים,</b> ולכן אין זה נקרא שינוי בעלים.
 ושואלים: אם לכך התכוון,  <b>ולימא</b> <small>[ושיאמר]</small> <b>מת בעלמא</b> <small>[סתם],</small> ולמה הזכיר דווקא נחשון?
 ומשיבים, <b>הא קא משמע לן</b> <small>[</small>דבר <small>זה משמיע לנו]:</small> <b>טעמא</b> <small>[הטעם,</small> דווקא<small>]</small> מפני שנשחט לשם <b>מת</b> הדין כן, <b>הא</b> <small>[אבל]</small> אם היה עושה לשם חטאת של אדם <b>חי דומיא</b> <small>[בדומה]</small> לחטאת <b>נחשון</b> — היתה <b>פסולה,</b> <b>ומאי ניהו</b> <small>[ומה הוא]?</small> ששוחט לשם <b>חטאת נזיר וחטאת מצורע,</b> שכמו חטאת נחשון, אין הן באות לכפר על חטא, אלא להכשיר ולטהר, ומכל מקום יש בהם דין שינוי בעלים.
 ומקשים: הלוא  <b>הני</b> <small>[אלה],</small> אף שמעשיהן כמעשה חטאת, הרי מצד הכפרה <b>עולות נינהו</b> <small>[הן],</small> ואם מקריב חטאת לשם מי שמחוייב עולה — כשרה היא, משום שאינו מחוייב כפרה כמותו (ראה לעיל זבחים ג,ב)!
<b>אלא אי</b> <b>איתמר הכי איתמר</b> <small>[אם נאמר כך נאמר],</small> <b>אמר רב משמיה</b> <small>[משמו]</small> של <b>מבוג: חטאת ששחטה על</b> מי <b>שמחוייב חטאת כנחשון</b> — <b>כשירה,</b> כי <b>חטאת נחשון</b> לא היתה חטאת ממש, אלא כעין <b>עולה היא.</b>
<b>איכא דאמר</b> <small>[יש שאומר]</small> בלשון אחרת: <b>אמר רב משמיה</b> <small>[משמו]</small> של <b>מבוג: חטאת ששחטה לשם חטאת נחשון</b> — <b>פסולה,</b> מפני ש<b>חטאת נחשון עולה היא,</b> והרי זה כשוחט חטאת שלא לשמה.
 ושואלים: ומדוע הזכיר חטאת נחשון?  <b>ולימא</b> <small>[ושיאמר]:</small> חטאת ששחטה לשם <b>חטאת נזיר וחטאת מצורע,</b> שגם הן כעולה! ומשיבים: <b>עיקר חטאת</b> את המקרה הראשון של חטאת יחיד <b>נקט</b> <small>[תפס]</small> כדוגמה.
<big>ב</big> <b>אמר רב: חטאת</b> שהפריש כדי לכפר על אכילת <b>חלב, ששחטה לשם חטאת</b> על אכילת <b>דם,</b> או ששחטה <b>לשם חטאת עבודה זרה</b> — הרי היא <b>כשירה,</b> שאין זה שינוי מעיקר שמה.
 אבל אם שחטה <b>לשם חטאת נזיר, לשם חטאת מצורע</b> — <b>פסולה,</b> מדוע? כי <b>הני</b> <small>[אלה]</small> <b>עולות נינהו</b> <small>[הם],</small> שאין להן תפקיד כפרה כחטאות ממש.
<b>בעי</b> <small>[שאל]</small> <b>רבא: חטאת חלב ששחטה לשם חטאת</b> שבאה לכפר על <b>טומאת מקדש וקדשיו, מהו</b> הדין? <b>מי אמרינן</b> <small>[האם אנו אומרים]</small> שהיא כשירה, משום שהיא באה לכפר על עבירה שיש בה <b>כרת כמותה,</b>
<b>או דילמא</b> <small>[שמא]</small> אין זו אותו קרבן, שהרי <b>אין</b> דינה <b>קבוע כמותה?</b> שהרי מביא בהמה או עוף או מנחה, לפי עושרו של החוטא (ראה ויקרא ה, ג— יג).
 ומעירים:  <b>רב אחא בריה</b> <small>[בנו]</small> של <b>רבא מתני כולהו לפסולא</b> <small>[היה שונה</small> בדברי רב <small>בכולם לפסול],</small> שגם אם שחט חטאת חלב לשם חטאת דם, או חטאת עבודה זרה — פסולה, <b>מאי טעמא</b> <small>[מה טעם</small> הדבר<small>]?</small> שנאמר: <b>"ושחט אותה לחטאת"</b> (ויקרא ד, לג) לומר: דווקא <b>לשם אותה חטאת,</b> ואם משנה לשם כל חטאת אחרת — פסולה.
<b>אמר ליה</b> <small>[לו]</small> <b>רב אשי לרב אחא בריה</b> <small>[בנו]</small> של <b>רבא: [בעיא</b> <small>[את הבעיה]</small> ששאל <b>רבא,]</b> מה דינה של חטאת ששחטה לשם חטאת טומאת מקדש וקדשיו, לשיטתכם <b>היכי מתניתו לה</b> <small>[כיצד אתם שונים אותה]?</small> והרי לפי דרך זו, בוודאי פסולה היא!
<b>אמר ליה</b> <small>[לו]:</small> את שאלת רבא <b>אנן</b> <small>[אנו]</small> <b>בשינוי בעלים מתנינן לה</b> <small>[שונים אותה],</small> כששוחטה לשם אחרים. <b>[והכי מתנינן לה</b> <small>[וכך אנו שונים אותה]</small><b>],</b> שמתחילה <b>אמר רבא: חטאת חלב ששחטה על מי שמחוייב חטאת דם וחטאת עבודה זרה</b> — הרי היא <b>פסולה,</b> שהרי גם האחר חייב בחטאת. אבל אם שחטה <b>על מי שמחוייב חטאת נזיר וחטאת מצורע</b> — הרי היא <b>כשירה,</b> שאין המביא חטאת כזו מחוייב כפרה כמותו.
<b>ובעיין לה הכי</b> <small>[ואנו שואלים אותה כך]:</small> <b>בעי</b> <small>[שאל]</small> <b>רבא: חטאת חלב ששחטה על מי שמחוייב חטאת</b> של <b>טומאת מקדש וקדשיו, מהו? מי אמרינן</b> <small>[האם אנו אומרים]</small> שהיא באה לכפר על <b>כרת כמותה,</b> ולכן דינו כמקריב לשם אחר החייב חטאת דם, <b>או דילמא</b> <small>[שמא]</small> <b>אין</b> קרבנו <b>קבוע כמותה</b> ואין הוא נחשב מחוייב כפרה כמותו?
 שאלה זו לא נפתרה, ועל כן <b>תקו</b> <small>[תעמוד]</small> השאלה במקומה.
<big>ג</big> <b>איתמר</b> <small>[נאמר]:</small> <b>שחטה</b> את החטאת <b>לשמה</b> על מנת <b>לזרוק דמה שלא לשמה</b> — מה דינה? <b>ר' יוחנן אמר: פסולה, וריש לקיש אמר: כשירה.</b>
ומסבירים את טעמיהם: <b>ר' יוחנן</b> <b>אמר פסולה,</b> כי <b>מחשבין מעבודה לעבודה,</b> שמחשבת פסול מועילה אפילו חשב מחשבת פסול ביחס לעבודה אחרת<b>,</b> <b>וילפינן</b> <small>[ולמדים אנו]</small> דבר זה <b>ממחשבת פיגול,</b> שאם בזמן ששוחט עשה זאת על מנת לזרוק את הדם לאחר זמנו — הרי זה מפגל.
<b>וריש לקיש אמר כשירה</b> היא, כי <b>אין מחשבין מעבודה לעבודה, ולא ילפינן</b> <small>[ואין אנו למדים]</small> <b>ממחשבת פיגול.</b>
ומעירים: <b>ואזדו לטעמייהו</b> <small>[והולכים</small> הם בענין זה <small>לשיטתם],</small> <b>דאיתמר</b> <small>[שנאמר]</small> שחלקו בבעיה הבאה:

Daf 10a

<b>השוחט את הבהמה על מנת לזרוק דמה לעבודה זרה,</b> או <b>להקטיר חלבה לעבודה זרה</b> — <b>ר' יוחנן אמר: אסורה</b> הבהמה בהנאה על ידי שחיטה זו, כדין תקרובת עבודה זרה, אף על פי שלא זרק דמה או הקטיר חלבה לעבודה זרה אחר כך, כי <b>מחשבין מעבודה לעבודה</b> שמה שחושב בזמן השחיטה לגבי הזריקה מועיל, <b>וילפינן</b> <small>[ולמדים אנו]</small> <b>חוץ מבפנים</b> שכשם שבבית המקדש דבר כזה פוסל בפיגול, כך הוא אוסר במחשבת עבודה זרה.
<b>ריש לקיש אמר: מותרת, אין מחשבין מעבודה לעבודה, ולא ילפינן</b> <small>[ואין אנו למדים]</small> <b>חוץ מפנים.</b>
ומעירים: שתי המחלוקות הללו צריכות, <b>ואי אשמעינן בהא</b> <small>[ואם היה משמיע לנו בזו]</small> בשוחט לעבודה זרה, הייתי אומר: דווקא <b>בהא</b> <small>[בזו]</small> <b>אמר ריש לקיש</b> שאין מחשבים, מפני שאין למדים חוץ מפנים, <b>אבל</b> בשחיטה על מנת לזרוק שלא לשמה, שהוא לימוד של מחשבת <b>פנים מ</b>מחשבת <b>פנים</b> (מחשבת לשמה ממחשבת פיגול) — <b>אימא מודי ליה</b> <small>[אמור</small> ש<small>מודה לו]</small> <b>לר' יוחנן</b> שמחשבים.
 ולהיפך, <b>ואי אשמעינן הא</b> <small>[ואם היה משמיע לנו זו]</small> במחשב בעבודות המקדש, הייתי אומר <b>בהא קאמר</b> <small>[בזו אמר]</small> <b>ר' יוחנן, אבל בההיא</b> לגבי עבודה זרה <b>אימא מודי ליה</b> <small>[אמור</small> ש<small>מודה לו]</small> <b>לריש לקיש</b> שאין למדים חוץ מפנים, על כן <b>צריכי</b> <small>[צריכים]</small> שייאמרו שניהם.
<b>כי אתא</b> <small>[כאשר בא]</small> <b>רב דימי</b> מארץ ישראל <b>אמר: מתיב</b> <small>[משיב היה]</small> <b>רב ירמיה</b> כדרך קל וחומר <b>לסיועיה</b> <small>[לסייע לו]</small> <b>לר' יוחנן, ור' אילא</b> היה משיב כדי <b>לסיועיה</b> <small>[לסייע לו]</small> <b>לריש לקיש.</b>
ומפרטים, <b>רב ירמיה לסיועיה</b> <small>[לסייע לו]</small> <b>לר' יוחנן</b> מסברה זו: <b>ומה</b> אם <b>במקום שאם אמר "הריני שוחט חוץ לזמנו" שהוא כשר,</b> אם <b>שחטו על מנת לזרוק דמו חוץ לזמנו</b> — <b>פסול, מקום שאם אמר "הריני שוחט שלא לשמו"</b> שהוא <b>פסול,</b> אם <b>שחטו על מנת לזרוק דמו שלא לשמו</b> — <b>אינו דין שיהא פסול?</b>
<b>מתקיף לה</b> <small>[מקשה על כך]</small> <b>רבא בר אהילאי:</b> אין זה קל וחומר הגון, כי <b>מה</b> למחשב <b>לחוץ לזמנו</b> שהוא חמור <b>שכן</b> מביא לידי עונש <b>כרת</b> על אכילתו, תאמר במחשבה שלא לשמו, שאף שהוא פסול, אין חייבים כרת על אכילתו!
<b>אלא אמר רבא בר אהילאי, הכי קאמר</b> <small>[כך הוא אומר]</small> כך יש להוכיח: <b>ומה מקום שאם אמר "הריני שוחט חוץ למקומו" שהוא כשר,</b> אם <b>שחטו על מנת לזרוק דמו חוץ למקומו</b> — הרי הוא <b>פסול</b> (ואינו פיגול שחייבים כרת על אכילתו, כדין מחשבת חוץ לזמנו), <b>מקום שאם אמר "הריני שוחט שלא לשמו" שהוא פסול, [שחטו על מנת] לזרוק דמו שלא לשמו</b> — <b>אינו דין שיהא פסול?</b>
<b>מתקיף לה</b> <small>[מקשה על כך]</small> <b>רב אשי:</b> גם זה אינו קל וחומר, כי <b>מה ל</b>פסול <b>חוץ למקומו</b> שהוא חמור יותר — <b>שכן נוהג בכל הזבחים,</b> שמחשבה זו של חוץ למקומו יכולה להיות בכל זבח, <b>תאמר בשלא לשמו</b> — <b>שאינו נוהג</b> פסול <b>אלא בפסח וחטאת!</b>
<b>אלא אמר רב אשי, הכי קאמר</b> <small>[כך הוא אומר]:</small> <b>ומה במקום שאם אמר "הריני שוחט לשם פלוני"</b> (שאינו בעליו של הקרבן) דינו <b>שהוא כשר,</b> מכל מקום אם שחט על מנת <b>לזרוק דמו לשם פלוני</b> — <b>פסול, מקום שאם אמר "הריני שוחט שלא לשמן" שהוא פסול,</b> אם <b>[שחטו על מנת] לזרוק דמן שלא לשמן</b> — <b>אינו דין שיהא פסול?</b> ומכאן ראיה לשיטת ר' יוחנן.
 ומעתה מביאים את ההוכחה שהיה <b>ר' אילא</b> מביא <b>לסיועיה</b> <small>[לסייע לו]</small> <b>לריש לקיש</b> שאין מחשבים מעבודה לעבודה: <b>לא תאמר</b> התורה דין מחשבת שלא לשמו <b>בזריקה, ותיתי</b> <small>[ותבוא</small> ויילמד הדבר<small>]</small> <b>מקל וחומר מבינייא</b> <small>[מביניהן],</small> <b>משחיטה וקבלה, למאי הלכתא כתב רחמנא</b> <small>[למה</small> לאיזו <small>הלכה כתבה התורה</small> במפורש<small>]</small> דין זה גם בזריקה? <b>לומר,</b> ש<b>אין מחשבין מעבודה לעבודה,</b> אלא בכל עבודה יש פסול רק בה עצמה.
<b>מתקיף לה</b> <small>[מקשה על כך]</small> <b>רב פפא: ודלמא</b> <small>[ושמא]</small> נכתב דבר זה ללמדנו את ההיפך, ש<b>מחשבין מעבודה לעבודה!</b>
ומשיבים: <b>אם כן, לשתוק קרא מיניה ותיתי</b> <small>[שישתוק הכתוב ממנו,</small> ולא יפרשנו, <small>ויבוא</small> יילמד הדבר<small>]</small> <b>מקל וחומר</b> שאמר <b>רב אשי</b> לעיל, משינוי בעלים. ואם נכתב, ודאי נכתב על מנת להוציא מקל וחומר זה.
<b>ואידך</b> <small>[והאחר,</small> ר' יוחנן<small>]</small> <b>פריך הכי</b> <small>[מקשה כך]</small> על ראיה זו: <b>מה להנך</b> <small>[לאלה],</small> לשחיטה וקבלה, <b>שכן טעונות צפון</b> שייעשו בחלקה הצפוני של העזרה (בקדשי קדשים), <b>וישנן</b> גם <b>בחטאות הפנימיות,</b> מה שאין כן בזריקה, ולא ניתן היה, איפוא, ללמוד מהן לזריקה.
 ומן הצד השני, <b>ואידך</b> <small>[והאחר]</small> ריש לקיש, מה הוא עונה על כך? <b>השתא מיהא</b> <small>[עכשיו על כל פנים]</small> במקור הדין של שחיטה שלא לשמה <b>בשלמים קיימין</b> <small>[אנו עומדים],</small> שדינים אלה של שלא לשמה נלמדו מפרשת השלמים (ומהם למדנו לשאר קרבנות). ובשלמים אין שחיטה וקבלה טעונות צפון, ואין דמה ניתן בפנים, ולפיכך היה מקום ללמוד מהן לזריקה.
 ובדומה למחלוקת ר' יוחנן וריש לקיש <b>איתמר</b> <small>[נאמר]</small> שחלקו אמוראים בשאלה: בהמה <b>ש</b><b>שחטה לשמה</b> על מנת <b>לזרוק דמה שלא לשמה</b> — <b>רב נחמן אמר: פסולה, רבה אמר: כשרה. והדר ביה</b> <small>[וחזר בו]</small> <b>רבה לגבי רב נחמן מ</b>אותו <b>קל וחומר</b> שאמר <b>רב אשי</b> משינוי בעלים.
<big>א</big> שנינו במשנה ש<b>ר' אליעזר אומר: אף האשם</b> פסול שלא לשמו. ובענין זה <b>תניא</b> <small>[שנויה</small> ברייתא<small>],</small> <b>אמר ר' אליעזר: חטאת באה על חטא ואשם בא על חטא, מה חטאת שלא לשמה</b> — <b>פסולה, אף אשם שלא לשמו</b> — <b>פסול.</b>
<b>אמר לו ר' יהושע: לא, אם אמרת בחטאת שכן דמה</b> נזרק <b>למעלה</b> מאמצע המזבח, מה שאין כן באשם ושאר קרבנות!
<b>אמר לו ר' אליעזר: פסח יוכיח, שדמו</b> נזרק <b>למטה</b> (בחצי המזבח התחתון), <b>ו</b>בכל זאת <b>שחטו שלא לשמו</b> — <b>פסול.</b>
<b>אמר לו ר' יהושע: מה לפסח שכן זמנו קבוע,</b> מה שאין כן באשם!
<b>אמר לו ר' אליעזר: חטאת תוכיח,</b> שאין זמנה קבוע.
<b>אמר לו ר' יהושע:</b>

Daf 10b

<b>חוזרני חלילה</b> חוזר אני שוב לטענה הקודמת, וכך נסתובב במעגל בלא שנגיע למסקנה.
<b>חזר ר' אליעזר ודנו דין אחר: חטאת נאמר בה "היא" בשחיטה</b> "ושחט אותו... חטאת הוא" (כד, ד), לומר שכאשר <b>היא לשמה</b> — <b>כשירה, שלא לשמה</b> — <b>פסולה, ו</b>כן <b>פסח נאמר בו "הוא" בזביחה</b> ("זבח פסח הוא לה' " שמות יב, כז), לומר שכאשר <b>הוא לשמו</b> — <b>כשר, שלא לשמו</b> — <b>פסול.</b>
ולפיכך <b>אף אשם נאמר בו "הוא"</b> ("והקטיר אותם הכהן המזבחה אשה לה' אשם הוא". ויקרא ז, ה), לומר ש<b>הוא לשמו</b> — <b>כשר, שלא לשמו</b> — <b>פסול!</b>
<b>אמר לו ר' יהושע:</b> מכאן אין הוכחה, שכן אמנם <b>חטאת נאמר בה "היא" בשחיטה,</b> לומר ש<b>היא לשמה כשרה, שלא לשמה פסולה,</b> וכן <b>פסח נאמר בו "הוא" בזביחה,</b> לומר ש<b>הוא לשמו כשר, שלא לשמו</b> <b>פסול. אבל אשם לא נאמר בו "הוא" אלא לאחר הקטרת אימורין, ו</b>הרי <b>הוא עצמו שלא הוקטרו אימורין</b> שלו כלל — <b>כשר,</b> ואם כן מה שנאמר בו "הוא" בוודאי אינו מעכב!
<b>אמר לו ר' אליעזר,</b> מכל מקום <b>הרי</b> הכתוב מקיש אותם ו<b>אומר: "כחטאת כאשם"</b> (ויקרא ז, ז), לומר: <b>מה חטאת שלא לשמו</b> — <b>פסול, אף אשם שלא לשמו</b> — <b>פסול.</b>
<big>א</big> עד כאן הבאנו את לשון הברייתא, ומעתה דנים בה. <b>אמר מר</b> <small>[החכם]</small> בברייתא זו, <b>אמר לו ר' יהושע: חוזרני חלילה.</b> ומקשים: <b>ולמיהדר דינא ולייתי</b> <small>[ושיחזור הדין, ויבוא הדבר]</small> לדעת ר' אליעזר <b>ב</b>דרך הלימוד של <b>"מה הצד",</b> שאף שאשם שונה גם מחטאת וגם מפסח, יש בו צד השווה בשניהם, וממנו ילמד!
 ומשיבים:  <b>משום דאיכא למיפרך</b> <small>[שיש מקום לשבור</small> את ההשוואה ולומר<small>]:</small> <b>מה להצד השוה שבהן שכן יש בהן</b> בחטאת ובפסח <b>צד כרת,</b> מה שאין כן האשם.
 ועוד שנינו בברייתא, <b>אמר לו ר' יהושע: לא, אם אמרת בחטאת שכן דמה למעלה,</b> מה שאין כן אשם. ושואלים: <b>ולימא ליה</b> <small>[ושיאמר לו]</small> ר' יהושע טענה אחרת: <b>לא, אם אמרת בחטאת שכן נכנס דמה לפני ולפנים</b> בפר ושעיר של יום הכיפורים!
ומשיבים: <b>בחטאות החיצונות קאמרינן</b> <small>[אומרים אנו],</small> להן אנו משווים את האשם, ובהן אין הדם נכנס לפנים.
 ומקשים: ושיאמר לו הבדל אחר בין חטאת ואשם, <b>שאם נכנס דמה</b> של חטאת (חיצונה, רגילה) <b>[לפני] ולפנים</b> — <b>פסולה,</b> מה שאין כן דם אשם!
 ומשיבים: <b>אית ליה</b> <small>[יש לו]</small> <b>לר' אליעזר</b> הוא סבור ש<b>אף האשם</b> שנכנס דמו לפנים נפסל, כאשר יבואר להלן.
 ושואלים: יאמר לו ר' יהושע שהחטאת חמורה מאשם,  <b>שכן מכפרת על חייבי כריתות,</b> ואין כן האשם!
 ודוחים: ר' אליעזר מוכיח  <b>מחטאת</b> של <b>שמיעת הקול,</b> שמי שנשבע לשקר שאינו יודע עדות לחבירו — מביא חטאת, אף שאין זה עוון כרת.
 ושואלים עוד: ר' יהושע היה יכול לומר שחטאת חמורה מאשם <b>שכן טעונה ארבע מתנות</b> שצריך לזרוק את דמה על המזבח בארבע נתינות נפרדות. מה שאין כן אשם, שנותן שתי מתנות בלבד!
 ומשיבים: אולי סבור ר' אליעזר <b>כר' ישמעאל,</b> ש<b>אמר: כל הדמים</b> (קרבנות) <b>טעונה</b> <b>ארבע מתנות.</b>
ושואלים: מכל מקום יכול היה ר' יהושע לומר ששונה החטאת משום <b>ש</b>היא <b>טעונה</b> ארבע מתנות <b>על ארבע קרנות</b> המזבח, ולא די בארבע מתנות על שתי קרנות בלבד, כפי שהוא באשם!
ומשיבים: <b>וליטעמיך</b> <small>[ולשיטתך]</small> שאתה מקשה, הרי יכול היה להצביע על דברים אחרים המיוחדים לחטאת: <b>האיכא</b> <small>[הרי יש]</small> חובת נתינה של הדם ב<b>אצבע</b> ולא זריקה מן הכלי. וכן <b>האיכא</b> <small>[הרי יש]</small> חובת נתינה על גוף ה<b>קרן</b> שבראש המזבח ולא במקום אחר. וגם למי שאינו סבור כן, <b>האיכא</b> <small>[הרי יש]</small> חובת נתינה על <b>חודה</b> של זוית המזבח דווקא! <b>אלא</b> צריך לומר כי <b>חד מתרי תלת טעמי נקט</b> <small>[אחד משנים שלושה טעמים תפס],</small> ואין לשאול מפני מה לא אמר ר' אליעזר את כולם.
<big>ב</big> וממשיכים לדון באותה ברייתא. <b>אמר מר</b> <small>[החכם],</small> <b>אמר לו ר' יהושע</b> לר' אליעזר: <b>לא, אם אמרת</b> בחטאת שכן דמה למעלה. ושואלים: <b>לימא ליה</b> <small>[שיאמר לו]</small> <b>ר' אליעזר:</b> לשיטתו, <b>אשם נמי</b> <small>[גם כן]</small> <b>דמו למעלה,</b> שהרי הוא משווה את דיני החטאת והאשם!
<b>אמר אביי: אשם דמו למעלה לא מצית אמרת</b> <small>[אינך יכול לומר],</small> שיש ללמוד <b>קל וחומר מעולה, ומה עולה שהיא</b> חמורה לפי שכולה קריבה <b>כליל</b> בכל זאת <b>דמה</b> נזרק <b>למטה, אשם שאינו</b> עולה <b>כליל</b> (אלא בשרו נאכל לכהנים) <b>לא כל שכן?</b>
ואומרים: יש לדחות את הקל וחומר, <b>מה לעולה שכן אינה מכפרת</b> שאינה באה לכפרת עוון, מה שאין כן אשם!
 ואומרים:  <b>חטאת העוף תוכיח</b> שהיא מכפרת, ודמה ניתן למטה.
 ואומרים:  <b>מה לחטאת העוף שכן אינה מין זבח,</b> שעוף אינו נשחט (נזבח) אלא נמלק!
 ואומרים:  <b>עולה תוכיח</b> שהיא מין זבח. ונלמד דין זה משניהם, שכן <b>לא ראי</b> (הרי) <b>זה כראי זה ולא ראי זה כראי זה, הצד השוה שבהן</b> — <b>שהן קדשי קדשים ודמן למטה, אף אני אביא אשם שהוא קודש קדשים ודמו למטה.</b>
<b>אמר ליה</b> <small>[לו]</small> <b>רבא מפרזקיא לרב אשי, ולפרוך</b> <small>[ושיקשה]</small> על כך: <b>מה להצד השוה שבהן,</b> בעולה ובחטאת העוף, <b>שכן אין להן קצבה</b> שאין סכום קצוב מסויים למחיר הקרבן, <b>תאמר באשם שיש לו קצבה</b> ("כסף שקלים". ויקרא ה, טו)!
<b>אלא היינו טעמא</b> <small>[זהו הטעם]</small> של <b>ר' אליעזר,</b> שגם הוא סבור שהאשם דמו ניתן למטה — ש<b>אמר קרא</b> <small>[הכתוב]</small> לגבי זריקת דם החטאת: <b>"הכהן המחטא אותה"</b> (ויקרא ו, יט), והמילה <b>"אותה"</b> בא להדגיש: החטאת בלבד <b>דמה למעלה, ואין דמו של אחר למעלה.</b>
ושואלים: <b>אי הכי</b> <small>[אם כך],</small> שר' אליעזר מקבל את הדרשה "אותה", הרי גם בשחיטת <b>חטאת</b> לשמה, שלמדנו מן הכתוב "ושחט אותה לחטאת" (ויקרא ד, לג) <b>נמי נימא</b> <small>[גם כן נאמר]:</small> <b>אותה לשמה</b> — <b>כשרה, שלא לשמה</b> — <b>פסולה, הא</b> <small>[אבל]</small> <b>שאר זבחים,</b> ובכלל זה אשם, <b>בין לשמן בין שלא לשמן</b> — <b>כשרין,</b> ומדוע אין ר' אליעזר סבור כן לענין אשם!
 ומשיבים:  <b>ההוא</b> <small>[אותו</small> כתוב<small>]</small> <b>"אותה"</b> שנאמר לענין פסול שלא לשמה <b>לאו דוקא</b> <small>[לא</small> נאמר <small>בדיוק],</small> <b>דהא</b> <small>[שהרי]</small> <b>שייר פסח,</b> שגם הוא פסול שלא לשמו.
 ומקשים:  <b>הכא נמי לאו דוקא</b> <small>[כאן גם כן אינו מדוייק]</small> לענין זריקה למעלה, <b>דהא</b> <small>[שהרי]</small> <b>שייר עולת העוף,</b> שגם היא דמה נזרק למעלה!
 ומשיבים: לגבי קרבנות הטעונים  <b>זביחה</b> (שחיטה) <b>מיהא</b> <small>[על כל פנים]</small> <b>לא שייר מידי</b> <small>[דבר],</small> ואין העוף שדינו מליקה נחשב שיור לענין זה.
<b>ואי בעית אימא</b> <small>[ואם תרצה אמור]:</small> גם את עולת העוף לא שייר לענין זה, כי <b>הא מני</b> <small>[</small>דרשה <small>זו</small> שממעטת כל קרבן מזריקת הדם למעלה, כשיטת <small>מי היא]?</small> שיטת <b>ר' אלעזר בר' שמעון היא,</b> ש<b>אמר: האי</b> <small>[זה]</small> לחטאת בהמה <b>מקום לחוד, והאי</b> <small>[וזה]</small> לעולת העוף <b>מקום לחוד.</b>
<b>דתניא</b> <small>[ששנויה</small> ברייתא<small>]:</small> <b>דמים התחתונים</b> כלומר, הקרבנות שדמם צריך לתת למטה, <b>ניתנין מחוט הסיקרא</b> שהיה באמצע המזבח <b>ולמטה,</b> <b>והעליונים</b> ניתנים <b>מחוט הסיקרא ולמעלה. אמר ר' אלעזר בר' שמעון: במה דברים אמורין</b> שהעליונים דמם ניתן בכל מקום למעלה מחוט הסיקרא? <b>בעולת העוף, אבל בחטאת בהמה</b> לא די בכך שדמה למעלה, אלא <b>היא עצמה אין נעשה</b> זריקת דמה <b>אלא על גופה של קרן,</b> ולא במקום אחר.
<big>ג</big> <b>תנן התם</b> <small>[שנינו שם]</small> במשנה להלן: <b>שהיה ר' עקיבא אומר: כל דמים</b> של כל הקרבנות <b>שנכנסו להיכל לכפר</b> — <b>פסולים, וחכמים אומרים: חטאת בלבד</b> פסולה, כאמור בכתוב "וכל חטאת אשר יובא מדמה... לכפר בקדש לא תאכל..." (ויקרא ו, כג). <b>ר' אליעזר אומר: אף האשם, שנאמר: "כחטאת כאשם"</b> (ויקרא  ז, ז).
 ושואלים:  <b>בשלמא</b> <small>[נניח]</small> דעת <b>ר' אליעזר כדקאמר טעמא</b> <small>[כמו שאמר את הטעם]</small> — מן ההיקש שבכתוב, <b>אלא רבנן מאי טעמא</b> <small>[חכמים מה הטעם]</small> שאינם סבורים כן באשם?
<b>אמר רבא: אשם</b> ש<b>נכנס דמו לפנים פסול לא מצית אמרת</b> <small>[אינך יכול לומר</small> כן<small>],</small> כי <b>קל וחומר</b> הוא <b>מעולה: מה</b>

Daf 11a

<b>עולה שהיא</b> קריבה <b>כליל</b> על המזבח, ובכל זאת אם <b>נכנס דמה לפנים</b> — <b>כשרה, אשם שאינו</b> קרב <b>כליל לא כל שכן</b> שדמו שנכנס לפנים כשר?
 ודוחים: אין ללמוד מכאן, כי  <b>מה לעולה שכן אינה מכפרת,</b> ואילו אשם מכפר!
 ומשיבים:  <b>מנחת חוטא תוכיח</b> שמכפרת, ואינה נפסלת בכניסתה לקודש.
 על תשובה זו שואלים, <b>ולימא</b> <small>[ושיאמר]:</small> <b>חטאת העוף תוכיח,</b> שאף היא אינה נפסלת בכניסתה לפנים. והוכחה זו טובה יותר מן ההוכחה ממנחת חוטא, שאינה דם! ומשיבים: מחטאת העוף לא רצה להביא ראיה, כי <b>חטאת העוף בעיא</b> <small>[שאלה]</small> של <b>ר' אבין היא,</b> שלא נפתרה, האם דמה שנכנס לפנים נפסל או לא.
 ושואלים:  <b>ולפרוך</b> <small>[ושיפרוך]</small> את ההוכחה הזו כך: <b>מה למנחת חוטא שכן אינה מין זבח!</b>
ואומרים: <b>עולה תוכיח,</b> שהיא מין זבח, ואם נכנס דמה — כשרה. <b>וחזר הדין, לא ראי זה כראי זה ולא ראי זה כראי זה, הצד השוה שבהן שהן קדשי קדשים ונכנס (דמן) לפנים</b> — <b>כשרין, אף אני אביא אשם שהוא קודש קדשים ונכנס דמו לפנים</b> — והרי הוא <b>כשר.</b>
<b>אמר ליה</b> <small>[לו]</small> <b>רבא מברניש לרב אשי, ולפרוך</b> <small>[ושיקשה]</small> ר' אליעזר על כך: <b>מה להצד השוה שבהן שכן אין להן קצבה, תאמר באשם</b> שיש בו חומרה, <b>שיש לו קצבה,</b> בכסף שקלים!
<b>אלא</b> צריך לומר: <b>היינו טעמייהו דרבנן</b> <small>[זהו טעמם של חכמים]</small> שאינם פוסלים אלא בחטאת ולא באשם, ש<b>אמר קרא</b> <small>[המקרא]</small> בענין זה: "וכל חטאת אשר יובא מ<b>דמה</b> אל אוהל מועד" (ויקרא ו, כג), הרי זו הדגשה: <b>דמה של זו, ולא דמה של</b> קרבן <b>אחר.</b>
<b>ואידך</b> <small>[והאחר,</small> ר' אליעזר<small>],</small> מה למד הוא מן הדיוק הזה? ומשיבים: <b>"דמה"</b> דווקא <b>ולא בשרה,</b> שאם נכנס בשרה של חטאת לפנים אינה פסולה.
<b>ואידך</b> <small>[והאחרים,</small> חכמים<small>]</small> מה הם אומרים? הם סבורים שכאן היה יכול לכתוב <b>"דם"</b> וכתב <b>"דמה",</b> ולמדים מ"דם" להוציא בשר, ומ"דמה" להוציא דם קרבן אחר.
<b>ואידך</b> <small>[והאחר,</small> ר' אליעזר<small>]?</small> את הדרשה <b>"דם" "דמה" לא דריש</b> <small>[אינו דורש].</small>
<big>א</big> ושבים למחלוקת ר' אליעזר וחכמים במשנה. ושואלים: <b>בשלמא לרבנן דאמרי</b> <small>[נניח</small> לשיטת <small>חכמים שאומרים]:</small> <b>אשם ששחטו שלא לשמו כשר</b> — <b>היינו דאיתקש</b> <small>[זהו</small> הטעם <small>שהוקשה]</small> <b>מנחה לחטאת</b> ו<b>מנחה לאשם.</b>
<b>דתניא</b> <small>[ששנויה</small> ברייתא<small>],</small> <b>ר' שמעון אומר:</b> נאמר במנחה <b>"קדש קדשים היא כחטאת וכאשם"</b> (ויקרא ו, י), ומפני מה יש השוואה כפולה, לחטאת ולאשם? ללמד: <b>מנחת חוטא הרי היא כחטאת</b> שפסולה שלא לשמה, <b>לפיכך</b> אם <b>קמצה שלא לשמה</b> — <b>פסולה,</b> ואילו <b>מנחת נדבה הרי היא כאשם,</b> שאינו נפסל שלא לשמו, <b>לפיכך קמצה שלא לשמה</b> — <b>כשרה.</b> אם כן לשיטת חכמים ההיקש מובן יפה.
<b>אלא ל</b>דעת <b>ר' אליעזר, למאי הלכתא איתקש</b> <small>[למה</small> לאיזו <small>הלכה הוקשה]</small> <b>מנחה לחטאת ומנחה לאשם?</b>
ומשיבים: <b>לכי אידך</b> <small>[לכמו</small> הברייתא <small>האחרת]</small> של <b>ר' שמעון, דתנן</b> <small>[ששנינו]:</small> המוליך את קומץ המנחה למזבח כדי להקטירו <b>לא בכלי שרת</b> — <b>פסולה</b> המנחה, <b>ור' שמעון מכשיר.</b>
<b>ואמר רב יהודה בריה</b> <small>[בנו]</small> של <b>ר' חייא: מאי טעמא</b> <small>[מה הטעם]</small> של <b>ר' שמעון? אמר קרא</b> <small>[המקרא]:</small> <b>"קדש קדשים היא כחטאת וכאשם"</b> (ויקרא ו, י), וההשוואה הכפולה באה לומר: אם <b>בא לעובדה ביד</b> שלאחר קמיצתה מוליך את הקומץ למזבח בידו ממש — <b>עובדה</b> ביד <b>ימין כחטאת,</b> ואם עובדה ומוליכה למזבח <b>בכלי</b> — יכול ל<b>עובדה בשמאל</b> כמו שיכול לעשות בדם ה<b>אשם</b> לדעת ר' שמעון.
ותוהים: <b>ור' שמעון, האי קרא מפיק ליה להכי ומפיק ליה להכי</b> <small>[פסוק זה מוציא אותו לכאן ומוציא אותו לכאן]</small> ולומד ממנו שני דברים שונים?
 ומשיבים:  <b>עיקר קרא</b> <small>[הפסוק]</small> לענין <b>לכ</b> מו שאמר <b>רב יהודה בריה</b> <small>[בנו]</small> של <b>ר' חייא הוא דאתא</b> <small>[שבא].</small> <b>ומנחת חוטא</b> ש<b>פסולה שלא לשמה [טעמא אחרינא</b> <small>[טעם אחר]</small> <b>הוא],</b> מקור אחר יש לדבר: <b>חטאת, טעמא מאי</b> <small>[מה הטעם]</small> פסולה היא שלא לשמה? <b>דכתיב</b> <small>[שנאמר]</small> <b>בה "היא"</b> (ויקרא ד, כד), <b>מנחת חוטא נמי כתיב</b> <small>[גם כן נאמר]</small> <b>בה</b> במפורש <b>"היא"</b> ("כי חטאת היא". ויקרא ה, יא).
 ושבים לעיקר הוכחתו של ר' אליעזר מן ההיקש של "כחטאת כאשם" (ויקרא ו, ז), ושואלים: <b>ולרבנן</b> <small>[</small>ולדעת <small>חכמים]</small> <b>למאי הלכתא איתקש</b> <small>[למה</small> לאיזו <small>הלכה הוקש]</small> <b>אשם לחטאת?</b> ומשיבים, <b>לומר לך: מה חטאת טעונה סמיכה</b> בשתי ידים על ראש הקרבן (ויקרא ד, כט), <b>אף אשם טעון סמיכה.</b>
<big>ב</big> שנינו במשנה, <b>יוסף בן חוני אומר: הנשחטין</b> לשם פסח ולשם חטאת פסולין. <b>אמר ר' יוחנן: יוסף בן חוני ור' אליעזר אמרו דבר אחד,</b> שאף ר' אליעזר סבור כיוסף בן חוני.
<b>רבה אמר:</b> <b>ב</b>קרבנות ה<b>אחרים</b> הנשחטים <b>לשם חטאת פליגי</b> <small>[חלוקים</small> הם<small>],</small> ור' אליעזר סבור שהם כשרים. אבל בנשחטים לשם פסח, ר' אליעזר מסכים ליוסף בן חוני שהם פסולים.
<b>דתניא</b> <small>[ששנויה</small> ברייתא<small>]:</small> <b>הפסח שעברה שנתו</b> שהוא גדול מבן שנה, ולכן אינו ראוי עוד לפסח אלא לשלמים, <b>ושחטו בזמנו</b> בערב פסח <b>לשמו</b> לשם פסח, <b>וכן השוחט</b> קרבנות <b>אחרים לשם פסח בזמנו</b> — <b>ר' אליעזר פוסל, ור' יהושע מכשיר.</b>
<b>אמר ר' יהושע: אם בשאר ימות השנה,</b> למרות <b>ש</b>הפסח <b>אינו כשר</b> כששחטו <b>לשמו,</b> מכל מקום קרבנות <b>אחרים כשרים</b> כששחטם <b>לשמו,</b> אם כן <b>בזמנו,</b> כ<b>שהוא</b> הפסח עצמו <b>כשר לשמו</b> — <b>אינו דין שיכשרו אחרים</b> כשנשחטו <b>לשמו?</b>
<b>אמר לו ר' אליעזר: או חילוף הדברים,</b> לפי דרך לימוד זו אפשר לעשות קל וחומר אחר, שהוא מופרך לגמרי, ולטעון כך: <b>ומה אם בשאר ימות השנה,</b> למרות <b>ש</b>הפסח <b>אינו כשר לשמו</b> — <b>כשר הוא</b> אם נשחט <b>לשם אחרים, בזמנו</b> בארבעה עשר בניסן <b>שהוא</b> עצמו <b>כשר לשמו</b> — <b>אינו דין שיוכשר</b> כשנשחט <b>לשם אחרים? ו</b>אם כן <b>יוכשר פסח בארבעה עשר שלא לשמו,</b> והרי הכל מודים שפסח שנשחט בזמנו שלא לשמו פסול!
 ועוד אמר ר' אליעזר לר' יהושע: <b>וכך אתה אומר?</b> אף קל וחומר שאמרת אפשר להפריכו מתוך עצמו, שכן <b>מה לי הוכשרו אחרים בשאר ימות השנה</b> כשנשחטו <b>לשמו</b> של פסח, <b>שכן הוא כשר</b> אם נשחט אז <b>לשם אחרים,</b> אבל האם תוכל לומר <b>שיכשרו אחרים בזמנו לשמו? שכן הוא</b> הרי <b>פסול</b> אז <b>לשם אחרים!</b>
<b>אמר לו ר' יהושע: אם כן,</b> לשיטתך, שקרבנות אחרים ששחטם בערב פסח לשם פסח פסולים, <b>הורעתה כח פסח</b> לענין "לשמו", <b>ונתת כח</b> (כלומר, נתת חומרה) גדול יותר <b>בשלמים,</b> שהרי פסח ששחטו לשם שלמים בזמן שלמים (בשאר ימות השנה) הריהו כשר, ואילו שלמים ששחטם לשם פסח בזמן הפסח — פסולים!
<b>חזר ר' אליעזר ודנו</b> והוכיחו ב<b>דין אחר: מצינו</b> ש<b>מותר פסח</b> (כגון פסח שעבר זמנו) <b>בא שלמים, ואין מותר שלמים</b> (כגון שנותרו לו מעות שהפריש עבור שלמים) <b>בא פסח,</b> ולפיכך נלמד:
<b>ומה פסח שמותרו בא שלמים,</b> ונמצא שהוא בכלל השלמים, בכל זאת אם <b>שחטו בזמנו לשום שלמים</b> — <b>פסול, שלמים שאין מותרן בא פסח, אם שחטם לשם פסח בזמנו</b> — <b>אינו דין שיהו פסולין?</b>

Daf 11b

<b>אמר לו ר' יהושע:</b> בדרך זו אין להוכיח, כי <b>מצינו</b> ש<b>מותר חטאת</b> (כגון שנותרו לו ממעות שהפריש לחטאת) <b>בא עולה, ואין מותר עולה בא חטאת.</b>
ולפי דרכך אפשר היה להסיק כך: <b>ומה חטאת שמותרה בא עולה,</b> בכל זאת אם <b>שחטה לשם עולה</b> — <b>פסולה, עולה שאין מותרה בא חטאת, שחטה לשם חטאת</b> — <b>אינו דין שתהא פסולה?</b>
<b>אמר לו ר' אליעזר: לא, אם אמרת בחטאת, שכן</b> היא <b>כשרה לשמה כל השנה כולה, תאמר בפסח</b> — <b>שאינו כשר לשמו אלא בזמנו</b> בלבד, <b>ו</b><b>הואיל והוא פסול לשמו</b> שלא בזמנו, <b>דין הוא שיפסלו אחרים לשמו</b> בזמנו.
<big>א</big> שנינו במשנה: <b>שמעון אחי עזריה אומר כו'</b> שכל הקרבנות ששחטם לשם גבוה מהם — כשרים, לשם נמוך מהם — פסולים.
<b>רב אשי מתני משמיה</b> <small>[היה שונה משמו]</small> של <b>ר' יוחנן, ורב אחא בריה</b> <small>[בנו]</small> של <b>רבא מתני משמיה</b> <small>[היה שונה</small> את הדבר הזה <small>משמו]</small> של <b>ר' ינאי: מאי טעמא</b> <small>[מה הטעם]</small> של <b>שמעון אחי עזריה?</b> ש<b>אמר קרא</b> <small>[המקרא]</small> לגבי הכהנים: <b>"ולא יחללו את קדשי בני ישראל את אשר ירימו לה' "</b>(ויקרא כב, טו), שיש להבינו לא כאיסור, אלא כקביעת הלכה, <b>במורם מהן</b> אם שינה בעבודתם ועשאם לשם גבוה מהם במעלות הקודש <b>אין מתחללין,</b> ומכאן אתה למד כי <b>בנמוך מהם מתחללין.</b>
ושואלים: <b>והאי להכי</b> <small>[ו</small>פסוק <small>זה לכך]</small> <b>הוא דאתא</b> <small>[שבא]?</small> <b>והא מיבעי ליה</b> <small>[והרי</small> ואותו פסוק <small>נצרך לו]</small> לדרשה אחרת, <b>לכ</b> דברי <b>שמואל,</b> ש<b>אמר שמואל: מנין לאוכל את הטבל</b> (תבואה שלא הפריש ממנה תרומה ומעשר) <b>שהוא במיתה</b> האמורה באותה פרשה? <b>שנאמר: "ולא יחללו את קדשי בני ישראל את אשר ירימו לה' ",</b> ולשון הכתוב משמעה כי <b>ב</b>קדשי בני ישראל ש<b>עתידים לתרום הכתוב מדבר,</b> ועדיין לא הרימו, והוא הטבל!
 ומשיבים:  <b>אם כן,</b> רק לצורך דרשתו של שמעון אחי עזריה מדבר הכתוב, <b>לכתוב קרא</b> <small>[שיכתוב המקרא]</small> <b>"אשר הורמו", מאי</b> <small>[מה</small> פירוש<small>]</small> שימוש הלשון <b>"אשר ירימו"</b> בלשון עתיד? <b>שמע מיניה תרתי</b> <small>[למד מכאן שני</small> דברים<small>],</small> גם לענין קדשים שנשחטו לשם גבוה מהם שאינם מתחללים, וגם לענין טבל שאסור לחללו.
<big>ב</big> <b>בעי</b> <small>[שאל]</small> <b>ר' זירא:</b> האם כוונתו של שמעון אחי עזריה היא שאם שחטם לשם גבוה מהם <b>כשרין ואין מרצין</b> אין עולים לבעליהם לרצון, וכדברי חכמים במשנה, <b>וכי פליג</b> <small>[וכאשר</small> הוא <small>חולק]</small> על חכמים <b>בחדא פליג</b> <small>[ב</small>דבר <small>אחד</small> הוא <small>חולק]</small> באלה ששחטם לשם נמוך מהם, שלדעתו הם פסולים. <b>או דלמא</b> <small>[שמא]</small> כוונתו שהנשחטים לשם גבוה מהם <b>כשרין ומרצין, ו</b>לפי זה <b>בתרתי פליגי</b> <small>[בשני</small> דברים הוא <small>חולק]?</small> שהרי לדעת חכמים, אם שחטם לשם גבוה מהם — כשרים, אבל לא עלו לבעלים ידי חובה.
<b>אמר אביי ואיתימא</b> <small>[ויש אומרים]</small> שאמר זאת <b>ר' זריקא, תא שמע</b> <small>[בוא</small> ו<small>שמע]</small> ממה ששנינו בהמשך דברי שמעון אחי עזריה במשנה: כיצד? <b>הבכור והמעשר ששחטן לשם שלמים</b> — <b>כשרים,</b> ואילו <b>שלמים ששחטן לשם בכור או לשם מעשר</b> — <b>פסולין.</b>
<b>ואי סלקא דעתך</b> <small>[ואם עולה על דעתך</small> לומר<small>]</small> שבכור ומעשר ששחטם לשם שלמים <b>כשרין ומרצין,</b> יש לתמוה: וכי <b>בכור בר ריצויי</b> <small>[בן ריצוי]</small> <b>הוא?</b> הרי אינו ענין של רצון ופיוס! <b>אלא</b> ודאי הכוונה היא <b>כשרין ואין מרצין. ומדסיפא</b> <small>[ומ</small>כיון <small>שבסוף]</small> הכוונה היא <b>כשרין ואין מרצין, רישא נמי</b> <small>[בהתחלה גם כן],</small> לגבי קדשים קלים שנשחטו לשם קדשי קדשים, הכוונה היא <b>כשרין ואין מרצין.</b>
ודוחים: <b>מידי איריא</b> <small>[וכי שייכים הדברים]?</small> <b>הא כדאיתא והא כדאיתא</b> <small>[זה כמו שהוא וזה כמו שהוא],</small> שמא לענין קדשים קלים ששחטם לשם קדשי קדשים הכוונה היא שכשרים ומרצים, ולענין בכור ומעשר ששחטם לשם שלמים הכוונה היא רק שהם כשרים.
 ושואלים:  <b>אלא</b> אם לא ללמד על הרישא <b>מאי קא משמע לן</b> <small>[מה השמיע לנו]</small> בדוגמה זו של בכור ומעשר ששחטם לשם שלמים? וכי דוגמה של <b>גבוה ונמוך קא משמע לן</b> <small>[משמיע לנו]?</small> הרי דבר זה כבר <b>תנינא</b> <small>[שנינו]</small> תחילה: <b>כיצד? קדשי קדשים ששחטן לשם קדשים קלים כו'!</b>
ומשיבים: יש צורך בדין זה, שכן <b>מהו דתימא</b> <small>[שתאמר]:</small> <b>קדשי קדשים וקדשים קלים הוא דאיכא</b> <small>[שיש]</small> בהם דין <b>גבוה ונמוך</b> שאמר שמעון אחי עזריה, <b>אבל</b> קדשים <b>קלים ו</b>קדשים <b>קלים</b> אחרים <b>לא,</b> שאין בהם גבוה ונמוך, וכולם נחשבים כדרגה אחת —  לכן הודיענו שגם בקדשים קלים יש חלוקה לדרגות.
 ומקשים:  <b>הא נמי תנינא</b> <small>[</small>הרי <small>גם זה שנינו]</small> במקום אחר: <b>שלמים קודמים את הבכור</b> בהקרבה, <b>מפני שהן טעונין מתן ארבע וסמיכה ונסכים ותנופת חזה ושוק,</b> מה שאין כן בבכור!
 ומשיבים:  <b>הא</b> <small>[זה]</small> הדין האמור במשנתנו <b>עיקר,</b> המשנה <b>ההיא אגררא נסבה</b> <small>[בגרר,</small> בדרך אגב <small>לקח אותה]</small> אגב רשימה ארוכה של קדימויות בקדשים.
<big>ג   משנה</big> <b>הפסח ששחטו שחרית בארבעה עשר</b> בניסן, שהוא יום שחיטת הפסח, אבל לפני הזמן (שהוא בין הערביים), אם עשה זאת <b>שלא לשמו</b> — <b>ר' יהושע מכשיר כאילו נשחט בשלשה עשר,</b> ופסח ששחטו שלא בזמנו — כשר. <b>בן בתירא פוסל</b> אותו <b>כאילו נשחט בין הערבים</b> של יום ארבעה עשר.
<b>אמר שמעון בן עזאי: מקובל אני מפי שבעים ושנים זקן</b> שדנו הסנהדרין והחליטו על כך <b>ביום</b> <b>שהושיבו את ר' אליעזר</b> בן עזריה <b>ב</b>ראש ה<b>ישיבה, שכל הזבחים הנאכלין שנזבחו שלא לשמן</b> — <b>כשרין, אלא שלא עלו לבעלים משום חובה, חוץ מן הפסח ומן החטאת.</b> ומעירים: <b>ו</b>לפי זה <b>לא הוסיף בן עזאי</b> על דברי המשנה הראשונה <b>אלא העולה,</b> שאינה מן הזבחים הנאכלים, <b>ולא הודו לו חכמים</b> בזה.
<big>ד גמרא</big> <b>אמר ר' אלעזר אמר ר' אושעיא:</b> כשם שפוסל בן בתירא פסח ששחטו בבוקר ארבעה עשר שלא לשמו, כך <b>מכשיר היה בן בתירא בפסח ששחטו שחרית בארבעה עשר לשמו,</b> שלדעתו <b>כוליה יומא זימניה הוא</b> <small>[כל היום</small> של ארבע עשר בניסן <small>זמנו הוא].</small>
ושואלים: אם כן, <b>ומאי</b> <small>[ומה</small> פירוש<small>]</small> הלשון <b>"כאילו</b> נשחט בין הערביים"? הרי לשיטתו אין חובה לשוחטו דוקא בין הערביים!
 ומשיבים:  <b>איידי</b> <small>[מתוך]</small> ש<b>אמר ר' יהושע "כאילו</b> נשחט בשלושה עשר", <b>אמר איהו נמי</b> <small>[הוא גם כן]</small> <b>"כאילו".</b>
ושואלים: <b>אי הכי</b> <small>[אם כך],</small> <b>אדמיפלגי</b> <small>[עד ש</small>הם <small>חלוקים]</small> <b>ב</b>פסח שנשחט <b>שלא לשמו</b> בשחרית, <b>ליפלגו</b> <small>[שיחלקו]</small> <b>ב</b>פסח שנשחט אז <b>לשמו,</b> האם הוא כשר או לא!
 ומשיבים:  <b>אי איפלגו</b> <small>[אם היו נחלקים]</small> <b>בלשמו, הוה אמינא</b> <small>[הייתי אומר]</small> דווקא בזה נחלקו, <b>אבל בשלא לשמו מודי</b> <small>[מודה]</small> <b>ר' יהושע לבן בתירא</b> שהוא פסול אף בבוקר, <b>הואיל ומקצתו</b> של היום <b>ראוי</b> לקרבן, לכן <b>קא משמע לן</b> <small>[משמיע לנו]</small> שאף בזה נחלקו.
 ושואלים: כיצד יכול בן בתירא לומר שזמנו של הפסח גם בשחרית? <b>והכתיב</b> <small>[והרי נאמר]</small> במפורש: "ושחטו אותו כל קהל עדת ישראל <b>בין הערבים"</b> (שמות יב, ו)!
<b>אמר עולא בריה</b> <small>[בנו]</small> של <b>רב עילאי:</b> הוא מפרש שהכוונה היא — <b>בין שני ערבים</b> כלומר, בין שני לילות, ליל שלושה עשר וליל ארבעה עשר.
 ומקשים: אם כך מפרשים ביטוי זה, קרבן <b>תמיד דכתיב ביה</b> <small>[שנאמר בו]:</small> "את הכבש אחד תעשה בבוקר ואת הכבש השני תעשה <b>בין הערבים"</b> (במדבר כח, ד), <b>הכי נמי דכולי יומא</b> <small>[כך גם כך</small> תאמר <small>שכל היום]</small> <b>כשר?</b>
ומשיבים: <b>התם מדכתיב</b> <small>[שם ממה שנאמר]:</small> <b>"את הכבש אחד תעשה בבקר"</b> (במדבר כח, ד), <b>מכלל</b> הדברים אתה למד ש<b>בין הערבים</b> — <b>בין הערבים ממש.</b>
ושואלים, <b>אימא</b> <small>[אמור]</small> כך: כבש <b>חד</b> <small>[אחד]</small> תעשה דווקא <b>בבקר, אידך</b> <small>[והאחר]</small> אפשר להקריב <b>כוליה יומא</b> <small>[כל היום]!</small>
ודוחים: לכך נאמר <b>"אחד... בבקר"</b> — <b>ולא שנים בבקר,</b> לומר שהשני צריך להעשות בין הערביים ממש.
 ושואלים:  <b>נרות</b> המנורה, <b>דכתיב</b> <small>[שנאמר]</small> בהם "ובהעלות אהרן את הנרות <b>בין הערבים"</b> (שמות ל, ח), <b>הכי נמי דכולי יומא</b> <small>[כך גם כן תאמר שכל היום]</small> <b>כשר</b> להדלקת הנרות?
 ומשיבים:  <b>שאני התם</b> <small>[שונה שם],</small> <b>דכתיב</b> <small>[שנאמר]</small> במפורש: <b>"מערב ועד בקר"</b> (שמות כז, כא), <b>ותניא</b> <small>[ושנויה</small> ברייתא<small>]:</small> <b>"מערב ועד בקר"</b> כוונתו: <b>תן לה</b> במנורה את <b>מדתה</b> שמן <b>שתהא דולקת והולכת מערב ועד בקר.</b> ועוד דרשו שם <b>דבר אחר: אין לך עבודה</b> ש<b>כשרה מערב ועד בקר אלא זו בלבד,</b> שהיא העבודה המאוחרת מכל עבודות היום.
 ושואלים עוד: <b>קטורת, דכתיב</b> <small>[שנאמר]</small> <b>בה: "בין הערבים"</b> (שמות ל, ח) <b>הכי נמי דכולי יומא</b> <small>[כך גם כן</small> תאמר <small>שכל היום]</small> <b>כשר?</b>
ודוחים: <b>שאני</b> <small>[שונה]</small> <b>קטרת</b>

Daf 12a

<b>דאיתקש</b> <small>[שהוקשה]</small> בכתוב זה <b>לנרות,</b> ולפיכך זמנה תלוי בזמן הדלקת הנרות.
 ושואלים:  <b>התם נמי</b> <small>[שם גם כן]</small> בפסח, בדומה לנרות, <b>כתיב</b> <small>[נאמר]:</small> <b>"שם תזבח את הפסח בערב"</b> (דברים טז, ו)!
 ומשיבים: הכתוב  <b>ההוא</b> לא נצרך לעניינו, אלא <b>ל"יאוחר דבר" הוא דאתא</b> <small>[שבא].</small> ומה עניינו? <b>דתניא</b> <small>[ששנויה</small> ברייתא<small>]</small> ביחס לשאלה מה קודם להקרבה, <small>הפסח או תמיד</small> של בין הערביים: <b>יאוחר דבר שנאמר בו "בערב" ו</b>גם <b>"בין הערבים"</b> (והוא הפסח) <b>לדבר שלא נאמר בו אלא "בין הערבים" בלבד</b> (התמיד).
 ותוהים:  <b>ומי איכא מידי</b> <small>[והאם יש דבר]</small> ש<b>אילו</b> היה <b>שחיט ליה מצפרא</b> <small>[שוחט אותו מן הבוקר]</small> <b>אמרת</b> <small>[אומר אתה]</small> <b>זימניה</b> <small>[זמנו]</small> <b>הוא</b> כבר בבוקר, כמו קרבן הפסח לשיטת בן בתירא, <b>וכי מטי</b> <small>[וכאשר מגיע]</small> <b>בין הערבים, אמרת</b> <small>[אומר אתה]:</small> <b>"יאוחר דבר",</b> ואתה מקדים לו קרבן שזמנו מתחיל רק אז?
 ומשיבים:  <b>אין</b> <small>[כן]</small> דבר זה יתכן, <b>דהא</b> <small>[שהרי]</small> <b>אמר ר' יוחנן, הלכה:</b> כאשר איחר אדם להתפלל מוסף עד שהגיע זמן המנחה, לאחר חצות היום, <b>מתפלל של מנחה</b> קודם <b>ואחר כך מתפלל של מוספין,</b> למרות שזמנה של תפילת המוסף החל כבר בבוקר.
 ושואלים:  <b>ו</b>לדרך זו, ש"בין הערביים" משמעו לדעת בן בתירא כל היום כולו, אם כן <b>"בין הערבים" דכתיב גבי</b> <small>[שנאמר אצל]</small> <b>קטרת ונרות למה לי?</b> שהרי ממילא אין זה זמנם!
<b>ועוד,</b> הרי שנינו בברייתא: <b>השיב רבי תחת</b> (במקום) <b>בן בתירא לדברי ר' יהושע,</b> שאמר שפסח שנשחט בשחרית של ארבעה עשר בניסן שלא לשמו כשר כאילו נשחט בשלושה עשר: <b>לא, אם אמרת בשלשה עשר שאין</b> אפילו <b>מקצתו ראוי</b> להקרבת הפסח, <b>תאמר בארבעה עשר שמקצתו ראוי</b> (בין הערביים).
<b>ואם איתא</b> <small>[אכן]</small> לדעת בן בתירא הפסח כשר כשנשחט לשמו בכל יום ארבעה עשר, אם כן <b>כולו</b> ולא רק מקצתו <b>ראוי הוא!</b>
<b>אלא</b> יש לדחות מה שאמרנו, וצריך לומר כמו ש<b>אמר ר' יוחנן: פוסל היה בן בתירא בפסח ששחטו בארבעה עשר שחרית, בין</b> שנשחט <b>לשמו</b> — הואיל ונשחט קודם זמנו, ו<b>בין</b> שנשחט <b>שלא לשמו</b> — <b>הואיל ומקצתו</b> של יום זה <b>ראוי</b> לשחיטה.
<b>מגדף בה</b> (היה תמה על כך) <b>ר' אבהו: אם כן,</b> קרבן <b>פסח כשר לבן בתירא היכי משכחת לה</b> <small>[איך אתה מוצא אותה]?</small> <b>אי דאפרשיה האידנא</b> <small>[אם שהפרישו עכשיו]</small> בבוקר ארבעה עשר בניסן לשם פסח — <b>דחוי מעיקרו</b> (מתחילתו) <b>הוא,</b> שהרי אינו ראוי להקריבו, ושוב אינו כשר! <b>ואי דאפרשינהו</b> <small>[ו</small>גם <small>אם שהפרישו]</small> <b>מאתמול</b> בשעה שראוי היה להקריבו (שלא לשמו) — הרי <b>נראה ונדחה הוא</b> בבוקר, שהרי לא ניתן להקריבו עד בין הערביים, וקרבן שנדחה שוב אינו נעשה ראוי!
<b>אלא אמר ר' אבהו: תהא</b> מציאות של פסח כשר, כאשר מפרישו <b>לאחר חצות</b> היום, כשהוא ראוי לשחיטת פסח.
<b>אביי אמר: אפילו תימא</b> <small>[תאמר]</small> שמפרישו <b>מצפרא</b> <small>[מהבוקר],</small> מכל מקום <b>אין</b> פסול <b>מחוסר זמן</b> (קרבן שלא הגיע זמנו ליקרב) נוגע <b>ל</b>קרבן הראוי ליקרב <b>בו ביום,</b> וכיון שלאחר חצות יהא ראוי אין הוא דחוי.
<b>רב פפא אמר: אפילו תימא</b> <small>[תאמר]</small> שהפרישו <b>מאורתא</b> <small>[מהלילה</small> הקודם<small>]</small> — קרבן שהוקדש ב<b>לילה אין</b> נחשב ל<b>מחוסר זמן</b> אם הוא ראוי להקרבה ביום שלאחריו, <b>דתני דבי</b> <small>[ששנה</small> חכם <small>בית מדרשו]</small> של <b>ר' ישמעאל:</b> ולד של צאן ובקר (שפסול לקרבן עד יום השמיני ללידתו) ב<b>ליל שמיני</b> כבר <b>נכנס לדיר</b> עם <b>חביריו</b> <b>להתעשר</b> מעשר בהמה; <b>וכ</b>דברי
<b>ר' אפטוריקי,</b> ש<b>ר' אפטוריקי רמי</b> <small>[השליך,</small> הראה סתירה<small>],</small> <b>כתיב</b> <small>[נאמר]:</small> <b>"והיה שבעת ימים תחת אמו"</b> (ויקרא כב, כז), ומכאן נלמד: <b>הא</b> <small>[הרי]</small> ב<b>לילה</b> שלאחר היום השביעי <b>כבר</b> <b>חזי</b> <small>[ראוי הוא]</small> להקרבה. <b>ו</b>מן הצד השני <b>כתיב</b> <small>[נאמר]:</small> <b>"ומיום השמיני והלאה ירצה</b> לקרבן אשה לה' " (ויקרא כב, כז), משמע: <b>הא</b> <small>[הרי]</small> ב<b>לילה לא חזי</b> <small>[אינו ראוי]</small> עדיין!
<b>הא כיצד</b> אתה מיישב את הסתירה? <b>לילה</b> ראוי <b>לקדושה</b> שאפשר להקדישו כבר בלילה, <b>ויום להרצאה</b> שבו הוא נרצה לקרבן לה'. משמע שאף שאין הקרבן ראוי להקרבה כלל בלילה — ניתן אז להקדישו, ואין אומרים שהוא מחוסר זמן.
<big>א</big> בעקבות הדיון הקודם <b>אמר ליה</b> <small>[לו]</small> <b>לר' זירא לר' אבהו, לימא קסבר</b> <small>[האם לומר שסבור]</small> <b>ר' יוחנן</b> ש<b>בעלי חיים נדחין</b> ושוב אינם ראויים להקרבה לאחר שנדחו פעם אחת?
<b>אמר ליה</b> <small>[לו]:</small> <b>אין</b> <small>[כן],</small> ש<b>אמר ר' יוחנן: בהמה</b> שהיתה <b>של שני שותפין, הקדיש</b> שותף אחד את <b>חציה</b> שהיה ברשותו, <b>וחזר ולקח</b> (וקנה) מן השותף <b>את</b> <b>חציה</b> האחר <b>והקדישה</b> — הרי היא <b>קדושה,</b> משום שחלה הקדושה גם על חלקה הזה, <b>ו</b>אולם <b>אינה קריבה</b> כקרבן.
<b>ו</b>בהמה זו <b>עושה תמורה</b> שאם אמר על בהמה אחרת "זו תמורת זו" — גם האחרת קדושה, <b>ותמורתה כיוצא בה</b> שיש לה אותו דין עצמו, שהיא קדושה ואינה קריבה.
<b>ושמע מינה תלת</b> <small>[ולמד ממנה</small> מהלכה זו <small>שלושה</small> דברים<small>]:</small> <b>שמע מינה</b> <small>[למד ממנה]</small> ש<b>בעלי חיים נדחין,</b> שהרי בהמה זו נדחתה מתחילה, כשהקדיש חציה, ולא היתה ראויה להקרבה. <b>ושמע מינה</b> <small>[ולמד ממנה]</small> שגם <b>דחוי מעיקרא</b> <small>[מתחילה]</small> <b>הוה</b> <small>[הריהו]</small> <b>דחוי,</b> ולא רק מה שהיה ראוי מתחילתו ונדחה, שהרי בהמה זו היתה דחויה מתחילה, משעה שהקדיש חציה. <b>ושמע מינה</b> <small>[ולמד מכאן]</small> עוד כי

Daf 12b

<b>יש דחוי בדמים</b> כלומר, אפילו בדבר שלא נתקדש בקדושת הגוף אלא לדמיו בלבד.
<big>א</big> כיון שהוזכרו ענייני דיחויים, מביאים הלכה נוספת: <b>אמר עולא אמר ר' יוחנן: אכל חלב</b> בשוגג <b>והפריש קרבן</b> חטאת לכפר על חטאתו, <b>ו</b>אחר כך <b>נשתמד</b> (המיר דתו) המפריש, ואינו ראוי להביא קרבן, <b>ו</b>לאחר זמן <b>חזר בו</b> ושב מדרכו, <b>הואיל ונדחה</b> הקרבן מהקרבה בזמן שהיה האיש משומד, שאז לא היה ראוי להקריב — <b>ידחה</b> הקרבן לעולם.
<b>איתמר נמי</b> <small>[נאמר גם כן]</small> עוד הלכה בדומה לה, <b>אמר ר' ירמיה אמר ר' אבהו אמר ר' יוחנן: אכל חלב והפריש קרבן</b> עליו, <b>ונשתטה,</b> ואינו יכול להביא קרבן כשאין בו דעת, <b>וחזר ונשתפה</b> (שב לשפיות דעת), <b>הואיל ונדחה</b> הקרבן בזמן שהיה שוטה — <b>ידחה</b> לעולם.
 ומעירים:  <b>וצריכי</b> <small>[וצריכות]</small> שתי ההלכות להיאמר, הן בנשתמד והן בנשתטה, <b>דאי אשמעינן קמייתא</b> <small>[שאילו היה משמיע לנו</small> רק את <small>הראשונה]</small> בנשתמד, היינו אומרים שהוא דחוי לעולם <b>משום</b> ש<b>הוא דחי נפשיה</b> <small>[דוחה</small> את <small>עצמו]</small> <b>בידים,</b> שהרי נשתמד מדעתו, <b>אבל הכא</b> <small>[כאן]</small> שנשתטה, <b>דממילא אידחי</b> <small>[שמאליו נדחה]</small> — <b>כישן דמי</b> <small>[הוא נחשב]</small> והישן בוודאי מתכפר.
<b>ואי אשמעינן הכא</b> <small>[ואם היה משמיע לנו כאן]</small> בשוטה, שהקרבן דחוי, היינו אומרים כי דווקא כאן, <b>משום</b> ש<b>אין בידו לחזור</b> שאינו יכול בעצמו לחזור לשפיותו, הריהו כדחוי לגמרי, <b>אבל הכא</b> <small>[כאן]</small> בנשתמד, ש<b>יש</b> <b>בידו לחזור</b> בכל רגע, <b>אימא</b> <small>[אמור]</small> ש<b>לא</b> ייחשב הדבר לדחיה, על כן <b>צריכא</b> <small>[צריך]</small> שייאמרו הדברים בשני המקרים.
 ועוד בענין זה, <b>בעי</b> <small>[שאל]</small> <b>ר' ירמיה: אכל חלב והפריש</b> עליו <b>קרבן,</b> <b>ו</b>לאחר מכן <b>הורו בית דין שחלב</b> זה <b>מותר,</b> ונמצא שאינו מביא קרבן זה, <b>ו</b>אחר כך <b>חזרו בהן, מהו</b> דינו של אותו קרבן? <b>מי הוי</b> <small>[האם הוא]</small> נחשב <b>דחוי או לא הוי</b> <small>[אינו]</small> נחשב כ<b>דחוי?</b>
<b>אמר ליה ההוא סבא</b> <small>[לו זקן אחד]:</small> <b>כי</b> <small>[כאשר]</small> <b>פתח ר' יוחנן</b> לדבר על דיני <b>דחויין, מהא</b> <small>[</small>מדוגמה <small>זו]</small> <b>פתח, מאי טעמא</b> <small>[מה טעם</small> הדבר<small>]?</small> <b>התם</b> <small>[שם]</small> בנשתמד ונשתטה, <b>גברא אידחי</b> <small>[האדם נדחה]</small> אבל ה<b>קרבן לא אידחי</b> <small>[נדחה],</small> אבל <b>הכא</b> <small>[כאן]</small> <b>קרבן נמי אידחי</b> <small>[גם כן נדחה]</small> כשהורו בית הדין להיתר, וזה בוודאי הוא דיחוי גמור.
<big>ב</big> שנינו במשנה <b>אמר שמעון בן עזאי: מקובלני מפי שבעים ושנים זקן כו'.</b> ומסבירים: <b>למה לי למתנא</b> <small>[לו לשנות]</small> <b>"שבעים ושנים זקן"</b> ולא "זקנים" בלבד? משום <b>דכולהו בחדא שיטתא הוו קיימי</b> <small>[שכולם בשיטה אחת היו עומדים],</small> שכולם הסכימו להלכה זו, כאיש אחד.
<big>ג</big> שנינו במשנה: <b>לא הוסיף בן עזאי</b> על דברי סתם משנה, <b>אלא העולה,</b> שגם היא, כמו פסח וחטאת, אם נשחטה שלא לשמה — פסולה.
<b>אמר רב הונא: מאי טעמא</b> <small>[מה הטעם]</small> של <b>בן עזאי?</b> נאמר: <b>"עולה הוא אשה ריח ניחח לה' "</b>(ויקרא א, יג), ו"הוא" בא להדגיש: <b>היא</b> — <b>לשמה כשרה, שלא לשמה פסולה.</b>
ומקשים: <b>אשם נמי כתיב ביה</b> <small>[גם כן נאמר בו]</small> <b>"הוא"</b> (ויקרא ז, ה), ובכל זאת אינו פסול שלא לשמו!
ומשיבים: <b>ההוא</b> <small>[אותו]</small> "הוא" שנאמר — <b>לאחר הקטרת אימורים הוא דכתיב</b> <small>[שנאמר],</small> והרי הקרבן כשר גם אם לא הוקטרו אימוריו בכלל, ובוודאי לא בא הכתוב לפוסלו.
 ומקשים:  <b>האי נמי</b> <small>[זה גם כן]</small> בעולה, <b>לאחר הקטרת אימורים הוא דכתיב</b> <small>[שנאמר]!</small>
ומשיבים: <b>תרי</b> <small>[שני]</small> <b>"הוא" כתיבי</b> <small>[כתובים]</small> במקרא לגבי עולה, כתוב זה (ויקרא א, יג), והאחר בספר שמות (כט, יח).
 ומקשים:  <b>גבי</b> <small>[אצל]</small> <b>אשם נמי תרי</b> <small>[גם כן שני]</small> <b>"הוא" כתיבי</b> <small>[כתובים]</small> (ויקרא ה, יט. ויקרא ז, ה)!
<b>אלא,</b> לא מן הכתובים למד <b>בן עזאי,</b> אלא <b>בקל וחומר מייתי לה</b> <small>[מביא,</small> לומד <small>אותה]:</small> <b>ומה חטאת שאינה</b> קריבה <b>כליל</b> על המזבח, ובשרה נאכל לכהנים, אם <b>שחטה שלא לשמה</b> — <b>פסולה, עולה שהיא כליל</b> — <b>לא כל שכן</b> שתיפסל שלא לשמה?
 ומקשים: הרי אפשר לדחות,  <b>מה לחטאת</b> שיש בה חומרה מיוחדת, <b>שכן מכפרת</b> ולכן פסולה שלא לשמה, תאמר בעולה שאינה באה לשם כפרה!
ודוחים: <b>פסח יוכיח</b> שאינו מכפר ופסול לשמו.
 ושואלים: <b>מה לפסח, שכן</b> הוא קרבן ש<b>זמנו קבוע,</b> מה שאין כן עולה!
 ומשיבים:  <b>חטאת תוכיח</b> שאין זמנה קבוע. <b>וחזר הדין</b> מכאן לשם, <b>לא ראי</b> (הרי) <b>זה כראי זה ולא ראי זה כראי זה, הצד השוה שבהן שהן קדשים ו</b>אם <b>שחטן שלא לשמן</b> — <b>פסול, אף אני אביא עולה שהיא קדשים ושחטה שלא לשמה</b> — <b>פסולה.</b>
ומקשים: <b>מה להצד השוה שבהן שיש בהן צד כרת,</b> פסח — אם לא עשה אותו, וחטאת —  בגלל עבירה שיש בה כרת היא באה!
 ומשיבים:  <b>בן עזאי</b>

Daf 13a

<b>צד כרת לא פריך</b> <small>[אינו פורך],</small> משום שאין זה שווה ממש בשניהם, אלא רק שיש לשניהם קשר לכרת.
 ושואלים: אם אינו פורך משום צד כרת,  <b>אשם נמי לייתי</b> <small>[גם כן יביא,</small> יוסיף<small>]</small> לנפסלים שלא לשמם, שהרי גם הוא קדשים ונשחט שלא לשמו!
 ומשיבים:  <b>אשם, פריך</b> <small>[פורך]</small> בנימוק אחר: <b>מה להצד השוה שבהן,</b> בפסח וחטאת, <b>שכן ישנן בצבור כביחיד</b> מה שאין כן באשם, שלעולם אינו בא בציבור.
<b>ואיבעית אימא</b> <small>[ואם תרצה אמור]:</small> <b>צד כרת נמי פריך</b> <small>[גם כן מקשה]</small> ועל ידו אכן מתבטל הקל וחומר, <b>ובן עזאי</b> שסבור שעולה שנשחטה שלא לשמה פסולה — <b>גמרא גמיר לה</b> <small>[במסורת למד אותה],</small> ולא מכוח דרשת הכתוב. <b>והא דקאמר</b> <small>[וזה שאמר]</small> <b>רב הונא קל וחומר,</b> לא היה זה המקור לדברי בן עזאי, <b>ו</b><b>לא אמרה</b> רב הונא <b>אלא לחדד בה</b> את <b>תלמידיו,</b> שיעיינו בדבריו, וימצאו להם פירכה.
<big>א משנה</big> <b>הפסח והחטאת ששחטן שלא לשמן,</b> או <b>קבל</b> את הדם בכלי, או <b>הלך</b> (הוליך את הדם למזבח), או <b>זרק</b> את הדם על המזבח <b>שלא לשמן, או</b> שעשה אחת מעבודות אלה <b>לשמן ושלא לשמן,</b> <b>או שלא לשמן ולשמן</b> — כל אלה <b>פסולים.</b>
<b>כיצד לשמן ו</b>אחר כך <b>שלא לשמן?</b> כגון ששחט <b>לשם פסח ולשם שלמים,</b> כיצד <b>שלא לשמן ולשמן?</b> כגון ששחט <b>לשם שלמים ולשם פסח.</b>
<b>שהזבח נפסל בארבעה דברים</b> (ארבע עבודות) במחשבה פסולה: <b>בשחיטה, ובקבול, ובהילוך, ובזריקה.</b>
<b>ר' שמעון מכשיר בהילוך, שהיה אומר: אי אפשר</b> להקריב קרבן <b>שלא בשחיטה ושלא בקבלה ושלא בזריקה, אבל אפשר בלא הילוך,</b> כיצד? אם <b>שוחט בצד המזבח וזורק.</b>
<b>ר' אליעזר אומר: המהלך במקום שהוא צריך להלך</b> — <b>מחשבה</b> בזמן ההילוך <b>פוסלת,</b> אם הילך <b>במקום שאינו צריך להלך</b> — <b>אין מחשבה פוסלת.</b>
<big>ב גמרא</big> ושואלים: <b>וקבלה מי פסלה</b> <small>[האם</small> היא <small>פוסלת]</small> במחשבה?
<b>והתניא</b> <small>[והרי שנויה</small> ברייתא<small>]:</small> <b>"והקריבו</b> בני אהרן הכהנים את הדם" (ויקרא א, ה) — <b>זו קבלת הדם.</b> <b>אתה אומר קבלת הדם, או אינו אלא זריקה? כשהוא אומר</b> מיד אחר כך: <b>"וזרקו</b> את הדם על המזבח סביב" (ויקרא א, ה) — <b>הרי זריקה אמור, הא מה אני מקיים</b> במילה <b>"והקריבו"? זו קבלת הדם.</b> ומה שנאמר שם <b>"בני אהרן הכהנים"</b> בא ללמד <b>שתהא</b> הקבלה <b>בכהן כשר ו</b>כשהוא לבוש <b>בכלי שרת.</b>
<b>אמר ר' עקיבא: מנין לקבלה שלא תהא [אלא] בכהן</b> <b>כשר ובכלי שרת? נאמר כאן: "בני אהרן", ונאמר להלן: "אלה שמות בני אהרן הכהנים המשחים</b> אשר מלא ידם לכהן" (במדבר ג, ג), <b>מה להלן</b> "בני אהרן הכהנים" הוא <b>בכהן כשר</b> (שהרי מוזכר שהיו אלה אלעזר ואיתמר) <b>ובכלי שרת</b> (שנאמר "אשר מלא ידם לכהן" ומבואר במקום אחר שהוא בלבישת בגדי הכהונה. שמות כט, ל), <b>אף כאן בכהן כשר ובכלי שרת.</b>
<b>אמר ר' טרפון</b> בלשון כעין שבועה: <b>אקפח</b> (אאבד) <b>את בניי, אם לא שמעתי</b> מרבותי <b>להבחין</b> שיש <b>הפרש בין קבלה לזריקה,</b> אבל איני זוכר <b>ואין לי לפרש</b> מה ההבדל ביניהם.
<b>אמר ר' עקיבא אני אפרש: קבלה לא עשה בה מחשבה כמעשה</b> כלומר, אין המחשבה פוסלת בה, <b>זריקה עשה בה מחשבה כמעשה.</b> ועוד, דם ש<b>קבלו בחוץ</b> (מחוץ למקדש) — <b>אינו חייב כרת,</b> אבל אם <b>זרקו בחוץ</b> — <b>ענוש כרת.</b> וכן אם <b>קבלוהו</b> אנשים <b>פסולין</b> לעבודה — <b>אין חייבין עליו,</b> ואם <b>זרקוהו פסולין</b> — <b>חייבין עליו.</b>
<b>אמר לו ר' טרפון</b> בהתפעלות ובלשון שבועה: <b>העבודה,</b> נשבע אני בעבודת המקדש (את) [אם] <b>הטית ימין ושמאל</b> ממה ששמעתי, <b>אני שמעתי</b> מרבותי <b>ואין לי</b> יכולת <b>לפרש,</b> ואילו <b>אתה דורש</b> מדעתך <b>ומסכים לשמועה</b> ששמעתי. <b>בלשון הזה אמר לו</b> ר' <b>טרפון:</b> <b>עקיבא, כל הפורש ממך כפורש מחייו!</b> על כל פנים עולה מדברי ר' עקיבא שבקבלה אין מחשבה פוסלת ("לא עשה בה מחשבה כמעשה"), ובניגוד למשנתנו!
<b>אמר רבא, לא קשיא</b> <small>[אין</small> זה <small>קשה]:</small> <b>כאן</b> שאין מחשבה פוסלת בקבלה — <b>במחשבת פיגול,</b> שמקבל את הדם על מנת להקטיר את האימורים או לאכול את הבשר לאחר זמנו. <b>כאן</b> שפוסלת — <b>במחשבת שלא לשמה.</b>
ומעירים: <b>דיקא נמי</b> <small>[מדוייק גם כן]</small> מן הלשון <small>שכך הוא,</small> <b>דקתני</b> <small>[ששנה]</small> במשנתנו: <b>"שהזבח נפסל", ולא קתני</b> <small>[שנה]</small> <b>"מתפגל",</b> הרי שמדובר רק בפסול שלא לשמה, ולא בפיגול. ומסכמים: אכן, <b>שמע מינה</b> <small>[למד מכאן]</small> שכן הוא.
 ומקשים על דברי רבא: <b>ו</b>האם <b>מחשבת פיגול לא פסלה</b> <small>[פוסלת]</small> <b>בקבלה?</b>
<b>והתניא</b> <small>[והרי שנויה</small> ברייתא<small>]</small> אחרת: <b>יכול לא תהא מחשבה</b> של חוץ לזמנו <b>מועלת</b> כלומר, משפיעה וגורמת לדין פיגול, <b>אלא בזריקה בלבד, מנין לרבות שחיטה וקבלה? תלמוד לומר: "ואם האכל יאכל מבשר זבח שלמיו</b> ביום השלישי <b>(פיגול הוא) לא ירצה"</b> (ויקרא ז, יח), ומפרשים (ראה להלן זבחים כט,א) שמדובר בפסוק זה במחשב בזמן העבודה לאוכלו שלא בזמנו, והבטוי "האכל יאכל" בא ללמדנו כי <b>בדברים המביאין לידי אכילה הכתוב מדבר,</b> כלומר, באותן עבודות שמתירות את הזבח להאכל.
<b>יכול שאני מרבה אף שפיכת שיריים</b> של הדם, שנשארו בכלי לאחר הזריקה, שצריך לשפוך אותם על יסוד המזבח, <b>או</b>
<b>הקטרת אימורין? תלמוד לומר: "ביום השלישי לא ירצה המקריב אותו לא יחשב"</b> (ויקרא ז, יח), <b>זריקה</b> ("המקרים אותו") <b>בכלל</b> כל העבודות <b>היתה, ולמה יצתה? להקיש אליה, לומר לך: מה זריקה מיוחדת שהיא עבודה</b> <b>(ומכפרת) ומעכבת כפרה, אף כל</b> דבר שהוא <b>עבודה ומעכבת כפרה</b> יש בו דין פיגול, <b>יצאו שפיכת שיריים והקטרת אימורין שאין מעכבין את הכפרה,</b> ולכן אין בהם דין פיגול. וכיון שאף קבלה היא עבודה הכרחית, נמצא שאף בה יש מחשבת פיגול, שלא כדברי רבא!

Daf 13b

<b>אלא לא קשיא</b> <small>[אינו קשה],</small> <b>הא</b> <small>[זה]</small> שאמר רבא שאין מחשבת פיגול פוסלת בקבלה — הרי זה במקרה <b>דאמר</b> <small>[שאומר]:</small> <b>"הריני [שוחט] על מנת לקבל דמה למחר",</b> שאין קבלת הדם בכלל אכילת מזבח, שגורמת לפיגול. <b>הא</b> <small>[זה]</small> שמחשבת פיגול פוסלת בקבלה — במקרה <b>דאמר</b> <small>[שאומר]:</small> <b>"הריני מקבל דמה על מנת לשפוך שירים</b> של הדם על יסוד המזבח <b>למחר",</b> שקבלת הדם היא עבודה שמעכבת את הכפרה, ואם עשאה על מנת שיאכל המזבח (בשפיכת השיריים) חוץ לזמנו — הרי זה פיגול. ושבים לדון בברייתא שהבאנו לעיל.
<b>אמר ליה ההוא מרבנן</b> <small>[לו אחד החכמים]</small> <b>לרבא:</b> <b>ו</b>האם <b>שפיכת שירים והקטרת אימורין לא פסלה בהו</b> <small>[אין פוסלת בהם]</small> <b>מחשבה?</b>
<b>והתנן</b> <small>[והרי שנינו]:</small> <b>יכול לא תהא מחשבה מועלת</b> לפגל <b>אלא באכילת בשר, מנין לרבות</b> גם <b>שפיכת שירים והקטרת אימורים? תלמוד לומר: "ואם האכל יאכל"</b> (ויקרא ז, יח), <b>בשתי אכילות הכתוב מדבר, אחת אכילת אדם</b> שהבשר נאכל לכהנים או לבעלים, <b>ואחת אכילת מזבח</b> שהדם או האימורים מגיעים למזבח!
 ומתרצים:  <b>לא קשיא</b> <small>[אין</small> זה <small>קשה],</small> <b>הא</b> <small>[זה]</small> שמחשבה מועילה — <b>דאמר</b> <small>[שאומר]:</small> <b>"הריני זורק על מנת לשפוך שירים למחר",</b> שנמצא חושב בשעת עבודה שמעכבת את הכפרה על אכילת מזבח שלא בזמנה. <b>הא</b> <small>[זה]</small> שאין מחשבה מועילה — <b>דאמר</b> <small>[שאומר]:</small> <b>"הריני שופך שירים על מנת להקטיר אימורין למחר",</b> ואינו מפגל, משום שאף שחישב על אכילת מזבח — חישב בשעת עבודה שאינה מעכבת את הכפרה.
<big>א</big> מתוך שעסקנו בעבודות שונות מה דינן לענין פיגול, מביאים מה ש<b>אמר ר' יהודה בריה</b> <small>[בנו]</small> של <b>ר' חייא: שמעתי שטבילת אצבע מפגלת בחטאת פנימית,</b> שאם כשטובל הכהן אצבעו בדם שבמזרק כדי להזות על הפרוכת חישב להקטיר את אימורי החטאת למחר — הרי זה פיגול.
<b>שמעה אילפא</b> את המימרה הזו ו<b>אמרה קמיה</b> <small>[לפני]</small> החכם <b>רב פדא, אמר</b> רב פדא: <b>כלום</b> לא <b>למדנו פיגול אלא משלמים,</b> שהרי עיקר דין הפיגול נכתב בתורה בקרבן שלמים (ויקרא ז, יח), ומשם למדנו לשאר הקרבנות. ומכיוון שכך<b>,</b> <b>מה</b> <b>שלמים אין טבילת אצבע מפגלת בהן</b> (שאין בהם דין טבילת אצבע כלל), <b>אף חטאת אין טבילת אצבע מפגלת בהן!</b>
על כך משיבים: <b>וכי הכל</b> את כל פרטי הדינים הקשורים בפיגול <b>משלמים למדו?</b> שאם היה כך, היינו צריכים לומר: <b>אי</b> <small>[אם</small> כך<small>]</small> <b>מה שלמים,</b> מחשבה שחשב עליהם <b>שלא לשמן אין מוציא</b> במחשבה זו את השלמים <b>מידי פיגול,</b> <b>אף</b> ב<b>חטאת</b> יהא הדין כן, שאם חשב בה <b>שלא לשמה</b> <b>אין מוציא מידי פיגול.</b> והרי אנו יודעים שאם שחט במחשבה זו בחטאת שוב אין בה דין פיגול!
<b>אלא מאי אית</b> <small>[מה יש]</small> <b>לך למימר</b> <small>[לומר]</small> כדי להסביר זאת? הלכה זו <b>מרבויא דקראי קאתיא</b> <small>[מריבוי המקראות היא באה],</small> <b>[הכא נמי מרבויא דקרא קאתי</b> <small>[כאן גם כן</small> לענין טבילת אצבע בחטאת הפנימית, <b>נאמר כי</b> <small>מריבוי המקראות בא].</small>
כיוצא בזה <b>אמר ר' יהושע בן לוי: בעליה זו</b> שאנו יושבים בה עכשיו <b>שמעתי, שטבילת אצבע מפגלת. תהי בה</b> <small>[תוהה</small> היה <small>על כך]</small> <b>ר' שמעון בן לקיש: כלום</b> לא <b>למדו</b> דין <b>פיגול אלא משלמים?</b> ואם כן, <b>מה שלמים אין טבילת אצבע מפגלת בהן, אף חטאת אין טבילת אצבע מפגלת בהן!</b>
ותמהים: <b>וכי הכל משלמים למדו? אי מה שלמים שלא לשמן אין מוציא מידי פיגול, אף חטאת שלא לשמה אין מוציא מידי פיגול!</b>
<b>אמר ר' יוסי בר' חנינא: אין</b> <small>[כן],</small> <b>הכל משלמים למדו,</b> גם דין זה שהחטאת מתפגלת אם חשב בה שלא לשמה, גם כן למדים מדין השלמים, ובאופן זה: <b>הואיל וחוץ למקומו פוסל בשלמים</b> כגון אם שחט (או קיבל וכו') על מנת לאוכלו חוץ לירושלים, <b>ו</b>מחשבת <b>שלא לשמו פוסל בחטאת,</b> אנו יכולים ללמוד מכאן: <b>מה חוץ למקומו הפוסל בשלמים</b> — <b>מוציא מידי פיגול,</b> שאין עוד דין פיגול בקרבן שחשב בו מחשבת חוץ למקומו, <b>אף שלא לשמו הפוסל בחטאת</b> — <b>מוציאה מידי פיגול.</b> אבל אין הדין כן לגבי טבילת אצבע, שאינה מצויה כלל בשלמים.
<b>אמר ר' ירמיה:</b> הוכחה זו <b>מצדה תברא</b> <small>[היא שבורה],</small> שהרי אותה עצמה אפשר לפרוך בפשטות: <b>מה לחוץ למקומו הפוסל בשלמים</b> מוציא מידי פיגול, <b>שכן</b> דין זה <b>נוהג בכל הזבחים, תאמר בב</b> פסול <b>שלא לשמו שאינו נוהג אלא בפסח וחטאת בלבד</b> שיוציא מידי פיגול?
<b>אלא מאי אית לך למימר</b> <small>[מה יש לך לומר]?</small> שהלימוד משלמים אינו מתבסס על השוואת פרטים מדוייקת, אלא על השוואה עקרונית: כמו בשלמים, <b>כל</b> <b>דבר הפוסל בהן</b> (כמו מחשבה חוץ למקומו) <b>מוציאם מידי פיגול,</b> וכן כל <b>דבר המעכב בהן</b> (כל עבודה שמעכבת את הכפרה) <b>מביאן לידי פיגול,</b>
<b>הכא נמי</b> <small>[כאן גם כן]</small> בחטאת פנימית נאמר: <b>דבר הפוסל בה מוציא מידי פיגול,</b> והוא מחשבת שלא לשמה. וכיוצא בזה לענייננו, <b>דבר המעכב בה מביאה לידי פיגול,</b> והואיל וטבילת אצבע מעכבת בה — הריהי עושה פיגול.
<b>אמר רב מרי</b> לסייע למה שנאמר שטבילת אצבע מפגלת: <b>אף אנן נמי תנינא</b> <small>[אנו גם כן שנינו]</small> בדיני מנחות, שדין הפיגול שבהם גם הוא נלמד משלמים: <b>זה הכלל: כל הקומץ</b> מן המנחה, <b>ו</b>ה<b>נותן</b> את הקומץ <b>בכלי, והמוליך</b> את הקומץ למזבח, <b>והמקטיר</b> את הקומץ על המזבח, במחשבת חוץ לזמנו — עושה את המנחה פיגול.
 ומעתה, <b>בשלמא</b> <small>[נניח]</small> <b>קומץ היינו</b> <small>[הרי זה]</small> מקביל ל<b>שוחט</b> בשלמים, שמפריש מן הקרבן את החלק המתיר, בזבח — הדם, ובמנחה — הקומץ, <b>מוליך</b> את הקומץ למזבח <b>היינו</b> <small>[הרי זה]</small> כ<b>מוליך</b> הדם, <b>מקטיר</b> את הקומץ על המזבח <b>נמי</b> <small>[גם כן]</small> <b>היינו</b> <small>[הרי זה]</small> כ<b>זורק</b> את הדם, <b>אלא נותן בכלי מאי ניהו</b> <small>[מה הוא]?</small> למה הוא דומה?
<b>אילימא דדמי</b> <small>[אם תאמר ש</small>הוא <small>דומה]</small> <b>לקבלה</b> שהכנסת הקומץ לכלי הריהי כמו קבלת הדם בכלי — <b>מי דמי</b> <small>[האם</small> הוא <small>דומה]?</small> <b>התם ממילא</b> <small>[שם מעצמו</small> הוא <b>נעשה</b><small>]</small> שהדם נוזל מעצמו לתוך הכלי, <b>הכא איהו קא שקיל ורמי</b> <small>[כאן</small> במנחה <small>הוא נוטל</small> קומץ <small>ומכניס</small> לכלי<small>]!</small>
<b>אלא</b> צריך לומר שהטעם אינו בגלל השוואה זו של פרטי העבודה, אלא <b>כיון</b> ש<b>לא סגי</b> <small>[די]</small> שאי אפשר ב<b>לא יהיב</b> <small>[שיתן],</small> שהנתינה בכלי הכרחית לעבודה, <b>על כרחיה</b> <small>[על כרחו]</small> צריך לומר ש<b>עבודה חשובה היא,</b> ולכן היא מפגלת. <b>הכא נמי</b> <small>[כאן גם כן]</small> בטבילת אצבע של חטאת פנימית, למרות שאין היא עבודה המצויה בשלמים, <b>כיון</b> ש<b>לא סגי</b> <small>[די]</small> ש<b>לא עביד לה</b> <small>[יעשה אותה],</small> <b>על כרחיה</b> <small>[על כרחו]</small> <b>היינו</b> <small>[הרי זו]</small> <b>הולכה</b> שמפגלים בה, גם אם אין כיוצא בה בשלמים!
 את ההוכחה הזו דוחים: <b>לא, לעולם</b> צריך לומר לענין מנחה <b>דדמי</b> <small>[ש</small>נתינה בכלי <small>דומה]</small> <b>לקבלה,</b> עבודת מנחה מול עבודת זבח, <b>ודקאמרת</b> <small>[ומה שאמרת]</small> כנגד זה: <b>הכא ממילא</b> <small>[כאן</small> הדם נשפך <small>מעצמו</small> לכלי<small>],</small> <b>התם איהו קא שקיל ויהיב</b> <small>[שם,</small> בקומץ, <small>הוא לוקח ונותן],</small> <b>כיון דאידי ואידי</b> <small>[שזה וזה]</small> <b>מתן כלי הוא,</b> שהחלק העולה למזבח נכנס לתוך כלי, <b>מה לי</b> אם נעשה <b>ממילא</b> <small>[מעצמו],</small> <b>מה לי קא שקיל ויהיב</b> <small>[אם נוטל</small> בעצמו <small>ונותן].</small> ואין להוכיח מכאן לגבי טבילת אצבע, שאין לה דמיון בפרטי קרבן השלמים.
 ומציעים:  <b>לימא כתנאי</b> <small>[האם נאמר</small> שדין טבילת אצבע, האם היא נחשבת הולכה, שנוי במחלוקת <small>תנאים],</small> <b>דתני חדא</b> <small>[ששנויה</small> ברייתא <small>אחת]:</small> <b>טבילת אצבע מפגלת בחטאת, ותניא אידך</b> <small>[ושנויה</small> ברייתא <small>אחרת]:</small> <b>לא מפגלת</b> (אם חשב בזמן טבילה להקטיר אימורים למחר) <b>ולא מתפגלת</b> (אם שחט כדי לטבול אצבע למחר), <b>מאי לאו תנאי</b> <small>[האם לא</small> מחלוקת <small>תנאים]</small> <b>היא</b> בענין טבילת אצבע, האם היא בכלל הולכה?
 ודוחים:  <b>לא,</b> הכל מודים שטבילת אצבע בחטאת הפנימית הולכה היא, אלא <b>הא</b> <small>[זו]</small> כשיטת <b>רבנן</b> <small>[חכמים],</small> <b>הא</b> <small>[זו]</small> כשיטת <b>ר' שמעון,</b> הסבור במשנה לעיל (עמוד א) שהילוך אינו מפגל כלל.
 ושואלים:  <b>אי</b> <small>[אם]</small> מפרשים את הברייתא כשיטת <b>ר' שמעון, מאי איריא</b> <small>[מה שייך,</small> מדוע מדובר דווקא לגבי<small>]</small> <b>טבילת אצבע? האמר</b> <small>[הרי</small> הוא <small>אומר]:</small>

Daf 14a

<b>כל</b> קרבן <b>ש</b>דמו <b>אינו</b> נזרק <b>על מזבח החיצון כשלמים אין בו משום פיגול,</b> ולפיכך אין כלל דין פיגול בחטאות הפנימיות!
<b>אלא</b> צריך לומר כך: <b>הא והא</b> <small>[זו וזו],</small> שתי הברייתות החלוקות בעניין פיגול בטבילת אצבע, הן כשיטת <b>רבנן</b> <small>[חכמים]</small> הסבורים שיש פיגול גם בחטאות הפנימיות. <b>ולא קשיא</b> <small>[ואינו קשה]:</small> <b>כאן</b> שאמרו שאין פיגול בטבילת אצבע, מדובר <b>בחטאות החיצונות,</b> שאף בהן יש טבילה באצבע לצורך נתינת הדם באצבע על קרנות המזבח, <b>כאן</b> שאמרו שיש פיגול — <b>בחטאות הפנימיות.</b>
ושואלים: <b>חטאות החיצונות פשיטא</b> <small>[פשוט]</small> שכן הוא, ואין צורך להשמיענו, שהרי <b>לא כתיב בהו</b> <small>[נאמר בהם]</small> <b>"וטבל"</b> כמו בפנימיות, ואם כן אינה נחשבת עבודה לפגל בה!
 ומשיבים:  <b>אצטריך</b> <small>[הוצרך]</small> הדבר להיאמר, שכן <b>סלקא דעתך אמינא</b> <small>[עולה</small> היה <small>על דעתך לומר]:</small> <b>הואיל וכתיב</b> <small>[ונאמר]</small> בהן: <b>"ולקח</b> הכהן מדם החטאת באצבעו" (ויקרא ד, לד), <b>ואי אתי</b> <small>[ואם בא]</small> <b>קוף רמי להו אידיה</b> <small>[ומניח אותם</small> את הדם <small>על ידו</small> של הכהן<small>]</small> <b>בעי למישקל זימנא אחריתי</b> <small>[צריך ליטול</small> דם מן הכלי <small>פעם אחרת]</small> משום שהוא מצווה לעשות זאת בעצמו, אם כן <b>כמאן דכתיב</b> <small>[כמו שנכתב]</small> <b>"וטבל" דמי</b> <small>[נחשב],</small>
<b>[קא משמע לן</b> <small>[משמיע לנו]</small><b>]</b> כי <b>להכי לא כתיב</b> <small>[משום כך לא כתוב]</small> בהן <b>"וטבל"</b> אלא "ולקח", שבאופן זה <b>משמע הכי</b> <small>[כך]</small> שאין זו עבודה חשובה לפגל בה, <b>ומשמע הכי</b> <small>[כך],</small> שהדבר הוא מצוה.
<big>א</big> שנינו במשנה ש<b>ר' שמעון מכשיר</b> מחשבה לא ראויה <b>בהילוך,</b> משום שהוא עבודה שאפשר בלעדיה. <b>אמר ר' שמעון בן לקיש: מודה ר' שמעון בהולכת חטאות הפנימיות</b> (שמזים מדמם בתוך ההיכל) <b>שמחשבה</b> לא ראויה <b>פוסלת בהו</b> <small>[בהם],</small> ומדוע? <b>הואיל ו</b>היא <b>עבודה שאין יכול לבטלה,</b> שהרי אינו יכול לשחוט את הקרבן בפנים, ונמצא שהוא מוכרח להוליך את הדם ממקום השחיטה להיכל.
 ומקשים:  <b>והאמר</b> <small>[והרי אמר]</small> <b>ר' שמעון: כל</b> קרבן <b>ש</b>דמו <b>אינו</b> נזרק <b>על מזבח החיצון כשלמים</b> אלא בתוך ההיכל, <b>אין חייבין עליו</b> במחשבת חוץ לזמנו <b>משום פיגול!</b>
<b>אמר ר' יוסי בר' חנינא:</b> אף על פי שהוא סבור שאין בזה פיגול, ואינו חייב על כך כרת, מכל מקום <b>מודה היה</b> ר' שמעון שיש בכך <b>לפסול,</b> ודבר זה הוא למד <b>מקל וחומר:</b> <b>ומה</b> מחשבת <b>שלא לשמן שהוכשרו בשלמים</b> — <b>פסול בחטאת,</b> כפי ששנינו בתחילת פרק זה, מחשבת <b>חוץ לזמנו שפוסל בשלמים</b> — <b>אינו דין שיפסול בחטאות?</b>
ושואלים: <b>ואשכחן</b> <small>[ומצאנו]</small> לר' שמעון שהמחשבה <b>חוץ לזמנו</b> פוסלת בהולכת חטאות פנימיות, מחשבת <b>חוץ למקומו מנלן</b> <small>[מנין לנו]?</small>
<b>אי</b> <small>[אם]</small> תאמר שהוא לומד <b>מ</b>מחשבת <b>חוץ לזמנו,</b> יש לדחות: <b>מה לחוץ לזמנו שכן</b> יש בו בדרך כלל חיוב <b>כרת!</b>
<b>אי</b> <small>[אם]</small> תאמר שהוא לומד את זה <b>מ</b>מחשבת <b>שלא לשמה</b> — יש לדחות: מה דין שלא לשמה <b>שכן נוהג בבמה</b> בזמן שהבמות היו מותרות, ואין הדין כן במחשבה חוץ למקומו!
 את הטענה האחרונה דוחים: דין <b>שלא לשמן</b> שפוסל את הקרבן <b>במאי</b> <small>[במה,</small> באיזה קרבן<small>]</small> הוא <b>נוהג? בפסח וחטאת,</b> והרי <b>פסח וחטאת</b> <b>בבמה לא קרבו</b> כלל, ולפיכך אין להקשות מדברים שנהגו בבמה. ונמצא שאכן יש ללמוד פסול חוץ למקומו בחטאות הפנימיות מן הפסול של שלא לשמה.
<b>ואיבעית אימא</b> <small>[ואם תרצה אמור]:</small> יש ללמוד פסול חוץ למקומו מדין חוץ <small>לזמנו. ומה שדחינו שדין חוץ לזמנו חמור, שיש בו כרת —</small> אין זו דחיה, כי דבר זה <b>הקישא</b> <small>[היקש]</small> <b>הוא,</b> שבפסוק שלמדים ממנו את הפיגול: "ואם האכל יאכל מבשר זבח שלמיו ביום השלישי לא ירצה, המקריב אתו לא יחשב לו פגול יהיה" (ויקרא ז, יח) דרשו חכמים: "ביום ה<b>שלישי</b> לא ירצה" — <b>זה</b> מחשבה <b>חוץ לזמנו,</b> "לא יחשב לו <b>פיגול</b> יהיה", שהוא מיותר — <b>[זה]</b> מחשבה <b>חוץ למקומו.</b> ודבר שנלמד בהיקש — אין מקשים עליו.
<b>אמר רבא: אם תימצי</b> <small>[תרצה]</small> <b>לומר</b> ש<b>ר'</b> <b>שמעון סבר לה כבריה</b> <small>[סבור הוא כבנו],</small> ר' אלעזר בר' שמעון, ש<b>אמר</b> כי השטח <b>בין האולם ולמזבח צפון</b> הוא, ולפיכך ראוי לשחיטת חטאות, <b>אין מחשבה</b> פסולה <b>מועלת</b> ופוסלת <b>בהולכת</b> דם <b>חטאות הפנימיות אלא</b> כשחשב מחשבה פסולה בזמן שהוליך <b>מפתח אולם ולפנים,</b> אבל לא כשהוליך מחוץ לשטח זה, משום שאין הכרח להלך שם, שהרי יכול היה לשחוט על פתח האולם.
<b>ואם תמצי</b> <small>[תרצה]</small> <b>לומר סבר לה</b> <small>[שהוא סבור]</small> <b>כר' יהודה, דאמר</b> <small>[שאומר]:</small> <b>תוך עזרה מקדש,</b> שלרצפת העזרה יש דין מזבח להקטיר עליה, <b>אין מחשבה</b> פסולה <b>מועלת</b> ופוסלת <b>בהולכת סילוק בזיכין</b> של לבונה, שהם מתירים את לחם הפנים באכילה כשמקטירים אותם, <b>אלא</b> בזמן שמוליך אותם <b>מפתח היכל</b> דרך האולם <b>ולחוץ,</b> עד שמגיע לעזרה, לפי שאת השולחן ניתן להניח בכל מקום בהיכל, והעזרה כולה כשרה להקטרת הבזיכים.
<b>ואם תמצי</b> <small>[תרצה]</small> <b>לומר סבר</b> <small>[</small>שהוא <small>סבור]</small> גם: <b>קדושת היכל ואולם חדא</b> <small>[אחת]</small> <b>היא,</b> ולפיכך אפשר מן הדין להניח את שולחן הלחם גם באולם — <b>אין מחשבה מועלת אלא מפתח אולם ולחוץ</b> כלומר, כשמוליך בתוך חלל פתח האולם עד שמגיע לעזרה שדינה כמזבח.
<b>ואם תמצי</b> <small>[תרצה]</small> <b>לומר</b> שהוא סבור גם: <b>תוך הפתח כלפנים</b> שיכול להניח את השולחן אפילו שם — <b>אין מחשבה מועלת אפילו פסיעה אחת, אלא בכדי הושטת ידו</b> שיניח את הבזיכים מידו על רצפת העזרה.
<b>ואם תמצי</b> <small>[תרצה]</small> <b>לומר</b> גם <b>סבר</b> <small>[שסבור]</small> ר' שמעון: <b>הולכה שלא ברגל לא שמה</b> (אינה נחשבת) <b>הולכה,</b> נמצא ש<b>אין מחשבה מועלת כלל</b> בהולכת סילוק בזיכים.
<big>ב</big> ועוד לענין הולכה מסופר, <b>אמר ליה</b> <small>[לו]</small> <b>אביי לאמוריה</b> <small>[למתורגמנו]</small> של <b>רב חסדא, בעי מיניה</b> <small>[שאל אותו]</small> <b>מרב חסדא: הולכה בזר</b> (מי שאינו כהן), <b>מהו?</b> האם היא פוסלת, כמו שאר עבודות?
<b>אמר ליה</b> <small>[לו]:</small> <b>כשרה</b> היא, <b>ומקרא מסייעני</b> שנאמר: <b>"וישחטו את הפסח ויזרקו הכהנים את הדם מידם והלוים מפשיטים"</b> (דברי הימים ב לה, יא). משמע שעבודת הכהנים ההכרחית מתחילה רק בזריקה, ולא בקבלה ובהולכה שלפני כן.
<b>מתיב</b> <small>[מקשה]</small> על כך <b>רב ששת</b> ממה ששנינו בברייתא: <b>זר, ואונן</b> (מי שמתו לא נקבר עדיין),

Daf 14b

<b>שיכור ובעל מום, בקבלה בהולכה בזריקה</b> — <b>פסול, וכן</b> מי שהיה <b>יושב</b> בשעת עבודות אלה, <b>וכן</b> מי שעשה אותן ביד <b>שמאל!</b> והרי זה <b>תיובתא</b> <small>[קושיה חמורה]</small> על רב חסדא, שהרי בפירוש נאמר כאן שהולכה בזר פסולה.
 ושואלים:  <b>והא</b> <small>[והרי]</small> <b>רב חסדא</b> שהכשיר, <b>קרא קאמר</b> <small>[פסוק אמר]</small> כראיה, שהכהנים זרקו מיד הישראלים את הדם, וכיצד אפשר לדחות אותו כך?
 ומשיבים: מדובר שם  <b>דעביד</b> <small>[שעושה]</small> הישראל כ<b>מעשה אצטבא</b> (מדף), שהיה הכהן נותן את הכלי בידו להחזיק בו, ואחר כך היה כהן נוטל ממנו את הכלי וזורק את הדם, ולא היה מוליך את הדם.
<b>רבה ורב יוסף דאמרי תרוייהו</b> <small>[שאמרו שניהם]:</small> <b>הולכה בזר</b> — <b>מחלוקת ר' שמעון ורבנן</b> <small>[וחכמים]</small> במשנתנו, לדעת <b>ר' שמעון</b> ש<b>אמר: עבודה שאפשר לבטלה לאו</b> <small>[לא]</small> <b>עבודה היא</b> לפוסלה במחשבה — הולכה <b>כשרה בזר,</b> שהרי אפשר לבטלה כששוחט בצד המזבח, <b>לרבנן</b> <small>[ל</small>דעת <small>חכמים]</small> הסבורים שהיא עבודה, שהרי נפסלת במחשבה — הריהי <b>פסולה</b> בזר.
<b>אמר ליה</b> <small>[לו]</small> <b>אביי: והא</b> <small>[והרי]</small> <b>שחיטה</b> שהיא <b>עבודה שאי אפשר לבטלה, ו</b>בכל זאת <b>כשרה בזר! אמר ליה</b> <small>[לו]:</small> <b>שחיטה לאו</b> <small>[לא]</small> <b>עבודה היא.</b>
ותוהים: <b>ולא?</b> האם אינה נחשבת כעבודה כלל? <b>והאמר</b> <small>[והרי אמר]</small> <b>ר' זירא אמר רב: שחיטת פרה</b> אדומה <b>בזר</b> — <b>פסולה, ואמר רב עלה</b> <small>[עליה]:</small> מה המקור לכך? מפני שכתוב בה (במדבר פרק יט) <b>"אלעזר</b> הכהן", <b>ו"חוקה",</b> שמכאן למדים שאין לשנות <b>כתיב</b> <small>[נאמר]</small> <b>בה!</b>
ודוחים: אין ללמוד מפרה אדומה, כי <b>שאני</b> <small>[שונה]</small> <b>פרה,</b> ש<b>קדשי בדק הבית היא,</b> ואינה נחשבת כזבח.
 ותוהים על כך: <b>ולאו כל דכן</b> <small>[ולא כל שכן]</small> <b>הוא?</b> אם לגבי <b>קדשי בדק הבית הויא</b> <small>[הרי זו]</small> השחיטה <b>עבודה,</b> לגבי <b>קדשי מזבח לאו</b> <small>[לא]</small> כל שכן ש<b>עבודה היא?</b>
<b>אמר רב שישא בריה</b> <small>[בנו]</small> של <b>רב אידי,</b> לדחות את הקושיה: ייתכן דבר כזה, <b>מידי דהוה</b> <small>[כמו שהוא]</small> לגבי ראיית <b>מראות נגעים,</b> כדי לטמא או לטהר, <b>דלאו</b> <small>[שלא]</small> <b>עבודה היא, ו</b>בכל זאת <b>בעיא</b> <small>[צריכה]</small> <b>כהונה</b> ואי אפשר לעשותה על ידי זר. וחוזרים ומקשים על דברי רבה ורב יוסף לעיל: כיצד ניתן לומר שר' שמעון מכשיר הולכה בזר משום שלדעתו ניתן לבטלה?
<b>והרי הולכת אברים לכבש,</b> ש<b>עבודה שאפשר לבטלה היא,</b> שהרי יכול לשחוט את הקרבן סמוך לכבש, <b>ו</b>בכל זאת <b>פסולה בזר, דכתיב</b> <small>[שנאמר]:</small> <b>"והקריב הכהן את הכל [והקטיר] המזבחה"</b> (ויקרא א, יג), <b>ואמר מר</b> <small>[החכם]:</small> הקרבה <b>זו הולכת אברים לכבש!</b>
ודוחים: <b>היכא דגלי</b> — <b>גלי</b> <small>[במקום שגילה</small> הכתוב <b>—</b> <small>גילה],</small> <b>והיכא</b> ש<b>לא גלי</b> <small>[גילה]</small> — <b>לא גלי</b> <small>[גילה],</small> ובהולכת דם לא נאמר במפורש שהיא עבודת כהן.
 ושואלים:  <b>ולאו כל דכן</b> <small>[ולא כל שכן]</small> <b>הוא? ומה הולכת אברים לכבש דלא מעכבא</b> <small>[שאינה מעכבת]</small> את ה<b>כפרה,</b> שהרי גם אם לא יעלו האיברים למזבח כבר חלה הכפרה בזריקת הדם — בכל זאת <b>בעיא</b> <small>[צריכה]</small> <b>כהונה, הולכת דם דמעכבא</b> <small>[שמעכבת]</small> <b>כפרה</b> — <b>[לא כל שכן]?</b> לכך לא ניתנה תשובה.
 ומעירים:  <b>איתמר [נמי</b> <small>[נאמר גם כן]</small><b>]</b> ש<b>אמר עולא אמר ר'</b> <b>אלעזר: הולכה בזר פסולה אפילו ל</b>דעת <b>ר' שמעון.</b>
<big>א</big> <b>איבעיא להו</b> <small>[נשאלה להם ללומדים]:</small> <b>הולכה שלא ברגל</b> שלא הלך למזבח, אלא כגון שהעביר את מזרק הדם בידו, <b>שמה הולכה או</b> <b>לא שמה הולכה?</b>
ומציעים: <b>תא שמע</b> <small>[בוא</small> ו<small>שמע]</small> ממה ששנינו בברייתא (בראש עמוד זה): <b>וכן יושב וכן</b> עושה ביד <b>שמאל</b> — <b>פסול</b> בהולכה, ונדייק מכאן: <b>הא</b> <small>[אבל]</small> אם היה <b>עומד דומיא דיושב</b> <small>[בדומה ליושב],</small> שאינו זז ממקומו ומוליך בידו — <b>כשר!</b>
ודוחים: <b>דלמא</b> <small>[שמא]</small> <b>יושב</b> שפסול כוונתו אפילו במקרה <b>דקשייף מישף</b> <small>[שמשתפשף</small> וזז מעט תוך כדי ישיבה בקרקע<small>],</small> ולפי זה <b>עומד</b> שכשר הוא <b>דומיא</b> <small>[בדומה]</small> ל<b>יושב</b> — <b>דנייד פורתא</b> <small>[שזז קצת],</small> ועל ידי כך מתקיימת בו מצות הולכה ברגל.
 ומציעים, <b>תא שמע</b> <small>[בוא</small> ו<small>שמע]</small> ראיה מקרבן הפסח, ששנינו: <b>שחט ישראל וקבל הכהן</b> את הדם בכלי, והכהנים היו עומדים בשורה ממקום השחיטה עד המזבח, <b>נתנו</b> הכהן <b>לחבירו וחברו לחבירו,</b> משמע שאין צריכים להוליך ברגל, אלא די בזה שמעבירים מיד ליד!
 ודוחים:  <b>התם נמי דניידי פורתא</b> <small>[שם גם כן</small> מדובר <small>שהם זזים קצת</small> ברגליהם<small>]</small> תוך כדי ההעברה. ושואלים: <b>ומאי קא משמע לן</b> <small>[ומה משמיע לנו]</small> התנא בתיאור זה של עבודת הפסח, אם לא ללמדנו שאין צורך בהולכה ברגל? ומשיבים: משמיע לנו ש<b>"ברב עם הדרת מלך"</b> (משלי יד, כח) שכבוד שמים הוא שתיעשה עבודת ה' ברוב עם.
 ומציעים עוד, <b>תא שמע</b> <small>[בוא</small> ו<small>שמע]</small> ראיה ממה ששנינו להלן: אם <b>קבל</b> הכהן <b>הכשר</b> את הדם בכלי <b>ו</b>מיד <b>נתן</b> את הכלי <b>לפסול</b> שהיה עומד סמוך למזבח — <b>יחזיר</b> הפסול את הכלי <b>לכשר</b> שנתן לו, כדי שיוליכו למזבח. ואם הולכה שלא ברגל הולכה — הרי כבר נעשתה ההולכה, כשנתן הכשר לפסול, ואין צורך אלא שכהן כשר יחזור ויקח את הכלי מיד הפסול!
ומשיבים: <b>אימא</b> <small>[אמור]</small> ותקן את הנוסח: <b>יחזור הכשר ויקבלה,</b> ואין צורך בהולכה ברגל.
<b>איתמר</b> <small>[נאמר]</small> ש<b>אמר עולא אמר ר' יוחנן: הולכה שלא ברגל לא שמה</b> <small>[אינה נחשבת]</small> ל<b>הולכה.</b>

Daf 15a

ושואלים: הולכה שנעשתה שלא ברגל, האם <b>אפשר לתקונה</b> <small>[</small>לחזור ו<small>לתקנה]</small> אם <small>יוליך מחדש כראוי,</small> <b>או לא אפשר לתקונה</b> <small>[לתקנה]?</small>
ומשיבים: <b>תא שמע</b> <small>[בוא</small> ו<small>שמע]</small> ממה ששנינו: <b>קבל הכשר ונתן</b> מידו <b>ל</b>ידיו של <b>פסול</b> — <b>יחזיר לכשר.</b> הרי שאפשר לתקן את ההולכה הראשונה שנעשתה שלא ברגל.
<b>ונהי נמי</b> <small>[ואם גם כן]</small> אתה אומר שאין צורך להחזיר לראשון, אלא, כפי שהצענו בעמוד הקודם, ש<b>יחזור הכשר ויקבלנו</b> ויזרקנו על המזבח, מכל מקום <b>אי סלקא דעתך</b> <small>[אם עולה על דעתך]</small> שהולכה שאינה ראויה <b>לא אפשר</b> יותר <b>לתקונה</b> <small>[לתקנה]</small> — הרי <b>איפסלא לה</b> <small>[נפסלה]</small> בהולכה הראשונה!
 ומשיבים:  <b>מי סברת דקאי זר גואי</b> <small>[האם סבור אתה ש</small>מדובר כאן כאשר <small>עומד הזר בפנים]</small> קרוב יותר למזבח מן המקבל, וכאשר נתנו הכשר לפסול עשה מקצת עבודת ההולכה? <b>לא,</b> מדובר <b>דקאי זר בראי</b> <small>[שעומד הזר בחוץ]</small> רחוק יותר מן המזבח, ונמצא שהכשר שנתן לו לא עשה כלל הולכה למזבח, שהרי הרחיק את הדם מן המזבח.
 ומביאים ראיה ממה ש<b>איתמר</b> <small>[נאמר]</small> כך: <b>אמר עולא אמר ר' יוחנן: הולכה שלא ברגל</b> — <b>פסולה. אלמא</b> <small>[מכאן]</small> ממה שהשתמש בלשון פסולה (ולא כדבריו לעיל "לא שמה הולכה") משמע ש<b>לא אפשר לתקונה</b> <small>[לתקנה].</small>
<b>איתיביה</b> <small>[הקשה לו]</small> <b>רב נחמן לעולא</b> ממה ששנינו במשנה: <b>נשפך</b> הדם <b>מן הכלי על הרצפה ואספו</b> שוב לכלי — <b>כשר,</b> משמע שלמרות שהדם נשפך (גם) לכיוון המזבח אפשר לתקן עבודה זו!
 ומשיבים:  <b>הכא במאי עסקינן</b> <small>[כאן במה אנו עוסקים]</small> — <b>כשיצא</b> הדם <b>לחוץ</b> כשנשפך, ולא לעבר המזבח, ולא היתה כאן הולכה.
 ותוהים: וכי דם שנשפך <b>לבראי נפיק לגואי לא עייל</b> <small>[לחוץ הוא יוצא לפנים לא נכנס]?</small> הרי ברור שכאשר נשפך דם הוא מתפזר לכל צד! ומשיבים: מדובר <b>במקום מדרון</b> שהדם נשפך לצד אחד, מן המזבח ולחוץ. <b>איבעית אימא</b> <small>[אם תרצה אמור]:</small> מדובר שנשפך הדם <b>בגומא,</b> שלא יצא למקום אחר. <b>ואיבעית אימא</b> <small>[ואם תרצה אמור]</small> מדובר <b>בסמיכא</b> <small>[</small>בדם <small>סמיך],</small> שלא נשפך לכל צד.
 ותוהים:  <b>ואיכפל תנא לאשמועינן כל הני</b> <small>[ו</small>כי <small>התאמץ התנא להשמיע אותנו כל אלה]</small> שהם מקרים נדירים? <b>ועוד</b> יש להקשות: <b>אדתני באידך פירקין</b> <small>[עד שהוא שונה בפרק האחר שלנו</small> במסכת זו<small>]:</small> <b>נשפך</b> הדם מצואר הבהמה <b>על הרצפה</b> ולא נכנס לכלי, <b>ואספו</b> — <b>פסול, ליפלוג בדידיה</b> <small>[שיחלק בו עצמו]</small> בדם שנשפך מן הכלי, ויאמר כך: <b>במה דברים אמורים</b> שהוא כשר? <b>כשיצא</b> הדם <b>לחוץ, אבל נכנס לפנים</b> — <b>פסול!</b> ומסכמים, <b>הרי זו</b> <b>תיובתא</b> <small>[קושיה חמורה]</small> על דברי עולא בשם ר' יוחנן, ונדחו דבריו.
<big>א</big> <b>אתמר</b> <small>[נאמר]:</small> <b>הולכה שלא ברגל</b> האם הולכה היא או לא — <b>מחלוקת ר' שמעון ורבנן</b> <small>[וחכמים]</small> במשנתנו היא, האם מחשבה פוסלת בהולכה כזו. ומסבירים את הדברים: <b>בהולכה רבתי</b> <small>[גדולה]</small> שמוליך ברגליו את הדם למזבח <b>—</b> <b>דכולי עלמא לא פליגי</b> <small>[הכל אינם חולקים]</small> שהיא <b>פסולה, כי פליגי</b> <small>[כאשר הם חולקים]</small> הרי זה <b>בהולכה זוטרתי</b> <small>[קטנה]</small> ששחט סמוך למזבח ממש, שר' שמעון סבור שאינה הולכה, ולכן אין מחשבה פוסלת בה, וחכמים פוסלים.
<b>מחכו עלה במערבא</b> <small>[צחקו על כך בארץ ישראל],</small> <b>אלא</b> לפי זה, <b>חטאת העוף,</b> הנמלקת סמוך למזבח וכשהוא אוחזה מזה מדמה על קיר המזבח, שנאמר ש<b>פסולה בה מחשבה</b> בהזאת דמה, <b>ל</b>דעת <b>ר' שמעון היכי משכחת לה</b> <small>[איך אתה מוצא אותה]?</small> כי <b>אי דחשיב עלה מקמי דליפוק</b> <small>[אם ש</small>הוא <small>חושב עליה,</small> כשהוא מקרב את גופה למזבח, <small>לפני שיוצא]</small> ה<b>דם</b> — <b>לא כלום היא,</b> שהרי לדעתו הולכה שלא ברגל היא, שאינה נחשבת כלל עבודה. <b>ואי בתר דנפק</b> <small>[ואם אחרי שיצא]</small> ה<b>דם</b> מן הצואר — הרי <b>איתעבידא ליה</b> <small>[</small>כבר <small>נעשתה לו]</small> <b>מצותו</b> שכבר הוזה הדם!
ומשיבים: <b>מאי קושיא</b> <small>[מה הקושיה]?</small> <b>דלמא מדפריש ועד דמטא</b> <small>[שמא</small> מזמן <small>שפרש</small> הדם מן העוף <small>עד שהגיע</small> בפועל<b>]</b> <b>למזבח,</b> זה הוא הזמן הנחשב כזמן ההזאה ובו פוסלת מחשבה!
 וראיה לדבר שמשך זמן זה פוסל, <b>דהא בעא מיניה</b> <small>[שהרי שאל אותו]</small> <b>ר' ירמיה מר' זירא: היה</b> הכהן <b>מזה</b> את הדם, <b>ונקטעה ידו של מזה עד שלא הגיע דם לאויר המזבח, מהו?</b> האם ההזאה פסולה משום שהמזה הוא כעת בעל מום (ופוסל), או שמא שהדם כבר יצא בכשרות? <b>ואמר ליה</b> <small>[לו]:</small> <b>[פסולה,</b> והסביר: <b>מאי טעמא</b> <small>[מה טעם</small> הדבר<small>]</small><b>]?</b> כי <b>"והזה... ונתן" בעינן</b> <small>[צריכים אנו],</small> ששתי פעולות אלו נכתבו בסמוך (ראה ויקרא ד, ו—ז), כדי להקישן זו לזו, ללמדנו שהזאה כמו נתינה, נגמרת על המזבח. ואם כן, פוסלת המחשבה בשלב זה!
<b>כי אתו</b> <small>[כאשר באו]</small> <b>רב פפא ורב הונא בריה</b> <small>[בנו]</small> של <b>רב יהושע מבי רב</b> <small>[מבית רבם],</small> <b>אמרי</b> <small>[אמרו]</small> הסבר אחר לדברים: <b>היינו חוכא</b> <small>[זהו</small> עניינו של <small>הצחוק</small> שצחקו<small>]</small> בארץ ישראל: <b>ו</b>כי <b>בהולכה רבתי</b> <small>[גדולה]</small> <b>לא פליגי</b> <small>[חולקים]</small> ר' שמעון וחכמים? <b>והא כי פליגי</b> <small>[והרי כאשר חולקים]</small> ר' שמעון וחכמים במשנה, <b>בהולכה רבתי</b> <small>[גדולה]</small> <b>פליגי</b> <small>[</small>הם <small>חולקים],</small> שהרי ר' שמעון מנמק את דבריו שם בכך שאפשר בלא הילוך, ומכאן שמדובר שם במקרה שמהלך!
<b>אלא</b> כך צריך לומר: <b>בהולכה זוטרתי</b> <small>[קטנה]</small> <b>כולי עלמא לא פליגי דלא פסלה</b> <small>[הכל אינם חלוקים שאין</small> המחשבה <small>פוסלת],</small> <b>כי פליגי</b> <small>[כאשר</small> הם <small>חלוקים]</small> — הרי זה <b>בהולכה רבתי</b> <small>[גדולה]</small> שמוליכה מרחק ניכר, וחכמים פוסלים אף שאפשר לבטלה.
<big>ב</big> דם אשר <b>הוליכו זר, והחזירו כהן</b> למקום שהיה בו הדם מלכתחילה, <b>וחזר</b> הכהן <b>והוליכו</b> למזבח — <b>פליגי</b> <small>[נחלקו]</small> <b>בה בני רבי חייא ור' ינאי, חד</b> <small>[אחד</small> מהם<small>]</small> <b>אמר: כשר, וחד</b> <small>[ואחד</small> מהם<small>]</small> <b>אמר: פסול.</b> ויסוד המחלוקת, <b>מר סבר</b> <small>[חכם זה,</small> המתיר, <small>סבור]:</small> <b>אפשר לתקונה</b> <small>[לתקנה],</small> שהולכה שלא נעשתה כראוי אפשר לתקן בהולכה ראויה. <b>ומר סבר</b> <small>[וחכם זה</small> שפוסל <small>סבור]:</small> <b>לא אפשר לתקונה</b> <small>[לתקנה]</small> אם מתחילה נעשתה בפסול.
 ושואלים: אם  <b>הוליכו כהן והחזירו, וחזר והוליכו זר,</b> מה יהיה הדין? <b>אמר רב שימי בר אשי: לדברי המכשיר</b> בהוליכו זר והחזירו והוליכו כהן — הרי זה <b>פסול,</b> שהרי הולכה אחרונה נעשתה בפסול. <b>לדברי הפוסל</b> שם, לפי שהולכה ראשונה נעשתה בפסול — הרי הוא <b>מכשיר</b> במקרה זה, שהולכה ראשונה נעשתה כראוי.
<b>רבא אמר: אף לדברי הפוסל</b> כשהוליכו הזר בתחילה — <b>פסול</b> במקרה זה, שהוליכו כהן וחזר והוליכו הזר, <b>מאי טעמא</b> <small>[מה טעם</small> הדבר<small>]?</small> <b>דהא</b> <small>[שהרי]</small> <b>צריך</b>

Daf 15b

<b>לאמטוייה</b> <small>[להביא אותו]</small> להוליך את הדם כדי לזורקו על המזבח. ודבר זה שאי אפשר בלעדיו — בוודאי לא יכול הזר לעשותו.
<b>אמר ליה</b> <small>[לו]</small> <b>ר' ירמיה לרב אשי, הכי</b> <small>[כך]</small> <b>אמר</b> <b>רב ירמיה מדיפתי: הא</b> <small>[זה]</small> ההנחה שמה ש<b>צריך לאמטוייה</b> <small>[להביא אותו]</small> את הדם כדי לזורקו הוא הילוך הנחשב כעבודה — היא ה<b>מחלוקת</b> בין <b>ר' אליעזר ורבנן</b> <small>[וחכמים]</small> במשנתנו.
<b>דתנן</b> <small>[ששנינו</small> במשנתנו<small>],</small> <b>ר' אליעזר אומר: המהלך במקום שצריך להלך</b> — <b>מחשבה פוסלת,</b> המהלך ב<b>מקום שאין צריך להלך</b> — <b>אין מחשבה פוסלת.</b>
<b>ואמר רבא</b> על כך: <b>הכל מודים,</b> אם <b>קבלו</b> את הדם <b>בחוץ</b> כלומר, רחוק מן המזבח, <b>והכניסו בפנים</b> כלומר, קירבו אל המזבח — <b>זהו</b> <b>הילוך שצריך להלך.</b> אם <b>קבלו בפנים</b> סמוך למזבח <b>והוציאו לחוץ</b> הרחיקו מן המזבח — <b>זהו הילוך שאין צריך להלך.</b>
<b>לא נחלקו אלא כשהכניסו וחזר והוציאו,</b> ועכשיו הוא חוזר ומכניסו, <b>מר סבר</b> <small>[חכם זה,</small> תנא קמא, <small>סבור]:</small> <b>הא צריך לאמטוייה</b> <small>[הרי צריך להביא אותו]</small> ולכן הילוך זה עבודה הוא, ומחשבה פוסלת בו. <b>ומר סבר</b> <small>[וחכם זה,</small> ר' אליעזר, <small>סבור]:</small> <b>לאו</b> <small>[לא]</small> <b>כהילוך הצריך לעבודה דמי</b> <small>[הוא נחשב],</small> כיון שכבר נעשתה עבודת הקודש של הולכה.
<b>איתיביה</b> <small>[הקשה לו]</small> <b>אביי</b> מברייתא, <b>ר' אליעזר אומר: המהלך מקום שצריך להלך</b> — <b>מחשבה פוסלת, כיצד? קבלו בחוץ והכניסו לפנים</b> — <b>זהו הילוך שצריך להלך, קבלו בפנים והוציאו לחוץ</b> — <b>זהו הילוך שאין צריך לילך,</b> ונדייק: <b>והא</b> <small>[ואולם]</small> אם <b>חזר והכניסו</b> — <b>הילוך שצריך להלך הוא,</b> ומודה בו ר' אליעזר!
<b>אמר ליה</b> <small>[לו]:</small> <b>אי תניא תניא</b> <small>[אם שנויה</small> ברייתא <small>שנויה]</small> וחוזר אני מדבריי.

<big>א משנה</big> <b>כל הזבחים שקבלו דמן זר</b> מי שאינו כהן, או כהן <b>אונן</b> (מי שמת מתו עליו ולא נקבר עדיין), <b>טבול יום</b> מי שנטמא וטבל, ועדיין לא שקעה השמש ולא נטהר לגמרי, <b>ומחוסר כפורים</b> כהן שנטהר לגמרי אלא שצריך להביא קרבן כפרה לשם השלמת טהרתו, כמו מצורע או זב לאחר היום השביעי לטהרתו, <b>ומחוסר בגדים</b> כהן שלא היו עליו כל בגדי כהונה, או מי <b>שלא רחץ ידים ורגלים</b> בכיור לפני העבודה, או כהן <b>ערל,</b> או כהן <b>טמא,</b> או שקיבל את הדם כשהוא <b>יושב,</b> או שהיה <b>עומד</b> לא על הרצפה אלא <b>על גבי כלים,</b> או <b>על גבי בהמה</b> או <b>על גבי רגלי חברו</b> — בכל המקרים האלה העושה כן <b>פסל</b> את הדם להקרבה.
 אם <b>קבל ב</b>יד <b>שמאל</b> — <b>פסל, ר' שמעון מכשיר.</b>
<big>ב גמרא</big> ומבררים: <b>זר מנלן</b> <small>[מנין לנו]</small> שהוא פוסל בעבודת קדש? <b>דתני</b> <small>[ששנה]</small> <b>לוי:</b> נאמר בפתיחת רשימת הטומאות שצריך להיזהר מהן בקודש: <b>"דבר אל אהרן ואל בניו לאמר וינזרו מקדשי בני ישראל</b> ולא יחללו את שם קדשי" (ויקרא כב, ב), ונברר: מה שנאמר "קדשי <b>בני ישראל" למעוטי מאי</b> <small>[למעט את מה</small> הוא בא<small>]?</small> <b>אילימא למעוטי</b> <small>[אם תאמר למעט]</small> <b>נשים</b> שהן בנות ישראל — וכי יעלה על הדעת כי <b>קרבן נשים בטומאה קרב?</b>
<b>אלא</b> תאמר שהכוונה היא <b>למעוטי</b> <small>[למעט]</small> <b>גוים</b> שקרבנם קרב בטומאה — גם זאת יש לדחות: <b>השתא</b> <small>[עכשיו,</small> הרי<small>]</small> בגוים גם <b>ציץ לא מרצה</b> על טומאה של קודש, ש<b>אמר מר</b> <small>[החכם]:</small> <b>ובגוים</b> — <b>בין בשוגג בין במזיד</b> <b>לא הורצה</b> לא עלה הקרבן לרצון על ידי הציץ, אם נתגלה בדיעבד שהיה טמא, וכי <b>בטומאה</b> גמורה <b>קרב?</b>
<b>אלא הכי קאמר</b> <small>[כך אמר]</small> כך יש להבין את לשון הכתוב: <b>"וינזרו מקדשי, בני ישראל ולא יחללו"</b> כלומר, הכהנים אליהם נאמר ציווי זה ינזרו מן הקדשים כשהם טמאים, וגם בני ישראל צריכים להינזר ולפרוש מעבודת הקדשים, כדי שלא יחללו אותם בעבודתם.
<b>דבי</b> <small>[בבית מדרשו]</small> של <b>רבי ישמעאל תנא</b> <small>[שנה]</small> כך: <b>אתיא</b> <small>[בא,</small> נלמד הדבר<small>]</small> <b>בקל וחומר מ</b>כהן שהוא <b>בעל מום, מה בעל מום שאוכל</b> בקדשים — בכל זאת <b>אם עבד</b> בקודש <b>חילל</b> את העבודה,

Daf 16a

<b>זר שאינו אוכל</b> בקדשי קדשים — <b>אינו דין שאם עבד חילל?</b>
ודוחים: <b>מה לבעל מום</b> שיש בו צד חומרה, <b>שכן עשה בו קרב כמקריב</b> שאף קרבן בעל מום פסול כדרך שפוסל בכהן!
 ואומרים: אם כן  <b>טמא יוכיח,</b> שאינו שייך בקרבן אלא רק במקריב, ומחלל. ודוחים: <b>מה לטמא</b> שיש בו חומרה אחרת, <b>שכן מטמא</b> אחרים!
 ומשיבים:  <b>בעל מום יוכיח</b> שאינו פוסל אחרים. <b>וחזר הדין</b> מבעל מום לטמא, ואפשר ללמוד משניהם: <b>לא ראי</b> (הרי) <b>זה כראי זה ולא ראי זה כראי זה, הצד השוה שבהן שמוזהרין</b> שלא לעשות עבודה, <b>ואם עבדו חיללו, אף אני אביא זר שהוא מוזהר, ו</b>לפיכך <b>אם עבד חילל.</b>
ושואלים: ובאמת, <b>מנלן</b> <small>[מנין לנו]</small> שהזר <b>מוזהר</b> שלא לעבוד? <b>אי</b> <small>[אם]</small> אתה אומר שלומדים דבר זה <b>מ</b>הפסוק <b>"וינזרו"</b> (ויקרא כב, ב), ואתה מפרש שיש שם איסור לזרים לעבוד (כמבואר בעמוד הקודם), אם כן אין צורך בקל וחומר לומר שהוא מחלל עבודה, שהרי <b>חילול בגופיה כתיב ביה</b> <small>[בגופו כתוב בו]</small> "ולא יחללו"! <b>אלא</b> יש לומר כי למדים דבר זה מ"ושמרו את משמרת אהל מועד לכל עבודת האהל <b>וזר לא יקרב אליכם"</b> (במדבר יח, ד).
 ומקשים: את הלימוד מבעל מום וטמא  <b>איכא למיפרך</b> <small>[יש לפרוך]:</small> <b>מה להצד השוה שבהן שכן</b> שניהם, בעל מום וטמא, <b>לא הותרו בבמה</b> משנכנסו ישראל לארץ ולא היה משכן קבוע, והותר אז להקריב בבמה. מה שאין כן בזר המותר בבמה!
 ואומרים:  <b>לא תימא</b> <small>[אל תאמר]</small> <b>טמא יוכיח</b> יחד עם בעל מום, <b>אלא אימא</b> <small>[אמור]:</small> <b>אונן יוכיח,</b> שגם הוא הוזהר שלא לעבוד, ומחלל את העבודה. ודוחים: <b>מה לאונן שכן אסור ב</b>אכילת <b>מעשר</b> שני ולא רק בעבודה, כזר! ומשיבים: <b>[בעל מום] יוכיח</b> שמותר במעשר.
<b>וחזר הדין, לא ראי זה כראי זה, הצד השוה שבהן שמוזהרין כו'</b> שלא לעבוד ואם עבדו חיללו — אף זר שהוזהר כמותם, אם עבד —  חילל.
 ומקשים:  <b>הכא נמי לפרוך</b> <small>[כאן גם כן נקשה]:</small> <b>מה להצד השוה שבהן</b> בבעל מום ואונן <b>שכן לא הותרו בבמה! מתקיף לה</b> <small>[מקשה על כך]</small> <b>רב סמא בריה</b> <small>[בנו]</small> של <b>רבא: ומאן לימא לן</b> <small>[ומי יאמר לנו]</small> ש<b>אונן אסור בבמה? דלמא שרי</b> <small>[שמא מותר]</small> <b>בבמה!</b>
<b>רב משרשיא אמר</b> מקור אחר לדינו של זר: <b>אתיא</b> <small>[נלמד הדבר]</small> ב<b>קל וחומר מ</b>פסול של כהן העובד כשהוא <b>יושב: מה יושב שאוכל</b> קדשים, <b>אם עבד</b> כשהוא יושב — <b>חילל, זר שאינו אוכל</b> — <b>אינו דין שאם עבד חילל?</b>
ודוחים: <b>מה ליושב שכן פסול לעדות</b> לפי שהעדים צריכים לעמוד בשעה שמעידים, ונמצא שיש ביושב צד חומרה! ומשיבים: למדים זאת <b>מיושב תלמיד חכם,</b> כי תלמיד חכם שבא להעיד —  מותר להושיב אותו.
 ומקשים: על כל פנים יש ביושב חומרה,  <b>מה לשם יושב</b> לעיקר דינו <b>שכן</b> באופן עקרוני יושב <b>פסול לעדות!</b> ומשיבים: <b>שם יושב לא פריך</b> <small>[אינו מקשה],</small> כי אפשר להקשות מדין מסויים, אבל לא ממושג כללי שיש בו יוצאים מן הכלל. <b>ואם תמצא לומר פריך</b> <small>[ואם</small> שבכל זאת <small>מקשה]</small> משם יושב, <b>אתיא</b> <small>[בא,</small> נלמד הדבר<small>]</small> <b>מיושב ומחדא מהנך</b> <small>[ומאחד מאלה],</small> בעל מום, טמא או אונן.
 ושואלים:  <b>ויושב</b> ש<b>כשר בבמה מנלן</b> <small>[מנין לנו]?</small> שהרי ניתן להקשות אותה קושיה שהקשינו לעיל: מה לצד השווה ביניהם שכן לא הותרו בבמה! ומשיבים, <b>אמר קרא</b> <small>[הכתוב]:</small> <b>"לעמד לפני ה' לשרתו"</b> (דברים י, ח), ללמד כי חובה זו לעמוד בזמן השירות הריהי דווקא <b>"לפני ה' "</b>כלומר, במקדש, שהוא מקום שכינה, <b>ולא לפני במה,</b> שאינה אלא מקום עבודה.
<big>א</big> שנינו במשנה ש<b>אונן</b> פסול לעבודה. ושואלים: <b>מנלן</b> <small>[מנין לנו]?</small> <b>דכתיב</b> <small>[שנאמר]</small> בכהן גדול שמתו הוריו: <b>"ומן המקדש לא יצא ולא יחלל"</b> (ויקרא כא, יב), כלומר, ואינו מחלל בכך את עבודתו. ומכאן נלמד: <b>הא</b> <small>[אבל]</small> <b>אחר</b> (כהן הדיוט) <b>שלא יצא</b> ועבד — <b>חילל.</b>
<b>רבי אלעזר אמר: מהכא</b> <small>[מכאן]</small> אפשר ללמוד, שכשסבור היה משה ששעיר חטאת נפסל ונשרף משום שבני אהרן הקריבוהו כשהיו אוננים על אחיהם, ענה לו אהרן: <b>"הן</b> היום <b>הקריבו</b> את חטאתם ואת עולתם"? (ויקרא י, יט), כלומר: וכי בני שהם כהנים הדיוטים הקריבו? <b>אני הקרבתי, מכלל</b> הדברים אתה לומד <b>דאי אינהו</b> <b>אקריב שפיר אישתרוף</b> <small>[שאם הם היו מקריבים יפה היה נשרף</small> הקרבן<b>],</b> ומשמע שכהן הדיוט ששימש באנינות פוסל את הקרבן.
 ושואלים:  <b>ורבי אלעזר מאי טעמא</b> <small>[מה טעם]</small> <b>לא אמר מ</b>הפסוק שהובא תחילה <b>"ומן המקדש לא יצא"?</b> ומשיבים: <b>אמר לך</b> <small>[יכול היה לומר לך]:</small> <b>מי כתיב</b> <small>[האם נאמר</small> במפורש <small>שם]</small> <b>הא</b> <small>[הרי]</small> <b>אחר שלא יצא חילל?</b> ואין מסקנה זו מחוייבת מן הכתוב.
 ושואלים:  <b>ואידך</b> <small>[והאחר]</small> שלמד מאותו פסוק, <b>מאי טעמא</b> <small>[מה הטעם]</small> <b>לא אמר מ"הן הקריבו"</b> כר' אלעזר? ומשיבים: לדעתו אין לפרש כך את הפסוק, משום שהוא <b>קסבר</b> <small>[סבור]</small> שחטאת זו לא מפני אנינות נשרפה, אלא <b>מפני טומאה</b> שאירעה בה <b>נשרפה.</b>
<b>דבי</b> <small>[מבית</small> מדרשו<small>]</small> של <b>ר' ישמעאל תנא</b> <small>[שנה]:</small> <b>אתיא</b> <small>[בא</small> הדבר ונלמד<small>]</small> פסולו של אונן <b>בקל וחומר מבעל מום,</b> ובדרך זו: <b>ומה</b>

Daf 16b

<b>בעל מום שאוכל</b> בקדשים — <b>אם עבד חילל, אונן שאין אוכל</b> בקדשים — <b>אינו דין שאם עבד חילל?</b>
ודוחים: <b>מה לבעל מום שכן עשה בו קריבין כמקריבין,</b> שאף קרבן שהוא בעל מום פסול, ואין דין זה שייך באונן!
 ואומרים:  <b>זר יוכיח,</b> שלא עשה בו קריבין כמקריבין, והוא מחלל עבודה. ודוחים: <b>מה לזר</b> שפסולו גדול יותר, <b>שכן אין לו תקנה</b> שאינו יכול אף פעם להפוך לכהן הראוי לעבודה. מה שאין כן באונן, שלאחר יום פטירת קרובו הוא מותר!
 ומשיבים:  <b>בעל מום יוכיח,</b> שיש לו תקנה, אם היה זה מום עובר, ובכל זאת מחלל! <b>וחזר הדין</b> בין בעל מום ובין זר, <b>לא ראי זה</b> <b>כראי זה ולא ראי זה כראי זה, הצד השוה שבהן שהן מוזהרין</b> שלא לעבוד <b>ואם עבדו</b> <b>חיללו, אף אני אביא אונן שמוזהר ואם עבד חילל.</b>
ושואלים: <b>היכן מוזהר</b> האונן שלא לעבוד? <b>אילימא</b> <small>[אם תאמר]</small> שלמדים דבר זה <b>מ</b>מה שנאמר בכהן גדול כשהוא אונן <b>"ומן המקדש לא יצא</b> ולא יחלל את מקדש אלוהיו" (ויקרא כא יב), ומכאן נדייק שכהן הדיוט מחלל (ראה בעמוד הקודם), אם כן אין צורך בקל וחומר, לשון <b>חילול בגופיה כתיב ביה</b> <small>[ב</small>כתוב זה <small>עצמו כתוב בו]!</small> <b>אלא</b> הוא למד <b>מ"הן הקריבו"</b> (ויקרא י, יט), כמבואר בעמוד הקודם, שבפסוק זה טוען אהרן: וכי הם הקריבו, <b>וקסבר</b> <small>[וסבור הוא]</small> שאותה חטאת <b>מפני אנינות נשרפה.</b>
ומקשים: אם מן הצד השווה שבבעל מום ובזר אתה למד, <b>איכא למפרך</b> <small>[יש להקשות]:</small> <b>מה להצד השוה שבהן,</b> בבעל מום ובזר, <b>שכן לא הותרה מכללו</b> ששניהם אסורים בכל מקרה. מה שאין כן באונן שהותר מכללו, שהרי מותר בכהן גדול!
 ומשיבים:  <b>טמא יוכיח</b> שגם הוא מותר מכללו בקרבנות ציבור הבאים בטומאה, ולמרות זאת הוא מחלל.
 ודוחים:  <b>מה לטמא שכן מטמא</b> אחרים, ושמא מפני חומרה זו שבו אף מחלל עבודה! ומשיבים: <b>הנך</b> <small>[אלה,</small> בעל מום וזר<small>]</small> <b>יוכיחו</b> שאינם פוסלים אחרים. <b>וחזר הדין</b> בין שלושתם, בעל מום, זר וטמא. לא ראי זה כראי זה, ולא ראי זה כראי זה, <b>הצד השוה שבהן שמוזהרין</b> שלא לעבוד ומחללים העבודה — ואף אונן שמוזהר מחלל עבודה.
ושואלים, <b>ולפרוך</b> <small>[ושיקשה]</small> כך: <b>מה להצד</b> <b>השוה שבהן</b> בבעל מום, זר וטמא, <b>שכן לא הותרו מכללן אצל כהן גדול בקרבן יחיד,</b> מה שאין כן באנינות, שכהן גדול עובד כשהוא אונן אף בקרבן יחיד! ומשיבים: <b>שם</b> (דין) ה<b>טומאה מיהא אישתראי</b> <small>[על כל פנים הותר]</small> מכללו בקרבן ציבור, ואין איפוא מקום לפרוך את הלימוד מצד זה.
<b>רב משרשיא אמר:</b> הלכה זו שאונן מחלל עבודתו <b>אתיא</b> <small>[באה,</small> נלמדת<small>]</small> <b>בקל וחומר מיושב: ומה יושב שאוכל</b> בקדשים — <b>אם עבד</b> בישיבה <b>חילל,</b> <b>אונן שאינו אוכל</b> — <b>אינו דין שאם עבד חילל?</b>
ודוחים: <b>מה ליושב שכן</b> <b>פסול לעדות!</b> ומשיבים: למדים זאת <b>מיושב תלמיד חכם,</b> שיכול להעיד בישיבה.
 ומקשים:  <b>מה לשם</b> לעיקר דין <b>יושב שכן פסול לעדות!</b> ואומרים: <b>שם</b> <b>יושב לא פריך</b> <small>[אינו מקשה]</small> כאשר יש מקרה מסויים שהוא כשר. <b>ואם תימצי</b> <small>[תרצה]</small> <b>לומר</b> שבכל זאת <b>פריך</b> <small>[מקשה]</small> ממנו, <b>אתיא</b> <small>[באה,</small> נלמדת<small>]</small> ההלכה <b>מיושב ומחדא מהנך</b> <small>[ומאחת מאלה]</small> בעל מום, זר, טמא, בדרך "מה הצד".
<big>א</big> שנינו במשנה ש<b>אונן</b> שקיבל את הדם — <b>פסול</b> הקרבן. <b>אמר רבא: לא שנו</b> שהקרבן פסול <b>אלא בקרבן יחיד, אבל בקרבן צבור</b> — <b>מרצה</b> הקרבן, עולה לרצון, וכיצד למדים זאת? <b>קל וחומר מטומאה:</b>
<b>מה טומאה שלא הותרה מכללה אצל כהן גדול בקרבן יחיד,</b> שאין קרבן יחיד קרב בטומאה — <b>הותרה אצל</b> כהן <b>הדיוט בקרבן צבור,</b> שקרבן ציבור מוקרב בשעת הצורך על ידי כהן טמא, <b>אנינות שהותרה מכללה אצל כהן גדול</b> שהוא עובד כשהוא אונן אפילו <b>בקרבן יחיד</b> — <b>אינו דין שהותרה אצל כהן הדיוט בקרבן ציבור?</b>
<b>מתקיף לה</b> <small>[מקשה על כך]</small> <b>רבא בר אהילאי:</b> אם בדרך לימוד זו אתה הולך, יכולים גם ללמוד אחרת ולהגיע למסקנות אחרות, מוטעות. שיכול אתה להסיק כי <b>לא תותר אנינות אצל</b> <b>כהן גדול בקרבן יחיד מקל וחומר,</b> ונאמר כך: <b>ומה טומאה שהותרה אצל כהן הדיוט בצבור</b> — <b>לא הותרה אצל כהן גדול בקרבן יחיד, אנינות שלא הותרה אצל כהן הדיוט</b> אפילו <b>בקרבן צבור</b> — <b>אינו דין שלא תותר אצל כהן גדול בקרבן יחיד?</b>
וכן אפשר לטעון: <b>ותותר טומאה אצל כהן גדול בקרבן יחיד מקל וחומר,</b> ובאופן זה: <b>ומה אנינות שלא הותר אצל כהן הדיוט בקרבן צבור</b> — <b>הותרה אצל כהן גדול בקרבן יחיד, טומאה שהותרה אצל כהן הדיוט בקרבן צבור</b> — <b>אינו דין שהותרה אצל כהן גדול בקרבן יחיד?</b>
או נאמר קל וחומר אחר: <b>ולא תותר טומאה אצל כהן הדיוט בקרבן צבור מקל וחומר: ומה אנינות שהותרה אצל כהן גדול בקרבן יחיד</b> — <b>לא הותרה אצל כהן הדיוט</b> אפילו <b>בקרבן צבור, טומאה שלא הותרה אצל כהן גדול בקרבן יחיד</b> — <b>אינו דין שלא תותר בכהן הדיוט בקרבן צבור?</b>

Daf 17a

<b>אלא איכא למיפרך הכי ואיכא למיפרך הכי</b> <small>[אפשר לדון כך ואפשר לדון כך],</small> וכיון שהלימודים הללו מתחלפים וסותרים זה את זה, אם כן <b>כל חדא וחדא תיקו בדוכתיה</b> <small>[אחד ואחד</small> מן הדינים <small>יעמוד במקומו],</small> ונשאיר את ההלכה כמות שהיא, בלי להוסיף דינים חדשים על סמך קל וחומר.
<big>א</big> שנינו במשנה ש<b>טבול יום</b> כלומר, טמא שטבל מטומאתו בו ביום, ועדיין לא נטהר לגמרי עד הערב, פוסל. ושואלים: <b>מנלן</b> <small>[מנין לנו</small> הלכה זו<small>]?</small> <b>דתניא</b> <small>[ששנויה</small> ברייתא<small>],</small> <b>ר' סימאי אומר: רמז לטבול יום שאם עבד</b> במקדש <b>חילל מנין? תלמוד לומר</b> ביחס לכהנים: <b>"קדשים יהיו</b> לאלהיהם <b>ולא יחללו"</b> (ויקרא כא, ו),
<b>אם אינו ענין לטמא</b> ממש, <b>דנפיק</b> <small>[שיוצא</small> דבר זה<small>]</small> <b>מ</b>הפסוק <b>"וינזרו</b> מקדשי בני ישראל" (ויקרא כב, ב), <b>תנהו</b> <b>ענין לטבול יום.</b> ומקשים: ומדוע תתנהו ענין דווקא לזה?
<b>אימא</b> <small>[אמור]:</small> <b>תנהו ענין לקורח קרחה</b> בראשו או <b>למשחית פאת זקן,</b> הכתובים סמוך לפסוק "ולא יחללו"!
 ומשיבים: כיוון שיש לנו לימוד אחר מפסוק זה לגבי טבול יום, ש<b>טבול יום</b> ש<b>אם עבד</b> שדינו <b>במיתה מנא לן</b> <small>[מנין לנו]?</small> <b>דגמר</b> <small>[שלמד]</small> בגזירה שווה <b>"חילול"</b> האמור כאן מ<b>"חילול" מתרומה,</b> שם נאמר "ומתו בו כי יחללוהו" (ויקרא כב, ט), מכאן יש ללמוד כי גם לענין חילול עבודה האמור בפסוק זה <b>דפסיל</b> <small>[</small>מי <small>שפוסל]</small> <b>בתרומה</b> כלומר, טבול יום, הוא <b>מחיל</b> <small>[מחלל]</small> את ה<b>עבודה,</b> ומי <b>דלא פסיל</b> <small>[שאינו פוסל]</small> <b>בתרומה לא מחיל</b> <small>[אינו מחלל]</small> <b>עבודה.</b>
<big>ב</big> <b>אמר רבה: למה לי דכתב רחמנא</b> <small>[שכתבה התורה]</small> מקורות נפרדים לגבי <b>טמא וטבול יום ומחוסר כפורים</b> שמחללים עבודה?
ומשיב: <b>צריכי</b> <small>[צריכים</small> הם<small>],</small> <b>דאי כתב רחמנא</b> <small>[שאם היתה כותבת התורה]</small> רק <b>טמא</b> הייתי אומר שאין ללמוד ממנו לטבול יום ומחוסר כיפורים, <b>שכן</b> הוא <b>מטמא</b> שהופך את מה שנגע בו לטמא, מה שאין כן טבול יום ומחוסר כיפורים, שאף שלא נטהרו לגמרי — אינם מטמאים, אלא רק פוסלים את התרומה (בטבול יום) או את הקדשים (במחוסר כיפורים). ואם היתה התורה כותבת <b>בטבול יום</b> שהוא מחלל עבודה, <b>מחוסר כפורים לא אתי מיניה</b> <small>[אינו יכול לבוא</small> להילמד <small>ממנו]</small> <b>שכן</b> טבול יום חמור יותר, שהוא <b>פסול בתרומה.</b> ואם היתה התורה כותבת רק <b>במחוסר כפורים</b> — <b>טבול יום לא אתי מיניה</b> <small>[אינו יכול לבוא ממנו]</small> <b>שכן</b> מחוסר כיפורים חמור יותר, שהוא <b>מחוסר מעשה</b> שצריך להביא קרבן להשלמת טהרתו. מה שאין כן טבול יום, שטהרתו באה מעצמה עם שקיעת השמש.
 ושואלים:  <b>מחדא לא אתי</b> <small>[</small>מדבר <small>אחד</small> מהם <small>אי אפשר ללמוד],</small> <b>תיתי חדא מתרתי</b> <small>[שתבוא,</small> תילמד <small>אחת משתים</small> האחרות<small>]!</small>
ושואלים: <b>בהי</b> <small>[באיזו</small> מהם<small>]</small> <b>לא לכתוב רחמנא</b> <small>[תכתוב</small> <b>התורה]?</b> ש<b>לא לכתוב</b> <small>[תכתוב]</small> <b>במחוסר כפורים ותיתי מהנך</b> <small>[ותילמד מאלה]</small> מטמא ומטבול יום — אפשר לדחות: <b>מה להנך</b> <small>[לאלה]</small> <b>שכן פסולים בתרומה,</b> ולכן מחללים עבודה!
<b>אלא לא לכתוב רחמנא</b> <small>[תכתוב התורה]</small> <b>בטבול יום ותיתי מהנך</b> <small>[ותלמד מאלה]</small> מטמא וממחוסר כיפורים, <b>דמאי פרכת</b> <small>[שמה אתה מקשה]?</small> <b>מה להנך</b> <small>[לאלה]</small> <b>שכן מחוסרים מעשה,</b> שטמא צריך טבילה לטהרתו, ומחוסר כיפורים צריך קרבן לגמר טהרתו — <b>סוף סוף</b> למרות שמחוסרי כיפורים צריכים קרבן להשלמת טהרתם, מכל מקום <b>קלישא לה</b> <small>[קלושה היא]</small> <b>טומאתן</b> יותר מטבול יום, ואם כן אינם נחשבים מחוסרי מעשה ביחס אליו!

Daf 17b

ומשיבים: <b>קסבר</b> <small>[סבור הוא]</small> רבה ש<b>מחוסר כפורים</b> של <b>זב</b> (ושאר מחוסרי כפרה) <b>כזב דמי</b> <small>[נחשב]</small> לענין טומאתו, וטומאתו חמורה, איפוא, מטבול יום שאינו זקוק לכפרה.
 ומעירים:  <b>ו</b>שאלה זו, האם <b>מחוסר כפורים</b> של <b>זב כזב דמי</b> <small>[נחשב]</small> <b>תנאי</b> <small>[</small>מחלוקת <small>תנאים]</small> <b>היא, דתניא</b> <small>[ששנויה</small> ברייתא<small>]:</small> פרה אדומה ש<b>שרפה אונן</b> או <b>מחוסר כפורים</b> — הרי היא <b>כשרה. יוסף הבבלי אומר:</b> אם שרפה <b>אונן</b> — <b>כשרה, מחוסר כפורים</b> — <b>פסולה. מאי לאו בהא קמיפלגי</b> <small>[האם לא בזה הם חלוקים],</small> <b>מר סבר</b> <small>[חכם זה,</small> יוסף הבבלי, <small>סבור]:</small> <b>מחוסר כפורים</b> של <b>זב כזב דמי</b> <small>[נחשב]</small> ולכן הינו כטמא לגמרי, ואינו כשר לשריפת הפרה, <b>ומר סבר</b> <small>[וחכם זה,</small> התנא האחר, <small>סבור]:</small> מחוסר כיפורים <b>לאו כזב דמי</b> <small>[אינו נחשב כזב],</small> ודינו כטבול יום, שכשר בפרה?
ודוחים: <b>לא,</b> אפשר לומר כי בדרך כלל <b>דכולי עלמא</b> <small>[לדעת הכל]</small> <b>כזב דמי</b> <small>[נחשב],</small> <b>והכא בהא קמיפלגי</b> <small>[וכאן בזה הם חלוקים],</small> <b>דכתיב</b> <small>[שנאמר]</small> בהזאת מי פרה אדומה: <b>"והזה הטהר"</b> (במדבר יט, יט), וכבר יודעים אנו מן הפסוק הקודם שמדובר באיש טהור, אלא שיש כאן הדגשה — הטהור לענין זה, <b>מכלל שהוא טמא</b> לענין אחר, ובכך <b>לימד</b> הכתוב <b>על טבול יום שכשר בפרה.</b>
ובפירושה של דרשה זו נחלקו, <b>מר סבר</b> <small>[חכם זה,</small> התנא הראשון, <small>סבור]</small> שהכוונה היא לטבול יום של <b>טומאה</b> שב<b>כל התורה כולה</b> שכשר לעבודת הפרה, <b>ומר סבר</b> <small>[וחכם זה,</small> יוסף הבבלי, <small>סבור]:</small> <b>טומאה דהך פרשה</b> <small>[של פרשה זו בלבד],</small> כלומר, רק בטבול יום מטומאת מת, שאותה מטהרת הפרה האדומה.
<b>הלכך</b> <small>[על כן]</small> <b>אונן וטבול יום</b> של <b>טמא שרץ, דקילי</b> <small>[שהם קלים],</small> <b>אתו</b> <small>[באים</small> ונלמדים<small>]</small> <b>בקל וחומר מטבול יום</b> של <b>מת, אבל מחוסר כפורים</b> של <b>זב, דחמיר</b> <small>[ש</small>הוא <small>חמור</small> יותר<small>]</small> שדינו כזב, <b>שכן טומאה</b> של זב <b>יוצאה עליו מגופו</b> ולא באה עליו מבחוץ — <b>לא,</b> אי אפשר ללמוד להכשיר בו את עבודת הפרה.
<big>א</big> שנינו במשנה ש<b>מחוסר בגדים</b> שעבד פסל. ושואלים: <b>מנלן</b> <small>[מנין לנו]</small> דבר זה? <b>אמר</b> <b>ר' אבוה אמר ר' יוחנן, ומטו</b> <small>[והיו מגיעים]</small> <b>בה</b> בשמועה זו ומוסרים אותה <b>משמיה</b> <small>[משמו]</small> של <b>ר' אלעזר בר' שמעון,</b> ש<b>אמר קרא</b> <small>[המקרא]:</small> <b>"וחגרת אותם אבנט אהרן ובניו וחבשת להם מגבעת והיתה להם כהנה לחקת עולם"</b> (שמות כט, ט), ללמוד מכאן <b>בזמן שבגדיהם עליהם</b> — <b>כהונתם עליהם, אין בגדיהם עליהם</b> — <b>אין כהונתם עליהם</b> ופוסלים את עבודתם.
ושואלים: <b>והא מהכא נפקא</b> <small>[ו</small>דבר <small>זה מכאן</small> הוא <small>יוצא</small> נלמד<small>]?</small> <b>מהתם נפקא</b> <small>[משם</small> הוא <small>יוצא,</small> נלמד<small>],</small> <b>דתניא</b> <small>[ששנויה</small> ברייתא<small>]:</small> <b>מנין לשתויי יין שאם עבד</b> כשהוא שתוי <b>חילל? תלמוד לומר: "יין ושכר אל תשת" וגו'</b> (ויקרא י, ט) ונאמר בהמשך <b>"ולהבדיל בין הקדש ובין החל"</b> (ויקרא י, י) שדבר זה מבדיל בין עבודת קודש לבין עבודה מחוללת. וממשיכה הברייתא: <b>מחוסר בגדים ושלא רחוץ ידים ורגלים, מנין</b> שגם הוא מחלל?

Daf 18a

<b>תלמוד לומר: "חקה" "חקה"</b> שנאמרה גם בשתויי יין (ויקרא י, ט) וגם בבגדי כהונה (שמות כח, מג) וברחיצת ידים ורגלים (ראה שמות ל, כא) <b>לגזירה שוה.</b> ואם כן, יש לכך מקור מכתוב אחר!
 ומשיבים:  <b>אי מהתם</b> <small>[אם משם]</small> בלבד, משתויי יין, <b>הוה אמינא</b> <small>[הייתי אומר]</small> כך: <b>הני מילי</b> <small>[דברים אלה]</small> שמחוסר בגדים מחלל עבודה, אמורים רק ב<b>עבודה</b> ש<b>זר חייב עליה מיתה,</b> שעל כך מדברת פרשת שתויי יין, <b>אבל עבודה</b> ש<b>אין זר חייב עליה מיתה אימא</b> <small>[אמור]</small> ש<b>לא,</b> על כן <b>קא משמע לן</b> <small>[משמיע לנו]</small> שמחוסר בגדים מחלל כל עבודה.
 ושואלים:  <b>אשכחן</b> <small>[מצאנו]</small> איפוא ש<b>מחוסר בגדים</b> מחלל כל עבודה, גם זו שאין זר חייב עליה מיתה, <b>שתויי</b> <b>יין מנלן</b> <small>[מנין לנו]?</small> שהרי הפרשה שם עוסקת רק במה שחייבים עליו מיתה. ומשיבים: <b>אתיא</b> <small>[בא,</small> נלמד <small>הדבר]</small> בגזירה שווה <b>של</b> <b>"חקה" "חקה"</b> <b>ממחוסר בגדים.</b>
ומקשים: <b>והא</b> <small>[והרי]</small> ה<b>תנא</b> של הברייתא בענין שתויי יין את חילול עבודה מ<b>"ולהבדיל בין</b> הקודש ובין החול" <b>קא נסיב לה</b> <small>[הוא לוקח,</small> למד, <small>אותה]!</small> ומשיבים: דבר זה היה <b>מקמי דליקום</b> <small>[לפני שעומדת</small> בידו<small>]</small> ה<b>גזירה שוה,</b> ואולם לאחר מכן היא הבסיס להלכה זו.
 ושואלים: כיצד יכול אתה לומר כן?  <b>והא</b> <small>[והרי]</small> ה<b>תנא,</b> בגזירה שווה זו <b>מחוסר בגדים</b> <b>הוא דקא יליף</b> <small>[שלומד]</small> <b>משתויי יין,</b> ולא שתויי יין ממחוסר בגדים! ומשיבים: <b>הכי קאמר</b> <small>[כך הוא אומר]:</small> <b>מנין שלא נחלקו</b> (כלומר, שאין הבדל וחילוק) <b>בין מחוסר בגדים לשתויי יין ושלא רחוץ ידים ורגלים? תלמוד לומר: "חקה" "חקה" לגזירה שוה.</b>
ושואלים: כיון שיש גזירה שווה, <b>אלא</b> הפסוק <b>"להבדיל"</b> ממנו למדנו מתחילה ששתויי יין מחללים עבודה, <b>למה לי?</b> ומשיבים: <b>לכ</b> מו שנהג <b>רב,</b> ש<b>רב לא מוקים אמורא עליה מיומא טבא לחבריה</b> <small>[היה מעמיד מתורגמן עליו מיום טוב לחבירו]</small> כלומר, לא היה דורש ברבים ביום טוב, מזמן שהיה אוכל ושותה יין, עד למחרת (יום טוב שני של גלויות) <b>משום שכרות</b> הואיל ושתוי אינו יכול להבדיל כראוי בין דבר לדבר. והרי נאמר שם: "יין ושכר אל תשת... ולהבדיל בין הקודש ובין החול ובין הטמא ובין הטהור, ולהורות את בני ישראל את כל החוקים" וכו' (ויקרא י, ט—יא), ומכאן שמי ששתה יין אסור לו להורות הלכה.
 ושואלים:  <b>אכתי מהכא נפקא</b> <small>[עדיין מכאן</small> מפסוק זה, "והיתה להם כהונה לחוקת עולם", <small>יוצא</small> הדבר<small>]</small> שמחוסר בגדים מחלל עבודה? <b>מהתם נפקא</b> <small>[משם יוצא]:</small> שנאמר במצוה של נתינת האש על המזבח: <b>"ונתנו בני אהרן הכהן</b> אש על המזבח" (ויקרא א, ז) והייתור "הכהן" לגבי אהרן בא להדגיש: הכהן <b>בכיהונו,</b> כשהוא נוהג בכהונה, <b>לימד על כהן גדול שלבש בגדי כהן הדיוט ועבד</b> ש<b>עבודתו פסולה!</b>
ומשיבים: יש צורך גם בפסוק זה, שכן <b>אי מהתם</b> <small>[אם משם],</small> מ"והיתה להם כהונה לחוקת עולם", <b>הוה אמינא</b> <small>[הייתי אומר]:</small> <b>הני מילי</b> <small>[דברים אלה</small> אמורים<small>]</small> דווקא ב<b>עבודה דמעכבא</b> <small>[שמעכבת]</small> את ה<b>כפרה, אבל עבודה דלא מעכבא</b> <small>[שאינה מעכבת]</small> <b>כפרה</b> כמו נתינת האש, <b>לא</b> יפסול בה. לכך הובא כתוב זה.
 ועוד שואלים: <b>ואכתי מהכא נפקא</b> <small>[ועדיין מכאן יוצא,</small> נלמד הדבר<small>]</small> מצירופם של כתובים אלה? <b>מהתם נפקא</b> <small>[משם יוצא],</small> שנאמר: <b>"וערכו בני אהרן הכהנים את הנתחים" וגו'</b> (ויקרא א,  ח), והמלה <b>"הכהנים"</b> באה להדגיש: <b>בכיהונן, מכאן</b> <b>לכהן הדיוט שלבש בגדי כהן גדול ועבד</b> — <b>עבודתו פסולה!</b>
ומשיבים: <b>אי</b> <b>מהתם</b> <small>[אם משם]</small> <b>הוה אמינא הני מילי</b> <small>[הייתי אומר</small> ש<small>דברים אלה]</small> אמורים ב<b>חיסור</b> בגדים, כגון כהן גדול שלא לבש את כל הבגדים הראויים לו, <b>אבל ייתור</b> בגדים כגון כהן הדיוט שלבש בגדי כהן גדול <b>לא</b> יפסול, <b>קא משמע לן</b> <small>[משמיע לנו]</small> פסוק זה שאפילו ייתור בגדים פוסל.
<big>א</big> ועוד לגבי דיני בגדי כהונה, <b>תנו רבנן</b> <small>[שנו חכמים]:</small> <b>היו</b> הבגדים <b>מרושלין</b> ונגררים על הקרקע, או <b>מסולקין</b> מוגבהים מן הקרקע, <b>או</b> <b>משוחקים</b> שחוקים, <b>ועבד</b> בהם — <b>עבודתו כשירה.</b> אבל אם <b>לבש שני מכנסים,</b> או <b>שני</b> <b>אבנטים,</b> או <b>חסר אחת</b> מן הבגדים, או <b>יתר אחת, או שהיתה לו רטיה</b> (תחבושת) <b>על מכת בשרו תחת בגדו</b> והיא חוצצת בין הבגד והבשר, <b>או שהיו</b>

Daf 18b

<b>מטושטשין</b> מלוכלכים ומוכתמים, <b>או מקורעין</b> (אפילו היו חדשים), <b>ועבד</b> — <b>עבודתו פסולה.</b>
ומביאים מה ש<b>אמר רב יהודה אמר שמואל:</b> אם היו <b>מרושלין</b> נגררים על הקרקע — <b>כשרין,</b> אם <b>מסולקין</b> ומוגבהים מן הקרקע — <b>פסולין.</b> ומקשים: <b>והתניא</b> <small>[והרי שנויה</small> ברייתא<small>]</small> שהבאנו: <b>מסולקין</b> — <b>כשרין! אמר רמי בר חמא, לא קשיא</b> <small>[אין</small> זה <small>קשה]:</small> <b>כאן</b> בברייתא, <b>מדובר</b> <b>שסילקן</b> (שהעלה אותן) <b>על ידי אבנט,</b> ובאמת אינם קצרים ממידתו. <b>כאן</b> שפסל שמואל, מדובר <b>דליתניהו מעיקרא</b> <small>[שאינם</small> מכסים את רגליו <small>מתחילה]</small> <b>כלל</b> ואילו
<b>רב אמר: אחד זה ואחד זה</b> בין מרושלים בין מסולקים — <b>פסולין.</b>
ומסופר, <b>רב הונא איקלע</b> <small>[הזדמן]</small> <b>ל</b>מקום <b>ארגיזא, רמא ליה בר אושפיזכניה</b> <small>[השליך לו,</small> הראה לו סתירה <small>בן בעל האכסניא שלו]:</small> <b>מי</b> <small>[האם]</small> <b>אמר שמואל: מרושלין</b> <b>כשרין, ומסולקין פסולין? והתניא</b> <small>[והרי שנויה</small> ברייתא<small>]:</small> <b>מסולקין</b> — <b>כשרין! אמר ליה</b> <small>[לו]:</small> <b>בר מינה דההיא</b> <small>[חוץ ממנה, מאותה</small> ברייתא<small>],</small> אין להקשות ממנה, <b>דשנייה</b> <small>[ש</small>כבר <small>תירץ אותה]</small> <b>רמי בר חמא,</b> שמדובר בה כשהם מסולקים על ידי אבנט.
 ושואלים:  <b>אלא לרב קשיא</b> <small>[קשה]</small> שהוא פוסל במרושלים, והברייתא מכשירה בהם! <b>וכי תימא</b> <small>[ואם תאמר]:</small> <b>מאי</b> <small>[מה</small> פירוש<small>]</small> <b>"מרושלין"</b> בברייתא? כשהם <b>מסולקין על ידי אבנט</b> לגובה הראוי, ומשום כך הם כשרים — כי לדעת התנא <b>אבנט מיגז אגיז</b> <small>[גוזז אותם],</small> וכאילו לא היתה שם תוספת, <b>אלא</b> לפי זה <b>מסולקין קשיא</b> <small>[קשה]:</small> מדוע כשרים הם? הרי גם אם סילקם על ידי אבנט — נחשבים הם כגזוזים וקצרים מן המידה הראויה!
<b>אמר ר' זירא, רב חדא</b> <b>תני</b> <small>[שנה</small> את המלים "מרושלין מסולקין" כדבר <small>אחד],</small> כיצד? <b>מרושלין שסילקן</b> (העלה אותן) <b>על</b> <b>ידי אבנט</b> ועשה אותם כראוי — <b>כשרין,</b> אבל מסולקים — פסולים.
<big>א</big> <b>אמר ר' ירמיה מדיפתי: מרושלין שלא סילקן</b> — <b>תנאי</b> <small>[</small>מחלוקת <small>תנאים]</small> <b>היא</b> האם הם כשרים, <b>דתניא</b> <small>[ששנויה</small> ברייתא<small>]:</small> נאמר בציצית "גדילים תעשה לך על ארבע כנפות כסותך אשר תכסה בה" (דברים כב, יב). וממה שנאמר <b>"על ארבע כנפות כסותך"</b> מדייקים: <b>ארבע ולא שלש,</b> שאם היו לכסות רק שלוש כנפות אינו חייב בציצית. ושואלים: <b>או אינו אלא</b> ללמדנו <b>ארבע ולא חמש?</b> ומשיבים: <b>כשהוא</b> מוסיף ו<b>אומר: "אשר תכסה בה"</b> (דברים כב, יב) — <b>הרי</b> טלית <b>בעלת חמש אמור</b> מריבוי הכתוב. <b>הא מה אני מקיים ארבע?</b> לומר <b>ארבע ולא שלש.</b> ושואלים: <b>ו</b>כיון שיש פה לשון מיעוט ולשון ריבוי, <b>מה ראית לרבות בעלת חמש ולהוציא בעלת שלש?</b> ומשיבים: <b>מרבה אני בעלת חמש</b> — <b>שיש בכלל חמש ארבע</b> כנפות שהתורה חייבה בהן ציצית, <b>ומוציא</b> <b>אני בעלת שלש</b> — <b>שאין בכלל שלש ארבע.</b> זו ברייתא אחת.
<b>ותניא אידך</b> <small>[ושנויה</small> ברייתא <small>אחרת]:</small> <b>"על ארבע כנפות כסותך"</b> (דברים כב, יב) — <b>ארבע ולא שלש,</b> <b>ארבע ולא חמש,</b> וגם בעלת חמש כנפות פטורה מציצית. <b>מאי לאו בהא קמיפלגי</b> <small>[האם לא</small> בנושא <small>זה הם חלוקים],</small> <b>דמר סבר</b> <small>[שחכם זה,</small> שפוטר טלית בעלת כנף נוספת, <small>סבור]:</small> <b>יתר כמאן דאיתיה דמי</b> <small>[כמי שישנו</small> הוא <small>נחשב],</small> לא ניתן להתעלם ממנו, ולפיכך הוא פוסל גם בבגדי כהונה מרושלים, <b>ומר סבר</b> <small>[וחכם זה,</small> המחייב חמש כנפות בציצית, <small>סבור]:</small> יתר <b>כמאן דליתיה דמי</b> <small>[כמי שאינו</small> הוא <small>נחשב],</small> ולכן בגדים מרושלים כשרים?
ודוחים: <b>לא, דכולי עלמא כמאן דאיתיה דמי</b> <small>[לדעת הכל</small> יתר <small>כמי שישנו</small> הוא <small>נחשב]</small> ובבגדי כהונה הוא פוסל, <b>ושאני הכא דרבי רחמנא</b> <small>[ושונה כאן,</small> לענין ציצית, <small>שריבתה התורה]:</small> <b>"אשר תכסה בה".</b>
ושואלים: <b>ואידך</b> <small>[והאחר],</small> הפוטר כסות בעלת חמש כנפות מציצית, <b>האי</b> <small>[זה</small> הריבוי<small>]</small> <b>"אשר</b> <b>תכסה בה" מאי עביד ליה</b> <small>[מה עושה</small> הוא <small>בו]?</small> ומשיבים: <b>מיבעי ליה לכדתניא</b> <small>[צריך</small> הוא <small>לו לכמו ששנויה</small> בברייתא אחרת<small>]:</small> נאמר <b>"וראיתם אתו"</b> (במדבר טו, לט) — <b>פרט לכסות לילה</b> שאז אין הציצית נראית. ויש לשאול: <b>או אינו אלא פרט לכסות סומא</b> שאינו רואה את הציצית? על כך יש להשיב: <b>כשהוא אומר: "אשר תכסה בה"</b> לרבות — <b>הרי כסות סומא אמור</b> שחייבת בציצית, <b>הא</b> <small>[הרי]</small> <b>מה אני מקיים "וראיתם אתו"? פרט לכסות לילה.</b>
ושואלים: <b>ומה ראית לרבות כסות סומא ולהוציא כסות לילה?</b> ומשיבים: <b>מרבה אני כסות סומא, ש</b>אף על פי שהוא אינו רואה <b>ישנה בראיה אצל אחרים, ומוציא אני כסות לילה שאינה בראיה</b> גם <b>אצל אחרים. [</b>ושואלים:
<b>ואידך</b> <small>[והאחר]</small> שדרש ריבוי זה לרבות כסות בעלת חמש כנפות, מהיכן יודע הוא הלכה זו לרבות כסות סומא? ומשיבים: <b>נפקא ליה</b> <small>[יוצא לו</small> הדבר<small>]</small> <b>מ"אשר"</b> שהוא לשון ריבוי. ומן הצד השני, <b>ואידך</b> <small>[והאחר]?</small> את המילה <b>"אשר" לא דריש</b> <small>[אינו דורש]</small> כריבוי. ] 
<big>ב</big> ועוד <b>תנו רבנן</b> <small>[שנו חכמים]</small> בענין בגדי כהונה: מה שנאמר בהם <b>"בד"</b> בא לומר <b>ב</b><b>שיהיו של בוץ</b> (פשתן), <b>"בד"</b> — <b>שיהו חדשים, "בד"</b> — <b>שיהו שזורים</b> שיהא החוט ממנו הם עשויים שזור מכמה חוטים יחד, <b>"בד"</b> — <b>שיהו חוטן כפול ששה, "בד"</b> — <b>שלא ילבש</b> בגדים <b>של</b> <b>חול עמהן.</b>
<b>אמר ליה</b> <small>[לו]</small> <b>אביי לרב יוסף: בשלמא</b> <small>[נניח]</small> מה שהוא שונה <b>שיהו</b> <b>של בוץ</b> — <b>הא קא משמע לן</b> <small>[דבר זה משמיע לנו]:</small> <b>בוץ</b> (פשתן) — <b>אין</b> <small>[כן],</small> <b>מידי</b> <b>אחרינא</b> <small>[דבר</small> <small>אחר]</small> — <b>לא. אלא</b> מה שהוא שונה: <b>"בד"</b> — <b>שיהו חדשים,</b> האם נלמד מכאן ש<b>חדשים</b> — <b>אין</b> <small>[כן],</small> <b>שחקין</b> (שחוקים) — <b>לא? והתניא</b> <small>[והרי שנויה</small> ברייתא<small>]</small> שבגדי כהונה <b>משוחקין</b> — <b>כשרים!</b>
<b>אמר ליה</b> <small>[לו]</small> רב יוסף: <b>וליטעמיך</b> <small>[ולטעמך,</small> ולשיטתך<small>],</small> מה ששנה בברייתא זו <b>"בד" שיהו חוטן כפול ששה,</b> כיצד הוא נלמד? הלוא <b>"בד"</b> — <b>חד חד לחודיה משמע</b> <small>[אחד אחד לעצמו משמעו]!</small> <b>אלא הכי קאמר</b> <small>[כך הוא אומר]:</small> אותם <b>בגדים שנאמר בהן "בד" צריכין שיהו של בוץ, חדשים, שזורין, שיהא חוטן כפול ששה, יש מהן</b> מהדרישות האלה <b>למצוה</b> לכתחילה, ו<b>יש מהן לעכב.</b>
ושואלים: לעיקרו של דבר, <b>ממאי</b> <small>[ממה יודע אתה]</small> <b>דהאי בד כתנא</b> <small>[שבד זה</small> האמור במקרא <small>פשתן]</small> <b>הוא? אמר רב יוסף בר' חנינא: דבר העולה מן הקרקע בד בבד</b> <small>[אחד אחד],</small> שאין גבעוליו מתפצלים לכמה ענפים.
 ושואלים:  <b>אימא</b> <small>[אמור]</small> שהוא <b>עמרא</b> <small>[צמר]!</small> ואומרים: <b>עמרא מיפצל</b> <small>[הצמר מתפצל]</small> השערות מתפצלות לכמה נימים. ושואלים: <b>כיתנא נמי מיפצל</b> <small>[הפשתן גם כן מתפצל]!</small> ומשיבים: פשתן <b>על ידי לקותא מיפציל</b> <small>[</small>רק <small>על ידי הכאה הוא מתפצל]</small> ואילו הצמר מתפצל מעצמו.
<b>רבינא אמר, מהכא</b> <small>[מכאן]</small> למדים דבר זה, שנאמר בבגדי הכהנים: <b>"פארי פשתים יהיו על ראשם ומכנסי פשתים יהיו על מתניהם לא יחגרו ביזע"</b> (יחזקאל מד, יח), הרי שהבד האמור התורה הוא פשתים.
<b>אמר ליה</b> <small>[לו]</small> <b>רב אשי לרבינא: והא</b> <small>[</small>ודבר <small>זה]</small> <b>עד דאתא</b> <small>[שבא]</small> <b>יחזקאל מנלן</b> <small>[מנין</small> היה <small>לנו]?</small> אמר לו: <b>ולטעמיך</b> <small>[ולטעמך,</small> ולשיטתך<small>],</small> <b>הא</b> <small>[זו]</small> ש<b>אמר רב חסדא</b> לענין אחר: <b>דבר זה</b> (הלכה זו) שמשומד וערל פסולים לשרת בכהונה <b>מתורת משה רבינו לא למדנו</b> שאינה כתובה בתורה, <b>מדברי יחזקאל בן בוזי למדנו</b> שאמר: <b>"כל בן נכר ערל לב וערל בשר לא יבא אל מקדשי"</b> (יחזקאל מד,  ט), <b>עד שבא יחזקאל מנלן</b> <small>[מנין לנו]?</small> <b>אלא גמרא גמירי לה</b> <small>[במסורת היו למודים אותה]</small> שכך היא ההלכה, <b>ואתא</b> <small>[ובא]</small> <b>יחזקאל ואסמכיה אקרא</b> <small>[והסמיכה על המקרא],</small> <b>הכא נמי גמרא גמירי לה</b> <small>[כאן גם כן במסורת היו יודעים אותה]</small> ובא יחזקאל ופירש אותה.
 כיון שהוזכר פסוק זה שואלים: <b>מאי</b> <small>[מה פירוש]</small> <b>"לא יחגרו ביזע"? אמר אביי: לא יחגרו במקום שמזיעין, כדתניא</b> <small>[כמו ששנויה</small> ברייתא<b>]:</b> <b>כשהם חוגרין</b> את האבנט <b>אין חוגרין</b> אותו <b>לא למטה ממתניהן ולא למעלה מאציליהן</b> (מגובה מרפקיהם), <b>אלא</b>

Daf 19a

<b>כנגד אצילי ידיהן</b> מול המרפקים.
<b>אמר רב אשי, אמר לי הונא בר נתן: זימנא חדא הוה קאימנא קמיה דאיזגדר מלכא</b> <small>[פעם אחת הייתי עומד לפני איזגדר המלך]</small> מלך פרס, <b>והוה מדלי לי המיינאי</b> <small>[והיה מוגבה לי אבנטי</small> למעלה מן <small>המידה</small><small>],</small> <b>ותיתייה ניהליה</b> <small>[ו</small>הוא <small>הוריד אותו למטה]</small> למקומו, <b>ואמר לי: "ממלכת כהנים וגוי קדוש"</b> (שמות יט, ו) <b>כתיב בכו</b> <small>[כתוב בכם],</small> ולכן אתם צריכים להיות מהודרים ככהנים. <b>כי אתאי קמיה</b> <small>[כאשר באתי לפני]</small> <b>אמימר</b> וסיפרתי לו מעשה זה, <b>אמר לי: אקיים</b> <small>[התקיים]</small> <b>בך</b> מאמר הנביא <b>"והיו מלכים אמניך"</b> (ישעיהו מט, כג), שמלכים ינהגו בבני ישראל כאילו היו אומנים, משרתים המטפלים ומגדלים את בני המלכים.
<big>א</big> ובענין נוסף שקשור לבגדי כהונה, <b>תנן התם</b> <small>[שנינו שם</small> במשנה<small>]:</small> <b>כהן שלקה באצבעו</b> ונפצע — <b>כורך עליה גמי</b> גומא, כתחבושת, <b>במקדש</b> אפילו בשבת, <b>אבל לא במדינה</b> כלומר, מחוץ למקדש. שאסור הדבר משום שבות (מצות שביתה ממעשים שונים, מגזירת חכמים), אבל במקדש לא גזרו איסורי שבות. <b>ואם</b> התכוון <b>להוציא ממנה דם,</b> שהוא איסור שמן התורה — <b>כאן</b> <b>וכאן</b> בין במקדש בין במדינה <b>אסור.</b>
ועל כך <b>אמר ר' יהודה בריה</b> <small>[בנו]</small> של <b>ר' חייא: לא שנו</b> שמותר לכהן לכרוך על אצבעו <b>אלא גמי, אבל צילצול קטן</b> (רצועה קטנה לקישוט) <b>הוי</b> <small>[הריהו]</small> <b>יתור בגדים</b> ואסור. <b>ור' יוחנן אמר: לא אמרו יתור בגדים אלא במקום</b> שצריכים להיות בו <b>בגדים, אבל שלא במקום בגדים,</b> באצבע, <b>לא הוי</b> <small>[אין זה]</small> <b>יתור.</b>
ושואלים: <b>ותיפוק ליה</b> <small>[ותצא לו]</small> סיבה אחרת לאיסור לכרוך צלצול על אצבעו — <b>משום חציצה</b> שחוצץ בינו ובין הכלי שצריך להחזיק בו! ומשיבים: מדובר <b>ב</b>יד <b>שמאל</b> שאינו עובד בה. <b>אי נמי</b> <small>[או גם כן]</small> ביד ימין, אבל <b>שלא במקום עבודה</b> כלומר, במקום שאינו נוגע בכלי.
 ומעירים:  <b>ופליגא</b> <small>[וחלוקה]</small> שיטת ר' יוחנן, ששלא במקום בגדים אין זה נחשב יתור כלל, על שיטת <b>רבא,</b> ש<b>אמר רבא אמר רב חסדא: במקום בגדים</b> — <b>אפילו נימא</b> <small>[חוט]</small> <b>אחת חוצצת, שלא במקום בגדים</b> — רק דבר שיש בו <b>שלש על שלש</b> אצבעות <b>חוצצות</b> כלומר, מהוות יתור בגדים, <b>פחות</b> <b>מכאן אינן חוצצות.</b>
ומעירים: על דברי <b>ר' יוחנן ודאי פליגא</b> <small>[חולקת</small> היא<small>]</small> שיטת רבא, שהרי הוא סבור שלא במקום בגדים אין זה יתור כלל. אך על דברי <b>ר' יהודה בריה</b> <small>[בנו]</small> של <b>ר' חייא</b> <b>מי לימא דפליגא</b> <small>[האם</small> <b>נאמר ש</b>היא <small>חלוקה]?</small> שהרי לשיטתו אף צילצול קטן יש בו יתור, ואילו לדעת רבא —  דווקא מה שיש בו שלוש על שלוש.
 ומשיבים: לא, אפשר לומר שגם לדעת רבא  <b>שאני</b> <small>[שונה]</small> <b>צילצול קטן דחשיב</b> <small>[ש</small>הוא <small>חשוב],</small> ולכן הוא נחשב כבגד, ועושה יתור בגדים.
<b>לישנא</b> <b>אחרינא אמרי לה</b> <small>[בלשון אחרת אומרים אותה]</small> מחלוקת זו: <b>אמר ר' יהודה בריה</b> <small>[בנו]</small> של <b>ר' חייא: לא שנו</b> שמותר הכהן לכרוך על אצבעו <b>אלא גמי, אבל צילצול קטן חוצץ. ור' יוחנן אמר: לא אמרו חציצה בפחות משלש על שלש אלא במקום בגדים, אבל שלא במקום בגדים</b> — <b>שלש על שלש חוצצות, פחות מיכן אינה חוצצת.</b> ומעירים: <b>ו</b>דברי ר' יוחנן, שמחלק שלא במקום בגדים בין שלוש על שלוש ובין פחות מכך, <b>היינו</b> <small>[הוא</small> הדבר<small>]</small> שאמר <b>רבא אמר</b> בשם <b>רב חסדא.</b>
ושואלים: <b>לימא פליגא</b> <small>[האם לומר ש</small>שיטת רבא <small>חלוקה]</small> על דברי <b>ר' יהודה בריה</b> <small>[בנו]</small> של <b>ר' חייא?</b> ודוחים: לא, <b>שאני</b> <small>[שונה]</small> <b>צילצול קטן דחשיב</b> <small>[ש</small>הוא <small>חשוב].</small>
ושואלים: <b>ול</b>דעת <b>ר' יוחנן מאי איריא</b> <small>[מה שייך,</small> מדוע דווקא<small>]</small> שנה התנא <b>גמי?</b> <b>לשמועינן</b> <small>[שישמיע לנו]</small> <b>צילצול קטן,</b> ויש בזה חידוש גדול יותר, שמותר הדבר למרות שהוא דבר חשוב! ומשיבים: <b>מילתא אגב</b> <b>אורחיה קא משמע לן</b> <small>[דבר בדרך אגב משמיע לנו],</small> ש<b>גמי מסי</b> <small>[מרפא]</small> את הפצע.
<big>ב</big> ובענין חציצה בבגדי כהונה, <b>בעי</b> <small>[שאל]</small> <b>רבא: נכנסה לו רוח בבגדו,</b> כלומר, נכנסה רוח והרחיקה את בגדו מגופו, <b>מהו</b> הדין? האם <b>"על בשרו"</b> ממש <b>בעינן</b> <small>[צריכים אנו],</small> כלשון הכתוב (ויקרא ו, ג), <b>והא ליכא</b> <small>[והרי אין כאן],</small> <b>או דלמא</b> <small>[שמא]</small> <b>דרך לבישה בכך</b> שאין הבגד נמצא על הבשר ממש?
 ועוד, <b>כינה</b> שנמצאת עליו, <b>מהו</b> <b>שתחוץ</b> האם תיחשב חציצה?
 ומפרטים: כינה  <b>מתה לא תבעי</b> <small>[תישאל]</small> <b>לך, דודאי</b> <b>חייצא</b> <small>[שודאי</small> היא <small>חוצצת],</small> כמו כל דבר אחר. אבל כינה <b>חיה, מאי</b> <small>[מה</small> דינה<small>]?</small> <b>מי אמרינן</b> <small>[האם אומרים אנו]:</small> <b>כיון דאתא ואזלא</b> <small>[שבאה והולכת]</small> שהיא מצויה עליו כל הזמן, <b>רביתא היא ולא חייצא</b> <small>[כמו גידול</small> של בשרו <small>היא ואינה חוצצת],</small> <b>או דלמא כיון דקפיד</b> <b>עלה</b> — <b>חייצא</b> <small>[שמא כיון שהוא מקפיד עליה</small> — <small>חוצצת]?</small>
ושואלים עוד: <b>עפר,</b> <b>מהו שיחוץ?</b> ותוהים: <b>עפר ודאי חייץ</b> <small>[חוצץ]!</small> <b>אלא</b> לא עפר ממש, אלא <b>אבק עפר</b> כלומר, אבק כלשהו, <b>מהו?</b>
ועוד שאלו: <b>בית השחי</b> כלומר, החלל שנמצא בבית השחי אם אין הבגד מהודק לגופו לגמרי, <b>מהו שיחוץ?</b> האם <b>"על</b> <b>בשרו" בעינן</b> <small>[צריכים אנו]</small> <b>והא ליכא</b> <small>[והרי אין כאן],</small> ולכן צריך להיות הדוק לגופו לגמרי, <b>או דלמא</b> <small>[שמא]</small> <b>דרך לבישה בכך?</b>
וכן <b>הכניס ידו לתוך חיקו</b> מתחת לבגד <b>מהו?</b> <b>גופו מי חייץ</b> <small>[האם חוצץ]</small> <b>או לא?</b>
ועוד שואלים: <b>נימא</b> <small>[חוט],</small> <b>מהו שתחוץ?</b> ותוהים: <b>נימא</b> <small>[חוט]</small> <b>ודאי חייצא</b> <small>[חוצצת]!</small> <b>אלא נימא</b> <small>[חוט]</small> <b>מדולדלת</b> שעומדת להיקרע מן הבגד, <b>מהו</b> דינה, האם כיוון שהיא מדולדלת נחשבת כמנותקת וחוצצת?
 ועוד, <b>בעי</b> <small>[שאל]</small> <b>מר בר רב אשי: יצא שערו בבגדו,</b> ששער ראשו נכנס מתחת לכתונת <b>מהו?</b> האם <b>שערו כגופו דמי</b> <small>[נחשב]</small> <b>או לאו</b> <small>[לא]</small> <b>כגופו דמי</b> <small>[נחשב]?</small>
<b>בעי</b> <small>[שאל]</small> <b>ר' זירא: תפילין, מהו שיחוצו</b> בכהן? ומפרטים: <b>אליבא דמאן דאמר</b> <small>[לפי שיטתו של מי שאומר]</small> ש<b>לילה לאו</b> <small>[אין]</small> <b>זמן תפילין הוא</b> — <b>לא תבעי</b> <small>[תישאל]</small> <b>לך</b> שאלה זו, <b>כיון</b> שב<b>לילה חייצי</b> <small>[</small>הם <small>חוצצות],</small> ב<b>יום נמי חייצי</b> <small>[גם כן</small> הם <small>חוצצים].</small> <b>כי תיבעי</b> <small>[כאשר תישאל]</small> <b>לך</b> השאלה <b>למאן דאמר</b> <small>[ל</small>דעת <small>מי שאומר]:</small> <b>לילה זמן תפילין,</b> ואם כן, <b>מאי</b> <small>[מה]</small> הדין? <b>האם</b> <b>מצוה דגופיה חייץ</b> <small>[ש</small>אדם מקיים <small>בגופו חוצץ]</small> <b>או לא חייץ</b> <small>[חוצץ]?</small>
<b>איגלגל מילתא ומטא</b> <b>לקמיה</b> <small>[התגלגל הדבר,</small> השאלה הזו של ר' זירא <small>והגיעה לפני]</small> <b>ר' אמי, אמר ליה</b> <small>[לו]:</small> <b>תלמוד ערוך הוא בידינו, תפילין חוצצות. מיתיבי</b> <small>[מקשים</small> על כך<b>]</b> ממה ששנינו
<b>בברייתא:</b> <b>כהנים בעבודתן ולוים בדוכנן</b> כשהם שרים על גבי הדוכן, <b>וישראל במעמדן</b> אנשים מישראל הבאים למקדש להיות שם בזמן הקרבת קרבנות הציבור — <b>פטורין מן התפלה ומן התפילין,</b> מפני שהם עוסקים במצוה, והעוסק במצוה פטור ממצוות אחרות. <b>מאי לאו</b> <small>[האם אין]</small> להבין מן הלשון "פטורין" ש<b>אם הניחן</b> בכל זאת — <b>אינן חוצצות?</b> ודוחים: <b>לא,</b> <b>אם הניחן</b> — <b>חוצצות.</b>
ותוהים: <b>אי הכי</b> <small>[אם כך]</small> הלשון <b>"פטורים"</b> אינה מדוייקת, <b>"אסורים" מיבעי ליה</b> <small>[צריך היה לו</small> לומר<small>],</small> שהרי יש בהן חציצה בכהנים! ומשיבים: <b>כיון דאיכא</b> <small>[שיש</small> ברשימה זו<small>]</small> גם <b>לוים וישראל דלא מתנו ליה</b> <small>[שאי</small> אפשר <small>לשנות שם]</small> <b>"אסור",</b> שהרי להם בוודאי מותר הדבר, שאין בהם דין חציצה, <b>משום הכי תנא</b> <small>[כך שנה]</small> <b>"פטורין",</b> שהיא משותפת לכולם.
ושואלים: <b>והתניא</b> <small>[והרי שנויה</small> ברייתא<small>]:</small> תפילין, <b>אם הניחן</b> הכהן <b>אינן חוצצות!</b> ומתרצים: <b>לא קשיא</b> <small>[אין</small> זה <small>קשה]:</small> <b>הא</b> <small>[זו]</small> של <b>יד,</b> שהן חוצצות בין הבגד והבשר, <b>הא</b> <small>[זו]</small> של <b>ראש</b> אינן חוצצות.
 ושואלים:  <b>מאי שנא</b> <small>[במה שונה]</small> תפילין של <b>יד? דכתיב</b> <small>[שנאמר]:</small> <b>"ילבש על בשרו"</b> (ויקרא ו, ג), ללמד <b>שלא יהא דבר חוצץ בינו</b> (בין הבגד) <b>לבשרו,</b> של <b>ראש נמי כתיב</b> <small>[גם כן נאמר]:</small> <b>"ושמת המצנפת על ראשו"</b> (שמות כט, ו), ויהיו איפוא התפילין חציצה בין המצנפת והראש!
 ומשיבים:  <b>תנא</b> <small>[שנה</small> החכם<small>]:</small> <b>שערו</b> של הכהן הגדול <b>היה נראה בין ציץ למצנפת,</b> שהציץ היה על המצח, נמוך מקו השיער, והמצנפת היתה גבוהה ממנו,

Daf 19b

<b>ששם מניחין תפילין,</b> ואם כן לא היה בכך חציצה.
<big>א</big> שנינו במשנה: <b>מחוסר כיפורים</b> עבודתו פסולה. ושואלים: <b>מנלן</b> <small>[מנין לנו]</small> שהוא פוסל? <b>אמר</b> <b>רב הונא, אמר קרא</b> <small>[המקרא]</small> לגבי הקרבן שמביאה היולדת: <b>"וכפר עליה הכהן וטהרה"</b> (ויקרא יב, ח), <b>"טהרה"</b> — <b>מכלל שהיא טמאה</b> עד עכשיו. משמע שכל זמן שלא כיפר עליה הרי היא נחשבת כטמאה, וטמא פוסל כמו שלמדנו (ראה לעיל זבחים יז,א).
<big>ב</big> שנינו במשנה: <b>ושלא רחוץ ידים ורגלים</b> פוסל עבודה. מנין? <b>אתיא</b> <small>[בא</small> נלמד הדבר<small>]</small> בגזירה שווה <b>"חקה" "חקה" ממחוסר בגדים,</b> שמחלל עבודה (ראה לעיל זבחים יז,ב).
<b>תנו רבנן</b> <small>[שנו חכמים]:</small> <b>כהן גדול שלא טבל ושלא קידש</b> ידיו ורגליו ביום הכיפורים <b>בין בגד לבגד</b> כשהוא מחליף מבגדי זהב לבגדי לבן לצורך העבודות הנעשות בהיכל, וכשהוא חוזר ולובש בגדי זהב לעבודות הנעשות בחוץ, <b>ובין עבודה לעבודה, ועבד</b> — <b>עבודתו כשרה.</b> אבל <b>אחד כהן גדול ואחד</b> <b>כהן הדיוט שלא קידש ידיו ורגליו</b> תחילה ב<b>שחרית ועבד</b> בלי קידוש — <b>עבודתו פסולה.</b>
<b>אמר ליה</b> <small>[לו]</small> <b>רב אסי לר' יוחנן: מכדי</b> <small>[הרי]</small> <b>חמש טבילות ועשרה קדושין</b> שעושה כהן גדול ביום הכיפורים <b>דאורייתא</b> <small>[מן התורה</small> הן<small>],</small> <b>ו"חקה" כתיב בהו</b> <small>[נאמר בהם]</small> (ויקרא טז, לד) — <b>ליעכבו</b> <small>[שיעכבו]</small> ושיפסלו את העבודה אם לא עשאם!
<b>אמר ליה</b> <small>[לו],</small> <b>אמר קרא</b> <small>[הכתוב]</small> בפרשת יום הכיפורים: <b>"ולבשם"</b> (ויקרא טז, ד), לומר: <b>לבישה</b> של בגדים הראויים <b>מעכבת, ואין דבר אחר מעכב.</b>
<b>צהבו</b> (האירו) <b>פניו</b> של רב אסי, ששמח בתשובה הזו. <b>אמר ליה</b> <small>[לו]:</small> <b>וי"ו אאופתא כתבי</b> <small>[על גזר עץ כתבתי]</small> <b>לך</b> כלומר, לא אמרתי לך הסבר שיש בו ממש, כי <b>אי הכי</b> <small>[אם כך]</small> שרק לבישת בגדים מעכבת, <b>דצפרא</b> <b>נמי</b> <small>[</small>קידוש <small>של שחרית</small> של יום הכיפורים <small>גם כן]</small> לא היה צריך לעכב, ובברייתא נאמר שהוא מעכב.
 ומביאים לכך תשובה ממה ש<b>אמר חזקיה: אמר קרא</b> <small>[הכתוב]</small> לענין קידוש ידים ורגלים: <b>"והיתה להם חק עולם לו</b> (לאהרן, הכהן הגדול) <b>ולזרעו לדרתם"</b> (שמות ל, כא), להשוות את אהרן לבניו, ולומר: <b>דבר המעכב</b> בענין זה <b>בזרעו</b> (שאר הכהנים) והוא קידוש של שחרית — <b>מעכב בו</b> בכהן הגדול בעבודת יום הכיפורים, <b>דבר שאינו מעכב בזרעו</b> — <b>אין מעכב בו,</b> ולפיכך, קידוש בין בגד לבגד ובין עבודה לעבודה, שאין בו צורך בשאר הכהנים — אינו פוסל אף בכהן הגדול.
<b>ר' יונתן אמר, מהכא</b> <small>[מכאן]</small> יש ללמוד דבר זה, שנאמר בכיור: <b>"ורחצו ממנו משה ואהרן ובניו"</b> (שמות מ, לא), לומר: <b>דבר המעכב בבניו מעכב בו, דבר שאינו מעכב בבניו אין מעכב בו.</b>
ושואלים: <b>ר' יונתן מאי טעמא</b> <small>[מה טעם]</small> <b>לא אמר מ</b>הכתוב שאמר <b>חזקיה?</b> ומשיבים, <b>אמר</b> <small>[יכול היה לומר]</small> <b>לך: ההוא</b> אותו כתוב "והיתה לו חק עולם לו ולזרעו לדורותם", כדי ללמד שדין זה נוהג <b>לדורות הוא דכתיב</b> <small>[שנאמר],</small> לא רק באהרן ובבניו המוזכרים באותו פסוק, אלא בכל זרעו לדורות, ולא לשם היקש בין זרעו לבינו.
<b>ואידך מאי טעמא</b> <small>[והאחר</small> חזקיה <small>מה טעם]</small> <b>לא אמר מהאי</b> <small>[מזו]</small> שהביא ר' יונתן? ומשיבים: <b>מיבעי ליה</b> <small>[נצרך לו]</small> הפסוק הזה <b>לכ</b> מו שהסבירו <b>ר' יוסי בר'</b> <b>חנינא,</b> ש<b>אמר ר' יוסי בר' חנינא: כל כיור שאין בו</b> מים <b>כדי לקדש ארבעה כהנים ממנו</b> — <b>אין מקדשין בו, שנאמר: "ורחצו ממנו משה ואהרן ובניו",</b> ומכאן שהיו בו מים כדי שיוכלו לרחוץ ממנו ארבעה: משה ואהרן — שניים, ו"בניו" — שניים.
<big>ג</big> <b>תנו רבנן</b> <small>[שנו חכמים]:</small> <b>כיצד מצות קידוש</b> של ידים ורגלים? <b>מניח</b> הכהן את <b>ידו הימנית על גבי רגלו הימנית וידו השמאלית על גבי רגלו השמאלית ו</b>כך <b>מקדש</b> במים היורדים מן הכיור. <b>ר' יוסי בר' יהודה אומר: מניח</b> <b>שתי ידיו זו על גב זו, ו</b>מניחן <b>על גבי שתי רגליו</b> המונחות גם הן <b>זו על גבי זו, ומקדש.</b> <b>אמרו לו: הפלגתה</b> בדבריך, <b>אי אפשר לעשות כן</b> שיעמוד באופן זה.
 ואומרים:  <b>שפיר קאמרי ליה</b> <small>[יפה אמרו לו]</small> שאי אפשר לעמוד כן! <b>אמר רב יוסף:</b> הכוונה היא <b>ש</b><b>חבירו מסייעו</b> ומחזיק אותו שלא יפול.
 ושואלים:  <b>מאי בינייהו</b> <small>[מה</small> ההבדל <small>ביניהם]?</small> <b>אמר אביי:</b> לגבי <b>עמידה מן הצד</b> על ידי סיוע <b>איכא בינייהו</b> <small>[יש ביניהם]</small> מחלוקת, שלדעת חכמים אינה נחשבת כעמידה, ולכן אינם סבורים כדברי ר' יוסי בר' יהודה.
<b>אמר ליה</b> <small>[לו]</small> <b>רב סמא בריה</b> <small>[בנו]</small> של <b>רב אשי לרבינא: וליתיב מיתב ולקדש</b> <small>[ושישב בישיבה ויקדש],</small> שאז יכול לרחוץ ידים ורגלים בבת אחת! אמר לו: <b>אמר קרא</b> <small>[הכתוב]:</small> "בבואם אל אהל מועד ירחצו מים ולא ימותו או בגשתם אל המזבח <b>לשרת"</b> (שמות ל, כ), <b>ושירות מעומד הוא</b> דווקא, שנאמר "לעמוד לשרת" (דברים יח, ה).
<big>ד</big> <b>תנו רבנן</b> <small>[שנו חכמים]:</small> <b>קידש ידיו ורגליו ביום</b> — <b>אין צריך לקדש בלילה</b> שלאחריו, אבל אם קידש ידיו ורגליו <b>בלילה</b> — <b>צריך לקדש ביום, דברי רבי, שהיה רבי אומר: לינה</b> (כלומר, לילה שעובר) <b>מועלת</b> (פועלת ומשפיעה) גם <b>ב</b>ענין <b>קידוש ידים ורגלים,</b> כמו על כל דבר שנתקדש לעבודת המקדש בכל יום ויום, וכיוון שעבר הלילה (בעמוד השחר) צריך לחזור ולקדש. <b>ר' אלעזר בר'</b> <b>שמעון אומר: אין לינה מועלת בקידוש ידים ורגלים</b> וכל זמן שממשיך בעבודתו אינו צריך לקדש.
<b>תניא אידך</b> <small>[שנויה</small> ברייתא <small>אחרת]:</small> <b>היה עומד ומקריב על גבי מזבח כל הלילה, לאורה</b> בעלות השחר, כשמגיע אור יום, <b>טעון קידוש ידים ורגלים, דברי רבי.</b> ואילו <b>ר' אלעזר בר' שמעון אומר: כיון שקידש ידיו ורגליו מתחילת עבודה, אפילו</b> המשיך לעבוד <b>מיכן ועד עשרה ימים אינו צריך לקדש.</b>
ומעירים: <b>וצריכא</b> <small>[וצריך]</small> שייאמרו שתי המחלוקות<b>,</b> <b>דאי אשמעינן קמייתא</b> <small>[שאילו היה משמיע לנו</small> רק <small>את הראשונה]</small> היינו אומרים כך: <b>בההיא קאמר</b> <small>[באותה</small> מחלוקת <small>אומר]</small> <b>רבי</b> שצריך לחזור ולקדש ביום, משום <b>דפסק ליה</b> <small>[שהפסיק לו]</small> <b>מעבודה לעבודה</b> אחרת, <b>אבל בהא דלא פסק ליה</b> <small>[בזו,</small> השניה, <small>שלא פסק לו]</small> שהוא ממשיך עדיין באותה עבודה — <b>אימא מודי ליה</b> <small>[אמור שמודה לו]</small> <b>רבי לר'</b> <b>אלעזר בר' שמעון</b> שאינו צריך לחזור ולקדש. ולהיפך, <b>ואי אשמעינן בהא</b> <small>[ואילו היה משמיע לנו בזו</small> בשניה בלבד<small>]</small> היינו אומרים: <b>בהא קאמר</b> <small>[בזו אומר]</small> <b>ר' אלעזר בר' שמעון</b> שאינו צריך קידוש, משום שהוא עדיין מצוי באותה עבודה, <b>אבל בהא</b> <small>[בזו]</small> כשסיים עבודה ומתחיל אחרת, <b>אימא מודי ליה</b> <small>[אמור שמודה לו]</small> <b>לרבי,</b> על כן <b>צריכא</b> <small>[צריכה]</small> שתובא המחלוקת בשני המקרים.
 ושואלים:  <b>מאי טעמא</b> <small>[מה הטעם]</small> של <b>רבי? דכתיב</b> <small>[שנאמר]</small> מתי רוחצים הכהנים ידיהם ורגליהם: <b>"בגשתם</b> אל המזבח לשרת להקטיר" (שמות ל, כ) — כאשר ניגש ומתחיל עבודה, ובשחר מתחילה עבודה חדשה במזבח. <b>מאי טעמא</b> <small>[מה הטעם]</small> של <b>ר' אלעזר בר' שמעון? דכתיב</b> <small>[שנאמר]:</small> <b>"בבאם</b> אל אוהל מועד" (שמות ל, כ), הרי שחיוב הרחיצה קשור בתחילת ביאתו של הכהן לאוהל מועד עד שיצא.
 ושואלים:  <b>ואידך נמי</b> <small>[והאחר גם כן],</small> רבי, <b>הא כתיב</b> <small>[הרי נאמר]:</small> <b>"בבאם"!</b> ומשיבים: <b>אי כתיב</b> <small>[אם</small> היה <small>כתוב]</small> רק <b>"בגשתם" ולא כתיב</b> <small>[</small>היה <small>כתוב]</small> <b>"בבאם", הוה</b> <b>אמינא</b> <small>[הייתי אומר]:</small> <b>על כל גישה וגישה</b> שניגש לכל עבודה צריך לרחוץ ידיו, לכן <b>כתב רחמנא</b> <small>[כתבה התורה]:</small> <b>"בבאם"</b> לומר שזקוק לכך רק פעם אחת ביום, כשהוא נכנס לעבודה.
 ושואלים:  <b>ואידך נמי</b> <small>[והאחר גם כן],</small> ר' אלעזר בר' שמעון, <b>הא כתיב</b> <small>[הרי נאמר]:</small> <b>"בגשתם"!</b> והוא משיב: <b>אי כתיב</b> <small>[אם</small> היה <small>כתוב]</small> <b>"בבאם" ולא</b> <b>כתיב</b> <small>[</small>היה <small>כתוב]</small> <b>"בגשתם", הוה אמינא</b> <small>[הייתי אומר]:</small> <b>אפילו</b> על <b>ביאה</b> <b>ריקנית</b> כלומר, כשנכנס בלי לעבוד צריך קידוש ידים ורגלים.
 ותוהים: על  <b>ביאה ריקנית</b> צריך לקדש? <b>הא כתיב</b> <small>[הרי נאמר]:</small> <b>"לשרת"</b> (שמות ל, כ)! <b>אלא</b> צריך לומר כך: <b>"בגשתם" מיבעי ליה</b> <small>[צריך לו]</small> <b>לכ</b> מו שאמר <b>רב אחא בר יעקב,</b> ש<b>אמר</b> <b>רב אחא בר יעקב: הכל מודים בקידוש שני</b> של ידים ורגלים שמקדש הכהן הגדול לאחר כל טבילה ביום הכיפורים — <b>כשהוא לבוש</b> בבגדי כהונה <b>מקדש,</b> ש<b>אמר קרא</b> <small>[הכתוב]:</small> <b>"או בגשתם",</b> לומר שצריך לרחוץ ידיו ורגליו <b>מי</b> <b>שאינו מחוסר אלא גישה בלבד, יצא זה</b> אם אינו לבוש עדיין, <b>שמחוסר לבישה וגישה,</b> ולכן ילבש בגדיו תחילה ואחר כך יקדש.
 ושואלים: מה שנאמר  <b>"להקטיר אשה"</b> (שמות ל, כ) <b>למה לי?</b>

Daf 20a

ומשיבים: <b>מהו דתימא</b> <small>[שתאמר],</small> <b>הני מילי</b> <small>[דברים אלה]</small> קידוש ידים ורגלים אמורים דווקא ב<b>עבודה</b> <b>דמעכבא</b> <small>[שמעכבת]</small> את ה<b>כפרה,</b> שהקרבן אינו מכפר בלעדיה, כגון העבודות הקשורות בזריקת הדם על המזבח, <b>אבל עבודה</b> ש<b>לא מעכבא</b> <small>[מעכבת]</small> <b>כפרה</b> — <b>לא,</b> והקטרת חלבים ואיברים אינה מעכבת כפרה, <b>קא משמע לן</b> <small>[משמיע לנו]</small> הכתוב "להקטיר אשה לה' " שגם להקטרה צריך קידוש ידים ורגלים.
<big>א</big> ושבים למחלוקת רבי ור' אלעזר בר' שמעון. <b>כי אתא</b> <small>[כאשר בא]</small> <b>רב דימי אמר</b> בשם <b>ר' יוחנן, בעי</b> <small>[שאל]</small> <b>אילפא:</b> <b>לדברי</b> ר' אלעזר בר' שמעון <b>האומר אין לינה מועלת</b> (פועלת, פוסלת) <b>בקידוש ידים ורגלים,</b> ומשעלה עמוד השחר אין צורך לחזור ולקדש, <b>מי כיור</b> (המים המצויים בתוך הכיור) <b>מהו שיפסלו</b> בלינה? וצדדי השאלה, <b>מי אמרינן</b> <small>[האם אומרים אנו]:</small> <b>הני</b> <b>למאי</b> <small>[</small>מים <small>אלה למה</small> הם מיועדים<small>]?</small> <b>לקידוש ידים ורגלים,</b> והרי לענין <b>קידוש ידים ורגלים</b> <b>גופייהו</b> <small>[הם עצמם]</small> <b>לא פסול בהו</b> <small>[פוסלת בהם]</small> <b>לינה,</b> אם כן הוא הדין למי הכיור המיועדים לכך. <b>או דלמא</b> <small>[שמא]</small> נאמר כך: <b>כיון דקדוש להו</b> <small>[שהתקדשו להם]</small> המים <b>בכלי שרת</b> (הוא הכיור, שהוא מכלי הקודש) <b>מיפסלי</b> <small>[נפסלים</small> הם<small>]</small> בלינה, כמו כל דבר שנתקדש בכלי שרת?
<b>כי אתא</b> <small>[כאשר בא]</small> <b>רבין אמר: ר' ירמיה אמר ר' אמי אמר ר' יוחנן: הדר פשיט</b> <small>[חזר</small> ו<small>פתר]</small> <b>אילפא</b> את השאלה הזו ואמר: <b>כמחלוקת בזו</b> בענין לינה האם היא מועלת לענין קידוש, <b>כך מחלוקת בזו</b> בענין מי כיור, ור' אלעזר בר' שמעון סבור, איפוא, כי אין לינה מועלת בהם.
<b>אמר לפניו ר' יצחק בר ביסנא</b> לפני ר' ירמיה: <b>רבי, אתה אומר כן?</b> אין הדבר כך, <b>אלא הכי</b> <small>[כך]</small> <b>אמר</b> <b>ר' אסי אמר ר' יוחנן [משמיה</b> <small>[משמו]</small> של <b>אילפא]: כיור שלא שקעו מבערב</b> במי הבור המיועד לכך — <b>מקדש ממנו לעבודת לילה, ולמחר אינו מקדש.</b>
<b>והוינן</b> <small>[והיינו עוסקים]</small> <b>בה</b> בשאלה זו: <b>למחר אינו מקדש</b> האם כוונתו ש<b>לא צריך לקדוש</b> אחר, שאין לינה מועלת בקידוש ידים ורגלים, וקידוש בלילה מועיל גם ליום. <b>או דלמא איפסלו</b> <small>[שמא נפסלו]</small> המים <b>בלינה</b> ולכן אינו יכול לקדש מהם? <b>ולא פשיט לן</b> <small>[פתר לנו]</small> ר' אמי בעיה זו, <b>ומר קא פשיט ליה מיפשיט</b> <small>[ואדוני,</small> ר' ירמיה, <small>פותר אותה</small> משמו<small>]</small> שאילפא אכן החליט בענין זה.
 ומנסים לפתור שאלה זו, ומציעים: <b>תא שמע</b> <small>[בוא</small> ו<small>שמע]</small> ממה ששנינו: בין האנשים שנזכרו לשבח בענייני המקדש <b>בן קטין,</b> שהוא <b>עשה</b> (נתן מכספו כדי לעשות) <b>שנים עשר דד</b> (ברזים) <b>לכיור, אף הוא עשה מוכני</b> (כלי גלגלים) <b>לכיור שלא יהיו מימיו נפסלין בלינה,</b> שהיו משקעים את הכיור בתוך בור המים. <b>מאי לאו</b> <small>[האם לא]</small> שיטת <b>ר' אלעזר בר' שמעון היא?</b> ונמצא שאף הוא מודה שמי כיור נפסלים בלינה! ודוחים: <b>לא,</b> שיטת <b>רבי היא.</b>
ושואלים: <b>והא</b> <small>והרי]</small> <b>מדרישא</b> <small>[מ</small>כיון <small>שתחילתה</small> של אותה משנה<small>]</small> ברור שהיא שיטת <b>ר' אלעזר בר' שמעון, סיפא נמי</b> <small>[סופה גם כן]</small> שיטת <b>ר' אלעזר בר' שמעון!</b> ומנין שתחילתה כשיטתו היא?
<b>דקתני רישא</b> <small>[ששנה בתחילה]</small> של אותו פרק במסכת יומא: <b>בא לו</b> הכהן הגדול <b>אצל פרו, ו</b>אותו <b>פר היה עומד בין האולם ולמזבח, ראשו</b> של הפר <b>ל</b>כיוון <b>דרום</b> (ואחוריו לצפון) <b>ופניו</b> מופנים הצידה <b>למערב, והכהן עומד במזרח</b> בצד הפר <b>ופניו למערב,</b> ושם היה שוחטו. <b>מאן</b> <small>[מי]</small> <b>שמעת ליה</b> <small>[אותו]</small> ש<b>אמר: בין האולם ולמזבח</b> אף הוא <b>צפון</b> ואפשר לשחוט בו קדשי קדשים? שיטת <b>ר' אלעזר בר' שמעון</b> היא,
<b>דתניא</b> <small>[ששנויה</small> ברייתא<small>]:</small> <b>איזהו צפון</b> לענין שחיטת קדשי קדשים שנאמר בהם "ושחט אותו על ירך המזבח צפונה לפני ה' " (ויקרא א, יא)? <b>מקיר מזבח</b> <b>צפוני ועד כותל עזרה צפוני וכנגד כל המזבח</b> כלומר, לאורך כל כותלו הצפוני של המזבח — <b>כולו צפון,</b> אלו <b>דברי ר' יוסי בר' יהודה,</b> <b>ר' אלעזר בר' שמעון מוסיף אף</b> את השטח ש<b>בין האולם ולמזבח</b> מערבה מן המזבח, כל שהוא בחצי הצפוני של העזרה. <b>רבי מוסיף: אף</b> חציו הצפוני של השטח שממזרח למזבח, <b>מקום דריסת רגלי הכהנים</b> <b>ומקום דריסת רגלי ישראל,</b> אף הוא צפון. <b>אבל</b> חלקה הצפוני מערבי של העזרה, <b>מן</b> בית <b>החליפות ולפנים</b> כלומר, השטח המצוי לצפונו של האולם וההיכל — <b>הכל מודים ש</b>הוא <b>פסול,</b> שאינו בכלל ירך המזבח!
 ודוחים הוכחה זו: <b>ותסברא</b> <small>[וכי סבור אתה]</small> שמשנה זו במסכת יומא שיטת <b>ר' אלעזר בר' שמעון היא ולא רבי? [השתא</b> <small>[עכשיו,</small> הרי<small>]</small> <b>רבי]</b> שהוסיף את מזבח העזרה בכלל צפון על דברי <b>ר' יוסי בר'</b> <b>יהודה</b> הוא <b>מוסיף,</b> על דברי <b>ר' אלעזר בר' שמעון לא מוסיף?</b> בוודאי אף הוא מודה שבין האולם ולמזבח צפון הוא. ויתכן איפוא לומר שמשנה זו, וגם המשכה ממנו משמע שמימיו של הכיור נפסלים בלינה, כולה כשיטת רבי!
 ומשיבים:  <b>אנן הכי קאמרינן</b> <small>[אנו כך אומרים אנו]:</small> <b>אי סלקא דעתך</b> <small>[אם עולה על דעתך]</small> שמשנה זו כשיטת <b>רבי</b> <b>היא, לוקמה</b> <small>[שיעמיד</small> את הפר<small>]</small> <b>במקום דריסת רגלי כהנים ובמקום דריסת</b> <b>רגלי ישראל,</b> שלשיטתו אף הוא צפון. ואם נאמר דווקא בין האולם ולמזבח משמע שמשנה זו שלא כשיטתו, אלא כשיטת ר' אלעזר בר' שמעון.
ותוהים: <b>אלא מאי</b> <small>[מה]</small> אתה אומר — שדווקא שיטת <b>ר' אלעזר בר' שמעון היא? לוקמה</b> <small>[שיעמיד אותו</small> את הפר<small>]</small> בשטח ש<b>מקיר מזבח צפוני עד כותל עזרה צפוני,</b> שהכל מודים שהוא צפון! <b>אלא מאי אית לך למימר</b> <small>[מה יש לך לומר]?</small> מדוע אין מעמידים שם את הפר — <b>משום חולשא</b> של ה<b>כהן גדול</b> שכל עבודות היום עליו, ולכן מקרבים ככל האפשר את הפר להיכל, שם הוא צריך לזרוק את דמו, <b>הכא נמי</b> <small>[כך גם כן]</small> יכול אתה  לומר שמשנה זו היא כשיטת רבי, שמעמידים את הפר בין האולם ולמזבח, הטעם הוא <b>משום חולשא</b> של ה<b>כהן</b> ה<b>גדול.</b>
<big>ב</big> <b>אמר ר' יוחנן:</b> כהן ש<b>קידש ידיו ורגליו לתרומת הדשן</b> שהיא העבודה הראשונה במקדש, הנעשית בקרות הגבר, עוד לפני עלות השחר, <b>למחר</b> לאחר שיעלה עמוד השחר <b>אינו צריך לקדש</b> שוב, <b>שכבר קידש מתחילת עבודה.</b>
ושואלים: <b>למאן</b> <small>[ל</small>פי שיטת <small>מי]</small> אמר דבר זה? <b>אי</b> <small>[אם]</small> <b>ל</b>דעת <b>רבי, האמר</b> <small>[הרי</small> הוא <small>אומר]:</small> ש<b>פסלה לינה</b> בעלות השחר, ולפיכך צריך לקדש עוד פעם בבוקר! <b>אי</b> <small>[אם]</small> <b>ל</b>דעת <b>ר' אלעזר בר' שמעון, האמר</b> <small>[הרי אמר]:</small> כיון שקידש ידיו ורגליו בתחילת עבודתו <b>אין צריך</b> הכהן <b>לקדש</b> שוב, <b>אפילו מיכן ועד עשרה ימים,</b> ומדוע הזכיר דווקא מי שקידש לפני תרומת הדשן?
<b>אמר אביי: לעולם</b> אמר ר' יוחנן <b>ל</b>שיטת <b>רבי, ולינה</b> שפוסלת בקידוש ידים ורגלים — <b>דרבנן</b> <small>[מדברי סופרים]</small> <b>היא,</b> שגזרו על כל כהן לחזור ולקדש בכל בוקר, גם אם לא הפסיק בעבודה. <b>ומודי דמקרות הגבר ועד צפרא לא פסלה</b> <small>[ומודה</small> רבי <small>שמקריאת הגבר,</small> שאז נעשית תרומת הדשן, <small>ועד הבוקר אין פוסלת]</small> ה<b>לינה,</b> שאין מקום לגזור במקרה כזה
<b>.</b> <b>רבא אמר: לעולם,</b> שיטת <b>ר' אלעזר בר' שמעון [היא,</b> הסבור שאין לינה פוסלת. <b>וראה ר' יוחנן דבריו]</b> והסכים להם <b>בתחילת עבודה,</b> שתרומת הדשן, אף שהיא נעשית קודם השחר, תחילת עבודת היום הבא היא. <b>ולא</b> קיבל את דבריו <b>בסוף עבודה,</b> שאם קידש כהן ידיו לשם עבודות לילה שהן סיום של יום האתמול, כגון הקטר חלבים — צריך לחזור ולקדש עם בוקר. אבל לדעת רבי — צריך לקדש לאחר עלות השחר.
<b>מיתיבי</b> <small>[מקשים]</small> על כך ממה ששנינו במסכת תמיד: <b>ראוהו אחיו הכהנים</b> את הכהן שהרים את תרומת הדשן <b>שירד</b> מן המזבח, <b>והם</b> הכהנים האחרים <b>רצו ובאו, מיהרו וקידשו ידיהם ורגליהם מן הכיור.</b> ואנו מניחים כי כהנים אלה כבר עבדו במשך הלילה.

Daf 20b

<b>בשלמא</b> <small>[נניח]</small> <b>ל</b>שיטת <b>אביי דמוקים לה</b> <small>[שמעמיד אותה</small> את שיטת ר' יוחנן<small>]</small> <b>כרבי, ו</b>סבור ש<b>מודי</b> <small>[מודה]</small> <b>רבי</b> ש<b>מקרות הגבר עד צפרא</b> <small>[הבוקר]</small> <b>לא פסלה</b> <small>[פוסלת]</small> ה<b>לינה, הא מני</b> <small>[</small>משנה <small>זו</small> כשיטת <small>מי היא]?</small> כשיטת <b>רבי היא,</b> שכהנים שעבדו בלילה מועלת בהם לינה בעמוד השחר, ומכל מקום יכולים הם עכשיו לקדש ידיהם ורגליהם, ושוב לא ייפסלו בלינה.
<b>אלא לרבא דמוקים לה</b> <small>[שמעמיד אותה]</small> <b>כ</b>דעת <b>ר' אלעזר בר' שמעון, אבל ל</b>דעת <b>רבי מקרות הגבר עד צפרא פסלה</b> <small>[מקריאת הגבר עד הבוקר פוסלת]</small> ה<b>לינה, הא מני</b> <small>[</small>ברייתא <small>זו</small> כשיטת <small>מי היא]?</small> <b>אי</b> <small>[אם]</small> כשיטת <b>רבי</b> — הרי גם אם יקדשו כעת ידיהם ורגליהם, מכל מקום בעלות השחר <b>פסלה</b> <small>[פוסלת]</small> <b>לינה.</b> <b>אי</b> <small>[אם]</small> כשיטת <b>ר' אלעזר בר' שמעון, הא</b> <small>[הרי]</small> <b>אמר:</b> כהן שקידש ידיו ורגליו והחל בעבודה — <b>אפילו מיכן ועד עשרה ימים אינו צריך לקדש</b> ולפיכך, אותם כהנים שעסקו בלילה בהקטרת חלבים, אינם צריכים קידוש נוסף!
 ודוחים:  <b>לעולם</b> יש לפרש שהיא <b>כ</b>שיטת <b>ר' אלעזר בר' שמעון, והכא במאי עסקינן</b> <small>[וכאן במה אנו עוסקים]</small> <b>בכהני חדתי</b> <small>[בכהנים חדשים]</small> שלא עבדו במקדש בלילה, אלא מתחילים בעבודתם בבוקר, ולדעת הכל צריכים לקדש.
<big>א</big> <b>איבעיא להו</b> <small>[נשאלה להם</small> ללומדים<small>]:</small> <b>יציאה</b> מן המקדש <b>מהו שתועיל</b> ותפסול <b>בקידוש ידים ורגלים</b> להצריך את הכהן לשוב ולקדש? <b>אם תימצי</b> <small>[תמצא]</small> <b>לומר</b> ש<b>לינה לא פסלה</b> <small>[פוסלת]</small> כאשר מגיע עמוד השחר — הרי זה משום <b>דלא פריש</b> <small>[שאינו פורש]</small> מעבודתו, אלא עסוק בה, <b>אבל יציאה דפריש</b> <small>[ש</small>הוא <small>פורש</small> מן המקדש<b>]</b> יש לומר כי <b>אסוחי מסח</b> <b>דעתיה</b> <small>[מסיח</small> הוא את <small>דעתו],</small> ומשום כך צריך לשוב לקדש ידיו ורגליו, <b>או דלמא</b> <small>[שמא]</small> <b>כיון</b> ש<b>בידו לחזור</b> בכל רגע <b>לא מסח</b> <small>[אינו מסיח</small> דעתו<small>]?</small>
ומציעים: <b>תא שמע</b> <small>[בוא</small> ו<small>שמע]</small> ראיה ממה ששנינו: <b>קידש ידיו ורגליו ונטמאו</b> ידיו — <b>מטבילן ואין צריך לקדש,</b> קידש ידיו ורגליו ו<b>יצאו</b> — <b>הרי הן בקדושתן,</b> הרי שהיציאה אינה פוסלת!
 ודוחים: אם  <b>יצאו</b> רק <b>ידיו לא קמיבעיא לן</b> <small>[נשאלה לנו],</small> וודאי אינו צריך קידוש, <b>כי קמיבעיא לן</b> <small>[כאשר נשאלה לנו]</small> היא אם <b>יצא כל גופו, מאי</b> <small>[מה</small> הדין<small>]?</small>
ומציעים: <b>תא שמע</b> <small>[בוא</small> ו<small>שמע]</small> ממה ששנינו בברייתא: <b>שלא רחוץ ידים ורגלים</b> — <b>מקדש</b> ידיו ורגליו <b>בכלי שרת בפנים,</b> ואם <b>קידש</b> ידיו <b>בכלי שרת בחוץ, או בכלי חול בפנים, או שטבל במי מערה ועבד</b> — <b>עבודתו פסולה,</b> לפי שבכל אלה לא קידש ידיו כראוי. ונדייק מכאן: <b>טעמא</b> <small>[הטעם,</small> דווקא<small>]</small> משום ש<b>קידש בכלי שרת בחוץ</b> עבודתו פסולה, <b>הא</b> <small>[אבל]</small> אם <b>קידש בפנים ויצא</b> — <b>עבודתו כשירה.</b>
ודוחים: <b>דלמא</b> <small>[שמא]</small> מה שנאמר כאן <b>קידש בכלי שרת בחוץ, היכי דמי</b> <small>[כיצד בדיוק מדובר]?</small> לא שיצא הכהן לחוץ וקידש שם, אלא <b>כגון דאפיק</b> <small>[שהוציא]</small> <b>ידיו לבר</b> <small>[החוצה]</small> <b>וקידש.</b> ולפיכך ניתן לדייק רק כך: <b>הא</b> <small>[אבל]</small> אם <b>קידש בפנים ויצא,</b> הרי זה במקרה <b>דאפיק ידיה לבר</b> <small>[שהוציא ידיו לחוץ],</small> ורק אז <b>כשירה. אבל יצא כל גופו</b> עדיין <b>תיבעי</b> <small>[תישאל]</small> <b>לך,</b> ולא נפתרה בעיה זו.
<b>אמר ליה</b> <small>[לו]</small> <b>רב זביד לרב פפא, תא שמע</b> <small>[בוא</small> ו<small>שמע]</small> מברייתא אחרת: <b>יצא</b> הכהן <b>חוץ למחיצת חומת העזרה, אם</b> יצא כדי <b>לשהות</b> שם זמן ניכר — <b>טעון טבילה, אם לפי שעה</b> בלבד יצא — <b>טעון קידוש ידים ורגלים.</b> הרי שעצם היציאה אף לזמן קצר פוסלת ידיו, וצריך קידוש אחר!
<b>אמר ליה</b> <small>[לו]:</small> מכאן אין ראיה, <b>הכא במאי עסקינן</b> <small>[כאן במה אנו עוסקים]</small> — <b>כגון שיצא להסך רגליו</b> (לצרכים גדולים) והוא מה שאמר שיצא לשהות, <b>ולהטיל מים</b> (לצרכים קטנים) והוא האמור כאן שיצא לפי שעה. ויש לומר כי משום כך צריך קידוש ידים ורגלים, ולא משום עצם היציאה.
 ומקשים: דבר זה לא היה צריך לומר,  <b>הא בהדיא</b> <b>קתני לה</b> <small>[הרי בפירוש שנה אותה]</small> במשנה: <b>כל המיסך רגליו</b> — <b>טעון טבילה, וכל המטיל מים</b> — <b>טעון קידוש ידים ורגלים!</b> ומשיבים: זו אינה קושיה, <b>תני והדר</b> <small>מפרש</small> <small>[</small>הריהו <small>שונה וחוזר ומפרש]</small> בצורה אחרת.
 ומציעים, <b>תא שמע</b> <small>[בוא</small> ו<small>שמע]:</small> כהן העוסק ב<b>פרה</b> אדומה, שעבודתה מחוץ למקדש, <b>ר' חייא בר יוסף אמר:</b> לפני עבודתו <b>מקדש</b> ידיו ורגליו <b>בכלי שרת בפנים,</b> כדרך שעושים לפני עבודת הקדשים <b>ו</b>אחר כך <b>יוצא</b> ועושה את עבודתה. <b>ור' יוחנן אמר:</b> מקדש ידיו ורגליו <b>אפילו בחוץ, ואפילו בכלי חול, ואפילו במקידה</b> (קערה) <b>של חרס.</b> והרי אפילו לדעת המצריך לקדש בפנים אינו פוסל ידיו ביציאה לחוץ.
<b>אמר רב פפא: שאני</b> <small>[שונה]</small> <b>פרה, הואיל וכל מעשיה בחוץ</b> ולא במקדש <b>לא פסלה</b> <small>[פוסלת]</small> <b>בה יציאה.</b> ומקשים: <b>אי הכי</b> <small>[אם כך],</small> <b>למה לי</b> ש<b>מקדש</b> ידיו לעבודת הפרה? ומשיבים: <b>כעין עבודה</b> של קרבנות <b>פנים</b> עושים גם בפרה אדומה.
<big>ב</big> <b>איבעיא להו</b> <small>[נשאלה להם</small> שאלה<small>]:</small> <b>טומאה</b> שנטמא הכהן במקדש, <b>מהו שתועיל ל</b>הצריכו <b>קידוש ידים ורגלים</b> לאחר שייטהר מטומאתו? <b>אם תימצי</b> <small>[תמצא]</small> <b>לומר</b> ש<b>יציאה לא פסלה</b> <small>[פוסלת],</small> הרי זה משום <b>דגברא חזי</b> <small>[שהאיש</small> על כל פנים <small>ראוי]</small> לעבודה, <b>אבל הכא</b> <small>[כאן]</small> <b>דגברא</b> <small>[שהאיש]</small> <b>לא חזי</b> <small>[ראוי]</small> לעבודה, שהרי נטמא — <b>אסוחי מסח דעתיה</b> <small>[מסיח</small> הוא <small>דעתו]</small> גם משמירת קדושת ידיו. <b>או דלמא</b> <small>[שמא]</small> נאמר: <b>כיון דהדר חזי</b> <small>[ש</small>הוא <small>חוזר</small> ונעשה <small>ראוי]</small> מיד על ידי טבילה <b>[דק ליה</b> <small>[הוא מדקדק]</small><b>] ולא מסח דעתיה</b> <small>[ואינו מסיח דעתו]?</small>
ומציעים: <b>תא שמע</b> <small>[בוא</small> ו<small>שמע]</small> ממה ששנינו בברייתא: <b>קידש ידיו ורגליו ונטמאו</b> — <b>מטבילן ואין צריך לקדש.</b>
ודוחים: <b>נטמאו ידיו לא מיבעיא לן</b> <small>[נשאלה לנו],</small> <b>[כי מיבעיא לן</b> <small>[כאשר נשאלה לנו]</small><b>] נטמא כל גופו.</b> ותוהים: אם נטמא <b>כל גופו, תיפוק לי</b> <small>[תצא לו]</small> הלכה זו ממקום אחר, שהרי כל הטובל לטומאתו, <b>כיון דבעי למעבד</b> <small>[ש</small>הוא <small>צריך לעשות]</small> <b>הערב שמש אסוחי מסח דעתיה</b> <small>[</small>הוא <small>מסיח</small> את <small>דעתו]</small> בודאי במשך זמן רב זה! ומשיבים: <b>כגון דאיטמי</b> <small>[שנטמא]</small> <b>סמוך לשקיעת החמה,</b> שאינו צריך לשהות הרבה, ואינו מסיח דעתו.
 ומציעים, <b>תא שמע</b> <small>[בוא</small> ו<small>שמע]</small> ראיה אחרת: <b>פרה, ר' חייא בר' יוסף אמר: מקדש בכלי שרת בפנים ויוצא. ור' יוחנן אמר: אפילו בחוץ, ואפילו בכלי חול, ואפילו במקידה של חרס.</b>

Daf 21a

<b>והא</b> <small>[והרי]</small> ב<b>פרה דטמויי מטמינן ליה</b> <small>[שאנו מטמאים אותו]</small> את העוסק בה לאחר שקידש ידיו ורגליו, <b>דתנן</b> <small>[ששנינו</small> במשנה<small>]:</small> לאחר שהביאו את הפרה להר המשחה שמחוץ לירושלים, <b>מטמאין היו</b> את <b>הכהן השורף את הפרה ומטבילין אותו</b> מיד לאחר מכן, ואז היה שורף את הפרה, ולמה היו עושים כן? כדי <b>להוציא מלבן של צדוקין,</b> כלומר, לנהוג באופן פומבי נגד דעתם, <b>שהיו אומרים</b> שפרה אדומה דווקא <b>במעורבי שמש היתה נעשית</b> כלומר, באלה שטבלו ונטהרו לגמרי לאחר ששקעה השמש, ולכן היו מראים לכל שהיא נעשית במי שטבל באותו יום מטומאתו. על כל פנים, ממה שלא הוצרך קידוש נוסף לאחר מכן <b>שמע מינה</b> <small>[למד מכאן]</small> ש<b>לא פסלה</b> <small>[פוסלת]</small> <b>בה</b> בפרה <b>(מחשבת) טומאה</b> את קידוש הידים שנעשה מתחילה!
ודוחים: <b>שאני</b> <small>[שונה]</small> <b>פרה, הואיל</b> ש<b>טבול יום לא פסיל</b> <small>[פוסל]</small> <b>בה</b> כמו שאר קדשים, לכן גם אין טומאה פוסלת את קידוש הידים שלה. ואין ללמוד מכאן לענין קידוש של עבודת המקדש, שכל טומאה פוסלת בה. ושואלים: <b>אי הכי</b> <small>[אם כך],</small> שלא מקיימים בפרה דין קידוש כמו בעבודת המקדש, <b>למה לי</b> ש<b>מקדש</b> כלל בפרה? והרי ממילא אין נוהגים בה דיני הקידוש! ומשיבים: במעשה הפרה <b>כעין עבודה [בעינן</b> <small>[צריכים אנו]</small><b>],</b> שייעשה הדבר כדרך עבודה בקודש, שמקדשים ידים לפני העבודה.
<big>א</big> <b>איבעיא להו</b> <small>[נשאלה להם</small> ללומדים<small>]:</small> <b>מהו לקדש ידיו [ורגליו] בכיור</b> עצמו, שישכשך ידיו ורגליו בתוך הכיור? האם לומר כי "ורחצו אהרן ובניו <b>ממנו</b> את ידיהם ואת רגליהם" (שמות ל, יט) <b>אמר רחמנא</b> <small>[הכתוב]</small> ובא ללמדנו שדווקא במים היוצאים ממנו ירחצו, <b>ולא בתוכו, או דלמא</b> <small>[שמא]</small> <b>אפילו בתוכו</b> אפשר?
<b>אמר רב נחמן בר יצחק, תא שמע</b> <small>[בוא</small> ו<small>שמע]</small> ממה ששנינו בברייתא שהובאה בעמוד הקודם: <b>או שטבל במי מערה</b> (שהם מקוה טהרה) <b>ועבד</b> עבודה — <b>עבודתו פסולה,</b> שאין זה נחשב לקידוש. ונדייק מכאן: <b>הא</b> <small>[אבל]</small> אם עשה כן ב<b>מי כיור דומיא</b> <small>[בדומה]</small> ל<b>מי מערה,</b> בטבילה, <b>ועבד</b> — <b>עבודתו כשרה.</b>
ודוחים: <b>לא,</b> אפשר לומר שטבילת ידים בכיור גם היא לא תועיל, אלא <b>מי מערה איצטריכא ליה</b> <small>[הוצרך לו],</small> לומר, <b>שלא תאמר:</b> הרי במים אלה <b>כל גופו טובל בהן</b> ונטהר, <b>ידיו ורגליו לא כל שכן?</b> ולכן משמיע לנו שאין זה מועיל.
<big>ב</big> <b>אמר ר' חייא בר יוסף: מי כיור נפסלין</b> בלינה לכל עבודה לפי הזמן הראוי לה: <b>ל</b>צורך עבודת ה<b>מתירין</b> כלומר, לצורך עבודות המתירות את הקרבן באכילה, כגון זריקת הדם או הקטרת קומץ המנחה, דינם <b>כ</b>מו ה<b>מתירין</b> עצמם, שאין עבודתם אלא ביום והם נפסלים בשקיעת החמה. ולא ניתן לקדש ידים ורגלים במים אלה למחרת לצורך עבודות המתירים, אלא אם שיקע את הכיור בבור המיועד לכך קודם שקיעת החמה, ובכך שוב אין המים מצויים בכלי שרת, ואינם נפסלים בלינה. ומצד אחר נפסלים מי הכיור לקידוש <b>ל</b>צורך הקטרת <b>אברים</b> על המזבח <b>כ</b>מו ה<b>אברים,</b> שהקטרתם כל הלילה, ונפסלים רק אם לא היו משוקעים בבור עם עלות השחר.
<b>רב</b> <b>חסדא אמר: אף ל</b>צורך עבודת ה<b>מתירין אין</b> מי הכיור <b>נפסלין אלא ב</b>עלות <b>עמוד השחר</b> של היום הבא, <b>כאברין</b> של הקרבנות, שרק אז הם נפסלים. <b>ור' יוחנן אמר: כיור כיון ששקעו</b> בבור בגמר עבודת היום, קודם שקיעת השמש — <b>שוב אין מעלהו.</b>
ושואלים: <b>למימרא</b> <small>[האם לומר]</small> שאם לא היה כיור משוקע בשקיעת השמש <b>לעבודת לילה נמי לא חזי</b> <small>[גם כן אינו ראוי]?</small> <b>והאמר</b> <small>[והרי אמר]</small> <b>ר' אסי אמר ר' יוחנן משמיה</b> <small>[משמו]</small> של <b>אילפא: כיור שלא שקעו מבערב</b> — <b>מקדש ממנו לעבודת לילה</b> (כגון הקטרת איברים), אבל <b>למחר</b> לצורך עבודות היום הבא <b>אינו מקדש,</b> לפי שנפסלו המים בלינה. ואם כן אין מי הכיור נפסלים לגמרי עם השקיעה!
 ומשיבים:  <b>מאי</b> <small>[מה</small> פירוש<small>]</small> <b>"אינו מעלהו" נמי דקאמר</b> <small>[גם כן שאמר]?</small> הכוונה היא שאינו מעלהו <b>ל</b>צורך <b>עבודת יום</b> המחר, <b>אבל לעבודת לילה חזי</b> <small>[ראוי הוא]</small> לקדש ממנו.
 ומקשים:  <b>[אי הכי</b> <small>[אם כך]</small><b>], היינו</b> <small>[הרי זו]</small> בדיוק מה שאמר <b>ר' חייא בר יוסף,</b> שמי הכיור נפסלים לעבודת יום בשקיעה ולעבודת לילה בעמוד השחר, ומה בא ר' יוחנן לחדש?

Daf 21b

ומשיבים: <b>איכא בינייהו</b> <small>[יש ביניהם]</small> הבדל לעניין <b>גזירת שיקוע,</b> שלדעת ר' חייא בר יוסף המים נפסלים בלילה לעבודת היום, אבל לדעת ר' יוחנן אין המים נפסלים בכך, ומכל מקום גזרו חכמים לכתחילה לשקע את הכיור בלילה, שמא לא יחזור וישקענו קודם עלות השחר, ואז ייפסלו מימיו.
 ומקשים: והאם סבור ר' יוחנן שהכיור משוקע כל הלילה?  <b>והאמר</b> <small>[והרי אמר]</small> <b>ר' יוחנן:</b> מי ש<b>קידש ידיו</b> בלילה <b>לתרומת הדשן</b> — <b>למחר אין צריך לקדש, שכבר קידש מתחילת עבודה!</b>
ומעתה, <b>בשלמא</b> <small>[נניח]</small> <b>ל</b>פי שיטת <b>רבא דמוקים לההיא</b> <small>[שמעמיד את</small> ההלכה <small>ההיא]</small> שאמר ר' יוחנן <b>כ</b>דעת <b>ר'</b> <b>אלעזר בר' שמעון,</b> הסבור שאין לינה בעמוד השחר פוסלת בקידוש ידים ורגלים, ולכן למחר אין צריך לקדש, יש לומר כי <b>הא</b> <small>[</small>הלכה <small>זו]</small> לגבי גזירת שיקוע היא <b>כרבי,</b> הסבור שלינה פוסלת.
<b>אלא לאביי דמוקים לה</b> <small>[שמעמיד אותה]</small> את ההלכה בקידוש ידים לתרומת הדשן <b>כ</b>שיטת <b>רבי,</b> <b>קשיא</b> <small>[קשה]</small> מדברי <b>רבי</b> על דברי <b>רבי, מאי שנא התם דמשקע ליה</b> <small>[מה שונה שם</small> שהזכיר ר' יוחנן <small>ש</small>הוא <small>משקע אותו,</small> את הכיור<small>],</small> <b>ומאי שנא הכא דלא משקע ליה</b> <small>[ומה שונה כאן,</small> בענין הקידוש לתרומת הדשן, <small>שלא</small> אמר שצריך <small>לשקע אותו]</small> לאחר מכן?
 ומשיבים: גם שם מדובר  <b>דמסלק ליה והדר</b> <small>[שמעלה אותו</small> לקידוש לתרומת הדשן <small>ואחר כך]</small> <b>משקע ליה</b> <small>[אותו]</small> עד לאחר עמוד השחר.
 ומקשים:  <b>אי הכי</b> <small>[אם כך]</small> שחוזר ומשקעו, מה שאמר ר' יוחנן <b>"למחר אינו מקדש", [אמאי</b> <small>[מדוע]</small> אינו מקדש? והרי לא נפסלו המים! ומשיבים: אין הכוונה שלא יכול לקדש, אלא ש<b>אין</b> הכהן <b>צריך</b> לחזור ו<b>לקדש]</b> מאחר שהתחיל בעבודת היום.
 ותמהים:  <b>למימרא</b> <small>[</small>מכאן יש להסיק ו<small>לומר]</small> שלדעת ר' יוחנן כיור שהעלהו בלילה (ושיקעו קודם עמוד השחר) גם <b>ל</b>עבודת <b>מתירין</b> של היום <b>הבא</b> <b>מיחזא חזי</b> <small>[ראוי</small> הוא<small>]</small> ואין המים נפסלים לעבודת היום? אם כן, <b>היינו</b> <small>[הרי זו]</small> בדיוק דעתו של <b>רב חסדא!</b>
ומשיבים: <b>איכא בינייהו</b> <small>[יש ביניהם</small> הבדל<small>]</small> לגבי <b>מצות שיקוע</b> האם יש מצוה לשקע את הכיור בלילה או לא, שלדעת ר' יוחנן מצוה לעשות זאת, ולדעת רב חסדא לא.
<b>מיתיבי</b> <small>[מקשים]</small> על דעת רב חסדא ממה ששנינו במשנה: <b>לא היו</b> שאר הכהנים <b>רואין אותו</b> את הכהן התורם את הדשן <b>ולא שומעין את קולו, עד ששומעים</b> <b>קול של עץ שעשה בן קטין מוכני</b> (מכשיר) <b>לכיור</b> להורידו ולהעלותו לבור, שמפעיל אותו הכהן התורם את הדשן, <b>והן אומרים: הגיע [עת] קידוש ידים ורגלים מן הכיור. מאי לאו דמסלק ליה</b> <small>[האם לא</small> פירוש הדבר <small>שמעלה אותו]</small> במוכני? <b>אלמא</b> <small>[מכאן]</small> ש<b>משקע ליה</b> <small>[אותו]</small> קודם לכן, ולכן צריך עכשיו להעלותו, וקושיה היא על דעת רב חסדא, שסבור שאין מצוה לשקעו בלילה!
 ודוחים:  <b>לא,</b> הכוונה היא ש<b>משקע ליה</b> <small>[אותו]</small> במוכני, כדי שלא ייפסלו מימיו בעמוד השחר. ושואלים: <b>אי דמשקע ליה מי משתמע קליה</b> <small>[אם</small> מדובר <small>ש</small>הוא <small>משקע אותו</small> בלבד, <small>האם נשמע קולו]?</small> והרי לשם הורדתו לבור לא היה צורך במוכני, אלא רק לשלשלו בשרשרת לבור, ולא היה זה משמיע קול! ומשיבים: על כל פנים היה <b>משקע ליה בגילגלא</b> <small>[אותו</small> הכהן <small>בגלגל]</small> ולכן היו שומעים את קולו, או ב
<b>לישנא אחרינא</b> <small>[לשון אחרת]:</small> <b>דמשקע ליה בחומרתיה, כי היכי דלישתמע קליה ולשמעי וליתי</b> <small>[שמשקע אותו בגלגלו, כדי שיישמע קולו וישמעו</small> שאר הכהנים <small>ויבואו]</small> לעבודתם. ושואלים: <b>והא הוה</b> <small>[והרי היה]</small> <b>גביני</b> ה<b>כרוז</b> שהיה מכריז באותה עת שהגיע זמן העבודה! ומשיבים: <b>בי תרי היכרי הוו עבדי</b> <small>[שני</small> סוגים <small>של היכר היו עושים]</small> לתחילת עבודה, קול הגלגל וקול הכרוז, <b>דשמע מהאי אתי ושמע מהאי</b> <b>אתי</b> <small>[ששומע מזה בא ושומע מזה בא].</small>
<big>א</big> <b>גופא</b> <small>[</small>ל<small>גופה]</small> של הלכה שהוזכרה לעיל (זבחים יט,ב), <b>אמר ר' יוסי בר' חנינא: כל כיור שאין</b> <b>בו</b> כמות מים <b>כדי לקדש ארבעה כהנים ממנו</b> — <b>אין מקדשין בו, שנאמר: "ורחצו</b> <b>ממנו משה ואהרן ובניו" וגו'</b> (שמות מ, לא).
<b>מיתיבי</b> <small>[מקשים]</small> על כך ממה ששנינו בברייתא: <b>כל הכלים מקדשין</b> בהם ידים ורגלים, <b>בין שיש בהן</b> כדי להכיל <b>רביעית</b> הלוג מים,

Daf 22a

<b>בין שאין בהן רביעית, ובלבד שיהו</b> כלים אלה <b>כלי שרת,</b> משמע שאין צורך בשיעור גדול כל כך!
<b>אמר רב אדא בר אחא:</b> כאן מדובר <b>בקודח בתוכו</b> שעושה חור בדופן הכיור ומכניס בתוכו כלי קטן, ואליו מגיעים מים מן הכיור. ומכלי כזה יכול לקדש גם אם אין בו רביעית מים, כל עוד בכיור עצמו היה השיעור הראוי לארבעה כהנים.
 ומקשים:  <b>והא</b> <small>[והרי]</small> "ורחצו <b>ממנו"</b> (שמות מ, לא) <b>אמר רחמנא</b> <small>[אמרה התורה],</small> ולא מכלי אחר! ומשיבים: נאמר שם שוב <b>"ירחצו"</b> (שמות מ, לב) לומר, בכל אופן <b>לרבות</b> בכל <b>כלי שרת.</b>
ומקשים: <b>אי הכי</b> <small>[אם כך],</small> אם יש ריבוי, ב<b>כלי חול נמי</b> <small>[גם כן]</small> יקדשו! <b>אמר אביי: כלי חול לא מצית אמרת</b> <small>[אינך יכול לומר],</small> ודבר זה נלמד <b>מקל וחומר מכנו</b> בסיסו של הכיור: <b>ומה כנו</b> של הכיור, אף על פי <b>שנמשח עמו</b> (שמות מ, יא) ונתקדש ככלי שרת — <b>אינו מקדש</b> ממנו ידים ורגלים, <b>כלי חול שאינו נמשח עמו</b> — <b>אינו דין שאינו מקדש?</b>
ושואלים: <b>וכנו מנלן</b> <small>[מנין לנו]</small> שאין מקדשים ממנו? <b>דתניא</b> <small>[ששנויה</small> ברייתא<small>],</small> <b>ר' יהודה אומר: יכול יהא כנו</b> של הכיור <b>מקדש</b> לרחיצת ידים ורגלים <b>כדרך שהכיור מקדש? תלמוד לומר:</b> <b>"ועשית כיור נחשת וכנו נחשת"</b> (שמות ל, יח), <b>לומר:</b> <b>לנחשת הקשתיו</b> שבזה הוא דומה לכיור, <b>ולא לדבר אחר</b> שאינו משמש לרחיצה כמותו.
<b>אמר ליה</b> <small>[לו]</small> <b>מר זוטרא בריה</b> <small>[בנו]</small> של <b>רב מרי לרבינא:</b> כיצד אפשר להוכיח מכנו של כיור? <b>מה לכנו ש</b>מתחילה <b>אין עשוי ל</b>השתמש ב<b>תוכו,</b> אלא להניח עליו את הכיור, <b>תאמר בכלי חול שעשוי לתוכו! אלא</b> צריך לומר כך: נאמר <b>"ממנו" למעוטי</b> <small>[למעט]</small> <b>כלי חול.</b>
ומקשים: <b>אי הכי</b> <small>[אם כך]</small> שנאמר "ממנו" למעט, <b>כלי שרת</b> <b>נמי</b> <small>[גם כן]</small> נמעט! ומשיבים: <b>הא רבי רחמנא</b> <small>[הרי ריבתה התורה]</small> <b>"ירחצו".</b>
ושואלים: <b>ומה ראית</b> לומר למעט זה לרבות זה? ומשיבים: <b>זה</b> כלי שרת <b>טעון</b> <b>משיחה כמוהו</b> כמו הכיור, כפי שנצטוה משה בהקמת המשכן (שמות פרק מ), <b>וזה</b> כלי חול <b>אין טעון משיחה כמוהו.</b>
<big>א</big> <b>אמר ריש לקיש: כל</b> <b>המשלים למי מקוה</b> כלומר, כל נוזל שאינו מים, שמצטרף למי המקוה להשלים את שיעור המים שבו לארבעים סאה — <b>משלים</b> גם <b>למי כיור,</b> לענין שיעור המים שבו, שצריך שיהא בהם כדי לקדש ידיהם ורגליהם של ארבעה כהנים. אבל <b>ל</b>ענין <b>רביעית</b> של נטילת ידים <b>אינו משלים.</b>
ושואלים: <b>למעוטי מאי</b> <small>[למעט</small> את <small>מה]?</small> מה הוא המשלים למקוה שאינו ראוי לנטילת ידים? <b>אילימא</b> <b>למעוטי</b> <small>[אם תאמר</small> שבא <small>למעט]</small> <b>טיט הנדוק</b> טיט שנעשה דליל כל כך עד שאפשר לשפוך אותו — לא ניתן להסביר כך, שכן <b>היכי דמי</b> <small>[כיצד</small> מדובר <small>בדיוק]?</small> <b>אי</b> <small>[אם]</small> זה טיט ש<b>פרה שוחה</b> (מתכופפת) <b>ושותה ממנו,</b> הרי הוא כמים ממש, ו<b>אפילו לרביעית נמי</b> <small>[גם כן]</small> יוכשר! <b>ואי</b> <small>[ואם]</small> <b>אין פרה שוחה ושותה ממנו, אפילו למקוה נמי</b> <small>[גם כן]</small> <b>אין משלים!</b>
<b>אלא</b> תאמר שבא <b>למעוטי</b> <small>[למעט]</small> <b>יבחושין אדומין</b> שנוצרים וגדלים במים — אלה <b>אפילו בעינייהו נמי</b> <small>[בעינם,</small> בפני עצמם, <small>גם כן]</small> כשרים למקוה, ולא רק כהשלמה למים, <b>דהא תניא</b> <small>[שהרי שנויה</small> ברייתא<small>],</small> <b>רבן שמעון בן גמליאל אומר: כל</b> דבר <b>שתחילת ברייתו מן המים</b> — <b>מטבילין בו,</b> שדינו כמים. <b>ו</b>כן <b>אמר רב יצחק בר אבדימי: מטבילין</b> אפילו <b>בעינו של דג</b> שנימוקה ונעשתה נוזלית, אם היא גדולה מספיק!
<b>אמר רב פפא:</b> בא הדבר <b>למעוטי</b> <small>[למעט]</small> מקרה ש<b>נתן</b> לתוך המקוה <b>סאה</b> של מי פירות <b>ונטל סאה</b> ממימיו. וכפי <b>דתנן</b> <small>[ששנינו</small> במשנה<small>]:</small> <b>מקוה שיש</b> <b>בו ארבעים סאה מכוונות</b> (בדיוק), שהוא שיעור מקוה כשר, <b>נתן</b> בתוכו <b>סאה</b> של מי פירות <b>ונטל</b> ממנו <b>סאה</b> אחרת — <b>הרי</b> <b>זה כשר,</b> שאנו אומרים שמה שנכנס למקוה בטל בו, והמקוה נשאר כשר. <b>ואמר</b> <b>רב יהודה בר שילא אמר רב אסי אמר ר' יוחנן:</b> וכך הוא יכול לעשות <b>עד</b> שמי הפירות הללו נעשים <b>רובו</b> של מקוה. מה שאין כן לענין נטילת ידים, אין רביעית מים מבטלת מי פירות שנפלו לתוכה, ואם חזר ונטל מן הרביעית כשיעור מי הפירות שנפלו לתוכה — שוב אינו יכול ליטול בהם ידים.
 ועוד דמיון בין מי כיור ומי מקוה, <b>אמר רב פפא: אם קדח בו</b> חור בכותל מקוה, ועשה בו חלל כדי שיעור <b>רביעית</b> — <b>מטבילין בו</b> בחלל הזה כלים קטנים, כגון <b>מחטין וצינוריות,</b> למרות שהמים עומדים שם לעצמם, <b>הואיל ו</b>אותה רביעית <b>מהכשירה</b> של <b>מקוה</b> <b>אתיא</b> <small>[באה],</small> וכדרך שנאמר לעיל בענין כיור.
<big>ב</big> ועוד בענין מי מקוה ומי כיור, <b>אמר ר' ירמיה אמר ריש לקיש: מי מקוה כשירים למי כיור.</b>
ושואלים: <b>למימרא</b> <small>[</small>האם <small>לומר]</small> שמי הכיור <b>לא מים חיים נינהו</b> <small>[הם]?</small> שאין צורך למלא הכיור ממי מעין? <b>והתניא</b> <small>[והרי שנויה</small> ברייתא<small>],</small> נאמר לגבי עבודת הקרבן: "וקרבו וכרעיו ירחץ במים" (ויקרא א, ט) וכוונתו להדגיש: <b>"במים"</b> — <b>ולא ביין, "במים"</b> — <b>ולא ב</b>יין <b>מזוג, "במים"</b> — <b>לרבות שאר מים</b> שאינם מים חיים, <b>וקל וחומר למי כיור</b> שהם ראויים לרחיצת קרבי הקרבן. <b>מאי</b> <small>[מהו]</small> ה<b>קל וחומר למי כיור? לאו</b> <small>[האם לא]</small> משום ש<b>מים חיים נינהו</b> <small>[הם]?</small>
ודוחים: <b>לא,</b> הקל וחומר מבוסס על כך שהם מים <b>דקדיש</b> <small>[שקדשו]</small> בכיור לשם עבודה. ותוהים: <b>וקדישי מעליותא היא</b> <small>[ו</small>מה שהם <small>קדושים,</small> שהמים קרויים מי כיור, <small>עילוי הוא]</small> במקום שהצריכה התורה מים? <b>והא תנא</b> <small>[והרי שנה]</small> <b>ר' שמואל: "מים"</b> שהוזכרו בכתוב הם מים <b>שאין להם שם לווי,</b> כלומר שהם נקראים רק מים,

Daf 22b

<b>יצאו מי כיור</b> שאינם ראויים להשתמש בהם כמים, מפני <b>שיש להם שם לווי! אלא לאו</b> <small>[האם לא]</small> נלמד מכאן כי מה שלמדו קל וחומר למי כיור אינו למי כיור עצמם, אלא למים ש<b>ראויין למי כיור, אלמא</b> <small>[מכאן]</small> ש<b>מים חיים נינהו</b> <small>[הם]</small> מי כיור!
 ומשיבים:  <b>תנאי</b> <small>[</small>מחלוקת <small>תנאים]</small> <b>היא</b> בענין זה, ש<b>אומר ר' יוחנן: מי כיור</b> — <b>ר' ישמעאל</b> <b>אומר: מי מעין הן</b> כלומר, מים חיים, <b>וחכמים אומרים: שאר מימות הן,</b> ולאו דווקא מי מעין.
<big>א</big> שנינו במשנה ש<b>ערל</b> פוסל את העבודה. ושואלים: <b>מנלן</b> <small>[מנין לנו]</small> שערל פסול? <b>אמר רב חסדא: דבר זה מתורת משה רבינו לא למדנו,</b> שאינו מפורש בתורה, אלא <b>מדברי</b> הנביא <b>יחזקאל בן בוזי למדנו,</b> שנאמר: <b>"כל בן נכר ערל לב וערל בשר לא יבא אל מקדשי"</b> (יחזקאל מד, ט).
 ושואלים:  <b>ומנלן דמחלי</b> <small>[ומנין לנו ש</small>הם <small>מחללים]</small> <b>עבודה?</b> ומשיבים, <b>דכתיב</b> <small>[שנאמר]:</small> <b>"בהביאכם בני נכר ערלי לב וערלי בשר להיות במקדשי לחלל את ביתי"</b> (יחזקאל מד,  ז).
 ובענין זה <b>תנו רבנן</b> <small>[שנו חכמים]:</small> נאמר שם <b>"בן נכר", יכול בן נכר ממש</b> כלומר, גוי? <b>תלמוד לומר: "ערל לב".</b> ואם כן, לא משום שהוא בן נכר הוא נפסל, אלא מדובר בכהן. <b>אם כן, מה תלמוד לומר "בן נכר"?</b> כוונתו <b>שנתנכרו מעשיו לאביו שבשמים</b> כלומר, משומד, שעובר עבירות באופן קבוע. <b>ואין לי אלא ערל לב</b> שהוא פסול, <b>ערל בשר</b> כהן שלא נימול, <b>מנין</b> שהוא פוסל? <b>תלמוד לומר: "וערל בשר".</b>
ומעירים: <b>וצריכי</b> <small>[וצריך]</small> שייאמרו שני הדברים, <b>דאי כתב רחמנא</b> <small>[שאילו היתה כותבת התורה]</small> רק <b>"ערל בשר"</b> הייתי אומר שהוא פסול <b>משום דמאיס</b> <small>[ש</small>הוא <small>מאוס]</small> משום שיש לו עורלה, <b>אבל ערל לב דלא מאיס</b> <small>[שאינו מאוס]</small> בגופו, <b>אימא</b> <small>[אמור]</small> ש<b>לא</b> יהא פסול. <b>ואי אשמעינן</b> <small>[ואם היה משמיע לנו]</small> רק ב<b>ערל</b> <b>לב,</b> הייתי אומר שהוא פסול <b>משום</b> ש<b>אין לבו לשמים, אבל ערל בשר</b> ש<b>לבו</b> <b>לשמים אימא</b> <small>[אמור]</small> ש<b>לא</b> יהיה פסול, לכן <b>צריכי</b> <small>[צריך]</small> שייאמרו שניהם.
<big>ב</big> שנינו במשנה ש<b>טמא פסול</b> ופוסל את העבודה. <b>אמרו זקני דרום: לא</b> <b>שנו אלא טמא שרץ</b> שנטמא מחמת שרץ וכיוצא בו, <b>אבל</b> כהן <b>טמא מת, מתוך</b> <b>שמרצה בציבור</b> שאם רוב הציבור טמא מת נעשית עבודת קרבנות הציבור לכתחילה בכהן טמא — <b>מרצה נמי</b> <small>[גם כן]</small> <b>ב</b>קרבן <b>יחיד.</b>
ומקשים: <b>אי הכי</b> <small>[אם כך],</small> <b>טמא שרץ נמי ליתי</b> <small>[גם כן</small> ש<small>יבוא</small> ויילמד<small>]</small> שהוא מרצה בציבור לכתחילה (ומשם נלמד שהוא מרצה על היחיד בדיעבד) <b>בקל וחומר מטמא מת:</b> <b>מה טמא מת ש</b>הוא טמא שבעת ימים, ו<b>טעון</b> לטהרתו <b>הזאה</b> של מי פרה אדומה ביום ה<b>שלישי ו</b>ביום <b>ה</b><b>שביעי</b> — <b>מרצה, טמא שרץ</b> שטומאתו קלה, <b>שאינו טעון הזאה שלישי ושביעי,</b> אלא טובל בו ביום וטהור בערב — <b>אינו דין שמרצה?</b>
ומשיבים: <b>קסברי</b> <small>[סבורים]</small> <b>זקני דרום</b> כי לענין היתר עבודת קרבנות הציבור בטומאה יש ללמוד דין ה<b>מכפרין</b> (הכהנים המקריבים את הקרבן) <b>כ</b>דין ה<b>מתכפרין.</b> ולפיכך, <b>מה מתכפרין</b> כלומר, הציבור, דווקא כשהוא <b>טמא מת</b> — <b>אין</b> <small>[כן],</small> מקריבים את קרבנו, אבל אם היה רוב הציבור <b>טמא שרץ</b> — <b>לא, אף</b> לגבי <b>מכפרין</b> (הכהנים) הדין כן, <b>טמא מת</b> — <b>אין</b> <small>[כן]</small> מקריב קרבנות הציבור כשהם באים בטומאה, <b>טמא שרץ</b> — <b>לא.</b>
בעקבות תשובה זו, המניחה שקרבן ציבור אינו קרב כשהיה הציבור טמא שרץ, שואלים: <b>מאי קסברי</b> <small>[מה הם סבורים]</small> זקני דרום? <b>אי קסברי</b> <small>[אם הם סבורים]:</small> <b>אין שוחטין וזורקין</b> את דם הפסח <b>על</b> יחיד שהוא <b>טמא שרץ,</b> אף שלערב יהיה טהור ויוכל לאכול ממנו, <b>אמאי</b> <b>לא עבדי</b> <small>[מדוע אין עושים]</small> <b>ציבור בטומאה</b> זו? <b>הא</b> <small>[הרי]</small> כלל הוא, ש<b>כל שביחיד נדחה</b> ועושה פסח שני, <b>ציבור עבדי</b> <small>[עושים</small> אותו<small>]</small> <b>בטומאה!</b>
<b>אלא</b> מכאן ש<b>קסברי</b> <small>[סבורים הם]</small> שאכן <b>שוחטין וזורקין על</b> יחיד שהוא <b>טמא שרץ,</b> ואינו נדחה לפסח שני. וממילא גם ציבור אינו עושה אותו בטומאה.
<b>אמר</b> <b>עולא,</b> על כך <b>תקע להו</b> <small>[צעק להם]</small> <b>ריש לקיש לדרומאי</b> <small>[לדרומיים]:</small> לפי שיטתכם, <b>וכי איזה כח מרובה</b> לדחות את הטומאה, <b>כח מכפרין או כח מתכפרין? הוי אומר: כח מתכפרין,</b> שהרי שוחטים את הפסח על יחיד טמא שרץ, ומצד שני כהן טמא שרץ אינו מרצה.
 אבל לפי הנחה זו יש לדחות את עיקר דבריכם בדרך קל וחומר: <b>ומה במקום שנטמאו בעלים</b> עצמם <b>בשרץ משלחין</b> הם את <b>קרבנותיהן</b> — <b>כהן שנטמא בשרץ אינו מרצה,</b> <b>מקום שנטמאו בעלים במת, שאין</b> הם <b>משלחין קרבנותיהן, כהן שנטמא במת אינו דין שאינו מרצה?</b> והרי זה סותר את דבריהם בפירוש המשנה, שכהן טמא מת מרצה!
 ומשיבים:  <b>קסברי</b> <small>[סבורים]</small> <b>זקני דרום</b> כי <b>טמא מת [נמי</b> <small>[גם כן]</small><b>] משלח קרבנותיו,</b> אף שאינו יכול לאכול מקרבן הפסח.
ומקשים: <b>והכתיב</b> <small>[והרי נאמר]:</small> <b>"איש איש כי יהיה טמא... ועשה פסח... בחדש</b> <b>השני" וגו'</b> (במדבר ט, י— יא), משמע שהטמא אינו יכול לעשותו בראשון כלל! ומשיבים: דבר זה נאמר <b>למצוה</b> שלכתחילה צריך להמתין עד לפסח שני, אבל בדיעבד אם שלח הטמא את קרבנו — הרי הוא מרצה, ואינו חייב להביא פסח שני.
 ומקשים:  <b>והא כתיב</b> <small>[והרי נאמר]:</small> <b>"איש</b>

Daf 23a

<b>לפי אכלו</b> תכוסו על השה" (שמות יב, ד) שניתן לשחוט רק על מי שראוי לאכול את הפסח ("לפי אוכלו")! ומשיבים: לדעתם דבר זה הוא <b>למצוה,</b> אבל לא בדיעבד.
 ושואלים:  <b>ולעכובי</b> <small>[ולעכב]</small> בדיעבד <b>לא? והתניא</b> <small>[והרי שנויה</small> ברייתא<small>]:</small> <b>"במכסת נפשות"</b> (שמות יב, ד) <b>מלמד שאין הפסח נשחט אלא</b> <b>למנוייו,</b> לאלה שנימנו עליו מראש. <b>שחטו שלא למנוייו יכול יהא</b> רק <b>כעובר</b> <b>על המצוה,</b> אבל בכל זאת יהא הקרבן כשר? <b>תלמוד לומר: "תכסו"</b> (שמות יב, ד) <b>הכתוב שנה עליו</b> חזר על אותה מלה ("במכסת... תכוסו") <b>לעכב,</b> שאם נשחט שלא למנויים <b>—</b> פסול. <b>ואיתקש</b> <small>[ו</small>הרי בפסוק זה <small>הוקשו]</small> <b>אוכלין</b> ("לפי אוכלו") <b>למנויין</b> ("במכסת נפשות"), נמצא שאם שחטו עבור מי שאינו יכול לאוכלו —  לא עלה לו!
 ומשיבים:  <b>זקני דרום לא מקשי</b> <small>[אינם מקישים</small> היקש זה<small>].</small> ושואלים: <b>וכי לא מקשי נמי</b> <small>[וכאשר אינם מקישים גם כן],</small> והם סבורים שרק לכתחילה אין שוחטים על טמא מת, <b>מהא נמי אית להו פירכא</b> <small>[מזו גם כן יש להם פירכה],</small> שיש לטעון: <b>ומה במקום שנטמאו בעלים בשרץ שמשלחין קרבנותיהם לכתחילה</b> — <b>כהן שנטמא בשרץ אינו מרצה, מקום שנטמאו בעלים במת, שאין משלחין קרבנותיהן לכתחילה, כהן שנטמא במת אינו דין שאינו מרצה?</b>
ועוד, <b>מיתיבי</b> <small>[מקשים]</small> על זקני דרום מן המשנה בפסחים: <b>מפני שאמרו נזיר ועושה פסח</b> — <b>הציץ</b> של כהן גדול <b>מרצה על טומאת דם</b> הקרבן <b>ואין הציץ מרצה על טומאת הגוף</b> של האדם.
 ונברר:  <b>במאי</b> <small>[במה]</small> מדובר? <b>אילימא</b> <small>[אם</small> <b>תאמר]</b> שנטמאו הבעלים <b>בטומאת שרץ</b> — <b>האמרת</b> <small>[הרי אמרת]</small> שלשיטת זקני דרום <b>שוחטין וזורקין על</b> מי שנטמא ב<b>טומאת שרץ! אלא</b> הכוונה היא שנטמאו הבעלים <b>טומאת מת,</b> <b>וקתני</b> <small>[ושנה]:</small> <b>אין הציץ מרצה. אלמא</b> <small>[מכאן]</small> שאם <b>נטמאו בעלים במת</b> — <b>אין משלחין קרבנותיהם!</b>
ודוחים: <b>לא, אי דאיטמו</b> <small>[אם שנטמאו]</small> <b>בעלים במת</b> — <b>הכי נמי</b> <small>[כך גם כן]</small> יהא הציץ מרצה, אבל <b>הכא במאי עסקינן</b> <small>[כאן במה אנו עוסקים]?</small> <b>כגון שנטמא</b> ה<b>כהן</b> המקריב <b>בשרץ.</b>
ומקשים: <b>אי הכי, אימא סיפא</b> <small>[אם כך</small> אתה מפרש את המשנה, <small>אמור</small> את <small>סופה</small><b>]:</b> <b>ניטמא טומאת התהום</b> (טומאה שלא היתה ידועה כלל בשעה שנטמא בה, כגון שהיתה מוסתרת מן העין) — <b>הציץ מרצה,</b> וכי יכול אתה לפרש כך? <b>הא</b> <b>תני</b> <small>[הרי שנה]</small> <b>ר' חייא: לא אמרו</b> דין <b>טומאת התהום</b> שהציץ מרצה עליה <b>אלא ל</b>ענין טומאת <b>מת בלבד,</b> ונדייק: <b>למת למעוטי מאי</b> <small>[למעט</small> את <small>מה]?</small> <b>לאו</b> <small>[האם לא]</small> בא הדבר <b>למעוטי</b> <small>[למעט]</small> <b>טומאת התהום</b> של <b>שרץ</b> שאין הציץ מרצה עליה?
 ודוחים:  <b>לא, למעוטי</b> <small>[למעט]</small> <b>טומאת התהום</b> של <b>זיבה,</b> שבטומאה זו אין ריצוי ציץ. אבל על טומאת התהום של שרץ —  מרצה.
 ושואלים:  <b>ואלא הא דבעי</b> <small>[</small>שאלה <small>זו ששאל]</small> <b>רמי בר חמא: כהן המרצה</b> המקריב <b>בקרבנותיהם</b> של נזיר או עושה הפסח, האם <b>הותרה לו טומאת התהום</b> אם נטמא בה <b>או לא הותרה לו טומאת התהום? תפשוט</b> <small>[תפתור]</small> מכאן ש<b>טומאת התהום הותרה לו, דהא הכא</b> <small>[שהרי כאן],</small> לפי מה שפירשנו לדעת זקני דרום, <b>בכהן קיימינא</b> <small>[עומדים</small> עוסקים <small>אנו]!</small>
ומשיבים: דבריו של <b>רמי בר חמא ודאי פליגי</b> <small>[חלוקים],</small> שהוא אינו הולך בשיטתם בפירוש משנה זו.
 ומציעים, <b>תא שמע</b> <small>[בוא ושמע]</small> ראיה לענין זה. נאמר בציץ של כהן גדול: <b>"ונשא אהרן את עון הקדשים"</b> (שמות כח, לח). ומבררים בברייתא: <b>וכי איזהו עון נושא</b> הכהן?

Daf 23b

<b>אם עון פיגול</b> — <b>הרי כבר נאמר: "לא יחשב"</b> (ויקרא ז, יח), משמע שאין לו תקנה! <b>אם עון נותר</b> — <b>הרי כבר נאמר: "לא ירצה"</b> (ויקרא ז, יח)!
<b>הא אינו נושא</b> הציץ <b>אלא עון טומאה,</b> ומסתבר כי על עוון זה מכפר הציץ על היחיד, <b>ש</b>כבר <b>הותרה</b> טומאה <b>מכללה בצבור.</b>
ונברר: <b>מאי</b> <small>[מה]</small> <b>טומאה?</b> באיזו טומאה מדובר שהציץ מרצה? <b>אילימא</b> <small>[אם תאמר]</small> <b>מטומאת שרץ, היכא אישתרי</b> <small>[היכן הותרה]</small> בציבור? <b>אלא</b> ודאי מדובר ב<b>טומאת מת, ולאו</b> <small>[והאם לא]</small> <b>כגון שנטמאו בעלים במת? אלמא</b> <small>[מכאן]</small> שאם <b>נטמאו בעלים במת</b> — <b>משלחין קרבנותיהן</b> שהרי הציץ מרצה עליהם.
 ונברר:  <b>ובמאי</b> <small>[ובמה]</small> באיזה קרבן מדובר? <b>אי</b> <small>[אם]</small> <b>בנזיר,</b> הלוא <b>"וכי ימות מת עליו</b> בפתע פתאום וטמא ראש נזרו" (במדבר ו, ח) <b>אמר</b> <b>רחמנא</b> <small>[אמרה התורה],</small> שבכל מקרה שהוא טמא, גם באונס, אינו יכול להביא קרבן נזירות עד שיטהר מטומאתו! <b>אלא</b> בהכרח הכוונה היא <b>לעושה פסח,</b> ומכאן שטמא מת יכול לשלח את קרבן הפסח שלו, וכדברי זקני דרום, ושלא כדברי רמי בר חמא! <b>(ולאו כגון שנטמאו בעלים במת).</b>
ודוחים: <b>לעולם</b> אפשר לפרש שהציץ מרצה במקרה שנטמאו הבעלים <b>בשרץ</b> ולא במת. <b>ו</b>אין לסתור זאת ממה שנאמר בתור ראיה לכך, שטומאה הותרה בציבור, והרי דין זה אינו אלא בטומאת מת, משום שאין הכוונה אלא ל<b>שם טומאה בעולם</b> ענין טומאה בכללו, שמצאנו שהותר בציבור.
<b>ואיכא דדייק ומייתי</b> <b>הכי</b> <small>[ויש שמדייק</small> מלשון הכתוב בענין ציץ <small>ומביא כך]</small> ראיה לצד ההפוך: "ונשא אהרן את עוון הקדשים" (שמות כח, לח), <b>עון הקדשים</b> — <b>אין</b> <small>[כן]</small> מכפר, <b>עון מקדישין</b> (כלומר, טומאתם של המקריבים) — <b>לא,</b> ונברר <b>מאי</b> <small>[באיזו]</small> <b>טומאה</b> מדובר? <b>אילימא</b> <small>[אם תאמר]</small> <b>טומאת שרץ, מי</b> <b>אישתריא</b> <small>[האם</small> <b>הותרה]</b> <b>בציבור? אלא לאו</b> <small>[האם לא]</small> מדובר ב<b>טומאת מת,</b> <b>ועון קדשים אין</b> <small>[כן]</small> מרצה הציץ, <b>עון מקדישים לא,</b> ושלא כדברי זקני דרום, הסבורים שטמא מת משלח קרבנותיו!
 ומשיבים:  <b>לעולם</b> יכול אחד לפרש שטומאה שהציץ מרצה עליה (ולא על המקריב) היא <b>טומאת שרץ, ו</b>אולם אין זה משום שהיא עצמה הותרה בציבור, אלא משום שמצאנו שהותר <b>שם טומאה בעולם</b> בטמא מת.
<big>א</big> שנינו במשנה כי העובד <b>יושב</b> פוסל את העבודה. ושואלים: <b>מנלן</b> <small>[מנין לנו]?</small> <b>אמר רבא אמר רב נחמן,</b> משום ש<b>אמר קרא</b> <small>[הכתוב]</small> לגבי הכהנים: "כי בו בחר ה' אלקיך מכל שבטיך <b>לעמד לשרת</b> בשם ה'" (דברים יח, ה), <b>לעמידה בחרתיו ולא</b> <b>לישיבה,</b> שרק בדרך זו נבחר הכהן לשרת.
<b>תנו רבנן</b> <small>[שנו חכמים]:</small> נאמר <b>"לעמד לשרת"</b> הרי זו <b>מצוה</b> לעשות את עבודת הקודש בעמידה, <b>כשהוא אומר:</b> "ככל אחיו הלויים <b>העמדים</b> שם לפני ה' " (דברים יח, ז) — <b>שנה עליו הכתוב</b> במצות העבודה, כדי לומר שהוא <b>לעכב,</b> שאם לא עמד הרי הוא פוסל.
<b>אמר ליה</b> <small>[לו]</small> <b>רבא לרב</b> <b>נחמן: מכדי</b> <small>[הרי]</small> <b>יושב כזר דמי</b> <small>[נחשב]</small> <b>ומחיל</b> <small>[ומחלל]</small> את ה<b>עבודה, אימא</b> <small>[אמור]:</small> <b>מה זר</b> שעבד — עונשו <b>במיתה</b> בידי שמים, <b>אף יושב</b> יהיה עונשו <b>במיתה, אלמה</b> <b>תניא</b> <small>[מדוע שנויה</small> ברייתא<small>]:</small> <b>אבל ערל, אונן, יושב</b> שעבדו במקדש <b>—</b> <b>אינן במיתה אלא</b> <b>באזהרה</b> (באיסור לא תעשה)?
 ומשיבים:  <b>משום דהוי</b> <small>[שהיו]</small> גם כהן <b>מחוסר בגדים ו</b>גם כהן <b>שלא רחוץ</b> <b>ידים ורגלים שני כתובין הבאין כאחד,</b> שבשניהם נאמר שהכהן שעשה זאת — חייב מיתה,

Daf 24a

<b>וכל שני כתובים הבאין כאחד</b> שנאמר בשניהם פרט היכול להילמד מאחד מהם על <b>האחר —</b> <b>אין מלמדין</b> על אחרים דין זה בבנין אב, ולכן אין למדים מכאן ששאר הדברים המחללים עבודה חייב עליהם מיתה.
<b>ולמאן דאמר</b> <small>[ו</small>גם <small>ל</small>דעת <small>מי שאומר]</small> ששני כתובים הבאים כאחד <b>מלמדין,</b> מכל מקום <b>שתויי יין</b> שגם בהם נאמר שהם חייבים מיתה, <b>הוה ליה</b> <small>[הריהו]</small> כתוב <b>שלישי,</b> <b>ושלשה</b> כתובים הבאים כאחד <b>לדברי הכל אין מלמדין.</b>
<big>א</big> שנינו במשנה, שלא יושב בלבד פסול בעבודה, אלא גם <b>עומד על גבי כלים, על גבי בהמה, על גבי רגלי חבירו</b> — <b>פסול.</b> ומבררים: <b>מנלן</b> <small>[מנין לנו]</small> דבר זה? <b>דתנא דבי</b> <small>[ששנה</small> החכם <small>בבית</small> מדרשו<b>]</b> של <b>ר' ישמעאל: הואיל ורצפה</b> של העזרה <b>מקדשת</b> את הכהן לעבוד עליה, <b>וכלי שרת</b> (בגדי כהונה) גם הם <b>מקדשים,</b> יש ללמוד מזה על זה: <b>מה כלי</b> <b>שרת</b> הלכה היא ש<b>לא יהא דבר חוצץ בינו</b> בין הכהן <b>לבין כלי שרת, אף רצפה</b> — <b>לא יהא דבר</b> <b>חוצץ בינו לבין הרצפה.</b>
ומעירים: <b>וצריכא</b> <small>[וצריך]</small> שייאמרו כל הפרטים הללו במשנה, שהם חוצצים, שאי אפשר ללמוד זה מזה, <b>דאי אשמעינן</b> <small>[שאם היה משמיע לנו]</small> רק <b>כלי,</b> היינו אומרים שהוא חוצץ <b>משום דלאו מינא</b> <small>[ש</small>כלים <small>לא ממין]</small> של <b>בשר נינהו</b> <small>[הם],</small> <b>אבל בהמה דמינא</b> <small>[שמין]</small> של <b>בשר</b> הכהן <b>הוא, אימא</b> <small>[אמור]</small> ש<b>לא</b> תיחשב חציצה. <b>ואי אשמעינן</b> <small>[ואם היה משמיע לנו]</small> רק ב<b>בהמה,</b> היינו אומרים כי היא חוצצת משום <b>דלא מינא</b> <small>[שלא ממין]</small> של <b>אדם הוא, אבל חבירו</b> ש<b>אדם הוא, אימא</b> <small>[אמור]</small> ש<b>לא</b> תהא חציצה, לכן <b>צריכא</b> <small>[צריך]</small> שייאמרו כולם. ומעתה דנים בפרטי הלכה זו.
<b>תניא</b> <small>[שנויה</small> ברייתא<small>],</small> <b>ר' אליעזר</b> <b>אומר: רגלו אחת</b> של הכהן <b>על הכלי ורגלו אחת על הרצפה,</b> וכן <b>רגלו אחת על האבן</b> (שאינה מאבני הרצפה) <b>ורגלו אחת על הרצפה</b> — <b>רואין, כל שאילו ינטל הכלי</b> או <b>תנטל האבן יכול</b> הכהן עדיין <b>לעמוד על רגלו אחת ויעבוד</b> — הרי <b>עבודתו כשירה, ואם לאו</b> <small>[לא]</small> — <b>עבודתו פסולה.</b>
<b>בעי</b> <small>[שאל]</small> <b>ר' אמי:</b> אם <b>נדלדלה האבן</b> של הרצפה, שאינה מחוברת היטב ומתנדנדת, <b>ועמד</b> <b>עליה, מהו</b> הדין? ומסבירים: <b>היכא</b> <small>[במקום]</small> ש<b>אין דעתו</b> לשוב ו<b>לחברה</b> את האבן הזו לרצפה — <b>לא תיבעי</b> <small>[תישאל]</small> <b>לך,</b> ש<b>ודאי חייצא</b> <small>[חוצצת]</small> שהרי היא כחפץ זר, <b>כי תיבעי</b> <small>[תישאל]</small> <b>לך</b> זה באבן ש<b>דעתו לחברה, מאי</b> <small>[מה]</small> הדין? האם <b>כיון</b> ש<b>דעתו לחברה כמה דמחברא דמיא</b> <small>[כמו שמחוברת</small> היא <small>נחשבת],</small> <b>או</b> <b>דילמא השתא מיהא הא תלישא</b> <small>[שמא עכשיו על כל פנים הרי</small> היא <small>תלושה]?</small>
<b>רבה זוטי בעי לה הכי</b> <small>[היה שואל את השאלה הזו כך],</small> בנוסח הבא: <b>בעי</b> <small>[שאל]</small> <b>ר' אמי:</b> <b>נעקרה האבן</b> ממקומה <b>ועמד במקומה</b> של האבן, בגומה שנוצרה ברצפה, <b>מהו?</b>
ותמהים על הצגה זו של השאלה: <b>מאי קא מיבעיא</b> <b>ליה</b> <small>[מה</small> שאלה <small>נשאלה לו]?</small> האם <b>כי קדיש</b> <small>[כאשר קידש]</small> <b>דוד</b> המלך את מקום המקדש <b>רצפה עליונה קדיש</b> <small>[קידש],</small> ומה שמתחת לזה אינו מקודש, <b>או דילמא</b> <small>[שמא]</small> <b>עד לארעית דתהומא קדיש</b> <small>[לתחתית התהום קידש]?</small> אם כן הוא — <b>ותיבעי</b> <b>ליה</b> <small>[ותישאל לו]</small> שאלה זו לגבי <b>כל העזרה כולה,</b> מה יהא דינה אם ניטלה כל הרצפה!
 ומשיבים:  <b>לעולם פשיטא</b> <b>ליה דעד ארעית דתהומא קדיש</b> <small>[פשוט לו שעד לתחתית התהום קידש],</small> והקדושה אמנם קיימת גם מתחת לרצפה. <b>ו</b>אולם <b>הכי קמיבעיא ליה</b> <small>[כך נשאלה לו]:</small> האם כאשר עומד הכהן בגומה שברצפה <b>דרך שירות בכך, או אין דרך שירות בכך?</b> שאלה זו לא נפתרה ונשארה ב<b>תיקו</b> <small>[תעמוד]</small> השאלה במקומה.
<big>ב</big> שנינו במשנה <b>קיבל בשמאל</b> — <b>פסול, ור' שמעון מכשיר. תנו רבנן</b> <small>[שנו חכמים],</small> נאמר: "ולקח הכהן מדם החטאת באצבעו ונתן על קרנות מזבח העולה" (ויקרא ד, כה), והואיל ואנו למדים מגזירה שווה כי כל מקום שנאמר אצבע הכוונה לימין (כמבואר להלן) הרי מה שנאמר: <b>"באצבעו ולקח"</b> (כלומר, "ולקח... באצבעו"), ולקיחה זו קבלת הדם בכלי היא — <b>מלמד שלא תהא קבלה</b> של הדם <b>אלא</b> ביד <b>ימין,</b> ומה שנאמר <b>"באצבעו ונתן" מלמד שלא תהא נתינה אלא בימין.</b>
<b>אמר ר' שמעון: וכי</b> <b>נאמרה יד בקבלה? אלא</b> נאמר רק <b>"באצבעו ונתן"</b> — <b>שלא תהא נתינה אלא בימין, הואיל ולא נאמרה</b> במפורש <b>יד בקבלה,</b> אם <b>קיבל בשמאל</b> — <b>כשר.</b>
ושואלים: <b>ור' שמעון ממה נפשך</b> <small>[מה רצונך]?</small> כיצד הוא תופס את הדברים? <b>אי אית ליה</b> <small>[אם יש לו]</small> הוא מקבל אותה <b>גזירה שוה</b> מפרשת מצורע (ויקרא יד), לכל מקום שנאמר אצבע או יד, שאינה אלא ימין, <b>כי</b> <small>[גם אם]</small> <b>לא נאמרה יד בקבלה מאי הוי</b> <small>[מה בכך]?</small> הרי הוזכרה אצבע! <b>ואי לית ליה</b> <small>[ואם אין</small> <b>לו]</b> <b>גזירה שוה</b> זו, <b>כי</b> <small>[גם אם]</small> <b>נאמרה יד בקבלה מאי הוי</b> <small>[מה בכך]?</small> הרי רק ממה שנזכרה יד אינו יודע באיזו יד יקבל!
<b>אמר רב יהודה: לעולם לית ליה</b> <small>[אין לו]</small> <b>גזירה שוה</b> זו, <b>והכי קאמר</b> <small>[וכך אמר]:</small> <b>וכי נאמר יד ימין בקבלה? הואיל ולא נאמר יד ימין בקבלה,</b> אם <b>קבל בשמאל</b> — <b>כשר.</b>
<b>אמר ליה</b> <small>[לו]</small> <b>רבה: אי הכי</b> <small>[אם כך],</small> שאתה סבור שהוא מדייק ממה שלא נאמר ימין, <b>אפילו נתינה נמי</b> <small>[גם כן]</small> צריך היה ר' שמעון להכשיר בשמאל, שהרי גם בה לא נאמר ימין! <b>ועוד, וכי לית</b> <b>ליה</b> <small>[והאם אין לו]</small> <b>לר' שמעון גזירה שוה</b> זו? <b>והתניא</b> <small>[והרי שנויה</small> ברייתא<small>],</small> <b>ר' שמעון אומר: כל מקום שנאמר</b> בעבודת המקדש <b>"יד"</b> — <b>אינה אלא</b> יד <b>ימין, "אצבע"</b> — <b>אינה אלא</b> אצבע <b>ימין!</b>
<b>אלא אמר רבא: לעולם אית ליה</b> <small>[יש לו]</small> <b>גזירה</b> <b>שוה, והכי קאמר</b> <small>[וכך הוא אומר]:</small> <b>וכי נאמרה יד בקבלה? הואיל ולא נאמרה יד בקבלה אלא אצבע, ואי אפשר לקבלה</b> שתיעשה <b>באצבע</b> בלבד, חייבים אנו לומר שאין "באצבעו" מתייחס כלל לקבלת הדם, אלא לנתינה ("באצבעו ונתן"), ולכן אם <b>קיבל בשמאל</b> — <b>כשר.</b>
על הסבר זה <b>אמר ליה</b> <small>[לו]</small> <b>רב סמא בריה</b> <small>[בנו]</small> של <b>רב אשי לרבינא:</b> הרי <b>איפשר דעביד ליה</b> <small>[שיעשה לו]</small> <b>אזן לשפת מזרק, ו</b>כשהוא מחזיק את אוזן הכלי באצבעו <b>מקבל בה</b> את הדם. ואם כן, אין זו טענה!
<b>אלא</b> יש לומר כמו ש<b>אמר אביי:</b>

Daf 24b

<b>ב</b>שאלה אם <b>מקרא נדרש לפניו ולאחריו קמיפלגי</b> <small>[חלוקים הם],</small> שלדעת ר' שמעון המקרא נדרש דווקא לאחריו, ולכן הוא מפרש ש"אצבעו" נאמר לענין נתינה בלבד. ואילו חכמים סבורים שהמקרא נדרש גם לפניו, ולכן לא רק "ונתן" אלא גם "ולקח" (קבלת הדם) צריכים להיות בימין. ומביאים דעה נוספת בענין זה.
<b>אמר אביי: הא</b> <small>[זו]</small> שאמר <b>ר' אלעזר בר' שמעון, מפקא מדאבוה ומפקא מדרבנן</b> <small>[מוציאה מ</small>דברי <small>אביו ומוציאה מ</small>דברי <small>חכמים],</small> שהיא שיטה נוספת. <b>דתניא</b> <small>[ששנויה</small> ברייתא<small>],</small> <b>ר' אלעזר בר' שמעון אומר: כל מקום שנאמר אצבע בקבלה</b> ולא בנתינה, אם <b>שינה בקבלה</b> ועשאה בשמאל — <b>פסול,</b> אבל אם שינה <b>בנתינה</b> — <b>כשר. וכל מקום שנאמר אצבע בנתינה,</b> בא ללמד שדווקא <b>אם שינה בנתינה</b> בשמאל — <b>פסול,</b> אבל אם שינה <b>בקבלה</b> — <b>כשר.</b>
<b>והיכן נאמר אצבע בנתינה? דכתיב</b> <small>[שנאמר]:</small> <b>"ולקחת מדם הפר ונתת על קרנת המזבח באצבעך"</b> (שמות כט, יב). <b>ומעירים:</b> <b>וקסבר</b> <small>[וסבור הוא]:</small> <b>מקרא נדרש לפניו, ולא</b> נדרש <b>לפני פניו</b> כלומר, למה שאינו כתוב ממש לפניו בסמוך לו, <b>ו</b>אף אינו נדרש <b>לאחריו.</b>
<big>א</big> <b>אמר רבה בר בר חנה אמר ר' יוחנן: כל מקום שנאמר אצבע וכהונה אינה אלא אצבע ימין.</b>
ותחילה מעירים: <b>קא סלקא דעתין תרתי בעינן</b> <small>[עלה על דעתנו</small> שאת <small>שניהם</small> יחד <small>צריכים אנו],</small> <b>כדכתיב</b> <small>[כמו שנאמר]</small> למשל בפסוק: <b>"ולקח הכהן מדם החטאת באצבעו"</b> (ויקרא ד, כה). <b>ויליף</b> <small>[ונלמד]</small> דבר זה בגזירה שווה <b>ממצורע, דכתיב</b> <small>[שנאמר]</small> בו הדבר במפורש: <b>"וטבל הכהן את אצבעו הימנית"</b> (ויקרא יד, טז). ומקשים: <b>והרי קמיצה,</b> ש<b>לא כתיב</b> <small>[נאמר]</small> <b>בה אלא כהונה,</b> ולא נאמר אצבע, <b>ותנן</b> <small>[ושנינו</small> במשנה<small>]:</small> <b>קמץ בשמאל</b> — <b>פסול!</b>
<b>אלא אמר רבא:</b> צריך להבין כי הכוונה היא לכל מקום שנאמר בו אחד הדברים, <b>או אצבע או כהונה.</b>
<b>אמר ליה</b> <small>[לו]</small> <b>אביי: הרי הולכת אברים</b> של קרבן התמיד <b>לכבש</b> המזבח, להניחם שם לצורך הקטרה, <b>דכתיב בהו</b> <small>[שנאמר בהם]</small> רק <b>כהונה, דכתיב</b> <small>[שנאמר]:</small> <b>"והקריב הכהן את הכל [והקטיר] המזבחה"</b> (ויקרא א, יג), <b>ואמר מר</b> <small>[החכם]:</small> "והקריב" <b>זו הולכת אברים לכבש, ותנן</b> <small>[ושנינו</small> במשנה<small>]:</small> כיצד מוליכים את האיברים? <b>הרגל של ימין בשמאלו ובית עורה</b> (הצד בו מצוי העור, ולא מקום החתך) פונה <b>לחוץ.</b> הרי שלמרות שכתוב שם כהונה עושים זאת בשמאל!
 ומשיבים: <b>[כי אמרינן</b> <small>[כאשר אנו אומרים]</small><b>] או אצבע או כהונה</b> — <b>בדבר המעכב כפרה</b> אנו אומרים, <b>דומיא</b> <small>[בדומה]</small> להזאה על ה<b>מצורע,</b> והולכת אברים אינה מעכבת כפרה.
ומקשים: <b>והרי קבלה</b> של הדם בכלי, <b>דכתב בהו</b> <small>[שנאמר בהם]</small> <b>כהונה, ודבר המעכב בכפרה הוא, ותנן</b> <small>[ושנינו</small> במשנתנו<small>]:</small> <b>קבל בשמאל</b> — <b>פסול, ור' שמעון מכשיר.</b> וכיצד אתה מיישב את שיטת ר' שמעון?
 ומשיבים: <b>ר' שמעון תרתי בעי</b> <small>[שתים</small> הוא <small>מצריך],</small> גם אצבע וגם כהונה.
 ושואלים: <b>מי בעי</b> <small>[האם מצריך]</small> <b>ר' שמעון תרתי</b> <small>[שתים]?</small> <b>והתניא</b> <small>[והרי שנויה</small> ברייתא<small>],</small> <b>ר' שמעון אומר: כל מקום שנאמר יד</b> — <b>אינו אלא ימין, אצבע</b> — <b>אינו אלא ימין,</b> ואינו מזכיר כהונה!
 ומשיבים: במקום שנאמר  <b>אצבע לא בעיא</b> <small>[אינו צריך]</small> שיהיה כתוב <b>כהונה,</b> אבל אם כתוב <b>כהונה</b> בלבד <b>בעיא</b> <small>[צריך]</small> שיהיה כתוב <b>אצבע</b> כדי לומר שאינו אלא ימין.
 ושואלים:  <b>ואלא</b> לדעת ר' שמעון, <b>כהן</b> שנזכר במיוחד לענין קבלה <b>למה לי</b> שייכתב? הרי לדעתו קבלה כשירה בשמאל! ומשיבים: ללמד שהכהן יהיה <b>בכיהונן,</b> כשהוא לבוש בגדי כהונה (ראה לעיל זבחים יז,א).
 ושואלים:  <b>והרי זריקה</b> ש<b>לא כתב בהו</b> <small>[נאמר בהם]</small> <b>אלא כהונה</b> ולא אצבע, <b>ותנן</b> <small>[ושנינו]:</small> <b>זרק בשמאל</b> — <b>פסול, ולא פליג</b> <small>[חלק]</small> <b>ר' שמעון</b> על כך, משמע שלדעתו עצם המילה כהונה מספיקה!
<b>אמר אביי:</b> אף שלא נזכרה מחלוקת במשנה <b>פליג</b> <small>[חולק</small> הוא<small>]</small> באמת <b>בברייתא, דתניא</b> <small>[ששנויה</small> ברייתא<small>]:</small> <b>קיבל בשמאל</b> — <b>פסול, ור' שמעון מכשיר. זרק בשמאל</b> — <b>פסול, ור' שמעון מכשיר.</b>
ומקשים: <b>אלא הא</b> <small>[זו]</small> ש<b>אמר רבא</b> לענין הכתובים היתרים בפרשת המצורע: נאמר <b>"יד"</b> לגזירה שווה, ללמד על <b>"יד" לקמיצה</b> של המנחות שתהא נעשית ביד ימין, <b>"רגל" "רגל" ל</b>למד על <b>חליצה,</b> שחולצת היבמה את הנעל מרגלו הימנית של היבם, <b>"אזן" "אזן"</b> — <b>ל</b>למד על <b>רציעה</b> של אוזנו של עבד עברי שאינו רוצה לצאת לחפשי, שתהא זאת אזנו הימנית. ויש לשאול: <b>למה לי</b> גזירה שווה זו לענין קמיצה? הרי <b>מ</b>דברי <b>רבה בר בר חנה נפקא</b> <small>[יוצא</small> הדבר<small>]</small> שהרי נאמרה שם כהונה, ולמדים מכאן שהיא ימין!
 ומשיבים:  <b>חד</b> <small>[</small>פסוק <small>אחד]</small> נאמר <b>ל</b>צורך קמיצת ה<b>קומץ</b> מתוך המנחה, שתיעשה ביד ימין, <b>וחד</b> <small>[ו</small>פסוק <small>אחד]</small> <b>לקידוש קומץ</b> להכנסת הקומץ לתוך כלי שרת, שגם זה צריך להיעשות בימין.

Daf 25a

ושואלים: <b>ול</b>דעת <b>ר' שמעון</b> ש<b>לא בעי</b> <small>[מצריך]</small> <b>קידוש קומץ</b> המנחה בכלי, אלא מוליכו בידו למזבח, <b>ו</b>כן <b>למאן דאמר</b> <small>[ל</small>דעת <small>מי שאומר]</small> כי <b>לר' שמעון נמי בעי</b> <small>[גם כן צריך]</small> <b>קידוש קומץ,</b> אבל <b>ב</b>יד <b>שמאל אכשורי מכשר</b> <small>[מכשיר],</small> אם כן, <small>הלימוד ממצורע</small> <b>"יד" "יד"</b> של <b>רבא למה לי?</b>
<b>אי</b> <small>[אם]</small> <b>לקמיצה עצמה</b> שתהיה ביד ימין — <b>מ</b>דברי <b>רב יהודה בריה</b> <small>[בנו]</small> של <b>ר' חייא נפקא</b> <small>[יוצא],</small> ש<b>אמר רב יהודה בריה</b> <small>[בנו]</small> של <b>ר' חייא: מאי טעמא</b> <small>[מה הטעם]</small> של <b>ר' שמעון</b> שהכשיר הקטרת קומץ שלא בכלי שרת? <b>[</b>ש<b>אמר קרא</b> <small>[הכתוב]</small> לגבי מנחה<b>]: "קדש קדשים היא כחטאת וכאשם"</b> (ויקרא ו, י), לומר כי יש לדמותה הן לחטאת והן לאשם: 
אם <b>בא לעובדה</b> להקטיר את קומצה <b>ביד</b> — <b>עובדה בימין כ</b>דין הזאת דם של <b>חטאת</b> שנעשית ביד ימין, ואם <b>בא לעובדה בכלי</b> שמכניס את הקומץ לכלי שרת — <b>עובדה ב</b>יד <b>שמאל כ</b>דרך שעושה בזריקת דם ה<b>אשם</b> שהיא בכלי. והרי קמיצה נעשית ביד, ואם כן מן ההיקש לחטאת למדנו שהיא נעשית בימין!
 ומשיבים:  <b>לא נצרכא</b> <small>[נצרכה]</small> גזירה שווה זו של רבא <b>[אלא] לקומץ</b> של <b>מנחת חוטא.</b> שכן <b>סלקא דעתך אמינא</b> <small>[יעלה על דעתך לומר]:</small> <b>הואיל ואמר ר' שמעון</b> שאין מנחת חוטא טעונה שמן ולבונה, כמו כל מנחה, כדי <b>שלא יהא קרבנו</b> של חוטא <b>מהודר,</b> אם כן, <b>כי</b> <small>[כאשר]</small> <b>קמץ לה בשמאל נמי תיתכשר</b> <small>[גם כן תהא כשרה],</small> <b>קא</b> <b>משמע לן</b> <small>[משמיע לנו]</small> שאינה כשירה אלא בימין.
<big>א משנה</big> השוחט את הזבח, וקודם שהספיק לקבלו בכלי <b>נשפך הדם על הרצפה, ואספו</b> מן הרצפה לכלי — <b>פסול.</b>
<big>ב גמרא</big> <b>תנו רבנן</b> <small>[שנו חכמים],</small> מה שנאמר: <b>"ולקח הכהן המשיח מדם הפר"</b> (ויקרא ד, ה), ולא "מדמו", בא להדגיש: <b>מדם הנפש</b> של הפר, הדם המקלח מוורידי הצוואר, בו יוצאת נפשו, <b>ולא מדם העור, ולא מדם התמצית</b> הדם שמתמצה מורידי הצואר לאחר הקילוח של דם הנפש.
 ומוסיפים ואומרים: ומה שנאמר: <b>"מדם הפר"</b> — כוונתו כאילו היה כתוב: <b>דם מהפר יקבלנו</b> וכדין משנתנו, שאם נשפך הדם לרצפה — שוב אינו כשר. ומסבירה הגמרא: <b>דאי סלקא דעתך</b> <small>[שאם עולה על דעתך]</small> לפרש <b>"מדם הפר" כדכתיב</b> <small>[כמו שכתוב]</small> לפי פשוטו: <b>"מדם" ואפילו מקצת דם</b> — <b>והאמר</b> <small>[והרי אמר]</small> <b>רב:</b> <b>השוחט צריך שיקבל את כל דמו של פר, שנאמר: "ואת כל דם הפר ישפך"</b> (ויקרא ד, ז)!
<b>אלא "מדם הפר"</b> כוונתו: <b>דם מהפר יקבלנו,</b> כאילו עברה האות מ' למלה "הפר". <b>וקסבר</b> <small>[וסבור הוא]</small> התנא, כי במדרש הכתובים <b>גורעין</b> ממלה אחת אות <b>ומוסיפין</b> אותה למלה אחרת, <b>ודורשין</b> כאילו כך היה כתוב.
<big>ג</big> <b>גופא</b> <small>[לגופה]</small> של הלכה שהזכרנו, <b>אמר רב יהודה אמר רב: השוחט צריך</b> <b>שיקבל את כל דמו של פר, שנאמר: "ואת כל דם הפר ישפך"</b> (ויקרא ד, ז). ומקשים: <b>והא</b> <small>[והרי]</small> <b>בשיריים כתיב</b> <small>[נאמר]</small> דבר זה, במה שנותר לאחר שנזרק הדם, ולא בקבלת הדם!
 ומשיבים:  <b>אם</b> <b>אינו ענין לשיריים, דהא ליתיה לכוליה</b> <small>[שהרי איננו לכל]</small> ה<b>דם,</b> שכן מקצתו כבר נזרק על המזבח, <b>תניהו ענין בקבלה.</b>
<b>אמר רב יהודה אמר שמואל: השוחט</b> את הזבח <b>צריך שיגביה סכין</b> של שחיטה <b>למעלה</b> לאחר השחיטה, כדי שלא יזל הדם מן הסכין אל תוך הכלי, <b>שנאמר: "ולקח מדם הפר", ולא מדם הפר ודבר</b> <b>אחר</b> (דם הסכין).
 ושואלים:  <b>ודם</b> שעל ה<b>סכין במאי</b> <small>[במה]</small> הוא <b>מקנח ליה</b> <small>[אותו]?</small> <b>אמר אביי:</b> מקנח אותו <b>בשפת</b> ה<b>מזרק, כדכתיב</b> <small>[כמו שנאמר]:</small> <b>"כפורי זהב"</b> (עזרא א, י) והם מזרקי הדם, ונקראו בשם זה משום שבהם מכפרים (מנגבים) את הדם.
<b>אמר רב חסדא אמר רב</b> <b>ירמיה בר אבא: השוחט צריך שיתן</b>

Daf 25b

<b>ורידין</b> של הקרבן <b>לתוך הכלי,</b> כדי שכל הדם ייכנס לתוכו. <b>איתמר נמי</b> <small>[נאמר גם כן],</small> <b>אמר רב אסי אמר ר' יוחנן: ורידין צריך שיראו אויר כלי.</b>
<big>א</big> <b>בעא מיניה</b> <small>[שאל אותו]</small> <b>ר' אסי מר' יוחנן: היה מקבל</b> את הדם <b>ונפחתו</b> <b>שולי</b> ה<b>מזרק</b> כלומר, נשברה תחתיתו <b>עד שלא הגיע דם לאויר</b> המזרק, <b>מהו?</b> וצדדי השאלה: האם דבר הנמצא ב<b>אויר</b> (של כלי) באופן <b>שאין סופו לנוח,</b> כגון כאן שהדם אינו יכול לנוח בכלי, שהרי נפחתו שוליו, הריהו <b>כמונח דמי</b> <small>[נחשב],</small> כאילו נכנס הדם תחילה בכלי ואחר כך נשפך ממנו, והוא כשר לזריקה כשיאספהו מן הרצפה. <b>או לא כמונח דמי</b> <small>[נחשב]</small> והריהו כדם שנשפך מן הצואר לרצפה ופסול?
<b>אמר ליה</b> <small>[לו],</small> <b>תניתוה</b> <small>[</small>כבר <small>שניתם אותה]</small> בהלכה אחרת, ביחס לקידוש מי חטאת: <b>חבית</b> <b>שמונחת תחת הזינוק</b> צינור המקלח מים למרחוק — <b>מים ש</b>נכנסו <b>בתוכה</b> של החבית, <b>ושבחוצה לה</b> מעל פיה — <b>פסולין</b> למי חטאת, משום שהם נחשבים כמונחים בחבית, ושוב אין הם עוד "מים חיים". אבל אם <b>צירף</b> (חיבר) <b>פיה</b> של החבית <b>לזינוק</b> — <b>מים שבתוכה פסולין,</b> <b>ו</b>אולם אלו <b>שבחוצה לה</b> מעל פיה <b>כשירין,</b> משום שהם עדיין חלק מן הקילוח, ואינם נחשבים כמצויים באויר החבית. על כל פנים, משמע מכאן שדבר המצוי באויר הכלי נחשב כמונח בכלי.
 ותוהים:  <b>האי מאי</b> <small>[זה מהו]?</small> הרי <b>בעי מיניה</b> <small>[שאל אותו]</small> ר' אסי שאלה ביחס ל<b>אויר שאין סופו לנוח,</b> כשנפחתו שולי המזרק, <b>וקא פשט ליה</b> <small>[ופתר לו</small> בעיה<small>]</small> ב<b>אויר שסופו לנוח,</b> שהרי חבית זו שלימה היא, והמים עתידים להישאר בתוכה!
 ומשיבים:  <b>תרתי קא בעי מיניה</b> <small>[שתי</small> שאלות <small>שאל ממנו]</small> ר' אסי מר' יוחנן, האחת — מה דינו של אויר שאין סופו לנוח, והשניה — גם <b>אם תימצי</b> <small>[תמצא]</small> <b>לומר: אויר שאין סופו לנוח לאו</b> <small>[אינו]</small> <b>כמונח דמי</b> <small>[נחשב],</small> <b>אויר</b> <b>שסופו לנוח מאי</b> <small>[מה]</small> דינו? ופתר לו בעיה זו.
 ומוסיפים:  <b>רב יוסף מתני הכי</b> <small>[היה שונה</small> <b>כך]</b> את הדיון הזה, כמו שאמרנו, שאת השאלה לגבי מזרק פתר ר' יוחנן מחבית. ואילו <b>רב כהנא מתני</b> <small>[היה שונה</small> אחרת<small>]:</small> בענין <b>חבית</b> עצמה <b>בעא מיניה</b> <small>[שאל אותו]</small> ר' אסי, האם נפסלים המים באויר שחוצה לה, <b>ופשט ליה</b> <small>[ופתר לו]</small> ר' יוחנן מן הברייתא בענין <b>חבית,</b> שר' אסי לא ידעה.
<b>רבה מתני</b> <small>[היה שונה]:</small> בענין <b>חבית בעא מיניה</b> <small>[שאל אותו]</small> ר' אסי, <b>ופשט ליה</b> <small>[ופתר לו]</small> ר' יוחנן מדין <b>מזרק,</b> וכך פתר לו: <b>אי</b> <small>[וכי אין]</small> <b>אתה מודה במזרק</b> שמקבל בו את דם הקרבן, <b>שאי איפשר לו בלא זינוק?</b> שאי אפשר שיגיע הדם במישרין לתחתית המזרק, ובהכרח הוא מגיע תחילה לאויר שמעל המזרק ומשם נשפך לתוכו. ומכאן אתה למד שדבר המגיע לאוירו של כלי הרי הוא כמונח בתוכו. ולכן מים שזינקו מול חבית — פסולים למי חטאת.
 ועוד בענין זה <b>תנן התם</b> <small>[שנינו שם]:</small> <b>נתן ידו או רגלו או עלי ירקות כדי שיעברו</b> על ידם <b>מים</b> חיים <b>לחבית</b> שמקדש בה המים — הרי הם <b>פסולין,</b> משום שהעבירם על ידי דבר המקבל טומאה, נתן שם <b>עלי קנים ועלי אגוזים</b> שאינם מקבלים טומאה — <b>כשירה.</b> <b>זה הכלל:</b> אם הועברו המים על ידי <b>דבר המקבל טומאה</b> — <b>פסולין,</b> על ידי <b>דבר שאינו מקבל טומאה</b> — <b>כשירין.</b>
ושואלים: <b>מנא הני מילי</b> <small>[מנין הדברים הללו]?</small> ומשיבים: ש<b>אמר ר' יוחנן משום</b> (בשם) <b>ר' יוסי בר אבא, אמר קרא</b> <small>[הכתוב]:</small> <b>"אך מעין ובור</b> <b>מקוה מים יהיה טהור"</b> (ויקרא יא, לו), ש<b>הוייתן</b> כלומר יצירתם של הבור והמקוה <b>על ידי טהרה תהא,</b> ואם הגיעו לשם על ידי דבר שמקבל טומאה — אין זו יצירה על ידי טהרה.
<b>אמר ר' חייא אמר ר' יוחנן: זאת אומרת</b> ממשנה זו יש ללמוד ש<b>אויר</b> שמעל ה<b>כלי ככלי דמי</b> <small>[נחשב],</small> שאם לא כן מדוע נפסלו המים כשהעבירם בידו? והרי המים מגיעים תחילה לאוירה של החבית, שאינו מקבל טומאה, ורק אחר כך נכנסים בתוכה!
<b>אמר ליה</b> <small>[לו]</small> <b>ר' זירא לר' חייא בר אבא: ודילמא</b> <small>[ושמא]</small> מדובר שם <b>בשותת,</b> שהיו המים החיים שותתים מידו ישירות לתוך החבית, ולא עברו כלל באוירה! <b>אמר ליה</b> <small>[לו]:</small> <b>תרדא</b> <small>[שוטה],</small> "נתן ידו או רגלו <b>כדי שיעברו מים לחבית" תנן</b> <small>[שנינו],</small> ובאופן זה המים אינם שותתים, אלא באים בקילוח, ואם כן בוודאי עברו תחילה באוירה של החבית.
<b>ואמר ר' חייא בר אבא אמר ר' יוחנן: מעדותו של ר' צדוק נישנית משנה זו</b> בחבית, <b>דתנן</b> <small>[ששנינו</small> במשנתנו<small>]</small> במסכת עדויות: <b>העיד ר' צדוק על הזוחלין</b> מים הזורמים על גבי קרקע ממקום למקום, <b>שקילחן</b> שעשה בהם מעין צינור מקלח <b>בעלי אגוזין</b> — <b>שהן כשירין. זה</b> <b>היה מעשה</b> כך נעשה <b>ב</b>עיר <b>אוהלייא, ובא מעשה לפני חכמים בלשכת הגזית</b> שבבית המקדש <b>והכשירו</b> אותו.
<big>ב</big> <b>אמר ר' זירא אמר רבי: הצורם</b> (חותך מקצת) <b>אזן הפר</b> לאחר שחיטה, ועשה בו מום, <b>ואחר כך קיבל דמו</b> של הפר — <b>פסול, שנאמר: "ולקח</b> הכהן המשיח <b>מדם הפר"</b> (ויקרא ד, ה), לומר: <b>פר שהיה כבר,</b> שלא השתנה במשך הזמן מן השחיטה ועד לקבלת הדם.
 ושואלים:  <b>אשכחן</b> <small>[מצאנו]</small> הלכה זו ב<b>קדשי קדשים,</b> שהרי פר זה הוא פר חטאת של כהן משיח, ב<b>קדשים קלים</b> <b>מנלן</b> <small>[מנין לנו]</small> שכך הוא גם כן?
<b>אמר רבא, תניא</b> <small>[שנויה</small> ברייתא<small>]:</small> נאמר בקרבן הפסח <b>"שה תמים זכר בן שנה</b> יהיה לכם" (שמות יב, ה), לומר: <b>שיהא תמים ובן שנה בשעת שחיטה. ב</b>שעת <b>קבלה, ב</b>שעת <b>הולכה,</b> בשעת <b>זריקה מנין</b> שצריך להישאר תמים? <b>תלמוד לומר: "יהיה",</b> לומר, <b>כל הוייותיו</b> שעושים בו בקודש <b>לא יהיו אלא</b> כשהוא <b>תם ובן שנה.</b>
<b>איתיביה</b> <small>[הקשה לו]</small> <b>אביי</b> לרבא ממה ששנינו בברייתא, <b>ר' יהושע אומר: כל הזבחים שבתורה, שנשתייר</b> <b>מהן כזית בשר או כזית חלב</b> והשאר הלך לאיבוד — <b>זורק</b> עליהם <b>את הדם.</b> משמע שאף כשנחסר עיקרו של הקרבן עדיין ראוי הוא לזריקה!
 ומשיבים:  <b>תרגומא</b> <small>[תרגם,</small> הסבר אותה<small>]</small> שדבר זה נאמר דווקא על <b>בן שנה</b> האמור שם, שהכבש צריך להישאר בן שנה עד לגמר הזריקה, אבל לא לענין "תמים".
 ושואלים:  <b>ומי איכא מידי</b> <small>[והאם יש דבר]</small> ש<b>בשעת שחיטה</b> היה <b>בן שנה,</b> ו<b>בשעת הולכה וזריקה</b> הינו <b>בן שתים?</b>
<b>אמר רבא: זאת אומרת</b> ש<b>שעות פוסלות בקדשים,</b> ולכן יכול להיות שעברה שנתו בדיוק באותו זמן שבין שחיטה והולכה.
<big>ג</big> ועוד בענין זה מביאים מה ש<b>אמר ר' אמי אמר ר' אלעזר: היא בפנים</b> היתה בהמת הקרבן עומדת בתוך העזרה <b>ורגליה</b> נמצאות <b>בחוץ,</b> אם <b>חתך</b> את <b>הרגלים</b> <b>ואחר כך שחט</b> את הבהמה — הרי היא <b>כשירה</b> כקרבן, משום שכל הדם שנכנס למזרק היה מן הדם שבתוך העזרה.

Daf 26a

אם <b>שחט</b> את הבהמה <b>ואחר כך חתך</b> את הרגלים — <b>פסולה,</b> שהדם שברגליה, שנפסל במה שהוא חוץ, מתערב עם הדם שהיה בפנים.
 ותוהים:  <b>חתך</b> רגליה <b>ואחר כך שחט</b> — <b>כשרה?</b> הלוא <b>בעל מום קא</b> <small>[הוא]</small> <b>מקריב! אלא אימא</b> <small>[אמור]</small> כך: שחט כשהיתה הבהמה בפנים, ואז יצאו רגליה לחוץ. ובמקרה זה, אם <b>[חתך</b> את רגליה <b>ואחר כך קיבל</b> את הדם — <b>כשרה],</b> אבל אם <b>קיבל ואחר כך חתך</b> — <b>פסולה,</b> מפני שדם הרגלים כבר התערב בדם האחר.
 ותוהים:  <b>חתך</b> רגליה <b>ואחר כך קיבל</b> את הדם — <b>כשרה? והא</b> <small>[והרי]</small> <b>אמר ר' זירא</b> בשם רבי: <b>הצורם אזן בבכור ואחר כך קיבל דמו</b> — <b>פסול, שנאמר: "ולקח מדם</b> <b>הפר", פר שהיה כבר</b> כלומר, שלא נפל בו מום מאז ששחט!
<b>אמר רב חסדא אמר אבימי:</b> אין הכוונה שחותך לגמרי את הרגלים, אלא <b>חותך באבר</b> בבשר <b>עד שמגיע לעצם,</b> ואת העצם אינו חותך, כך שעל ידי חיתוך זה אינה נעשית בעלת מום.
 ודנים בדין השני שהובא בענין זה: אם <b>קיבל</b> את דמה של הבהמה שרגליה בחוץ <b>ואחר כך חתך</b> את רגליה — <b>פסולה,</b> כי הדם שקיבל מעורב בדם שברגלי הבהמה. <b>שמעת מינה</b> <small>[לומד אתה מכאן]</small> ש<b>דם המובלע באברים דם הוא</b> נחשב, ולכן נפסל ביוצא?
 ומשיבים: אין מכאן הוכחה, כי  <b>דלמא</b> <small>[שמא]</small> הבהמה נפסלת <b>משום שמנונית</b> שיש בו בדם הרגלים, שמתערבת עם שאר הדם, והיא נחשבת כבשר הקרבן שיצא לחוץ.
 ושואלים:  <b>שמעת מינה</b> <small>[לומד אתה מכאן]</small> לגבי דבר שנדון במקום אחר, ש<b>בשר קדשים קלים שיצא</b> מחוץ לעזרה <b>לפני</b> <b>זריקת דם</b> — הרי הוא <b>פסול,</b> למרות שלאחר זריקת הדם הרי הוא נאכל בכל ירושלים?
 ודוחים: לא,  <b>דלמא</b> <small>[שמא]</small> מדובר כאן <b>בקדשי קדשים</b> שנאכלים בעזרה, ואין בשרם עתיד לצאת משם.
 ומציעים: בא ושמע ראיה לענין זה ממה ש<b>תנו רבנן</b> <small>[שנו חכמים]:</small> <b>קדשי קדשים שחיטתן בצפון</b> העזרה, <b>וקבול דמן בכלי שרת</b> גם כן <b>בצפון.</b> אם <b>עמד בדרום והושיט ידו לצפון ושחט</b> — <b>שחיטתו כשרה.</b> לעומת זאת אם כשעמד בדרום <b>קיבל</b> בצפון — <b>קבלתו פסולה,</b> אבל אם <b>הכניס ראשו ורובו</b> לצפון וקיבל — <b>כאילו נכנס כולו.</b> שחט בצפון ולאחר השחיטה <b>פרכסה</b> הבהמה <b>ויצתה לדרום, וחזרה</b> לצפון — <b>כשרה,</b> שאין הבהמה נפסלת משום שיצאה לדרום.
<b>קדשים קלים שחיטתן בפנים</b> בתוך העזרה (כולה), <b>וקיבול דמן בכלי שרת בפנים. עמד בחוץ והכניס ידו לפנים ושחט</b> — <b>שחיטתו כשרה,</b> אם <b>קיבל</b> כשהוא עומד בחוץ — <b>קבלתו פסולה, ו</b>אולם במקרה זה, שלא כדין צפון בקדשי קדשים, גם אם <b>הכניס ראשו ורובו</b> — <b>כאילו לא נכנס</b> כלל, כמבואר להלן. ועוד הבדל, שהשוחט בהמת קדשים קלים בעזרה, אם לאחר מכן <b>פרכסה ויצתה לחוץ וחזרה</b> — <b>פסולה.</b> וממה שהיא פסולה <b>שמע מינה</b> <small>[למד מכאן]</small> ש<b>בשר קדשים קלים שיצא לפני זריקת</b> <b>דמים</b> — <b>פסולים!</b>
ודוחים: לא, <b>דילמא</b> <small>[שמא]</small> אין מדובר בבשר שנפסל משום שיצא, אלא דווקא <b>באליה ויותרת הכבד ושתי כליות,</b> שהם אימורים שמוקטרים על גבי המזבח, והם נפסלים ביוצא משום שאינם עתידים לצאת כלל מחוץ לעזרה.
<big>א</big> ובעניינים אלו של עבודה בפנים, <b>בעא מיניה אבוה</b> <small>[שאל אותו אביו]</small> של <b>שמואל משמואל</b> כדי לבחון אותו: היתה <b>היא בפנים ורגליה בחוץ, מהו</b> לשוחטה?
<b>אמר ליה</b> <small>[לו],</small> <b>כתיב</b> <small>[נאמר]:</small> <b>"והביאום לה' "</b>(ויקרא יז, ה), לומר <b>עד שתהא כולה לפנים.</b>
ועוד שאלו: אם <b>תלה</b> את הבהמה באויר העזרה <b>ושחט, מהו? אמר ליה</b> <small>[לו]:</small> <b>כשרה, אמר ליה</b> <small>[לו]:</small> <b>אישתבשת</b> <small>[טעית],</small> <b>בעינן</b> <small>[צריכים אנו]</small> שתהא <b>שחיטה על ירך</b> המזבח (ויקרא א, יא), כלומר בצדו וסמוך לו, <b>וליכא</b> <small>[ואין כאן].</small>
ועוד שאל: <b>נתלה</b> הכהן בדבר, <b>ושחט</b> כשהוא תלוי באויר, <b>מהו? אמר ליה</b> <small>[לו]</small> שמואל: <b>פסולה</b> היא, <b>אמר ליה</b> <small>[לו]</small> אביו: <b>אישתבשת</b> <small>[טעית],</small> נאמר שתהא <b>שחיטה על ירך, ולא</b> נאמר שיהא ה<b>שוחט על ירך.</b>
ועוד שאל: <b>נתלה</b> הכהן <b>וקבל</b> את הדם, <b>מהו? אמר ליה</b> <small>[לו]</small> שמואל: <b>כשרה, אמר ליה</b> <small>[לו]:</small> <b>אישתבשת</b> <small>[טעית],</small> <b>אין דרך שירות בכך.</b>
ועוד שאל: אם <b>תלה</b> את הבהמה <b>וקיבל, מהו? אמר ליה</b> <small>[לו]</small> שמואל: <b>פסולה, אמר ליה</b> <small>[לו]</small> אביו: <b>אישתבשת</b> <small>[טעית],</small> נאמרה <b>שחיטה על ירך</b> המזבח <b>ולא</b> נאמר שתהא <b>קבלה על ירך.</b>
ובסיכום הלכות אלו <b>אמר אביי: בקדשי קדשים כולן פסולות בר</b> <small>[חוץ]</small> <b>מ</b>אשר מקרה של <b>נתלה ושחט, בקדשים קלים כולן כשרות בר</b> <small>[חוץ]</small> <b>מן נתלה</b> <b>וקיבל.</b>
<b>אמר רבא: מאי שנא</b> <small>[במה שונה]</small> <b>תלה</b> את הבהמה <b>וקיבל</b> דמה <b>בקדשים קלים</b> שהיא <b>כשרה?</b> משום ש<b>אויר פנים כפנים דמי</b> <small>[נחשב],</small> <b>בקדשי קדשים נמי</b> <small>[גם כן]</small> אפשר לומר כי <b>אויר צפון כצפון דמי</b> <small>[נחשב]!</small>
<b>אלא אמר רבא: בין בקדשי קדשים</b> <b>בין בקדשים קלים</b> — <b>כשרות, בר</b> <small>[חוץ]</small> <b>מן תלה ושחט בקדשי קדשים,</b> מפני שאינו "על ירך המזבח", ופסוק זה נאמר בעולה שהיא קדשי קדשים. וכן <b>נתלה וקיבל</b> פסול, <b>בין בקדשי קדשים בין בקדשים קלים,</b> מפני שאינו דרך שירות.
<b>בעא מיניה</b> <small>[שאל אותו]</small> <b>ר' ירמיה מר' זירא:</b> <b>הוא</b> הכהן <b>בפנים וציציתו</b> כלומר, חלק משערו <b>בחוץ</b> וקיבל את הדם, <b>מהו</b> הדין? <b>אמר ליה</b> <small>[לו]:</small> <b>לאו</b> <small>[האם לא]</small> <b>אמרת</b> לגבי הבהמה <b>"והביאום לה' "</b>(ויקרא יז, ח), <b>עד שתבא כולה לפנים?</b> <b>הכא נמי</b> <small>[כך גם כן]</small> לענין הכהנים אתה צריך לפרש: <b>"בבואם אל אהל מועד"</b> (שמות כח, מג) — <b>עד שיבא כולו לאהל מועד</b> ולא שיהיה מקצתו בחוץ.
<big>ב משנה</big> <b>נתנו</b> את הדם <b>על גבי הכבש</b> שעולים בו למזבח, או נתנו על קיר המזבח אבל <b>שלא כנגד היסוד</b> כלומר, באותם מקומות במזבח שלא היה בהם יסוד, או <b>נתן את</b> הדמים <b>הניתנין למטה למעלה</b> כגון דם עולה שצריך ליתנו למטה מחצי המזבח, נתנו למעלה מאמצע המזבח, <b>ו</b>כן נתן <b>את הניתנין למעלה</b> כגון דם חטאת — <b>למטה, ו</b>נתן <b>את הניתנין בפנים</b> שצריך לתת מדמם על מזבח הזהב בהיכל, או בקדש הקדשים <b>בחוץ</b> במזבח העולה, <b>ואת הניתנין בחוץ</b> נתן <b>בפנים</b> — בכל אלו הרי זה <b>פסול,</b> ו<b>אין בו</b> באכילת הקרבן <b>כרת,</b> כאשר יבואר הענין בגמרא.

Daf 26b

<big>א גמרא</big> <b>אמר שמואל:</b> מה שנאמר במשנה שאם נזרק הדם שלא במקומו <b>פסול,</b> הכוונה היא שה<b>בשר</b> פסול, <b>אבל בעלים נתכפרו. מאי טעמא</b> <small>[מה טעם</small> הדבר<small>]?</small> ש<b>אמר</b> <b>קרא</b> <small>[המקרא]</small> לגבי הדם: <b>"ואני נתתיו לכם על המזבח לכפר"</b> (ויקרא יז, יא), ומכאן יש ללמוד כי <b>כיון</b> <b>שהגיע דם למזבח</b> בכל מקום <b>נתכפרו בעלים.</b>
ומקשים: <b>אי הכי</b> <small>[אם כך],</small> <b>בשר נמי</b> <small>[גם כן]</small> יהיה כשר! <small>ומשיבים:</small> <b>אמר קרא</b> <small>[המקרא]</small> שם: <b>"לכפר",</b> והרי זו הדגשה — <b>לכפרה נתתיו</b> שיהא מועיל לזה, <b>ולא לדבר אחר</b> כגון להכשר הבשר.
 ומעירים, <b>אלמא קסבר</b> <small>[מכאן שהוא סבור]:</small> דם הניתן <b>שלא במקומו כ</b>ניתן ב<b>מקומו דמי</b> <small>[נחשב].</small> ואולם <b>תנן באידך פירקין</b> <small>[שנינו</small> במשנה <small>בפרקנו האחר]:</small> <b>נתנו על הכבש</b> <b>שלא כנגד היסוד, נתן את הניתנין למטה למעלה ואת הניתנין למעלה</b> נתן <b>למטה,</b> או <b>את הניתנין בפנים</b> נתן <b>בחוץ ואת הניתנין בחוץ</b> נתן <b>בפנים, אם</b> <b>יש</b> עדיין <b>דם הנפש</b> בבהמה <b>—</b> <b>יחזור</b> הכהן <b>הכשר ויקבל</b> את הדם ויזרקנו כראוי.
<b>ואי סלקא דעתך</b> <small>[ואם עולה על דעתך]</small> שדם שניתן <b>שלא במקומו</b> נחשב <b>כ</b>ניתן ב<b>מקומו</b> ומכפר, אם כן <b>למה לי</b> <b>יחזור הכשר ויקבל</b> ויזרוק את הדם? והרי כבר כיפרה הזריקה הראשונה! <b>וכי תימא</b> <small>[ואם תאמר]</small> שייזרק הדם על מנת <b>להתיר בשר באכילה, מי איכא</b> <small>[האם יש]</small> <b>זריקה</b> ש<b>לא מכפרת</b> כלומר, שאינה באה לכפרה (שהרי כבר היתה כפרה) <b>ושריא</b> <small>[ו</small>אינה אלא <small>מתירה]</small> <b>בשר</b> <b>באכילה?</b> אלא, מכאן שהדם שניתן בתחילה שלא במקומו —  אינו מכפר.
 ומשיבים:  <b>אי דיהביה</b> <small>[אם היה</small> מדובר במשנה זו כ<small>שנתן]</small> את הדם כהן <b>כשר</b> שלא במקומו — <b>הכי נמי</b> <small>[כך גם כן</small> היה הדין<small>],</small> שכבר כיפר שלא במקומו, ואינו יכול לחזור ולזרוק, ואולם <b>הכא במאי עסקינן</b> <small>[כאן,</small> במשנה זו, <small>במה אנו עוסקים]?</small> <b>דיהביה</b> <small>[שנתן אותו]</small> <b>פסול</b> שלא במקומו, ולכן לא כיפר מתחילה.
 ושואלים: אם כן, מדוע יש אפשרות לתקן על ידי כהן כשר?  <b>וליהוי</b> <small>[ושיהיה]</small> הקרבן <b>דחוי! דתנן</b> <small>[ש</small>הרי <small>שנינו]:</small> <b>וכולן</b> כל הפסולים (כגון מי שאינו כהן) <b>שקיבלו</b> את הדם במחשבת <b>חוץ לזמנו וחוץ למקומו, אם יש דם הנפש</b> — <b>יחזור הכשר ויקבל.</b> וממה שהמשנה משמיעה דין זה דווקא בקבלת הדם נלמד מכאן: דווקא אם <b>קיבלו</b> פסולים — <b>אין</b> <small>[כן],</small> יכול הכשר לחזור ולקבל, אבל אם <b>זרקו</b> כבר פסולים את הדם — <b>לא, מאי טעמא</b> <small>[מה טעם</small> הדבר<small>]?</small> <b>לאו</b> <small>[האם לא]</small> <b>משום דהוי</b> <small>[שנעשה]</small> הקרבן <b>דחוי</b> כשנזרק דמו על ידי פסולים?
 ודוחים:  <b>לא,</b> <b>משום דפסיל</b> <small>[שנפסל]</small> <b>במחשבה,</b> שחשבו בו מחשבת פסול בזריקה.
 ומקשים:  <b>אי הכי</b> <small>[אם כך],</small> משום פסול מחשבה <b>קבלה נמי</b> <small>[גם כן]</small> תדחה את הקרבן! <b>ועוד</b> יש להקשות: <b>מי פסלה</b> <small>[האם פוסלת]</small> <b>מחשבה</b> בכגון זה? <b>והאמר</b> <small>[והרי אמר]</small> <b>רבא: אין מחשבה מועלת</b> (פועלת ומשפיעה) לפסול <b>אלא במי שראוי לעבודה, ובדבר הראוי לעבודה, ובמקום הראוי לעבודה,</b> וכאן מדובר בפסול שזרק את הדם, ואין מחשבתו פוסלת!
 ומתרצים:  <b>לא תימא</b> <small>[אל תאמר]</small> אל תדייק כמו שאמרנו קודם, שאם <b>זרקו</b> פסולים במחשבה פסולה <b>לא</b> ניתן עוד לקבל את הדם, <b>אלא אימא</b> <small>[אמור]:</small> אם <b>שחטו</b> פסולים במחשבה פסולה <b>לא</b> ניתן עוד לתקן את הקרבן. שכיון ששחיטה כשירה בפסולים, הרי אף מחשבתם מועילה לפגום בה. שלא כמו בקבלה, שאינם כשרים לה ואינם פוסלים בה.
 ושואלים: לפי הסבר זה,  <b>מאי קא משמע לן</b> <small>[מה השמיע לנו]</small> במה שמדובר במשנה בקבלת הדם דווקא? <b>דפסלה</b> <small>[שפוסלת]</small> <b>מחשבה</b> של פסולים בשחיטה? <b>תנינא</b> <small>[</small>הרי <small>שנינו]</small> כבר דבר זה באותה משנה עצמה, שכל הפסולים ששחטו שחיטתם כשרה, <b>לפיכך הן פוסלין במחשבה</b> בשחיטה!
 ומשיבים:  <b>הא קא משמע לן</b> <small>[</small>דבר <small>זה משמיע לנו]:</small> דווקא בשחיטה הם פוסלים, אבל <b>מקבלה ואילך לא פסלה</b> <small>[אין פוסלת]</small> <b>מחשבה</b> של פסולים, <b>מאי טעמא</b> <small>[מה טעם הדבר]?</small> <b>כ</b>מו שאמר <b>רבא</b> שאם עשה את העבודה מי שאינו ראוי — אינו יכול לפסול במחשבה.
<b>מיתיבי</b> <small>[מקשים</small> על כך<small>]</small> ממה ששנינו בברייתא: אם כששחט <b>חישב ליתן את הניתנין למעלה למטה,</b> או חישב ליתן את אלה שניתנים <b>למטה למעלה,</b> אם חישב לעשות זאת <b>לאלתר</b> כלומר, בזמן הראוי לזריקה — <b>כשר,</b> שעצם המחשבה לזרוק את הדם שלא במקום הראוי על גבי המזבח — אינה מחשבה הפוסלת <b>(למחר</b> — <b>פסול).</b> ולפיכך, אם כשהמשיך בעבודות <b>הקרבן</b> <b>חזר וחישב</b> באחת מהן להקטיר את האימורים, או לאכול את בשר הקרבן,

Daf 27a

<b>חוץ למקומו</b> — <b>פסול ואין בו כרת,</b> אם חשב עליו <b>חוץ לזמנו</b> — <b>פיגול וחייבין עליו כרת.</b>
אבל אם חשב לזרוק את הניתנים למעלה למטה וכו' <b>למחר</b> — הרי זה <b>פסול,</b> ולפיכך, <b>חזר וחישב</b> עליו <b>בין חוץ לזמנו בין חוץ למקומו</b> — <b>פסול ואין בו כרת,</b> שאין קרבן נעשה פיגול במחשבת חוץ לזמנו, אלא אם לא היה בו פסול אחר.
<b>ואי</b> <small>[ואם]</small> דם שנזרק על המזבח <b>שלא במקומו כמקומו דמי</b> <small>[נחשב],</small> <b>האי</b> <small>[זה]</small> שחשב עליו לזורקו למחר שלא במקומו, <b>פסול</b> בלבד? הלוא <b>פיגול הוא!</b>
<b>אמר מר זוטרא: זריקה דשריא</b> <small>[שמתירה]</small> <b>בשר באכילה מייתא</b> <small>[מביאה]</small> <b>לידי פיגול</b> כשחשב לעשותה חוץ לזמנה, <b>זריקה דלא שריא</b> <small>[שאינה מתירה]</small> <b>בשר באכילה</b> אם היה חושב בה מחשבה ראויה — <b>לא מייתא</b> <small>[אינה מביאה]</small> <b>לידי פיגול.</b> ואף שמואל לא אמר שזריקת הדם שלא במקומו מתירה את הבשר, אלא רק מכפרת על הבעלים.
<b>אמר ליה</b> <small>[לו]</small> <b>רב אשי למר זוטרא: מנא</b> <small>[מנין]</small> <b>לך הא</b> <small>[</small>דבר <small>זה]?</small> ענה לו: <b>דכתיב</b> <small>[שנאמר]</small> בענין פיגול <b>"ואם האכל יאכל מבשר זבח שלמיו</b> ביום השלישי... (כלומר, אם חשב לאוכלו חוץ לזמנו) <b>פגול יהיה"</b> (ויקרא ז, יח), לומר: <b>מי שפיגולו</b> (מחשבת חוץ לזמנו) בלבד <b>גרם לו</b> להיפסל הוא הפיגול שחייבים עליו כרת, <b>יצא זה</b> שנתכוון לזורקו שלא במקומו, <b>שאין פיגולו</b> (מחשבת חוץ לזמנו) <b>גרם לו</b> להיפסל, <b>אלא איסור דבר אחר גרם לו,</b> ואינו נדון כפיגול.
 ומקשים:  <b>אי הכי</b> <small>[אם כך]</small> שחוץ למקומו נחשב כמקומו, ואין כאן מחשבת פיגול, <b>איפסולי נמי לא ליפסל</b> <small>[גם לא ייפסל]</small> אם חשב לעשות כן למחר!
<b>אמר רב נחמן בר יצחק:</b> מכל מקום הרי זו מחשבת חוץ לזמנו, ויש בה לפסול את הקרבן. <b>מידי דהוה</b> <small>[כמו שהוא</small> הדין<small>]</small> לגבי <b>מחשבת הינוח, ואליבא</b> <small>[ועל פי</small> דעת<small>]</small> <b>ר' יהודה</b> במשנה להלן (זבחים לה,ב) שאם חשב להניח את הדם למחר, ולא לזורקו על המזבח — פסול.
<big>א</big> ומביאים דעות נוספות בענין הפסול שבמשנתנו, כשנתן את הדם שלא במקומו. <b>ריש לקיש אמר: לעולם</b> מה ששנינו <b>"פסול"</b> כוונתו פסול <b>ממש,</b> לא רק שהבשר פסול, כדברי שמואל, אלא שאינו מכפר. <b>ו</b>מצד אחר, לדעת ריש לקיש דם שניתן על המזבח <b>שלא במקומו כמקומו דמי</b> <small>[נחשב],</small> ומכפר. <b>ו</b>אף שיש בכך סתירה לכאורה, <b>לא קשיא</b> <small>[אין</small> זה <small>קשה]:</small> <b>כאן שנתן</b> שלא במקומו <b>בשתיקה</b> — מכפר, <b>כאן שנתן באמירה</b> כלומר, במחשבת אכילה חוץ לזמנו — אינו מכפר.
 והגמרא דנה בדבריו בדיוק כפי שדנה בדברי שמואל לעיל, שמקשים ממה ש<b>תנן</b> <small>[שנינו]:</small> <b>חישב ליתן את הניתנין למטה למעלה, למעלה למטה</b> וכו', <b>עד</b> סוף הדיון, שהסביר רב נחמן בר יצחק כי אף שלא כמקומו כמקומו הוא נחשב, מכל מקום כאשר חישב לזרוק שלא במקומו למחר הריהו פסול, <b>מידי דהוה</b> <small>[כמו שהוא]</small> ב<b>מחשבת הינוח ואליבא</b> <small>[ועל פי</small> דעת<small>]</small> <b>ר' יהודה</b>
<b>ר' יוחנן אמר: אידי ואידי</b> <small>[זה וזה]</small> מדובר <b>שנתן בשתיקה</b> כלומר, משנתנו פוסלת לגמרי כשנתן שלא במקומו, גם שלא במחשבה פסולה. <b>ו</b>טעמו, כי דם שניתן <b>שלא במקומו לאו</b> <small>[לא]</small> <b>כמקומו דמי</b> <small>[נחשב].</small> <b>ו</b>מה שנאמר במשנה להלן (זבחים לב,א) שיש אפשרות לחזור ולזרוק כראוי, יש ליישב זאת באופן זה: <b>הא</b> <small>[זה]</small> מדבר <b>דאיכא</b> <small>[שיש]</small> בבהמה <b>דם הנפש, הא דליכא</b> <small>[זה שאין]</small> <b>דם הנפש.</b>
ומציעים: <b>תנן</b> <small>[שנינו</small> במשנתנו<small>]</small> כי דם שניתן שלא במקומו <b>פסול ואין בו כרת. בשלמא</b> <small>[נניח]</small> <b>ל</b>דעת <b>ריש לקיש,</b> שמפרש את משנתנו כשחושב לעשות זאת שלא בזמנו, ומשום כך פסול הקרבן — <b>היינו דקתני</b> <small>[זהו ששנה]</small> <b>"פסול ואין בו כרת",</b> להשמיענו שלמרות מחשבה זאת — אין בו כרת,
<b>אלא לר' יוחנן</b> שמפרש את המשנה כשנתן בשתיקה, <b>מאי</b> <small>[מה</small> צורך לומר<small>]</small> <b>"אין בו כרת"</b> משום מחשבת חוץ לזמנו? והרי לא משום כך הקרבן פסול! ואומרים: אכן, <b>קשיא</b> <small>[קשה].</small>
ושואלים: <b>ול</b>דעת <b>שמואל מאי</b> <small>[מה</small> פירוש<small>]</small> <b>אין בו כרת?</b> ומסבירים: <b>הכי קאמר</b> <small>[כך אמר]:</small> <b>אם נתן במחשבה</b> — <b>פסול ואין בו כרת.</b>
ושואלים: <b>ו</b>לשיטת <b>ר' יוחנן, אי</b> <small>[אם]</small> דם שנזרק <b>שלא במקומו לאו</b> <small>[לא]</small> <b>כ</b>נזרק ב<b>מקומו דמי</b> <small>[נחשב],</small> <b>ליהוי</b> <small>[שיהא</small> דינו של הדם<small>]</small> <b>כי</b> <small>[כמו]</small> ש<b>נשפך מן הכלי על הרצפה, ויאספנו</b> ויזרקנו כראוי!
 ומשיבים:  <b>סבר לה כמאן דאמר</b> <small>[סבור הוא,</small> התנא של משנתנו, <small>כ</small>דעת <small>מי שאומר]:</small> <b>לא יאספנו,</b> וכפי שאכן <b>אמר רב יצחק בר יוסף אמר ר' יוחנן: הכל מודים בניתנין למעלה שנתנן למעלה,</b> או בניתנין <b>למטה שנתנן למטה,</b> שאם נתנם <b>שלא כמצותן</b> כגון ביד שמאל או במחשבה פסולה — <b>לא יאספנו. לא נחלקו אלא בניתנין למעלה שנתנן למטה,</b> או <b>למטה שנתנן למעלה, שר' יוסי אומר: לא יאספנו, ור' שמעון אומר: יאספנו.</b>

Daf 27b

<b>ומשנתינו כדברי האומר: לא יאספנו.</b>
<b>ורב חסדא אמר</b> בשם <b>אבימי: הכל מודין בניתנין למטה שנתנן למעלה</b> — <b>שלא יאספנו,</b> הואיל והגיעו למזבח, וזריקה פסולה היא, <b>וכל שכן בניתנין למעלה שנתנן למטה, הואיל ו</b>גם <b>דמים העליונים</b> בסופו של דבר <b>למטה הן באין</b> ונוזלים, <b>לא נחלקו אלא בניתנין לפנים שנתנן בחוץ,</b> או הניתנים <b>בחוץ שנתנן לפנים, שר' יוסי אומר: יאספנו,</b> כאילו נשפכו על הרצפה, <b>ור' שמעון אומר: לא יאספנו,</b> הואיל וניתנו על מקום מתן דמים, וזריקה פסולה היא.
<b>אמר רב נחמן בר יצחק: אף אנן נמי תנינא</b> <small>[אנו גם כן שנינו]</small> כדברי ר' יוחנן, שגם דם הניתן שלא במקומו, שאינו מכפר כלל, המזבח קולטו. שכך שנינו בברייתא, <b>ר' יהודה אומר:</b> אף שקרבנות פסולים שעלו על המזבח לא ירדו, ויישרפו על גביו, מכל מקום בכתוב ממנו למדנו דין זה נאמר: <b>"זאת</b> תורת העולה <b>היא העולה"</b> (ויקרא ו, ב) — <b>הרי אלו</b> שלושה <b>מיעוטין, פרט לנשחטה בלילה, ושנשפך דמה, ושיצא דמה חוץ לקלעים,</b> שכל אחת מאלה, גם <b>אם עלתה</b> למזבח — <b>תרד.</b>
<b>ר' שמעון אומר</b> כך בדרשת כתוב זה: נאמר <b>"עולה"</b> שאם עלתה על המזבח לא תרד, <b>אין לי אלא עולה כשרה, מנין לרבות</b> זו <b>שנשחטה בלילה, ושנשפך דמה, ושיצא דמה חוץ לקלעים, ו</b>בשר קרבן <b>הלן</b> מחוץ למזבח, <b>והיוצא</b> חוץ לעזרה, <b>והטמא, ו</b>קרבן <b>שנשחט</b> במחשבת <b>חוץ לזמנו וחוץ למקומו, ושקיבלו פסולין וזרקו את דמה, וה</b>קרבנות שדמיהם <b>ניתנין למעלה שנתנן למטה והניתנין למטה שנתנן למעלה, והניתנין בפנים שנתנן בחוץ והניתנין בחוץ שנתנן בפנים, והפסח והחטאת ששחטן שלא לשמן,</b> שאם עלו למזבח <b>מנין</b> שלא ירדו?
<b>תלמוד לומר: "תורת העולה"</b> — <b>ריבה תורה אחת לכל העולין, שאם עלו</b> על המזבח <b>לא ירדו.</b>
<b>יכול שאני מרבה</b> בדין זה <b>אף הרובע</b> אשה, <b>והנרבע</b> לאיש, <b>והמוקצה</b> שהקצוהו וייחדוהו לעבודה זרה, <b>והנעבד</b> בפועל כעבודה זרה, <b>והאתנן</b> של זונה, <b>והמחיר</b> של כלב, <b>והכלאים, והטריפה, ויוצא דופן? תלמוד לומר: "זאת"</b> למעט.
 ושואלים:  <b>ומה ראית לרבות את אלו ולהוציא את אלו?</b> ומסבירים: <b>מרבה אני את אלו,</b> שנשחטה בלילה וכו', <b>שהיה פסולן בקודש</b> שהיו קרבנות כשרים אלא שנפסלו, <b>ומוציא אני את אלו</b> הרובע והנרבע וכו', <b>שלא היה פסולן בקודש</b> שמתחילה לא היו ראויים.
<b>קתני מיהא</b> <small>[שנינו על כל פנים]:</small> <b>הניתנין למטה שנתנן למעלה ולמעלה שנתנן למטה</b> אם עלו לא ירדו, <b>ולא פליג</b> <small>[חלק]</small> <b>ר' יהודה</b> למרות שלדעתו עולה שנשפך דמה תרד, <b>מאי טעמא</b> <small>[מה טעם</small> הדבר<small>]?</small> <b>לאו</b> <small>[האם לא]</small> <b>משום דקלטיה</b> <small>[שקלט אותו]</small> כבר ה<b>מזבח,</b> <b>ושמע מינה</b> <small>[ולמד מכאן]</small> שדם כזה, שנזרק שלא במקומו — זריקה פסולה היא, ושוב <b>לא יאספנו,</b> וכדברי ר' יוחנן.
<big>א</big> ובענין זה של פסולים שאם עלו למזבח העולה לא ירדו, <b>אמר ר' אליעזר: מזבח הפנימי</b> אף הוא <b>מקדש פסולין</b> שעלו עליו, שכיון שעלו —  לא ירדו.
 ושואלים:  <b>מאי</b> <b>קא משמע לן</b> <small>[מה השמיע</small> <b>לנו</b> בכך<b>]?</b> הלוא <b>תנינא</b> <small>[שנינו]</small> בכלל אלו שאם עלו לא ירדו: <b>הניתנין בפנים</b> שנתנן בחוץ והניתנים בחוץ שנתנן בפנים, משמע שהמזבח הפנימי קולט את הניתנים בחוץ!
 ומשיבים:  <b>אי</b> <b>מהתם הוה אמינא</b> <small>[אם משם</small> בלבד <small>הייתי אומר]</small> כך: <b>הני מילי</b> <small>[דברים אלה]</small> אמורים <b>ב</b><b>דם</b> שצריך היה להינתן בחוץ, וטעם הדבר — משום <b>דחזי ליה</b> <small>[ש</small>דם <small>ראוי לו]</small> למזבח הפנימי, שהרי מזים עליו מדם חטאות הפנימיות, כגון פר ושעיר של יום הכיפורים. <b>אבל קומץ</b> מנחה, <b>דלא חזי ליה</b> <small>[שאין ראוי לו],</small> שאין מקריבים על המזבח הפנימי לעולם, <b>אימא</b> <small>[אמור]</small> ש<b>לא</b> יקדש, <b>קא משמע לן</b> <small>[משמיע לנו]</small> שאף זה אם עלה — לא ירד.
<b>מיתיבי</b> <small>[מקשים על כך]</small> ממה ששנינו בברייתא: <b>קטרת זרה</b> קטורת שאסור להקטירה על מזבח הקטורת <b>שעלה לגבי מזבח</b> — <b>תרד, שאין לך מקדש פסולין אלא מזבח החיצון בראוי לו.</b> ונלמד מכאן ש<b>חיצון</b> — <b>אין</b> <small>[כן]</small> מקדש פסולים, <b>פנימי</b> — <b>לא</b> מקדש!
 ומשיבים:  <b>תריץ הכי</b> <small>[ישב</small> את הברייתא <small>כך]:</small> <b>קטרת זרה שעלתה למזבח החיצון תרד, שאין מזבח החיצון מקדש פסולין אלא</b> בדבר <b>הראוי לו, והפנימי</b> מקדש כל דבר, <b>בין ראוי לו בין שאין ראוי לו.</b> ומסבירים: <b>מאי טעמא</b> <small>[מה טעם</small> הדבר<small>]?</small> <b>האי</b> <small>[זה]</small> המזבח החיצון דינו כדין <b>רצפה,</b> שהרי הוא בנוי כחלק מבנין בית המקדש, <b>והאי</b> <small>[וזה]</small> המזבח הפנימי, הוא <b>כלי שרת</b> וקדושתו מרובה יותר.
<big>ב משנה</big> <b>השוחט את הזבח</b> על מנת <b>לזרוק דמו בחוץ או</b> על מנת לזרוק <b>מקצת דמו בחוץ, להקטיר אימוריו בחוץ או מקצת אימוריו בחוץ, לאכול בשרו בחוץ או כזית מבשרו בחוץ, או לאכול כזית מעור האליה</b> (זנב הכבש) <b>בחוץ,</b> בכל אחד מהמקרים האלה — <b>פסול, ואין בו כרת.</b>
אבל אם התכוון <b>לזרוק דמו למחר,</b> או <b>מקצת דמו למחר, להקטיר אימוריו למחר או מקצת אימוריו למחר, לאכול בשרו למחר או כזית מבשרו למחר, או לאכול כזית מעור האליה למחר</b> — הרי הוא <b>פיגול ו</b>האוכלים אותו <b>חייבין עליו כרת.</b>
<big>ג גמרא</big> במשנה נזכר כי השוחט את הזבח על מנת לאכול מעור האליה בחוץ — הרי זה פסול, ואם חוץ לזמנו — פיגול. <b>סברוה</b> <small>[סברו</small> הלומדים<small>]</small> ש<b>עור אליה</b>

Daf 28a

<b>כאליה</b> עצמה <b>דמי</b> <small>[נחשב],</small> שבכבש שלמים, שבשרו נאכל ואלייתו מוקטרת עם האימורים, עור האליה מוקטר עמה. <b>ו</b>לפי זה, השוחט על מנת לאכול את עור האליה חוץ למקומו או חוץ לזמנו, <b>הא קא</b> <small>[הריהו]</small> <b>מחשב מאכילת מזבח לאדם</b> שהוא שוחט על מנת לאכול דבר שדרכו להקטיר, ומדוע נאמר במשנתנו כי יש לו דין מחשבת פסול?
<b>אמר שמואל: הא מני</b> <small>[</small>משנה <small>זו</small> כדעת <small>מי היא]?</small> דעת <b>ר'</b> <b>אליעזר היא,</b> ש<b>אמר: מחשבין מאכילת מזבח לאכילת אדם ומאכילת אדם לאכילת מזבח.</b>
<b>דתנן</b> <small>[ששנינו</small> במשנה<small>]:</small> <b>השוחט את הזבח</b> על מנת <b>לאכול דבר שאין דרכו לאכול,</b> או <b>להקטיר דבר שאין דרכו להקטיר</b> — <b>כשר, ור' אליעזר</b> <b>פוסל.</b>
ומקשים: <b>במאי אוקימתא</b> <small>[במה העמדת</small> אותה<small>]</small> את משנתנו? <b>כר' אליעזר. אימא סיפא</b> <small>[אמור</small> את <small>סופה],</small> ששנינו במשנה להלן, <b>זה הכלל: כל השוחט, והמקבל, והמוליך, והזורק, לאכול דבר שדרכו לאכול ולהקטיר דבר שדרכו להקטיר</b> חוץ למקומו — פסול וכו', חוץ לזמנו — פיגול.
 ומכאן נדייק: לאכול <b>דבר שדרכו לאכול</b> — <b>אין</b> <small>[כן],</small> אבל אם חישב על מנת לאכול <b>שאין דרכו לאכול</b> אלא להקטיר — <b>לא, אתאן לרבנן</b> <small>[הגענו</small> איפוא <small>ל</small>שיטת <small>חכמים],</small> ולפי הסברך נמצא כי <b>רישא</b> <small>[ההתחלה]</small> היא כדעת <b>ר' אליעזר וסיפא רבנן</b> <small>[ו</small>ה<small>סוף</small> כדעת <small>חכמים]?</small> <b>אמר ליה</b> <small>[לו]:</small> <b>אין</b> <small>[כן],</small> אכן כך צריך לפרש.
<b>רב הונא אמר: עור אליה לאו</b> <small>[לא]</small> <b>כאליה דמי</b> <small>[נחשב]</small> ואינו מוקטר עמה, אלא מן הנאכלים הוא, ומשנתנו כולה לשיטת חכמים היא. <b>אמר רבא: מאי טעמא</b> <small>[מה הטעם]</small> של <b>רב הונא?</b> שנאמר: "והקריב מזבח השלמים אשה לה' <b>חלבו האליה"</b> (ויקרא ג, ט) — דווקא החלב (השומן) של האליה, <b>ולא עור האליה.</b>
<b>רב חסדא אמר: לעולם עור האליה כאליה דמי</b> <small>[נחשב]</small> והוא מוקטר יחד עמה, <b>והכא במאי עסקינן</b> <small>[וכאן,</small> במשנתנו, <small>במה אנו עוסקים]?</small> לא באליה של כבש, אלא <b>באליה של גדי</b> שהיא אינה עולה על המזבח, אלא נאכלת.
 ומעירים:  <b>כולהו</b> <small>[כולם],</small> רב הונא ורב חסדא, <b>כ</b>דעת <b>שמואל לא אמרי</b> <small>[אינם אומרים],</small> כי להעמיד משנה באופן ש<b>רישא</b> <small>[תחילתה]</small> כדעת <b>ר' אליעזר וסיפא רבנן</b> <small>[וסופה</small> כדעת <small>חכמים]</small> <b>לא מוקמי</b> <small>[אין</small> הם <small>מעמידים].</small> וכן שמואל ורב חסדא <b>כרב הונא לא אמרי</b> <small>[אין אומרים],</small> כי <b>עור אליה כאליה דמי</b> <small>[נחשב]</small> <b>קא משמע להו</b> <small>[נשמע להם].</small>
ושואלים: שמואל ורב הונא <b>כ</b>דעת <b>רב חסדא מאי טעמא לא אמרי</b> <small>[מה טעם אינם אומרים]</small> שמשנתנו עוסקת בעור אליה של גדי? ומשיבים: כי לפי דברי רב חסדא <b>מאי קא משמע לן</b> <small>[מה משמיע לנו]</small> התנא במשנתנו? ש<b>עור אליה כאליה דמי</b> <small>[נחשב],</small> והוא בכלל בשר הנאכל? הלוא <b>תנינא</b> <small>[שנינו]</small> כבר דבר זה במסכת חולין: <b>ואלו שעורותיהן</b> נחשבים <b>כבשרן</b> לענין טומאה, מתוך שהם רכים וראויים לאכילה, ובתוך אלה מנו <b>עור שתחת האליה!</b>
ומשיבים: <b>ורב חסדא,</b> מה הוא אומר? לדעתו <b>איצטריך</b> <small>[הוצרך]</small> הדבר להיאמר גם כאן, כי <b>סלקא דעתך אמינא</b> <small>[יעלה על דעתך לומר]:</small> <b>הני מילי</b> <small>[דברים אלה]</small> שעור האליה נחשב כאליה, הרי זה <b>לענין טומאה,</b> כיון <b>דרכיך</b> <small>[ש</small>הוא <small>רך]</small> וניתן לאכילה הוא <b>מצטרף, אבל הכא</b> <small>[כאן]</small> לענין אכילת קדשים <b>אימא</b> <small>[אמור],</small> כיון שנאמר בקדשים שניתנו לכהנים <b>"למשחה"</b> (במדבר יח, ח) וכוונתו <b>לגדולה,</b> שיאכלו אותם <b>כדרך שהמלכים אוכלין, ולא עבידי</b> <small>[ואין עשויים]</small> <b>מלכים דאכלי הכי</b> <small>[שיאכלו כך]</small> את עור האליה, ואם כן <b>אימא</b> <small>[אמור]</small> ש<b>לא</b> ייכלל בין הקדשים הנאכלים, <b>קא משמע לן</b> <small>[משמיע לנו]</small> שגם לענין זה נחשב העור כאליה עצמה, והוא קרב על גבי המזבח.
<b>מיתיבי</b> <small>[מקשים על כך]</small> ממה ששנינו בברייתא: <b>השוחט את העולה</b> (שבשרה מוקטר על המזבח, אבל לא עורה) <b>להקטיר כזית מעור שתחת</b> <b>האליה, חוץ למקומו</b> — הרי הוא <b>פסול ואין בו כרת, חוץ לזמנו</b> — <b>פיגול וחייבין עליו כרת,</b> כי עור זה מוקטר יחד עם הבשר.
<b>אלעזר בן יהודה איש אבלים אומר משום</b> (בשם) <b>ר' יעקב, וכן היה ר' שמעון בן יהודה איש כפר עיכוס אומר משום ר' שמעון: אחד עור בית הפרסות</b> של <b>בהמה דקה, ואחד עור הראש של עגל הרך, ואחד עור שתחת האליה, ו</b>כן <b>כל שמנו חכמים גבי טומאה: "ואלו שעורותיהן כבשרן",</b> וכוונת הדברים <b>להביא</b> להוסיף על מה שאמרנו גם את <b>עור של בית הבושת</b> (פתח הרחם של נקבה), בכל אלו, אם התכוון לשחוט את הבהמה על מנת להקטירם <b>חוץ למקומו</b> — <b>פסול ואין בו כרת,</b> <b>חוץ לזמנו</b> — <b>פיגול וחייבין עליו כרת.</b>
ונדייק: ב<b>עולה</b> — <b>אין</b> <small>[כן]</small> נאמר דין זה, שעור האליה קרב על גבי המזבח, כיון שכל בשרה עולה למזבח, <b>אבל זבח</b> כגון שלמים, שמקריבים ממנו רק אימורים — <b>לא.</b> ומעתה, <b>בשלמא</b> <small>[נניח]</small> <b>ל</b>דעת <b>רב הונא</b> הסבור שעור האליה בכבש שלמים אינו מוקטר כאליה <b>—</b> <b>היינו דקתני</b> <small>[זהו ששנה]</small> <b>עולה</b> דווקא לגבי מחשבת הקטרה, <b>אלא ל</b>דעת <b>רב חסדא</b> שעור האליה מוקטר כאליה גם בשלמים, <b>מאי איריא דתני</b> <small>[מה שייך</small> מדוע דווקא <small>שנה]</small> <b>עולה? ליתני</b> <small>[שישנה]</small> בלשון כללית: <b>זבח!</b>
ומשיבים: <b>אמר לך</b> <small>[יכול לומר לך]</small> <b>רב חסדא: איבעית אימא</b> <small>[אם תרצה אמור]</small> מדובר גם פה, כמו במשנתנו, <b>באליה של</b> <b>גדי,</b> הנאכלת כשאר זבחים, ורק בעולה היא מוקרבת למזבח. <b>ואיבעית אימא</b> <small>[ואם תרצה אמור]:</small> <b>תני</b> <small>[שנה]</small> ותקן בברייתא: לא עולה, אלא <b>זבח.</b>
<big>א</big> שנינו במשנה שהמתכוון לאכול או לזרוק חוץ למקומו הריהו <b>פסול ואין בו כרת,</b> חוץ לזמנו — פיגול וחייבים עליו כרת. ושואלים: <b>מנא הני מילי</b> <small>[מנין הדברים הללו]</small> שיש להבחין בין זה לזה? <b>אמר שמואל: תרי קראי כתיבי</b> <small>[שני מקראות כתובים].</small>
ושואלים: <b>מאי</b> <b>היא</b> <small>[מה הוא</small> דבר זה<small>]?</small> <b>אמר רבה:</b> הכוונה היא לשני מקראות המופיעים יחד באותו פסוק, שנאמר: "ואם האכל יאכל מבשר זבח שלמיו ביום השלישי לא ירצה, המקריב אותו לא יחשב לו פגול יהיה, והנפש האוכלת ממנו עונה תשא" (ויקרא ז, יח), ודייקו חכמים (כמבואר להלן) שאין מדובר באכילה לאחר הזמן, אלא בעושה אחת עבודות הקרבן במחשבה לאכול לאחר זמנו. מה שנאמר: "ואם האכל יאכל... ביום ה<b>שלישי"</b> — <b>זהו</b> המחשב לאוכלו <b>חוץ לזמנו,</b> ומה שנאמר בהמשך:
<b>"פיגול</b> יהיה" — <b>זהו</b> רמז לפסול אחר, שמחשב לאוכלו <b>חוץ למקומו.</b> ובמה שנאמר שם: <b>"והנפש האוכלת ממנו</b> עונה תשא" (כלומר, עונש כרת) יש מיעוט "ממנו" — מ<b>אחד</b> מן החטאים הנזכרים <b>ולא שנים, זהו</b> במחשב <b>חוץ לזמנו,</b> שדווקא בו יש עונש כרת, <b>ולמעוטי</b> <small>[ולמעט]</small> <b>חוץ למקומו.</b>
ומקשים: <b>ואימא</b> <small>[ואמור]</small> להיפך: <b>"והנפש האוכלת ממנו"</b> — <b>זהו חוץ למקומו,</b> שהוא בכרת, <b>ולמעוטי</b> <small>[ולמעט]</small> <b>חוץ לזמנו!</b> ומשיבים: <b>מסתברא</b> <small>[מסתבר]</small> לומר ש<b>חוץ</b> <b>לזמנו עדיף,</b> ש<b>פתח ביה</b> <small>[בו]</small> הכתוב. ודוחים: <b>אדרבה</b> <small>[גדולה מזו,</small> להיפך<small>],</small> <b>חוץ</b> <b>למקומו עדיף, דסמיך ליה</b> <small>[שסמוך לו]</small> לפי דרשה זו של הכתוב!
<b>אלא אמר אביי: כי אתא</b> <small>[כאשר בא]</small> <b>רב יצחק בר אבדימי [אמר רב]:</b> כשאמר שמואל ששני מקראות כתובים בענין זה, <b>סמיך אדתני תנא</b> <small>[סמך</small> שמואל <small>על</small> מה <small>ששנה התנא]:</small> <b>כשהוא אומר "שלישי" בפרשת "קדשים תהיו"</b>, שנאמר שם: "ואם האכל יאכל ביום השלישי פיגול הוא לא ירצה" (ויקרא יט, ז), <b>שאין תלמוד לומר</b> כלומר, לכאורה אין צורך בכתוב זה, <b>שהרי כבר נאמר</b> קודם: "<b>ואם האכל יאכל מבשר זבח השלמים ביום השלישי"</b> (ויקרא ז, יח).

Daf 28b

אלא <b>אם אינו ענין לחוץ לזמנו תנהו לענין חוץ למקומו. ו</b>לענין כרת, <b>מיעט רחמנא</b> <small>[ומיעטה התורה]</small> <b>גבי</b> <small>[אצל]</small> <b>נותר "ואכליו עונו ישא...</b> ונכרתה הנפש ההיא מעמיה" (ויקרא יט, ח) עליו מדברים בעיקר אותם פסוקים, לומר: רק אוכלו של נותר בכרת, <b>למעוטי</b> <small>[למעט]</small> <b>חוץ למקומו.</b>
ומקשים, <b>ואימא</b> <small>[ואמור]</small> כך: <b>"ואכליו עונו ישא" זהו חוץ למקומו,</b> האמור לפי דרשה זו בפסוק הסמוך, <b>ולמעוטי</b> <small>[ולמעט]</small> <b>נותר מכרת!</b>
ומשיבים: <b>מסתברא</b> <small>[מסתבר]</small> ש<b>נותר הוה ליה</b> <b>לאוקמי</b> <small>[היה לו להעמיד אותו]</small> שיהיה <b>בכרת,</b> כדי <b>למגמר</b> <small>[ללמוד]</small> על ידי גזירה שווה של המלים <b>"עון" "עון", ל</b>מחשב <b>חוץ לזמנו</b> שנאמר גם בו לשון עוון (ויקרא ז, יח), שעונשו בכרת, ומדוע? משום <b>דדמי ליה</b> <small>[שדומה לו]</small> דין נותר לדין מחשב חוץ לזמנו <b>בז"ב</b> (זמן, במה), ששניהם דברים התלויים בזמן, וכן שניהם נוהגים אף בבמה ולא רק במקדש.
 ודוחים:  <b>אדרבה</b> <small>[גדולה מזו,</small> להיפך<small>],</small> <b>חוץ למקומו הוה ליה לאוקמי</b> <small>[היה לו להעמיד אותו]</small> <b>בכרת,</b> וממנו <b>למגמר</b> <small>[ללמוד]</small> בגזירה שווה <b>"עון" "עון" לחוץ לזמנו, דדמי ליה</b> <small>[שדומה לו]</small> <b>ב</b>ארבעה אופנים, שסימנם <b>מקד"ש</b> שהוא ראשי תיבות: מחשבה, קצת, דם, שלישי. מחשבה — שפוסל קדשים על ידי מחשבה בלבד, קצת — שגם אם חשב על מקצת הקרבן הריהו נפסל כולו בכך, דם — ששניהם פוסלים בעבודת הדם. שלישי — בשניהם מיותר "ביום השלישי" לגזירה שווה!
<b>אלא,</b> מכאן יש ללמוד שהפסוק "ואוכליו עוונו ישא" מדבר בנותר — ממה ש<b>אמר ר' יוחנן:</b> כך <b>תני</b> <small>[שנה]</small> <b>זבדי בר לוי, אתיא</b> <small>[בא,</small> נלמד הדבר<small>]</small> בגזירה שווה <b>"קדש" "קדש", כתיב הכא</b> <small>[נאמר כאן]:</small> "ואוכליו עוונו ישא כי <b>את קדש ה' חלל ונכרתה"</b> (ויקרא ז, ח), <b>וכתיב התם</b> <small>[ונאמר שם]:</small> <b>"ושרפת את הנותר</b> <b>ב</b><b>אש...</b> קדש הוא" (שמות כט, לד), <b>מה להלן</b> בספר שמות מדובר ב<b>נותר אף כאן</b> בפסוק זה מדובר ב<b>נותר.</b>
<b>ו</b>לפי זה נמצא איפוא כי <b>מיעט רחמנא</b> <small>[מיעטה התורה]</small> <b>גבי</b> <small>[אצל]</small> <b>נותר</b> שנאמר בו <b>"ואכליו עונו ישא"</b> שרק אוכל נותר בעונש זה, <b>למעוטי</b> <small>[למעט]</small> <b>חוץ למקומו מכרת.</b>
ושבים לעיקר הדרשה, ושואלים: <b>ומאי חזית דקרא אריכא</b> <small>[ומה רואה אתה</small> לומר <small>שהמקרא הארוך]</small> האמור בפרשת צו ("אם האכל יאכל מבשר זבח שלמיו" וכו'. ויקרא ז, יח) מדבר <b>בחוץ לזמנו, ו"שלישי"</b> שנאמר ב<b>פרשת "קדשים תהיו"</b> (ויקרא יט, ז) מדבר ב<b>חוץ למקומו? איפוך אנא</b> <small>[אהפוך אני],</small> ואומר שהפסוק הארוך מדבר בחוץ למקומו, והקצר מדבר בחוץ לזמנו!
ומשיבים: <b>מסתברא, אריכא</b> <small>[מסתבר</small> לומר שהמקרא <small>הארוך]</small> מדבר <b>ב</b>מחשב <b>חוץ לזמנו,</b> שכך נמצא <b>דגמר</b> <small>[ש</small>הוא <small>לומד]</small> דין כרת בגזירה שווה <b>"עון" "עון" מנותר, דדמי ליה</b> <small>[שדומה לו]</small> <b>בז"ב</b> בזמן ובבמה.
 ודוחים:  <b>אדרבה</b> <small>[גדולה מזו,</small> להיפך<small>],</small> את המקרא <b>אריכא</b> <small>[הארוך]</small> נפרש שמדבר <b>בחוץ למקומו, ו"שלישי"</b> שב<b>"קדשים תהיו"</b> נפרש שמדבר <b>בחוץ לזמנו,</b> שהרי, כאמור, נותר ומחשב חוץ לזמנו יש בהם דמיון רב (מקד"ש כמבואר לעיל), ו<b>משום דדמי ליה</b> <small>[שדומה לו]</small> <b>סמכיה וקא ממעט ליה</b> <small>[סמך אותו</small> הכתוב אליו <small>וממעט אותו]</small> במלה "ואוכליו", לומר שאין בו עונש כרת! ואם כן, לא מצאנו ראיה גמורה לדרשה.
<b>אלא אמר רבא:</b> יש לחזור ולהבין כפי שהוסבר מתחילה, כי דין מחשבת חוץ לזמנו ודין מחשבת חוץ למקומו <b>כולהו מקרא אריכא אתיין</b> <small>[כולם מן הפסוק הארוך</small> בפרשת צו הם <small>באים].</small> ומביאים דרשת כתוב זה לפרטיו. מה <b>דכתיב</b> <small>[שנאמר]:</small> "אם <b>האכל יאכל"</b> (ויקרא ז, יח), וכמבואר להלן עוסק במחשבת חוץ לזמנו, בא ללמדנו ש<b>בשתי אכילות הכתוב מדבר, אחד אכילת אדם ואחד אכילת מזבח</b> (הקטרה), שאם חישב בכל אחת מהן — מפגל.
<b>"מבשר זבח שלמיו"</b> בא ללמד: <b>מה שלמים</b> הם דבר שיש בו <b>מפגלין ומתפגלין,</b> גם דם שבעבודתו מפגלים את הבשר, וגם בשר המתפגל בעבודת הדם, <b>אף כל</b> הקרבנות שמתייחס אליהם פסוק זה, הם קרבנות שיש בהם גם <b>מפגלין ו</b>גם <b>מתפגלין.</b>
"ביום ה<b>שלישי"</b> — <b>זה חוץ לזמנו</b> לאחר זמן אכילת שלמים שהוא לשני ימים, ללמד שעל פסול זה מדובר כאן.
 ומה שנאמר <b>"לא ירצה"</b> מלמד שפסול זה נקבע בשלב בו הקרבן מרצה. ומכאן יש ללמוד <b>ש</b><b>כהרצאת</b> (ריצוי וכפרה של) קרבן <b>כשר כן הרצאת פסול, ומה הרצאת כשר</b> אינה מרצה <b>עד שיקריבו כל מתיריו,</b> וייזרק הדם כראוי, <b>אף הרצאת פסול</b> אינה נקבעת לפיגול <b>עד שיקריבו כל מתיריו</b> וייזרק הדם כראוי.
 ומה שנאמר <b>"המקריב"</b> — בא לומר שמדובר כאן <b>ב</b>דבר שכבר בזמן ה<b>הקרבה הוא נפסל,</b> בגלל המחשבה, <b>ואינו נפסל ב</b>יום ה<b>שלישי</b> עצמו. וההדגשה <b>"אותו"</b> — באה למעט ולומר כי בפסול <b>בזבח הכתוב מדבר, ואינו מדבר בכהן</b> שלא הכהן הוא הנפסל.
<b>"לא יחשב"</b> —

Daf 29a

— <b>לא יערב בו מחשבות אחרות,</b> כי מחשבה אחרת של פסול מועילה ופוגמת את תוקפה של מחשבת פיגול.
<b>"פגול"</b> — <b>זה</b> המחשב מחשבת <b>חוץ למקומו.</b>
<b>"יהיה"</b> (ולא "יהיו") — הרי זה <b>מלמד שמצטרפין</b> חצאי כזית של מחשבת חוץ למקומו וחוץ לזמנו <b>זה עם זה</b> לכדי שיעור שלם לפסול את הקרבן.
<b>"והנפש האכלת ממנו</b> עוונה תשא" — "ממנו" הרי זה מיעוט, לומר שהעונש האמור ב"עוונה תשא" מתייחס לחטא <b>אחד ולא שנים</b> האמורים בפסוק זה, <b>ואיזה זה?</b> שמחשב מחשבת <b>חוץ לזמנו, דגמר</b> <small>[שלומד]</small> שעונש זה כרת הוא בגזירה שווה <b>"עון" "עון" מנותר</b> (ויקרא יט, ח), משום <b>דדמי ליה</b> <small>[שדומה לו]</small> <b>בז"ב,</b> כלומר, שהוא פסול התלוי בזמן, וישנו גם בבמה.
<b>אמר ליה</b> <small>[לו]</small> <b>רב פפא לרבא: לדידך</b> <small>[לשיטתך],</small> <b>"שלישי"</b> שב<b>פרשת "קדשים תהיו"</b> (ויקרא יט, ז) <b>מאי דרשת ביה</b> <small>[מה אתה דורש בו]?</small> השיב לו רבא: <b>ההוא מיבעי ליה</b> <small>[אותו</small> דבר <small>נצרך לו]</small> שאין מחשבה חוץ למקומו שייכת אלא <b>למקום שיהא משולש, בדם</b> <b>בבשר ובאימורין,</b> שלגבי שלושתם הוא מוגדר כחוץ למקומו.
 ומקשים:  <b>תיפוק</b> <small>[תצא]</small> <b>לי</b> הלכה זו <b>מקרא קמא</b> <small>[מן המקרא הראשון]</small> <b>"אם האכל יאכל"</b> בפרשת צו, <b>מדאפקיה רחמנא</b> <small>[מפני שהוציא אותו הכתוב]</small> <b>בלשון "שלישי"</b> (ויקרא ז, יח) שהרי לשיטת רבא משם נלמד גם דין חוץ למקומו!
<b>אמר רב אשי: אמריתה לשמעתא קמיה</b> <small>[אמרתי את השמועה</small> הזו <small>לפני]</small> <b>רב מתנה,</b> <b>אמר לי: אי מהתם הוה אמינא</b> <small>[אם משם הייתי אומר]:</small> <b>"שלישי"</b> — הרי הוא <b>פרט, "פגול"</b> — הוא <b>כלל, ו</b>לפי כללי מדרש הכתובים, כשיש פרט וכלל <b>נעשה כלל מוסף על הפרט, ואיתרבו</b> <small>[ויתרבו]</small> גם <b>שאר</b> ה<b>מקומות</b> שאינם "משולשים", <b>קא משמע לן</b> <small>[משמיע לנו]</small> שדווקא בזה ולא באחר.
<big>א</big> עד כאן שיטות האמוראים בענין זה. ומעתה מביאים דברי התנאים. <b>תנו רבנן</b> <small>[שנו חכמים]:</small> <b>"ואם האכל יאכל מבשר זבח שלמיו</b> ביום השלישי לא ירצה" (ויקרא ז, יח), <b>אמר ר' אליעזר: כוף אזנך לשמוע</b> מה פירושו האמיתי של הפסוק: <b>במחשב</b> <b>לאכול מזבחו ביום השלישי הכתוב מדבר.</b> ושמא תאמר: <b>או אינו אלא</b> מדבר כמשמעו, <b>באוכל מזבחו ליום</b> ה<b>שלישי</b> שאין הקרבן מרצה? הרי זה בלתי אפשרי, <b>אמרת: אחר שהוא כשר</b> שהיה הקרבן כשר בימים הראשונים, <b>יחזור ויפסל</b> למפרע, אם ייאכל אחר כך ביום השלישי?
<b>אמר לו ר' עקיבא: הן,</b> דבר זה אפשרי, הרי <b>מצינו בזב וזבה</b> שפסקו מזיבתם, <b>ושומרת יום כנגד יום</b> שראתה דם זיבה יום אחד וביום שאחר כך שוב לא ראתה, <b>שהן בחזקת טהרה</b> לאחר שטבלו, <b>וכיון שראו</b> זיבה באותו יום <b>סתרו</b> את מה שהיה קודם לכן, ומה שנגעו בו טמא למפרע כאילו לא טבלו. <b>אף אתה אל תתמה על זה</b> שעבר זמנו, <b>שאף על פי שהוכשר</b> — <b>שיחזור ויפסל</b> למפרע.
 ועוד <b>אמר ליה</b> <small>[לו]</small> ר' אליעזר ראיה נוספת: <b>הרי הוא אומר</b> בפסוק זה <b>"המקריב</b> אותו לא ירצה", ללמדנו כי מדובר על דבר שכבר <b>בשעת הקרבה הוא נפסל ואינו נפסל ב</b>יום ה<b>שלישי.</b> ושמא תאמר: <b>או אינו אומר "המקריב" אלא זה כהן המקריב,</b> שהוא הנפסל על ידי כך? אם כן די היה לכתוב "המקריב לא ירצה", <b>כשהוא אומר "אתו"</b> משמע ש<b>בזבח הוא</b> <b>מדבר, ואינו מדבר בכהן.</b>
<b>בן עזאי אומר: "אתו" מה תלמוד לומר? לפי שנאמר:</b> "כי תדור נדר לה' אלקיך <b>לא תאחר לשלמו"</b> (דברים כג, כב), <b>יכול אף מאחר נדרו</b> יהיה <b>בלא ירצה? תלמוד לומר: "אתו"</b> למעט, <b>אותו</b> האמור כאן הוא <b>בלא ירצה,</b> שאין דמו מכפר, <b>ואין המאחר נדרו בלא ירצה,</b> אלא מביא קרבנו ומתרצה בו.
<b>אחרים אומרים:</b> הראיה שפסוק זה נאמר בפיגול ולא בנותר, היא ממה שנאמר <b>"לא יחשב"</b> לומר ש<b>במחשבה</b> לאוכלו לאחר זמנו <b>הוא נפסל,</b> <b>ואינו נפסל</b> באכילתו לאחר זמנו <b>בשלישי.</b>
ושואלים: <b>ובן עזאי,</b> שדרש "אותו" לענין אחר, מה שלמד ר' אליעזר מ"אותו" ש<b>בזבח הכתוב מדבר ואינו בכהן, מנא ליה</b> <small>[מנין לו]?</small> ומשיבים: <b>אי בעית אימא</b> <small>[אם תרצה אמור]:</small> <b>נפקא ליה</b> <small>[יוצא לו]</small> הדבר <b>מ</b>כמו שלמדו אותו <b>אחרים,</b> מ"לא יחשב", שאינו נפסל בשלישי, וזה לא ניתן להיאמר אלא על הזבח, ולא על הכהן. <b>ואיבעית אימא</b> <small>[ואם תרצה אמור]:</small> <b>מדכתיב</b> <small>[מ</small>מה <small>שנאמר]</small> <b>"לא ירצו", ו"לא ירצה"</b> משמע כי <b>זיבחא</b> <small>[זבח]</small> <b>הוא,</b> ששייכת בו לשון ריצוי, ואינו מדבר בכהן.
ושואלים: <b>ובן עזאי,</b> אותה הלכה ש<b>אותו בלא ירצה ואין מאחר נדרו בלא ירצה, מהכא נפקא</b> <small>[מכאן</small> היא <small>יוצאת]?</small> <b>מ</b>דברי <b>אחרים נפקא</b> <small>[</small>היא <small>יוצאת]!</small> <b>דתניא</b> <small>[ששנויה</small> ברייתא<small>],</small> <b>אחרים אומרים: יכול יהא בכור שעיברה</b> (שעברה) <b>שנתו</b> כלומר, שהקריבו אותו לאחר השנה הראשונה לחייו,

Daf 29b

<b>כפסולי המוקדשין</b> בעלי מומים <b>ויפסל?</b>
<b>תלמוד לומר "ואכלת לפני ה' אלהיך... מעשר דגנך</b> תירושך ויצהרך ובכורות בקרך וצאנך" (דברים יד, כג), <b>מקיש בכור למעשר, מה מעשר אינו נפסל משנה</b> <b>לחבירתה, אף בכור אינו נפסל משנה לחבירתה!</b>
ומשיבים: עדיין <b>איצטריך</b> <small>[הוצרך]</small> גם כתוב זה, שכן <b>סלקא דעתך אמינא</b> <small>[יעלה על דעתך לומר]:</small> <b>הני מילי</b> <small>[דברים אלה]</small> אמורים לגבי <b>בכור, דלאו בר הרצאה</b> <small>[שלא בן ריצוי]</small> <b>הוא,</b> שהרי אינו בא לכפר, <b>אבל קדשים</b> אחרים ש<b>בני הרצאה נינהו</b> <small>[הם]</small> <b>אימא</b> <small>[אמור]</small> ש<b>לא לירצו</b> <small>[ירצו],</small> <b>קא משמע לן</b> <small>[משמיע לנו]</small> שלא.
 ומקשים עוד: <b>ואכתי מהתם נפקא</b> <small>[ועדיין משם יוצאת</small> הלכה זו<small>]?</small> הלוא נאמר: "כי תדור נדר לא תאחר לשלמו כי דרש ידרשנו ה' אלקיך מעמך <b>והיה בך חטא"</b> (דברים כג, כב), לומר: בך חטא <b>ולא בקרבנך חטא!</b>
ומסבירים: <b>ובן עזאי, ההוא מבעי ליה</b> <small>[אותו</small> כתוב <small>נצרך לו]</small> ללימוד אחר: <b>"והיה בך חטא"</b> להדגיש: <b>ולא באשתך חטא.</b> שכן <b>סלקא דעתך אמינא</b> <small>[יעלה על דעתך לומר],</small> <b>הואיל ואמר ר' אלעזר</b> <b>ואיתימא</b> <small>[ויש אומרים]</small> שאמר <b>זאת</b> <b>ר' יוחנן: אין אשתו של אדם מתה</b> <b>אלא אם כן מבקשין ממנו ממון</b> שנדר <b>ואין לו, שנאמר: "אם אין לך לשלם</b> <b>למה יקח משכבך מתחתיך"</b> (משלי כב, כו), אם כן <b>בהאי עון</b> <small>[בעון זה]</small> של <b>"בל תאחר" נמי</b> <small>[גם כן]</small> <b>מתה, קא משמע לן</b> <small>[משמיע לנו]</small> שעל חטא זה אין אשתו נענשת.
<big>א</big> בברייתא בעמוד הקודם נאמר, <b>אחרים אומרים:</b> מן המלים "לא יחשב" למדים כי <b>במחשבה הוא נפסל</b> הקרבן בפסוק זה, <b>ואינו נפסל ב</b>יום ה<b>שלישי.</b> ושואלים: <b>ור' אליעזר,</b> שמוכיח דבר זה באופן אחר, הביטוי <b>"לא יחשב" מאי עביד ליה</b> <small>[מה עושה</small> הוא <small>בו]?</small>
ומשיבים: <b>מיבעי ליה</b> <small>[נצרך לו</small> הדבר<small>]</small> <b>לכ</b>מו שאמר <b>ר' ינאי,</b> ש<b>אמר</b> <b>ר' ינאי: מנין למחשבות שמוציאות זו מזו,</b> ואם חשב גם מחשבת פסול, כגון חוץ למקומו, אין הקרבן נעשה פיגול? <b>שנאמר: "לא יחשב", לא יערב בו מחשבות אחרות.</b>
<b>ורב מרי מתני</b> <small>[היה שונה]</small> כך, <b>אמר ר' ינאי: מנין למחשב בקדשים</b> מחשבה שאינה ראויה <b>שהוא לוקה</b> כדין העובר על מצות לא תעשה? <b>תלמוד לומר "לא יחשב".</b>
<b>אמר ליה</b> <small>[לו]</small> <b>רב אשי לרב מרי:</b> הלוא מחשבת פיגול <b>לאו שאין בו מעשה</b> <b>הוא, וכל לאו שאין בו מעשה אין לוקין עליו! אמר ליה</b> <small>[לו]:</small> שיטת <b>ר'</b> <b>יהודה היא,</b> ש<b>אמר: לאו שאין בו מעשה</b> גם כן <b>לוקין עליו.</b>
<big>ב משנה</big> <b>זה הכלל: כל השוחט, ו</b>כן <b>המקבל, והמהלך, והזורק</b> על מנת <b>לאכול דבר שדרכו לאכול</b> (בשר הקרבן, הנאכל לבעלים או לכהנים), <b>ולהקטיר דבר שדרכו להקטיר</b> על גבי המזבח, כגון האימורים, בשיעור <b>כזית,</b> אם על מנת לעשות זאת <b>חוץ למקומו</b> — הרי זה <b>פסול ואין בו כרת,</b> אם לעשות זאת <b>חוץ לזמנו</b> — <b>פגול וחייבין עליו כרת, ובלבד שיקריב</b> את <b>המתיר</b> של הקרבן כלומר, את הדם, <b>כמצותו.</b>
<b>כיצד</b> נחשב ש<b>קרב</b> <b>המתיר כמצותו?</b> <b>שחט בשתיקה</b> (בסתם) <b>קבל</b> את הדם <b>והלך וזרק</b> במחשבה <b>חוץ לזמנו, או ששחט</b> במחשבה <b>חוץ לזמנו וקבל והלך וזרק בשתיקה, או ששחט וקבל והלך וזרק חוץ לזמנו</b> — <b>זהו שמקריב</b> את <b>המתיר כמצותו,</b> שהרי חוץ מן המחשבה של חוץ לזמנו נעשתה עבודת המתיר בכשרות.
<b>כיצד לא קרב המתיר כמצותו?</b> כאשר בנוסף למחשבת חוץ לזמנו, היתה מחשבה אחרת הפוסלת את הקרבן, כאשר <b>שחט</b> במחשבה <b>חוץ למקומו, קבל והלך</b> או הלך <b>וזרק</b> במחשבה <b>חוץ לזמנו. או ששחט</b> במחשבה <b>חוץ לזמנו קבל והלך וזרק חוץ</b> <b>למקומו, או ששחט וקבל והלך וזרק חוץ למקומו,</b> וכן
<b>הפסח והחטאת ששחטן שלא לשמן</b> (ונפסלו על ידי כך, כמבואר בראש המסכת) <b>וקבל והלך וזרק חוץ לזמנו, או ששחט</b> במחשבת <b>חוץ לזמנו קיבל והלך וזרק</b> (או הלך) <b>שלא לשמן, או ששחט וקבל והלך וזרק דמן</b> <b>שלא לשמן</b> — <b>זהו שלא קרב המתיר כמצותו.</b>
אם עשה אחת מן העבודות על מנת <b>לאכול כזית</b> (שהוא שיעור האכילה הקטן ביותר) <b>בחוץ</b> ו<b>כזית למחר, כזית למחר</b> ו<b>כזית בחוץ,</b> ואפילו אם שחט על מנת לאכול <b>כחצי זית בחוץ</b> ו<b>כחצי זית למחר, כחצי זית למחר</b> ו<b>כחצי זית בחוץ,</b> למרות שאין שיעור אכילה בכל אחת מן המחשבות הפסולות — בכל המקרים הללו <b>פסול ואין בו כרת.</b>
על כל ההלכות האמורות במשנה, <b>אמר ר' יהודה:</b> אינו כן, אלא <b>זה הכלל: כל שמחשבת הזמן</b> שהוא חושב לאכול או להקריב שלא בזמנו <b>קדמה למחשבת המקום</b> — הרי הוא <b>פגול וחייבין עליו כרת,</b> <b>ו</b>רק <b>אם מחשבת המקום קדמה למחשבת הזמן</b> — <b>פסול</b> <b>ואין בו כרת. וחכמים אומרים: זה וזה</b> כל שהיתה מחשבה פוסלת אחרת — <b>פסול ואין בו כרת.</b> וכל זה שחשב שתי מחשבות שונות באכילה. אבל אם עשה אחת מן העבודות על מנת <b>לאכול כחצי זית</b> ו<b>להקטיר כחצי כזית</b> שלא בזמנו או לא במקומו — <b>כשר,</b> משום <b>שאין אכילה והקטרה מצטרפין.</b>
<big>ג גמרא</big> על המחלוקת בסופה של המשנה, שלדעת ר' יהודה אם הקדים מחשבת הזמן למחשבת המקום הרי זה פיגול, ולדעת חכמים בכל מקרה הרי זה פסול בלבד, <b>אמר אילפא: מחלוקת</b> זו <b>בשתי עבודות</b> שונות, כשבעבודה הראשונה חושב מחשבת חוץ לזמנו ובשניה מחשבת חוץ למקומו, <b>אבל בעבודה אחת</b> — <b>דברי הכל עירוב מחשבות הוי</b> <small>[הוא],</small> ואף לדעת ר' יהודה אין כאן עבודה במחשבת פיגול. <b>ור' יוחנן אמר: אף בעבודה אחת מחלוקת,</b> שלדעת ר' יהודה בכל מקרה הולכים אחר המחשבה הראשונה.
 ואומרים:  <b>בשלמא</b> <small>[נניח]</small> <b>ל</b>שיטת <b>אילפא מדרישא</b> <small>[מכיון שראשה</small> של המשנה<small>]</small> מדבר <b>בשתי עבודות</b> שונות, כפי ששנינו: שחט בשתיקה, קיבל וכו' חוץ לזמנו — <b>סיפא נמי</b> <small>[סופה גם כן]</small> <b>בשתי עבודות. אלא ל</b>דעת <b>ר' יוחנן, רישא</b> <small>[ראשה]</small> <b>בשתי עבודות וסיפא</b> <small>[וסופה]</small> <b>בעבודה אחת?</b>

Daf 30a

ומשיבים: <b>אין</b> <small>[כן],</small> <b>רישא</b> <small>[ראשה]</small> <b>בשתי עבודות</b> כפי שנתפרש בה, <b>סיפא</b> <small>[סופה]</small> שנחלקו בסתם — <b>בין בעבודה אחת בין בשתי עבודות.</b>
ומנסים להביא ראיה, <b>תנן</b> <small>[שנינו</small> במשנה<small>]:</small> <b>אמר ר' יהודה, זה הכלל: אם מחשבת הזמן קדמה למחשבת המקום</b> — <b>פיגול וחייבין עליו כרת.</b> ואומרים: <b>בשלמא</b> <small>[נניח]</small> <b>ל</b>דעת <b>ר' יוחנן, היינו דקתני</b> <small>[זהו ששנה]</small> בלשון <b>"זה הכלל",</b> שבא לכלול כל המקרים, בין בשתי עבודות בין בעבודה אחת. <b>אלא לאילפא מאי</b> <small>[מה]</small> משמעות ההדגשה <b>"זה הכלל"?</b> מה היא באה להוסיף? ואומרים: אכן לשיטתו <b>קשיא</b> <small>[קשה]</small> הדבר.
<big>א</big> ומביאים דיון על משנה במסכת תמורה, הנוגע למשנתנו. <b>תנן התם</b> <small>[שנינו שם]:</small> אמר על בהמה: <b>"הרי זו תמורת עולה תמורת שלמים"</b> — <b>הרי זו</b> נעשית <b>תמורת עולה,</b> שכיון שאמר "תמורת עולה" חלה עליה קדושת עולה ואינה יכולה להיעשות שלמים, <b>דברי ר' מאיר.</b>
<b>אמר ר' יוסי: אם לכך נתכוון תחילה,</b> שתהיה גם תמורת עולה וגם תמורת שלמים, <b>הואיל ואי אפשר להוציא שתי שמות כאחת</b> ובהכרח חייב לומר דבר אחד קודם <b>—</b> <b>דבריו קיימין,</b> ונעשית תמורת עולה ושלמים יחד, <b>ו</b>רק <b>אם משאמר "הרי זו תמורת עולה"</b> חזר <b>ונמלך</b> (התחרט) <b>ואמר "הרי זו תמורת שלמים"</b> — במקרה זה <b>הרי זו עולה.</b>
<b>איבעיא</b> <b>להו</b> <small>[נשאלה להם</small> לחכמים<small>]:</small> אם אמר את שני הדברים בדיבור אחד: <b>"הרי זו תמורת עולה ושלמים", מהו?</b> או אם אמר <b>"לחצות"</b> כלומר, שפירש שתחול קדושה למחצה, אלא שהזכיר תחילה עולה, <b>מהו?</b>
<b>אמר אביי: בהא</b> <small>[בזו]</small> <b>ודאי מודה ר' מאיר</b> שחלות שתי הקדושות, ואין היא תמורת עולה בלבד. <b>רבא אמר: עדיין היא מחלוקת</b> אפילו בזו, שהואיל והזכיר בתחילה עולה, חלה קדושת עולה על הבהמה כולה.
<b>אמר רבא לאביי, לדידך דאמרת בהא</b> <small>[לשיטתך שאתה אומר שבזו]</small> <b>ודאי מודה ר' מאיר,</b> יש להקשות ממשנתנו, ש<b>הרי שחיטה</b> ששוחט לאכול כזית למחר כזית בחוץ, <b>דלכי</b> <small>[שכמו]</small> <b>"לחצות"</b> היא <b>דמי</b> <small>[נחשבת],</small> שהרי השחיטה מעשה אחד הוא, כמו שממיר בלשון "לחצות", שכוונתו להחיל את שתי הקדושות כאחת, <b>ופליגי</b> <small>[וחלוקים</small> בה<small>],</small> שר' יהודה סבור כי הולכים רק אחר דבריו הראשונים, והוא פיגול!
<b>אמר ליה</b> <small>[לו]:</small> <b>מי סברת</b> <small>[האם סבור אתה]</small> כי <b>אינה לשחיטה אלא לבסוף,</b> שמעשה השחיטה חל כאחת ברגע האחרון? לא, באמת <b>ישנה לשחיטה מתחילה ועד סוף,</b> שאנו רואים את כל השחיטה כמעשה שיש בו שלבים שונים, <b>ומשנתינו</b> מדברת ש<b>אמר: סימן ראשון</b> (קנה הנשימה) אני שוחט במחשבה לאכול <b>חוץ לזמנו, סימן שני</b> (הושט) במחשבה לאכול <b>חוץ למקומו.</b>
ומקשים: <b>הרי קמיצה</b> של קומץ המנחה <b>דלכי</b> <small>[שכמו]</small> <b>לחצות</b> הוא <b>דמי</b> <small>[נחשב],</small> שאין היא אלא פעולה אחת בלבד, <b>ופליגי</b> <small>[וחלוקים</small> בכך<small>]</small> ר' יהודה וחכמים במסכת מנחות כשאמר "על מנת לאכול כזית למחר כזית בחוץ"!
 ומשיבים:  <b>התם נמי</b> <small>[שם גם כן]</small> הואיל ולא נאמרו הדברים במפורש, יש לומר שאינם חולקים במחשב כן בקמיצה, אלא בהקטרה של שני מתירי המנחה, הקומץ והלבונה, ובאופן <b>שהקטיר קומץ מנחה</b> במחשבת <b>חוץ לזמנו, קומץ לבונה</b> במחשבת <b>חוץ למקומו.</b>
ומקשים: <b>הרי קומץ</b> של <b>מנחת חוטא, דליכא</b> <small>[שאין]</small> <b>לבונה</b> <b>בהדיה</b> <small>[יחד איתה],</small> שאין במנחת חוטא לבונה, <b>ופליגי</b> <small>[וחלוקים</small> בכך<small>],</small> שהרי לא חילקה שם המשנה בין מנחה למנחה!
 ענה לו: באמת <b>לא פליגי</b> <small>[אין חלוקים]</small> בזה. <b>אמר רב אשי: אם תימצי</b> <small>[תמצא]</small> <b>לומר פליגי</b> <small>[</small>ש<small>חולקים</small> בכך<small>],</small> אפשר לומר ש<b>פליגי</b> <small>[חלוקים</small> הם<small>]</small> <b>בפסיעות,</b> כשחישב כן בעבודת ההולכה של הקומץ למזבח, שבפסיעה אחת שהלך למזבח חושב מחשבה אחת, ופסיעה שניה במחשבה האחרת, ואין זה דומה ל"לחצות", שם חלים דבריו כאחת.
<b>רב שימי</b> <b>בר אשי מתני</b> <small>[היה שונה]</small> <b>כ</b>דברי <b>אביי,</b> שבדיבור אחד ממש, כגון לחצות, לא חלק ר' מאיר, ושתי הקדושות חלות על הבהמה. <b>רב הונא בר נתן מתני</b> <small>[היה שונה]</small> <b>כ</b>דברי <b>רבא,</b> שגם במקרה כזה ר' מאיר חולק.
ובהמשך לענין זה מסופר, <b>כי אתא</b> <small>[כאשר בא]</small> <b>רב דימי</b> מארץ ישראל <b>אמר: ר' מאיר</b> שאמר: "תמורת עולה ותמורת שלמים" — תמורת עולה היא, <b>בשיטת ר' יהודה אמרה,</b> ש<b>אמר: תפוס לשון ראשון,</b> ומה היא שיטת ר' יהודה?
<b>דתנן</b> <small>[ששנינו</small> במשנתנו<small>]:</small> <b>אמר ר' יהודה, זה הכלל: אם מחשבת</b> <b>הזמן קדמה את מחשבת המקום</b> — <b>פיגול, וחייבין עליו כרת.</b>

Daf 30b

<b>אמר ליה</b> <small>[לו]</small> <b>אביי</b> לרב דימי: <b>והא</b> <small>[והרי]</small> <b>רבה בר בר חנה אמר</b> בשם <b>ר' יוחנן: כי מגעת להו</b> <small>[כאשר אתה מקרב אותם]</small> את דבריהם, יכול אתה לומר כי <b>ר' מאיר ור' יוסי</b> החלוק עליו במשנה בענין תמורה <b>בהדי הדדי לא פליגי</b> <small>[אינם חולקים זה עם זה],</small> ששניהם אינם אומרים "תפוס לשון ראשון", כאשר יבואר להלן. ואם כן, ר' מאיר אינו בשיטת ר' יהודה!
 על כך תמה רב דימי: <b>ולא פליגי</b> <small>[ו</small>כי <small>אינם חולקים]?</small> <b>והא מיפלג פליגי</b> <small>[והרי חלוקים</small> הם<small>]</small> כאמור במשנה! <b>אמר ליה</b> <small>[לו]:</small> <b>פליגי במאי</b> <b>דפליגי</b> <small>[חלוקים</small> הם <small>במה ש</small>הם <small>חלוקים],</small> במקרה זה, <b>ולא פליגי במאי דלא פליגי</b> <small>[ואינם חלוקים במה שאינם חלוקים]</small> כלומר, יש להבין את מחלוקתם באופן שונה.
 וכפי ש<b>אמר ר' יצחק בר יוסף אמר ר' יוחנן: הכל,</b> גם ר' מאיר וגם ר' יוסי, <b>מודים היכא דאמר</b> <small>[במקום שאומר]</small> <b>"תחול זו ואחר כך תחול זו",</b> תמורת עולה ואחר כך תמורת שלמים — <b>דברי הכל</b> קדושת שלמים <b>לא חיילא</b> <small>[אינה חלה],</small> וגם לא לדעת ר' יוסי, לפי שכבר חלה עליה קדושת עולה. וכן מצד אחר, אם אומר <b>"לא תחול זו אלא אם כן חלה זו"</b> — ל<b>דברי הכל,</b> וגם לדעת ר' מאיר, <b>חיילא</b> <small>[חלה]</small> גם קדושת שלמים.
<b>כי פליגי</b> <small>[כאשר נחלקו]</small> הרי זה במקרה המסויים <b>דאמר</b> <small>[שאומר]</small> <b>"תמורת עולה תמורת שלמים", ר' מאיר סבר</b> <small>[סבור]:</small> <b>מדהוה ליה למימר</b> <small>[מ</small>כיון <small>ש</small>אם היה רוצה להחיל את שתי הקדושות <small>היה לו לומר]</small> <b>"תמורת עולה ושלמים", ואמר</b> במקום זה <b>"תמורת עולה תמורת שלמים"</b> — <b>שמע מינה מיהדר קא הדר ביה</b> <small>[למד מכאן</small> ש<small>הוא חוזר בו],</small> שהתכוון מתחילה רק לתמורת עולה בלבד, ואחר כך התחרט ורצה להחיל עליה קדושת שלמים, וזה אינו יכול לעשות עוד.
<b>ור' יוסי</b> משיב על כך: <b>אי אמר</b> <small>[אם היה אומר]</small> <b>"תמורת עולה ושלמים", הוה אמינא</b> <small>[הייתי אומר,</small> מפרש<small>]</small> את דבריו כך: <b>פלגא</b> <small>[חצי</small> בהמה<small>]</small> הוא <b>תמורת עולה ופלגא</b> <small>[וחצי]</small> <b>תמורת שלמים</b> — <b>להכי</b> <small>[משום כך]</small> <b>אמר "תמורת</b> <b>עולה תמורת שלמים", למימרא</b> <small>[לומר]</small> ש<b>כולה עולה וכולה שלמים הויא</b> <small>[היא].</small> ונמצא לדרך זו, כי גם ר' מאיר אינו סבור שתפוס לשון ראשון!
<b>אמר ליה</b> <small>[לו]</small> רב דימי לאביי: <b>הוא,</b> רבה בר בר חנה, <b>אמר</b> בשם ר' יוחנן: <b>לא פליגי</b> <small>[אינם חלוקים],</small> <b>ואנא אמינא: פליגי</b> <small>[ואני אומר: חלוקים</small> הם<small>],</small> ור' מאיר חולק איפוא בשיטת ר' יהודה במשנתנו.
<big>א</big> ושבים לדון במחלוקת ר' יהודה וחכמים שבמשנתנו. <b>אמר עולא, ואיתימא</b> <small>[ויש אומרים]</small> שאמר זאת <b>רב אושעיא: אפשר ידעין</b> <b>חברין בבלאה</b> <small>[האם יודעים חברינו הבבליים]</small> האם <b>"כזית" "כזית" תנן</b> <small>[שנינו]</small> במשנתנו שאמר: "הריני שוחט על מנת לאכול כזית חוץ לזמנו, כזית חוץ למקומו", ובזה אמר ר' יהודה שחל על הקרבן דין פיגול מתחילה, <b>או "כזית</b> חוץ לזמנו <b>וכזית</b> חוץ למקומו" <b>תנן</b> <small>[שנינו]</small> בו' החיבור?
 וביאור משמעות השאלה: האם <b>"כזית כזית" תנן</b> <small>[שנינו],</small> <b>אבל</b> אם אמר <b>"כזית</b> חוץ לזמנו <b>וכזית</b> חוץ למקומו" בו' החיבור — <b>דברי הכל עירוב מחשבות הוי</b> <small>[הוא],</small> וגם לדעת <small>ר' יהודה אין זה פיגול אלא רק פסול.</small> <b>או דלמא</b> <small>[שמא]</small> <b>"כזית וכזית" תנן</b> <small>[שנינו],</small> ש<b>לר' יהודה,</b> למרות שהו' מחברת, מכל מקום <b>פרטא הוי</b> <small>[</small>לשון <small>פרט הוא],</small> שמגדיר כל פרט לעצמו, ולכן חל על הקרבן דין פיגול כשאמר "כזית חוץ לזמנו", ואין מעורבת בו האמירה השניה של חוץ למקומו, <b>וכל שכן</b> שיהא הדין כן לדעתו אם אמר <b>"כזית כזית",</b> שם אין אפילו ו' המחברת בין שתי האמירות?
 ומציעים:  <b>תא שמע</b> <small>[בוא</small> ו<small>שמע]</small> ראיה לדבר, <b>דבעא מיניה</b> <small>[ששאל אותו]</small> <b>לוי מרבי:</b> אם <b>חישב לאכול</b> <b>"כזית למחר בחוץ", מהו? אמר לו:</b> <b>זו שאילה!</b> שאלה גדולה ויפה היא. ותשובתה, שאף לדעת ר' יהודה <b>עירוב מחשבות הוי</b> <small>[הוא],</small> ואין זה פיגול.
<b>אמר לפניו</b> לרבי <b>שמעון ברבי:</b> מה גדולה יש בשאלה זו, וכי <b>לא משנתינו היא?</b> שהרי שנינו: <b>לאכול כזית בחוץ כזית למחר, כזית למחר כזית</b> <b>בחוץ, כחצי זית בחוץ כחצי זית למחר, כחצי זית למחר כחצי זית בחוץ</b> — הרי זה <b>פסול ואין בו כרת,</b> ועל כך חלק ר' יהודה ואמר, שאם מחשבת הזמן קדמה הרי זה פיגול. ויש לדייק: דווקא במקרה זה חולק ר' יהודה, <b>הא אידך</b> <small>[אבל</small> נוסח <small>אחר]</small> כגון "כזית למחר בחוץ" — <b>עירוב מחשבות הוי</b> <small>[הוא],</small> וכיון שאפשר לדייק דבר זה באופן פשוט מן המשנה, מה גדולה יש בשאלה זו?
<b>אמר ליה</b> <small>[לו]</small> רבי לר' שמעון בנו: <b>הוא,</b> לוי, <b>שאל בי</b> (אותי) <b>דבר חכמה, ואת אמרת</b> <small>[ואתה אומר לי]</small> <b>משנתינו. לדידך דאתניתך תרתי</b> <small>[לך שלימדתי אותך שתים],</small> ששניתי לך גם "כזית כזית" וגם נוסח "כזית וכזית" <b>לא קשיא</b> <small>[קשה]</small> <b>לך,</b> שמנוסח זה מכאן אפשר לדייק תשובה לשאלה.
<b>לדידיה דלא אתניתיה</b> <small>[ל</small>גרסה <small>שלו שלא שניתי לו]</small> <b>אלא</b> <small>חדא</small> <small>[אחת],</small> <b>ושמעינהו לרבנן דקא גרסי תרתי</b> <small>[ו</small>הוא <small>שמע את החכמים שהם גורסים שתים],</small> כפי ששניתי לך, גם "כזית כזית" וגם "כזית וכזית". <b>וסבר</b> <small>[וסבור</small> היה<small>]</small> כלומר, היה מסתפק בשאלה: <b>דידי דווקא</b> <small>[</small>האם גרסתי <small>שלי,</small> ששנה לי רבי, היא ה<small>מדוייקת],</small> שרק בזה חולק ר' יהודה, <b>ודידהו</b> <small>[ושלהם]</small> הנוסח הנוסף שהם גורסים <b>עירוב מחשבות הוי</b> <small>[הוא].</small> <b>או דלמא דידהו דווקא</b> <small>[שמא</small> הנוסח <small>שלהם</small> הוא ה<small>מדוייק]</small> שגם ב"כזית כזית" וגם ב"כזית וכזית" חולק ר' יהודה, <b>ולדידי</b> <small>[ול</small>גרסה <small>שלי]</small> <b>שיורי</b> <small>[שיור]</small> <b>שייר לי</b> ולא הביא את כל המקרים בהם ר' יהודה חולק, <b>ומדשייר לי לדידי הא</b> <small>[ומכיון ששייר לי ל</small>גרסה <small>שלי</small> דבר <small>זה]</small> ששנה להם, אולי <b>שייר להו לדידהו נמי בהך</b> <small>[שייר להם ל</small>גרסה <small>שלהם גם כן את זו]</small> "כזית למחר בחוץ", ואולי גם בזה חלוק ר' יהודה.
 עד כאן סיפור המעשה, ומכאן אנו יכולים להסיק לגבי שאלתו של עולא, מה נוסח המשנה של רבי, שיש לשאול: <b>והי אתנייה</b> <small>[ואיך שנה לו]</small> רבי ללוי, שיכול היה לוי לסבור כן? <b>אילימא</b> <small>[אם תאמר]</small> <b>"כזית וכזית" אתנייה</b> <small>[שנה לו],</small> שר' יהודה סבור שאין כאן עירוב מחשבות, למרות ו' החיבור — <b>האי לאו שיורא הוא</b> <small>[זה אינו שיור]</small> מה שלא שנה גם "כזית כזית", כי הוא מובן מאליו. <b>אלא</b> צריך לומר <b>ש</b><b>"כזית כזית" אתנייה</b> <small>[שנה לו],</small> ומסופק היה לוי האם גם ב"כזית וכזית" חולק ר' יהודה.
 ושואלים: אם אכן היה הנוסח ששנה לו רבי, מדוע שאל לוי מה יהא הדין ב"כזית למחר בחוץ"?  <b>ותיבעי ליה</b> <small>[ותישאל לו]</small> שאלה מוקדמת יותר: מה יהא הדין לדברי ר' יהודה אם אמר <b>"כזית וכזית"!</b>
ומשיבים: <b>סבר</b> <small>[סבור</small> היה<small>]</small> לוי: <b>איבעי מיניה חדא דשמענא תרתי</b> <small>[אשאל אותו</small> שאלה <small>אחת שאשמע ממנה שתים].</small> <b>דאי בעינא</b> <small>[שאם אשאל אותו]</small> מה דעת ר' יהודה במקרה של <b>"כזית וכזית", הא ניחא אי אמר לי כללא</b> <small>[זה יהא נוח אם יאמר לי</small> שהוא עושה את שני הדיבורים ל<small>כלל</small> אחד<small>]</small> לדעת ר' יהודה, ויש כאן עירוב מחשבות, שאז יובן מכאן כי <b>כל שכן "כזית למחר בחוץ",</b> שהוא ביטוי אחד. <b>אלא אי אמר לי פרטא</b> <small>[אם יאמר לי</small> ש<small>פרט</small> הוא<small>]</small> ששני דיבורים נפרדים הם, ואף בזה חולק ר' יהודה, <b>אכתי</b> <small>[עדיין]</small> השאלה <b>"כזית למחר בחוץ" קא מיבעיא</b> <small>[תישאל]</small> <b>לי</b> ומוטב איפוא לשאול שאלה שתענה על שני המקרים כאחד, שאם חולק הוא ב"כזית למחר בחוץ" ואין בזה עירוב מחשבות — כל שכן ב"כזית וכזית".
 ומקשים:  <b>אי הכי</b> <small>[אם כך],</small> ששיקול זה הנחה את לוי — לא הרויח דבר, שהרי <b>השתא נמי</b> <small>[עכשיו גם כן]</small> <b>התינח אי אמר ליה</b> <small>[זה יהיה נוח אם אומר</small> <b>לו]</b> <b>"כזית למחר בחוץ" פרטא</b> <small>[פרט</small> הוא<small>],</small> שהם נחשבים כשני דיבורים נפרדים — <b>כל שכן "כזית וכזית", אלא אי אמר ליה כללא</b> <small>[אם</small> היה <small>אומר לו</small> ש<small>כלל</small> הוא<small>],</small> <b>אכתי</b> <small>[עדיין]</small> <b>"כזית וכזית" מיבעי ליה</b> <small>[תישאל לו]</small> מה דעת ר' יהודה בזה!
 ומשיבים:  <b>אם כן</b> היתה התשובה, ש"כזית למחר בחוץ" כלל הוא, היה מקבל ממילא את התשובה לשאלתו השניה גם כן, שכן אז <b>מרתח רתח</b> <small>[היה כועס</small> עליו<small>]</small> רבי, על שלא שאל כהוגן, וכך היה אומר לו:

Daf 31a

<b>השתא</b> <small>[עכשיו</small> הרי<small>]</small> <b>"כזית וכזית" כללא</b> <small>[כלל</small> הוא<small>],</small> ועירוב מחשבות יש כאן גם לדעת ר' יהודה, <b>"כזית למחר בחוץ" מיבעיא</b> <small>[נצרכה</small> לומר<b>]?</b>
<b>לישנא אחרינא</b> <small>[לשון אחרת]:</small> כך היה אומר רבי, אם <b>"כזית למחר בחוץ" פרטא</b> <small>[</small>לשון <small>פרט</small> הוא<small>],</small> ור' יהודה אומר שאין כאן עירוב מחשבות, <b>"כזית כזית" מיבעיא</b> <small>[צריך</small> לומר<small>]?</small>
<big>א</big> <b>איתמר</b> <small>[נאמר]:</small> אם חשב על אכילת <b>חצי זית חוץ לזמנו,</b> ועל <b>חצי זית</b> אחד <b>חוץ למקומו, ו</b>על <b>חצי זית</b> אחר <b>חוץ לזמנו,</b> מה יהא הדין? <b>אמר רבא: ויקץ כישן הפיגול</b> כלומר, כיון שחשב על שני חצאי הזיתים לאוכלם שלא בזמנו הרי הם מצטרפים, ונעשה כאילו חשב על כזית שלם. וחצי הזית של מחשבת חוץ למקומו אינו נחשב לבטל מחשבת פיגול, כיון שהוא חצי שיעור. <b>ורב המנונא אמר: עירוב מחשבות הוי</b> <small>[הוא],</small> שמחשבת חוץ למקומו שנתערבה מתחילה במחשבת חוץ לזמנו מונעת שיחול שם פיגול על כך.
<b>אמר רבא: מנא אמינא לה</b> <small>[מנין אני אומר אותה]</small> את דעתי זו? <b>דתנן</b> <small>[ששנינו</small> במשנה<small>]</small> לגבי טומאת אוכלין (ששיעורה בכביצה): <b>כביצה</b> של <b>אוכל</b> שטמא בדרגת <b>ראשון</b> לטומאה, <b>וכביצה אוכל</b> שטמא בדרגת <b>שני</b> לטומאה, <b>שבללן זה בזה</b> — הרי זה כולו <b>ראשון</b> לטומאה, ועושה את הנוגע בו שני לטומאה. אם <b>חלקן</b> את התערובת לשנים, ובכל אחד מן החלקים מחצה אוכל ראשון ומחצה אוכל שני — <b>זה שני וזה שני,</b> שהרי אין בכל אחד מהם שיעור ביצה של אוכל ראשון לטומאה, ואוכלים טמאים בדרגה שונה מצטרפים לטמא כטומאה הקלה שבשניהם. <b>הא</b> <small>[הרי]</small> אם <b>חזר ועירבן</b> — <b>ראשון הוי</b> <small>[הוא].</small>
<b>ממאי</b> <small>[מנין]</small> אני יודע זאת? <b>מדקתני סיפא</b> <small>[מ</small>מה <small>ששנה</small> ב<small>סוף</small> אותה משנה<small>]:</small> אם <b>נפל זה בעצמו וזה בעצמו</b> כל אחד מן החלקים, שהוא שני לטומאה, <b>על ככר של תרומה</b> — <b>פסלוה,</b> כדין שני לטומאה, שפוסל תרומה לאכילה ואינו מטמאה (לטמא תרומה אחרת). אבל אם <b>נפלו שניהן כאחת</b> על ככר של תרומה — נצטרף שיעור ביצה של ראשון לטומאה שיש בשניהם, ו<b>עשאוה</b> את כיכר התרומה <b>שניה</b> ופוסלת תרומה שנגעה בה. הרי שטומאה ראשונה שהיתה מתחילה ונתערבה, חזרה ונעורה כשהיה בה שיעור ראוי. והוא הדין למחשבת חוץ לזמנו של חצי זית ראשון שמצטרפת למחשבת חצי זית אחרון, למרות שנתערבה תחילה במחשבת חצי זית של חוץ למקומו, ואז עוד לא היה בה דין פיגול.
<b>ורב המנונא אמר:</b> יש הבדל בין הדברים, <b>התם איכא שיעורא</b> <small>[שם יש שיעור]</small> מתחילה של ראשון לטומאה, ולכן הוא חוזר ומצטרף, אבל <b>הכא ליכא שיעורא</b> <small>[כאן אין</small> מתחילה <small>שיעור]</small> כזית כדי לפגל.
<b>אמר רב המנונא:</b> <b>מנא אמינא לה</b> <small>[מנין אני אומר אותה</small> את דעתי<small>],</small> שמחשבת חוץ לזמנו שנתערבה במחשבת חוץ למקומו, שוב אינה מצטרפת למחשבת חוץ לזמנו? <b>דתנן</b> <small>[ששנינו</small> במשנה<small>]:</small> חצי שיעור מן <b>האוכל שנטמא</b> <b>באב הטומאה</b> (והוא עכשיו ראשון לטומאה) <b>ו</b>חצי <b>נטמא בולד הטומאה</b> (והוא עכשיו שני לטומאה) — <b>מצטרפין זה עם זה</b> לשיעור ביצה <b>לטמא בקל שבשניהם</b> כלומר, כשני לטומאה. <b>מאי לאו</b> <small>[האם לא]</small> מדובר כאן שבכל מקרה הדין כן, <b>אף על גב דהדר מלייה</b> <small>[אף על פי שחזר ומילא</small> והשלים <small>אותו]</small> את שנטמא באב הטומאה לכדי שיעור ביצה, מאחר שכבר בטל ממנו דין ראשון לטומאה, ואינו חוזר וניעור? והוא הדין למחשבת חוץ לזמנו של כחצי זית ראשון!
 ודוחים:  <b>דלמא</b> <small>[שמא]</small> מדובר דווקא במקרה ש<b>לא הדר מלייה</b> <small>[חזר ומילא אותו]!</small> שאלה זו לא הוכרעה, ומביאים מקרים דומים.
<b>כי אתא</b> <small>[כאשר בא]</small> <b>רב דימי</b> מארץ ישראל <b>אמר:</b> חישב על <b>חצי זית חוץ למקומו ו</b>על <b>חצי זית חוץ לזמנו ו</b>על <b>חצי זית חוץ לזמנו</b> — <b>תני</b> <small>[שנה]</small> <b>בר קפרא:</b> הרי זה <b>פיגול,</b> כי <b>אין חצי זית</b> של חוץ למקומו <b>מועיל</b> כדי למנוע את הפיגול <b>במקום</b> שיש מחשבת <b>כזית</b> חוץ לזמנו.
<b>כי אתא</b> <small>[כאשר בא]</small> <b>רבין אמר</b> בנוסח אחר: חישב על <b>חצי זית חוץ לזמנו ו</b>על <b>חצי זית חוץ לזמנו ו</b>על <b>חצי זית חוץ למקומו</b> — <b>תני</b> <small>[שנה]</small> <b>בר קפרא: פיגול,</b> כי <b>אין חצי זית מועיל במקום כזית.</b>
ואילו <b>רב אשי מתני הכי</b> <small>[היה שונה כך]:</small> חישב על <b>חצי זית חוץ לזמנו, ו</b>על <b>כזית</b> אחר חישב עליו <b>חציו חוץ למקומו וחציו חוץ לזמנו</b> — <b>תני</b> <small>[שנה]</small> <b>בר קפרא: פיגול,</b> ש<b>אין חצי זית מועיל במקום כזית.</b>
<big>ב</big> <b>אמר ר'</b> <b>ינאי: חישב</b> על הבשר <b>שיאכלוהו כלבים למחר</b> — הרי <b>זה</b> <b>פיגול,</b> <b>דכתיב</b> <small>[שנאמר]:</small> <b>"ואת איזבל יאכלו הכלבים בחלק יזרעאל"</b> (מלכים ב ט, י), משמע שזה נחשב לאכילה.
<b>מתקיף לה</b> <small>[מקשה על כך]</small> <b>ר' אמי: אלא מעתה,</b> אם <b>חישב שתאכלהו אש</b> (של חולין) <b>למחר,</b> שגם בזה נאמר לשון אכילה, <b>דכתיב</b> <small>[שנאמר]:</small> <b>"תאכלהו אש לא נפח"</b> (איוב כ, כו), <b>הכי נמי</b> <small>[כך גם כן]</small> תאמר שהוא <b>פיגול? וכי תימא הכי נמי</b> <small>[ואם תאמר</small> ש<small>כך הוא גם כן],</small> <b>והתנן</b> <small>[והרי שנינו</small> במשנה<small>]:</small> חשב <b>לאכול כחצי זית ולהקטיר חצי כזית</b> — <b>כשר, שאין אכילה והקטרה מצטרפין,</b> משמע שאכילת האש אינה נחשבת לאכילה!
 ומשיבים:  <b>אי דאפקה</b> <small>[אם שהוציא]</small> את הדברים <b>בלשון אכילה</b> — <b>הכי נמי</b> <small>[כך גם כן</small> היה הדין<small>]</small> שהיו מצטרפים אכילה והקטרה. אבל <b>הכא במאי עסקינן</b> <small>[כאן</small> במשנה <small>במה אנו עוסקים]</small> — <b>דאפקה</b> <small>[שהוציאה]</small> <b>בלשון הקטרה,</b> שאז <b>לשון אכילה לחוד ולשון הקטרה לחוד.</b>
<big>ג</big> <b>בעי</b> <small>[שאל]</small> <b>רב אשי:</b> אם <b>חישב לאכול כזית בשני בני אדם</b> שכל אחד מהם יאכל מחר חצי זית, <b>מהו? בתר</b> <small>[אחר]</small> ה<b>מחשבה אזלינן</b> <small>[אנו הולכים],</small> <b>דאיכא</b> <b>שיעורא</b> <small>[שיש שיעור]</small> שלם של אכילה במחשבה זו, <b>או בתר</b> <small>[אחר]</small> האנשים ה<b>אוכלין אזלינן</b> <small>[אנו הולכים],</small> <b>ו</b>הרי <b>ליכא שיעורא</b> <small>[אין</small> <b>שיעור]</b> באכילה של כל אחד מהם?
<b>אמר אביי, תא שמע</b> <small>[בוא</small> ו<small>שמע],</small> ששנינו: <b>לאכול כחצי זית ולהקטיר כחצי זית</b> — <b>כשר, שאין אכילה והקטרה מצטרפין,</b>

Daf 31b

<b>הא</b> <small>[הרי]</small> אם היה חושב <b>לאכול ולאכול דומיא</b> <small>[בדומה]</small> <b>לאכול</b> כחצי <b>זית</b> <b>ולהקטיר</b> כחצי זית, <b>והיכי דמי</b> <small>[וכיצד הוא בדיוק]</small> — <b>בשני בני אדם</b> שזה יאכל כחצי זית וזה יאכל כחצי זית — היה <b>מצטרף.</b> ומסכמים: אכן <b>שמע מינה</b> <small>[למד מכאן]</small> שכך הוא.
<b>בעי</b> <small>[שאל]</small> <b>רבא:</b> אם <b>חישב לאכול כזית ב</b>משך זמן שהוא <b>יתר מכדי אכילת פרס</b> (חצי כיכר), <b>מהו</b> הדין? האם <b>לאכילת גבוה מדמינן ליה</b> <small>[מדמים אנו אותו]</small> ובאכילת מזבח (הקטרה) אין שיעור כמה זמן נמשכת השריפה, ובדרך כלל היא נמשכת זמן ארוך יותר, <b>או לאכילת הדיוט מדמינן ליה</b> <small>[מדמים אנו אותו]</small> וביותר משיעור אכילת פרס כזה אין זו נחשבת אכילה?
<b>אמר אביי, תא שמע</b> <small>[בוא</small> ו<small>שמע]</small> ממה ששנינו במשנתנו: <b>לאכול כחצי זית ולהקטיר כחצי זית</b> — <b>כשר, שאין אכילה והקטרה מצטרפין.</b> ונדייק: <b>טעמא</b> <small>[הטעם,</small> דווקא<small>]</small> אם חישב <b>לאכול ולהקטיר</b> אינו מצטרף, <b>הא</b> <small>[אבל]</small> אם היה חושב בכגון זה <b>לאכול ולאכול</b> — היה <b>מצטרף, והא</b> <small>[והרי]</small> <b>הקטרה</b> של כזית בשר <b>גם</b> <b>ביותר מכדי אכילת פרס הוא,</b> משמע שאף אכילת הדיוט בשיעור זמן זה נחשבת לאכילה.
 ודוחים: מכאן אין להוכיח,  <b>דלמא</b> <small>[שמא]</small> מדובר <b>ב</b>מחשב על <b>היסק גדול,</b> שנשרף בו כזית בשר בפחות מכדי שיעור אכילת פרס, ודווקא באופן זה אכילות מצטרפות זו לזו.
<big>א</big> שנינו במשנה: שחט על מנת <b>לאכול כחצי זית ולהקטיר כחצי זית</b> — <b>כשר.</b> ומדייקים: <b>טעמא</b> <small>[הטעם,</small> דווקא<small>]</small> כשחושב <b>לאכול ולהקטיר, הא</b> <small>[אבל]</small> אם היה חושב <b>לאכול</b> חצי זית <b>ולאכול</b> עוד חצי זית <b>דבר שאין דרכו לאכול</b> — היה <b>מצטרף.</b>
אולם <b>הא קתני רישא</b> <small>[הרי שנה בראשה</small> של המשנה<small>]:</small> <b>לאכול את שדרכו לאכול</b> — <b>מצטרף,</b> ויש לדייק: <b>את שדרכו לאכול</b> — <b>אין</b> <small>[כן],</small> <b>שאין דרכו</b> — <b>לא</b> מצטרף!
<b>אמר ר' ירמיה: הא מני</b> <small>[</small>הלכה <small>זו</small> שבסוף המשנה, כשיטת <small>מי היא]?</small> שיטת <b>ר' אליעזר היא,</b> ש<b>אמר: מחשבין מ</b>דברים הראויים ל<b>אכילת אדם לאכילת מזבח, ומ</b>דברים הראויים ל<b>אכילת מזבח לאכילת אדם, דתנן</b> <small>[ששנינו</small> במשנה<small>]:</small> <b>השוחט את הזבח</b> <b>לאכול דבר שאין דרכו לאכול,</b> או <b>להקטיר דבר שאין דרכו להקטיר</b> חוץ למקומו או חוץ לזמנו — הרי זה <b>כשר, ור' אליעזר פוסל.</b>
<b>אביי אמר:</b> יש לפרש סופה של המשנה <b>אפילו תימא</b> <small>[תאמר]</small> שהיא כשיטת <b>רבנן</b> <small>[חכמים],</small> הסבורים שאין מחשבת פסול חלה על דבר שאין דרכו לאכול. <b>ולא תימא</b> <small>[ואל תאמר,</small> תדייק<small>]:</small> לאכול כחצי זית ולהקטיר כחצי זית כשר, <b>הא</b> <small>[אבל]</small> <b>לאכול ולאכול דבר שאין דרכו לאכול</b> מצטרף ופיגול. <b>אלא אימא</b> <small>[אמור]</small> כך: <b>הא</b> <small>[אבל]</small> <b>לאכול</b> כחצי <b>זית</b> <b>ולאכול</b> כחצי זית <b>דבר שדרכו לאכול</b> —  מצטרף, למרות שהן שתי מחשבות נפרדות בשני חצאי זיתים.
 ושואלים: אם כן,  <b>מאי קא משמע לן</b> <small>[מה משמיע לנו]</small> התנא בהלכה זו שלנו? <b>אי</b> <small>[אם]</small> <b>דבר שדרכו לאכול קא משמע לן</b> <small>[משמיע לנו]</small> שמצטרף זה לזה — הרי כבר <b>מרישא שמע מינה</b> <small>[מראש</small> המשנה <small>נלמד]</small> דבר זה, שהרי שנינו: <b>כחצי זית בחוץ כחצי זית למחר</b> — <b>פסול.</b> ויש לדייק: <b>הא</b> <small>[הרי]</small> אם חשב כ<b>חצי זית</b> שני <b>למחר</b> — יהיה זה <b>פיגול!</b>
<b>אלא, אי</b> <small>[אם]</small> תאמר שבא להשמיענו את עצם ההלכה, שאם חשב <b>לאכול ולהקטיר</b> שאין מצטרפים — הרי <b>מדוקיא דרישא שמע מינה</b> <small>[מהדיוק של תחילת המשנה נשמע</small> דבר זה<small>],</small> ששנינו שם שאם חשב <b>לאכול דבר שדרכו לאכול</b> חוץ לזמנו — <b>אין</b> <small>[כן]</small> פיגול, אבל דבר <b>שאין דרכו לאכול</b> — <b>לא,</b> וממילא אינו מצטרף.
ונדייק מכאן: <b>השתא</b> <small>[עכשיו,</small> הרי<small>]</small> <b>ומה</b> שחשב <b>לאכול ולאכול דבר שאין דרכו לאכול</b> — <b>לא מצטרף,</b> למרות שחשב על אכילה, אם חשב <b>לאכול ולהקטיר מיבעי</b> <small>[נצרכה לומר]</small> שאינו מצטרף? ולפי זה אין אנו למדים כל דבר חדש מסופה של המשנה!
 ודוחים: גם אם נדייק מתחילת המשנה, שלאכול ולאכול דבר שאין דרכו לאכול מצטרפים, עדיין  <b>לאכול ולהקטיר איצטריך</b> <small>[הוצרך</small> לומר<small>],</small> שכן <b>סלקא דעתך אמינא</b> <small>[יעלה על דעתך לומר]:</small> <b>התם</b> <small>[שם]</small> שחושב לאכול דבר שאין דרכו לאכול <b>הוא</b> שאינו מצטרף, משום <b>דלאו כי אורחיה קא מחשב</b> <small>[שלא</small> על אכילה <small>שלא כדרכו הוא מחשב],</small> <b>אבל הכא</b> <small>[כאן]</small> לאכול ולהקטיר, <b>דבהאי כי אורחיה ובהאי כי אורחיה</b> <small>[שבזה</small> מחשב <small>כדרכו ובזה כדרכו]</small> <b>אימא ליצטרף</b> <small>[אמור שיצטרף],</small> <b>קא משמע לן</b> <small>[משמיע לנו]</small> שאכילה והקטרה אינם מצטרפים.

<big>א משנה</big> <b>כל הפסולין</b> לעבודה <b>ששחטו</b> — <b>שחיטתן כשרה, שהשחיטה</b> בקדשים <b>כשרה</b> לכתחילה <b>בזרים</b> שאינם כהנים, <b>ובנשים</b> אפילו הן ממשפחת כהונה, <b>ובעבדים</b> כנעניים, <b>ובטמאים, ואפילו בקדשי קדשים, ובלבד שלא יהיו טמאים נוגעין בבשר</b> של הבהמה שנשחטה ומטמאים אותו. <b>לפיכך</b> כיון ששחיטתם של פסולים אלה כשירה — <b>הן פוסלין במחשבה</b> אם כששחטו חשבו מחשבת פסול, כגון לאכול את הקרבן חוץ למקומו או חוץ לזמנו.

Daf 32a

<b>וכולן,</b> כל הפסולים לעבודת כהונה, <b>שקיבלו את הדם</b> במחשבה להקריבו <b>חוץ לזמנו וחוץ למקומו, אם יש</b> עדיין <b>דם הנפש</b> בבהמה — <b>יחזור</b> הכהן <b>הכשר ויקבל</b> ויזרוק את הדם על המזבח.
<b>קיבל הכשר</b> את הדם בכלי כדין, <b>ונתן</b> את הכלי <b>לפסול</b> — <b>יחזיר</b> הפסול <b>לכשר.</b> כיוצא בדבר, <b>קיבל</b> הכשר <b>בימינו</b> <b>ונתן</b> אחר כך את הכלי <b>ל</b>יד <b>שמאלו</b> (ועבודה היא בימין דווקא) — <b>יחזיר לימינו.</b> וכן <b>קיבל בכלי קדש ונתן</b> <b>לכלי חול</b> — <b>יחזיר לכלי קדש. נשפך</b> הדם <b>מן הכלי</b> שקיבל בו <b>על הרצפה ואספו</b> — <b>כשר.</b>
<b>נתנו</b> (זרקו) הפסול את הדם <b>על גבי הכבש,</b> או על קיר המזבח ש<b>לא כנגד היסוד</b> כלומר, במקום שאין שם יסוד, <b>נתן את</b> הדמים <b>הניתנין למטה</b> מחצי המזבח, כגון דם עולה, <b>למעלן, ואת הניתנין למעלן</b> כגון דם חטאת <b>למטה, ואת הניתנין בפנים</b> בהיכל, כגון דם פר ושעיר של יום הכיפורים, נתן <b>בחוץ</b> על מזבח העולה, <b>ואת הניתנין בחוץ</b> נתן <b>בפנים, אם יש דם הנפש</b> עדיין — <b>יחזור הכשר ויקבל.</b>
<big>א גמרא</big> מלשון המשנה שנאמר בה "כל הפסולים ש<b>שחטו"</b> בלשון עבר, מדייקים: ב<b>דיעבד</b> — <b>אין</b> <small>[כן]</small> השחיטה כשירה, <b>לכתחלה</b> — <b>לא.</b>
<b>ורמינהו</b> <small>[ומשליכים,</small> מראים סתירה<small>]</small> ממה ששנינו במדרש ההלכה: נאמר בקרבן עולה <b>"ושחט</b> את בן הבקר" (ויקרא א, ה), ולא נאמר "ושחט הכהן", לומר ש<b>שחיטה בזר</b> <b>כשרה,</b> וכפי ששנינו במשנתנו <b>שהשחיטה כשרה בזרים</b> <b>ובנשים ובעבדים ובטמאים,</b> ו<b>אפילו בקדשי קדשים.</b> ויש לשאול: <b>או</b> נאמר כי "ושחט" האמור בכתוב <b>אינו אלא בכהנים?</b>
על כך יש להשיב: <b>אמרת</b> (אומר אתה): <b>וכי מאין באתה?</b> מהיכן אתה בא לסברה זו, שכהן הוא? <b>מכלל שנאמר</b> לאהרן הכהן: <b>"ואתה ובניך אתך תשמרו את כהנתכם לכל דבר המזבח"</b> (במדבר יח, ז).
<b>יכול אף בשחיטה</b> הדין כן? <b>תלמוד לומר: "ושחט את בן הבקר לפני ה' ",</b> ומיד אחר כך: <b>"והקריבו</b> בני אהרן" (ויקרא א, ה), לומר שדווקא <b>מקבלה ואילך מצות כהונה, לימד על השחיטה שכשרה</b> לכתחילה <b>בכל אדם!</b>
ומשיבים: באמת <b>הוא הדין</b> ש<b>אפילו לכתחילה נמי</b> <small>[גם כן]</small> מותר לפסולים לשחוט, <b>ומשום דקא בעי</b> <b>למיתנא</b> <small>[שרצה לשנות]</small> גם <b>טמאים,</b> ש<b>לכתחילה לא</b> ישחטו, <b>גזירה שמא יגעו בבשר</b> ויטמאוהו, לכן <b>תנא</b> <small>[שנה]</small> בה לשון <b>"ששחטו",</b> שהיא בדיעבד.
<big>ב</big> ושואלים: <b>וטמא</b> ששחט ב<b>דיעבד שפיר דמי</b> <small>[טוב,</small> כשר, <small>הוא]?</small> <b>ורמינהו</b> <small>[ומשליכים,</small> מראים סתירה<small>]</small> ממה ששנינו במדרש ההלכה: נאמרו שני ציווים ברצף אחד: <b>"וסמך</b> ידו על ראש העולה... <b>ושחט"</b> (ויקרא א, ד—ה), ומשמע שמדובר באותו אדם, ללמדנו: <b>מה סמיכה</b> היא <b>בטהורים, אף שחיטה בטהורים!</b> ואומרים: דבר זה הוא <b>מדרבנן</b> <small>[מדברי סופרים],</small> שאסרו לטמא לשחוט, אבל מן התורה כשר.
 ושואלים:  <b>מאי שנא</b> <small>[</small>ב<small>מה שונה]</small> <b>סמיכה? דכתיב</b> <small>[שנאמר</small> בה<small>]:</small> <b>"לפני ה' "</b>כלומר, בעזרה, ואין טמא נכנס לעזרה, <b>שחיטה נמי</b> — <b>הכתיב</b> <small>[גם כן הרי נאמר]:</small> <b>"לפני ה' "</b>(ויקרא א,ד—ה), ואם כן איך יכול הטמא להיכנס ולשחוט! ומשיבים: <b>אפשר דעביד</b> <small>[ש</small>הוא <small>עושה]</small> <b>סכין ארוכה</b> ועומד בחוץ <b>ושחיט</b> <small>[ושוחט]</small> בפנים.
 ומקשים:  <b>סמיכה נמי</b> <small>[גם כן]</small> <b>אפשר דמעייל ידיה וסמיך</b> <small>[שמכניס</small> את <small>ידו</small> לפנים <small>וסומך]!</small> ומשיבים: <b>קסבר</b> <small>[סבור הוא</small> חכם זה<small>]</small> ש<b>ביאה במקצת,</b> שמכניס רק חלק מגופו, גם כן <b>שמה ביאה,</b> ואסור לטמא להכניס גם חלק מגופו למקדש.
<b>רב חסדא מתני איפכא</b> <small>[היה שונה להיפך]:</small> <b>"וסמך... ושחט", מה שחיטה בטהורין, אף סמיכה בטהורין.</b> ושואלים: <b>מאי שנא</b> <small>[</small>ב<small>מה שונה]</small> <b>שחיטה</b> שממנה למדים? <b>דכתיב</b> <small>[שנאמר</small> בה<small>]:</small> <b>"לפני ה' ",</b> ואין טמא נכנס לעזרה,

Daf 32b

<b>סמיכה נמי כתיב</b> <small>[גם כן נאמר</small> בה<small>]:</small> <b>"לפני ה' "!</b> ומשיבים: מכך אי אפשר היה ללמוד שהיא בטהורים דווקא, שהרי <b>אפשר דמעייל ידיה</b> <b>וסמיך</b> <small>[שמכניס ידו וסומך].</small> ואומרים: והרי <b>שחיטה נמי</b> <small>[גם כן]</small> <b>אפשר דעביד</b> <small>[שעושה]</small> <b>סכין ארוכה ושחיט</b> <small>[ושוחט]!</small>
ומשיבים: <b>הא מני</b> <small>[זו</small> כשיטת <small>מי היא]?</small> שיטת <b>שמעון התימני היא,</b> שהוא סבור שגם השוחט צריך להיות בעזרה. <b>דתניא</b> <small>[ששנויה</small> ברייתא<small>]:</small> נאמר <b>"ושחט את בן הבקר לפני ה' "</b>(ויקרא א, ה) ויש ללמוד מכאן שבן הבקר צריך להיות לפני ה', בעזרה, <b>ולא השוחט לפני ה',</b> אלא יכול לעמוד בחוץ ולשחוט בפנים. <b>שמעון התימני אומר: מנין שיהיו ידיו של שוחט לפנים מן הנשחט? תלמוד לומר: "ושחט את בן הבקר לפני ה' ",</b> ללמד שמי ש<b>שוחט את בן הבקר יהא לפני ה'.</b>
<big>א</big> ובשאלה האם ביאה במקצת של הטמא לעזרה נחשבת ביאה, <b>אמר עולא אמר ריש לקיש: טמא שהכניס ידו לפנים</b> — <b>לוקה,</b> שעבר על לאו הכתוב בתורה, <b>שנאמר</b> לגבי טומאת יולדת: <b>"בכל קדש לא תגע</b> ואל המקדש לא תבוא" (ויקרא יב, ד), <b>מקיש</b> (משווה) הכתוב בפסוק זה <b>ביאה לנגיעה, מה נגיעה</b> אפילו <b>במקצת</b> בחלק מגופו <b>שמה נגיעה, אף ביאה במקצת</b> שמכניס רק חלק מגופו <b>שמה ביאה.</b>
<b>איתיביה</b> <small>[הקשה לו]</small> <b>רב הושעיא לעולא</b> ממה ששנינו בברייתא: <b>מצורע שחל</b> יום <b>שמיני שלו</b> לטהרתו <b>להיות בערב הפסח, וראה קרי</b> (נפלטה ממנו שכבת זרע) <b>בו ביום וטבל,</b> והוא צריך להגיע לשער העזרה, ולהכניס בהונותיו לעזרה כדי שיזו עליהם מדם האשם, וכך יטהר ויוכל לאכול את הפסח בערב.
<b>אמרו חכמים: אף על פי שאין טבול יום אחר</b> של טומאת קרי <b>נכנס</b> למקדש, <b>זה נכנס</b> עד לשער העזרה, ומדוע? <b>מוטב יבוא</b> חיוב <b>עשה</b> של הקרבת קרבן פסח <b>שיש בו כרת</b> למי שמבטלו, <b>וידחה עשה</b> של שילוח הטמאים מן המחנה, <b>שאין בו כרת.</b>
<b>ור' יוחנן</b> <b>אמר: דבר תורה אפילו</b> איסור <b>עשה אין בו</b> בטבול יום להיכנס למקדש, <b>שנאמר: "ויעמד יהושפט בקהל יהודה וירושלם בבית ה' לפני החצר החדשה"</b> (דברי הימים ב כ, ה), ושאלו: <b>מאי</b> <small>[מה]</small> פירוש <b>"חצר החדשה"? אמר ר' יוחנן: שחידשו בה דברים</b> <b>הרבה, ואמרו: טבול יום אל יכנס למחנה לויה,</b> משמע שמן התורה מותר לו להיכנס!
 ומעתה, הקושיה על עולא: <b>ואי אמרת</b> <small>[ואם אתה אומר]</small> ש<b>ביאה במקצת שמה ביאה,</b> אם כן <b>היכי מעייל ידיה</b> <small>[איך</small> המצורע כשהוא טבול יום <small>מכניס</small> את <small>ידיו]</small> לעזרה <b>בבהונות</b> כדי להיטהר? והרי במקרה זה <b>אידי ואידי</b> <small>[זה וזה]</small> <b>עשה שיש בו כרת הוא,</b> שהרי טבול יום הנכנס לעזרה חייב כרת!
<b>אמר ליה</b> <small>[לו]</small> עולא לרב הושעיא: <b>מטונך</b> <small>[ממשאך]</small> כלומר, ממה שאתה בא להכביד ולהקשות עלי — משם אני מביא ראיה לשיטתי, כי <b>שאני</b> <small>[שונה]</small> <b>מצורע,</b> שהתירה לו התורה להכניס בהונותיו לעזרה כדי להיטהר, למרות שהוא מחוסר כיפורים, ולכן <b>הואיל והותר</b> בביאה במקצת <b>לצרעתו הותר</b> גם <b>ל</b>ענין <b>קיריו.</b> אבל מכל מקום — ביאה במקצת נחשבת ביאה.
 בעקבות דברים אלה <b>אמר רב יוסף: קסבר</b> <small>[סבור הוא]</small> <b>עולא</b> שאם היו <b>רובן</b> של ישראל <b>זבים</b> בערב הפסח, ואינם מותרים לעשות את הפסח בטומאה, <b>ונעשו טמאי מתים,</b> ואם היה הציבור, כולו או רובו, טמא מת מותר לו להקריב פסח בטומאה, <b>הואיל והותרו לטומאתן</b> לענין טומאת מת — <b>הותרו</b> גם <b>לזיבתן.</b>
<b>אמר ליה</b> <small>[לו]</small> <b>אביי: מי דמי</b> <small>[האם דומים</small> הדברים<small>]?</small> במצורע שראה קרי, הרי הותר הטמא מתחילה, ושוב אינו נאסר בגלל טומאה אחרת. אבל הזבים הרי מתחילה נדחו מהקרבה, וכשנוספה להם טומאת מת — <b>טומאה</b> (טומאת המת) <b>אישתראי</b> <small>[הותרה],</small> <b>זיבה</b> שכבר היתה בו <b>לא אישתראי</b> <small>[הותרה]!</small>
הוסיף ו<b>אמר ליה</b> <small>[לו]</small> אביי: <b>דלמא הכי קאמר מר</b> <small>[כך אמר אדוני]</small> שכך צריך לתקן את הדברים: אם היו מתחילה <b>רובן טמאי מתים ונעשו זבים, הואיל והותרו לטומאתן הותרו לזיבתן. אמר ליה</b> <small>[לו]</small> רב יוסף: <b>אין</b> <small>[כן],</small> לכך התכוונתי.
 ומקשים:  <b>ואכתי לא דמי</b> <small>[ועדיין אינו דומה]</small> לדברי עולא, שכן <b>מצורע היתירא</b> <small>[היתר]</small> <b>הוא, הואיל ואישתרי אישתרי</b> <small>[הואיל והותר הותר],</small> אבל <b>טומאה</b> בהקרבת הפסח הלוא רק <b>דחויה היא</b> ולא היתר גמור, ולכן אפשר לומר: <b>להא אידחאי, להא לא אידחאי</b> <small>[לזה,</small> לענין טומאת מת <small>נדחתה, לזה,</small> לענין טומאת זב <small>לא נדחתה]!</small>
<b>אמר ליה</b> <small>[לו]</small> <b>רבא: אדרבה, איפכא מסתברא</b> <small>[גדולה מזו, ההיפך</small> הוא <small>המסתבר]!</small> משום ש<b>מצורע היתירא</b> <small>[היתר]</small> <b>הוא,</b> שהתורה התירה לו במפורש להכניס בהונותיו כדי להיטהר, ולא הותר כן לשאר טמאים, אפשר לומר: <b>להא אישתראי ולהא לא אישתראי</b> <small>[לזה הותרה</small> הכניסה, <small>ולזה לא הותרה],</small> ואילו <b>טומאה דחויה הוא</b> בטמאי מת, וכיון שנדחתה, <b>מה לי חד דחויא</b> <small>[דחיה אחת]</small> <b>מה לי שתי דחיות?</b>

Daf 33a

ומעירים: <b>מכלל</b> הדברים אתה למד <b>דתרוייהו סבירא להו</b> <small>[ששניהם,</small> אביי ורבא, <small>סבורים הם]</small> כי <b>טומאה</b> <b>דחויה היא בצבור</b> ולא הותרה לגמרי. ושבים לדון בדברי עולא, שאמר כי ביאה של טמא במקצת שמה ביאה.
 ומציעים:  <b>לימא</b> <small>[האם נאמר]</small> כי <b>מסייע ליה</b> <small>[לו]</small> מה ששנינו בברייתא: <b>כל הסמיכות שהיו שם</b> במקדש, <b>קורא עליהן אני</b> מה ששנו חכמים: <b>תכף לסמיכה שחיטה,</b> שצריך שיהיו תכופים בזמן ובמקום ככל האפשר,
<b>חוץ</b> <b>מ</b>סמיכה <b>זו</b> שהמצורע סומך על אשמו, <b>שהיתה ב</b>חללו של <b>שער נקנור,</b> ולא בעזרה עצמה, שם נשחט האשם, כיון <b>שאין מצורע יכול ליכנס לשם עד</b> <b>שמזין עליו</b> (עבורו) על המזבח <b>מדם חטאתו ומדם אשמו.</b> <b>ואי אמרת</b> <small>[ואם אומר אתה]</small> כי <b>ביאה</b> <b>במקצת לא שמה ביאה</b> — <b>ליעייל ידיה ולסמוך</b> <small>[שיכניס ידו</small> בפנים <small>ויסמוך],</small> והקרבן יישחט סמוך לפתח!
<b>אמר רב יוסף:</b> אין מכאן ראיה, כי <b>הא מני</b> <small>[</small>ברייתא <small>זו</small> כשיטת <small>מי היא]?</small> כשיטת <b>ר' יוסי בר' יהודה</b> <b>היא,</b> ש<b>אמר: מרחק</b> <small>[מרוחק]</small> <b>צפון,</b> שהצפון בו שוחטים קדשי קדשים (ואשם בכללם) אינו כולל את כל צפון העזרה, אלא רק את השטח שמצפון למזבח, והוא רחוק יותר מעשרים ושתים אמה מפתח העזרה. וגם אם יכניס המצורע ידיו לעזרה ויסמוך, לא ניתן לשחוט שם את האשם.
 ושואלים:  <b>וליעבד</b> <small>[ושיעשו]</small> <b>פישפש</b> (דלת קטנה) בכותל העזרה הצפוני, מול המזבח, ושם יכניס ידיו ויסמוך! <b>אביי ורבא דאמרי תרוייהו</b> <small>[שאמרו שניהם]:</small> אי אפשר לעשות שינויים כאלה במקדש, כי נאמר לגבי מבנה המקדש: <b>"הכל בכתב מיד ה' עלי השכיל</b> <b>את כל מלאכת התבנית"</b> (דברי הימים א כח, יט).
<b>איכא דאמרי</b> <small>[יש שאומרים],</small> <b>אמר רב יוסף</b> הסבר אחר מדוע לא מכניס המצורע את ידיו לעזרה וסומך, כי <b>כל הסומך</b> על קרבן — <b>ראשו ורובו מכניס, מאי טעמא</b> <small>[מה טעם</small> הדבר<small>]?</small> סמיכה ב<b>כל כחו בעינן</b> <small>[צריכים אנו],</small> <b>הלכך</b> <small>[על כן]</small> <b>לא אפשר</b> שיסמוך המצורע בעזרה, שביאת כולו היא, ולא ביאה במקצת, ולכן הוא עושה זאת בשער ניקנור.
 ושואלים: תנא זה,  <b>מאי קסבר</b> <small>[מה הוא סבור]?</small> <b>אי קסבר</b> <small>[אם הוא סבור]</small> ש<b>סמיכת אשם מצורע דאורייתא</b> <small>[מן התורה</small> היא מחוייבת<small>],</small> <b>ותכף לסמיכה שחיטה</b> גם כן <b>דאורייתא</b> <small>[מן התורה]</small> — <b>ליעול ולסמוך להדיא</b> <small>[שיכנס ויסמוך במישרין</small> בפנים<small>],</small> <b>דרחמנא אמר</b> <small>[שהתורה אמרה</small> במפורש<small>]</small> שכך יעשה!
<b>אמר רב אדא בר מתנה:</b> באמת כך היה צריך להיות מדין תורה, אלא <b>גזירה</b> של חכמים היא, <b>שמא ירבה בפסיעות</b> וייכנס יותר מכדי הצורך, ועל כך יתחייב. <b>איכא דאמרי</b> <small>[יש שאומרים]</small> ש<b>אמר רב אדא בר מתנה:</b> אמנם <b>סמיכת אשם מצורע דאורייתא</b> <small>[מן התורה</small> היא<small>],</small> <b>ו</b>אולם <b>תכף לסמיכה שחיטה לאו דאורייתא</b> <small>[אינה מן התורה],</small> ולכן הוא יכול לסמוך בחוץ.
<b>מיתיבי</b> <small>[מקשים על כך]</small> ממה ששנינו בברייתא: נאמר <b>"וסמך... ושחט"</b> (ויקרא א, ה), <b>מה סמיכה בטהורין</b> דווקא, ולא בטמאים — <b>אף שחיטה בטהורין. ואי אמרת לאו דאורייתא</b> <small>[ואם אומר אתה</small> שתיכף לסמיכה שחיטה <small>אינה מן התורה],</small> סמיכה <b>בטמאין נמי משכחת לה</b> <small>[גם כן אתה מוצא אותה],</small> שהרי יכולים הטמאים לסמוך מחוץ לעזרה!
<b>אלא איפוך</b> <small>[הפוך]</small> ואמור כך: <b>סמיכת אשם מצורע לאו דאורייתא</b> <small>[אינה מן התורה]</small> ולכן יכול לעשות זאת בחוץ, <b>ו</b>אולם בקרבנות שצריכים סמיכה מן התורה — <b>תכף לסמיכה שחיטה דאורייתא</b> <small>[מן התורה</small> היא<small>].</small>

Daf 33b

ושבים לדברי עולא בשם ריש לקיש (לעיל זבחים לב,ב) שטמא שהכניס ידו לעזרה לוקה, משום שביאה במקצת שמה ביאה, והקשו על כך מן הברייתא בענין מצורע האומרת שאין בכך כרת. <b>רבינא אמר:</b> מה שנאמר <b>לענין מלקות איתמר</b> <small>[נאמר],</small> שלא אמר ריש לקיש אלא שיש עונש מלקות על המכניס ידו לעזרה, אבל גם הוא מודה שאין בזה חיוב כרת כמו בביאת הטמא כולו.
<b>כי אתא</b> <small>[כאשר בא]</small> <b>רבין אמר</b> בשם <b>ר' אבהו:</b> מה שאמר ריש לקיש על פסוק זה, <b>לענין טמא שנגע בקודש איתמר</b> <small>[נאמר]</small> הדבר, ואינו מדבר כלל בביאה במקצת למקדש כפי שאמר עולא בשמו.
<big>א</big> <b>דאיתמר</b> <small>[שנאמר]:</small> שנחלקו לענין <b>טמא שנגע בקודש, ריש לקיש אמר: לוקה</b> על כך, שעבר על לאו הכתוב בתורה, <b>ר' יוחנן אמר: אינו לוקה.</b> ומסבירים את טעמיהם: <b>ריש לקיש אמר לוקה,</b> משום שנאמר <b>"בכל קדש לא תגע"</b> (ויקרא יב, ד). <b>ור' יוחנן אמר אינו לוקה,</b> שכן <b>ההוא</b> <small>[אותו</small> כתוב<small>]</small> <b>בתרומה כתיב</b> <small>[נאמר],</small> ולא בקודש.
 ושואלים:  <b>וריש לקיש,</b> האם סבור הוא כי <b>האי קרא להכי הוא דאתא</b> <small>[פסוק זה לזה הוא שבא]?</small> <b>האי מיבעי ליה</b> <small>[זה נצרך לו]</small> ל<b>אזהרה ל</b>מי שהוא טמא ה<b>אוכל בשר קודש!</b> <b>דאיתמר</b> <small>[שנאמר]:</small> <b>אזהרה לאוכל בשר קודש מנין? ריש לקיש אמר:</b> נאמר <b>"בכל קדש לא תגע"</b> (ויקרא יב, ד), וכאשר יבואר להלן הכוונה היא לאכילה.
<b>ר' יוחנן אמר: תני</b> <small>[שנה]</small> החכם <b>ברדלא, אתיא</b> <small>[באה,</small> נלמדה<small>]</small> הלכה זו בגזירה שווה <b>"טומאתו" "טומאתו" מביאת מקדש,</b> שגם באוכל קודש בטומאה נזכרה המלה "טומאתו" (ויקרא ד, כ), וגם בביאת מקדש בטומאה (במדבר יט, יג), ובשניהם יש עונש כרת, <b>מה להלן</b> בביאת מקדש <b>ענש</b> (כרת) <b>ו</b>גם <b>הזהיר</b> שיש מצות לא תעשה על כך, <b>אף כאן</b> באכילת קודש בטומאה <b>ענש ו</b>גם <b>הזהיר.</b> הרי שלדעת ריש לקיש נאמר איסור זה לענין אכילה!
 ומשיבים: לדעת ריש לקיש נלמדים שני הדברים מפסוק זה,  <b>טמא שנגע בקודש</b> נלמד <b>מדאפקה רחמנא</b> <small>[מ</small>מה <small>שהוציאה התורה</small> את הדבר<small>]</small> <b>בלשון נגיעה,</b> ואילו <b>אזהרה לאוכל</b> נלמדה <b>מדאיתקש</b> <small>[מ</small>מה <small>שהוקשה]</small> אכילת <b>קודש</b> בטומאה כניסה <b>למקדש</b> ("בכל קודש לא תגע ואל המקדש לא תבוא").
<b>תניא כוותיה</b> <small>[שנויה</small> ברייתא <small>כשיטת]</small> <b>ריש לקיש: "בכל קדש לא תגע"</b> — <b>אזהרה לאוכל</b> קודש בטומאה. <b>אתה אומר</b> שזוהי <b>אזהרה לאוכל, או אינו אלא לנוגע?</b>
<b>תלמוד</b> <b>לומר: "בכל קדש לא תגע ואל המקדש לא תבא", מקיש</b> (משוה) הכתוב <b>קודש</b> <b>למקדש, מה</b> איסור ביאה ל<b>מקדש</b> הריהו <b>דבר שיש בו</b>

Daf 34a

<b>נטילת נשמה</b> שיש בו עונש כרת, <b>אף קודש</b> שמדובר עליו בפסוק זה הוא ב<b>דבר שיש בו נטילת נשמה. ואי</b> <small>[ואם]</small> <b>בנוגע</b> בלבד, <b>נטילת נשמה מי איכא</b> <small>[האם יש]?</small> <b>אלא</b> מדובר <b>באכילה</b> שבה יש עונש כרת על האוכל בטומאה.
 ושואלים:  <b>ואכתי מיבעי ליה</b> <small>[ועדיין נצרך לו]</small> פסוק זה <b>לטמא שאכל בשר קודש לפני זריקה</b> של דם הקרבן על המזבח, כשעדיין אינו מותר באכילה! <b>דאתמר</b> <small>[שנאמר]</small> שחלקו בבעיה הבאה: <b>טמא שאכל בשר קודש לפני זריקה, ריש לקיש אמר: לוקה</b> על כך, <b>ור' יוחנן אמר: אינו לוקה.</b>
<b>ריש לקיש אמר: לוקה,</b> שנאמר <b>"בכל קדש לא תגע"</b> (ויקרא יב, ד) <b>לא שנא</b> <small>[אינו שונה]</small> אם נגע <b>לפני זריקה ולא שנא</b> <small>[ואינו שונה]</small> <b>לאחר זריקה,</b> שבכל מקרה הוא מוזהר מן התורה. <b>ר' יוחנן אמר אינו לוקה,</b> כי לשיטתו האיסור לטמא לאכול בשר קודש נלמד <b>כדתני</b> <small>[כמו ששנה]</small> החכם <b>ברדלא: אתיא</b> <small>[באה,</small> נלמדה<small>]</small> האזהרה בגזירה שווה <b>"טומאתו" "טומאתו"</b> (ויקרא ז, כ. במדבר יט, יג), כמבואר בעמוד הקודם. <b>וכי כתב ההוא</b> <small>[וכאשר נאמר אותו</small> מקרא<small>]</small> ("טומאתו") — הרי זה דווקא בבשר המותר באכילה, <b>לאחר זריקה!</b>
ומשיבים: לדעת ריש לקיש, <b>אם כן</b> שמדובר בכתוב זה באכילת בשר לאחר זריקה, <b>לימא קרא</b> <small>[שיאמר המקרא]</small> רק <b>"בקדש</b> לא תגע", <b>מאי</b> <small>[מה</small> פירוש<small>]</small> לשון הריבוי <b>"בכל קדש"? שמע מינה תרתי</b> <small>[למד מכאן שתים],</small> שבא לרבות בשר קודש לפני זריקה.
<big>א</big> <b>גופא</b> <small>[</small>ודנים <small>לגופה]</small> של אותה מחלוקת שהזכרנו קודם: <b>טמא שאכל בשר קודש לפני זריקה, ריש לקיש אמר: לוקה, ר' יוחנן אמר: אינו לוקה. אמר אביי: מחלוקת</b> זו היא <b>בטומאת הגוף</b> של האוכל, <b>אבל בטומאת בשר,</b> אם היה הבשר טמא — <b>דברי הכל לוקה,</b> ש
<b>אמר קרא</b> <small>[המקרא]:</small> "והבשר אשר יגע בכל טמא לא יאכל... והבשר" (ויקרא ז, יט), ודרשו חכמים: <b>"והבשר"</b> — <b>לרבות עצים ולבונה, דלאו</b> <small>[שלא]</small> <b>בני אכילה נינהו</b> <small>[הם],</small> <b>ואפילו הכי רבינהו קרא</b> <small>[ואפילו כך ריבה אותם המקרא],</small> שהם מקבלים טומאה, והאוכלם בטומאת הגוף לוקה, ובודאי נכנס בריבוי זה גם בשר לפני זריקה, שהוא ראוי לאכילה.
<b>ורבא אמר: מחלוקת</b> זו היא <b>בטומאת הגוף, אבל בטומאת בשר</b> — <b>דברי הכל אינו לוקה, מאי טעמא</b> <small>[מה טעם</small> הדבר<small>]?</small> <b>כיון דלא קרינא ביה</b> <small>[שאין אנו קוראים בו]</small> בבשר שלפני זריקה את הכתוב: "והנפש אשר תאכל בשר מזבח השלמים... <b>וטומאתו עליו</b> <b>ונכרתה"</b> (ויקרא ז, כ) שהוא נאמר רק בבשר הראוי להיאכל, <b>לא קרינא ביה</b> <small>[אין אנו קוראים בו]</small> גם את האיסור <b>"והבשר אשר יגע בכל טמא לא יאכל"</b> (ויקרא ז, יט).
 ומקשים על דברי רבא: <b>והאמר מר</b> <small>[והרי אמר החכם]:</small> <b>"והבשר"</b> (ויקרא ז,יט) — <b>לרבות עצים ולבונה</b> שנטמאו, שאסורים באכילה בטומאה, למרות שאינם ראויים לאכילה, וכל שכן בשר לפני זריקת הדם!
 ומשיבים:  <b>הכא במאי עסקינן</b> <small>[כאן,</small> בעצים ולבונה, שחייבים עליהם משום טומאה, <small>במה אנו עוסקים]</small> — <b>כגון שקדשו בכלי,</b> וטעם הדבר — ש<b>נעשה</b> אז <b>כמי שקרבו כל מתיריו,</b> כגון בשר לאחר זריקת הדם, שרק מאותה שעה חייבים על אכילתו.
<b>דתנן</b> <small>[ששנינו</small> במשנה<small>]:</small> <b>כל שיש לו מתירים</b> כגון בשר הקרבן, שהדם מתירו להקרבה ולאכילה, חייבים עליו משום טומאה <b>משקרבו מתיריו, כל שאין לו מתירין</b> כגון הקומץ והלבונה, שהם מתירים את שיירי המנחה באכילה — חייבים על אכילתו בטומאה <b>משקדש בכלי.</b>
<big>ב</big> <b>איתמר</b> <small>[נאמר]</small> שנחלקו בבעיה הבאה: <b>המעלה אברי בהמה טמאה על גבי המזבח, ריש לקיש אמר: לוקה</b> על כך, <b>ר' יוחנן אמר: אינו לוקה.</b> ומסבירים את טעמיהם: <b>ריש לקיש אמר לוקה,</b> כי בכתוב נאמר שיש מצות עשה להקריב קרבן מן הבקר ומן הצאן (ויקרא א, ב), שהם בכלל בהמה טהורה. ויש לדייק: בהמה <b>טהורה</b> — <b>אין</b> <small>[כן],</small> אבל <b>טמאה</b> — <b>לא, ולאו הבא מכלל עשה לוקין עליו. ור' יוחנן אמר אין לוקין עליו,</b> כי <b>לאו הבא מכלל עשה אין לוקין עליו.</b>
<b>מותיב</b> <small>[מקשה]</small> <b>ר' ירמיה</b> על דברי ריש לקיש, ממה ששנינו בברייתא לענין אחר: נאמר "כל מפרסת פרסה ושוסעת שסע... בבהמה <b>אתה תאכלו"</b> (ויקרא  יא, ג) — <b>ולא בהמה טמאה, ולאו הבא מכלל עשה</b> — <b>עשה</b> הוא!
<b>אמר ליה</b> <small>[לו]</small> <b>ר' יעקב לר' ירמיה בר תחליפא, אסברא</b> <small>[אסביר]</small> <b>לך: באברי בהמה טמאה</b> שהעלה על המזבח — <b>דכולי עלמא לא פליגי</b> <small>[הכל אינם חלוקים]</small> שאינו לוקה, שהרי עשה הוא. <b>כי פליגי</b> <small>[כאשר נחלקו]</small> הרי זה <b>בחיה,</b> אם מעלה בשר חיה טהורה על גבי המזבח. <b>והכי איתמר</b> <small>[וכך נאמר]:</small> <b>ר' יוחנן אמר: עובר בעשה, ריש לקיש אמר: אינו עובר בולא כלום.</b>
וטעמיהם, <b>ר' יוחנן אמר עובר בעשה,</b> כי התורה ציותה: <b>בהמה</b> — <b>אין</b> <small>[כן]</small> תקריבו, ומכאן יש ללמוד: <b>חיה</b> — <b>לא,</b> ולאו הבא מכלל עשה — עשה. <b>ריש לקיש אמר אינו עובר עליו בולא כלום,</b> שכן <b>ההוא</b> <small>[אותו</small> כתוב<small>]</small> שנאמר בו שמקריבים מן הבקר ומן הצאן הוא <b>למצוה,</b> שכך צריך לעשות, אבל אין ללמוד מכאן שאם מקריבים חיה יש בכך עבירה.
<b>מותיב</b> <small>[מקשה]</small> <b>רבא</b> ממה ששנינו בברייתא: <b>אילו נאמר</b> רק "אדם כי יקריב מכם <b>קרבן לה'</b> מן ה<b>בהמה"</b> (ויקרא א, ב), <b>הייתי אומר:</b> אף <b>חיה</b> היא <b>בכלל בהמה, כענין שנאמר: "זאת הבהמה אשר תאכלו שור שה כשבים ושה עזים איל וצבי" וגו'</b> (דברים יד ד—ה), הרי שבכלל "הבהמה" נכללות גם חיות, כגון איל וצבי, על כן <b>תלמוד לומר:</b> "מן הבהמה, מן ה<b>בקר ו</b>מן ה<b>צאן"</b> (ויקרא א, ב) — <b>בקר וצאן אמרתי לך</b> להביא מן הבהמה, <b>ולא חיה.</b>
<b>יכול לא יביא</b> חיה לכתחילה, <b>ואם הביא כשר? הא למה זה דומה</b> לכאורה — <b>לתלמיד שאמר לו רבו: "הבא לי חטים", והביא לו חטים ושעורים, שאינו כמעביר</b> (כעובר) <b>על דבריו אלא מוסיף על דבריו, ו</b>הרי זה <b>כשר?</b>
<b>תלמוד לומר</b> בהמשך שוב: <b>"בקר וצאן"</b> ("מן הבקר... מן הצאן", ויקרא פסוקים ג, י) לחזור ולהדגיש: <b>בקר וצאן</b> דוקא <b>אמרתי לך, ולא חיה. הא</b> <small>[הרי]</small> <b>למה זה דומה? לתלמיד שאמר לו רבו: אל תביא לי אלא חיטין, והביא לו חיטין ושעורים, שאינו כמוסיף על דבריו אלא כמעביר על דבריו</b> שהרי אמר לו שלא יביא לו אלא חיטים.

Daf 34b

<b>ופסול</b> משום כך. ואם כן <b>תיובתא</b> <small>[קושיה חמורה]</small> על דברי <b>ריש לקיש!</b> ומסכמים: אכן, <b>תיובתא</b> <small>[קושיה חמורה]</small> היא ונדחו דבריו.
<big>א</big> שנינו במשנה: <b>וכולן</b> כל הפסולים לעבודה <b>שקיבלו</b> את הדם חוץ לזמנו וחוץ למקומו, אם נותר דם הנפש בבהמה — יחזור הכשר ויקבל את הדם. <b>בעא מיניה</b> <small>[שאל אותו]</small> <b>ריש לקיש מר' יוחנן: פסול</b> שזרק את הדם, <b>מהו שיעשה</b> את הדם שנותר בבהמה <b>שירים</b> של דם שנזרק, שאינם ראויים עוד לזריקה. או שמא מה שעשה הפסול אינו נחשב כזריקה, ויחזור ויזרוק?
<b>אמר ליה</b> <small>[לו]:</small> <b>אין</b> זריקה פסולה <b>עושה שירים אלא</b> כשזורק (כהן כשר) את הדם במחשבת <b>חוץ לזמנו וחוץ למקומו, הואיל ו</b>הוא <b>מרצה</b> כלומר, הואיל והיא נחשבת כזריקה <b>ל</b>ענין <b>פיגולו.</b>
ואילו <b>רב זביד מתני הכי</b> <small>[היה שונה</small> את הענין <small>הזה כך],</small> <b>בעא מיניה</b> <small>[שאל אותו]</small> <b>ריש לקיש מר' יוחנן: כוס</b> של דם <b>פסול,</b> כגון שיצא חוץ לעזרה, ועבר וזרקו, <b>מהו שיעשה</b> את הדם שנותר בבהמה <b>שירים</b> שאינם ראויים עוד לזריקה? <b>אמר ליה</b> <small>[לו]</small> ר' יוחנן: <b>פסול גופיה</b> <small>[עצמו]</small> שזרק את הדם <b>מאי סבירא לך</b> <small>[מה אתה סבור]</small> בדינו? <b>אי</b> <small>[אם]</small> <b>פסול</b> שזרק את הדם <b>משוי</b> <small>[עושה]</small> <b>שירים</b> — <b>כוס פסול נמי משוי</b> <small>[גם כן עושה]</small> <b>שירים, אי</b> <small>[אם]</small> <b>פסול לא משוי</b> <small>[אינו עושה]</small> <b>שירים, כוס פסול נמי לא משוי</b> <small>[גם כן אינו עושה]</small> <b>שירים!</b>
ואילו <b>רב ירמיה מדיפתי מתני הכי</b> <small>[</small>היה <small>שונה כך],</small> <b>בעא מיניה</b> <small>[שאל אותו]</small> <b>אביי מרבה:</b> אם קיבל הדם ביותר מכוס אחד, והשלים באחד מהם את זריקת הדם על קרנות המזבח, אותו <b>כוס מהו שיעשה את חבירו, דחוי</b> לגמרי, ונשפך לאמה העוברת בעזרה, <b>או שירים</b> שמצוה לשופכם על יסוד המזבח?
<b>אמר ליה</b> <small>[לו]:</small> דבר זה <b>פלוגתא</b> <small>[מחלוקת]</small> של <b>ר' אלעזר בר' שמעון ורבנן</b> <small>[וחכמים].</small> <b>דתניא</b> <small>[ששנויה</small> ברייתא<small>]</small> בענין שיירי דם חטאת החיצונה: <b>למעלה,</b> בחטאת הנשיא, <b>הוא אומר: "את דמו ישפך</b> על יסוד מזבח העולה" (ויקרא ד, כה), <b>למטה</b> בחטאת יחיד <b>הוא אומר: "ואת כל דמה ישפך</b> אל יסוד המזבח" (ויקרא ד, לד), ויש כאן הדגשה — "כל דמה".
 וכך יש להבין את שני הכתובים: <b>מנין לחטאת שקיבל דמה בארבעה כוסות ונתן מתנה אחת</b> על המזבח <b>מ</b>כוס <b>זה ומתנה אחת מ</b>כוס <b>זה,</b> על כל אחת מקרנות המזבח, מנין <b>ש</b>שיירי כל הכוסות <b>כולן נשפכין ליסוד? תלמוד לומר: "ואת כל דמה ישפך".</b>
<b>יכול</b> אם <b>נתן ארבע מתנות</b> של החטאת <b>מכוס אחד יהו כולן,</b> כל שאר הכוסות, <b>נשפכין ליסוד? תלמוד לומר: "ואת דמו"</b> ולא "כל דמו", <b>הא</b> <small>[הרי]</small> <b>כיצד? הוא,</b> אותו דם בכוס שהיזו ממנו כדין — <b>נשפך ליסוד, והן,</b> שאר הכוסות — דחויים הם ו<b>נשפכין לאמה</b> (לתעלה העוברת בעזרה).
<b>ר' אלעזר בר' שמעון אומר: מנין לחטאת שקיבל דמה בארבעה כוסות ונתן ארבע מתנות מכוס אחד, שכולן נשפכין ליסוד? תלמוד לומר: "ואת כל דמה ישפך".</b> ושואלים: <b>והכתיב</b> <small>[והרי נאמר]:</small> <b>"ואת דמו ישפך",</b> ומשמע — לא כל דמו! <b>אמר רב אשי:</b> <b>ההוא למעוטי</b> <small>[אותו</small> כתוב בא <small>למעט]</small> <b>שירים שבצואר בהמה,</b> שלא נתקבלו כלל בכלי כדי לזורקם, והוא אינו נשפך ליסוד, אלא לאמה.
<big>ב</big> שנינו במשנה שלושה מקרים דומים: <b>קיבל הכשר</b> את הדם <b>ונתן לפסול</b> — יחזיר לכשר ויזרוק. קיבל בימינו ונתן לשמאלו — יחזיר לימינו. קיבל בכלי קודש ונתן לכלי חול — יחזיר לכלי קודש.
 ומעירים:  <b>וצריכא</b> <small>[וצריך]</small> שיאמרו כל המקרים הללו, <b>דאי אשמעינן</b> <small>[שאם היה משמיע לנו]</small> רק כשנתן ל<b>פסול, הוה אמינא</b> <small>[הייתי אומר]:</small> <b>מאי</b> <small>[מה</small> פירוש<small>]</small> <b>"פסול"</b> כאן? <b>טמא,</b> שאינו דחוי לגמרי, <b>דחזי</b> <small>[ש</small>הרי הוא <small>ראוי]</small> <b>לעבודת ציבור,</b> ולכן אין הדם נפסל בכך, <b>אבל</b> אם נתן ל<b>שמאל</b> שאינו ראוי בשום אופן לקבלת הדם והולכתו — <b>לא.</b>
<b>ואי אשמעינן</b> <small>[ואילו היה משמיע לנו]</small> גם בנותן ליד <b>שמאל</b> שיחזיר לימין ויזרוק, היינו אומרים שהוא משום <b>דאית ליה הכשירא</b> <small>[שיש לו הכשר]</small> <b>ביום הכיפורים,</b> שהכהן הגדול מכניס את כף הקטורת בשמאל, <b>אבל כלי חול</b> — <b>לא.</b>
<b>ואי אשמעינן</b> <small>[ואם היה משמיע לנו]</small> רק בנותן ל<b>כלי חול,</b> שאין הדם נפסל בו <b>משום דחזו לקדושינהו</b> <small>[שראויים</small> כלים אלה <small>לקדש אותם]</small> ולעשותם כלי שרת, <b>אבל הנך</b> <small>[האחרים],</small> פסול ושמאל, שאין אפשרות להכשירם — <b>אימא</b> <small>[אמור]</small> ש<b>לא,</b> לכן <b>צריכא</b> <small>[צריך]</small> שייאמרו כולם.
ולגופו של דין המשנה שואלים: <b>וליהוי ליה</b> <small>[ושיהיה</small> הדם נחשב<small>]</small> כ<b>דחוי</b> לאחר שנתקבל ביד הפסול, או בשמאל או בכלי חול! <b>אמר ליה</b> <small>[לו]</small> <b>רבינא לרב אשי, הכי</b> <small>[כך]</small> <b>אמר רב ירמיה מדיפתי משמיה</b> <small>[משמו]</small> של <b>רבא: הא מני</b> <small>[</small>משנה <small>זו</small> כשיטת <small>מי היא]?</small> כדעת <b>חנן המצרי הוא, דלית ליה</b> <small>[שאין לו]</small> כלל דין <b>דחויין,</b> שקרבן שנדחה לשעתו אינו נדחה לגמרי.
<b>דתניא</b> <small>[ששנויה</small> ברייתא<small>],</small> <b>חנן המצרי אומר:</b> אם אבד השעיר המשתלח ביום הכיפורים, <b>אפילו</b> היה ה<b>דם</b> של בן זוגו, המוקרב לה', <b>בכוס</b> — אין אותו דם נדחה, אלא <b>מביא חבירו</b> (שעיר אחר להשתלח) <b>ומזווג לו</b> להיות בן זוגו, וזורק את הדם כראוי.
<b>רב אשי אמר</b> הסבר אחר למשנתנו: <b>כל שבידו</b> לתקן <b>לא הוי</b> <small>[אין זה</small> נקרא<small>]</small> <b>דחוי,</b> והרי מדובר כאן כשחוזרים ומקבלים את הדם כראוי.
<b>אמר רב שייא: כוותיה</b> <small>[כשיטתו]</small> של <b>רב אשי מסתברא</b> <small>[מסתבר],</small> שכן <b>מאן שמעת ליה דאית ליה</b> <small>[מי שמעת אותו שיש לו,</small> שהוא סבור<small>]</small> דין <b>דחויין? ר' יהודה, דתנן</b> <small>[ששנינו</small> במשנה<small>],</small> <b>ועוד אמר ר' יהודה:</b> אם <b>נשפך הדם</b> של השעיר המוקרב לה' מן הכוס — <b>ימות המשתלח,</b> וכן אם <b>מת המשתלח</b> — <b>ישפך הדם.</b> הרי שסבור הוא שהשעיר המשתלח, או במקרה ההפוך — דם השעיר לה', נדחה לגמרי.
<b>ושמעינן ליה דאמר</b> <small>[ושמענו אותו ש</small>הוא <small>אומר]:</small> <b>כל</b> דבר <b>שבידו לא הוי</b> <small>[אינו נחשב]</small> <b>דחוי, דתניא</b> <small>[ששנויה</small> ברייתא<small>],</small> <b>ר' יהודה אומר:</b> לאחר שנשחטו קרבנות הפסח בעזרה, <b>כוס אחד היה ממלא מדם התערובת</b> שעל הרצפה, <b>וזורקו זריקה אחת</b> על המזבח <b>כנגד היסוד,</b> כדינו של קרבן פסח, שאם נשפך דמו של אחד מהם מן הכלי לרצפה, יוכשר בדרך זו. <b>שמע מינה</b> <small>[למד מכאן]</small> שלמרות שנשפך הדם מן הכלי בתחילה, <b>כל שבידו לא הוי</b> <small>[אינו נחשב]</small> <b>דחוי.</b> ומסכמים: אכן <b>שמע מינה</b> <small>[למד מכאן]</small> שכן הוא.
<big>ג</big> <b>גופא</b> <small>[לגופו]</small> של הדבר שהזכרנו קודם: <b>תניא</b> <small>[שנויה</small> ברייתא<small>],</small> <b>ר' יהודה אומר: כוס אחד היה ממלא מדם התערובת, שאם ישפך אחד מהם,</b> מן הכוסות שקיבלו בהם את דם הפסחים, <b>נמצא שהוא מכשירו. אמרו לו לר' יהודה: והלא</b> דם זה של התערובת <b>לא נתקבל בכלי!</b> ושואלים: <b>מנא ידעי</b> <small>[מנין יודעים]</small> חכמים שלא נתקבל? שמא נתקבל ונשפך מן הכלי! <b>אלא</b> כך צריך לומר: הרי ספק הוא, <b>שמא לא נתקבל בכלי! אמר להן:</b>

Daf 35a

<b>אף אני לא אמרתי</b> שייזרק הדם <b>אלא כשנתקבל בכלי.</b> ושואלים: <b>והוא גופיה</b> <small>[עצמו],</small> ר' יהודה, <b>מנא ידע</b> <small>[מנין</small> הוא <small>יודע]</small> אם התקבל או לא? ומשיבים: הוא סומך על כך ש<b>כהנים זריזין</b> הם, משתדלים לעשות עבודתם כראוי, ומקבלים כל הדם, <b>ועבדין הייא</b> <small>[ו</small>אולם <small>עושים במהירות]</small> <b>ו</b>כך <b>משתפכין</b> הדמים מן הכלי.
 ומקשים:  <b>והלא דם התמצית</b> (שמתמצה מן הצואר, לאחר שיצא דם הנפש) <b>מעורב בו</b> בדם זה של התערובת, ואין זורקים תערובת כזו על המזבח! ומשיבים: <b>ר' יהודה לטעמיה</b> <small>[לשיטתו],</small> ש<b>אמר: דם התמצית</b> <b>קרי</b> <small>[קרוי]</small> <b>דם,</b>
<b>דתניא</b> <small>[ששנויה</small> ברייתא<small>]:</small> <b>דם התמצית</b> הרי הוא <b>באזהרה</b> שאם אוכל אותו עובר בלא תעשה, <b>ר' יהודה אומר: בכרת,</b> כדם הנפש.
 ומקשים:  <b>והאמר</b> <small>[והרי אמר]</small> <b>ר' אלעזר: מודה ר' יהודה לענין כפרה</b> על המזבח, <b>ש</b>דם התמצית <b>אינו מכפר, שנאמר: "כי הדם הוא (הנפש)</b> (בנפש) יכפר" (ויקרא יז, יא), לומר:
<b>דם שהנפש יוצאה בו קרוי דם, שאין הנפש יוצאה בו אין קרוי דם.</b> הרי שאף לדעת ר' יהודה אין דם התמצית ראוי לזריקה!
<b>אלא</b> צריך לומר ש<b>ר' יהודה</b> הולך <b>לטעמיה</b> <small>[לטעמו],</small> ש<b>אמר: אין דם מבטל דם,</b> ולכן אין דם התמצית מבטל את הדם שנתקבל בכלי.
 ושבים לברייתא, <b>אמר להם ר' יהודה: לדבריכם,</b> שאי אפשר להשתמש בדם התערובת, <b>למה פוקקין</b> <b>העזרה</b> שתתמלא דם, ולא נותנים לדם לצאת דרך האמה? <b>אמרו לו: שבח הוא לבני אהרן שיהלכו עד</b> <b>ארכובותיהן</b> (קרסוליהם) <b>בדם.</b>
ומקשים: <b>והא</b> <small>[והרי]</small> <b>דם הוי</b> <small>[הריהו]</small> <b>חציצה</b> בין רגליהם לרצפת העזרה! ומשיבים: דם זה <b>לח הוא, ולא הוי</b> <small>[ואינו]</small> <b>חציצה, דתנן</b> <small>[ששנינו</small> בברייתא<small>]:</small> <b>הדם, והדיו, והדבש, והחלב</b> אם היו <b>יבישין</b> — <b>חוצצין,</b> אם היו <b>לחין</b> — <b>אין חוצצין.</b>
ומקשים: <b>והא קא מיתווסי מאנייהו</b> <small>[והרי מתלכלכים בגדיהם</small> בדם<small>],</small> <b>ותנן</b> <small>[ושנינו</small> בברייתא<small>]:</small> אם <b>היו בגדיו</b> של הכהן <b>מטושטשין</b> (מלוכלכים) <b>ועבד</b> — <b>עבודתו פסולה! וכי תימא דמדלו להו</b> <small>[ואם תאמר שמרימים אותם</small> את הבגדים<small>],</small> <b>והתניא</b> <small>[והרי שנויה</small> ברייתא<small>]:</small> "ולבש הכהן <b>מדו</b> בד" (ויקרא ו, ג) משמע שצריך הבגד להיות <b>כמדתו,</b> <b>שלא יחסר ושלא יותיר!</b> ומשיבים: מה שהכהנים הולכים ורגליהם בדם הרי זה <b>בהולכת אברים לכבש, דלאו</b> <small>[שלא]</small> <b>עבודה היא.</b>
ושואלים: <b>ולא</b> עבודה היא? <b>והתניא</b> <small>[והרי שנויה</small> ברייתא<small>]:</small> מה שנאמר <b>"והקריב הכהן את הכל</b> והקטיר המזבחה" (ויקרא א, יג) — <b>זו הולכת אברים לכבש! אלא</b> יש לומר שמהלכים בדם <b>בהולכת עצים למערכה, דלאו</b> <small>[שלא]</small> <b>עבודה היא.</b> ושואלים: <b>ולעבודה</b> ממש <b>היכי אזלי</b> <small>[כיצד</small> הם <small>הולכים]?</small> הרי העזרה מלאה בדם! ומשיבים: <b>אזלי אאיצטבי</b> <small>[הולכים</small> הם <small>על אצטבאות],</small> על מקומות מוגבהים שברצפה שאין הדם מגיע לשם.
<big>א משנה</big> <b>השוחט את הזבח</b> על מנת <b>לאכול</b> חוץ לזמנו או חוץ למקומו <b>דבר שאין דרכו לאכול</b> כגון אימורים, או <b>להקטיר דבר שאין דרכו להקטיר</b> כגון בשר — הרי זה <b>כשר,</b> משום שמחשבת פסול לא היתה על דבר הראוי לעניינו, <b>ור' אליעזר פוסל.</b>
אם שחט על מנת <b>לאכול דבר שדרכו לאכול, ולהקטיר דבר שדרכו להקטיר,</b> אבל <b>פחות מכזית</b> — <b>כשר.</b> על מנת <b>לאכול כחצי זית ולהקטיר כחצי זית</b> חוץ לזמנו או חוץ למקומו — <b>כשר, שאין אכילה</b> <b>והקטרה מצטרפין.</b>
<b>השוחט את הזבח</b> על מנת <b>לאכול כזית מן העור ומן הרוטב, ומן הקיפה</b> התבלין המצטבר בשולי הקדירה ויש עמו מעט בשר, <b>ומן האלל</b> (גיד הצוואר), <b>ומן העצמות ומן הגידין, ומן הקרנים ומן הטלפים</b> (פרסות), <b>חוץ לזמנו וחוץ למקומו</b> — <b>כשר,</b> משום שאין הם נחשבים דבר הנאכל, <b>ו</b>משום כך גם <b>אין חייבין עליהן</b> כולם <b>משום</b> אכילת <b>פיגול</b> אם חישב על הזבח מחשבת חוץ לזמנו, <b>ו</b>משום אכילת <b>נותר, ו</b>אינו חייב על אכילתם אם היה <b>טמא.</b>
<b>השוחט את המוקדשין</b> (זבחים נקבות) על מנת <b>לאכול שליל</b> (עובר) של אותה בהמה <b>או שיליא</b> של הבהמה <b>בחוץ</b> — <b>לא פיגל</b> את הזבח על ידי כך. <b>המולק את התורין</b> על מנת <b>לאכול ביציהן</b> המצויים עדיין בגופם, <b>בחוץ</b> — <b>לא פיגל,</b> שאין הביצים נחשבות חלק מגוף התורים, ומאותה סיבה
<b>חלב</b> של ה<b>מוקדשין וביצי תורין אין חייבין עליהן</b> כרת <b>משום</b> אכילת <b>פיגול ונותר וטמא.</b>
<big>ב גמרא</big> <b>אמר ר' אלעזר:</b> אם <b>פיגל בזבח</b> ששחטו על מנת לאוכלו לאחר זמנו — <b>נתפגל</b> גם <b>השליל</b> (העובר שבמעי הבהמה) ואם אכלו — חייב על כך משום פיגול. אבל אם פיגל <b>בשליל</b> — <b>לא נתפגל הזבח.</b> וכן אם <b>פיגל באלל</b> (גיד הצואר) של עוף, שראוי לאכילה — <b>נתפגלה</b> גם ה<b>מוראה</b> (זפק) הדבוקה לו, אף שאינה נחשבת כדבר הנאכל, משום שיש אנשים האוכלים אותה. אבל אם פיגל <b>במוראה לא נתפגל אלל.</b>
אם <b>פיגל באימורין</b> של פרים הנשרפים, ששחט על מנת להקטירם לאחר זמנם — <b>נתפגלו</b> ה<b>פרים</b> כולם, שאף האוכל את בשרם חייב משום פיגול. אבל אם פיגל <b>בפרים</b> שחשב לאוכלם לאחר זמנם, הואיל ואין בהם פיגול, שהרי אינם עומדים לא להקטרה ולא לאכילה — <b>לא נתפגלו אימורים.</b>
ומציעים: <b>לימא מסייע ליה</b> <small>[האם לומר</small> שאפשר <small>לסייע לו]</small> ממה ששנינו: <b>ושוים,</b> גם האומרים שיש פיגול בפרים הנשרפים, <b>שאם חישב</b> מחשבת חוץ לזמנו <b>באכילת פרים ובשריפתן</b> — <b>לא עשה ולא כלום</b> שפרים אלו אינם נאכלים, ואין מחשבת פיגול אלא באכילה והקטרה, אבל לא בשריפה. <b>מאי לאו</b> <small>[האם לא]</small> נדייק מכאן: <b>הא</b> <small>[הרי]</small> אם <b>חישב באימורים</b> של אותם פרים מחשבת חוץ לזמנו, שיקטירם למחר — <b>נתפגלו פרים,</b> וכדברי ר' אלעזר? ודוחים: <b>לא,</b>

Daf 35b

דייק כך: <b>הא</b> <small>[הרי]</small> אם <b>חישב באימורין</b> להקטירם למחר — <b>נתפגלו אימורין עצמן</b> וחייב על אכילתם משום פיגול, אבל בשר הפרים בכל מקרה אינו מתפגל.
 ומציעים:  <b>תא שמע</b> <small>[בוא</small> ו<small>שמע]</small> ראיה ממה ששנינו: <b>פרים הנשרפים ושעירים הנשרפים מועלין בהן</b> כלומר, הנהנה מהם חייב משום מעילה <b>מ</b>שעה <b>שהוקדשו,</b> ולאחר ש<b>נשחטו</b> — <b>הוכשרו ליפסל ב</b>נגיעה של <b>טבול יום, וב</b>נגיעה של <b>מחוסר כיפורים, ובלינה</b> אם עבר עליהם הלילה ולא נעשתה מצוותם.
<b>מאי לאו</b> <small>[האם אין]</small> הכוונה ל<b>לינת בשר</b> שאף בשרם נפסל בלינה? <b>ושמע מינה</b> <small>[ולמד מכאן]</small> לענין פיגול, שהרי <b>מגו דפסלה</b> <small>[מתוך שפוסלת]</small> <b>בלינה, פסלה</b> <small>[פוסלת]</small> <b>בה</b> בבשר גם <b>מחשבה</b> של לינה, וחל עליו דין פיגול, כדברי ר' אלעזר!
 ודוחים:  <b>לא,</b> הכוונה היא לפסול של <b>לינת אימורים</b> ולא בשר, וגם מחשבה מפגלת דווקא את האימורים. ומקשים: <b>הא מדקתני סיפא</b> <small>[הרי מ</small>מה <small>ששנה בסוף</small> אותה משנה<small>]:</small> <b>כולן מועלין בהן על בית הדשן,</b> שהוא מקום שריפתם, <b>עד שיותך הבשר</b> כלומר, עד שיישרף לגמרי, <b>מכלל דרישא</b> <small>[שבראש</small> המשנה<small>]</small> גם כן ב<b>לינת בשר</b> מדובר! ודוחים: <b>מידי איריא</b> <small>[כלום שייך</small> הדבר<small>]?</small> <b>הא כדאיתא והא כדאיתא</b> <small>[זה כמו שהוא וזה כמו שהוא],</small> <b>רישא</b> <small>[בראש]</small> מדובר ב<b>אימורים, וסיפא</b> <small>[ובסוף]</small> מדובר ב<b>בשר.</b>
<b>מותיב</b> <small>[מקשה]</small> <b>רבא</b> על שיטת ר' אלעזר ממה ששנינו בברייתא: <b>ואלו שאין מפגלין ואין מתפגלין: צמר שבראשי כבשים,</b> <b>ושער שבזקן תיישים, והעור והרוטב והקיפה, והאלל והמוראה והעצמות, והגידין והקרנים והטלפים, והשליל והשיליא, וחלב המוקדשין וביצי תורין</b> —
<b>[כולן] לא מפגלין ולא מתפגלין, ואין חייבין עליהן משום פיגול</b> או <b>נותר</b> או <b>טמא, והמעלה מהן בחוץ</b> — <b>פטור,</b> שאין הם קרבים על גב המזבח.
<b>מאי לאו</b> <small>[האם אין]</small> הכוונה שכולם <b>לא מפגלין</b> את <b>הזבח</b> אם חשב לאוכלם חוץ לזמנם, <b>ו</b>גם <b>לא מתפגלין מחמת זבח?</b> ובכלל זה שליל ושיליא, ושלא כדברי ר' אלעזר שאמר שהזבח מפגל אותם!
 ודוחים:  <b>לא,</b> הכוונה היא ש<b>לא</b> הם <b>מפגלין את הזבח, ולא מתפגלין מחמת עצמן,</b> כלומר שאם חישב לאוכלם חוץ לזמנו — גם הם אינם נאסרים משום פיגול. אבל הזבח מפגל אותם. ומקשים: <b>אי הכי</b> <small>[אם כך],</small> <b>הא דקתני סיפא</b> <small>[זה ששנה</small> ב<small>סוף]</small> פעם נוספת: <b>כולן לא מפגלין ולא מתפגלין, הא תו</b> <small>[זו עוד]</small> <b>למה לי,</b> אם לא בא להוסיף שאין מתפגלים גם מחמת הזבח?
 ומשיבים:  <b>וליטעמיך</b> <small>[ולטעמך,</small> לשיטתך<small>]</small> שאתה מדייק מתוספת הדברים, מה שנאמר פעם שלישית: <b>אין חייבין עליו משום פיגול, הא תו</b> <small>[זה עוד]</small> <b>למה לי? אלא</b> חייב אתה להסביר שאין זה בא לחדש דין נוסף, אלא <b>איידי דבעי למיתנא</b> <small>[מתוך שרצה לשנות]</small> שאין חייבים עליהם משום <b>נותר וטמא, תנא</b> <small>[שנה]</small> בדרך אגב גם <b>פיגול,</b>
<b>הכא נמי</b> <small>[כאן גם כן]</small> יש לפרש באופן זה: <b>איידי דבעי למיתני</b> <small>[מתוך שרצה לשנות]</small> את הדין ש<b>המעלה מהן בחוץ</b> פטור, <b>תנא נמי</b> <small>[שנה גם כן]:</small> <b>וכולן לא מפגלין ולא מתפגלין.</b> ובאמת הזבח מפגל אותם, וכדברי ר' אלעזר.
<b>רבא אמר: אף אנן נמי תנינא</b> <small>[אנו גם כן שנינו]</small> במשנתנו כדברי ר' אלעזר: <b>השוחט את המוקדשים לאכול שליל או שיליא בחוץ</b> — <b>לא פיגל, והמולק את התורים לאכול ביציהם בחוץ</b> — <b>לא פיגל.</b>
<b>והדר תני</b> <small>[ו</small>הוא <small>חוזר ושונה]:</small> <b>חלב המוקדשין וביצי תורים</b> — <b>אין חייב עליהן משום פיגול נותר וטמא,</b> ונדייק מכאן: <b>הא</b> <small>[הרי]</small> על <b>שליל ושיליא</b> שלא שנו בהם דבר זה — <b>חייבים</b> משום פיגול!
<b>אלא לאו שמע מינה</b> <small>[האם לא נלמד מכאן]</small> ש<b>כאן מחמת הזבח</b> הריהם מתפגלים, <b>כאן מחמת עצמן</b> אם חישב בהם מחשבת חוץ לזמנם — לא פיגל בהם. ומסכמים: אכן, <b>שמע מינה</b> <small>[למד מכאן]</small> שכן הוא.
<big>א</big> הברייתא שהביא רבה לעיל הוזכרה גם בדיון אחר. וכך <b>תנן התם</b> <small>[שנינו שם]</small> במשנה להלן, ברשימת הקרבנות הפסולים, שאם עלו למזבח ירדו ממנו: <b>ובעלי מומין. ר' עקיבא מכשיר בבעלי מומים,</b> שלדעתו, אם עלו — לא ירדו.
<b>אמר</b> <b>ר' חייא בר אבא אמר ר' יוחנן: לא הכשיר ר' עקיבא אלא בדוקין</b> (כעין קרומים) <b>שבעין,</b> ובמומים כיוצא בהם שאינם ניכרים, <b>הואיל וכשירים בעופות.</b> ועוד תנאי יש בענין זה: <b>והוא, שקדם הקדישה</b> <b>את מומה</b> שכשהקדיש את הבהמה היתה כשרה לגמרי, ואחר כך נפל בה מום. שכיון שחלה עליה קדושת קרבן, אם עלתה לא תרד.
<b>אמר ר' חייא בר אבא: ומודה ר' עקיבא בעולת נקבה</b> כלומר, אם העלה נקבה כקרבן עולה על המזבח, ואין מקריבים עולה אלא מן הזכרים — <b>דכמאן</b> <small>[שכמי]</small> ש<b>קדם מומה להקדישה דמי</b> <small>[נחשבת],</small> שהרי המום מצוי בה מתחילתה, ואם עלתה — תרד.
<b>מתיב</b> <small>[מקשה</small> על כך<small>]</small> <b>ר' זירא</b> ממה ששנינו בברייתא לעיל: <b>המעלה מהן</b> כגון מן השליל (העובר) <b>בחוץ</b> — <b>פטור,</b> שאינו ראוי להיות מוקרב על המזבח בפנים. ויש לדייק: <b>הא</b> <small>[אבל]</small> אם היה מעלה <b>מ</b>בשר <b>אימן</b> בחוץ היה <b>חייב, והיכי משכחת לה</b> <small>[ואיך אתה מוצא אותה]?</small> רק <b>ב</b>בשר <b>עולת נקבה,</b> שהרי בבשר בהמת שלמים (היכולה להיות נקבה) שאינו עולה על המזבח, אלא נאכל — אין חיוב על העלאה בחוץ.
 ומעתה, <b>אי אמרת בשלמא קסבר</b> <small>[נניח אם אתה אומר שסבור]</small> <b>ר' עקיבא</b> ב<b>עולת נקבה</b> ש<b>אם עלתה לא תרד, הא מני</b> <small>[זו</small> כשיטת <small>מי היא]?</small> שיטת <b>ר' עקיבא היא,</b> כי דבר המוקרב על המזבח, גם בדיעבד, חייבים על העלאתו בחוץ. <b>אלא אי אמרת</b> <small>[אם אומר אתה]</small> עולת נקבה <b>אם עלתה תרד</b> שאין בה כלל דין הקרבה במזבח, <b>הא מני</b> <small>[זו</small> כשיטת <small>מי היא]?</small>
ואומרים: <b>אימא</b> <small>[אמור]</small> ודייק כך: <b>המעלה מהן</b> משליל <b>בחוץ</b> — <b>פטור, הא</b> <small>[אבל]</small> אם העלה <b>מאימורי אימן</b> — <b>חייב,</b> ודין זה יכול לחול גם על חטאת או שלמים, שבאים גם מן הנקבה ואימוריהם מוקטרים על המזבח.
 ומקשים:  <b>והא</b> <small>[והרי]</small> <b>"מהן" קתני</b> <small>[הוא שונה]</small> כלומר, מבשרם ולא מאימוריהן, <b>ואימן דומיא דידהו</b> <small>[בדומה להם],</small> שמעלה את הבשר ולא את האימורים! <b>אלא אימא</b> <small>[אמור]</small> ותקן כך: <b>המעלה מאימוריהן בחוץ</b> — <b>פטור, הא</b> <small>[אבל]</small> אם היה מעלה <b>מאימורי אימן</b> — <b>חייב.</b>
<big>ב משנה</big> <b>שחטו</b> את הזבח <b>על מנת להניח את דמו או אימוריו למחר,</b> ולא על מנת להקריבם למחר, <b>או</b> על מנת <b>להוציאן לחוץ</b> ולא על מנת להקריבם בחוץ, <b>ר' יהודה פוסל</b> למרות שלא חישב על אכילה או הקטרה חוץ לזמנו או חוץ למקומו, <b>וחכמים מכשירין.</b> אם שחט <b>על מנת ליתנן</b> את הדמים <b>על גבי הכבש</b> שאינו מקום זריקת הדם, והוא פסול שם, או לתת את הדם על קיר המזבח, אבל <b>שלא כנגד היסוד,</b> או <b>ליתן את</b> הדמים <b>הניתנים למעלן</b> בחלקו העליון של המזבח <b>למטה, ואת הניתנים למטה למעלן, ואת הניתנים</b>

Daf 36a

<b>בפנים</b> בתוך ההיכל <b>בחוץ</b> על מזבח העולה, <b>ו</b>על מנת לתת <b>את הניתנין בחוץ בפנים,</b> וכן אם שחט על מנת <b>שיאכלוהו טמאים</b> או <b>שיקריבוהו</b> <b>טמאים,</b> או על מנת <b>שיאכלוהו ערלים</b> או <b>שיקריבוהו ערלים,</b> או שאמר שהוא שוחט על מנת <b>לשבר עצמות הפסח,</b> או <b>לאכול הימנו</b> (מן הפסח) <b>נא,</b> או <b>לערב דמו</b> של קרבן <b>בדם הפסולים</b> — בכל אלה, למרות שחשב בעבודת הקרבן לעשות דבר אסור, ואפילו דבר הפוסל את הקרבן — הקרבן <b>כשר,</b>
<b>שאין מחשבה פוסלת</b> את הקרבן <b>אלא ב</b>מחשבת אכילה או הקטרה <b>חוץ לזמנו וחוץ למקומו, והפסח והחטאת</b> נפסלים במחשבה <b>שלא לשמן.</b>
<big>א גמרא</big> ושואלים: <b>מאי טעמא</b> <small>[מה הטעם]</small> של <b>ר' יהודה</b> הפוסל במחשבה להניח למחר או להוציא לחוץ? <b>אמר ר' אלעזר: תרי קראי כתיבי</b> <small>[שני מקראות כתובים]</small> <b>בנותר, כתוב אחד אומר: "לא תותירו ממנו עד בקר</b> והנותר... באש תשרופו" (שמות יב, י), <b>וכתוב אחד אומר: "לא יניח ממנו עד בקר"</b> (ויקרא ז, טו), וכתוב זה הנוסף, <b>אם אינו ענין</b> לעצם האיסור <b>להניח,</b> שכבר נאמר בפסוק אחר, <b>תנהו לענין מחשבת הינוח</b> שלא רק אם הניח בפועל, אלא גם אם חשב לעשות כך הרי הוא פוסל.
 ושואלים:  <b>ו</b>לדעת <b>ר' יהודה האי קרא להכי הוא דאתא</b> <small>[פסוק זה, לכך הוא שבא]?</small> <b>האי</b> <b>מיבעי ליה לכדתניא</b> <small>[</small>פסוק <small>זה נצרך לו לכמו ששנויה</small> בברייתא<small>]:</small> נאמר "ובשר זבח תודת שלמיו ביום קרבנו יאכל לא יניח ממנו עד בקר", ומן המלים <b>"ובשר זבח</b> <b>תודת שלמיו"</b> (ויקרא ז, טו) <b>למדנו לתודה שנאכלת ליום ולילה.</b>
<b>חליפין</b> של תודה, וכן <b>וולדות</b> או <b>תמורות</b> של תודה, <b>מנין</b> שאף הם נאכלים ליום ולילה? <b>תלמוד לומר: "ובשר"</b> שהוא"ו בא לרבות. <b>חטאת ואשם מנין</b> שהם נאכלים רק ליום ולילה? <b>תלמוד לומר: "זבח",</b> לרבות זבחים אחרים.
<b>ומנין לרבות</b> <b>שלמי נזיר</b> איל שמביא הנזיר בסוף נזירותו <b>ושלמי פסח? תלמוד לומר: "שלמיו"</b> בלשון רבים. <b>לחמי תודה, וחלות ורקיקים שב</b>קרבן ה<b>נזיר מנין</b> שהם נאכלים ליום ולילה? <b>תלמוד לומר: "קרבנו", כולן קורא אני בהן</b> <b>"לא יניח</b> ממנו עד בקר". משמע שהפסוק נצרך ללמדנו כמה וכמה הלכות בענין זמן אכילת הקרבנות!
 ומשיבים:  <b>אם כן,</b> אם רק לצורך זה, <b>לימא קרא</b> <small>[שיאמר הפסוק]</small> <b>"לא תותירו</b> ממנו עד בקר" כמו בפסוק האחר, מאי <small>[מהו]</small> <b>"לא יניח"? אם אינו</b> <b>ענין להינוח, תנהו ענין למחשבת הינוח.</b>
ומקשים על המקור שהביא ר' אלעזר: <b>התינח</b> <small>[זה נוח]</small> להסביר דברי ר' יהודה בענין מי שחשב <b>להניח</b> את האימורים למחר, אבל לפסול כשחשב <b>להוציא</b> לחוץ <b>מאי איכא למימר</b> <small>[מה יש לומר]?</small> הרי זה אינו נלמד מכאן!
<b>ועוד</b> יש לטעון כנגד דברי ר' אלעזר: והרי <b>טעמא</b> <small>[הטעם]</small> של <b>ר' יהודה סברא הוא</b> ולא מן המקרא! <b>דתניא</b> <small>[ששנויה</small> ברייתא<small>],</small> <b>אמר להם ר' יהודה</b> לחכמים: <b>אי</b> <small>[אין]</small> <b>אתם מודים שאם</b> <b>הניחו למחר שהוא פסול? אף חישב להניחו למחר</b> — <b>פסול.</b> ואם כן, ר' יהודה אומר דברו מפני הסברה, שהוא מחשיב מחשבה כמעשה! ומקשים: <b>אלא</b> תאמר כי <b>טעמא</b> <small>[הטעם]</small> של <b>ר' יהודה סברא הוא,</b> ולא מן המקרא? אם כן, <b>וניפלוג נמי</b> <small>[ושיחלוק גם כן]</small> <b>ר' יהודה בכולהו</b> <small>[בכולם],</small> ויפסול אף בשאר המקרים המובאים במשנה מפני אותה סברה!
 ודוחים:  <b>בהי ניפלוג</b> <small>[באיזה</small> מהם <small>יחלוק]?</small> אם <b>ב</b>שוחט על מנת שיהא <b>שובר עצמות הפסח ו</b>על מנת <b>לאכול ממנו נא,</b> הלוא גם אם עשה כן בפועל, <b>זיבחא גופיה מי מיפסיל</b> <small>[הזבח עצמו האם נפסל]</small> על ידי כך? הרי זריקת הדם היא המרצה ומכפרת!
 וכן אם אמר <b>על מנת</b> <b>שיאכלוהו טמאים ושיקריבוהו טמאים, זיבחא גופיה מי מיפסיל</b> <small>[הזבח עצמו האם נפסל]</small> במעשה הזה? וכן <b>שיאכלוהו ערלים ושיקריבוהו ערלים,</b> <b>זיבחא גופיה</b> <b>מי מיפסיל</b> <small>[הזבח עצמו האם הוא נפסל]</small> אם נעשה בו כן? <b>לישנא אחרינא</b> <small>[בלשון אחרת]</small> אפשר לומר: <b>כל כמיניה</b> <small>[וכי בכוחו]</small> לעשות את הדברים הללו התלויים בדעת אחרים?
 וכן במה ששנינו שאם חשב <b>לערב דמן בדם הפסולין</b> שהוא כשר, <b>ר' יהודה</b> אינו חולק, כי הוא הולך <b>לטעמיה</b> <small>[לשיטתו],</small> ש<b>אמר: אין דם מבטל דם,</b> ולכן גם אם היה מערב את הדם בפועל לא היה נפסל. וכן כשחשב <b>ליתן את הניתנין למעלה למטה,</b> ואת אלה שניתנים <b>למטה למעלה, ר'</b> <b>יהודה לטעמיה</b> <small>[לטעמו,</small> לשיטתו<small>],</small> ש<b>אמר:</b> דם הניתן <b>שלא למקומו</b> במזבח <b>נמי</b> <small>[גם כן]</small> <b>מקומו קרינא ביה</b> <small>[אנו קוראים בו]</small> ונרצה הקרבן.
 ושואלים:  <b>וליפלוג</b> <small>[ושיחלוק]</small> <b>בניתנין</b> <b>בפנים שנתנן בחוץ, והניתנין בחוץ שנתנן בפנים</b> שהרי מפורש במקרא שחטאת שדמה ניתן בפנים נפסלה!
 ומשיבים: במקרה זה  <b>קסבר</b> <small>[סבור]</small> <b>ר' יהודה</b> כי לפסול את הקרבן במחשבת חוץ למקומו <b>בעינן</b> <small>[צריכים אנו]</small> שיהא זה <b>מקום שיהא משולש, ב</b>זריקת ה<b>דם ב</b>אכילת ה<b>בשר וב</b>הקטרת ה<b>אימורין</b> ששלושתם כשרים בו, והוא חוץ לעזרה, שהיה כשר לכך בזמן היתר הבמות. אבל מחשבה על זריקה בהיכל שאין בו שלושה אלה (שאין בו הקרבת בשר ואימורין) אינה פוסלת.
 ושואלים:  <b>ומי אית ליה</b> <small>[והאם יש לו,</small> מקבל<small>]</small> <b>ר' יהודה האי סברא</b> <small>[סברה זו]</small> של מקום משולש? <b>והתניא</b> <small>[והרי שנויה</small> ברייתא<small>],</small> <b>ר' יהודה אומר:</b> נאמר בכתוב "לא תזבח לה'... כל <b>דבר רע"</b> (דברים יז, א), <b>ריבה כאן חטאת ששחטה בדרום</b> ולא בצפון העזרה, שהוא מקומה, <b>ו</b>כן <b>חטאת שנכנס דמה לפנים</b> כלומר, ששחטה על מנת להכניס דמה להיכל, שהיא <b>פסולה.</b> משמע שפוסלת מחשבה גם על מקום שאינו משולש!
 וכלפי זה טוענים: <b>ולית</b> <small>[ו</small>כי <small>אין]</small> לו <b>לר' יהודה</b> סברה זו של <b>שלישי</b> (מקום משולש)? <b>והתנן</b> <small>[והרי שנינו</small> במשנה<small>],</small> <b>אמר ר' יהודה:</b> אם <b>הכניס</b> דם חטאת חיצונה לפנים <b>בשוגג</b> — <b>כשר,</b> ונלמד מכאן: <b>הא</b> <small>[הרי]</small> אם הכניס <b>במזיד</b> — <b>פסול, וקיימא לן</b> <small>[ומוחזק בידינו]</small> שפוסל ר' יהודה רק <b>בשכיפר</b> בפועל, שזרק את הדם על המזבח הפנימי.
<b>השתא</b> <small>[מעתה],</small> <b>ומה התם</b> <small>[שם]</small> אפילו <b>עיילי עיילא</b> <small>[הכניס</small> את הדם<small>]</small> בפועל, <b>אי</b> <small>[אם]</small> <b>כיפר</b> — <b>אין</b> <small>[כן]</small> פסולה, <b>אי</b> <small>[אם]</small> <b>לא כיפר</b> — <b>לא, הכא דחשיב חשובי</b> <small>[כאן שהוא</small> רק <small>חושב מחשבה]</small> להכניס פנימה, <b>לא כל שכן</b> שלא יפסול? ומשיבים: <b>תרי תנאי ואליבא</b> <small>[שני תנאים</small> הם שנחלקו <small>ועל פי</small> שיטת<small>]</small> <b>ר' יהודה,</b> בענין מקום משולש.
ושואלים עוד על הברייתא: <b>וסבר ר' יהודה</b> ש<b>חטאת ששחטה בדרום</b>

Daf 36b

<b>יהא חייב?</b>
<b>והתניא</b> <small>[והרי שנויה</small> ברייתא<small>],</small> <b>ר' יהודה אומר: יכול חטאת ששחטה בדרום יהא חייב</b> עליה? <b>תלמוד לומר: "לא תזבח לה' אלהיך שור ושה</b> אשר יהיה בו מום <b>כל דבר רע"</b> (דברים יז, א), ללמדנו: <b>על</b> שחיטת <b>דבר רע,</b> כגון מום, <b>אתה מחייבו</b> מלקות, <b>ואי</b> <small>[ואין]</small> <b>אתה מחייבו על חטאת ששחטה בדרום!</b> ומשיבים: אף כאן <b>תרי תנאי אליבא</b> <small>[שני תנאים</small> חלוקים <small>לפי</small> שיטתו<small>]</small> של <b>ר' יהודה.</b>
<big>א</big> <b>אמר ר' אבא:</b> אף שאמר ר' יהודה שהזבח נפסל כששחטו על מנת להניח את הדם למחר, <b>ומודה ר' יהודה,</b> שאם לאחר מכן קיבל את הדם, או הוליך או זרק, במחשבת חוץ לזמנו, <b>שחוזר וקובעו לפיגול,</b> ואין מחשבת ההנחה למחר מפקיעה את הקרבן מדין פיגול, כמחשבת חוץ למקומו או מחשבת שלא לשמו בפסח וחטאת (ראה לעיל זבחים כט,ב).
<b>אמר רבא: תדע</b> שכן הוא, שהרי גם מחשבת <b>פיגול</b> עצמה, שיש בה מחשבה להניח את הדם למחר כדי לזורקו, <b>לפני זריקה לא כלום הוא,</b> שאם שחט על מנת לזרוק את הדם למחר עדיין אין הפיגול חל, <b>ו</b>רק כשזורק <b>אתיא</b> <small>[באה]</small> <b>זריקה וקבעה לה</b> <small>[וקובעת אותו]</small> <b>בפיגול.</b> נמצא איפוא שמחשבת ההנחה למחר כשלעצמה אינה מפקיעה את הקרבן ממחשבת פיגול.
 את ההוכחה של רבא דוחים: <b>ולא היא</b> (ואינו כן), אין זו הוכחה, <b>התם הוא חדא מחשבה היא</b> <small>[שם,</small> במחשבת פיגול, <small>מחשבה אחת היא]</small> שנקבעת בזריקה, <b>הכא</b> <small>[כאן]</small> כשמחשב מתחילה להניח את הדם למחר, ואחר כך לזורקו חוץ לזמנו — <b>תרי</b> <small>[שתי]</small> <b>מחשבות</b> נבדלות הן, ונמצא שיש מחשבת פסול בקרבן זה, ושוב אינו יכול להיקבע בפיגול.
<b>איתיביה</b> <small>[הקשה לו]</small> <b>רב הונא לר' אבא</b> ממה ששנינו בברייתא: אם שחט על מנת <b>ליתן את הניתנין למעלה למטה,</b> ואת הניתנים <b>למטה למעלה,</b> וחשב לעשות זאת <b>לאלתר</b> (מיד, באותו יום) — הרי זה <b>כשר,</b> שאין מחשבה זו פוסלת. ולפיכך, אם <b>חזר וחישב</b> על אותו קרבן שיעשה אותו <b>חוץ למקומו</b> — <b>פסול ואין בו כרת,</b> ואם חשב עליו שיקריבנו <b>חוץ לזמנו</b> — <b>פיגול וחייבין עליו כרת.</b>
אבל אם חישב ליתן את הניתנים למעלה למטה וכו' <b>למחר</b> — <b>פסול</b> משום מחשבת הינוח, וכדברי ר' יהודה, ובמקרה זה, אם <b>חזר וחישב</b> בקרבן זה <b>בין חוץ לזמנו בין חוץ למקומו</b> — <b>פסול ואין בו כרת.</b> משמע, איפוא, שמחשבת הינוח מפקיעה מידי מחשבת פיגול. ונמצא שזו <b>תיובתא</b> <small>[קושיה חמורה]</small> על דברי <b>ר' אבא!</b> ומסכמים: אכן <b>תיובתא</b> <small>[קושיה חמורה</small> היא<small>]</small> ונדחו דבריו.
<big>ב</big> <b>אמר רב חסדא אמר רבינא בר סילא:</b> אם כששחט <b>חישב שיאכלוהו טמאים</b> את בשר הקרבן <b>למחר</b> — <b>חייב</b> משום פיגול, ואין אומרים שכיוון שאין הבשר ראוי לאכילה על ידם — לא תהא זו מחשבה לאוכלו חוץ לזמנו. <b>אמר רבא: תדע</b> שכן הוא, שהרי <b>בשר לפני זריקה לא חזי</b> <small>[אינו ראוי]</small> לאכילה, <b>וכי</b> <small>[וכאשר]</small> הוא <b>מחשב ביה</b> <small>[בו]</small> מחשבה פסולה הריהו <b>מיפסיל</b> <small>[נפסל],</small> הרי שמחשבת חוץ לזמנו על אכילת דבר שאסור באכילה עושה אותו פיגול.
 ודוחים:  <b>ולא היא</b> (ואינו כן) אין זו הוכחה, כי <b>התם זריק ומיחזי</b> <small>[שם זורק</small> את הדם והבשר <small>נעשה ראוי</small> לאכילה<small>]</small> למחר, <b>הכא לא מיחזי</b> <small>[כאן אינו ראוי</small> לאכילה על ידי טמאים<small>]</small> <b>כלל,</b> ולכן אין זו מחשבת אכילה.
 ו<b>אמר רב חסדא, מרגלא בפומיה</b> <small>[מורגלת</small> היתה <small>בפיו]</small> של <b>רב דימי בר חיננא</b> הלכה זו: <b>בשר פסח שלא הוצלה</b> (נצלה), <b>ולחמי תודה שלא הורמו</b> שלא הפריש מהם חלק לכהנים, למרות שאינם מותרים באכילה, מכל מקום <b>חייבין עליהן משום</b> אכילה ב<b>טומאה.</b>
<b>אמר רבא: תדע</b> שכן הוא, <b>דתניא</b> <small>[ששנויה</small> ברייתא<small>]:</small> נאמר "והנפש אשר תאכל בשר מזבח השלמים אשר לה' וטומאתו עליו ונכרתה" וכו' (ויקרא ז, כ), והתוספת <b>"אשר לה'"</b> באה <b>לרבות אימורי קדשים קלים</b> (המוקטרים לה') <b>ל</b>דין <b>טומאה,</b> שהאוכלם בטומאה חייב כרת.
<b>אלמא אף על גב דלאו בני אכילה נינהו</b> <small>[הרי</small> ש<small>אף על פי שאינם ראויים לאכילה]</small> — <b>חייבין עליהן משום</b> אכילה ב<b>טומאה, הכא נמי</b> <small>[כאן גם כן],</small> בבשר הפסח שלא נצלה ולחמי תודה שלא הורמו, <b>אף על גב דלאו</b> <small>[אף על פי שלא]</small> <b>בני אכילה נינהו</b> <small>[הם]</small> — <b>חייבין עליהן משום טומאה.</b>
ודוחים: <b>ולא היא</b> (ואינו כן) אין זו השוואה, <b>התם</b> <small>[שם]</small> <b>אימורי קדשים קלים חזו</b> <small>[ראויים]</small> על כל פנים <b>לגבוה</b> לאכילת מזבח, ולכן חייבים על אכילתם בטומאה, <b>לאפוקי</b> <small>[להוציא]</small> <b>בשר פסח שלא הוצלה ולחמי תודה שלא הורמו, דלא חזו</b> <small>[שאינם ראויים]</small> <b>לא לגבוה ולא להדיוט.</b>
ומביאים <b>לישנא אחרינא</b> <small>[לשון אחרת]</small> בה נאמרו הדברים, שכך הוכיחו: <b>הא</b> <small>[הרי]</small> <b>אימורין לא חזו</b> <small>[אינם ראויים]</small> וחייבים עליהם! ודוחים: <b>ולא היא</b> (ואינו כן), <b>הנך חזו למילתייהו</b> <small>[אלה,</small> האימורים, <small>ראויים לעניינם],</small> <b>והני לא חזו</b> <small>[ואלה,</small> בשר פסח שלא הוצלה ולחמי תודה שלא הורמו, <small>אינם ראויים]</small> <b>כלל.</b>

<big>א משנה</big> <b>בית שמאי אומרים: כל</b> הדמים <b>הניתנין על מזבח החיצון,</b> ואף קרבנות שצריך לתת את דמם בשתי זריקות (שתיים שהן ארבע), אם <b>נתן במתנה אחת</b> בלבד — <b>כיפר, ובחטאת,</b> שצריך ליתן את דמה על ארבע קרנות המזבח, רק אם נתן לפחות <b>שתי מתנות. ובית הלל אומרים: אף חטאת שנתנה מתנה אחת</b> בלבד — <b>כיפר</b> בדיעבד.
<b>לפיכך,</b> מכיון שיוצא ידי חובה במתנה אחת (לבית הלל בכל הקרבנות, ולבית שמאי, בכולם חוץ מחטאת), <b>אם נתן את הראשונה כתיקנה ואת השניה</b> במחשבה <b>חוץ לזמנה</b> — <b>כיפר,</b> שכיוון שהמתנה השניה אינה מעכבת את העבודה אין מחשבה שחשב בה פוסלת.
<b>ו</b>מאותה סיבה עצמה <b>אם נתן את הראשונה</b> במחשבה <b>חוץ לזמנה ואת השניה</b> במחשבה <b>חוץ למקומה</b> — הרי <b>זה</b> <b>פיגול וחייבין עליו כרת,</b> כי מה שחשב מחשבת חוץ למקומו שוב אינו מפקיע את הפיגול. וכל זה במזבח החיצון.
 אבל <b>כל הניתנין על המזבח הפנימי</b> דינם <b>שאם חיסר אחת מן המתנות</b> — <b>כאילו לא כיפר. לפיכך,</b> אם <b>נתן</b> את המתנות <b>כולן כתיקנן ואחת</b> נתן <b>שלא כתיקנה</b> (במחשבת חוץ לזמנו) — הרי אותה חטאת <b>פסולה,</b> שהרי היא חסרה מתנה אחת. <b>ו</b>אולם מצד אחר, הואיל וחשב מחשבת פיגול רק בחלק מן הדם המתיר את הקרבת הקרבן — <b>אין בו</b> בקרבן זה <b>כרת,</b> שאין פיגול אלא אם פיגל בכל המתיר.
<big>ב גמרא</big> <b>תנו רבנן</b> <small>[שנו חכמים]:</small> <b>מנין לניתנין על מזבח החיצון שנתנן במתנה אחת שכיפר</b> בדיעבד? <b>תלמוד לומר: "ודם זבחיך ישפך"</b> (דברים יב, כז), לומר שדי להם בשפיכה אחת. ושואלים: <b>והאי להכי</b> <small>[וזה</small> האם <small>לכך]</small> <b>הוא דאתא</b> <small>[שבא]</small> <b>האי מיבעי ליה לכדתניא</b> <small>[זה הרי נצרך לו לכמו ששנויה</small> בברייתא<small>]</small> לענין אחר:

Daf 37a

<b>מנין לכל הדמים</b> של כל הקרבנות <b>ש</b>הם <b>טעונים מתן דם ליסוד? תלמוד לומר: "ודם</b> <b>זבחיך ישפך"</b> (דברים יב, כז)! ומשיבים: לתנא של הברייתא הראשונה דבר זה <b>נפקא ליה</b> <small>[יוצא לו,</small> נלמד<small>]</small> <b>מ</b>אותו פסוק שלומד ממנ <b>ו</b><b>רבי. דתניא</b> <small>[ששנויה</small> ברייתא<small>],</small> <b>רבי אומר:</b> נאמר לגבי חטאת העוף <b>"והנשאר בדם ימצה</b> אל יסוד המזבח" (ויקרא ה, ט), <b>שאין תלמוד</b> (צורך) <b>לומר "בדם",</b> שהרי מדובר בפסוק זה על הדם, <b>ומה תלמוד לומר</b> לשם מה נאמר <b>"בדם"?</b>
<b>לפי שלא למדנו אלא לניתנין מתן ארבע</b> כלומר, חטאות חיצונות, <b>שטעונין מתן דמים ליסוד</b> כמפורש בהם (ויקרא ד, כה ועוד), <b>שאר דמים</b> של שאר קרבנות <b>מנין? תלמוד לומר: "והנשאר בדם ימצה". שאין תלמוד</b> (צורך) <b>לומר "בדם", ומה תלמוד לומר "בדם"?</b> <b>לימד על כל הדמים שטעונין מתן דמים ליסוד.</b>
ושואלים: <b>ואכתי להכי</b> <small>[ועדיין לכך]</small> <b>הוא דאתא</b> <small>[שבא]</small> פסוק זה "ודם זבחיך ישפך", ללמד שנתינה אחת כשירה? הלוא <b>מיבעי</b> <b>ליה לכדתניא</b> <small>[נצרך לו לכמו ששנויה</small> בברייתא<small>]</small> אחרת: <b>מנין ל</b>דמים ש<b>ניתנין בזריקה</b> על קיר המזבח <b>ש</b>אם <b>נתנן בשפיכה</b> ולא בדרך זריקה <b>יצא? תלמוד לומר: "ודם</b> <b>זבחיך ישפך"!</b> ומשיבים: כך לומד ר' ישמעאל, שסבור כן.
 אבל התנא של הברייתא <b>סבר לה</b> <small>[סבור הוא]</small> <b>כ</b>דעת <b>ר' עקיבא,</b> ש<b>אמר: לא זריקה בכלל שפיכה ולא שפיכה בכלל זריקה,</b> וכל אחד הוא דין לעצמו, ואין יוצא ידי חובת זריקה על ידי שפיכה. והיכן שמענו שכך היא דעתו?
<b>דתנן</b> <small>[ששנינו</small> במשנה<small>]</small> בענין הברכה שלפני אכילת הקרבן: <b>ברך ברכת הפסח</b> — <b>פטר</b> בברכתו <b>את</b> הברכה <b>של זבח</b> (השלמים הנאכלים עם הפסח), אבל אם ברך ברכה
<b>של זבח</b> — <b>לא פטר את הפסח, דברי ר' ישמעאל.</b> שדם הפסח ניתן בשפיכה, ודם הזבח בזריקה. והואיל ולדעתו זריקה בכלל שפיכה, ואם שפך את הטעון זריקה יצא ידי חובתו, לפיכך ברכת הפסח כוללת גם את הזבח, אבל לא להיפך.
<b>ר' עקיבא אומר:</b> <b>לא זו פוטרת זו, ולא זו פוטרת זו,</b> שאין זריקה בכלל שפיכה.
 ושואלים:  <b>אכתי להכי</b> <small>[עדיין לכך]</small> <b>הוא דאתא</b> <small>[שבא]</small> פסוק זה, ללמד שמתנת דם אחת על המזבח כשירה? <b>מיבעי ליה לכדתניא</b> <small>[נצרך לו לכמו ששנויה</small> בברייתא<small>]:</small> <b>ר' ישמעאל אומר:</b> <b>מתוך שנאמר</b> בכתוב <b>"אך בכור שור או בכור</b> <b>כשב או בכור עז</b>... את דמם תזרוק על המזבח ואת חלבם תקטיר" (במדבר יח, יז), <b>למדנו</b> מכאן <b>לבכור שטעון מתן דמים ואימורים</b> <b>לגבי מזבח. מעשר ופסח מנין</b> שהם טעונים דברים אלה? <b>תלמוד לומר: "ודם זבחיך ישפך",</b> לומר שכל דבר שהוא זבח צריך לשפוך את דמו על המזבח!
 ומשיבים:  <b>סבר לה</b> <small>[סבור הוא]</small> <b>כ</b>דעת <b>ר' יוסי הגלילי</b> שלמד דין זה במעשר ופסח ממה שנאמר בבכור "את דמם תזרוק על המזבח ואת חלבם תקטיר" (במדבר יח, יז).
<b>דתניא</b> <small>[ששנויה</small> ברייתא<small>],</small> <b>ר'</b> <b>יוסי הגלילי אומר:</b> <b>"דמו" לא נאמר אלא "דמם", "חלבו" לא נאמר</b> <b>אלא "חלבם", לימד</b> על ידי לשון רבים זו לא רק <b>על בכור,</b> אלא גם על <b>מעשר ופסח שטעון מתן דמים ואימורין לגבי מזבח.</b>
ושואלים: <b>ור' ישמעאל,</b> הרי לשיטתו למדנו מ"ודם זבחיך ישפך" שזריקה בכלל שפיכה, וכאן הוא למד מפסוק זה שדינו של פסח בשפיכה, <b>האי קרא</b> <small>[פסוק זה]</small> <b>מפיק ליה להכי ומפיק ליה להכי</b> <small>[מוציא אותו ל</small>דבר <small>זה ומוציא אותו ל</small>דבר <small>אחר]?</small> ומשיבים: <b>תרי תנאי אליבא</b> <small>[שני תנאים</small> נחלקו <small>בכך לפי</small> שיטתו<small>]</small> של <b>ר' ישמעאל.</b>
ועוד שואלים על המחלוקת בדרשת הכתוב "אך בכור": <b>בשלמא</b> <small>[נניח]</small> <b>ל</b>דעת <b>ר' ישמעאל דמוקים לה כוליה</b> <small>[שמעמיד אותו</small> את הפסוק <small>כולו]</small> <b>בבכור,</b> ובפסוק זה מוזכרים שלושה סוגי בכורות — בכור שור, בכור כשב ובכור עז — <b>היינו דכתיב</b> <small>[זהו שנאמר]</small> מיד אחר כך: <b>"ובשרם יהיה לך"</b> (במדבר יח, יח), שבשר הבכורות ניתן לאהרן ולבניו.
<b>אלא ל</b>דעת <b>ר' יוסי</b> הגלילי, <b>דמוקי ליה נמי</b> <small>[שמעמיד אותו גם כן]</small> <b>ב</b>קרבן <b>מעשר ופסח,</b> והלוא <b>מעשר ופסח בעלים אכלי ליה</b> <small>[אוכלים אותו]</small> ולא הכהנים, ואם כן <b>מאי</b> <small>[מה</small> פירוש<small>]</small> <b>"ובשרם יהיה לך"?</b> ומשיבים: לשון רבים האמורה בענין זה אינה מתייחסת למעשר ולפסח, אלא לבכורות, והכוונה היא — <b>אחד</b> שור <b>תם</b> (תמים, שדמו נזרק) <b>ואחד</b> שור <b>בעל מום,</b>

Daf 37b

<b>לימד</b> פסוק זה <b>על בכור בעל מום שניתן לכהן</b> במתנה, והוא אוכל את בשרו. <b>שלא מצינו</b> דין דומה <b>לו בכל התורה כולה,</b> שקרבן בעל מום ניתן לכהנים לאכילה.
 ושואלים: <b>ור' ישמעאל</b> שדורש אחרת, מנין לו הלכה זו בבכור בעל מום? ומשיבים: <b>נפקא ליה</b> <small>[יוצאת לו]</small> הלכה זו <b>מ</b>מה שנאמר: "כחזה התנופה וכשוק הימין <b>לך יהיה" דסיפא</b> <small>[שבסוף]</small> פסוק זה (במדבר יח, יח).
 ושואלים מצד אחר: <b>בשלמא</b> <small>[נניח]</small> <b>ל</b>דעת <b>ר' יוסי הגלילי דמוקי ליה נמי</b> <small>[שמעמיד אותו</small> פסוק <small>גם כן]</small> <b>במעשר ופסח, היינו דכתיב</b> <small>[זהו שנאמר]</small> שם: <b>"לא תפדה כי קדש הם"</b> (במדבר יח,  יז), וההדגשה "הם" באה לומר ש<b>הם קריבין ואין תמורתן קריבה,</b>
<b>דתנן</b> <small>[ששנינו</small> במשנה<small>]:</small> <b>תמורת בכור ומעשר,</b> גם <b>הן</b> התמורות עצמן, <b>ו</b>גם <b>ולדן וולד ולדן עד סוף כל העולם</b> (כמה וכמה דורות) <b>הרי הן כבכור ומעשר, ויאכלו במומן לבעלים,</b> אבל אינם קרבים למזבח.
<b>ו</b>כן לענין תמורת הפסח <b>תנן</b> <small>[שנינו</small> במשנה<small>],</small> <b>אמר ר' יהושע: שמעתי שתמורת פסח קריבה ותמורת פסח אינה קריבה, ואין לי לפרש</b> את הדברים ששמעתי. וכמבואר להלן, תמורת הפסח עצמה אינה קרבה.
<b>אלא לר' ישמעאל דמוקי ליה כוליה</b> <small>[שמעמיד אותו</small> את הפסוק <small>כולו]</small> <b>בבכור, מעשר ופסח דלא</b> <small>[שאין]</small> <b>קריבה תמורתן מנא ליה</b> <small>[מנין לו]?</small> ומשיבים: לענין <b>מעשר גמר</b> <small>[למד]</small> בגזירה שווה <b>"עברה" "עברה" מבכור,</b> שנאמר בבכור: "והעברת כל פטר רחם לה' " וכו' (שמות יג, יב), ונאמר במעשר: "כל אשר יעבור תחת השבט" (ויקרא כז, לב),
<b>פסח</b> — <b>בהדיא כתב ביה</b> <small>[במפורש כתוב בו]</small> כלומר, אין זה בגזירה שווה, אלא יש כתוב מיותר לענין זה, שנאמר בדין השלמים: "ואם מן הצאן קרבנו... אם כשב הוא מקריב" (ויקרא ג, ו— ז), ודי היה במלה <b>"כשב",</b> <b>מה תלמוד לומר "אם כשב"</b> (ויקרא ג, ו— ז)? הרי "אם" זה בא <b>לרבות תמורת הפסח</b> כשהמיר בבהמה <b>אחר הפסח, שתקרב שלמים</b> כדין תמורת שלמים, כיון שהפסח עצמו אחר חג הפסח נעשה קרבן שלמים. <b>יכול אף</b> תמורת הפסח <b>לפני הפסח</b> יהא דינה <b>כן? תלמוד לומר: "הוא"</b> למעט, שתמורה זו אינה קרבה.
 ולסיכום הדיון שואלים: <b>וכל הנך תנאי דמפקי ליה להאי</b> <small>[וכל אותם התנאים שמוציאים את זה]</small> הכתוב <b>"דם זבחיך ישפך"</b> (דברים יב, כז) <b>לדרשא אחרינא</b> <small>[לדרשה אחרת],</small> <b>האי</b> <small>[</small>ההלכה <small>הזו]</small> ש<b>כל הניתנין על מזבח החיצון שנתנן מתנה אחת שכיפר מנא להו</b> <small>[מנין להם]?</small> ומשיבים: <b>סברי להו</b> <small>[סבורים הם]</small> <b>כ</b>דעת <b>בית הלל, דאמרי</b> <small>[שאומרים]:</small> <b>אף חטאת שנתנה מתנה אחת כיפר, וילפינן כולהו</b> <small>[ולמדים</small> הם את כל הקרבנות <small>כולם]</small> <b>מחטאת.</b>
<big>א</big> שנינו במשנה: <b>ו</b>אם נתן מן <b>החטאת שתי מתנות</b> — כיפר לדעת בית שמאי. ולדעת בית הלל, אף חטאת שנתנה מתנה אחת כיפר. <b>אמר רב הונא: מאי טעמא</b> <small>[מה הטעם]</small> של <b>בית שמאי?</b>
נאמר בדין נתינת דם החטאת על המזבח: <b>"קרנות"</b> (ויקרא ד, כה) <b>"קרנות"</b> (ויקרא ד, ל) <b>"קרנות"</b> (ויקרא ד,  לד) וכל אחד הוא לשון רבים — <b>הרי כאן שש, ארבעה</b> מהם <b>למצוה</b> שצריך לכתחילה לתת הדם על ארבע קרנות המזבח, <b>ושתים</b> שנשארו הרי הם <b>לעכב,</b> שאם לא נתן לפחות שתי מתנות על הקרנות — לא כיפר.
 ושואלים:  <b>ובית הלל</b> מה הם סבורים? ומסבירים: לדעתם הולכים אחר מסורת הכתיבה, ומכיון ש"קרנות" כתוב פעמיים חסר, נמצא כי <b>"קרנת" "קרנת" "קרנות"</b> — <b>הרי כאן ארבע, שלש למצוה</b> לכתחילה, ו<b>אחת</b> היא גם <b>לעכב,</b> שאם לא נתן אפילו על אחת —  לא התכפר.
 ושואלים:  <b>ואימא כולהו</b> <small>[ואמור</small> ש<small>כולם]</small> <b>למצוה</b> כלומר ארבע קרנות לכתחילה, ובדיעבד יתכפר גם בלא זה! ומשיבים: <b>כפרה בכדי</b> <small>[בחינם]</small> בלי זריקת דם כלל <b>לא אשכחן</b> <small>[מצאנו].</small>
<b>ואיבעית אימא</b> <small>[ואם תרצה אמור],</small> <b>היינו טעמא</b> <small>[זהו הטעם]</small> של <b>בית הלל: אהני</b> <small>[הועיל]</small> ה<b>מקרא</b> הדרך שקוראים בה את המלה, שהיא לשון רבים, <b>ואהני</b> <small>[והועילה]</small> ה<b>מסורת</b> של הכתיבה, שהיא לשון יחיד, ובאופן זה: <b>אהני</b> <small>[הועיל]</small> ה<b>מקרא לטפויי חדא</b> <small>[להוסיף</small> עוד קרן <small>אחת],</small> <b>ואהני</b> <small>[והועילה]</small> <b>מסורת לבצורי חדא</b> <small>[להוריד אחת],</small> ואם כן נמצא שכאילו כתוב שם חמש, ארבע למצוה ואחת לעכב.
 ושואלים:  <b>אלא מעתה</b> לפי דרך זו של דרשת המקראות, מה שנאמר בתפילין של ראש <b>"לטטפת" "לטטפת" "לטוטפות"</b> — <b>הרי כאן ארבע,</b> ומכאן למדים שיש ארבעה בתים בתפילין של ראש, מדוע לא נאמר גם כאן באותה שיטה: <b>אהני קרא ואהני מסורת</b> <small>[הועיל מקרא והועילה המסורת],</small> ואם כן <b>חמשה בתי</b> <small>[בתים]</small> <b>בעי למיעבד</b> <small>[צריך לעשות]!</small>
ומשיבים: <b>סבר לה</b> <small>[סבור הוא]</small> <b>כ</b>דעת <b>ר' עקיבא,</b> ש<b>אמר</b> שאין אנו למדים דין זה ממספר הפעמים שהוזכר "טוטפות", אלא מדרשת המילה "טטפת", כי <b>טט ב</b>לשון <b>כתפי</b> פירושו <b>שתים, פת ב</b>לשון <b>אפריקי</b> פירושו <b>שתים.</b>
ועוד שואלים על שיטת מדרש זו: <b>אלא מעתה,</b> נאמר <b>"בסכת" "בסכת" "בסוכות",</b> שלפי המסורת נאמרה פעמיים לשון יחיד ("סכת"), ופעם אחת לשון רבים ("סוכות"), ולמדו מכאן שצריך ארבע דפנות לסוכה, מדוע לא נאמר גם פה לפי אותה שיטה: <b>אהני</b> <small>[הועיל]</small> ה<b>מקרא</b> בלשון רבים ללמד על שש דפנות, <b>ואהני</b> <small>[והועילה]</small> ה<b>מסורת</b> ללמד על ארבע דפנות, אם כן <b>חמשא דפנתא בעי למיעבד</b> <small>[חמש דפנות צריך לעשות]!</small>

Daf 38a

ומשיבים: <b>התם חד קרא כוליה לגופיה</b> <small>[שם מקרא אחד כולו לגופו]</small> לעצם הענין שצריך לשבת בסוכה, <b>וחד</b> <small>[ו</small>מקרא <small>אחד]</small> בא ללמד שתהא שם <b>סככה,</b> שיש צורך שיהיה סיכוך לסוכה, ונמצא שנשארו רמזים עבור שלוש דפנות. ולגוף ההלכה, מעירים: <b>אתאי הלכתא</b> <small>[באה ההלכה</small> למשה מסיני<small>]</small> <b>וגרעתה</b> את הדופן ה<b>שלישית,</b> שאינה צריכה להיות דופן שלמה, <b>ואוקימתה</b> <small>[והעמידה אותה]</small> על <b>טפח</b> בלבד.
 ומקשים ממקור נוסף: <b>אלא מעתה,</b> שמועיל המקרא ומועילה המסורת, מה שנאמר ביולדת נקבה <b>"וטמאה שבעים</b> כנדתה" (ויקרא יב, ה) שהם ארבעה עשר יום, ולפי הכתיב אפשר לקרוא <b>"שבעים"</b> ימים, נאמר גם כן: <b>אהני קרא</b> <small>[הועיל המקרא]</small> שטמאה <small>ארבעה עשר יום,</small> <b>ואהני</b> <small>[ומועילה]</small> ה<b>מסורת</b> שטמאה שבעים יום, וכשנחלק את ההפרש ביניהם, שהוא חמשים וששה יום, נמצא ש<b>ארבעים ותרין</b> <small>[ושנים]</small> ימים <b>בעיא למיתב</b> <small>[צריכה לשבת]</small> בטומאה!
 ומשיבים:  <b>שאני התם</b> <small>[שונה שם]</small> שאין מתחשבים במסורת, אלא מניחים שאין מדובר בכתוב אלא על שבועות, משום <b>דכתיב</b> <small>[שנאמר]</small> שם: <b>"כנדתה"</b> כלומר, כימי נידתה, והם שבוע ימים.
<big>א</big> ועוד בטעמם של בית הלל, שחטאת שנתנה מתנה אחת כיפר, מעירים: <b>ותנא מייתי לה מהכא</b> <small>[והתנא מביא</small> ראיה לדבר <small>הזה מכאן],</small> וכפי ששנינו בברייתא: נאמר בחטאת החיצונה שלוש פעמים: <b>"וכפר</b> עליו הכהן" (ויקרא ד, כו) <b>"וכפר"</b> (ויקרא ד, לא) <b>"וכפר"</b> (ויקרא ד, לה) בשעיר נשיא, בשעירה ובכשבה, ללמד שכיפר גם אם לא נתן שלוש מתוך ארבע מתנות הדם שבחטאת. וצריך כתובים אלה <b>מפני הדין</b> כלומר, מפני שמן הסברה היה אפשר להגיע למסקנה אחרת,
<b>שיכול</b> היית לומר, <b>והלא דין</b> וסברה <b>הוא: נאמרו דמים למטה</b> בשאר קרבנות (כגון עולה ושלמים) הניתנים בחציו התחתון של המזבח, <b>ונאמרו דמים למעלה</b> בחטאת, שדמה ניתן על קרנות המזבח למעלה, <b>מה מתן דמים האמורים למטה</b> אם <b>נתנן במתנה אחת</b> — <b>כיפר</b> בכך, <b>אף דמים האמורים למעלה שנתנן במתנה</b> <b>אחת</b> — <b>כיפר.</b>
ואפשר לומר אחרת, <b>או כלך</b> <small>[לך]</small> <b>לדרך זו,</b> ואמור להיפך: <b>נאמרו דמים בפנים</b> (בחטאות הפנימיות) <b>ונאמרו דמים בחוץ</b> (בחטאת חיצונה), <b>מה דמים האמורים בפנים</b> אם <b>חיסר אחת מן המתנות</b> — <b>לא עשה ולא כלום, אף דמים האמורין בחוץ</b> אם <b>חיסר אחת מן</b> <b>המתנות</b> — <b>לא עשה ולא כלום!</b>
הואיל ויש לנו שתי אפשרויות סותרות, <b>נראה למי דומה</b> יותר. מצד אחד <b>דנין חוץ מחוץ</b> כלומר, חטאת חיצונה, משאר זבחים שדמם ניתן על המזבח החיצון, <b>ואין דנין</b> חטאת שב<b>חוץ מ</b>חטאת ש<b>בפנים. או</b> מצד אחר, <b>כלך</b> <small>[לך]</small> <b>לדרך זו: דנין חטאת ו</b>יש בה מתן <b>ארבע</b> <b>קרנות</b> שבחוץ, <b>מחטאת וארבע קרנות</b> שבפנים, <b>ואל יוכיח</b> קרבן הנעשה <b>ב</b><b>חוץ, שאין</b> הוא <b>חטאת ו</b>אין בו מתן <b>ארבע קרנות!</b>
וכיוון שאין להכריע מצד הסברה, יש ללמוד מריבוי הכתובים — <b>תלמוד לומר: "וכפר" "וכפר" "וכפר",</b> שלוש פעמים בחטאת החיצונה: <b>"וכפר"</b> — <b>אף על פי שלא נתן אלא שלש</b> הרי זה כיפר, ויצא ידי חובתו. <b>"וכפר"</b> — <b>אף</b> <b>על פי שלא נתן אלא שתים, "וכפר"</b> — <b>אף על פי שלא נתן אלא אחת.</b>
ושואלים: <b>והאי מיבעי ליה לגופיה</b> <small>[ו</small>הרי כתוב <small>זה נצרך לו לגופו]</small> בכל אחת משלוש החטאות, לומר שהיא מכפרת! <b>אמר רבא: בר אדא מרי אסברה</b> <small>[הסביר]</small> <b>לי</b> את הדבר, <b>אמר קרא</b> <small>[הכתוב]</small> בכל אחת מן החטאות: <b>"וכפר... ונסלח</b> לו" (ויקרא ד, לה), והרי <b>זו היא כפרה זו היא סליחה,</b> ואם כן די היה לומר רק "ונסלח", ולכן נאמרה לשון "וכפר", להדגיש — גם אם לא נתן את כל המתנות. ומקשים: גם אם יש בכך יתור, מנין שמדובר כשחיסר מארבע המתנות?
<b>אימא</b> <small>[אמור]</small> שמכפר רק כשנתן את כל המתנות, אבל רק שינה את מקומן, ודרוש כך: <b>"וכפר"</b> — <b>אף על פי שלא נתן אלא שלש למעלה ואחת</b> <b>למטה, "וכפר"</b> — <b>אף על פי שלא נתן אלא שתים למטה ושתים למעלה,</b> <b>"וכפר"</b> — <b>אף על פי שלא נתן</b> כולו <b>למעלה אלא</b> הכל <b>למטה!</b>
<b>אמר רב אדא בר</b> <b>יצחק: אם כן,</b> שכיפר כשנתן הכל למטה, <b>ביטלת תורת ארבע קרנות</b> הכתובות בחטאת, שהן בראש המזבח. ותוהים: מה טענה היא זו? <b>ואי רחמנא אמר</b> <small>[ואם התורה אמרה]</small> דבר זה <small>—</small> <b>ליבטלון</b> <small>[שייבטלו]!</small>
<b>אמר רבא</b> טעם אחר: לפי ש<b>איזהו דבר שצריך שלש</b> לשונות של "וכפר" — <b>הוי אומר: אלו קרנות,</b> שצריך ללמד על שלוש מהן שאם לא נתן עליהן כיפר. אבל להכשיר כל ארבע מתנות למטה צריך היה ארבעה "וכפר".
 ומקשים עוד: ומכל מקום, ניתן היה לדרוש את שלושת הכתובים לגבי מקום המתנות, בלא לבטל תורת ארבע קרנות, ו<b>אימא</b> <small>[אמור]</small> כך: "וכפר" — אף על פי שלא נתן אלא שלוש למעלה ואחת למטה, "וכפר" — אף על פי שלא נתן אלא שתים למטה ושתים למעלה, <b>"וכפר"</b> — <b>אף על פי שלא נתן אלא אחת למעלה ושלש</b> <b>למטה!</b>
ומשיבים: הצעה זו מתחילה אין לה מקום, כי <b>לא מצינו</b> (מצאנו) <b>דמים שחציין</b> נותנים <b>למעלה וחציין למטה.</b> ותוהים: <b>ו</b>האם <b>לא</b> מצאנו? <b>והתנן</b> <small>[והרי שנינו</small> במשנה<small>]</small> לגבי הזאות שמזה הכהן הגדול ביום הכיפורים על הכפורת: <b>הזה ממנו אחת למעלה ושבע למטה!</b>
ומשיבים: לא היה מזה ממש למעלה ולמטה, אלא <b>כמצליף.</b> ושואלים: <b>מאי</b> <small>[מה</small> פירוש<small>]</small> <b>"כמצליף"? מחוי</b> <small>[היה מראה]</small> <b>רב יהודה</b> בידו — <b>כמנגדנא</b> <small>[כמי שמכה]</small> שמכה בכל פעם במקום נמוך יותר, אבל בסמוך. ומקשים עוד: וכי אין דמים שחציים ניתנים למעלה וחציים למטה?
 והרי שנינו כי לאחר שהיזה הכהן הגדול ביום הכיפורים על ארבע קרנות מזבח הזהב, <b>הזה על טהרו של מזבח שבע פעמים;</b>

Daf 38b

<b>מאי לאו אפלגיה</b> <small>[האם אין</small> הכוונה שהיזה <small>על חציו],</small> אמצע גובהו של ה<b>מזבח, כדאמרי אינשי</b> <small>[כמו שאומרים בני אדם]:</small> <b>טהר טיהרא דיומא</b> <small>[צהרו צהרי היום]</small> כלומר, אמצע היום? ונמצא שיש דמים במזבח הפנימי למעלה — על הקרנות שבראשו, ולמטה — על צידו! <b>אמר רבא בר שילא: לא,</b> הכוונה שהיה מזה <b>אגילוייה</b> <small>[על</small> המקום <small>הגלוי</small> בראש המזבח<small>],</small> שהיה מנקה אותו מן הדשן של הקטורת. וזהו ענין "טהרו", <b>כפי</b> <b>דכתיב</b> <small>[שנאמר]:</small> <b>"וכעצם השמים לטהר"</b> (שמות כד, י).
 ומקשים: ועדיין, האם לא מצאנו דמים שחציים למעלה וחציים למטה?  <b>והאיכא</b> <small>[והרי יש]</small> <b>שירים,</b> ששופכים אותם ליסוד המזבח, גם בקרבן חטאת שדמו ניתן למעלה! ומשיבים: <b>שירים לא מעכבי</b> <small>[אינם מעכבים]</small> את הכפרה, אבל דמים מעכבים אינם ניתנים חציים למעלה וחציים למטה.
 ומקשים:  <b>והאיכא</b> <small>[והרי יש]</small> <b>שירים הפנימים</b> כלומר, שיריים של הקרבנות שמזים מדמם על קרנות המזבח הפנימי, ששופכים אותם ליסוד המזבח (החיצון), <b>דאיכא דמאן דאמר מעכבי</b> <small>[שיש מי שאומר</small> שהם <small>מעכבים]!</small> ומשיבים: מה שנאמר שאין דמים ניתנים חציים למעלה וחציים למטה, <b>בחד מקום קאמרינן</b> <small>[במקום אחד אנו אומרים],</small> ואילו שיריים של הקרבנות הפנימיים אינם ניתנים בפנים, אלא <small>במזבח החיצון.</small>
<big>א</big> שנינו במשנה כי לדעת בית שמאי, אם נתן שתי מתנות בחטאת — כיפר, ובשאר זבחים — מתנה אחת, ולדעת בית הלל גם בחטאת מתנה אחת מכפרת. ובענין זה <b>תניא</b> <small>[שנויה</small> ברייתא<small>]:</small> <b>ר' אליעזר בן יעקב אומר, בית שמאי אומרים: שתי מתנות שבחטאת</b> כלומר, אם היזה שתי הזאות בלבד, <b>ו</b>כן מתנה <b>אחת שבכל</b> שאר <b>הזבחים,</b> הואיל והן מכפרות (בדיעבד) — הן <b>מתרת</b> את הזבח באכילה, למרות שלא היזה על כל קרנות המזבח,
<b>ו</b>הן גם <b>מפגלות</b> שאם חישב באותן שתי מתנות החטאת מחשבת חוץ לזמנו, או באחת משאר הקרבנות — הרי זה עושה את הקרבן פיגול<b>.</b> <b>בית הלל אומרים: אחת שבחטאת ואחת שבכל הזבחים</b> — <b>מתרת ומפגלת.</b>
<b>מתקיף לה</b> <small>[מקשה על כך]</small> <b>רב אושעיא: אם כן, ליתנייה</b> <small>[שישנה]</small> את ההלכה הזו ל<b>גבי</b> <small>[אצל]</small> שאר המקרים שיש בהם <b>קולי בית שמאי וחומרי בית הלל</b> שהוזכרו במסכת עדיות, כי לדעת בית הלל הפיגול בחטאת חל גם אם חישב במתנה אחת מחשבת חוץ לזמנו, ולדעת בית שמאי דווקא כשחישב בשתים!
<b>אמר ליה</b> <small>[לו]</small> <b>רבא: כי</b> <b>איתשיל</b> <small>[כאשר נשאל</small> הדבר<small>]</small> ונחלקו בו, <b>להתירא איתשיל</b> <small>[ל</small>גבי <small>היתר נשאל]</small> כלומר, לא לענין הפיגול, אלא לגבי ההיתר לכהנים לאכול את הבשר, <b>דהוו להו</b> <small>[שהריהם</small> נמצאים<small>]</small> <b>בית שמאי</b> סבורים <b>לחומרא,</b> שאינם מתירים את הבשר באכילה אלא לאחר שתי מתנות, ומשום כך לא נשנה הדבר כקולי בית שמאי.
<big>ב</big> <b>אמר ר' יוחנן: שלש מתנות</b> אחרונות <b>שבחטאות</b> למרות שאינן מעכבות את הכפרה (לדעת בית הלל, שהלכה כמותם), מכל מקום <b>אינן באות בלילה,</b> מאחר והדם נפסל בשקיעת החמה. <b>ו</b>הן <b>באות לאחר מיתה</b> אם מתו הבעלים לאחר מתנה אחת, שהרי כבר נתכפרו בראשונה. <b>ו</b>כיון שמצוה ליתנן על המזבח, <b>המעלה מהן בחוץ</b> מחוץ למקדש — <b>חייב.</b>
<b>אמר</b> <b>רב פפא: יש מהן</b> בשלוש מתנות אלה, דברים שדנים אותן <b>כתחלתו</b> כלומר כדם חטאת לכל דבר, <b>ויש מהן</b> שדנים אותן <b>כסופו,</b> כשיירי הדם.
 והוא הולך ומפרט: לגבי החיוב אם נזרק הדם ב<b>חוץ, ו</b>לגבי האיסור לזרוק ב<b>לילה,</b> לגבי איסור <b>זרות</b> שזר שזרק את הדם בפנים חייב מיתה, <b>ו</b>לענין הצורך לעשות זאת ב<b>כלי שרת,</b> וכן להזות על <b>קרן</b> המזבח דווקא, <b>ו</b>שצריך לעשות את ההזיה ב<b>אצבע,</b> וכן לענין <b>כיבוס</b> דם חטאת שניתז על הבגד, <b>ו</b>לענין הצורך לשפוך את ה<b>שירים</b> של מתנות אלה על יסוד המזבח — הרי זה <b>כתחלתן</b> כהזאה ראשונה.
אבל אין הדין כן לענין ה<b>מיתה,</b> שיכול להזות דם מתנות אלה לאחר שמתו הבעלים, וכן נתינת דם זה <b>לא שריא ולא מפגלא</b> <small>[אינה מתרת</small> את הבשר באכילה, שכבר הותר בראשונה, <small>ואינה מפגלת</small> אם חישב מחשבת חוץ לזמנו<small>],</small> <b>ו</b>כן <b>לא עיילא לגואי</b> <small>[אינה נכנסת לפנים]</small> שאם נכנס דמן של מתנות אלה להיכל — אינו פוסל את החטאת, שלדברים אלה דנים אותן <b>כסופן</b> כאילו היו שיירי דם חטאת.
 ולגבי דין כיבוס שיש במתנות אלה, <b>אמר רב פפא: מנא אמינא</b> <b>לה</b> <small>[מנין אני אומר אותה]</small> את ההלכה הזו? <b>דתנן</b> <small>[ששנינו</small> במשנה<small>]</small> להלן: אף שדם חטאת שניתז על הבגד טעון כיבוס, אם <b>ניתז</b> דם החטאת ישירות <b>מן</b> <b>הצואר</b> של הבהמה <b>על הבגד</b> — <b>אינו טעון כיבוס,</b> לפי שלא נתקבל הדם בכלי. וכן אם ניתז <b>מן הקרן</b> לאחר שהוזה עליה הדם, <b>ומן היסוד</b> לאחר שנשפכו עליו השיריים — <b>אינו טעון כיבוס.</b> ונדייק: ניתז מן הקרן אינו טעון כיבוס, <b>הא</b> <small>[אבל]</small> אם ניתז <b>מן</b> הדם <b>הראוי לקרן</b> — <b>טעון כיבוס,</b> ושלוש מתנות אלה הרי צריכות להינתן על הקרן.
 ודוחים:  <b>וליטעמיך</b> <small>[ולטעמך,</small> לשיטתך<small>],</small> יכול אתה גם לדייק ממה ששנינו: ניתז <b>מן היסוד אינו טעון</b> <b>כיבוס,</b> <b>הא</b> <small>[אבל]</small> ניתז <b>מן</b> הדם <b>הראוי ליסוד</b> כלומר, לאחר שניתן מן הדם על הקרנות, <b>טעון כיבוס?</b> והרי <b>"אשר יזה</b> דמה על הבגד" (ויקרא ו, כ) <b>כתיב</b> <small>[נאמר],</small> <b>פרט לזה שכבר הוזה!</b>
אלא <b>הא מני</b> <small>[זו</small> כשיטת <small>מי היא]?</small> שיטת <b>ר' נחמיה היא, דתנן</b> <small>[ששנינו</small> במשנה<small>],</small> <b>ר' נחמיה אומר:</b> <b>שירי הדם שהקריבן בחוץ</b> — <b>חייב,</b> ולדעתו אף שיירי דם החטאת הריהם כדם החטאת עצמו, וממילא גם טעונים כיבוס. אבל לדעת חכמים שאינם סבורים כמוהו, לא ניתן לדייק באופן זה מן המשנה.
 ומקשים: וגם לשיטת ר' נחמיה, האם ניתן לדייק כן?  <b>אימר דשמעת ליה</b> <small>[אמור ששמעת אותו]</small> את <b>ר' נחמיה</b> אומר דבר זה <b>לענין העלאה</b> בחוץ, <b>מידי דהוי</b> <small>[כמו שהוא</small> הדין<small>]</small> לגבי <b>איברים ופדרים,</b> שאף שאינם מעכבים את הכפרה, מכל מקום אם מעלה אותם בחוץ חייב. אבל <b>לענין כיבוס מי</b> <small>[האם]</small> <b>שמעת ליה</b> <small>[אותו]</small> שמחייב בדם השיריים? ומשיבים: <b>אין</b> <small>[כן],</small> שמענו אותו גם בענין זה.

Daf 39a

<b>והתניא</b> <small>[והרי</small> כך <small>שנויה</small> ברייתא<small>]:</small> <b>דמים הטעונין יסוד</b> ובפשטות הכוונה לשיירי הדם, שטעונים שפיכה ליסוד המזבח — <b>טעונין כיבוס,</b> <b>ומחשבה</b> מחשבת פסול <b>מועלת</b> (מועילה, פועלת) <b>בהן</b> כגון שאם כששופכם מחשב לאכול מן הבשר לאחר הזמן — הרי זה פיגול, <b>והמעלה מהן בחוץ</b> — <b>חייב. ו</b>אילו
<b>דמים</b> <b>הנשפכין לאמה</b> (תעלת הניקוז שבמקדש) שהם דמים שנפסלו — <b>אין טעונין כיבוס, ואין מחשבה מועלת בהן,</b> <b>והמעלה מהן בחוץ</b> — <b>פטור.</b>
ונברר: <b>מאן</b> <small>[מי]</small> <b>שמעת ליה דאמר</b> <small>[אותו שאומר]:</small> <b>מעלה מהן</b> מן השיריים <b>בחוץ חייב? ר' נחמיה היא, וקאמר</b> <small>[והוא אומר]</small> שם באותה ברייתא שדם זה <b>טעון כיבוס.</b>
ותוהים: <b>ו</b>כי <b>מחשבה מועלת בהן</b> בשיירי הדם? <b>והתניא</b> <small>[והרי שנויה</small> ברייתא<small>]</small> לענין מחשבת פיגול: דווקא עבודה שמעכבת כפרה יש בה דין זה, <b>יצאו</b> שפיכת <b>שירים והקטרת אימורין שאין מעכבין את</b> <b>הכפרה, ש</b>גם <b>אין מחשבה מועלת בהן!</b>
אלא, <b>כי תניא ההיא</b> <small>[כאשר שנויה אותה</small> ברייתא<small>]</small> שדמים הטעונים יסוד טעונים כיבוס, אינה מדברת בשיריים ממש, לאחר שנשלמה זריקת הדם, אלא <b>ב</b>דם שצריך לתת ממנו <b>שלש מתנות</b> האחרונות <b>שבחטאת.</b>
ומקשים: <b>אי הכי</b> <small>[אם כך],</small> מדוע קורא להם דמים <b>טעונין יסוד?</b> הרי <b>לקרן</b> המזבח <b>אזלי</b> <small>[</small>הם <small>הולכים]</small> ולא ליסוד! ומשיבים: <b>אימא</b> <small>[אמור]</small> דמים ה<b>ניטענין יסוד</b> כלומר, שלאחר שיינתנו, יהיו טעונים יסוד. ושואלים: <b>ומחשבה מועלת בהן? האמרת</b> <small>[הרי אמרת]</small> לענין נתינת שלוש מתנות שבחטאת: <b>לא שריא ולא מפגלא ולא עיילא לגואי</b> <small>[אינה מתרת, ואינה מפגלת</small> במחשבת חוץ לזמנו, <small>ואין</small> בה דין <small>נכנסת לפנים]</small> <b>כסופן</b> כלומר, כדין שיריים!
<b>אלא,</b> כך צריך לומר: <b>כי תניא ההיא</b> <small>[כאשר שנויה אותה</small> ברייתא<small>]</small> לגבי דמים הטעונים יסוד, שטעונים כיבוס ומחשבה מועלת בהם והמעלה מהם בחוץ חייב, אמנם מדובר בשיריים, אבל לא בשיריים של חטאת רגילה, אלא <b>ב</b>שיריים של <b>דמים הפנימים</b> שניתנים על מזבח הזהב בהיכל.
 ומקשים:  <b>אבל ב</b>שיריים של <b>דמים החיצונים מאי</b> <small>[מה</small> הדין<small>]?</small> <b>פטור</b> אם זרק אותם בחוץ? <b>אדתני</b> <small>[עד ש</small>הוא <small>שונה]</small> באותה ברייתא מה דינם של <b>דמים הנשפכין לאמה, ליפלוג</b> <b>וליתני בדידה</b> <small>[שיחלק וישנה בה עצמה]</small> בשיריים <b>כשרים:</b> <b>במה דברים אמורים? ב</b>שיריים של <b>דמים הפנימים, אבל ב</b>שיריים של <b>דמים החיצונים</b> — <b>פטור!</b>
ומשיבים: <b>הא מני</b> <small>[</small>ברייתא <small>זו</small> כשיטת <small>מי היא]?</small> שיטת <b>ר' נחמיה היא,</b> ש<b>אמר: שירי הדם</b> של דמים החיצונים <b>שהקריבן בחוץ</b> <b>חייב. ו</b>אם היה משווה שיריים של דמים חיצונים לשיריים של דמים הפנימיים <b>לא מתני ליה תלתא פטורי לבהדי תלתא חיובי</b> <small>[</small>היה <small>נשנה לו שלושה</small> דברים <small>של פטור</small> בחיצונים, <small>אל מול שלושה</small> דברים <small>של חיוב</small> שבפנימיים<small>],</small> שהרי גם בחיצונים חייב אם הקריבם בחוץ, ולכן העדיף התנא להשוות שיירי הדם הפנימיים לעומת הדם הפסול. ושבים לדברי רב פפא, שדם שלוש מתנות אחרונות בחטאת טעון כיבוס, ולראיה שהביא לדבריו מדיוק לשון המשנה "ניתז מן הקרן ומן היסוד אינו טעון כיבוס".
<b>רבינא אמר:</b> כך יש להבין את המשנה לדעת רב פפא: מה שנאמר <b>"מן הקרן"</b> כוונתו מן הקרן <b>ממש,</b> דם שניתז מן הקרן, ומכאן יש לדייק כדברי רב פפא: אבל ניתז מן הדם הראוי לקרן (שלוש מתנות) טעון כיבוס. אבל מה שנאמר "ניתז <b>מן היסוד"</b> אין כוונתו מן היסוד ממש, אלא <b>מן</b> הדם <b>הראוי ליסוד</b> כלומר, שיירי הדם.
<b>אמר ליה</b> <small>[לו]</small> <b>רב תחליפא בר גזא לרבינא, אימא</b> <small>[אמור]</small> ופרש בדרך אחרת: <b>אידי ואידי</b> <small>[זה וזה]</small> הכוונה ש<b>ראוי הוא,</b> וגם "מן הקרן" כוונתו ראוי לקרן, כלומר, דם שלוש מתנות, לומר שאינו טעון כיבוס! השיב לו רבינא: <b>האי מאי</b> <small>[זה מהו]?</small> כיצד ניתן להעלות סברה זו? <b>השתא</b> <small>[</small>הרי<small>,</small> <small>עכשיו]</small> לפי דעתך שדם ה<b>ראוי לקרן אמרת</b> <small>[אומר אתה]</small> ש<b>לא</b> יהא טעון כיבוס, דם שהוא <b>ראוי ליסוד מיבעיא</b> <small>[נצרכה</small> לומר<small>]?</small> הלוא מיותר הדבר! <b>אלא</b> בהכרח צריך <b>לפרש:</b> <b>"מן הקרן"</b> כוונתו <b>מן הקרן ממש</b> שכבר הוזה, אבל <b>"מן היסוד"</b> כוונתו <b>מן הראוי ליסוד.</b>
<big>א</big> שנינו במשנתנו: <b>כל הניתנין על מזבח הפנימי</b> ובכללם פר העלם דבר של כהן משיח, פר העלם דבר של ציבור (וכן שעיר בהעלם עבודה זרה), וכן פר ושעיר של יום הכיפורים — אם חיסר אחת מן המתנות לא עשה כלום. <b>תנו רבנן</b> <small>[שנו חכמים]:</small> בפרשת החטאות הפנימיות נאמרה בתחילה פרשת פר כהן משיח, ואחר כך פרשת פר העלם דבר של ציבור, ושם נאמר: "ועשה לפר... כאשר עשה לפר החטאת כן יעשה לו" (ויקרא ד, כ), ויש לשאול: <b>"ועשה... כאשר עשה" מה בא ללמוד?</b> שהרי לכאורה כל המפורש בפר הראשון (פר כהן משיח) נאמר במפורש גם בפר השני.
 אלא בא הכתוב <b>לכפול בהזאתו</b> של פר העלם דבר עצמו, כאילו היה הדבר כתוב בו פעמיים, ושנה עליו הכתוב לעכב, <b>ולמד</b> מכאן <b>שאם חיסר אחת מכל המתנות</b> האמורות בו — <b>לא עשה ולא כלום. אין לי אלא מתן שבע</b> הזאות שעל הפרוכת, <b>ש</b>שבע הזאות <b>מעכבות בכל מקום</b> כאשר יבואר להלן (זבחים מ,א), <b>מתן ארבע</b> מתנות על מזבח הזהב <b>מניין</b> שהן מעכבות? <b>תלמוד לומר: "כן יעשה",</b>
<b>"לפר"</b> (ויקרא ד, כ) — <b>זה</b> רמז לפר אחר שדרך עבודתו דומה, הוא <b>פר יום הכפורים,</b>

Daf 39b

<b>"כאשר עשה לפר"</b> (ויקרא ד, כ), "לפר" — <b>זה פר כהן משיח,</b> ללמד שגם כל מתנותיו מעכבות, <b>"החטאת"</b> (ויקרא ד, כ) — <b>אלו שעירי עבודה זרה</b> שמביא הציבור על העלם דבר בעבודה זרה, ללמד שדין עשייתם כפר העלם דבר, שנותן מדמו בפנים ובשרו נשרף. <b>יכול שאני מרבה</b> לענין זה <b>אף שעירי הרגלים ושעירי ראשי חדשים</b> שגם הם חטאות של ציבור, שייעשו בפנים, ככל דיני פר העלם דבר של ציבור? <b>תלמוד לומר:</b> "כן יעשה <b>לו"</b> (ויקרא ד, כ) למעט: דווקא לו ולא לאחר.
 ושואלים:  <b>ומה</b> <b>ראית לרבות את אלו,</b> שעירי עבודה זרה, <b>ולהוציא את אלו,</b> שעירי רגלים ושעירי ראשי חדשים? ומשיבים: <b>אחר שריבה</b> <b>הכתוב ומיעט, מרבה אני את אלו</b> (שעירי עבודה זרה) <b>שמכפרין על עבירת מצוה ידועה</b> עבודה זרה, כמו פר העלם דבר, שבא על שגגת הוראה של הסנהדרין לאחר שנודעה להם טעותם, <b>ומוציא אני אלו</b> (שעירי הרגלים וראשי חדשים) <b>שאין מכפרין על עבירת מצוה ידועה,</b> אלא על טומאת מקדש וקדשיו שלא נודעה.
 וממשיכה הברייתא בענין פר העלם דבר: <b>"וכפר"</b> (ויקרא ד, כ) — לרבות <b>אף על פי שלא סמך</b> כלומר, למרות שלא סמכו הזקנים ידיהם על ראש הפר, <b>"ונסלח"</b> — <b>אף על פי שלא נתן שירים</b> ליסוד.
 ושואלים: כיון שהפסוק אינו מפרש במה בא הריבוי ובמה המיעוט,  <b>ומה ראית לפסול ב</b>שבע <b>הזאות</b> ולומר שהן מעכבות מ"ועשה... כאשר עשה", <b>ולהכשיר בסמיכה ושירים</b> מ"וכפר" ו"ונסלח"?
 ומשיבים:  <b>אמרת</b> <small>[אומר אתה]:</small> <b>פוסל</b> אני <b>ב</b>שבע <b>הזאות שמעכבות בכל מקום</b> (כאשר יבואר להלן), <b>ומכשיר אני בסמיכה ושירים שאין מעכבות</b> <b>בכל מקום,</b> וסברה היא לומר שלא יעכבו גם כאן.

Daf 40a

<big>א</big> ומבארים את הברייתא לפרטיה. <b>אמר מר</b> <small>[החכם]</small> בברייתא: <b>אין לי אלא מתן שבע</b> שמעכבות זו את זו, מפני <b>ש</b>שבע <b>מעכבות בכל מקום.</b> ושואלים: <b>היכא</b> <small>[היכן]</small> מצינו שהן מעכבות? <b>אמר רב פפא: בפרה</b> אדומה <b>ובנגעים</b> (בטהרת המצורע).
 ועוד שנינו בברייתא: <b>מתן ארבע</b> שעל קרנות מזבח <b>הקטורת</b> <b>מנין? תלמוד לומר: "כן יעשה"</b> (ויקרא ד, כ). ושואלים: <b>מאי שנא</b> <small>[במה שונה]</small> <b>מתן שבע</b> שהן מעכבות? משום <b>דכתיבן וכפילן</b> <small>[ש</small>הן <small>כתובות וכפולות]</small> במלים "ועשה... כאשר עשה" ללמד שהן מעכבות, <b>מתן ארבע נמי כתיבן וכפילן</b> <small>[גם כן כתובות וכפולות]</small> ומדוע יהא דינן שונה?
<b>אמר ר' ירמיה: לא נצרכא</b> <small>[נצרכה]</small> <b>אלא ל</b>דעת <b>ר' שמעון</b> שאינו סבור שכתובות כאן ארבע מתנות, אלא רק שתים, ושתים נלמדו מהיקש, ויש להן צורך בריבוי מיוחד. <b>דתניא</b> <small>[ששנויה</small> ברייתא<small>]</small> לגבי ההזאות על מזבח הפנימי: <b>למעלה,</b> בפר כהן משיח, הוא <b>אומר: "קרן קרנות"</b> (ויקרא ד, ז) כלומר, שיכול היה לכתוב "קרן" וכתב "קרנות" — הרי <b>שתים, למטה</b> בפר העלם דבר <b>הוא אומר: "קרן קרנות"</b> (ויקרא ד,  יח) — ביחד הרי <b>ארבע</b> קרנות, <b>דברי ר' שמעון.</b>
<b>ר' יהודה אומר: אינו צריך</b> לראיה זו, אלא <b>הרי הוא אומר</b> באותם פסוקים <b>"באהל מועד"</b> (ויקרא ד,  יח), וביטוי זה מיותר, ובא ללמד שצריך לתת מן הדם <b>על כל</b> קרנות המזבח <b>האמור באהל מועד.</b> ושואלים: <b>ור' יהודה</b> שחולק על ר' שמעון, הכתוב <b>"כן יעשה",</b> שר' שמעון דורשו לענין ארבע מתנות, <b>מאי עביד ליה</b> <small>[מה עושה</small> הוא <small>בו]?</small>
ומשיבים: <b>מיבעי ליה לכדתניא</b> <small>[צריך</small> הוא <small>אותו לכמו ששנויה</small> בברייתא<small>]:</small> <b>לפי שלא למדנו לפר יום הכפורים לסמיכה</b> שלא נאמר בכתוב שצריך הכהן הגדול לסמוך עליו, <b>ו</b>כן <b>שירי הדם</b> שלו, לא נזכר בכתוב שצריך לשופכם על יסוד מזבח העולה, <b>מנין</b> שצריכים לעשות כן? <b>תלמוד לומר: "כן יעשה".</b>
ושואלים: <b>ולפר יום הכפורים לא למדנו? הא</b> <small>[הרי]</small> <b>אמרת</b> בדרשה הקודמת: <b>"לפר"</b> — <b>זה</b> פר <b>יום הכפורים,</b> שלמדים מפר העלם דבר לפר יום הכיפורים לכל מעשיו!
 ומשיבים:  <b>איצטריך</b> <small>[הוצרך</small> הדבר<small>]</small> להישנות, שכן <b>סלקא דעתך אמינא</b> <small>[יעלה על דעתך לומר]:</small> <b>הני מילי</b> <small>[דברים אלה</small> אמורים רק ב<b>עבודה דמעכבא</b> <small>[שמעכבת]</small> את ה<b>כפרה</b> כהזאת הדם, <b>אבל עבודה דלא מעכבא</b> <small>[שאינה מעכבת]</small> <b>כפרה,</b> כסמיכה ושיירי הדם, <b>אימא</b> <small>[אמור]</small> ש<b>לא,</b> על כן <b>קמשמע לן</b> <small>[משמיע לנו]</small> שגם אותה צריך לעשות בפר יום הכיפורים.
ושואלים: <b>ור' שמעון, האי</b> <small>[</small>הייתור <small>הזה]</small> <b>"באהל מועד"</b> ממנו למד ר' יהודה מתן ארבע, <b>מאי עביד ליה</b> <small>[מה עושה</small> הוא <small>בו]?</small> ומשיבים: <b>"באהל מועד" מבעי ליה</b> <small>[נצרך לו]</small> לומר <b>שאם נפחתה תקרה של היכל לא היה מזה,</b> שאין זה עוד "אהל מועד". <b>ואידך</b> <small>[והאחר]</small> ר' יהודה, מהיכן הוא לומד זאת? <b>מ</b>מה שנאמר <b>"אשר</b> באהל מועד" שהוא מיותר. <b>ואידך</b> <small>[והאחר]</small> ר' שמעון? <b>"אשר" לא דריש</b> <small>[אינו דורש]</small> כלשון יתור.
<b>אביי אמר: לר' יהודה נמי איצטריך</b> <small>[גם כן הוצרך]</small> הכתוב "כן יעשה", ללמד על מתן ארבע שהוא מעכב, כי <b>סלקא דעתך אמינא</b> <small>[יעלה על דעתך לומר]:</small> <b>מידי דהוה</b> <small>[כמו שהוא</small> הדין<small>]</small> לגבי <b>סמיכה ושירי הדם,</b> שלמדנו בברייתא <b>דאף על גב דכתיבן וכפילן לא מעכבא</b> <small>[שאף על פי ש</small>הן <small>כתובות וכפולות אינה מעכבת],</small> משום שבדרך כלל אינן מעכבות, הייתי אומר <b>מתן ארבע נמי</b> <small>[גם כן]</small> <b>לא תתעכב,</b> שהרי בחטאת חיצונה אין מעכבת אלא מתנה אחת, כמבואר במשנתנו, <b>קא משמע לן</b> <small>[משמיע לנו]</small> "כן יעשה" שהוא מעכב.
<big>ב</big> שנינו בברייתא: <b>"לפר"</b> — <b>זה פר יום הכפורים.</b> ושואלים: <b>למאי הילכתא</b> <small>[למה</small> לאיזו <small>הלכה]</small> נאמרה דרשה זו? <b>אי</b> <small>[אם]</small> <b>לעכב,</b> לומר שכל האמור בעבודת יום הכיפורים הוא לעכב — <b>פשיטא</b> <small>[פשוט],</small> הרי <b>"חקה" כתיבה ביה</b> <small>[כתובה בו]</small> "והיתה זאת לכם לחוקת עולם" (ויקרא טז, לד), ובכל מקום שנאמרה "חוקה" הרי הוא לעכב!
<b>אמר רב נחמן בר יצחק: לא נצרכא</b> <small>[נצרכה]</small> <b>אלא ל</b>דעת <b>ר' יהודה,</b> ש<b>אמר: כי כתיבה</b> <small>[כאשר נאמרה]</small> <b>"חקה"</b> הרי זה רק לגבי <b>דברים הנעשים בבגדי לבן בפנים</b> (בקודש הקדשים, הזאות והכנסת הקטורת), <b>ש</b>באלה <b>אם הקדים</b> <b>מעשה לחבירו לא עשה ולא כלום,</b>
<b>אבל דברים הנעשים בבגדי לבן בחוץ</b> (בהיכל, על הפרוכת ועל מזבח הזהב), אם <b>הקדים מעשה לחבירו</b> — <b>מה שעשה עשוי.</b> ואם כן <b>אימא</b> <small>[אמור]:</small> <b>מ</b>כיון ש<b>כסידרן לא מעכבי</b> <small>[אינו מעכב],</small> <b>הזאות</b> עצמן <b>נמי לא מעכבי</b> <small>[גם כן אינן מעכבות],</small> על כן <b>קא משמע לן</b> <small>[משמיע לנו]</small> "לפר" האמור כאן שהן מעכבות.
<b>מתקיף לה</b> <small>[מקשה על כך]</small> <b>רב פפא: ומי מצית אמרת הכי</b> <small>[האם יכול אתה לומר כך]</small> שמכאן למד ר' יהודה שההזאות מעכבות? <b>והתניא</b> <small>[והרי שנויה</small> ברייתא<small>]:</small> הפסוק <b>"וכלה מכפר את הקדש"</b> (ויקרא טז, כ) האמור בעבודת יום הכיפורים, מיותר לעניינו, והוא בא ללמדנו: <b>אם כיפר</b> הכהן, שעשה את העבודות המכפרות, כלומר, היזה את ההזאות בפנים — <b>כילה</b> את העבודה, אף שלא שפך את שיירי הדם, <b>ואם לא כיפר</b> — <b>לא כילה, דברי ר' עקיבא.</b>
<b>אמר לו ר' יהודה, מפני מה לא נאמר</b> אחרת: <b>אם כילה</b> לגבי כל סדר העבודה, ובכלל זה הזאות שבהיכל, ואפילו שפיכת שיירי הדם — <b>כיפר, ואם לא כילה</b> — <b>לא כיפר?</b> הרי שמכאן למד ר' יהודה דין זה!
 אלא <b>אמר רב פפא: לא נצרכא</b> <small>[נצרכה]</small> ההשוואה האמורה בפסוק זה לפר יום הכיפורים, <b>אלא</b> ללמוד שלוש הלכות מן האמור בפר כהן משיח "וטבל הכהן את אצבעו בדם" (ויקרא ד, ו): <b>"את", דם ובטבילה.</b> ומבארים: <b>"את"</b> — <b>אמר רב אחא בר יעקב: לא נצרכא</b> <small>[נצרכה]</small> אלא <b>להכשיר</b>

Daf 40b

<b>אמין</b> (שלפוחיות או יבלות) <b>שבאצבע</b> שאינן חוצצות בין האצבע לדם. <b>"בדם"</b> (ויקרא ד, ו) — <b>שיהא בדם</b> שבכלי <b>שיעור טבילה מעיקרא</b> <small>[מתחילה]</small> לכל ההזאות, ולא שיוסיף בכל פעם מעט דם לכלי ויזה. וכן נאמר <b>"וטבל</b> הכהן את אצבעו בדם" — <b>ולא</b> יהא <b>מספג</b> (מקנח) דם מעל גבי דפנות הכלי, שיהא די דם כדי לטבול בו את האצבע.
 ומסבירים:  <b>ואיצטריך למכתב</b> <small>[והיה צריך לכתוב]</small> <b>"בדם",</b> <b>דאי כתב רחמנא</b> <small>[שאם היתה כותבת התורה]</small> רק <b>"וטבל", הוה אמינא</b> <small>[הייתי אומר]:</small> <b>אף על גב דליכא</b> <small>[אף על פי שאין]</small> <b>שיעור טבילה מעיקרא</b> <small>[מתחילה]</small> אלא כדי הזאה אחת, אלא שבכל פעם הוסיף בכלי מדם הפר כדי שיעור טבילה אחת, לכן <b>כתב רחמנא</b> <small>[כתבה התורה]</small> <b>"בדם"</b> שדם כל ההזאות נתקבל מתחילה בכלי.
<b>ואי כתב רחמנא</b> <small>[ואם היתה כותבת התורה]</small> רק <b>"בדם", הוה אמינא</b> <small>[הייתי אומר]:</small> אם היה מתחילה דם כשיעור, אין צורך שיהא בהזאות האחרונות שיעור טבילה, אלא <b>אפילו מספג,</b> לכן <b>כתב רחמנא</b> <small>[כתבה התורה]</small> <b>"וטבל".</b>
ועל יתור נוסף באותה פרשה שואלים: מה שנאמר שם "ונתן הכהן מן הדם על <b>מזבח קטרת</b> ה<b>סמים</b> אשר לפני ה' " (ויקרא ד, ז) <b>למה לי</b> לכתוב בו "קטורת הסמים"? די במה שנאמר בו "אשר לפני ה' " ללמדנו באיזה מזבח מדובר! לומר <b>שאם לא נתחנך המזבח</b> מתחילה <b>בקטורת הסמים</b> — <b>לא היה מזה</b> עליו.
<big>א</big> <b>תניא כוותיה</b> <small>[שנויה</small> ברייתא <small>כשיטתו]</small> של <b>רב פפא,</b> שלכך נרמז פר יום הכיפורים בפסוק המיותר שבפר העלם דבר — ל"את בדם וטבילה" האמור בפר כהן משיח (שאף הוא נזכר בפסוק). <b>"ועשה</b> לפר... <b>כאשר עשה</b> לפר" (ויקרא ד, כ), <b>מה תלמוד לומר "לפר"? לרבות פר</b> <b>יום הכפורים לכל מה שאמור בענין</b> בפר כהן משיח, והוא "את בדם וטבילה", <b>דברי רבי.</b>
<b>אמר ר' ישמעאל:</b> אין צורך לריבוי זה, שהרי <b>קל וחומר</b> הוא! <b>ומה במקום שלא הושוה קרבן לקרבן</b> בקרבנות שאינם ממין אחד של בהמה — <b>השוה מעשים למעשים</b> שכל דרך עשייתם שווה בהזאות הדם, וכאשר יבואר להלן. <b>מקום שהשוה קרבן לקרבן</b> כגון פר כהן משיח ופר יום הכיפורים — <b>אינו דין שישוה מעשה למעשה?</b> ואם כן, אין צורך ללמוד זאת מריבוי הכתוב.
<b>אלא</b> כך צריך לדרוש: <b>מה תלמוד לומר</b> "ועשה <b>לפר"</b> — <b>זה פר העלם דבר של צבור,</b> "כאשר עשה <b>לפר"</b> — <b>זה פר כהן משיח.</b>
ומבארים את הברייתא: <b>אמר מר</b> <small>[החכם]:</small> <b>ומה במקום שלא הושוה</b> <b>קרבן לקרבן.</b> ושואלים: <b>מאי</b> <small>[מה]</small> פירוש <b>"לא הושוה קרבן לקרבן"?</b> לאלו קרבנות הוא מתכוון, שאינם מאותו מין בהמה, אך מעשיהם שווים?
<b>אילימא</b> <small>[אם תאמר]</small> <b>פר יום הכפורים ושעיר יום הכפורים,</b> שזה פר וזה שעיר, ומהם למדים בקל וחומר להשוות מעשיו של פר יום הכיפורים לפר כהן משיח לענין "את בדם וטבילה" — <b>איכא למיפרך</b> <small>[יש</small> מקום <small>לפרוך]</small> את הלימוד, ולטעון: <b>מה להנך</b> <small>[לאלה]</small> פר ושעיר של יום הכיפורים, שיש בהם צד מיוחד של דמיון, <b>שכן נכנס דמם</b> גם <b>לפניי ולפנים</b> אל קודש הקודשים, מה שאין כן בפר העלם דבר, שהזאת דמו רק בהיכל!
<b>אלא</b> תאמר שמדובר ב<b>פר העלם דבר של צבור ושעירי</b> העלם דבר של <b>עבודה זרה,</b> שאף שאינם ממין אחד עבודתם שווה — <b>איכא למיפרך</b> <small>[יש לפרוך]:</small> <b>מה להנך</b> <small>[לאלה]</small> <b>שכן</b> שניהם <b>מכפרין על עבירות</b> <b>מצוה ידועה,</b> ואין להסיק מכאן על פר יום הכיפורים, שבא לכפר על עבירות שאינן ידועות!
<b>אלא</b> צריך לומר שמדבר ב<b>פר העלם דבר של צבור ושעיר של יום הכפורים. והכי קאמר</b> <small>[וכך אומר]</small> ר' ישמעאל: <b>ומה במקום שלא הושוו קרבן לקרבן, דהאי</b> <small>[שזהו]</small> <b>פר והאי</b> <small>[וזהו]</small> <b>שעיר</b> — מכל מקום <b>הושוו מעשים למעשים למאי דכתב בהו</b> <small>[למה שכתב בהם],</small> שלמרות ששעיר יום הכיפורים נעשה גם בקודש הקדשים, מכל מקום בעבודות הנעשות בהיכל המשותפות לשניהם מעשיהם שווים, שצריך להזות באצבע על הפרוכת ועל קרנות המזבח, <b>מקום שהושוה קרבן לקרבן,</b> כגון <b>דהאי</b> <small>[שזהו]</small> <b>פר והאי</b> <small>[וזהו]</small> <b>פר</b> — <b>אינו דין</b>

Daf 41a

<b>שהושוו מעשים למעשים? ו</b>לפי קל וחומר זה
<b>אתא ליה</b> <small>[בא לו,</small> נלמד<small>]</small> <b>פר יום הכפורים ל</b>למוד לגביו את הדינים שסימנם <b>"את בדם וטבילה" מפר כהן משיח.</b> <b>ו</b>כן <b>אתי ליה</b> <small>[בא לו,</small> נלמד<small>]</small> <b>שעיר יום הכפורים משעירי עבודה זרה</b> להשוות את מעשיהם לענין "את בדם וטבילה", <b>מקל וחומר</b> זה, שהרי הושווה קרבנם, ששניהם שעירים.
 ותוהים: וכיצד ילמדו שעירי עבודה זרה על שעיר יום הכיפורים?  <b>וכי דבר הלמד</b> שדינו נלמד <b>בהיקש</b> לדבר אחר, <b>חוזר ומלמד</b> על דבר <b>אחר</b> <b>בקל וחומר</b> בדיני קדשים? והרי בשעירי עבודה זרה עצמם לא הוזכרו "את בדם וטבילה", ולא למדנו בהם דינים אלו אלא מן ההיקש בפסוק "ועשה... כאשר עשה", שם נרמזו גם הם יחד עם פר כהן משיח! <b>אמר רב פפא:</b> כך <b>קסבר תנא דבי</b> <small>[סבור התנא מבית</small> מדרשו<small>]</small> של <b>ר' ישמעאל</b> כי <b>דבר הלמד בהיקש חוזר ומלמד בקל וחומר.</b>
<big>א</big> וממשיכים בביאור דברי ר' ישמעאל בברייתא שבעמוד הקודם: אלא מה תלמוד לומר <b>"לפר"</b> — <b>זה פר העלם דבר של צבור.</b> ותוהים: <b>הא</b> <small>[הרי]</small> פסוק זה <b>ב</b>פר העלם דבר של <b>ציבור גופיה כתיב</b> <small>[עצמו</small> הוא <small>כתוב],</small> ומה צורך ללומדו מריבוי הכתוב! <b>אמר רב פפא: משום דבעי אגמורי</b> <small>[ש</small>הוא <small>רוצה ללמוד]</small> מ<b>פר העלם דבר של צבור</b> <b>ב</b>ענין הקטרה של האימורים, ובכללם <b>יותרת</b> הכבד <b>ושתי כליות, לשעירי עבודה זרה,</b> לומר שגם הם חייבים בכך, למרות שלא נאמר בהם דין זה.
<b>ופר העלם דבר של צבור</b> <b>בגופיה</b> <small>[בו עצמו]</small> <b>לא כתיב</b> <small>[נאמר]</small> דין זה, אלא <b>בהיקשא אתי</b> <small>[בהיקש</small> הוא <small>בא]</small> מפר כהן משיח, שם נאמר דין זה (ויקרא ד, ח—ט), על כן <b>איצטריך</b> <small>[הוצרך]</small> לרבות אותו שוב במילה <b>"לפר"</b> כדי לחזור ולהקישו לפר כהן משיח פעם נוספת,
<b>למיהוי כמאן דכתיב ביה</b> <b>בגופיה</b> <small>[שיהיה כאילו כתוב בו בעצמו]</small> דין זה, <b>ו</b>כך <b>לא ליהוי</b> <small>[יהיה]</small> הלימוד ממנו לשעירי עבודה זרה בגדר <b>דבר הלמד בהיקש חוזר ומלמד</b> שוב <b>בהיקש,</b> שדבר זה אין עושים בקדשים.
 ומעירים:  <b>תניא כוותיה</b> <small>[שנויה</small> ברייתא על פסוק זה <small>כשיטתו]</small> של <b>רב פפא: "ועשה</b> לפר... <b>כאשר עשה"</b> (ויקרא ד, כ) <b>מה תלמוד</b> (צורך) <b>לומר</b> "ועשה <b>לפר"?</b> הרי מדובר בפסוק זה על הפר!
 אלא <b>לפי שנאמר</b> בפרשת שעירי עבודה זרה: <b>"והם הביאו את קרבנם אשה לה'</b> וחטאתם לפני ה' על שגגתם" (במדבר טו, כה), <b>"חטאתם"</b> — <b>אלו שעירי עבודה זרה</b> שבהם מדובר באותה פרשה, <b>"שגגתם"</b> — <b>זה פר העלם דבר של צבור,</b> שהוא בא על שגגת הציבור. ובמה שהוזכרו יחד <b>"חטאתם על שגגתם"</b> והוקשו זה לזה — <b>אמרה תורה: חטאתם הרי היא לך כשגגתם,</b> שצריך להקטיר את האימורים בשעירי עבודה זרה כדרך שעושה כן בפר העלם דבר.
 ויש לשאול: לגבי <b>שגגתם</b> פר העלם דבר <b>מהיכן למדת</b> דין זה? האם <b>לא בהיקשא</b> <small>[בהיקש]</small> מפר כהן משיח? שהרי בפר העלם דבר עצמו לא הוזכרו אימורים אלו. ועל כך יש להקשות: <b>וכי דבר הלמד בהיקש חוזר ומלמד בהיקש?</b>
על כן דרש ר' ישמעאל בברייתא: <b>תלמוד לומר:</b> "ועשה <b>לפר"</b> (ויקרא ד, כ) — <b>זה פר העלם דבר של צבור,</b> "כאשר <b>עשה</b> <b>לפר"</b> (ויקרא ד, כ) — <b>זה פר כהן משיח,</b> להקישם פעם נוספת, כאילו היתה הקטרת אימורים כתובה במפורש בפר העלם דבר, וכך ניתן ללמוד ממנו בהיקש לשעירי עבודה זרה, וכדברי רב פפא.
<big>ב</big> ומעתה דנים בברייתא זו שהבאנו, <b>אמר מר</b> <small>[החכם]:</small> <b>"חטאתם"</b> — <b>אלו שעירי עבודה זרה,</b> והקשנו אותם בפסוק זה לפר העלם דבר. ושואלים: <b>תיפוק ליה מקרא קמא</b> <small>[יצא,</small> ילמד לו <small>הדבר מהפסוק הראשון]</small> האמור בפר העלם דבר: ("ועשה... כאשר עשה" ויקרא ד, כ), ש<b>אמר מר</b> <small>[החכם]</small> בברייתא שהובאה בתחילת סוגיה זו (לעיל זבחים לט,ב): <b>"החטאת"</b> — הרי זה בא <b>לרבות שעירי עבודה זרה! אמר רב פפא: איצטריך</b> <small>[הוצרך</small> הדבר<small>],</small> כי אם היה רק ההיקש הראשון, <b>סלקא דעתך אמינא</b> <small>[עולה</small> היה <small>על דעתך לומר]:</small> <b>הני מילי</b> <small>[דברים אלה]</small> להשוות שעירי עבודה זרה לפר העלם דבר, אמורים ב<b>הזאות, דכתיבן בגופיה</b> <small>[ש</small>הן <small>כתובות ב</small>פר העלם דבר <small>עצמו],</small>

Daf 41b

<b>אבל יותרת ושתי כליות, דלא כתיבן בגופיה</b> <small>[שאינן כתובות בו עצמו]</small> בפר העלם דבר — <b>אימא</b> <small>[אמור]</small> ש<b>לא</b> יילמדו ממנו, על כן <b>קא משמע לן</b> <small>[משמיע לנו]</small> בהיקש נוסף שגם לענין זה שניהם שווים.
<b>אמר ליה</b> <small>[לו]</small> <b>רב הונא בריה</b> <small>[בנו]</small> של <b>רב נתן לרב פפא: והא</b> <small>[והרי]</small> ה<b>תנא, "פר</b> <b>יום הכפורים לכל מה שאמר בענין" קאמר</b> <small>[אומר],</small> שלמדים את כל האמור בפר העלם דבר מהיקש אחד! ומשיבים: <b>תנאי</b> <small>[</small>מחלוקת <small>תנאים]</small> <b>היא</b> לגבי דרך הדרשה בענין זה, <b>תנא דבי</b> <small>[התנא מבית</small> מדרשו<small>]</small> של <b>רב מרבי הכי</b> <small>[מרבה כך]</small> בהיקש אחד, ואילו <b>תנא דבי</b> <small>[התנא מבית</small> מדרשו<small>]</small> של <b>ר' ישמעאל לא מרבי הכי</b> <small>[אינו מרבה כך],</small> וסבור שצריך לימוד נוסף לענין יותרת וכליות.
<big>א</big> אגב הדיון בהלכות אלו מביאים: <b>תנא דבי</b> <small>[שנה</small> החכם <small>מבית מדרשו]</small> של <b>ר' ישמעאל: מפני מה נאמרו יותרת ושתי כליות בפר כהן משיח, ולא נאמרו בפר העלם דבר של צבור? משל למלך בשר ודם שזעם על אוהבו</b> שחטא כלפיו, <b>ומיעט בסרחונו</b> כלומר מיעט לדבר על קלקלתו <b>מפני חיבתו.</b> וכך עם ישראל הם אהוביו של הקדוש ברוך הוא, ולכן ממעט בפרטים הנוגעים לקרבן חטאתם.
<b>ו</b>עוד <b>תנא דבי</b> <small>[ושנה</small> החכם <small>מבית</small> מדרשו<small>]</small> של <b>ר' ישמעאל: מפני מה נאמרה</b> "והזה... את פני <b>פרכת הקדש"</b> (ויקרא ד, ו) <b>ב</b>הזאת דמו של <b>פר כהן משיח, ולא נאמר בפר העלם דבר של צבור,</b> ששם נאמר רק "והזה את פני הפרוכת" (ויקרא ד, יז)? <b>משל למלך בשר ודם שסרחה</b> (חטאה) <b>עליו מדינה, אם מיעוטה סרחה</b> — <b>פמליא שלו מתקיימת,</b> הריהו ממשיך לנהוג עם הקרובים אליו כרגיל, אבל <b>אם רובה</b> של המדינה <b>סרחה</b> — <b>אין פמליא שלו מתקיימת,</b> וגם הקרובים אליו אינם נפגשים עמו ממש, כרגיל. וכך כאשר העם כולו חוטא, אין הכהן המזה על הפרוכת נחשב כעומד ממש מול הקודש.
<big>ב</big> שנינו במשנה שכל מתנות הדם שעל מזבח הפנימי כולן מעכבות, <b>לפיכך אם נתן כולן כתיקנן</b> ואחת שלא כתיקנה, במחשבת חוץ לזמנו — פסול ואין בו כרת. <b>תנן התם</b> <small>[שנינו שם]</small> במסכת מנחות, לגבי הקטרת הקומץ והלבונה, ששניהם מתירים את המנחה באכילה: אם <b>פיגל בקומץ ולא בלבונה, בלבונה ולא בקומץ,</b> שהקטיר אחד מהם על מנת לאכול את השיריים למחר, <b>ר' מאיר אומר: פיגול</b> הוא <b>וחייבין עליו כרת,</b>
<b>וחכמים אומרים: אין בו כרת עד שיפגל בכל המתיר,</b> גם בקומץ וגם בלבונה.
<b>אמר ר' שמעון בן לקיש: לא תימא</b> <small>[אל תאמר]</small> כי <b>טעמא</b> <small>[הטעם]</small> של <b>ר' מאיר,</b> שאמר שהוא פיגול, הריהו משום <b>דקסבר</b> <small>[שהוא סבור]</small> בכלל <b>ש</b><b>מפגלין</b> גם אם חשב מחשבת חוץ לזמנו <b>רק</b> <b>בחצי מתיר,</b> <b>אלא הכא במאי</b> <b>עסקינן</b> <small>[כאן במה אנו עוסקים]</small> — <b>כגון ש</b>תחילה <b>נתן את הקומץ</b> על המזבח כדי להקטירו <b>במחשבה</b> לאכול את השיריים למחר, <b>ו</b>אחר כך נתן את <b>הלבונה בשתיקה</b> כלומר, בסתם. וטעם הדבר, כי <b>קסבר</b> <small>[סבור]</small> ר' מאיר: <b>כל העושה</b> — <b>על דעת ראשונה הוא עושה,</b> ומה שעשה בלבונה עשה על דעת מחשבת חוץ לזמנו שחישב תחילה בקומץ.
<b>ממאי</b> <small>[ממה]</small> מסיק, לומד ריש לקיש דבר זה? <b>מדקתני</b> <small>[מ</small>מה <small>ששונה]</small> התנא במשנתנו: <b>לפיכך אם נתן</b> <b>כולן כתיקנן ואחת שלא כתיקנה</b> — <b>פסול ואין בו כרת,</b> ונדייק מכאן: <b>הא</b> <small>[אבל]</small> אם נתן <b>אחת</b> בתחילה <b>שלא כתיקנה,</b> במחשבת חוץ לזמנו, <b>וכולן כתיקנן</b> — <b>פיגול.</b>
ונברר: <b>מני</b> <small>[</small>כשיטת <small>מי היא]?</small> <b>אילימא רבנן</b> <small>[אם תאמר</small> כשיטת <small>חכמים]</small> בענין מי שפיגל בקומץ ולא בלבונה — <b>הא אמרי רבנן</b> <small>[הרי אמרו חכמים]</small> בפירוש: <b>אין מפגלין בחצי מתיר,</b> והרי נתן מתנה אחת כתיקנה! <b>אלא</b> בהכרח שיטת <b>ר' מאיר</b> היא, שאמר כי גם אם פיגל בקומץ ולא בלבונה — פיגול הוא.
<b>ו</b>אולם <b>אי טעמא</b> <small>[אם הטעם]</small> של <b>ר' מאיר משום</b> ש<b>מפגלין בחצי</b> <b>מתיר הוא,</b> אם כן <b>אפילו כדקתני נמי</b> <small>[כפי ששונה</small> התנא <small>גם כן],</small> כשנתן כולן כתיקנן ואחת שלא כתיקנה — גם אז פיגול הוא לדעת ר' מאיר, שהרי פיגל בחצי מתיר! אלא <b>לאו</b> <small>[האם לא]</small> <b>משום דקסבר</b> <small>[ש</small>הוא <small>סבור]:</small> <b>כל העושה</b> — <b>על דעת ראשונה הוא עושה?</b> ולפיכך, אם פיגל במתנה ראשונה — פיגול הוא, ואם ראשונה כתיקנה — אינו פיגול.
<b>אמר ר' שמואל בר יצחק: לעולם</b> אפשר לומר כי משנתנו שיטת <b>רבנן</b> <small>[חכמים]</small> <b>היא,</b> שאין מפגלים בחצי מחיר, <b>ומאי</b> <small>[ומהו]</small> <b>"כתיקנן"</b> שנאמר שם? <b>כתיקנן לפיגול</b> כלומר, שעשה אותן במחשבה שמפגלת. ומשמיעה לנו המשנה כי למרות שעשה את כל ההזאות הראשונות במחשבת פיגול — אין אומרים שהאחרונה שנעשתה בשתיקה נעשתה על דעת הראשונה.
 ומקשים:  <b>והא מדקתני</b> <small>[והרי מ</small>מה <small>ששנה]:</small> <b>לפיכך אם נתן כולן כתיקנן ואחת שלא כתיקנה</b> — <b>פסול ואין בו כרת,</b> ומשמע שבגלל האחת שנעשתה שלא כתיקנה הוא נפסל, <b>מכלל</b> דברים אלה אתה למד שהביטוי <b>"תיקנה" להכשירה הוא דאתא</b> <small>[להכשר הוא שבא],</small> ולא לפיגול!
<b>אמר רבא:</b> בכל זאת ניתן לפרש "כתיקנן" למחשבת פיגול, כי <b>מאי</b> <small>[מהו]</small> <b>"שלא כתיקנה"?</b> הרי זו מחשבת <b>חוץ למקומו,</b> שיש בה כדי לפסול את הקרבן, וכך לגרום שלא יהא זה פיגול, שהרי לא קרבו כל המתירים כראוי. <b>רב אשי אמר:</b> יש לפרש "שלא כתיקנה" במשנתנו — שנתן מתנה אחת במחשבת <b>שלא לשמו</b> של הקרבן, ובחטאת מחשבה שלא לשמה פוסלת.
 ומקשים: על כל פנים,  <b>מכלל</b> הדברים אתה למד <b>דכי לא עביד לה</b> <small>[שכאשר אינו עושה אותה]</small> במחשבת <b>חוץ למקומו ושלא לשמו,</b> אלא בשתיקה — <b>מחייב</b> <small>[חייב]</small> ופיגול הוא, וזה ודאי אינו כשיטת החכמים!
 ודוחים: אין לדייק מלשון הלכה זו, לפי שלא נאמרה בדווקא, אלא  <b>איידי דתנא רישא</b> <small>[מתוך ששנה בתחילה],</small> בחטאת החיצונה, שאם חישב במתנה הראשונה חוץ לזמנו ובמתנה שניה חוץ למקומו הרי זה <b>פיגול וחייבין עליו כרת, תנא נמי סיפא</b> <small>[שנה גם כן בסוף]</small> בחטאת פנימית מקרה דומה, שאם חישב באחרונה מחשבת חוץ למקומו (או שלא לשמו) — <b>פסול ואין בו כרת.</b> ואין לדייק מכאן שאם לא חשב מחשבה כזאת, אלא עשה בשתיקה, שפיגול הוא. על כל פנים, דחינו את ראייתו של ריש לקיש בהבנת דברי ר' מאיר.
 ועוד <b>מיתיבי</b> <small>[מקשים]</small> על דבריו, ממה ששנינו בברייתא: <b>במה דברים אמורים?</b> שעושה פיגול גם כאשר חושב מחשבת חוץ לזמנו רק במתנה הראשונה — <b>בדמים הניתנין על מזבח החיצון,</b> שמתנה אחת מתירה את הקרבן,

Daf 42a

<b>אבל דמים הניתנין</b> בפנים, בקדש הקדשים, על הפרוכת ו<b>על המזבח הפנימי, כגון ארבעים ושלש</b> מתנות <b>של</b> פר ושעיר של <b>יום הכיפורים, ואחד עשר</b> מתנות <b>של פר כהן משיח, ואחד עשר של פר העלם דבר של ציבור,</b> אם <b>פיגל בין בראשונה ובין בשניה ובין בשלישית</b> כלומר, בכל אחת מסדרת הזאות שיש בהם, כגון בפר יום הכיפורים — בקדש הקדשים, על הפרוכת, ועל מזבח הזהב, <b>ר' מאיר אומר: פיגול</b> הוא, <b>וחייבין עליו כרת, וחכמים אומרים: אין בו כרת עד שיפגל בכל המתיר.</b>
<b>קתני מיהא</b> <small>[שנה על כל פנים]:</small> <b>פיגל בין בראשונה בין בשניה בין בשלישית, ופליג</b> <small>[וחולק]</small> ר' מאיר. ואם כשפיגל בשניה או בשלישית הוא פיגול, משמע שהוא סבור שמפגלים בחצי מתיר. שלא כהבנת ריש לקיש, הסבור שלדעתו הוא פיגול רק כשעשה את הראשונה בפיגול, והשאר נעשה על דעת ראשונה!
<b>אמר רב יצחק בר אבין: הכא במאי עסקינן</b> <small>[כאן במה אנו עוסקים]</small> — לא שפיגל בעבודת ההזאה, שיש בה חצאי מתיר, אלא <b>כגון שפיגל בשחיטה</b> שלאחר שנתן דם הפר בפנים נשפך הדם, והוצרך לשחוט פר נוסף, כדי להזות על הפרוכת. ופעם נוספת הוצרך לשחוט לצורך הזאות על המזבח. <b>דחד</b> <small>מתיר</small> <small>[ש</small>השחיטה <small>מתיר אחד]</small> <b>הוא,</b> ובכל פעם פיגל בעבודה שלימה, ולא בחצי מתיר. ומקשים: <b>אי הכי</b> <small>[אם כך],</small> <b>מאי טעמא דרבנן</b> <small>[מה הטעם של החכמים]</small> שאמרו שאינו פיגול?
<b>אמר רבא: מאן</b> <small>[מי</small> הם<small>]</small> <b>חכמים</b> אלה — שיטת <b>ר' אליעזר היא, דתנן</b> <small>[ששנינו</small> במשנה<small>]</small> לענין איסור הקרבה בחוץ: <b>הקומץ, והלבונה, והקטורת, ומנחת כהנים, ומנחת כהן משיח, ומנחת נסכים,</b> כל אלו, שדינם ליקרב על המזבח, <b>שהקריב מאחת מהן</b> אפילו <b>כזית בחוץ</b> — הרי זה <b>חייב,</b> שהקטרה שיש בה שיעור כזית הקטרה שלימה היא, <b>ור' אליעזר פוטר עד שיקריב את כולן.</b> הרי לשיטתו, אף שעשה עבודה שלימה לעצמה, הואיל ואין העבודה נגמרת בה — אינו חייב עליה. וכך הוא לגבי שחיטה של כל אחד מן הפרים, לצורך כל אחת מסדרת ההזאות, אין בה כרת עד שיפגל בכולן. ומקשים: כיצד יכול אתה לפרש כן את דעת ר' אליעזר לגבי הזאות הדם?
<b>והאמר</b> <small>[והרי אמר]</small> <b>רבא: ומודה ר' אליעזר בדמים</b> שחייב אפילו העלה מקצת מן הדם בחוץ. <b>דתנן</b> <small>[ששנינו]</small> במשנה, <b>ר' אליעזר ור' שמעון אומרים:</b> אם נשפך דם הקרבן (פר או שעיר של יום הכיפורים) אפילו באמצע מחזור אחד של הזאות (כגון של הפרוכת) ושחטו קרבן חדש, <b>ממקום שפסק</b> כשנשפך הדם — <b>משם הוא מתחיל</b> וממשיך ומשלים את המתנות. משמע שלדעתו כל אחת מהזאות הדם עומדת לעצמה ומפגלים בה, וזו בוודאי אינה דעת חכמים החולקים על ר' מאיר בברייתא!
<b>אלא אמר רבא:</b> לדעת ריש לקיש, הכוונה בברייתא אינה שפיגל בראשונה או בשניה או בשלישית, אלא <b>כגון שפיגל בראשונה</b> (בקודש הקדשים), <b>ושתק בשניה</b> (בפרוכת), <b>וחזר ופיגל בשלישית</b> (במזבח הזהב).
 ויש בה חידוש לדעת ר' מאיר, הסבור שהעושה על דעת ראשונה עושה, כי <b>מהו דתימא</b> <small>[שתאמר]:</small> <b>אי סלקא דעתך</b> <small>[אם עולה על דעתך]</small> שבמתנה השניה <b>על דעת ראשונה הוא</b> ממשיך לעשות, <b>מיהדר פיגולי</b> <small>[לחזור ולפגל]</small> במפורש <b>בשלישית למה לי?</b> ומן הסתם לא פיגל בשניה — על כן <b>קא משמע לן</b> <small>[משמיע לנו]</small> שבכל זאת אנו רואים את השתיקה במתנה השניה כהמשך המחשבה הראשונה. <b>מתקיף לה</b> <small>[מקשה על כך]</small> <b>רב אשי: מידי</b> <small>[כלום]</small> <b>"שתק</b> בשניה" <b>קתני</b> <small>[שנה</small> שם<small>]?</small> והרי זהו עיקר החידוש לפי הסברו של רבא!
<b>אלא אמר רב אשי: הכא במאי עסקינן</b> <small>[כאן במה אנו עוסקים]</small> — <b>כגון שפיגל בראשונה</b> (בקודש הקדשים) <b>ובשניה</b> (על הפרוכת) <b>ובשלישית</b> (על קרנות המזבח), ואת ההמשך עשה בשתיקה, <b>מהו דתימא</b> <small>[שתאמר]:</small> <b>אי סלקא דעתך</b> <small>[אם עולה על דעתך]</small> ש<b>כל העושה על דעת ראשונה הוא עושה, מהדר פיגולי בכל חדא וחדא</b> <small>[לחזור ולפגל בכל אחת ואחת]</small> <b>למה לי? קא משמע לן</b> <small>[משמיע לנו]</small> שאין זה נימוק מספיק, ועדיין רואים אותו כעושה על דעת מחשבה ראשונה.

Daf 42b

ומקשים: כיצד יכול אתה לפרש שפיגל בראשונה וגם בשניה וגם בשלישית? <b>והא</b> <small>[והרי]</small> <b>"בין</b> בראשונה <b>בין</b> בשניה" <b>קתני</b> <small>[שנה].</small> משמע שפיגל באחת מהן ולא <small>בכולן! ומעירים: אכן,</small> <b>קשיא</b> <small>[קשה],</small> שאין הלשון מתיישבת היטב.
<big>א</big> ושבים לדון בברייתא העוסקת בדמים הפנימיים. <b>אמר מר</b> <small>[החכם],</small> אם פיגל באחת מסדרת ההזאות, כגון זו שבקודש הקדשים, <b>ר' מאיר אומר: פיגול וחייבין עליו כרת,</b> למרות שאת ההמשך עשה בשתיקה. ושואלים: <b>מכדי</b> <small>[הואיל]</small> ו<b>כרת לא מיחייב</b> <small>[אינו חייב]</small> על מחשבת פיגול <b>עד שיקרבו כל מתיריו</b> של הקרבן, שצריך לגמור את סדר העבודה, ובכלל זה זריקת הדם, ש<b>אמר מר</b> <small>[החכם]:</small> <b>כהרצאת כשר</b> כדרך שעושים כדי שיירצה קרבן כשר, <b>כך הרצאת פסול, מה הרצאת כשר</b> אינו מרצה <b>עד שיקרבו כל מתיריו, אף הרצאת פסול</b> אין הפסול חל עליו <b>עד שיקרבו כל מתיריו.</b>
<b>והא</b> <small>[וזה]</small> דם פר ושעיר של יום הכיפורים, <b>כיון דחשיב ביה</b> <small>[שחשב בו]</small> מחשבת חוץ לזמנו <b>בפנים</b> כשהיזה בקודש הקדשים, והרי זו הזאה <b>פסולה</b> — <b>כמאן</b> <small>[כמי]</small> ש<b>לא אדי דמי</b> <small>[היזה</small> הוא <small>נחשב],</small> שהרי אפילו מתנה אחת מעכבת בחטאת פנימית. ואם כן <b>כי הדר מדי</b> <small>[כאשר</small> הוא <small>חוזר</small> ו<small>מזה</small> אחר כך<small>]</small> <b>בהיכל</b> (על הפרוכת ועל מזבח הזהב) <b>—</b> <b>מיא בעלמא הוא דקא אדי</b> <small>[</small>כאילו <small>מים בלבד הוא מזה]</small> ולא דם הזאה. ואם כן לא קרבו מתיריו של הקרבן, ואין זה פיגול שחייבים עליו!
<b>אמר רבה: משכחת לה</b> <small>[מוצא אתה אותה]</small> <b>בארבעה פרים ובארבעה שעירים</b> שלאחר שפיגל בהזאות של קודש הקדשים נשפך הדם, ושוב לא השתמש באותו דם להמשך ההזאה, וכך נשלמה עבודת ההזאה שבפנים, וקרב המתיר כראוי. והוצרך לשחוט פר ושעיר אחר לצורך המשך ההזאות בהיכל, ולאחר שהשלים את ההזאות שעל הפרוכת ופיגל בהן שוב נשפך הדם, וכן על קרנות מזבח הזהב, וכן על טהרו של מזבח הזהב. ונמצא שכל אחד מן המתירים קרב כראוי.
<b>רבא אמר: אפילו תימא</b> <small>[תאמר]</small> שמדובר <b>בפר אחד ושעיר אחד</b> — <b>לפיגולו</b> הרי הוא <b>מרצה</b> כלומר, אף על פי שאחר שפיגל בפנים אין זה נחשב עוד לריצוי, מכל מקום מכיון שהוא גומר את סדר העבודה הרי זה מועיל לענין פיגול.
ועוד שנינו באותה ברייתא שנותן <b>ארבעים ושלש</b> מתנות ביום הכיפורים. ושואלים: <b>והא תניא</b> <small>[והרי שנויה</small> ברייתא<small>]:</small> <b>ארבעים ושבע!</b> ומשיבים: <b>הא כמאן דאמר</b> <small>[זה</small> ששנינו ארבעים ושלוש <small>כ</small>דעת <small>מי</small> <b>שאומר]</b> <b>מערבין לקרנות</b> שמערבים את דם הפר והשעיר לפני הנתינה על קרנות המזבח, <b>והא כמאן דאמר</b> <small>[וזה כמי שאומר]</small> <b>אין מערבין לקרנות,</b> ומזה ארבע מתנות מדם הפר ועוד ארבע מדם השעיר, ורק אחר כך מערב ומזה על טהרו של מזבח.
 ומקשים:  <b>והא תניא</b> <small>[והרי שנויה</small> ברייתא<small>]</small> שיש <b>ארבעים ושמונה</b> מתנות! ומשיבים: <b>הא כמאן דאמר</b> <small>[זה,</small> ששנינו ארבעים ושמונה, <small>כמי שאומר]</small> <b>שיריים</b> של דם הנזרק בפנים, שנשפכים על יסוד מזבח החיצון <b>מעכבין,</b> ולכן צריכים להוסיף את שפיכת השיריים כמתנה נוספת, <b>הא כמאן דאמר</b> <small>[זה כמי שאומר]</small> <b>אין שיריים מעכבין,</b> ואז יש רק ארבעים ושבע.
<big>ב</big> <b>מיתיבי</b> <small>[מקשים]</small> על דעת ר' שמעון בן לקיש בהבנת דברי ר' מאיר, שאין מפגלים בחצי מתיר, ממה ששנינו בברייתא בעניין פיגול במנחה: <b>במה דברים אמורים</b> שאם חישב מחשבת חוץ לזמנו בעבודה אחת מעבודות המנחה, שהוא פיגול, למרות שעשה את השאר בשתיקה — כאשר חישב מחשבת חוץ לזמנו <b>בקמיצה</b> של הקומץ, או <b>במתן</b> הקומץ ב<b>כלי,</b> או <b>בהילוך</b> הקומץ למזבח.
<b>אבל בא לו להקטרה, נתן את הקומץ במחשבה</b> חוץ לזמנו <b>ואת הלבונה בשתיקה, או שנתן את הקומץ בשתיקה ואת הלבונה במחשבה</b> — <b>ר' מאיר אומר: פיגול</b> הוא <b>וחייבין עליו כרת, וחכמים אומרים: אין בו כרת עד שיפגל בכל המתיר.</b>
<b>קתני מיהא</b> <small>[שנה על כל פנים]</small> את המקרה השני, שנתן <b>את הקומץ בשתיקה ו</b>אחר כך <b>את הלבונה במחשבה, ופליג</b> <small>[וחולק]</small> על כך ר' מאיר. משמע שלדעתו אין הדברים תלויים במחשבה הראשונה, האם היא היתה מחשבת פיגול, אלא בסברה שמפגלים בחצי מתיר! ומתרצים: <b>אימא</b> <small>[אמור,</small> הבן<small>]</small> כך: או שנתן את הקומץ בשתיקה, ו<b>כבר נתן</b> מתחילה <b>את הלבונה במחשבה.</b> וגם במקרה זה הוא פיגול, משום שעל דעת ראשונה עשה.
 ודוחים:  <b>חדא</b> <small>[אחת],</small> <b>דהיינו רישא</b> <small>[שזוהי</small> ההלכה <small>הראשונה]</small> בדיוק! <b>ועוד, הא תניא</b> <small>[הרי שנויה</small> ברייתא<small>]</small> אחרת, ששם מפורש: <b>ואחר כך</b> נתן את הלבונה במחשבה! ואומרים: אכן, <b>קשיא</b> <small>[קשה]</small> הדבר לדעת ריש לקיש, הסבור שאין ר' מאיר אומר שמפגלים בחצי מתיר.
<big>ג משנה</big> <b>ואלו דברים שאין חייבין עליהם</b> כרת <b>משום פיגול,</b> כי איסור הפיגול חל רק על דבר שיש לו דבר אחר המתיר אותו בהקרבה או באכילה, והדברים השנויים כאן אין דבר אחר המתיר אותם, או שהם עצמם מתירים דבר אחר: <b>הקומץ</b> שמתיר את המנחה, <b>והקטרת</b> שמוקטרת כולה, ואין לה מתיר, <b>והלבונה</b> המתירה את המנחה,

Daf 43a

<b>ומנחת כהנים</b> שעולה כולה כליל ואין בה קמיצה (ראה ויקרא ו, טז), ולכן אין לה מתירים, <b>ו</b>כן <b>מנחת כהן משיח</b> (מנחת חביתין) שמקריב הכהן הגדול בכל יום מחצית ממנה בבוקר ומחצית בערב (ויקרא ו, טו), שכולה כליל, <b>והדם</b> שהוא המתיר את הקרבנות כולם. <b>והנסכים הבאין בפני עצמן</b> כקרבן לעצמו, שאין להם מתירים, <b>דברי</b> <b>ר' מאיר. וחכמים אומרים: אף</b> הנסכים <b>הבאין עם</b> קרבן <b>הבהמה</b> אין בהם פיגול.
<b>לוג שמן של מצורע</b> — <b>ר' שמעון אומר: אין חייבין עליו משום פיגול,</b> שהרי אין לו מתירים. <b>ור' מאיר אומר: חייבין עליו משום פיגול,</b> משום <b>שדם האשם</b> של המצורע הוא <b>מתירו,</b> שרק אחר כך מזים את השמן, והוא ניתן לכהנים, <b>ו</b>הכלל הוא: <b>כל שיש לו מתירין בין לאדם</b> (לאכילה) <b>בין למזבח</b> (להקרבה) — <b>חייבין עליו משום פיגול.</b>
ומפרטים: <b>העולה</b> — <b>דמה מתיר את בשרה למזבח ו</b>את <b>עורה לכהנים. עולת העוף</b> — <b>דמה מתיר את בשרה</b> (ועורה בכלל זה) <b>למזבח. חטאת העוף</b> — <b>דמה מתיר את בשרה לכהנים. פרים הנשרפים ושעירים הנשרפים</b> (כגון פר העלם דבר ושעירי עבודה זרה), שבשרם אינו עולה למזבח ואינו נאכל לכהנים, אלא נשרף מחוץ למקדש — <b>דמן מתיר את אימוריהן ליקרב.</b>
<b>ר' שמעון אומר:</b> פרים ושעירים אלה אין בהם פיגול, כי דמם ניתן בהיכל, ו<b>כל שאינו</b> אין דמו ניתן <b>על המזבח החיצון כשלמים</b> שבהם נאמר דין פיגול (ויקרא ז, יח) — <b>אין חייבין עליו משום פיגול.</b>
<big>א גמרא</big> <b>אמר עולא: קומץ פיגול שהעלו</b> והקטירו <b>על גבי המזבח</b> — <b>פקע</b> <b>פיגולו ממנו,</b> והטעם לדבר: <b>אם אחרים מביא לידי פיגול, הוא</b> <b>עצמו לא כל שכן?</b> ושואלים: <b>מאי קאמר</b> <small>[מה הוא אומר]?</small> הרי אין זה טעם למה שנאמר מתחילה שפקע פיגולו! ומשיבים: <b>הכי קאמר</b> <small>[כך הוא</small> <small>אומר]:</small> <b>אם אינו מתקבל,</b> אם אין הקטרתו נחשבת הקטרה ראויה, <b>היאך מביא אחרים לידי פיגול?</b> שהרי אין חייבים על המנחה משום פיגול עד שיקרב הקומץ כראוי.
 ושואלים:  <b>מאי קא משמע לן</b> <small>[מה משמיע לנו</small> בכך<small>]?</small> <b>אי</b> <small>[אם]</small> רוצה ללמדנו ש<b>אין חייבין עליו משום פיגול,</b> הלוא <b>תנינא</b> <small>[שנינו]:</small> <b>אלו דברים שאין חייבין עליהם משום פיגול: הקומץ, והקטרת, והלבונה, ומנחת כהנים, ומנחת כהן משיח, ומנחת נסכים, והדם.</b> ואם כן, גם אם לא עלה על המזבח אין חייבים עליו!
<b>אלא</b> רוצה להשמיע לנו שהוא בכלל אלו ש<b>אם עלו</b> על המזבח <b>לא ירדו</b> — הלוא <b>תנינא</b> <small>[שנינו</small> כבר<small>]</small> דבר זה, להלן: <b>הלן</b> בשר שעבר עליו הלילה, <b>ו</b>בשר <b>היוצא</b> מחוץ לעזרה, <b>ו</b>הבשר <b>הטמא, ושנשחט</b> (והוא הדין אם נקמץ) <b>חוץ לזמנו וחוץ למקומו</b> — <b>אם עלו לא ירדו!</b>
<b>ואלא</b> רוצה לומר שהוא בכלל אלו ש<b>אם ירדו</b> מן המזבח, בכל זאת <b>יעלו</b> אותם שנית — <b>הא נמי תנינא</b> <small>[זו גם כן שנינו]</small> שאין הדין כן, אלא <b>כשם שאם עלו</b> <b>לא ירדו, כך אם ירדו לא יעלו!</b> ומשיבים: <b>לא צריכא</b> <small>[נצרכה</small> לומר<small>]</small> הלכה זו שאמר עולא, אלא במקרה <b>שמשלה בהן האור</b> כלומר, שכבר התחיל אותו קומץ להישרף קצת ונפל מן המזבח, ואמר עולא שיחזרו ויעלוהו, מאחר שפקע פיגולו ממנו.
 ומקשים:  <b>הא נמי</b> <small>[זו גם כן]</small> <b>אמרה עולא חדא זימנא</b> <small>[פעם אחת],</small> ש<b>אמר עולא: לא שנו,</b> שדברים שנפלו מן המזבח אין מעלים אותם, <b>אלא</b> במקרה <b>שלא משלה בהן האור</b> (האש), <b>אבל משלה</b> <b>בהן האור יעלו!</b> ומשיבים: בכל זאת יש חידוש בדבר, <b>מהו דתימא</b> <small>[שתאמר]:</small> <b>הני מילי</b> <small>[דברים אלה</small> אמורים<small>]</small>

Daf 43b

כגון <b>אבר דמחבר</b> <small>[ש</small>הוא <small>מחובר],</small> שהוא יחידה אחת, ואפשר לומר שכיון שחלק ממנו נשרף הרי כולו כבר "לחמו של מזבח", ויעלה כולו, <b>אבל קומץ דמיפרת</b> <small>[ש</small>הוא <small>מפורד],</small> שמא מה שמשלה בו האש חוזרים ומעלים, והשאר <b>אימא</b> <small>[אמור]</small> ש<b>לא</b> יעלה, <b>קא משמע לן</b> <small>[משמיע לנו]</small> שגם בקומץ הדין כן, ויעלה כולו.
<b>אמר רב אחאי: הלכך</b> <small>[משום כך],</small> שהקומץ נחשב כדבר אחד, <b>האי</b> <small>[זה]</small> <b>קומץ פיגול דפלגיה מחית אארעא</b> <small>[שחציו מונח על הקרקע]</small> <b>ופלגיה אסקיה</b> <small>[וחציו העלהו]</small> ל<b>מערכה, ומשלה בו האור</b> — <b>מסיקנא ליה לכוליה</b> <small>[מעלים אותו את כולו]</small> <b>לכתחלה.</b>
<big>א</big> <b>אמר ר' יצחק אמר ר' יוחנן: הפיגול והנותר והטמא שהעלן לגבי</b> <b>מזבח</b> — <b>פקע איסור מהן. אמר רב חסדא</b> בתמיהה: <b>מרי דיכי</b> <small>[בעל</small> ההלכה <small>הזו],</small> וכי <b>מזבח מקוה טהרה</b> הוא שמטהר את הטמא?! <b>אמר ר' זירא:</b> מדובר במקרה <b>שמשלה בהן האור,</b> ואז הם בטלים מאיסורם הראשון.
<b>מתיב</b> <small>[מקשה]</small> על כך <b>ר' יצחק בר ביסנא</b> מברייתא, שבה שנינו: <b>אחרים אומרים:</b> הכתוב <b>"וטמאתו עליו"</b> (ויקרא ז, כ), מדבר ב<b>מי שטומאה פורחת ממנו</b> כלומר, שעכשיו היא עליו, ויכולה לצאת ממנו על ידי מקוה, והוא אדם שנטמא. <b>יצא בשר</b> קדשים שנטמא, שאינו בכלל כתוב זה, לפי <b>שאין טומאה פורחת ממנו</b> שאם נטמא אין לו טהרה. <b>ואם איתא</b> <small>[יש]</small> מקום לדברי ר' יוחנן, <b>הרי</b> גם בשר <b>טומאה פורחת ממנו על ידי האור</b> של המזבח!
<b>אמר רבא:</b> מה שנאמר שם שטומאה פורחת ממנו — <b>על ידי מקוה קאמרינן</b> <small>[אומרים אנו],</small> ולא בדרך אחרת. ומקשים: <b>מידי</b> <small>[וכי]</small> <b>מקוה כתיב</b> <small>[כתוב</small> שם<small>]?</small> הלוא נאמר בדרך הכללה שטומאה פורחת ממנו! <b>אלא אמר רב פפא: בבשר שלמים עסקינן</b> <small>[עוסקים אנו]</small> באותו כתוב, <b>דלא חזי</b> <small>[ש</small>הוא <small>אינו ראוי]</small> <b>להקרבה,</b> שבשר השלמים נאכל ואינו עולה למזבח, ואין העלאתו על המזבח מועילה להפקיע את טומאתו.
<b>רבינא אמר:</b> גם אם טומאה פוקעת מבשר שעלה על המזבח, פסוק זה אינו מדבר עליו, <b>כי</b> <b>"וטמאתו עליו"</b> כוונתו <b>מי שטומאה פורחת ממנו כשהוא שלם,</b> ש"עליו" משמעו — כמות שהוא, בשלמותו, <b>יצא בשר</b> שהוא <b>דבר שאין טומאה פורחת כשהוא שלם, אלא כשהוא חסר,</b> כשמושל בו האור על המזבח.
<big>ב</big> <b>גופא</b> <small>[</small>ודנים <small>לגופה]</small> של הברייתא שהבאנו קודם, שבה מנסים חכמים להוכיח כי הכתוב "והנפש אשר תאכל בשר מזבח השלמים אשר לה' וטומאתו עליו ונכרתה הנפש ההיא מעמיה" (ויקרא ז, כ), מדבר בטמא האוכל בשר שלמים. וכך שנויה הברייתא: <b>"וטמאתו עליו"</b> — <b>בטומאת הגוף</b> טומאת האדם האוכל (ולא טומאת הבשר הנאכל) <b>הכתוב מדבר.</b>
ויש לשאול: <b>אתה אומר: בטומאת הגוף, או אינו אלא</b> מדובר <b>בטומאת בשר,</b> שהרי "הנפש" היא לשון נקבה, והבשר הוא לשון זכר, ולפיכך משמע שהבשר הוא הטמא! <b>נאמר כאן: "טמאתו</b> עליו", <b>ונאמר להלן: "טמאתו (עליו) [בו]",</b> ("כל הנוגע במת... ולא יתחטא... טמא יהיה עוד טומאתו בו", במדבר יט, יג), <b>מה להלן בטומאת הגוף הכתוב מדבר, אף כאן בטומאת הגוף הכתוב מדבר.</b>
<b>ר' יוסי אומר</b> ראיה אחרת: <b>הואיל ונאמרו</b> בפסוק זה (ויקרא ז, כ) <b>קדשים בלשון רבים</b> ("שלמים") <b>ונאמרה טומאה בלשון יחיד</b> ("עליו"), משמע כי "וטומאתו עליו" <b>בטומאת הגוף הכתוב מדבר</b> ולא בטומאת השלמים<b>.</b> <b>רבי אומר</b> ראיה אחרת: נאמר בפסוק שאחר כך <b>"ואכל",</b> "ונפש כי תגע בכל טמא... ואכל מבשר זבח השלמים" (ויקרא ז, כא), ומכאן ש<b>בטומאת הגוף הכתוב מדבר. אחרים אמרו:</b> הביטוי <b>"וטמאתו עליו"</b> הוא עצמו מוכיח שמדובר ב<b>מי שטומאה פורחת ממנו</b> כגון אדם, שעכשיו טומאתו עליו, ויכולה היא לסור מעליו, <b>יצא</b> מכלל זה <b>בשר</b> שלאחר שנטמא <b>אין טומאה פורחת ממנו.</b> עד כאן לשון הברייתא, ומעתה דנים בה.
<b>אמר מר</b> <small>[החכם],</small> <b>רבי אומר: "ואכל"</b> — <b>בטומאת הגוף הכתוב מדבר.</b> ותוהים: <b>מאי משמע</b> <small>[מה המשמעות],</small> כלומר, מה משמעה של הוכחה זו מפסוק אחר? ומביאים בענין זה מה ש<b>אמר רבא: כל קרא דלא מפרש ליה</b> <small>[מקרא שאין מפרש אותו]</small> <b>רב יצחק בר אבודימי, וכל מתניתא דלא מפרשא לה</b> <small>[וכל משנה,</small> ברייתא, <small>שאין מפרש אותה]</small> <b>(רב) זעירי</b> — <b>לא מיפרשא</b> <small>[אינה מתפרשת],</small> שהם הפרשנים הגדולים למקרא ולמשנה.
<b>הכי</b> <small>[כך]</small> <b>אמר ר' יצחק בר אבודימי:</b> בפסוק הבא (אליו התייחס רבי) נאמר "ונפש כי תגע בכל טמא... ואכל מבשר זבח השלמים... ונכרתה הנפש ההיא מעמיה", ובהתאם לכך נפרש כי גם בפסוק הקודם שאנו דנים בו, <b>הואיל ופתח</b> בו <b>הכתוב בלשון נקבה</b> ("והנפש") <b>וסיים בלשון נקבה</b> ("ונכרתה") <b>ולשון זכר באמצע</b> ("וטמאתו עליו"), משמע ש<b>בטומאת הגוף הכתוב מדבר.</b>
<b>מתניתא</b> <small>[הברייתא]</small> שרבא רומז לפירושו של זעירי עליה, אף היא באותו נושא של אכילת קדשים בטומאת הגוף. <b>דתניא</b> <small>[ששנויה</small> ברייתא<small>]</small> בענין זה: <b>אם נאמרו</b> <b>קלות למה נאמרו חמורות, ואם נאמר חמורות למה נאמר קלות? אם נאמר קלות ולא חמורות, הייתי אומר: על הקלות</b> יהא חייב רק <b>ב</b>איסור <b>לאו</b> (ובעונש מלקות) <b>ועל החמורות</b> יתחייב <b>במיתה, לכך נאמר חמורות. ואם נאמר חמורות ולא נאמרו קלות, הייתי אומר: על החמורות יהא חייב ועל הקלות יהא פטור</b> לגמרי, <b>לכך נאמר קלות.</b> ברייתא זו סתומה היא, שאף שיודעים אנו שהיא עוסקת באכילת קדשים בטומאה, אין זה ברור בדיוק למה היא מתייחסת.
 ומבררים:  <b>מאי</b> <small>[מהן]</small> ה<b>קלות ומאי</b> <small>[ומהן]</small> ה<b>חמורות? אילימא</b> <small>[אם תאמר]</small> ש<b>קלות</b> הן אכילת <b>מעשר</b> שני בטומאת הגוף, <b>חמורות</b> הן אכילת <b>תרומה</b> בטומאת הגוף, ואילו היה נאמר בתורה האיסור רק באכילת מעשר ולא בתרומה, <b>הייתי אומר</b> שהאוכל תרומה הוא <b>במיתה?</b> והרי <b>השתא נמי</b> <small>[עכשיו גם כן]</small> שנאמר הכתוב בתרומה, <b>הא</b> <small>[הרי זו</small> ההלכה<small>]</small> שהאוכל תרומה בטומאת הגוף דינו <b>במיתה</b> בידי שמים!
<b>ותו</b> <small>[ועוד]</small> יש להקשות על הברייתא לפירוש זה: <b>ואי</b> <small>[ואם]</small> <b>לא נאמר</b> חמורות אלא קלות, <b>הייתי אומר</b> שעונשן של החמורות <b>במיתה?</b> כיצד אפשר לומר כך? הלוא כלל הוא בדיני קל וחומר, <b>דיו לבא מן הדין להיות כנדון</b> שאם למדים חמורות מקלות בקל וחומר, אין להחמיר בנדון יותר מן המקור. ואם דינו של טמא האוכל מעשר בלאו, כלומר בעונש מלקות — לא היה דינה של תרומה חמור ממנו!
<b>אלא,</b> צריך לפרש ש<b>קלות</b> הן <b>טומאת שרץ, חמורות</b> הן <b>טומאת מת,</b> שכן הכתוב באותה פרשה מונה את שתיהן: "והנוגע בכל טמא נפש... או איש אשר יגע בכל שרץ" (ויקרא ז, ה).
 ונברר:  <b>ובמאי</b> <small>[במה]</small> מדובר? <b>אי</b> <small>[אם]</small> מדובר <b>בתרומה</b> — <b>אידי ואידי</b> <small>[זה וזה]</small> <b>הוא במיתה,</b> שאין הבדל בהלכה במה נטמאו, אלא כל טמא האוכל תרומה חייב מיתה! <b>ותו</b> <small>[ועוד],</small> כיצד ניתן לפרש מה שנאמר שם: <b>לכך נאמרו חמורות</b> — לומר שאינן במיתה, וכוונת הדברים שהן <b>ב</b>איסור <b>לאו</b> (לא תעשה)? <b>הא</b> <small>[הרי]</small> תרומה <b>במיתה היא! (</b>ואי <small>[ואם]</small> <b>לא נאמר הייתי אומר במיתה? דיו לבא מן הדין להיות כנדון!)</b> הרי שלא ניתן לפרש קלות וחמורות באופן זה לגבי תרומה.
<b>ואי</b> <small>[ואם]</small> <b>באכילת מעשר</b> מדובר, גם על כך קשה:

Daf 44a

<b>אם לא נאמרו חמורות</b> (טומאת מת) <b>הייתי אומר על החמורות במיתה? הא</b> <small>[הרי]</small> אם לא היתה נאמרת טומאת מת <b>מטומאת שרץ קאתיא</b> <small>[באה,</small> נלמדת היא<small>],</small> <b>ודיו לבא מן הדין להיות כנדון,</b> בלאו, ולא יותר!
<b>אמר זעירי</b> והסביר: <b>קלות</b> הן <b>טומאת שרץ, חמורות</b> — <b>טומאת מת, והכי קאמר</b> <small>[וכך אמר]:</small> <b>אילו נאמר טומאת שרץ ונאמר</b> שטמא שרץ האוכל <b>מעשר</b> בלאו, <b>ו</b>האוכל <b>תרומה</b> במיתה, <b>ולא נאמרה</b> בפרשה זו <b>טומאת מת, הייתי אומר:</b> הרי <b>(קלות) על הקלות</b> אם טמא טומאת שרץ ואכל מעשר — חייב <b>בלאו, ועל החמורות</b> אכל תרומה בטומאת שרץ <b>במיתה.</b>
ואפשר היה לומר: <b>ומ</b>תוך שב<b>קלות על החמורות</b> (טומאת שרץ תרומה) <b>במיתה</b> — <b>חמורות נמי</b> <small>[גם כן]</small> <b>על הקלות</b> (טומאת מת במעשר) <b>במיתה. לכך נאמרו חמורות</b> (טומאת מת) בכתוב זה, שמוזכר בו איסור לאו במעשר, לומר שגם לענין זה דין תרומה וקדשים לעצמו במיתה, ודין מעשר לעצמו בלאו.
<big>א</big> שנינו במשנה: <b>כל שיש לו מתירין בין לאדם בין למזבח</b> — <b>חייבין עליו</b> <b>משום פיגול.</b>
ומביאים בענין זה מה ש<b>תנו רבנן</b> <small>[שנו חכמים]</small> בדרשת הפסוק האמור בפיגול "ואם האכל יאכל מבשר זבח שלמיו ביום השלישי לא ירצה" וכו' (ויקרא ז, יח): <b>או אינו מביא</b> לדין פיגול <b>אלא כיוצא בשלמים, מה שלמים מיוחדים</b> שהם <b>נאכלין לשני ימים ולילה אחד, אף כל נאכל לשני ימים ולילה אחד,</b> זבח ש
<b>נאכל ליום ולילה</b> (כגון חטאת ואשם ובכור) <b>מנין? תלמוד לומר</b> בפסוק: <b>"מבשר</b> זבח שלמיו" כל שבשרו נאכל, לומר <b>כל ששירין</b> שלו <b>נאכלין</b> חייב עליו משום אכילת פיגול. ויש לשאול: <b>עולה שאין שיריה נאכלין,</b> אלא כולה כליל, <b>מנין? תלמוד לומר: "זבח"</b> לרבות כל מיני זבחים, כל קרבן שיש בו שחיטה.
<b>מנין לרבות העופות,</b> שאינם נשחטים אלא נמלקים, <b>והמנחות</b> הבאות מן הצומח, <b>עד שאני מרבה</b> אפילו <b>לוג שמן של מצורע? תלמוד לומר</b> לגבי אכילת קדשים בטומאת הגוף: "ולא יחללו את שם קדשי <b>אשר הם מקדישים לי"</b> (ויקרא כב, ב),
 <b>ואתי</b> <small>[ובא,</small> נלמד<small>]</small> דין אכילת <b>נותר</b> בגזירה שווה של <b>"חילול" "חילול" מטומאה,</b> שכתוב בה חילול ("ולא יחללו", <b>ויקרא</b> כב, ב), ואף בנותר כתוב "ואוכליו עונו ישא כי את קדש ה' חלל" (ויקרא יט, ח). <b>ואתי</b> <small>[ובא,</small> נלמד<small>]</small> <b>פיגול</b> מגזירה שווה של המילים <b>"עון" "עון" מנותר,</b> שנאמר בו "עוונו ישא" (ויקרא יט, ח), וגם בפיגול "עוונה תשא" (<b>ויקרא</b>  ז, יח).
 ושואלים:  <b>ומאחר שסופו לרבות כל דבר,</b> על סמך גזירה שווה זו, <b>למה נאמר</b> בפיגול <b>שלמים מעתה? לומר לך:</b> על כל פנים צריך שיהא דומה לשלמים, <b>מה שלמים מיוחדים</b> במה <b>שיש להן מתירין בין לאדם</b> לאכילה, <b>בין למזבח</b> להקרבה, <b>אף כל שיש לו מתירין בין לאדם בין למזבח</b> כלומר, או לזה או לזה — <b>חייבין עליהן משום פיגול.</b>
ובכלל זה <b>העולה</b> ש<b>דמה מתיר את בשרה למזבח ועורה לכהנים, עולת העוף</b> — ש<b>דמה מתיר את בשרה למזבח, חטאת העוף</b> — <b>ש</b><b>דמה מתיר את בשרה לכהנים, פרים הנשרפים ושעירים הנשרפים</b> — ש<b>דמם מתיר את אימוריהן ליקרב.</b>
<b>ומוציא אני</b> על ידי ההשוואה לשלמים <b>את הקומץ ואת הלבונה והקטרת, ומנחת כהנים ומנחת כהן משיח, ומנחת נסכים והדם,</b> שכל אלה אין להם מתירים לא לאדם ולא למזבח.
<b>ר' שמעון אומר:</b> כך יש לדמות לשלמים, <b>מה שלמים מיוחדין שיש בו</b> מתיר הניתן <b>על מזבח החיצון</b> (הדם) <b>וחייבין עליו, אף כל ש</b>מתיריהם <b>ישנן על מזבח החיצון חייבין עליו משום פיגול. יצאו פרים הנשרפים ושעירים הנשרפים, הואיל שאין</b> דמם ניתן <b>על מזבח החיצון כשלמים</b> — <b>אין חייבין עליו משום פיגול.</b>
<big>ב</big> ומבארים קטעים מברייתא זו. <b>אמר מר</b> <small>[החכם]:</small> או אינו מביא בכלל איסור פיגול אלא <b>כיוצא</b> <b>בשלמים.</b> ושואלים: <b>מאי ניהו</b> <small>[מה הוא]?</small> <b>בכור,</b> ש<b>נאכל לשני ימים ולילה אחד.</b> ומקשים: <b>במאי אתי</b> <small>[במה,</small> באיזה דרך הוא <small>בא,</small> נלמד<small>]?</small> <b>אי</b> <small>[אם]</small> <b>ב</b>דרך הלימוד של <b>מה מצינו</b> (בנין אב), הרי <b>איכא למיפרך</b> <small>[יש</small> מקום <small>לפרוך]</small> את ההשוואה ולומר:
<b>מה לשלמים שהן טעונין סמיכה ונסכים, ו</b>יש בהם <b>תנופת חזה ושוק,</b> שאין כל אלה בבכור!
<b>אלא</b> הוא נלמד בדרך הלימוד של כלל ופרט וכלל, <b>מ</b>מה שנאמר בפסוק זה: <b>"אם האכל יאכל</b> מבשר זבח שלמיו" (ויקרא ז, יח), "האכל" "יאכל" הם שני כללים, ו"בשר זבח שלמיו" הוא פרט, ולפי כללי מדרש ההלכה, במקרה של כלל ופרט וכלל, אתה דן לכל דבר שהוא מעין הפרט, כלומר בכור.
 על כך יש להקשות: והרי <b>הני תרי כללי דסמיכי אהדדי נינהו</b> <small>[אלה שני כללים הסמוכים זה לזה הם],</small> ואין זה כלל ופרט וכלל! <b>אמר רבא:</b> גם באופן זה למדים למה שהוא מעין הפרט, <b>כדאמרי במערבא</b> <small>[כמו שאומרים בארץ ישראל]:</small> <b>כל מקום שאתה מוצא שני כללות הסמוכים זה לזה, הטל פרט</b> שכתוב אחריהם <b>ביניהם ודונם בכלל ופרט,</b> ונמצא שיש כאן כלל ופרט וכלל.
שנינו שם: <b>עד שאני</b> <b>מרבה לוג שמן של מצורע</b> ששייריו נאכלים לכהנים. ומעירים: <b>הא מני</b> <small>[</small>ברייתא <small>זו</small> כשיטת <small>מי היא]?</small> שיטת <b>ר' מאיר היא, דתניא</b> <small>[ששנויה</small> ברייתא<small>]:</small> <b>לוג שמן של מצורע</b> — <b>חייבין עליו משום פיגול,</b> אם פיגל באשם שהלוג בא עמו, <b>דברי ר' מאיר.</b> אולם <b>אימא סיפא</b> <small>[אמור</small> את <small>סופה]</small> של הברייתא שאנו דנים בה: <b>ומוציא אני מנחת נסכים</b> הבאה עם כל קרבן שמן הבהמה, <b>והדם,</b> שאין חייבים עליהם משום פיגול משום שאין להם מתירים. אם כן <b>אתאן לרבנן</b> <small>[הגענו</small> איפוא <small>ל</small>שיטת <small>חכמים]</small> החולקים על ר' מאיר,
<b>דתניא</b> <small>[ששנויה</small> ברייתא<small>]:</small> <b>נסכי</b> קרבן <b>בהמה חייבין עליהן משום פיגול, מפני שדם הזבח מתירן ליקרב, דברי ר' מאיר. אמרו לו:</b> <b>והלא אדם מביא את זבחיו היום ונסכין מיכן עד עשרה ימים,</b> ואם כן לא דם הזבח מתיר אותם! <b>אמר להן: אף אני לא אמרתי</b> שמפגל <b>אלא ב</b>נסכים ה<b>באין עם הזבח.</b> ואם כן יש בברייתא זו שתי שיטות סותרות!
<b>אמר רב יוסף: הא מני</b> <small>[</small>ברייתא <small>זו</small> כשיטת <small>מי היא]?</small> שיטת <b>רבי היא,</b> שהוא סבור כחכמים, שמנחת נסכים אינה ניתרת בדם הזבח. ואין לכן סתירה מלוג השמן, לפי <b>דאמר</b> <small>[ש</small>הוא <small>אומר]:</small> <b>לוג שמן של מצורע</b> לא דם האשם מתירו, אלא <b>מתנותיו</b> שזורק מן השמן עצמו "לפני ה' " (ראה ויקרא יד, טז) <b>שרו ליה</b> <small>[</small>הם <small>המתירות אותו]</small> כלומר, את שייריו, באכילה לכהנים. <b>ומדמתנותיו שרו ליה</b> <small>[ומכיון שמתנותיו מתירות אותו],</small> מטעם זה <b>מתנותיו מפגלי ליה</b> <small>[מפגלות אותו],</small> שאם הזה אותן על מנת שיאכלו הכהנים את שייריו למחר — הרי חייבים על אכילתו משום פיגול. ומנין שסבור רבי שמתנותיו של הלוג עצמו הן המתירות אותו?
<b>דתניא</b> <small>[ששנויה</small> ברייתא<small>]:</small> <b>לוג שמן של מצורע מועלין בו</b> חייבים עליו משום מעילה <b>עד שיזרוק הדם</b> של האשם, שאז הותר השמן לכהנים ושוב אין בו דין מעילה. <b>נזרק הדם</b> — <b>לא נהנין</b> (מדברי חכמים לפי שעדיין צריך ליתן ממנו לפני ה' ועל בהונות המצורע) <b>ולא מועלין.</b>
<b>רבי אומר: מועלין</b> בו <b>עד שיתן מתנותיו</b> שלו עצמו, שמתנותיו הן המתירות את שאר השמן לכהנים. <b>ושוין</b> רבי וחכמים, <b>שאסור</b> לוג זה <b>באכילה</b> גם לדעת חכמים, <b>עד שיתן מתן שבע</b> לפני ה' <b>ו</b>גם <b>מתן</b> על <b>בהונות</b> המצורע.
<b>אמרוה</b> לשמועה זו <b>קמיה</b> <small>[לפני]</small> <b>ר' ירמיה, אמר: גברא רבא</b> <small>[אדם גדול]</small> <b>כרב יוסף לימא כי הא מילתא</b> <small>[יאמר דבר כזה]</small> שמתנות השמן מפגלות את שאר השמן?

Daf 44b

<b>הרי לוג</b> שמן <b>הבא בפני עצמו,</b> שהביאו המצורע לאחר שהביא קרבנו, <b>דלכולי עלמא</b> <small>[שלדעת הכל]</small> <b>מתנותיו</b> של הלוג עצמו <b>שרו ליה</b> <small>[מתירות אותו]</small> לכהנים, <b>ו</b>למרות זאת <b>לא מפגלין ליה</b> <small>[אינן מפגלות אותו]!</small> <b>דתניא</b> <small>[ששנויה</small> ברייתא<small>]:</small> <b>לוג שמן של מצורע חייבין עליו משום פיגול, מפני שדם מתירו לבהונות, דברי ר' מאיר.</b>
<b>אמרו לו לר' מאיר: והלא אדם מביא אשמו עכשיו, ולוג</b> שמן <b>מיכן ועד עשרה ימים,</b> משמע שלא הדם הוא המתיר! <b>אמר להן</b> ר' מאיר: <b>אף אני לא אמרתי</b> שחייבים על אכילת לוג שמן משום פיגול <b>אלא</b> בלוג ה<b>בא עם האשם.</b> הרי שאפילו לדעת ר' מאיר הסבור שמפגלים בלוג שמן — לא מתנותיו מפגלות אותו, אלא דם האשם!
<b>אלא אמר ר' ירמיה: לעולם</b> ברייתא זו שיטת <b>ר' מאיר היא, וסמי</b> <small>[ומחוק]</small> <b>מיכן</b> מנחת <b>נסכים</b> מרשימת הדברים שאין בהם פיגול, כדי שלא תהיה סתירה. <b>אמר אביי: לעולם לא תסמי</b> <small>[אל תמחק],</small> <b>ותנא</b> <small>[ו</small>התנא <small>שונה]</small> <b>לוג הבא עם האשם, והוא הדין לנסכים הבאין עם הזבח,</b> שסבור ר' מאיר שמפגלים בהם. <b>והדר תנא</b> <small>[וחוזר ושונה]</small> <b>נסכים הבאין בפני עצמן</b> שאין מפגלים בהם, <b>והוא הדין ללוג הבא לפני עצמו.</b>
<big>א</big> שנינו במשנה: <b>חטאת העוף</b> — <b>דמה מתיר את בשרה לכהנים.</b> ומבררים: <b>מנא הני מילי</b> <small>[מנין הדברים הללו]</small> שבשרה נאכל לכהנים? ומביאים לענין זה ברייתא <b>דתני</b> <small>[ששנה]</small> <b>לוי</b> על הכתוב בענין מתנות כהונה: "וזה יהיה לך מקדש הקדשים מן האש כל קרבנם לכל מנחתם ולכל חטאתם ולכל אשמם אשר ישיבו לי קדש קדשים לך הוא ולבניך" (במדבר יח, ט), והברייתא מסבירה מה באה לרבות התוספת "כל" בכל אחד מן הפרטים שבפסוק זה:
<b>"כל קרבנם"</b> — <b>לרבות לוג שמן של מצורע,</b> שניתן לכהנים למאכל. ומסבירה הגמרא מדוע יש צורך בריבוי מיוחד: כי <b>סלקא דעתך אמינא</b> <small>[יעלה על דעתך לומר]:</small> <b>"מן האש" כתב רחמנא</b> <small>[כתבה התורה]</small> בפסוק זה, <b>והאי</b> <small>[וזה]</small> לוג השמן, למרות שהוא קרבן, <b>לאו</b> <small>[לא]</small> <b>מותר מן האש הוא,</b> שהרי לא הועלה ממנו דבר על המזבח, על כן <b>קא משמע לן</b> <small>[משמיע לנו]</small> שבכל זאת הוא לכהנים.
 וממשיכה הברייתא: <b>"לכל מנחתם"</b> <b>—</b> <b>לרבות מנחת עומר ומנחת הקנאות</b> (מנחת סוטה). ומסבירים: <b>סלקא דעתך אמינא</b> <small>[יעלה על דעתך לומר],</small> כי הואיל ונאמר לגבי אכילת הכהנים מן הקדשים: <b>"ואכלו אותם אשר כפר בהם"</b> (שמות כט, לג), ואם כן, רק דבר הבא לכפר ניתן להם לאכילה, ואלה אינם באים לכפר, כי <b>מנחת העומר להתיר</b> את התבואה החדשה <b>אתיא</b> <small>[באה],</small> <b>ומנחת קנאות לברר עון קאתיא</b> <small>[באה],</small> כחלק מבדיקת המים המאררים, על כן <b>קא משמע לן</b> <small>[משמיע לנו]</small> שאף אלה בכלל המנחות הנאכלות לכהנים.
 וממשיכה הברייתא: <b>"ולכל חטאתם"</b> — <b>לרבות חטאת העוף.</b> ומסבירים: <b>סלקא דעתך אמינא</b> <small>[יעלה על דעתך לומר]</small> שאינה נאכלת לפי ש<b>נבילה היא,</b> שהרי היא נמלקת מן העורף (ויקרא ה, ח) ואינה נשחטת מן הצואר, כדין עוף של חולין, על כן משמיע לנו שהיא נאכלת לכהנים.
<b>"לכל אשמם"</b> — <b>לרבות אשם נזיר</b> שנטמא, <b>ואשם מצורע.</b> ומסבירים: <b>סלקא דעתך אמינא</b> <small>[יעלה על דעתך לומר]</small> שאינם ניתנים לכהנים לאכילה, כיון ש<b>להכשיר קאתו</b> <small>[הם באים]</small> ולא לכפר, כי אשם נזיר מכשירו להתחיל מחדש את נזירותו, ואשם מצורע מכשירו לאכול קדשים, והרי נאמר "ואכלו אותם אשר כופר בהם" (שמות כט, לג<b>),</b> <b>קא משמע לן</b> <small>[משמיע לנו]</small> שהם נאכלים לכהנים.
 ושואלים: <b>אשם מצורע</b> כיצד יכול היית לומר שאין אוכלים אותו? <b>בהדיא כתיב ביה</b> <small>[במפורש כתוב בו]</small> שהכהנים אוכלים אותו (ויקרא יד, יג)! <b>אלא,</b> כוונת הדברים היא: <b>לרבות אשם נזיר,</b> לומר שדינו <b>כאשם מצורע.</b>
וממשיכה הברייתא: מה שנאמר <b>"אשר ישיבו"</b> — <b>זה גזל הגר</b> שהגוזל מאת הגר שאין יורשים כלל, צריך לתת לכהנים את הקרן והחומש, ונאמר כאן: <b>"לך הוא"</b> — כלומר <b>שלך יהיה,</b> ויהא כשלך לכל דבר, <b>אפילו לקדש בו</b> <b>את האשה.</b>
<big>ב</big> ובענין פיגול בפרים הנשרפים ושעירים הנשרפים, שדמם ניתן על מזבח הפנימי, שלדעת התנא של משנתנו מפגלים בעבודתם, ולדעת ר' שמעון במשנה אין בהם פיגול, <b>תניא</b> <small>[שנויה</small> ברייתא<small>],</small> ובה דעה נוספת. <b>ר' אלעזר אומר משום</b> (בשם) <b>ר' יוסי הגלילי:</b> אם <b>פיגל</b> בפרים הנשרפים ובשעירים הנשרפים <b>בדבר הנעשה בחוץ</b> (בעזרה) — <b>פיגל,</b> אם פיגל <b>בדבר הנעשה בפנים</b> (בהיכל או בקדש הקדשים) — <b>לא פיגל,</b>
<b>כיצד? היה עומד בחוץ</b> בזמן השחיטה, <b>ואמר: "הריני שוחט להזות מדמו למחר</b> בתוך ההיכל" — <b>לא פיגל,</b> שהמחשב <b>מחשבה בחוץ ב</b>נוגע ל<b>דבר הנעשה בפנים לא פיגל.</b> וכן <b>היה עומד בפנים</b> בזמן ההזאה, <b>ואמר: "הריני מזה</b> מדם החטאת <b>על מנת להקטיר אימורים</b> על המזבח החיצון <b>ולשפוך שירים</b> על יסוד המזבח החיצון <b>למחר"</b> — <b>לא פיגל,</b> מפני <b>ש</b>חישב <b>מחשבה בפנים בדבר הנעשה בחוץ.</b>
<b>אבל היה עומד בחוץ</b> בזמן השחיטה, <b>ואמר: "הריני שוחט לשפוך שירים למחר או להקטיר אימורים למחר"</b> — <b>פיגל, ש</b>היא <b>מחשבה בחוץ בדבר הנעשה בחוץ.</b>
<b>אמר ר' יהושע בן לוי: מאי קרא</b> <small>[מה המקרא]</small> המלמד על זה? שנאמר בהרמת האימורים מפר כהן משיח, שהוא אחד מן הפרים הנשרפים: <b>"כאשר יורם משור זבח השלמים"</b> (ויקרא ד, י), <b>וכי מה למדנו משור זבח השלמים</b> <b>מעתה?</b> שהרי נתפרש בשור זה כל מה שנתפרש שם!
<b>אלא מקיש</b> (משווה הכתוב) <b>פר כהן משיח לשור זבח השלמים, מה שור זבח השלמים</b> אין בו פיגול <b>עד שיהו מעשיו ומחשבותיו על מזבח החיצון</b> שהרי שם זובחים אותו <b>—</b> <b>אף פר כהן משיח</b> אין בו פיגול <b>עד שיהו מחשבותיו ומעשיו על המזבח החיצון.</b>
<b>אמר רב נחמן אמר רבה בר אבוה אמר רב: הלכה כר' אלעזר שאמר משום ר' יוסי.</b>
<b>אמר רבא:</b>

Daf 45a

וכי פוסקים <b>הלכתא למשיחא</b> <small>[הלכה ל</small>ימות <small>המשיח]</small> כשיבנה המקדש? <b>אמר ליה</b> <small>[לו]</small> <b>אביי: אלא מעתה, כל שחיטת קדשים</b> (מסכת זבחים) <b>לא לתני</b> <small>[נשנה</small> ונלמד<small>],</small> שהרי <b>הלכתא למשיחא</b> <small>[הלכה ל</small>ימות <small>המשיח]</small> <b>הוא! אלא</b> לומדים זאת משום <b>דרוש וקבל שכר, הכא נמי</b> <small>[כאן גם כן]</small> נאמר: <b>דרוש וקבל שכר!</b> אמר לו רב יוסף: <b>הכי קאמינא לך</b> <small>[כך אני אומר לך]:</small> <b>הלכתא</b> <small>[</small>לקבוע <small>הלכה]</small> <b>למה לי?</b> והרי אין בזה צורך למעשה ומביאים <b>לישנא אחרינא</b> <small>[לשון</small> <b>אחרת],</b> <b>אמר ליה</b> <small>[לו]:</small> <b>הלכה קאמינא</b> <small>[אני אומר],</small> שלקבוע הלכה בדבר כזה הוא תמוה.
<big>א משנה</big> <b>קדשי גוים</b> שהקדישו כדי להקריבם לה' — <b>אין חייבין עליהם משום</b> אכילת <b>פיגול</b> אם נעשתה בהן עבודה במחשבת חוץ לזמנו, ולא משום אכילת <b>נותר ו</b>לא אם אכלם כשהוא <b>טמא, והשוחטן בחוץ</b> — <b>פטור,</b> אלו <b>דברי ר' שמעון,</b> ואילו <b>ר' יוסי מחייב.</b>
<big>ב גמרא</big> <b>תנו רבנן</b> <small>[שנו חכמים]</small> בברייתא: <b>קדשי גוים</b> — <b>לא נהנין</b> אסור ליהנות מהם, <b>ו</b>אולם <b>לא מועלין</b> בהם, אין בהם דין מעילה. <b>ואין חייבין עליהן משום פיגול,</b> ולא משום <b>נותר ו</b>לא משום <b>טמא,</b>
<b>ואין</b> הם <b>עושין תמורה</b> שאם אמר הגוי על בהמה שתהא תמורת בהמת הקדש — אין קדושה חלה עליה, <b>ואין</b> הגוים <b>מביאין נסכים</b> בפני עצמם, <b>אבל קרבנן</b> של גוים <b>טעון נסכים, דברי ר' שמעון.</b>
<b>אמר ר' יוסי: רואה אני בכולן</b> בכל הדברים הללו <b>להחמיר,</b> לפי <b>שנאמר בהן</b> גם בקרבנות הגוים <b>"לה' "</b>(ויקרא כב, יח), משמע שהם כקדשי ה' לכל דבר, ולפיכך מועלים בהם, וחייבים עליהם משום פיגול נותר וטמא, ועושים תמורה. <b>במה דברים אמורים? בקדשי מזבח, אבל בקדשי בדק הבית</b> שהתנדבו גוים — <b>מועלין בהן.</b> עד כאן הברייתא, ומעתה דנים בה לפרטיה.
 שנינו ש<b>לא נהנין ולא מועלין</b> בקדשי גוים. ומסבירים: <b>לא נהנין</b> — <b>מדרבנן</b> <small>[מדברי חכמים],</small> שאסרו ליהנות מדבר שהוקדש לשמים,
<b>ולא מועלין</b> אין חלים על כך דיני מעילה — <b>דגמר</b> <small>[שלומד]</small> בגזירה שווה <b>מעילה</b> מן המילים <b>"חט" "חט" מתרומה,</b> שבמעילה נאמר "וחטאה בשגגה" (ויקרא ה, טו), ובתרומה "לא ישאו עליו חטא" (ויקרא כב, ט), ו<b>ב</b>איסור לטמא <b>תרומה כתיב</b> <small>[נאמר]</small> "ולא יחללו את קדשי <b>בני ישראל"</b> (ויקרא כב, טו), <b>ולא</b> קדשי <b>גוים</b> שאין חייבים על אכילת תרומת גוים בטומאה.
 ועוד שנינו בברייתא: <b>ואין חייבין עליו משום פיגול, נותר וטמא.</b> ומסבירים: <b>מאי טעמא</b> <small>[מה טעם</small> הדבר<small>]?</small> <b>דאתי</b> <small>[שבא,</small> נלמד<small>]</small> <b>פיגול</b> בגזירה שווה מן המילים <b>"עון" "עון" מנותר,</b>
<b>ואתי</b> <small>[ובא,</small> ונלמד<small>]</small> <b>נותר</b> בגזירה שווה <b>"חילול" "חילול" מטומאה</b> (בנותר — "את קדש ה' חלל", ויקרא כב, טו. ובטומאה — "ולא יחללו", ויקרא כב, א. בפיגול — "עוונה תשא", ויקרא ז, יח. ובנותר — "עוונו ישא", ויקרא יט, ח), <b>ובטומאה כתיב</b> <small>[נאמר]</small> "וינזרו מקדשי <b>בני ישראל"</b> (ויקרא כב, א) <b>ולא גוים.</b>
ועוד שנינו בברייתא: <b>ואין</b> גוים <b>עושין תמורה.</b> ומסבירים: <b>מאי טעמא</b> <small>[מה טעם</small> הדבר<small>]?</small> <b>דאיתקש</b> <small>[שהוקש]</small> דין <b>תמורה למעשר בהמה</b> (ויקרא כז, לג), <b>ומעשר בהמה איתקש</b> <small>[הוקש]</small> <b>למעשר דגן, ובמעשר דגן כתיב</b> <small>[נאמר]</small> <b>"בני ישראל"</b> (במדבר יח, כב) — <b>ולא גוים.</b>
ותוהים על לימוד זה: <b>וכי דבר הלמד בהיקש חוזר ומלמד</b> בקדשים שוב <b>בהיקש?</b> ומשיבים: אין לימוד זה כולו בקדשים, שהרי <b>מעשר דגן חולין הוא</b> ואינו שייך לקדשים.
 ומקשים:  <b>הניחא למאן דאמר</b> <small>[זה נוח למי שאומר]</small> כי לגבי כלל זה, <b>בתר</b> <small>[אחר]</small> ה<b>מלמד אזלינן</b> <small>[אנו הולכים]</small> שאם המלמד בהיקש הראשון הוא חולין, למרות שהלמד הוא קדשים — למדים מן הלמד בהיקש לקדשים. <b>אלא למאן דאמר בתר למד אזלינן</b> <small>[ל</small>דעת <small>מי שאומר: אחרי הלמד אנו הולכים],</small> ואם הוא בקדשים שוב אין לומדים ממנו בהיקש לקדשים, <b>מאי איכא למימר</b> <small>[מה יש לומר]?</small>
<b>אלא</b> כך צריך לומר: <b>מעשר בהמה חובה שאין קבוע לה זמן הוא, וחובה שאין לה זמן קבוע</b> — <b>ישראל מייתו</b> <small>[מביאים אותה],</small> <b>גוים לא מייתו</b> <small>[אין מביאים],</small> וכאמור, הוקשה תמורה למעשר בהמה.
 ועוד שנינו: <b>ואין</b> הגוים <b>מביאין נסכים.</b> ומביאים מקור לדבר, ש<b>תנו רבנן</b> <small>[שנו חכמים]:</small> נאמר בפרשת נסכים <b>"אזרח"</b> (במדבר טו, יג), ללמד: <b>אזרח</b> אדם מישראל <b>מביא נסכים</b> בפני עצמם, <b>ואין הגוי מביא נסכים. יכול לא תהא עולתו טעונה נסכים? תלמוד לומר: "ככה</b> יעשה לשור האחד" (במדבר טו, י), לומר שכל קרבן חייב בנסכים.
 ועוד שנינו בברייתא, <b>אמר ר' יוסי: רואה אני בכולן להחמיר. במה דברים אמורים</b> שאין בקדשי גוים דין מעילה? <b>בקדשי מזבח.</b> ותחילה מסבירים את דין המעילה. <b>מאי טעמא</b> <small>[מה טעם</small> הדבר<small>]?</small>
<b>קסבר</b> <small>[סבור הוא]:</small> <b>כי גמרה</b> <small>[כאשר למדה]</small> <b>מעילה "חט" "חט" מתרומה,</b> ושם נאמר "בני ישראל", הרי זה <b>דומיא</b> <small>[בדומה]</small> ל<b>תרומה דקדישא</b> <small>[שקדושה]</small> ב<b>קדושת הגוף, אבל קדושת בדק הבית</b> שהיא <b>קדושת דמים,</b> שאין הדבר עצמו קדוש אלא דמיו, שהוא עומד למכירה לצרכי בדק הבית — <b>לא,</b> ואין בה מיעוט. ושבים לדון בדברי ר' יוסי "רואה אני בכולן להחמיר".
 ומביאים, <b>תנו רבנן</b> <small>[שנו חכמים]:</small> <b>דם שנטמא וזרקו,</b> אם זרקו <b>בשוגג</b> — <b>הורצה</b> ועלה לרצון על המזבח,

Daf 45b

אם זרקו <b>במזיד</b> — <b>לא הורצה</b> על ידי הציץ. <b>במה דברים אמורים?</b> שהיה זה <b>ב</b>קרבן של <b>יחיד, אבל בציבור, בין בשוגג בין במזיד</b> — <b>הורצה. ובגוים, בין בשוגג ובין במזיד</b> — <b>לא הורצה.</b>
<b>אמרוה רבנן קמיה</b> <small>[חכמים לפני]</small> <b>רב פפא: כמאן</b> <small>[כמי]</small> נאמרה הלכה זו שבגוים לא הורצה? ש<b>לא כ</b>דעת <b>ר' יוסי, דאי</b> <small>[שאם]</small> לשיטת <b>ר' יוסי, האמר</b> <small>[הרי אמר]:</small> <b>בכולן אני רואה להחמיר,</b> משמע שהוא משווה דיני קרבנות גוים לדיני קרבנות ישראל!
<b>אמר להו</b> <small>[להם]</small> <b>רב פפא: אפילו תימא</b> <small>[תאמר]</small> שהוא שיטת <b>ר' יוסי, שאני התם</b> <small>[שונה שם]</small> ש<b>אמר קרא</b> <small>[הכתוב]</small> בענין הציץ: "לרצון <b>להם"</b> (שמות כח, לח), לומר: <b>להם</b> הוא מרצה <b>ולא לגוים.</b>
<b>אמר ליה</b> <small>[לו]</small> <b>רב הונא</b> <b>בריה</b> <small>[בנו]</small> של <b>רב נתן לרב פפא: אלא מעתה,</b> מה שנאמר בדין טומאה בקדשים: <b>"אשר הם מקדישים"</b> (ויקרא כב, ב), <b>הכי נמי</b> <small>[כך גם כן]</small> נדייק לדעת ר' יוסי: <b>הם ולא גוים,</b> ולא יהיה דין טומאה בקדשי גוים? והרי בענין זה שמפורש בברייתא בוודאי אמר ר' יוסי שדינם כישראל!
<b>אלא אמר רב אשי:</b> אין זה בגלל המיעוט במילה "להם", אלא משום שעניינו של הציץ אינו שייך בהם, שכן <b>אמר קרא</b> <small>[המקרא]</small> בציץ: <b>"לרצון להם"</b> (שמות כח, לח), <b>וגוים</b> הרי <b>לאו</b> <small>[לא]</small> <b>בני הרצאה</b> (ריצוי) <b>נינהו</b> <small>[הם].</small>
<big>א משנה</big> אף אותם <b>דברים</b> שמנינו במשנה הקודמת (מב,ב) <b>שאין חייבים עליהם</b> על אכילתם כרת <b>משום</b> אכילת <b>פיגול</b> אם חישב בקרבן מחשבת חוץ לזמנו, לפי שאין להם מתירים, כגון הקומץ והלבונה והקטורת, <b>חייבין עליהן</b> כרת <b>משום</b> אכילת <b>נותר</b> אם עבר זמנו של הקרבן, <b>ומשום</b> אכילת <b>טמא,</b> שאם אכלם כשהוא טמא — חייב כרת, ואם נטמאו ואכלם — חייב מלקות, <b>חוץ מן הדם. ר' שמעון מחייב</b> בדין טומאה רק <b>בדבר שדרכן לאכול</b> כגון קומץ המנחה, <b>אבל העצים והלבונה והקטורת</b> שאין דרכם להיאכל — <b>אין חייבין עליו משום טומאה</b> אם אוכלם.
<big>ב גמרא</big> <b>תנו רבנן</b> <small>[שנו חכמים]:</small> <b>יכול לא יהו חייבין משום טומאה אלא על דבר שיש לו מתירין בין לאדם</b> או <b>בין למזבח?</b>
<b>ו</b>לכאורה <b>דין</b> (קל וחומר) <b>הוא: ומה פיגול שהוא בקביעה</b> שאם אכל בשוגג מביאים עליו חטאת קבועה, כשבה או שעירה, <b>ובידיעה אחת</b> שכדי לחייבו חטאת די במה שנודע לו רק לאחר זמן שחטא בשגגה, <b>ולא הותר מכללו</b> שאין מצב בו מותר לאכול פיגול — בכל זאת <b>אין חייבין עליו אלא על</b> אכילת <b>דבר שיש לו מתירין בין לאדם בין למזבח,</b>
<b>טומאה</b> אכילת קדשים כשהוא טמא, שדינה קל יותר, <b>שהיא</b> לא בחטאת קבועה, אלא <b>ב</b>קרבן <b>עולה ויורד</b> לפי מצבו הכלכלי של החוטא, שאם הוא עני מביא קרבן עוף, או אפילו מנחה (ראה ויקרא ד, כז—לה), <b>ובשתי ידיעות</b> שכדי לחייבו בקרבן צריך שידע בטומאה מתחילה וישכח ויחטא, וידע שוב בטומאה לאחר המעשה, <b>והותרה מכללה</b> בציבור, שציבור שרובו טמא עושה קרבנו בטומאה — <b>אינו דין שאינו חייב אלא על דבר שיש לו</b> <b>מתירין בין לאדם בין למזבח?</b>
<b>תלמוד לומר</b> בדיני אכילת קדשים בטומאה: "וינזרו מקדשי בני ישראל... <b>אשר הם מקדישים לי"</b> (ויקרא כב, ב), להדגיש שעל כל דבר שמקדישים חייבים משום אכילה בטומאה.
<b>יכול</b> יהא חייב על אכילת קדשים בטומאה <b>מיד</b> לאחר הקדשתם? <b>תלמוד לומר:</b> "כל איש אשר <b>יקרב</b> מכל זרעכם אל הקדשים" (ויקרא כב, ג), והוא כפי מה ש<b>אמר ר' אלעזר</b> בהסבר כתוב זה: <b>וכי יש נוגע שהוא חייב,</b> כפי שמשמע מפשטות הכתוב, שכל הנוגע ("יקרב") בקדשים בטומאתו יתחייב? והרי רק האוכל בטומאה הוא החייב כרת!
<b>אלא מה תלמוד לומר "יקרב"?</b> יש כאן רמז להקרבה, והרי זה כאילו אומר: איש אשר יקריב קדשים, ויאכלם. ואם כן <b>בהוכשר [בשר] ליקרב</b> <b>הכתוב מדבר. הא כיצד</b> מוכשר הקדש להיקרב? מה ש<b>יש לו מתירין</b> — חייבים עליו <b>משיקרבו מתירין</b> שלו, דבר ש<b>אין לו מתירין</b> — מוכשר ליקרב <b>משיקדש בכלי</b> שרת לצורך הקרבתו.
 ושואלים:  <b>אשכחן</b> <small>[מצאנו]</small> ראיה לענין <b>טומאה</b> שחלה גם על דבר שאין לו מתירים, <b>נותר מנלן</b> <small>[מנין לנו]</small> שחייבים עליו בדבר שאין לו מתירים? ומשיבים: <b>אתי</b> <small>[בא,</small> נלמד<small>]</small> בגזירה שווה של <b>"חילול" "חילול" מטומאה</b> שכתוב בה "ולא יחללו" (ויקרא כב, ב), ובנותר כתוב "את קדש ה' חלל" (ויקרא יט, ח).
 ושואלים:  <b>ו</b>מדוע לא <b>לילף</b> <small>[נלמד]</small> בגזירה שוה <b>"עון" "עון" מפיגול</b> שכתוב בו "עוונה תשא" (ויקרא ז, יח), ובנותר כתוב "עוונו ישא" (ויקרא יט, ח), ונשווה את הנותר לדין פיגול, שחייבים רק על דבר שיש לו מתירים?
 ומשיבים:  <b>מסתברא</b> <small>[מסתבר]</small> כי <b>מטומאה הוי ליה למילף</b> <small>[היה לו ללמוד]</small> דין נותר, <b>שכן</b> הוא דומה לה בשלושה עניינים בשונה מפיגול, והם <b>גז"ל סימן</b> כלומר, פסול שהוא ב<b>ג</b> וף הקרבן, שלא כמו בפיגול שהוא במחשבה. ואין פסולם נקבע כפיגול על ידי <b>ז</b> ריקת הדם.
 ובשניהם נאמר חי <b>ל</b>ול. ומשיבים: <b>אדרבה</b> להיפך, <b>מפיגול הוה ליה</b> <b>למילף</b> <small>[היה לו ללמוד]</small> דין נותר, <b>שכן</b> גם הוא כפיגול, לא <b>נותר</b> מכללו כמו טומאה, וגם לו אין ריצוי על ידי ה<b>ציץ,</b> ושניהם שייכים בקרבן <b>טהור,</b> ופסולם תלוי <b>בזמן,</b> והם פסול של הדבר ה<b>קרב,</b> ולא כמו בטומאה של האדם המקריב. <b>והני נפישן</b> <small>[ואלה</small> צדדי ההשוואה לפיגול <small>מרובים]</small> יותר משל טומאה!
<b>אלא</b> יש לחזור ממה שאמרנו, ולומר כי דין נותר נלמד <b>מדתני</b> <small>[מ</small>מה <small>ששנה]</small> <b>לוי</b> בענין זה, <b>דתני</b> <small>[ששנה]</small> <b>לוי</b> על הפסוק "וינזרו מקדשי בני ישראל" (ויקרא כב, ב) האמור באיסור אכילת קדשים בטומאה: <b>מנין שאף בפסול זמן הכתוב מדבר</b> ולא רק בפסול טומאה? <b>תלמוד לומר: "ולא יחללו את קדשי בני ישראל"</b> (ויקרא כב, טו),

Daf 46a

<b>בשני חילולין הכתוב מדבר, אחד פסול נותר, ואחד פסול טומאה.</b>
<big>א</big> שנינו במשנה: <b>חוץ מן הדם</b> שאין חייבים עליו משום טומאה ומשום נותר. ושואלים: <b>מנא הני מילי</b> <small>[מנין הדברים הללו]?</small> ולצורך זה מביאים תחילה דיון אחר, ששאלו: מה טעם אין דין מעילה בדם? <b>אמר עולא, אמר קרא</b> <small>[הכתוב]</small> בענין דם: <b>"ואני נתתיו לכם</b> על המזבח לכפר" (ויקרא יז, יא), ו"לכם" בא לומר: <b>שלכם יהא,</b> ואין בו דין מעילה.
<b>דבי</b> <small>[</small>החכם מ<small>בית</small> מדרשו<small>]</small> של <b>ר' ישמעאל תנא</b> <small>[שנה],</small> <b>אמר קרא</b> <small>[הכתוב]:</small> <b>"לכפר"</b> (ויקרא יז, יא), להדגיש: <b>לכפרה נתתיו ולא</b> <b>למעילה.</b>
<b>ר' יוחנן אמר, אמר קרא</b> <small>[הכתוב]:</small> "כי הדם <b>הוא</b> בנפש יכפר" (ויקרא יז, יא), והמלה "הוא" יש בה הדגשה, לומר: הריהו נשאר כפי שהוא — <b>הוא</b> דינו <b>לפני כפרה</b> (זריקת הדם על המזבח) <b>כלאחר כפרה: מה אחר כפרה אין בו</b> <b>מעילה,</b> שכבר ניתן ממנו לגבוה, ונעשתה מצוותו, <b>אף לפני כפרה אין בו מעילה.</b>
ומקשים: <b>אימא</b> <small>[אמור]</small> להיפך, <b>לאחר כפרה</b> יהיה דינו <b>כלפני כפרה, מה לפני כפרה יש</b> <b>בו מעילה, אף לאחר כפרה יש בו מעילה!</b> ומשיבים: דבר זה אי אפשר לומר, כי <b>אין לך דבר שנעשית מצותו ומועלין בו.</b>
ותוהים: <b>ולא?</b> וכי אין דבר כזה? <b>והרי תרומת הדשן</b> תרומה מדשן הקרבנות שנשרפו, שמצוה להניחה במקום מסויים אצל המזבח, והיא אסורה בהנאה ומועלים בה!
ומשיבים: אין מקום ללמוד משם לכל דין אחר, <b>משום דהוי</b> <small>[שהריהם]</small> <b>תרומת הדשן ובגדי כהונה</b> של כהן גדול ביום הכיפורים, שצריך לגונזם, ואסור להשתמש בהם לאחר שעבד בהם, <b>שני כתובין הבאין כאחד,</b> שבשניהם נאמר בתורה דין זה, <b>וכל שני כתובים הבאין כאחד אין מלמדין</b> לשאר דברים.
 ושואלים:  <b>הניחא לרבנן דאמרי</b> <small>[זה נוח ל</small>שיטת <small>חכמים שאומרים]</small> שהכתוב "ופשט את בגדי הבד אשר לבש בבואו אל הקודש <b>והניחם שם"</b> (ויקרא טז, כג) — <b>מלמד שטעונין</b> בגדי הכהונה <b>גניזה,</b> ולכן מועלים בהם.
<b>אלא לר' דוסא</b> ש<b>אמר: מותרות הן לכהן הדיוט</b> (שהרי הם בגדי לבן, כבגדי כהן הדיוט), ומה שנאמר "והניחם שם" בא לומר <b>ובלבד</b> <b>שלא ישתמש בהן</b> כהן גדול <b>ליום הכפורים אחר,</b> ולשיטתו לא נאמרה בהם מעילה, ואם כן, אין כאן שני כתובים הבאים כאחד — <b>מאי איכא למימר</b> <small>[מה יש לומר]?</small> מדוע, לדעת ר' יוחנן, לא נלמד מתרומת הדשן שיש מעילה בדם לאחר שנעשית מצוותו?
 ומשיבים:  <b>משום דהוי</b> <small>[שהריהם]</small> <b>תרומת</b> <b>הדשן ועגלה ערופה</b> שמועלים בה לאחר עריפתה, <b>שני כתובין הבאין כאחד</b> בענין זה, <b>וכל</b> <b>שני כתובין הבאין כאחד אין מלמדין.</b>
ומקשים: <b>הניחא למאן</b> <b>דאמר</b> <small>[זה נוח ל</small>דעת <small>מי שאומר]</small> שני כתובים הבאים כאחד <b>אין מלמדין, אלא למאן דאמר</b> <small>[ל</small>דעת <small>מי שאומר]</small> <b>מלמדין, מאי איכא למימר</b> <small>[מה יש לומר]?</small>
ומשיבים: <b>תרי מיעוטי כתיבי</b> <small>[שני מיעוטים כתובים]</small> בענין זה, <b>הכא כתיב</b> <small>[כאן,</small> בעגלה, <small>נאמר]:</small> "העגלה <b>הערופה"</b> (דברים כא, ו), להדגיש שדין זה הוא רק במקרה זה, <b>והתם כתיב</b> <small>[ושם,</small> בתרומת הדשן, <small>נאמר]:</small> <b>"ושמו"</b> (ויקרא ו, ג) רק אותו בלבד, ולא אחר כיוצא בו.
 עד כאן הדיון בדברי ר' יוחנן, ומעתה יש לשאול: <b>ותלתא קראי</b> <small>[ושלושה מקראות]</small> <b>בדם,</b> שדייקו מהם שאין בו מעילה, <b>למה לי?</b>
אחד <b>למעוטי</b> <small>[למעט]</small> <b>ממעילה,</b> אחד למעט <b>מ</b>דין <b>נותר, ו</b>אחד למעט <b>מ</b>דין <b>טומאה,</b> ללמד שכולם אינם שייכים בדם.
 ומעירים:  <b>אבל פיגול</b> שאינו שייך בדם <b>לא צריך קרא</b> <small>[מקרא</small> מיותר<small>],</small> <b>דתנן</b> <small>[ששנינו</small> במשנה<small>]</small> לעיל: <b>כל שיש לו מתירין, בין לאדם בין</b> <b>למזבח</b> — <b>חייבין עליו משום פיגול, ודם גופיה</b> <small>[עצמו]</small> <b>מתיר</b> <b>הוא,</b> ואין לו מתיר, ולכן אין בו פיגול.
<big>ב</big> במשנה הובאה מחלוקת בענין דין טומאה בקדשים שאינם נאכלים. ומביאים בענין זה מה ש<b>אמר ר' יוחנן: שלשה כריתות</b> שנאמרו <b>בשלמים</b> למי שאוכלם בטומאה (ויקרא ז, כ. ז, כא. כב, ג), <b>למה?</b>

Daf 46b

<b>אחת לכלל</b> ("אשר יקרב אל הקדשים", ויקרא כב, ג), <b>ואחת לפרט</b> ("מזבח השלמים", ויקרא ז, כ), ללמוד ממנו לשאר קדשי מזבח במידת דבר שהיה בכלל ויצא מן הכלל, שמלמד על הכלל כולו. <b>ואחת</b> (ויקרא ז, כא) <b>ל</b>רבות <b>דברים שאינן נאכלין</b> כגון עצים ולבונה, שגם האוכל אותם כשהוא טמא חייב כרת.
 ושואלים:  <b>ול</b>דעת <b>ר' שמעון</b> ש<b>אמר</b> במשנתנו: <b>דברים שאין נאכלין אין חייבין עליהם משום טומאה, לאיתויי מאי</b> <small>[להביא</small> את <small>מה]?</small> ומשיבים: <b>לאיתויי</b> <small>[להביא]</small> לרבות <b>חטאות הפנימיות,</b> שדמן ניתן בפנים.
<b>שכן</b> <b>סלקא דעתך אמינא</b> <small>[יעלה על דעתך לומר],</small> <b>הואיל ואמר ר' שמעון: כל ש</b>דמו <b>אינו</b> ניתן <b>על</b> ה<b>מזבח החיצון כשלמים אין חייבין עליו משום פיגול,</b> הייתי אומר ש<b>משום טומאה נמי לא ליחייב</b> <small>[גם כן לא יתחייב</small> עליו<small>],</small> <b>קא משמע לן</b> <small>[משמיע לנו]</small> שחייב על חטאות הפנימיות משום טומאה.
<big>א</big> שנינו במשנה: <b>נומי</b> <small>[אמר]</small> <b>ר' שמעון מחייב</b> משום טומאה דווקא <b>את</b> האוכל דבר <b>שדרכו לאכול,</b> אבל לא עצים ולבונה וקטורת. ואילו חכמים מחייבים משום טומאה על הכל. <b>איתמר</b> <small>[נאמר]:</small> שני זוגות האמוראים, <b>ר' יוחנן וריש לקיש, ר' אלעזר ור' יוסי בר' חנינא, חד מהאי זוזא וחד מהאי זוזא</b> <small>[אחד מזוג זה ואחד מזוג זה],</small>
<b>חד</b> <small>[אחד</small> מהם<small>]</small> <b>אמר: מחלוקת</b> שנחלקו חכמים על ר' שמעון היא <b>בטומאת בשר</b> כלומר, הדבר הנאכל, שלדעת חכמים האוכל עצים או לבונה כשהם טמאים — לוקה, וכפי שלמדו מריבוי הכתובים באיסור "והבשר אשר יגע בכל טמא לא יאכל... והבשר" (ויקרא ז, יט), <b>אבל בטומאת הגוף</b> של האוכל, שלא נתרבו שם בכתוב — <b>דברי הכל אינו לוקה.</b>
<b>וחד</b> <small>[ואחד</small> מהם<small>]</small> <b>אמר: כמחלוקת בזו</b> כפי שנחלקו על ר' שמעון בטומאת הנאכל, <b>כך מחלוקת בזו</b> כך נחלקו עליו בטומאת האוכל, <b>מאי טעמא</b> <small>[מה טעם</small> הדבר<small>]?</small> <b>כיון דקרינא ביה</b> <small>[שאנו קוראים בו]</small> בדבר שאינו נאכל: <b>"והבשר אשר יגע בכל טמא"</b> (ויקרא ז, יט), שמרבים מפסוק זה את הדברים שאינם נאכלים, שאסור לאוכלם כשהם טמאים — <b>קרינן ביה</b> <small>[קוראים אנו בו]</small> גם את הכתוב הסמוך אליו <b>"וטמאתו עליו</b> ונכרתה" (ויקרא ז, כ), העוסק בטומאת הגוף של האוכל.
 ומעירים:  <b>רב טביומי מתני הכי</b> <small>[היה שונה כך]</small> סוגיה זו, כמו שאמרנו. ואילו <b>רב כהנא מתני הכי</b> <small>[היה שונה כך],</small> בדרך אחרת: <b>חד מהאי זוזא וחד מהאי זוזא אסיפא</b> <small>[אחד מזוג זה ואחד מזוג זה</small> נחלקו <small>על סופה</small> של המשנה<b>],</b> כלומר, בפירוש דברי ר' שמעון, <b>חד</b> <small>[אחד</small> מהם<small>]</small> <b>אמר: מחלוקת</b> מה שר' שמעון חולק על חכמים, ואינו מחייב על עצים ולבונה משום טומאה — <b>בטומאת הגוף, אבל בטומאת בשר</b> כשהעצים והלבונה עצמם טמאים — <b>דברי הכל לוקה. וחד</b> <small>[ואחד</small> מהם<small>]</small> <b>אמר: כמחלוקת בזו כך</b> <b>מחלוקת בזו,</b> ובכל מקרה ר' שמעון פוטר.
<b>אמר רבא: מסתברא כמאן דאמר</b> <small>[מסתבר כ</small>דעת <small>מי שאומר]</small> <b>כמחלוקת בזו כך מחלוקת בזו,</b> ובכל מקרה פוטר ר' שמעון, <b>מאי טעמא</b> <small>[מה טעם</small> הדבר<small>]?</small> <b>כיון דלא קרינא ביה</b> <small>[ש</small>לדעת ר' שמעון <small>אין אנו קוראים בו]</small> בדבר שאינו נאכל <b>"וטמאתו עליו ונכרתה", לא קרינן ביה</b> <small>[אין אנו קוראים בו]</small> אין הוא בכלל מה שנאמר <b>"והבשר אשר יגע</b> <b>בכל טמא לא יאכל",</b> ואינו לוקה על כך.
 ומקשים:  <b>והאמר מר</b> <small>[והרי אמר החכם]</small> שהכתוב <b>"והבשר"</b> המופיע מיד אחר איסור זה, והוא מיותר — הרי זה בא <b>לרבות עצים ולבונה,</b> משמע שאפילו אלה מקבלים טומאה! ומשיבים: אין זה אלא <b>לפוסלה בעלמא</b> <small>[ל</small>ענין <small>פסול בלבד],</small> אבל אין זו טומאה ממש לחייב על כך מלקות.
<big>ב משנה</big> <b>לשם ששה דברים הזבח נזבח: לשם זבח</b> כלומר, לשם אותו זבח שזובחים אותו, <b>לשם זובח</b> לשמו של אותו אדם שמקריבים עבורו, <b>לשם השם</b> להקריבו לקדוש ברוך הוא, <b>לשם אשים</b> כדי שייאכל על ידי אש המזבח, <b>לשם ריח, לשם ניחוח, והחטאת והאשם</b> אף נזבחים <b>לשם</b> כפרה על אותו <b>חטא.</b>
<b>אמר ר' יוסי: אף מי שלא היה בלבו לשם אחד מכל אלו</b> והקריב סתם — הרי זה <b>כשר, שהוא תנאי בית דין</b> שיעשה כך לכתחילה, <b>לפי</b> <b>שאין המחשבה הולכת אלא אחר העובד,</b> וכדי שלא ייפסל הקרבן במחשבה.
<big>ג גמרא</big> בענין האמור במשנתנו <b>אמר רב יהודה אמר רב</b> שיש לדרוש כך את הפסוק בענין קרבן עולה: "עולה אשה ריח ניחוח לה' " (ויקרא א, ט). <b>"עולה"</b> — <b>לשם עולה, לאפוקי</b> <small>[להוציא]</small> שמקריב אותה <b>לשם שלמים,</b> ש<b>לא</b> יעשה כן. <b>"אשים"</b> ("אשה") — שמקריב <b>לשם אשים,</b> שייאכלו על ידי אש המזבח, <b>לאפוקי</b> <small>[להוציא]</small> <b>כבבא</b> <small>[צלי אש]</small> שמתכוון שיהיו האימורים (או העולה) רק נצלים על האש, ש<b>לא</b> יעשה כן.
<b>"ריח"</b> — <b>לשם ריח, לאפוקי</b> <small>[להוציא]</small> <b>אברים</b> <b>ש</b>קודם <b>צלאן ו</b>אחר כך <b>העלן</b> על המזבח, ש<b>לא</b> יעשה על מנת כן, וכפי ש<b>אמר רב יהודה אמר רב: אברים שצלאן והעלן אין בהן משום ריח.</b>
<b>"ניחוח"</b> — כלומר, <b>לשם הנחת רוח</b> שיעלו לרצון לקדוש ברוך הוא, <b>"לה' "</b>— שיהא זה <b>לשם מי שאמר והיה העולם.</b>
<big>ד</big> <b>אמר רב יהודה אמר רב: חטאת ששחטה לשם עולה</b> — <b>פסולה,</b> כמבואר בראש המסכת, שחטאת ששחטה שלא לשמה נפסלת לגמרי. אבל אם שחטה <b>לשם חולין</b> — <b>כשרה. אמר ר' אלעזר: מאי טעמא</b> <small>[מה הטעם]</small> של <b>רב?</b> שנאמר: <b>"ולא יחללו את קדשי בני ישראל"</b> (ויקרא כב, טו), לומר <b>קדשים מחללין קדשים</b> (אם חשב להקריב קדש אחר), <b>ואין חולין מחללין קדשים.</b>
<b>מתיב</b> <small>[מקשה]</small> על כך <b>רבה</b> ממה ששנינו במשנתנו, <b>אמר ר' יוסי: אף מי שלא היה בלבו לשם אחד מכל אלו</b> — <b>כשר, שהוא תנאי בית דין.</b> ונדייק מכאן: <b>טעמא</b> <small>[הטעם,</small> דווקא<small>]</small> <b>שלא היה בלבו כלל</b> אלא שחט סתם, <b>הא</b> <small>[הרי</small> אם<small>]</small> <b>היה בלבו לשם חולין</b> — הרי הוא <b>פסול!</b>
<b>אמר ליה</b> <small>[לו]</small> <b>אביי: דלמא</b> <small>[שמא]</small> הכוונה היא כך, שאם <b>לא היה</b> בלבו <b>כלל</b> — הרי זה קרבן <b>כשר ומרצה, הא</b> <small>[אבל]</small> אם <b>היה בלבו לשם חולין</b> — הקרבן אמנם <b>כשר,</b> אבל <b>אינו מרצה,</b> שבכל זאת הוא קרבן פגום, ולכך התכוון גם רב בדבריו.
<b>אמר ר' אלעזר:</b> אמנם <b>חטאת ששחטה לשם חולין</b> — <b>כשרה,</b> כדברי רב, אבל אם שחטה <b>משום חולין</b> שסבור היה שהיא בהמת חולין — הרי היא <b>פסולה,</b> שהרי נמצא כעושה מעשה שחיטה סתם, ולא כעובד בקודש. והוא <b>כדבעא מיניה</b> <small>[כמו ששאל אותו]</small> <b>שמואל מרב הונא:</b>

Daf 47a

<b>מנין למתעסק בקדשים</b> כלומר, השוחט קדשים לא מתוך כוונה, אלא כמתעסק בדברים אחרים, <b>שהוא פסול?</b> אמר לו, <b>שנאמר: "ושחט את בן הבקר לפני ה' "</b>(ויקרא א, ה), והרי מדובר שם על בן הבקר, אלא שיש כאן הדגשה — <b>עד שתהא שחיטה לשם בן בקר,</b> ולא כמעשה חיתוך בלבד.
<b>אמר ליה</b> <small>[לו]</small> שמואל לרב הונא: <b>זו בידינו היא,</b> דבר זה אני יודע שמצוה לעשות כן, אבל <b>לעכב מנין?</b> מנין שאם שחט כמתעסק הרי הוא פסול? <b>אמר ליה</b> <small>[לו],</small> מתוך ששנה הכתוב ואמר: <b>"לרצנכם תזבחהו"</b> (ויקרא יט, ה), כלומר, <b>לדעתכם</b> מתוך דעת וכוונה <b>זביחו</b> <small>[זבחו].</small>
<big>א</big> שנינו במשנה: <b>שאין המחשבה הולכת אלא אחר העובד.</b> ומעירים: <b>מתניתין דלא כי האי תנא</b> <small>[משנתנו</small> היא <small>שלא כ</small>שיטת <small>תנא זה],</small> <b>דתניא</b> <small>[ששנויה</small> ברייתא<small>],</small> <b>אמר ר' אלעזר בר' יוסי: שמעתי שהבעלים מפגלין</b> כלומר, שאף הבעלים יכולים לעשות פיגול במחשבתם. <b>אמר רבא: מאי טעמא</b> <small>[מה הטעם]</small> של <b>ר' אלעזר בר' יוסי?</b> ש<b>אמר קרא</b> <small>[הכתוב]:</small> <b>"והקריב המקריב</b> קרבנו לה' " (במדבר טו, ד), הרי שבעל הקרבן הוא הקרוי "המקריב".
<b>אמר אביי: ר' אלעזר בר' יוסי ור' אליעזר, ור' שמעון בן אלעזר,</b> הולכים בשיטה אחת, <b>כולהו</b> <small>[כולם]</small> <b>סבירא להו</b> <small>[סבורים הם]</small> שגם כאשר מדובר בשני אנשים שונים <b>זה מחשב וזה עובד הויא</b> <small>[הרי היא]</small> <b>מחשבה,</b> כאילו חשבה העושה. <b>ר' אלעזר בר' יוסי</b> — <b>הא דאמרן</b> <small>[זו שאמרנו]</small> שהבעלים מחשבים ומפגלים, אף שהכהן הוא העובד.
<b>ר' אליעזר</b> — <b>דתנן</b> <small>[ששנינו</small> במשנה<small>]:</small> <b>השוחט לגוי</b> עבור גוי — <b>שחיטתו כשרה,</b> שישראל מותר לאכול מבהמה זו, <b>ור' אליעזר פוסל,</b> משום שמחשבת הגוי שהיא בסתם לעבודה זרה, פוסלת את השחיטה.
<b>ר' שמעון בן אלעזר</b> — <b>דתנן</b> <small>[ששנינו</small> בברייתא<small>],</small> <b>כלל אמר ר' שמעון בן אלעזר</b> לענין הלכות שבת: <b>כל</b> <b>שאין כשר להצניע</b> שאינו דבר חשוב שרגילים לשמור ולהצניע אותו, <b>ואין</b> אנשים <b>מצניעין כמוהו</b> בשיעור קטן כל כך, ובדרך כלל אין חייבים על הוצאתו מרשות לרשות, אם <b>הוכשר לזה</b> לאדם מסויים נחשב הדבר ראוי לשמירה <b>והצניעו, ובא אחר והוציאו</b> מרשות לרשות, מכל מקום <b>נתחייב זה</b> המוציא <b>במחשבה של זה</b> המצניע, שעבורו הוא דבר חשוב.
ומעירים: <b>תרוייהו</b> <small>[שניהם],</small> ר' אליעזר ור' שמעון בן אלעזר, למרות שדיברו בעניינים אחרים, שחיטה עבור גוי והוצאה בשבת, <b>אית להו</b> <small>[יש להם,</small> מקבלים<small>]</small> את דעתו של <b>ר' אלעזר בר' יוסי</b> בענין מחשבה בקדשים, והטעם שאנו סבורים כן: <b>השתא</b> <small>[עכשיו,</small> הרי<small>]</small> <b>בחוץ</b> בענייני חולין <b>אמרינן</b> <small>[אומרים אנו]</small> לשיטתם שמחשבה של אדם אחד מועילה לגבי פעולתו של <small>אחר,</small> <b>בפנים</b> בקדשים, שנתפרש לנו שמחשבה מועלת בהם ("לא יחשב") <b>מיבעיא</b> <small>[נצרכה</small> לומר<small>]?</small>
ואילו <b>ר' אלעזר בר' יוסי לית להו דתרוייהו</b> <small>[אין לו,</small> אינו מקבל, מה שאמרו <small>שניהם],</small> כי <b>דלמא</b> <small>[שמא]</small> <b>בפנים הוא דאמרינן</b> <small>[שאומרים אנו]</small> שמחשבה פועלת גם במה שאדם אחר עובד, <b>בחוץ לא אמרינן</b> <small>[אין אנו אומרים]</small> כן.
 וכן יש להבחין בין דעות שני החכמים האחרים, <b>כי</b> <b>ר' שמעון בן אלעזר אית ליה</b> <small>[יש לו,</small> מקבל<small>]</small> את דברי <b>ר' אליעזר,</b> שכן <b>השתא</b> <small>[עכשיו,</small> הרי<small>]</small> לענין <b>שבת אמרינן</b> <small>[אומרים אנו]</small> שמחשבה של אחד נוגעת למעשיו של אחר, <b>בעבודה זרה מיבעיא</b> <small>[נצרכה</small> לומר<small>]?</small>
ואילו <b>ר' אליעזר לית ליה</b> <small>[אין לו,</small> אינו מקבל<small>]</small> את דעת <b>ר' שמעון בן אלעזר,</b> כי <b>דלמא</b> <small>[שמא]</small> <b>בעבודה זרה הוא דאמרת</b> <small>[שאתה אומר]</small> משום שעבודה זרה נאסרה <b>כעין</b> עבודה הנעשית <b>בפנים</b> עבודת הקדשים, ולכן אפשר לומר כי דווקא בה מחשבה פוסלת עבודתו של אחר, כמו קדשים, <b>אבל שבת</b> — רק <b>מלאכת מחשבת אסרה תורה</b> שאינו מתחייב אלא על מלאכה שיש בה מחשבה של העושה, והמוציא הרי לא חשב שהוא עושה מלאכה.

<big>א משנה</big> <b>איזהו מקומן של זבחים?</b> כלומר, מהו המקום הראוי לעבודתם ולאכילתם של הזבחים השונים? <b>קדשי</b> <b>קדשים</b> כולם <b>שחיטתן בצפון</b> העזרה.
 ומפרטים את הקרבנות לסוגיהם: <b>פר ושעיר של יום הכיפורים</b> — <b>שחיטתן בצפון, וקיבול</b> (קבלת) <b>דמן בכלי שרת</b> גם הוא <b>בצפון, ודמן טעון הזיה על בין הבדים</b> של הארון שבקודש הקדשים, <b>ועל הפרוכת</b> שבין הקודש לקודש הקדשים, <b>ועל מזבח הזהב.</b> ובכל אותן הזיות, אפילו <b>מתנה אחת מהן מעכבת,</b> ואם לא עשה את כולן נפסל הקרבן. <b>שירי הדם</b> של קרבן זה <b>היה שופך על יסוד מערבי של מזבח החיצון, ואם לא נתן</b> את השירים הללו <b>לא עכב</b> את הקרבן.
<b>פרים הנשרפים ושעירים הנשרפים</b> פר של כהן משיח (ראה ויקרא ד, א—יב), פר העלם דבר של ציבור (ויקרא יג—כא), וכן שעיר שמביא הציבור בהעלם דבר של עבודה זרה (ראה במדבר טו, כב) — <b>שחיטתן בצפון, וקיבול דמן בכלי שרת בצפון, ודמן טעון הזיה על הפרוכת ועל מזבח הזהב,</b>

Daf 47b

<b>מתנה אחת מהן מעכבת. שירי הדם היה שופך על יסוד מערבי של מזבח החיצון, ואם לא נתן</b> את השיירים <b>לא עיכב. אלו ואלו,</b> הן פר ושעיר של יום הכיפורים והן פרים ושעירים הנשרפים, <b>נשרפין</b> אחר כך על <b>בית הדשן</b> מקום מחוץ לירושלים ששם היו משליכים את דשן המזבח.
<big>א גמרא</big> על המשפט הראשון במשנה: קדשי קדשים שחיטתן בצפון, שואלים: <b>וניתני נמי</b> <small>[ושישנה גם כן]:</small> <b>וקיבול דמן בכלי שרת בצפון,</b> השווה בכל קדשי הקדשים! ומשיבים: <b>כיון דאיכא</b> <small>[שיש]</small> בין קדשי הקדשים <b>אשם מצורע,</b> ש<b>קיבול דמו ביד הוא,</b> שמקבל הכהן חלק מדמו ביד, <b>שייריה</b> <small>[שייר אותו]</small> את הדין הזה, ולא הביאו במשנה.
 ומקשים:  <b>ו</b>כי <b>לא</b> שנה שמקבל דמו של אשם מצורע בכלי? <b>והא קתני לה לקמן</b> <small>[והרי שנה את</small> הדבר <small>הזה</small> במשנה <small>לפנינו,</small> בהמשך<small>]:</small> <b>אשם נזיר ואשם מצורע</b> — <b>שחיטתן בצפון, וקבול דמן בכלי שרת בצפון!</b>
ומשיבים: <b>מעיקרא</b> <small>[מתחילה]</small> כששנה את משנתנו, <b>סבר: קיבול דמו</b> של אשם מצורע הרי גם <b>ביד הוא,</b> ולכן <b>שייריה</b> <small>[שייר אותו],</small> <b>וכיון</b> שבאמת <b>לא סגי ליה</b> <small>[אפשר לו]</small> <b>אלא</b> שיקבלו את דמו גם <b>בכלי, הדר תנייה</b> <small>[חזר</small> ו<small>שנה אותו].</small>
<b>דתניא</b> <small>[ששנויה</small> ברייתא<small>]:</small> <b>"ולקח</b> הכהן מדם האשם" (ויקרא יד, יד) — <b>יכול</b> יקח את הדם הזה <b>בכלי? תלמוד לומר</b> מיד אחר כך: <b>"ונתן</b> הכהן על תנוך אוזן המיטהר וגו'" (ויקרא יד, יד), <b>מה נתינה בעצמו</b> (בגופו) <b>של כהן</b> שנותן את הדם באצבעו, וכפי שלמדו מנתינת השמן על המצורע — <b>אף לקיחה</b> של הדם, קבלתו, <b>בעצמו של כהן.</b>
<b>יכול אף למזבח כן?</b> כלומר, שאף לצורך זריקת הדם על המזבח יקח את הדם בידו? <b>תלמוד לומר: "כי כחטאת האשם הוא"</b> (ויקרא יד, יג), ללמד: <b>מה חטאת טעונה כלי</b> לקבלה, <b>אף אשם טעון כלי. נמצאת אתה אומר: אשם מצורע שני כהנים מקבלין את דמו, אחד</b> מקבל <b>ביד ואחד בכלי, זה שקיבלו בכלי בא לו אצל מזבח</b> ומזה, <b>וזה שקיבלו ביד בא לו אצל מצורע</b> ונותן מן הדם על תנוך אוזנו ועל בהונותיו.

Daf 48a

<big>א</big> שנינו במשנה: קדשי קדשים שחיטתן בצפון, ובפירוט הדברים שנינו תחילה: <b>פר ושעיר של יום הכיפורים</b> שחיטתן בצפון כו'. ושואלים: <b>מכדי</b> <small>[הרי]</small> דין שחיטה ב<b>צפון בעולה כתיב</b> <small>[נאמר],</small> ואינו מפורש באחרים, ואם כן, <b>ניתני</b> <small>[שישנה]</small> <b>עולה ברישא</b> <small>[בראש]!</small>
ומשיבים: דין צפון ב<b>חטאת, איידי דאתי</b> <small>[מתוך ש</small>הוא <small>בא</small> נלמד<small>]</small> <b>מדרשא</b> מן ההיקש לעולה, ואין הדבר מפורש בה, <b>חביבא ליה</b> <small>[חביב לו]</small> לתנא, והקדימו.
 ושואלים:  <b>וניתני</b> <small>[ושישנה]</small> תחילה <b>חטאות החיצונות,</b> שהרי בהן נזכרת ההשוואה לעולה! ומשיבים: חטאות הפנימיות, <b>איידי</b> <small>[מתוך]</small> ש<b>נכנס דמן לפני ולפנים חביבא ליה</b> <small>[חביבות עליו]</small> והקדימן.
 ושואלים:  <b>וצפונה</b> <b>בעולה היכא כתיבא</b> <small>[היכן</small> היא <small>כתובה]?</small> ומשיבים, שנאמר בעולה הבאה מן הצאן: <b>"ושחט אתו על</b> <b>ירך המזבח צפנה"</b> (ויקרא א, יא).
 ושואלים:  <b>אשכחן</b> <small>[מצאנו</small> דין זה<small>]</small> בשחיטת <b>בן צאן, בן בקר מנא לן</b> <small>[מנין לנו]?</small> ומשיבים: <b>אמר קרא</b> <small>[המקרא]</small> בתחילת פרשיה זו: <b>"ואם</b> <b>מן הצאן"</b> (ויקרא א, י), <b>וי"ו</b> של "ואם" <b>מוסיף</b> את האמור בפרשה <b>זו</b> <b>על ענין ראשון</b> על הפרשיה הקודמת, בענין עולה מן הבקר, <b>ו</b>בדרך זו <b>ילמד עליון</b> בן בקר <b>מתחתון</b> בן צאן.
 ושואלים:  <b>הניחא למאן דאמר</b> <small>[זה נוח ל</small>דעת <small>מי שאומר]</small> שבאופן זה <b>מלמדין</b> מתחתון לעליון, <b>אלא למאן דאמר</b> <small>[ל</small>דעת <small>מי שאומר]</small> <b>אין מלמדין, מאי איכא למימר</b> <small>[מה יש לומר]?</small>
<b>דתניא</b> <small>[ש</small>כך <small>שנויה</small> ברייתא<small>]:</small> מיד לאחר פרשת אשם מעילות (שמביא אדם שמעל בהקדש בשגגה), נאמר בראש פרשת אשם תלוי (שמביא אדם שספק חטאת בידו): <b>"ואם נפש"</b> (ויקרא ה, יז) — הרי זה בא <b>לחייב על ספק מעילות אשם תלוי,</b> אלו <b>דברי ר' עקיבא, וחכמים פוטרין. מאי לאו בהא קא מיפלגי</b> <small>[האם לא ב</small>דבר <small>זה הם חלוקים],</small> <b>מר סבר</b> <small>[חכם זה,</small> ר' עקיבא, <small>סבור]:</small> <b>למידין</b> עליון (פרשת אשם מעילות) מתחתון (אשם תלוי), שגם לגביה קיים דין זה, <b>ומר סבר</b> <small>[וחכם זה,</small> חכמים, <small>סבור]:</small> <b>אין למידין?</b>
<b>אמר רב פפא: דכולי עלמא</b> <small>[לדעת הכל]</small> <b>למידין, והיינו טעמא דרבנן</b> <small>[וזהו הטעם של חכמים],</small> שפוטרים ספק מעילה מאשם תלוי, לדעתם יש גזירה שווה הסותרת דין זה: <b>נאמר כאן</b> באשם תלוי <b>"מצו‍ת"</b> ("ועשתה אחת מכל מצוות ה' אשר לא תעשינה" ויקרא ה, יז) <b>ונאמר בחטאת חלב</b> כלומר, בחטאת רגילה שאדם מביא על שגגתו <b>"מצו‍ת"</b> ("בעשותה אחת ממצוות ה' אשר לא תעשינה" ויקרא ד, כז),
<b>מה להלן</b> בחטאת, מביא קרבן רק על <b>דבר שחייבין על זדונו כרת ועל שגגתו חטאת, אף כאן</b> אשם תלוי, מביא על דבר <b>שחייבין על זדונו כרת ועל שגגתו חטאת,</b> ומעילה אינה בכלל זה.
 ושואלים:  <b>ור' עקיבא</b> מה הוא למד מגזירה שווה זו? ומסבירים: <b>מה להלן</b> כשנאמר "מצות" מדובר <b>ב</b>חטאת <b>קבועה, אף כאן</b> לענין אשם תלוי, מדובר <b>ב</b>ספק של חטאת <b>קבועה, לאפוקי</b> <small>[להוציא]</small> <b>חטאת</b> של <b>טומאת מקדש וקדשיו,</b> שקרבן <b>עולה ויורד הוא</b> לפי עושרו של החוטא, שאם דל הוא מביא קרבן עוף או מנחה, ובזה אינו מביא אשם תלוי על הספק. אבל אין מדובר דווקא על עבירה שעונשה כרת.
<b>ורבנן</b> <small>[וחכמים]</small> אומרים: <b>אין גזירה שוה למחצה,</b> ואם הושווה אשם תלוי לחטאת — הושווה לכל דבר, ואף להגדרת העבירה עליה הוא בא, שהיא בכרת. ושואלים: <b>ור' עקיבא נמי</b> <small>[גם כן],</small> מה הוא טוען? הרי <b>אין גזירה שוה למחצה!</b>
ומשיבים: <b>אין הכי נמי</b> <small>[כן כך</small> הוא <small>גם כן]</small> לדעתו, <b>והכא בהא קמיפלגי</b> <small>[וכאן בזה הם חלוקים],</small> <b>ר' עקיבא סבר</b> <small>[סבור]:</small> <b>"ואם נפש"</b> (ויקרא ה, יז) <b>כתיב</b> <small>[נאמר]</small> באשם תלוי, <b>וי"ו מוסיף על ענין ראשון</b> וילמד עליון מתחתון, ולכן גם על ספק מעילה מביא אשם תלוי.
 ושואלים:  <b>ורבנן נמי</b> <small>[וחכמים גם כן],</small> <b>הכתיב</b> <small>[הרי נאמר]:</small> <b>"ואם נפש"! לימא בהא קמיפלגי</b> <small>[האם לומר שב</small>נושא <small>זה הם חלוקים],</small> <b>דמר סבר</b> [<small>שחכם זה</small>, ר' עקיבא, <small>סבור</small>]: <b>היקש</b> (סמיכות הכתובים) <b>עדיף</b> על הגזירה שווה, ולכן מביאים גם על ספק מעילה אשם תלוי, <b>ומר סבר</b> <small>[וחכם זה סבור]:</small> <b>גזירה שוה עדיף</b> ולכן אשם תלוי בא רק על עבירה שעונשה כרת?
ומשיבים: <b>לא, דכולי עלמא</b> <small>[לדעת הכל]</small> <b>היקש עדיף, ו</b>מדוע לדעת חכמים אין מביאים אשם תלוי על ספק מעילה? על כך <b>אמרי</b> <small>[אומרים]</small> <b>לך רבנן</b> <small>[חכמים]:</small> אמנם הולכים אנו כאן אחר היקש, אבל לא העליון נלמד מן התחתון, אלא <b>תחתון</b> (אשם תלוי) <b>הוא דגמר</b> <small>[שלומד]</small> <b>מעליון</b> (אשם מעילות),
<b>ל</b>ענין זה ש<b>אשם</b> תלוי דינו <b>ב</b>איל שערכו <b>כסף שקלים</b> (לפחות שני שקלים). <b>שלא תאמר: לא יהא ספיקו</b> אשם תלוי שמביא על ספק עבירה שיש בה חטאת, <b>חמור מודאו</b> מחטאת שמביא על עבירה שעבר עליה בוודאות, <b>מה ודאו</b> מביא עליו <b>חטאת</b> אפילו <b>בת דנקא</b> <small>[שישית הדינר],</small> <b>אף ספיקו</b> לא יביא אלא <b>אשם בר דנקא</b> <small>[בן שישית הדינר].</small>
ושואלים: <b>ור' עקיבא הא סברא מנא ליה</b> <small>[סברה זו מנין לו]</small> מנין הוא יודע שאשם תלוי הוא בכסף שקלים? ומשיבים: <b>נפקא ליה</b> <small>[יוצאת לו, נלמדת]</small> <b>מ</b>מה שנאמר <b>"זאת תורת האשם"</b> (ויקרא ז, א), לומר: <b>תורה אחת לכל האשמות,</b> וכולם באים בכסף שקלים.
 ושואלים:  <b>תינח מאן דאית ליה</b> <small>[זה נוח</small> ל<small>מי שיש</small> <b>לו,</b> מקבל<b>]</b> לימוד זה של <b>"תורת", מאן דלית ליה</b> <small>[מי שאין לו,</small> שאינו <small>מקבל</small><small>]</small> לימוד זה של <b>"תורת" מהיכא גמר</b> <small>[מהיכן</small> הוא <small>למד]</small> לשאר אשמות? ומשיבים: <b>גמר</b> <small>[למד</small> הוא<small>]</small> מגזירה שווה של <b>"בערכך</b> כסף שקלים" (ויקרא ה, טו) ל<b>"בערכך"</b> האמור באשמות אחרים (ויקרא ה, יח. ויקרא ה, כה).
 ושואלים:  <b>תינח היכא דכתיב</b> <small>[נניח במקום שנאמר]</small> במפורש <b>"בערכך",</b> והוא באשם תלוי ואשם גזילות, <b>אשם שפחה חרופה</b> ש<b>לא כתיב ביה</b> <small>[נאמר בו]</small> <b>"בערכך", מאי איכא למימר</b> <small>[מה יש לומר]?</small>
ומשיבים: <b>גמר</b> <small>[למד]</small> בגזירה שווה מ<b>"באיל</b> האשם" (ויקרא ה, טז) האמור באשם מעילות, שנאמר בו כסף שקלים, ו<b>"באיל</b> האשם" (ויקרא יט, כב) האמור בדין שפחה חרופה.
<big>ב</big> ושבים לעיקרו של הדיון, ושואלים: <b>חטאת מנא לן דבעיא</b> <small>[מנין לנו שצריכה]</small> <b>צפון?</b> ומשיבים: <b>דכתיב</b> <small>[שנאמר]</small> בחטאת היחיד: <b>"ושחט את החטאת במקום העולה"</b> (ויקרא ד, כט), וכשם שהעולה בצפון, כפי שנתבאר לעיל, כך חטאת בצפון.
 ושואלים:  <b>אשכחן</b> <small>[מצאנו]</small> דין זה לגבי <b>שחיטה, קבלה</b> של הדם <b>מנא לן</b> <small>[מנין לנו]</small> שתהא בצפון? ומשיבים: <b>דכתיב</b> <small>[שנאמר]</small> מיד אחר כך: <b>"ולקח הכהן מדם החטאת"</b> (ויקרא ד, לד), והוא בהכרח במקום השחיטה, שהרי צריך לקבל את הדם מצואר הבהמה.
 ושואלים:  <b>מקבל עצמו מנא לן</b> <small>[מנין לנו]</small> שהוא צריך להיות בצפון? ומשיבים: <b>אמר קרא</b> <small>[המקרא]:</small> <b>"ולקח"</b> — <b>"לו יקח",</b> שמשנים את סדר האותיות במלה "ולקח" כאילו כתוב שיקח את עצמו.
 ושואלים:  <b>אשכחן</b> <small>[מצאנו]</small> דין שחיטה בצפון <b>למצוה, לעכב מנין?</b> ומשיבים: <b>קרא אחרינא כתיב</b> <small>[מקרא אחר כתוב]</small> בשעיר נשיא, שאף הוא חטאת: <b>"ושחט אותו במקום אשר ישחט את העולה"</b> (ויקרא ד, כד), <b>ותניא</b> <small>[ושנויה</small> ברייתא<small>]</small> על כתוב זה: <b>היכן עולה נשחטה? בצפון, אף זה</b> החטאת <b>בצפון.</b>

Daf 48b

ויש לשאול: <b>וכי מכאן אתה למד? והלא כבר נאמר</b> באופן כללי, לגבי החטאות כולן: "זאת תורת החטאת <b>במקום אשר תשחט העולה תשחט החטאת"</b> (ויקרא ו, יח)! אלא <b>הא ל</b>שם <b>מה יצא</b> ונאמר הדבר בשעיר הנשיא? <b>לקבוע לו מקום</b> זה בלבד, <b>שאם לא שחטה בצפון</b> — <b>פסול</b> אפילו בדיעבד.
 ושואלים:  <b>אתה אומר לכך יצא, או אינו</b> בא <b>אלא</b> להדגיש: "ושחט אותו", לומר <b>ש</b>רק שעיר חטאת <b>זה</b> של נשיא <b>טעון צפון ואין</b> שעיר <b>אחר טעון צפון? תלמוד לומר</b> בשעירת חטאת של יחיד: <b>"ושחט את החטאת במקום העולה"</b> (ויקרא ד, כט) <b>זה בנה אב</b> מכאן לימדה התורה <b>לכל חטאות שיהו טעונות צפון,</b> ואם כן נאמר בשעיר נשיא דין צפון לומר שהוא לעיכוב. עד כאן הברייתא בענין שעיר נשיא.
 ושואלים:  <b>אשכחן</b> <small>[מצאנו]</small> אפוא כתוב לגבי <b>שעיר נשיא בין למצוה בין לעכב,</b> וכן ב<b>שאר חטאות נמי אשכחן</b> <small>[גם כן מצאנו]</small> דין זה <b>למצוה, לעכב מנא לן</b> <small>[מנין לנו]?</small>
ומשיבים: מתוך <b>דכתיב</b> <small>[שנאמר]</small> דין שחיטת צפון <b>בכשבה</b> של חטאת (ויקרא ד, כט) <b>וכתיב</b> <small>[ונאמר]</small> גם <b>בשעירה</b> של חטאת (ויקרא ד, לג).
<big>א</big> ושבים לדון בברייתא, ושואלים: כיון שלמדנו שכל החטאות כולן צריכות להישחט בצפון, <b>אלא "אתו"</b> האמור בשעיר נשיא (ויקרא ד, כד) <b>למה לי?</b> והרי אין ממעטים ממנו שעירים אחרים!
 ומשיבים:  <b>מיבעי ליה לכדתניא</b> <small>[נצרך לו לכמו ששנויה</small> ברייתא<small>]:</small> <b>אותו בצפון,</b> <b>ואין שעיר נחשון</b> נשחט <b>בצפון</b> כלומר, שעיר החטאת שהקריב נחשון נשיא שבט יהודה (ושאר הנשיאים) בחנוכת המשכן, שהובא כמתנה ולא כדי לכפר על חטא, ללמד שאין דינו כשאר חטאות, ואינו טעון סמיכה.
<b>ו</b>מדוע יש כלל צורך במיעוט זה? כי <b>תניא</b> <small>[שנויה</small> ברייתא<small>]</small> אחרת בענין שעיר נשיא, שנאמר: <b>"וסמך ידו על ראש השעיר"</b> (ויקרא ד, כד) ויכול היה לומר "על ראשו", שהרי מדובר שם על השעיר, אלא בא <b>לרבות שעיר נחשון לסמיכה,</b> אלו <b>דברי ר' יהודה. ר' שמעון אומר: לרבות שעירי עבודה זרה לסמיכה,</b> שלא הוזכרה בו.
 ומעתה, <b>סלקא דעתך אמינא</b> <small>[יעלה על דעתך לומר]:</small> <b>הואיל ואיתרבו</b> <small>[ו</small>לשיטת ר' יהודה <small>התרבו]</small> בפסוק זה שעירי חטאות הנשיאים <b>לסמיכה</b> — <b>איתרבו נמי</b> <small>[התרבו גם כן]</small> שיצטרכו לשוחטם <b>לצפון, קא משמע לן</b> <small>[משמיע לנו]</small> שלא.
<b>מתקיף לה</b> <small>[מקשה על כך]</small> <b>רבינא: הניחא</b> <small>[זה נוח]</small> <b>ל</b>שיטת <b>ר' יהודה, ל</b>שיטת <b>ר' שמעון,</b> שלא ריבה שעיר נחשון לסמיכה מן האמור בשעיר נשיא, <b>מאי איכא למימר</b> <small>[מה יש לומר]?</small>
<b>אמר ליה</b> <small>[לו]</small> <b>מר זוטרא בריה</b> <small>[בנו]</small> של <b>רב טבי לרבינא: ולר' יהודה,</b> שריבה סמיכה בשעיר נחשון, <b>מי ניחא</b> <small>[האם</small> זה <small>נוח]?</small> מדוע בגלל ריבוי זה צריך למעט שעיר נחשון משחיטה בצפון? הרי בפשטות יש לומר: <b>למאי דאיתרבי איתרבי</b> <small>[למה שהתרבה התרבה]</small> לענין סמיכה, <b>ומאי</b> <small>[ומה]</small> ש<b>לא איתרבי</b> <small>[התרבה]</small> <b>לא איתרבי</b> <small>[התרבה]!</small>
<b>וכי תימא</b> <small>[ואם תאמר]</small> שאין זה בגלל הריבוי לענין סמיכה, אלא <b>אי</b> <small>[אם]</small> <b>לא מעטיה קרא</b> <small>[היה המקרא ממעט אותו]</small> את שעיר נחשון משחיטת צפון, <b>הוה אמינא תיתי</b> <small>[הייתי אומר שיבוא,</small> יילמד<small>]</small> <b>בבנין אב</b> ככל חטאת — דבר זה לא ייתכן, כי <b>אם כן,</b> ששעיר נחשון בכלל כל החטאות הוא, <b>סמיכה גופה</b> <small>[עצמה]</small> <b>תיתי</b> <small>[תבוא,</small> תילמד<small>]</small> <b>מבנין אב,</b> ומדוע נלמדה מריבוי הכתובים? <b>אלא</b> טעם הדבר הוא ש<b>מ</b>קרבן של <b>דורות לא גמרינן</b> <small>[למדים אנו]</small> בבנין אב לקרבן הנשיאים שהיה רק לשעתו<small>, ולכן הוצרכנו לריבוי לענין סמיכה. ולפי זה</small> <b>הכי נמי</b> <small>[כך גם כן]</small> לענין שחיטת צפון, <b>מדורות לא גמרינן</b> <small>[למדים אנו],</small> ואם כן, לא הוצרכנו כלל למעט שעיר נחשון מדין זה!
<b>ואלא</b> "ושחט אותו בצפון" מה הוא בא למעט? לומר: <b>אותו בצפון ואין שוחט</b> חייב להיות <b>בצפון.</b>
ומקשים: דינו של <b>שוחט מ</b>דברי <b>ר' אחיא נפקא</b> <small>[יוצא]!</small> <b>דתניא</b> <small>[ששנויה</small> ברייתא<small>],</small> <b>ר' אחיא אומר: "ושחט אתו על ירך המזבח צפונה"</b> האמור בקרבן עולה (ויקרא א, יא) — <b>מה תלמוד לומר</b> "אותו"?
<b>לפי שמצינו</b> שהכהן <b>עומד בצפון ומקבל בצפון, ואם עמד בדרום וקיבל בצפון פסול, יכול אף זה</b> השוחט יהא דינו <b>כן?</b> <b>תלמוד לומר "אתו</b> על ירך המזבח צפונה", <b>אותו</b> הקרבן <b>בצפון ואין השוחט</b> עצמו חייב להיות <b>בצפון!</b>
<b>אלא</b> כך צריך ללמוד מ"אותו" האמור בשעיר נשיא: <b>אותו בצפון ואין</b> מליקת <b>בן עוף</b> צריכה להיות <b>בצפון. דתניא</b> <small>[ששנויה</small> ברייתא<small>]</small> על אותו פסוק האמור בעולה מן הצאן "ושחט אותו על ירך המזבח צפונה" (ויקרא א, יא): <b>יכול יהא בן עוף טעון צפון? ודין הוא: ומה בן צאן שלא קבע לו כהן</b> שישחטנו, אלא כל אדם יכול לעשות זאת (ראה לעיל זבחים לב,א) — <b>קבע לו צפון, בן עוף שקבע לו כהן</b> שרק כהן הוא המולק אותו — <b>אינו דין שיקבע לו צפון? תלמוד לומר "אתו"</b> למעט בן עוף.
 ומקשים: והרי אין כאן כלל קל וחומר, שנצטרך למעטו מ"אותו", כי  <b>מה לבן צאן</b> שהוא חמור מעוף — <b>שכן קבע לו</b> הכתוב <b>כלי</b> לשחיטתו, ועוף נמלק בציפורנו של הכהן!
<b>אלא</b> כך מדייקים מ"אותו": <b>אותו</b> שעיר נשיא נשחט <b>בצפון ואין פסח</b> נשחט <b>בצפון.</b>
<b>דתניא</b> <small>[ששנויה</small> ברייתא<small>]</small> נוספת לגבי "אותו" האמור בקרבן עולה (לעיל זבחים לב,א), <b>ר' אליעזר בן יעקב אומר: יכול יהא פסח טעון צפון? ו</b>לכאורה <b>דין הוא: ומה עולה שכן לא קבע לו זמן לשחיטתו</b> בכל זאת <b>קבע לו צפון, פסח שקבע לו זמן לשחיטתו</b> בארבעה עשר בניסן <b>אינו דין שיקבע לו צפון? תלמוד לומר "אתו"</b> למעט את הפסח.
 ומקשים: והרי אין כאן קל וחומר, כי  <b>מה לעולה שכן</b> היא עולה <b>כליל,</b> וקרבן פסח נאכל!
 ומציעים: מכל מקום ניתן ללמוד קל וחומר לפסח  <b>מחטאת</b> שאין לה זמן קבוע, ואינה כליל, ושחיטתה בצפון. ודוחים גם קל וחומר זה: <b>מה לחטאת שכן מכפרת על חייבי כריתות!</b>
ומציעים: נלמד <b>מאשם.</b> ודוחים: <b>מה לאשם שכן קדשי קדשים!</b> ומוסיפים: <b>מכולן נמי</b> <small>[גם כן],</small> מעולה וחטאת, אי אפשר ללמוד, <b>שכן</b> כולם <b>קדשי קדשים!</b> אם כן חוזרת השאלה למקומה: מה למדנו מ"אותו"?
 ומשיבים:  <b>לעולם</b> יש לומר <b>כדאמרן מעיקרא</b> <small>[כמו שאמרנו מתחילה]:</small> <b>אותו בצפון ואין שוחט בצפון. ודקשיא לך</b> <small>[ו</small>מה <small>שהיה קשה לך]:</small> הרי דבר זה <b>מ</b>דברי <b>ר' אחיא</b> לענין עולה <b>נפקא לן</b> <small>[יוצא לנו]!</small> על כך יש להשיב: "אותו" האמור בשעיר <b>לאו למעוטי</b> <small>[לא למעט]</small> <b>שוחט בצפון</b> הוא בא, כפי שדרש ר' אחיא מ"אותו" שבעולה, <b>אלא</b> להוסיף וללמוד ממיעוט זה דבר נוסף: <b>אין שוחט</b> צריך להיות <b>בצפון</b> — <b>אבל מקבל</b> הדם צריך להיות <b>בצפון.</b>
ושואלים: הלוא <b>מקבל</b> שצריך להיות בצפון, <b>מ</b>מה שיכול היה לכתוב <b>"ולקח"</b> וכתב <b>"לקח" נפקא</b> <small>[יוצא],</small> כפי שלמדנו בעמוד הקודם, כאילו נאמר "לו יקח"! ומשיבים: הלימוד הזה של <b>"לקח" "ולקח" לא משמע ליה</b> <small>[אינו נשמע לו]</small> כלומר, אין החכם שבברייתא בענין שעיר מקבל אותו.
<big>ב</big> <b>אשכחן</b> <small>[מצאנו]</small> מקור לכך ש<b>שחיטה בעולה</b> בצפון <b>למצוה,</b> כפי שהתבאר בסוף העמוד הקודם, <b>קבלה</b> בעולה <b>נמי</b> <small>[גם כן]</small> <b>למצוה אשכחן</b> <small>[מצאנו]</small> כמבואר שם, אולם <b>שחיטה וקבלה</b> בצפון <b>לעכב מנלן</b> <small>[מנין לנו]?</small> מנין שאם לא שחט עולה או קיבל דמה <small>בצפון הרי היא פסולה?</small>
<b>אמר רב אדא בר אהבה, ואיתימא</b> <small>[ויש אומרים]</small> שאמר זאת <b>רבה בר שילא: קל וחומר, ומה חטאת הבאה מכח עולה</b> שהרי נאמר "ושחט את החטאת במקום העולה" <b>מעכבת,</b> כפי שלמדנו בראש עמוד זה ממה ששנה בה הכתוב דין צפון — <b>עולה שבאה חטאת מכחה אינו דין שמעכבת?</b>
ודוחים: אין להוכיח מכאן, כי <b>מה לחטאת</b> שיש בה חומרה יתירה, <b>שכן מכפרת על חייבי כריתות!</b>
<b>אמר רבינא, הא קשיא ליה</b> <small>[זה היה קשה לו]</small> <b>לרב אדא בר אהבה: כלום מצינו טפל חמור מן העיקר?</b> שהרי העיקר הוא העולה, והחטאת נלמדת ממנה, וכיצד יהא הדבר הנלמד חמור יותר מאשר מקורו!
<b>אמר ליה</b> <small>[לו]</small> <b>מר זוטרא בריה</b> <small>[בנו]</small> של <b>רב מרי לרבינא: ולא</b> מצאנו דבר כגון זה?

Daf 49a

<b>והרי מעשר</b> שני יוכיח שכן, ש<b>הוא</b> עצמו <b>נפדה</b> יש אפשרות לפדות אותו בכסף, ולהעלות את הכסף לירושלים כדי לקנות בו שם דברי מאכל, <b>ואילו לקוח בכסף מעשר</b> (כשפודים מעשר שני וקונים בדמיו בפירות אחרים) שבא מכוחו <b>אינו נפדה,</b> אלא נאכל בירושלים! <b>דתנן</b> <small>[ששנינו</small> במשנה<small>]:</small> <b>הלקוח בכסף מעשר שנטמא</b> — <b>יפדה, ר' יהודה אומר: יקבר.</b> ויש לדייק בדברי המשנה: <b>נטמא</b> — <b>אין</b> <small>[כן]</small> ניתן לפדותו, <b>לא נטמא</b> — <b>לא</b> ייפדה. משמע שהטפל (לקוח בכסף מעשר) חמור מן העיקר (מעשר עצמו) שאינו נפדה כשהוא טמא!
 ומשיבים:  <b>התם</b> <small>[שם]</small> טעם הדבר שאינו נפדה אינו חומרה שיש בו, אלא משום ש<b>לא אלימא קדושתיה למיתפס פדיוניה</b> <small>[אין קדושתו חזקה</small> דיה כדי <small>לתפוס</small> את <small>פדיונו].</small>
וחוזרים ומקשים: <b>והרי תמורה,</b> שאדם אומר על בהמה שתהא קדושה תמורת בהמת קדשים, וקדושה חלה עליה, הרי היא באה מכח קדשים, והיא חמורה מהם, ש<b>אילו קדשים לא חיילי</b> <small>[אינם חלים]</small> <b>על</b> <b>בעל מום קבוע</b> אם הקדיש בהמה בעלת מום קבוע — אינה קדושה קדושת הגוף, ואם נפדית — הריהי בהמת חולין. <b>ואילו איהי חיילא</b> <small>[היא,</small> התמורה <small>חלה]</small> שאם המיר בהמת קדשים בבהמת חולין — חלה עליה קדושת הגוף גם אם היתה בעלת מום, ואף שהיא נפדית — אסור לעבוד בה וליהנות מצמרה, אלא רק לאוכלה!
 ומשיבים: גם כאן אין זו חומרה שיש בתמורה עצמה, אלא משום ש<b>תמורה מכח קדשים</b> שיש בהם קדושת הגוף <b>קא אתיא</b> <small>[היא באה],</small> לכן יכול להחיל את קדושתם אף על בעל מום, <b>ו</b>אילו <b>קדשים</b> שמקדיש אדם בהמה מתחילה — הרי <b>מכח חולין קאתי</b> <small>[הם באים],</small> ואין אפשרות להקדיש מתחילה בהמת חולין בעלת מום, שתהא קדושה קדושת הגוף. עוד מקשים: וכי אין טפל שחמור מן העיקר למרות שבא מכוחו?
 ו<b>הרי פסח,</b> ש<b>הוא אינו טעון</b> <b>סמיכה ונסכים ותנופת חזה ושוק, ואילו מותר דידיה</b> <small>[שלו]</small> כבש שהוקדש לשם פסח ולא הוקרב בשעתו חמור ממנו, שהוא <b>טעון סמיכה ונסכים ותנופת חזה</b> <b>ושוק!</b>
ומשיבים: <b>פסח בשאר ימות השנה</b> אינו קרוי כלל מותר פסח, אלא <b>שלמים הוא,</b> ויש לו דין שלמים לכל דבר וענין. ונמצא למסקנה כי הסברה שלא יהא טפל חמור מן העיקר — סברה טובה היא, ויש ללמוד על ידה שגם בעולה, כמו בחטאת הטפלה לה, דין שחיטה וקבלת הדם בצפון הריהו לעיכוב.
<b>ואיבעית אימא</b> <small>[ואם תרצה אמור]</small> הוכחה אחרת שעולה בצפון היא לעכב, ממה ש<b>אמר קרא</b> <small>[המקרא]</small> כמה פעמים: "במקום... <b>העולה"</b> (ויקרא ד, כד. ויקרא ד, ל. ויקרא ד, לד) להדגיש כי העולה <b>במקומה תהא,</b> והיא פסולה בכל מקום אחר.
<big>א</big> ושואלים עוד: <b>אשם,</b> שגם הוא בכלל קדשי קדשים, <b>מנלן דבעי</b> <small>[מנין לנו ש</small>הוא <small>צריך]</small> <b>צפון?</b> ומשיבים, <b>דכתיב</b> <small>[שנאמר]:</small> <b>"במקום אשר ישחטו את העלה ישחטו את האשם"</b> (ויקרא ז, ב), ובעולה נאמר: "ושחט אותו על ירך המזבח צפונה" (ויקרא א, יא).
 ועוד שואלים: <b>אשכחן</b> <small>[מצאנו]</small> דין <b>שחיטה</b> באשם בצפון, <b>קבלה מנא לן</b> <small>[מנין לנו]</small> שהיא בצפון? ומשיבים, שנאמר מיד לאחר מכן: <b>"ואת דמו יזרוק"</b> (ויקרא א, יא), וכיון שהקבלה סמוכה לשחיטה קודם הזריקה, הריהי נרמזת בביטוי "ואת דמו", ונמצא כי <b>קבול דמו נמי</b> <small>[גם כן]</small> <b>בצפון.</b>
ושואלים: <b>מקבל עצמו מנא לן</b> <small>[מנין לנו]</small> שהוא צריך לעמוד בצפון? ומשיבים: משום שלא נאמר רק <b>"דמו</b> יזרוק" — אלא <b>"ואת דמו"</b> הרי "את" זה ריבוי גם למקבל.
 ושואלים:  <b>אשכחן</b> <small>[מצאנו]</small> שיש <b>מצוה</b> לשחוט את האשם בצפון, <b>לעכב מנא לן</b> <small>[מנין לנו]?</small> ומשיבים: <b>קרא אחרינא כתיב</b> <small>[מקרא אחר כתוב]</small> באשם מצורע: <b>"ושחט את הכבש</b> במקום אשר ישחט את החטאת ואת העולה" (ויקרא יד, יג), ומשם אנו למדים לשאר אשמות.
 ושואלים:  <b>והאי להכי הוא דאתא</b> <small>[ו</small>כתוב <small>זה לכך הוא שבא]?</small> <b>האי מיבעי</b> <b>ליה לכדתניא</b> <small>[זה נצרך לו לכמו ששנויה</small><b>]</b> בברייתא, בביאור המדות שהתורה נדרשת בהן: <b>דבר שהיה</b> <b>בכלל ויצא לידון בדבר החדש, אי אתה רשאי להחזירו לכללו</b> <b>עד שיחזירנו הכתוב לכללו בפירוש,</b>
<b>כיצד?</b> נאמר: <b>"ושחט את</b> <b>הכבש במקום אשר ישחט את החטאת ואת העולה במקום</b> <b>הקדש כי כחטאת האשם הוא"</b> (ויקרא יד, יג), <b>שאין תלמוד</b> (צורך) <b>לומר "כחטאת האשם</b> הוא", שהרי כבר הושווה בפסוק זה האשם לחטאת, <b>מה תלמוד לומר</b> בכל זאת <b>"כחטאת האשם"?</b>
<b>לפי שיצא אשם מצורע</b> מכלל האשמות <b>לידון בדבר החדש,</b> שנותנים מדמו <b>בבוהן יד ובוהן רגל ואזן ימנית</b> של המצורע, שמא איננו עוד בכלל האשמות, ואם כן <b>יכול לא יהא טעון</b> כלל <b>מתן דמים ואימורין לגבי מזבח?</b>
<b>תלמוד לומר: "כחטאת האשם הוא",</b> ללמד: <b>מה חטאת טעונה מתן דמים ואימורין לגבי מזבח, אף אשם מצורע,</b> למרות שאין הדבר מפורש בו כאן, <b>טעון מתן דמים ואימורין לגבי מזבח.</b> וכדרך שהוצרך הכתוב להטעין אשם מצורע במתן דמים ואימורים, כך הוצרך "ושחט את הכבש" בפסוק זה להטעינו שחיטה בצפון. ואם כן אין הוא מיותר כדי ללמוד ממנו לעכב בכל האשמות!
 ומשיבים:  <b>אם כן,</b> ששחיטת צפון אינה אלא למצוה בכל האשמות, <b>נכתוב בהאי</b> <small>[שיכתוב</small> שחיטת צפון <small>בזה]</small> באשם מצורע, <b>ולא נכתוב בהאי</b> <small>[יכתוב</small> שחיטת צפון <small>בזה]</small> בדין אשם בכלל, ויילמדו כל האשמות מאשם מצורע. אלא יש כאן יתור המלמד לעכב.
ומקשים: <b>הניחא אי</b> <b>סבירא לן</b> <small>[זה נוח אם סבורים אנו]:</small> כי דבר ש<b>יצא לידון בדבר החדש,</b> <b>איהו הוא דלא גמר</b> <small>[</small>שדווקא <small>הוא שאינו למד]</small> <b>מכללו,</b>

Daf 49b

<b>אבל כללו גמר מיניה</b> <small>[למד ממנו]</small> — <b>שפיר</b> <small>[יפה],</small> שלדעתו ניתן ללמוד דין שחיטת צפון מאשם תלוי לשאר אשמות, והכתוב האחר מלמד שהוא לעכב. <b>אלא אי סבירא לן</b> <small>[אם סבורים אנו]</small> שפרט שיצא לידון בדבר החדש <b>לא הוא גמר</b> <small>[למד]</small> <b>מכללו ולא כללו גמר מיניה</b> <small>[למד ממנו],</small> <b>האי לגופיה איצטריך</b> <small>[זה,</small> כל אחד מהם, <small>לגופו הוצרך]!</small>
ומשיבים: <b>כיון דאהדריה</b> <small>[ש</small>בפסוק זה <small>החזירו</small> הכתוב<small>]</small> את אשם המצורע לכלל האשמות, <b>אהדריה</b> <small>[החזירו]</small> לכל ענין, ואף לשחיטת צפון, ונמצא שמה שהוזכרה במפורש שחיטת צפון בפסוק זה ("ושחט את הכבש במקום" וכו') אינו נצרך לגופו, ולא הוזכר אלא כדי לעכב.
<b>אמר ליה</b> <small>[לו]</small> <b>מר זוטרא בריה</b> <small>[בנו]</small> של <b>רב מרי לרבינא, אימא</b> <small>[אמור]:</small> <b>כי אהדריה קרא</b> <small>[כאשר החזיר אותו המקרא]</small> את אשם מצורע, שיהא כשאר אשמות, הרי זה דווקא <b>לגבי מתן דמים ו</b>הקטרת <b>אימורין, דבעי</b> <small>[שצריך</small> בהם<small>]</small> <b>כהונה,</b> כלשון הכתוב שם: "כי כחטאת האשם הוא לכהן" (ויקרא יד, יג), <b>אבל שחיטה, דלא בעיא</b> <small>[שאינה צריכה]</small> <b>כהונה לא מיבעי</b> <small>[תצטרך]</small> <b>צפון!</b>
והשיב לו: <b>אם כן, נימא קרא</b> <small>[שיאמר המקרא]</small> <b>"כי כחטאת הוא", מאי</b> <small>[מהו]</small> <b>"כחטאת האשם</b> הוא"? לומר ש<b>כשאר אשמות יהיה</b> אף לשחיטה, שתהא בצפון.
<big>א</big> ושואלים: <b>למה לי לאקשויי</b> <small>[להקישו]</small> את האשם <b>לחטאת, למה לי לאקשויי</b> <small>[להקישו]</small> <b>לעולה</b> ("במקום אשר ישחט את החטאת ואת העולה". ויקרא יד, יג)? מה צורך להשוותו לשניהם?
<b>אמר רבינא: איצטריך</b> <small>[הוצרך</small> הדבר<small>],</small> כי <b>אי</b> <b>אקשיה</b> <small>[אם היה מקיש אותו]</small> <b>לחטאת ולא אקשיה</b> <small>[היה מקיש אותו]</small> <b>לעולה, הוה אמינא</b> <small>[הייתי אומר]:</small> <b>חטאת מהיכן למדה</b> ששחיטתה בצפון? <b>מ</b>היקש ל<b>עולה,</b> והייתי לומד מתוך כך כלל שגוי במדרש ההלכה, כי <b>דבר הלמד בהיקש חוזר ומלמד בהיקש.</b>
לכך הוצרך גם ההיקש לעולה<b>.</b> <b>אמר ליה</b> <small>[לו]</small> <b>מר זוטרא בריה</b> <small>[בנו]</small> של <b>רב מרי לרבינא: וניקשיה</b> <small>[ושיקיש אותו]</small> רק <b>לעולה ולא ניקשיה</b> <small>[יקיש אותו]</small> <b>לחטאת!</b>
ומשיבים: אם כך, <b>הוה אמינא</b> <small>[הייתי אומר]</small> כי בכלל <b>דבר הלמד בהיקש חוזר ומלמד בהיקש. וכי תימא</b> <small>[ואם תאמר]:</small> אם כן הוא, <b>ניקשי אקושי</b> <small>[שיקיש</small> את האשם<small>]</small> <b>לחטאת,</b> ניתן היה להשיב על כך: <b>ניחא ליה דמקיש ליה</b> <small>[נוח לו להקיש אותו]</small> <b>לעיקר</b> (שהוא העולה) <b>ולא נקיש ליה</b> <small>[נקיש אותו]</small> <b>לטפל</b> (החטאת), <b>להכי אקשיה</b> <small>[</small>משום <small>כך הקיש אותו]</small> <b>לחטאת</b> <b>ו</b>גם <b>אקשיה</b> <small>[הקיש אותו]</small> <b>לעולה, למימר</b> <small>[לומר]</small> ללמוד מכאן כי <b>דבר הלמד בהיקש שאינו חוזר ומלמד בהיקש.</b>
<b>רבא אמר:</b> למדים כלל מדרש זה <b>מהכא</b> <small>[מכאן],</small> <b>דכתיב</b> <small>[שנאמר]</small> בפר כהן משיח, שמרימים את אימוריו ממנו: <b>"כאשר יורם משור זבח השלמים"</b> (ויקרא ד, י), ויש לשאול: <b>למאי הלכתא</b> <small>[לאיזו הלכה]</small> נאמר הדבר? <b>אי</b> <small>[אם]</small> <b>ליותרת הכבד ושתי הכליות</b> שמרימים ממנו — <b>בגופיה כתיב</b> <small>[בגופו כתוב]</small> (ויקרא ד, ט), ואינו צריך ללמוד מההיקש!
<b>אמר רב פפא: משום דבעי אגמורי</b> <small>[ש</small>הוא <small>רוצה ללמד]</small> על <b>יותרת הכבד ושתי הכליות מפר העלם דבר של צבור לשעירי עבודה זרה,</b> אבל <b>בגופיה לא כתיב</b> <small>[בגופו</small> של פר העלם דבר <small>לא נאמר]</small> דין זה, <b>ומפר כהן משיח הוא דגמר</b> <small>[שלמד]</small> לפר העלם דבר, מתוך שהוקשו זה לזה (ויקרא ד, כ)<small>,</small>
<b>להכי איצטריך</b> <small>[משום כך הוצרך]</small> לחזור ולכתוב בפר כהן משיח <b>"כאשר יורם", דניהוי כמאן דכתב בגופיה</b> <small>[שיהא</small> זה <small>כמו</small> דבר <small>שכתוב ב</small>פר העלם דבר <small>גופו],</small> <b>ולא ניהוי</b> <small>[יהא</small> זה<small>]</small> <b>דבר הלמד בהיקש חוזר ומלמד בהיקש.</b>
<b>אמר ליה</b> <small>[לו]</small> <b>רב פפא לרבא: וליכתביה בגופיה ולא נקיש</b> <small>[ושיכתוב בגופו</small> של פר העלם דבר "כאשר יורם", <b>ולא</b> יצטרכו <small>להיקש]!</small>
ומשיבים: <b>אי כתב בגופיה ולא אקיש</b> <small>[אם היה כותב בו עצמו ולא היה מקיש],</small> <b>הוה אמינא</b> <small>[הייתי אומר]:</small> בכלל, <b>דבר הלמד בהיקש חוזר ומלמד בהיקש. וכי תימא נקשי אקושי</b> <small>[ואם היית אומר:</small> אם כן, <small>נקיש אותו]</small> לפר כהן משיח, ומדוע <small>צריך לכתוב בו דין זה? ניתן היה להשיב:</small> <b>ניחא ליה דכתביה בגופיה מדאקיש ליה אקושי</b> <small>[נוח לו לכתוב אותו בגופו מלהקיש אותו],</small> <b>להכי כתביה ואקשיה</b> <small>[משום כך כתב אותו וגם הקיש אותו],</small> <b>למימרא</b> <small>[לומר]</small> ללמוד מכאן ש<b>דבר הלמד בהיקש אין חוזר ומלמד בהיקש.</b>

<big>ב</big> כיון שעסקנו בענין שדבר הלמד בהיקש אינו חוזר ומלמד בהיקש, דנים בגמרא באפשרויות דומות של שימוש במידות של מדרש ההלכה בענייני קדשים. וסימנן: היק"ש וגזיר"ה שו"ה ק"ל וחומ"ר, סימן. ואומרים תחילה: <b>דבר הלמד בהיקש אין חוזר ומלמד מהיקש</b> — <b>אי</b> <small>[או]</small> <b>מ</b>דברי <b>רבא, אי</b> <small>[או]</small> <b>מ</b>דברי <b>רבינא</b> בדיון הקודם. <b>דבר הלמד בהיקש מהו שילמד בגזירה שוה?</b>
ואומרים: <b>תא שמע</b> <small>[בוא</small> ו<small>שמע]</small> ממה ששנינו בברייתא, <b>ר' נתן בן אבטולמוס אומר: מנין לפריחה בבגדים</b> שאם פרחה צרעת בכל הבגד כולו <b>שהיא טהורה? נאמר קרחת וגבחת בבגדים</b> (ויקרא יג, נה), <b>ונאמר קרחת וגבחת באדם</b> (ויקרא יג, מב),
<b>מה להלן</b> באדם אם <b>פרח בכולו טהור</b> (ויקרא יג, יב) — <b>אף כאן</b> בבגדים <b>פרח בכולו טהור.</b>
ושואלים: <b>והתם מנא לן</b> <small>[ושם מנין לנו]?</small> שהרי קרחת וגבחת נאמרה בנגעי הראש, ושם לא נאמר שהפריחה בכולו טהורה, אלא דווקא בנגעי הגוף! ומשיבים, <b>דכתיב</b> <small>[שנאמר]:</small> "וכסתה הצרעת את כל עור הנגע <b>מראשו ועד רגליו"</b> (ויקרא יג, יב), <b>ואיתקש</b> <small>[והוקש]</small> בפסוק זה <b>ראשו לרגל</b> (כלומר, נגעי הראש לנגעי הגוף), <b>מה להלן</b> בנגעי גופו <b>כולו הפך לבן פרח בכולו</b> — <b>טהור, אף כאן</b> בראשו <b>כולו הפך לבן פרח בכולו</b> — <b>טהור.</b> ונמצא איפוא שלמדים גזירה שווה לנגעי בגדים מנגעי הראש, כאשר הם עצמם נלמדו בהיקש.
<b>אמר ר' יוחנן:</b> אין מכאן ראיה לענייננו, כי <b>בכל התורה כולה,</b> ובכלל זה בדיני צרעת, <b>למידין למד מלמד, חוץ מן הקדשים, שאין דנין</b> בהם <b>למד מלמד,</b> 
<b>שאם כן</b> היינו למדים, <b>לא יאמר צפונה</b> שחיטה בצפון <b>באשם,</b> כפי שלמדנו מן ההיקש המפורש לעולה וחטאת (ראה לעיל בעמוד זה), <b>ותיתי</b> <small>[ושיילמד]</small> הדבר <b>בגזירה שוה</b> של <b>"קדשי קדשים" מחטאות,</b> שבשניהם נאמר "קדש קדשים" (ויקרא ו, יח.
 ויקרא ז, א), <b>לאו למימרא</b> <small>[האם אין לאמר מכאן]</small> ש<b>דבר הלמד בהיקש אין חוזר ומלמד בגזירה שוה?</b> שהרי חטאת עצמה נלמדת בהיקש מעולה.
 ודוחים:  <b>ודלמא</b> <small>[ושמא]</small> אין למדים בגזירה שווה זו מחטאת לאשם בגלל סיבה אחרת, <b>משום דאיכא למיפרך</b> <small>[שיש</small> מקום <small>לפרוך]</small> את הגזירה השווה ולומר: <b>מה לחטאת</b> שהיא חמורה <b>שכן מכפרת על חייבי כריתות!</b>
ומשיבים: לא ניתן היה לפרוך גזירה שווה זו מעצמה, כי <b>קדשי קדשים יתירי כתיבי</b> <small>[מיותרים כתובים],</small> ובמקרה כזה לא ניתן לפרוך גזירה שווה. ולפיכך, מה שאין למדים מחטאת לאשם בגזירה שווה אינו אלא משום שהיא נלמדה בהיקש.
<big>ג</big> וממשיכים לדון בצירופי מידות. ותחילה אומרים: <b>דבר הלמד מהיקש חוזר ומלמד בקל וחומר,</b>

Daf 50a

ודבר זה נלמד <b>מ</b>דברי ה<b>תנא דבי</b> <small>[של בית</small> מדרשו של<small>]</small> <b>ר' ישמעאל</b> לעיל (זבחים מא,א).
<big>א</big> ושואלים: <b>דבר הלמד בהיקש מהו שילמד בבנין אב</b> בקדשים? <b>אמר ר' ירמיה:</b> אם היה כן, ש<b>לא לכתוב</b> <small>[יכתוב]</small> <b>צפונה</b> שחיטת צפון <b>באשם,</b> כפי שהקישו הכתוב במפורש לחטאת ועולה (ראה לעיל זבחים מט,א—ב), <b>ותיתי</b> <small>[ותבוא,</small> תילמד<small>]</small> הלכה זו <b>מבנין אב מחטאת,</b> ששניהם קדשי קדשים הם, ובחטאת הרי נלמד דין שחיטת צפון מן ההיקש לעולה. <b>למאי הלכתא כתביה</b> <small>[</small>ל<small>מה,</small> לאיזו <small>הלכה כתב אותו]?</small> <b>לאו למימרא</b> <small>[האם לא כדי לומר]</small> שבקדשים, <b>דבר הלמד בהיקש אין חוזר ומלמד בבנין אב?</b>
ושואלים: <b>וליטעמיך</b> <small>[ולטעמך,</small> לשיטתך<small>]</small> שאתה מוכיח בדרך זו, יכול אתה לומר: מדוע הוקש במפורש אשם לעולה לענין זה? <b>תיתי</b> <small>[שתבוא,</small> תילמד<small>]</small> הלכה זו <b>מבנין אב מעולה</b> שבה נאמר דין צפון בפירוש! אלא, <b>מאי טעמא לא אתי</b> <small>[מה טעם אינה באה,</small> נלמדת משם<b>]</b> בבנין אב? <b>משום דאיכא למיפרך</b> <small>[שיש</small> מקום <small>לפרוך]</small> את הלימוד בבנין אב, ולומר: <b>מה לעולה שכן</b> מחמיר הכתוב בה יותר מבאשם, שהיא עולה <b>כליל.</b> אם כן <b>חטאת נמי איכא למיפרך</b> <small>[גם כן יש</small> מקום <small>לפרוך]</small> ולומר: <b>מה לחטאת</b> שהיא חמורה מאשם, <b>שכן מכפרת על חייבי כריתות!</b> ואם כן, אין מכאן ראיה.
 אגב כך שואלים: שלושה קרבנות אלו, עולה חטאת ואשם, <b>חדא מחדא לא אתיא</b> <small>[אחת מאחת אינה באה]</small> בבנין אב מכתוב אחד, <b>תיתי חדא מתרתי</b> <small>[תבוא</small> ותילמד <small>אחת משתים]</small> בבנין אב משני כתובים.
 ומשיבים:  <b>מהי תיתי</b> <small>[מאלו תבוא]?</small> <b>לא נכתוב</b> <b>רחמנא</b> <small>[תכתוב התורה]</small> צפון ב<b>עולה ותיתי</b> <small>[ותבוא,</small> תילמד<small>]</small> הלכה זו <b>מחטאת ואשם</b> — יש לפרוך: <b>מה להנך</b> <small>[לאלה]</small> <b>שכן מכפרין,</b> מה שאין כן העולה שאינה לכפרה אלא למתנה!
 ואם תאמר ש<b>לא נכתוב רחמנא</b> <small>[תכתוב התורה]</small> <b>בחטאת ותיתי מהנך</b> <small>[ותבוא,</small> תילמד<b>]</b> מאלה, אשם ועולה — יש לפרוך: <b>מה להנך</b> <small>[לאלה]</small> <b>שכן</b> באים רק מבהמות <b>זכרים,</b> וחטאת יחיד באה נקיבה!
 ואם תאמר ש<b>לא נכתוב</b> <small>[תכתוב</small> התורה<b>]</b> <b>באשם ותיתי מהנך</b> <small>[ותבוא,</small> תילמד <small>מאלה]</small> מעולה וחטאת — יש לדחות: <b>מה להנך</b> <small>[לאלה]</small> <b>שכן ישנן בציבור</b> <b>כביחיד,</b> ואילו אשם לעולם אינו בא כקרבן ציבור.
<big>ב</big> עד כאן דנו בדבר הלמד מהיקש, ומעתה דנים בדברים הנלמדים במידות אחרות. ושואלים: <b>דבר הלמד בגזירה שוה מהו שילמד</b> אחר כך <b>בהיקש? אמר רב פפא: "וזאת תורת זבח השלמים... אם על תודה</b> יביאנו" (ויקרא ז, יא— יב) — מהיקש זה של תודה לשלמים <b>למדנו לתודה שבא מן המעשר</b> שיכול להביא קרבן תודה מכספי פדיון מעשר שני, <b>מדאשכחן</b> <small>[מ</small>מה <small>שמצאנו]</small> <b>שלמים דאתו</b> <small>[שבאים]</small> <b>ממעשר.</b>
והרי <b>שלמים גופייהו מנא לן</b> <small>[עצמם מנין לנו]</small> שבאים ממעות מעשר? <b>דכתיב</b> <small>[שנאמר]:</small> בשלמים <b>"שם"</b> ("וזבחת שלמים ואכלת שם", דברים כז, ז), ונאמר במעשר <b>"שם"</b> ("ואכלת... במקום אשר אמר ה' לשכן שמו שם מעשר דגנך" וכו', דברים יד, כג) וגזירה שווה היא. הרי שדבר שנלמד בגזירה שווה חוזר ומלמד בהיקש (שמקישים את התודה לשלמים).
<b>אמר ליה</b> <small>[לו]</small> <b>מר זוטרא בריה</b> <small>[בנו]</small> של <b>רב מרי לרבינא:</b> מכאן אין הוכחה, שהרי <b>מעשר דגן</b> (ובכללו מעשר שני) <b>חולין בעלמא</b> <small>[בלבד]</small> <b>הוא,</b> ואין בלימוד ממנו אותה הגבלה שיש בקדשים, שאין למדים למד מלמד!
<b>אמר ליה</b> <small>[לו]:</small> וכי מי ש<b>אמר</b> שאין דנים בקדשים למד מלמד <b>אמרה</b> רק במקרה שגם ה<b>למד</b> הוא <b>קדש ו</b>גם <b>מלמד קדש?</b> אלא גם אם רק הלמד קודש, שוב אינו יכול ללמוד ממנו לדבר אחר בקדשים.
<big>ג</big> ועוד שואלים: <b>דבר הלמד בגזירה שוה מהו</b> <b>שילמד בגזירה שוה? אמר רמי בר חמא, תניא</b> <small>[שנויה</small> ברייתא<small>]</small> בענין לחמי התודה, שיש בהם שלושה מינים, רבוכה (מבושלת תחילה במים), חלות ורקיקים: <b>"סלת מרבכת"</b> (ויקרא ז, יב) — <b>למדנו ל</b>מנחה <b>רבוכה שבאה סולת,</b> ואולם שצריך סולת גם עבור
<b>חלות</b> של תודה <b>מניין? תלמוד לומר "חלות" "חלות"</b> בגזירה שווה, שנאמר "סולת מורבכת חלות" (ויקרא ז, יב) ונאמר "חלות" בחלות (ויקרא ז, יב). שצריך סולת במנחה של <b>רקיקין</b> של תודה <b>מניין? תלמוד לומר "מצות" "מצות",</b> שנאמר בחלות "חלות מצות", ונאמר ברקיקים "רקיקי מצות". הרי שלמדים גזירה שווה מגזירה שווה, חלות ממורבכת, ורקיקים מחלות.
<b>אמר</b> <b>ליה</b> <small>[לו]</small> <b>רבינא: ממאי</b> <small>[ממה]</small> אתה מסיק שלגבי רקיקים <b>"מצות" "מצות"</b> בגזירה שווה <b>מחלות</b> של תודה <b>גמר</b> <small>[למד]?</small> <b>דלמא</b> <small>[שמא]</small> <b>ממאפה תנור גמר</b> <small>[למד],</small> שנאמר בו "מצות", ונאמר בו במפורש שהוא בא מן הסולת (ויקרא ב, ד)!
<b>אלא אמר רבא,</b> מכאן יש להביא ראיה שדבר הלמד בגזירה שווה חוזר ומלמד בגזירה שווה, שכך <b>תניא</b> <small>[שנויה</small> ברייתא<small>],</small> נאמר בפר כהן משיח, שהוא מן הפרים הנשרפים: "ואת עור הפר ואת כל בשרו... <b>וקרבו ופרשו, והוציא</b> את כל הפר אל מחוץ למחנה... ושרף אותו" (ויקרא ד, יא— יב) — <b>מלמד שמוציאו שלם,</b> ואינו מנתחו תחילה לנתחיו.
 ויש לשאול: <b>יכול ישרפנו שלם? נאמר כאן: "ראשו וכרעיו" ונאמר להלן</b> בקרבן עולה: <b>"ראשו וכרעיו"</b> (ראה ויקרא א, יב— יג) <b>מה להלן</b> בעולה <b>על</b> <b>ידי ניתוח, אף כאן על ידי ניתוח.</b>
ומקשים: <b>אי</b> <small>[אם</small> כן<small>]</small> תאמר <b>גם:</b> <b>מה להלן,</b> בעולה, הרי הוא <b>בהפשט</b> שמפשיט את עורו קודם ששורפו על המזבח, <b>אף כאן</b> בפר כהן משיח <b>נמי</b> <small>[גם כן]</small> יהא <b>בהפשט</b> קודם שישרפנו! <b>תלמוד לומר</b> בפר כהן משיח: <b>"וקרבו ופרשו"</b> (ויקרא ד, יא). ועל ההוכחה האחרונה שואלים: <b>מאי תלמודא</b> <small>[מהו הלימוד]?</small> כלומר, כיצד נובעים דברים אלה מכתוב זה, שלכאורה אינו עוסק בהם? <b>אמר רב פפא:</b> כך הלימוד, <b>כשם שפרשו</b> נשאר <b>בקרבו</b> כשמוציאים אותו מחוץ למחנה ושורפים אותו, ואין מוציאים את הפרש מן הקרביים, <b>כך בשרו</b> נשאר <b>בעורו</b> כשמנתחים אותו לנתחיו. הרי שלמדנו דין זה לפר כהן משיח בגזירה שווה.
<b>ותניא</b> <small>[ושנויה</small> ברייתא<small>]</small> לגבי פר ושעיר של יום הכיפורים, <b>רבי אומר: נאמר כאן</b> <b>עור ובשר ופרש</b> (ויקרא טז, כז),

Daf 50b

<b>ונאמר להלן</b> בפר כהן משיח <b>עור ובשר ופרש</b> (ויקרא ד, יא), ויש ללמוד מגזירה שווה זו: <b>מה להלן</b> בפר כהן משיח מדובר <b>על ידי ניתוח שלא בהפשט</b> (כפי שלמדנו בגזירה שווה מעולה), <b>אף כאן</b> בפר ושעיר של יום הכיפורים — <b>על ידי ניתוח שלא בהפשט.</b> ואם כן למדים גזירה שווה מגזירה שווה אחרת.
<big>א</big> ועוד שואלים: <b>דבר הלמד בגזירה שוה מהו שילמד בקל וחומר?</b> ומשיבים: <b>קל וחומר</b> הוא: <b>ומה היקש שאינו מלמד בהיקש,</b> ולמדנו דבר זה <b>אי</b> <small>[או]</small> <b>מ</b>דברי <b>רבא אי</b> <small>[או]</small> <b>מ</b>דברי <b>רבינא</b> (לעיל זבחים מט,ב), בכל זאת הוא <b>מלמד בקל וחומר מ</b>תוך הדרשה של ה<b>תנא דבי</b> <small>[של בית]</small> מדרשו של <b>ר' ישמעאל</b> (לעיל זבחים מא,א), <b>גזירה שוה המלמדת בהיקש מ</b>מה שהוכיח <b>רב פפא</b> בעמוד הקודם (נ,א), <b>אינו דין שתלמד בקל וחומר?</b>
ואומרים: <b>הניחא למאן דאית ליה</b> <small>[זה נוח ל</small>דעת <small>מי שיש לו,</small> שמקבל<small>]</small> את דברי <b>רב פפא, אלא למאן דלית ליה</b> <small>[ל</small>דעת <small>מי שאין</small> <b>לו,</b> שאינו מקבל<b>]</b> את דברי <b>רב פפא, מאי איכא למימר</b> <small>[מה יש לומר]?</small>
<b>אלא</b> ה<b>קל וחומר</b> הוא באופן אחר: <b>ומה היקש שאין</b> חוזר ו<b>מלמד בהיקש</b> אחר, <b>אי</b> <small>[או]</small> <b>מ</b>דברי <b>רבא אי</b> <small>[או]</small> <b>מ</b>דברי <b>רבינא</b> — <b>מלמד בקל וחומר מ</b>דברי ה<b>תנא דבי</b> <small>[של בית]</small> <b>ר' ישמעאל, גזירה שוה המלמדת בגזירה שוה חבירתה</b> כמו שהוכיח <b>רמי בר חמא</b> בעמוד הקודם, <b>אינו דין שתלמד בקל וחומר?</b> ומעתה דנים בדבר הלמד בקל וחומר.
 ושואלים:  <b>דבר הלמד בגזירה שוה מהו שילמד בבנין אב?</b> שאלה זו לא נפתרה, ועל כן <b>תיקו</b> <small>[תעמוד]</small> השאלה במקומה.
<big>ב</big> <b>דבר הלמד בקל וחומר מהו שילמד בהיקש?</b> ואומרים: <b>קל וחומר</b> הוא: <b>ומה גזירה שוה שאינה למדה</b> מדבר הנלמד <b>בהיקשא</b> <small>[בהיקש],</small> <b>מ</b>דברי <b>ר' יוחנן</b> (לעיל זבחים מט,ב), בכל זאת דבר הנלמד בגזירה שווה <b>מלמד בהיקש מ</b>מה שהוכיח <b>רב פפא</b> בעמוד הקודם, <b>קל וחומר הלמד מהיקש מ</b>דברי ה<b>תנא דבי</b> <small>[של בית]</small> <b>ר' ישמעאל</b> (לעיל זבחים מא,א), <b>אינו דין שילמד בהיקש?</b>
ואומרים: <b>הניחא למאן דאית ליה</b> <small>[זה נוח ל</small>דעת <small>מי שיש לו,</small> שמקבל<small>]</small> את <b>דברי</b> <b>רב פפא, אלא למאן דלית ליה</b> <small>[ל</small>דעת <small>מי שאין לו,</small> שאינו מקבל<small>]</small> את <b>דברי</b> <b>רב פפא, מאי איכא למימר</b> <small>[מה יש לומר]?</small> ואומרים: במקרה זה <b>תיקו</b> <small>[תעמוד]</small> השאלה.
ושואלים: <b>דבר הלמד בקל וחומר מהו שילמד בגזירה שוה?</b> ומשיבים, <b>קל וחומר</b> הוא: <b>ומה גזירה שוה שאינה למידה</b> מדבר הנלמד <b>בהיקשא</b> <small>[בהיקש],</small> <b>מ</b>דברי <b>ר' יוחנן</b> (לעיל זבחים מט,ב), בכל זאת <b>מלמד בגזירה שוה מ</b>דברי <b>רמי בר חמא</b> בעמוד הקודם, <b>קל וחומר הלמד</b> מדבר הנלמד <b>בהיקש מ</b>דברי ה<b>תנא דבי</b> <small>[של בית]</small> <b>ר' ישמעאל</b> (לעיל זבחים מא,א) <b>אינו דין שתלמד בגזירה שוה?</b>
ושואלים עוד: <b>דבר הלמד בקל וחומר, מהו ש</b>יחזור ו<b>ילמד בקל וחומר?</b> ומשיבים, <b>קל וחומר</b> הוא: <b>ומה גזירה שוה שאינה למידה</b> מדבר הנלמד <b>בהיקש מ</b>דברי <b>ר' יוחנן</b> (לעיל זבחים מט,ב), בכל זאת <b>מלמד</b> מדבר הנלמד <b>בקל וחומר כדאמרן</b> <small>[כמו שאמרנו]</small> בקטע הקודם, <b>קל וחומר הלמד מהיקש,</b> כמו שהוכחנו <b>מ</b>דברי ה<b>תנא דבי</b> <small>[של בית]</small> <b>ר' ישמעאל</b> (לעיל זבחים מא,א), <b>אינו דין שילמד בקל וחומר?</b>
ואומרים: <b>וזהו קל וחומר בן קל וחומר,</b> שהרי דין קל וחומר נלמד על ידי קל וחומר אחר. ותוהים: הלוא <b>בן בנו של קל וחומר הוא,</b> שהרי המקור לקל וחומר ממנו למדים כלל זה, שקל וחומר מלמד בגזירה שווה — הוא עצמו נלמד מקל וחומר, כפי שהוכחנו לעיל!
<b>אלא</b> צריך לומר <b>קל וחומר</b> באופן זה: <b>ומה היקש שאינו למד בהיקש, אי</b> <small>[או]</small> <b>מ</b>דברי <b>רבא אי</b> <small>[או]</small> <b>מ</b>דברי <b>רבינא,</b> בכל זאת <b>מלמד בקל וחומר מ</b>מה ששנה ה<b>תנא דבי</b> <small>[של בית]</small> מדרשו של <b>ר' ישמעאל, קל וחומר</b> שהוא עצמו <b>למד מהיקש, מדתני דבי</b> <small>[ממה ששנה</small> התנא <small>בבית</small> מדרשו<small>]</small> של <b>ר' ישמעאל, אינו דין שילמד בקל וחומר? וזהו קל וחומר בן קל וחומר.</b>
ועוד שואלים: <b>דבר הלמד בקל וחומר, מהו שילמד בבנין אב? אמר ר' ירמיה, תא שמע</b> <small>[בוא</small> ו<small>שמע]</small> ממה ששנינו: אם <b>מלק</b> את העוף בקדשים <b>ונמצאת</b> שכבר היתה <b>טריפה</b> ואסורה בהקרבה ובאכילה, <b>ר' מאיר אומר:</b> למרות שלא הוכשרה על ידי המליקה, בכל זאת אין זה נחשב כאילו מתה סתם, ו<b>אינה מטמאה</b> את האדם האוכל אותה כשהיא מצויה <b>בבית הבליעה</b> שלו, כדין נבלת העוף. <b>ר' יהודה אומר:</b> כיון שטריפה היא, והמליקה לא הועילה לה להכשירה — הרי היא נבילה, ולכן <b>מטמאה בבית הבליעה.</b>
<b>אמר ר' מאיר, קל וחומר</b> הוא: <b>ומה נבלת בהמה שמטמאה במגע ובמשא,</b> בכל זאת <b>שחיטתה</b> של בהמה <b>מטהרת</b> אפילו את <b>טריפתה מטומאתה, נבילת עוף</b> שדינה קל יותר, <b>שאין מטמא במגע ובמשא</b> אלא רק כשאוכל אותה — <b>אינו דין שתהא שחיטתה</b> של העוף, אם היה זה עוף חולין, <b>מטהרת טריפתה מטומאתה?</b> ומעתה, שלמדנו בקל וחומר, ששחיטתה מטהרת אותה מטומאת נבילה, יש ללמוד בבנין אב: <b>מה מצינו בשחיטה שמכשרתה באכילה</b> אם היה זה עוף חולין, והיא

Daf 51a

<b>מטהרת טריפתה מטומאתה, אף מליקה</b> בקדשים <b>שמכשרתה</b> את חטאת העוף <b>באכילה, תטהר טריפתה מטומאתה.</b>
<b>ר' יוסי אומר:</b> הואיל ומבהמה למדנו עיקרו של דין זה, <b>דיה</b> שתהא טריפת העוף <b>כנבלת בהמה טהורה, ששחיטתה מטהרתה ולא מליקתה,</b> ואין להוסיף לימוד יתר. ועל כל פנים רואים מכאן שר' מאיר לומד בנין אב מקל וחומר.
 ודוחים:  <b>ולא היא, התם תיהוי</b> <small>[שם תהיה]</small> <b>היא</b> הראיה, במקומה תישאר, ואין ללמוד ממנה, כי במקרה זה <b>משחיטה דחולין קאתיין</b> <small>[הן באות],</small> גם מליקת העוף משחיטת עוף חולין בבנין אב, וגם שחיטת עוף חולין משחיטת בהמת חולין בקל וחומר, ובזה אין הגבלה של למד מלמד.
<big>א</big> ועוד שואלים: <b>דבר הלמד בבנין אב, מהו שילמד בהיקש ובגזירה שוה ובקל וחומר ובבנין אב?</b>
ואומרים: <b>פשוט מהא חדא</b> <small>[פתור מאלה אחת]</small> ממה ששנינו בברייתא, על רשימת דברים פסולים להקרבה, שאם עלו למזבח — אינם יורדים ממנו בדיעבד, והם: לן, טמא, יוצא, שנשחט חוץ לזמנו, שנשחט חוץ למקומו, שקיבלו פסולים וזרקו את דמו. וכך לשון הברייתא: <b>מפני מה אמרו: לן בדם</b> שהוא <b>כשר</b> כלומר, שאם עלה למזבח לא ירד — <b>שהרי לן באימורין כשר.</b> ומנין אנו יודעים ש<b>לן באימורין כשר</b> — <b>שהרי לן בבשר כשר</b> שהרי בשר שלמים מותר באכילה לכתחילה ליום ולילה ויום.
 מנין ש<b>יוצא</b> חוץ לעזרה, אם עלה אין מורידים אותו — <b>הואיל ויוצא כשר בבמה.</b>
<b>טמא</b> — <b>הואיל והותר בעבודת ציבור</b> שאם הציבור או הכהנים טמאים הותרה עבודת הציבור בטומאה.
 ומנין שקרבן הנפסל במחשבת <b>חוץ לזמנו</b> אם עלה לא ירד — <b>הואיל ו</b>הוא <b>מרצה ל</b>ענין <b>פיגולו,</b> שהרי אם היה פסול לא היה חל עליו דין פיגול.
<b>חוץ למקומו</b> — <b>הואיל והוקש לחוץ לזמנו.</b>
ומה שאמרו על קרבנות <b>שקיבלו פסולין וזרקו דמן</b> שאם אלו לא ירדו — מדובר <b>בהנך</b> <small>[באותם]</small> <b>פסולין דחזו</b> <small>[שראויים]</small> <b>לעבודת ציבור,</b> כגון כהן טמא. על כל פנים למדנו מכאן שדבר הלמד בבנין אב חוזר ומלמד בבנין אב, שהרי לן באימורים נלמד בבנין אב מלן בבשר, וחזר ולימד בבנין אב על לן בדם. ולגופו של לימוד זה שואלים: וכיצד יכול אתה ללמוד על אימורים שאסורים בלינה, מבשר שניתן לכתחילה לאוכלו למחרת? וכיוצא בזה, כיצד אתה למד דינו של יוצא מדין הקרב בבמה בזמן שהיא מותרת?
<b>וכי דנין דבר שלא בהכשירו</b> כלומר, להכשיר דבר שעושה שלא כראוי, <b>מדבר שבהכשירו</b> שכשר כך לכתחילה?
 ומשיבים: ה<b>תנא, מ"זאת תורת העולה"</b> (ויקרא ו, ב) ש<b>ריבה</b> בה הכתוב את הפסולים שלא ירדו <b>סמיך ליה</b> <small>[סומך עליה],</small> ולא על דרך הלימוד הזאת, שאינה אלא אסמכתא בלבד.
<big>ב</big> שנינו במשנה: <b>שירי הדם</b> של חטאות הפנימיות, מה שנותר לאחר הזאת הדם, היה שופך על יסוד מערבי של מזבח החיצון, במקום בו הוא בולט מקיר המזבח. ושואלים: <b>מאי טעמא</b> <small>[מה</small> <b>טעם</b> הדבר<b>]?</b> <b>אמר קרא</b> <small>[המקרא]</small> לגבי שיירי הדם בפר כהן משיח: "ואת כל הדם ישפוך <b>אל יסוד מזבח העלה אשר פתח אהל מועד"</b> (ויקרא ד, ז), לומר <b>ההוא</b> <small>[אותו</small> יסוד<small>]</small> <b>דפגע ברישא</b> <small>[שפוגש</small> אותו <small>בתחילה]</small> כשיוצא מפתח אוהל מועד שהיה במערב.
 ובענין זה של שפיכת שיירי דם החטאת נזכר שלוש פעמים "אל יסוד מזבח העולה", בפר כהן משיח ובפר העלם דבר שדמם ניתן מתחילה בפנים, ובשעיר נשיא שדמו ניתן בחוץ, ועל כך <b>תנו רבנן</b> <small>[שנו חכמים]:</small> נאמר בפר כהן משיח "ואת כל הדם ישפוך <b>אל יסוד מזבח העלה"</b> (ויקרא ד, ז) הרי זה בא לומר — <b>ולא</b> אל <b>יסוד מזבח הפנימי</b> עליו נזרק דמו, ומה שנאמר שוב בפר העלם דבר:
<b>"אל יסוד מזבח העלה"</b> (ויקרא ד, יח), למרות שדינו הושווה לפר כהן משיח, בא לומר כי <b>אין לו</b> כלל <b>יסוד ל</b>מזבח <b>ה</b><b>פנימי עצמו.</b>
ומה שנאמר שוב בשעיר הנשיא שדמו ניתן על מזבח החיצון: "ואת דמו ישפוך <b>אל יסוד מזבח העלה"</b> (ויקרא ד, כה) — בא לומר: <b>תן יסוד למזבח של עולה</b> שכל הדמים הניתנים על מזבח העולה, יישפכו שייריהם אל היסוד.
 ויש לשאול: <b>או אינו אלא</b> בא לומר: <b>מזבחה של עולה יהא ליסוד</b> שזריקת דם העולה על קרנות המזבח צריכה להיות במקום שיש בו יסוד למזבח! <b>אמר ר' ישמעאל:</b> אין צורך בכתוב לענין זה, שהרי <b>קל וחומר</b> הוא, <b>מה שיריים שאין מכפרין,</b> בכל זאת <b>טעונין</b> שפיכה במקום <b>יסוד, תחלת עולה</b> כלומר, זריקת דמה על קרנות המזבח, <b>ש</b>היא ה<b>מכפרת, אינו דין שטעונה</b> מקום <b>יסוד?</b>
ובדומה לכך <b>אמר ר' עקיבא: מה</b> שפיכת <b>שיריים</b> של דם העולה, <b>שאין מכפרין ואין באין</b> מעיקרם <b>לכפרה</b> — <b>טעונה יסוד, תחלת עולה שמכפרת ובאה לכפרה, אינו דין שטעונה יסוד?</b>
<b>אם כן, מה תלמוד לומר "אל יסוד מזבח העלה"?</b> לומר <b>תן יסוד למזבחה של עולה.</b> עד כאן לשון הברייתא. ומעתה דנים בה לפרטיה.
<b>אמר מר</b> <small>[החכם]:</small> נאמר בפר כהן משיח "ואת כל הדם ישפוך <b>אל יסוד מזבח</b> העולה" (ויקרא ד, ז) — <b>ולא יסוד מזבח הפנימי.</b> ומקשים: <b>הא מיבעי ליה לגופיה</b> <small>[הרי נזקק</small> פסוק זה <small>לעצמו]</small> שצריך לתת שם את שיירי הדם! ומשיבים: דבר זה <b>מ"אשר פתח אהל מועד"</b> האמור שם <b>נפקא</b> <small>[יוצא],</small> ומדוע נזכר שהוא מזבח העולה?
 ללמד: ולא יסוד מזבח הפנימי. ועוד שנינו בברייתא:  <b>"אל יסוד מזבח העלה"</b> האמור בשעיר נשיא,

Daf 51b

בא לומר: <b>תן יסוד למזבח של עולה,</b> כלומר, שיש לשפוך ליסוד את שיירי הדם הנזרק על מזבח העולה.
 ומסבירים:  <b>דאי סלקא דעתך כדכתיב</b> <small>[שאם עולה על דעתך</small> שבא ללמד <small>כמו שכתוב],</small> <b>הני</b> <small>[</small>מקראות <small>אלה]</small> בשעיר נשיא <b>למה לי קרא</b> <small>[</small>לכותבם ב<small>מקרא]</small> — <b>ל</b>ענין <b>שירים,</b> ללמד שצריך לשפוך על מזבח העולה ולא בפנים, על כך יש לתמוה: וכי צריך לומר זאת לגבי <b>שירים?</b> <b>הא</b> <small>[הרי]</small> את מתנות הדם עצמן <b>בראי עביד להו</b> <small>[בחוץ</small> הוא <small>עושה אותם],</small> ומדוע יעשה את השיריים בפנים?
<b>וכי תימא דאפיך מיפך</b> <small>[ואם תאמר</small> שהיה מקום לומר כן, <small>ש</small>הוא <small>עושה להיפך],</small>

Daf 52a

<b>דבראי לגואי ודגואי לבראי</b> <small>[של ה</small>ניתנים ב<small>חוץ</small> שופך <small>בפנים ו</small>כשם שהוא שופך <small>של פנים בחוץ]</small> — <b>הא</b> <small>[הרי]</small> <b>אין לו</b> כלל <b>יסוד ל</b>מזבח <b>פנימי עצמו,</b> ואיך ניתן לשפוך על יסודו! אלא בא הדבר ללמד על שיירי דם העולה שיישפכו על היסוד. וממשיכים בביאור הברייתא.
 ששאלו: "אל יסוד מזבח העולה" האמור בשעיר נשיא (ויקרא ד, כה),  <b>או אינו</b> בא <b>אלא</b> לומר: <b>מזבח של עולה יהא ליסוד</b> כלומר, שיש לזרוק את דם העולה על קרנות המזבח שיש להן יסוד! ותוהים: כיצד יכול אתה לפרש כן? <b>מי כתיב</b> <small>[האם נאמר]</small> <b>"אל יסוד העולה"</b> שתפרש: אל מקום היסוד יינתן דם העולה? <b>"אל יסוד מזבח העלה" כתיב</b> <small>[נאמר]!</small>
ומסבירים: גם לפירוש זה שמדובר בזריקת דם העולה, ולא בשפיכת שיריים, יש צורך ב"מזבח", שכן <b>אי הוה כתיב</b> <small>[אם היה נאמר]</small> <b>"אל יסוד העולה", הוה אמינא</b> <small>[הייתי אומר]</small> <b>בזקיפה אל</b> <b>יסוד</b> שיזרוק את הדם על קיר היסוד, <b>השתא דכתיב</b> <small>[עכשיו שנאמר]</small> <b>"אל יסוד מזבח העולה",</b> כוונתו שזורק את הדם על <b>גגו</b> של ה<b>יסוד</b> כלומר מעליו. וממשיכים בביאור הברייתא לדרך זו.
<b>אמר ר' ישמעאל:</b> שיתן את דם העולה על <b>גג יסוד למה לי קרא</b> <small>[כתוב]</small> מפורש? <b>קל וחומר הוא: ומה</b> שפיכת <b>שירי חטאת</b> שנתפרשה בכתוב, <b>שאינה מכפרת</b> — בכל זאת <b>טעונה גג יסוד, תחלת עולה שמכפרת אינו דין שטעונה גג יסוד?</b>
<b>אמר ר' עקיבא</b> באופן אחר: <b>ומה שירי חטאת שאין מכפרין ואין באין לכפר</b> בכל זאת <b>טעונה גג יסוד, תחלת עולה שמכפרת ובאה לכפר אינו דין שטעונה גג יסוד? אם כן, מה תלמוד לומר "אל יסוד מזבח העלה"?</b> לומר <b>תן יסוד למזבח של עולה.</b>
ושואלים: <b>מאי בינייהו</b> <small>[מה</small> ההבדל <small>ביניהם]</small> בין <small>ר' עקיבא ור' ישמעאל? שלכאורה שניהם אומרים אותו דבר.</small> <b>אמר רב אדא בר אהבה: שירים מעכבים איכא בינייהו</b> <small>[יש ביניהם],</small> האם כשלא שפכם ליסוד, צריך לחזור וליתן מחדש את כל מתנות הדם, <b>מר סבר</b> <small>[חכם זה</small> ר' ישמעאל <small>סבור]:</small> <b>מעכבי</b> <small>[מעכבים],</small> <b>ומר</b> <small>[וחכם זה</small> ר' עקיבא<small>],</small> שהוסיף ואמר גם: "ואין באים לכפר", <b>סבר</b> <small>[סבור]:</small> <b>לא מעכבי</b> <small>[אין מעכבים]</small> כלל.
<b>רב פפא אמר: דכולי עלמא</b> <small>[לדעת הכל]</small> <b>שירים אין מעכבים, והכא</b> <small>[וכאן]</small> <b>ב</b>שאלה האם <b>מיצוי</b> דם <b>חטאת העוף</b> מגופה לאחר הזאת הדם <b>מעכב קא מיפלגי</b> <small>[חלוקים הם],</small> שהוא כעין נתינת שיריים לאחר ההזאה, <b>מר סבר</b> <small>[חכם</small> <b>זה,</b> ר' ישמעאל, <b>סבור]:</b> <b>מעכב, ומר סבר</b> <small>[וחכם זה,</small> ר' עקיבא, <small>סבור]:</small>
<b>לא מעכב. תניא כוותיה</b> <small>[שנויה</small> ברייתא <small>כשיטתו]</small> של <b>רב פפא,</b> שאף ר' ישמעאל מודה שאין שיריים מעכבים: נאמר בפר כהן משיח "ואת כל דם הפר ישפך אל יסוד מזבח העולה" (ויקרא ד, ז) — ויכול היה לכתוב רק <b>"ואת כל הדם ישפך", מה תלמוד לומר "הפר"?</b> שהרי בפר מדובר בכתוב. אלא <b>לימד</b> על ידי כך <b>על</b> פר אחר, והוא <b>פר יום הכיפורים ש</b>גם הוא <b>טעון מתן דמים ליסוד,</b> אלו <b>דברי רבי.</b>
<b>אמר ר' ישמעאל:</b> זה אינו צריך לכתוב מיוחד, אלא <b>קל וחומר</b> הוא: <b>ומה אם מי שאין נכנס דמו לפנים חובה</b> כלומר, פר כהן משיח, שאינו חובה קבועה, אלא שאם חטא הכהן צריך להביא פר זה — בכל זאת <b>טעון יסוד, מי שנכנס דמו לפנים חובה</b> כלומר, פר יום הכיפורים, שהוא חובה קבועה לישראל <b>—</b> <b>אינו דין שטעון יסוד?</b>
וכן <b>אמר ר' עקיבא</b> באופן אחר: <b>ומה מי שאין דמו נכנס לפני ולפנים</b> כלומר, פר כהן משיח, שאין מכניסים את דמו כלל לקודש הקדשים, <b>בין לחובה</b> קבועה <b>בין למצוה</b> מזדמנת — בכל זאת <b>טעון יסוד, מי שנכנס דמו חובה לפני ולפנים</b> כלומר, פר יום הכיפורים, <b>אינו דין שטעון יסוד?</b> ואם כן, לא לשם כך הוצרך "הפר" המיותר, ללמדנו שפר יום הכיפורים טעון יסוד.
<b>יכול</b> בא הדבר להדגיש דין זה ולומר שמתן שיריים ליסוד <b>יעכבנו</b> את הקרבן? <b>תלמוד לומר</b> בעבודת יום הכיפורים, לאחר הזאת הדם בהיכל: <b>"וכלה מכפר את הקדש"</b> (<b>ויקרא</b> טז, כ), לומר שלאחר מתן דמים בפנים <b>שלמו כל הכפרות כולן,</b> אלו <b>דברי ר' ישמעאל.</b>
ולפי דרך זו של קל וחומר, יש לדרוש גם <b>קל וחומר לפר כהן משיח משעיר נשיא מעתה: ומה</b> שעיר נשיא, <b>מי שאין נכנס דמו לפנים לא</b> בגדר <b>חובה</b> קבועה <b>ולא</b> בגדר <b>מצוה,</b> והוא מוקרב כשאר חטאות היחיד על המזבח החיצון — <b>טעון יסוד</b> (<b>ויקרא</b> ד, כה), פר כהן משיח, <b>מי שנכנס דמו לפנים בין לחובה בין למצוה, אינו דין שטעון יסוד?</b> ואם כן מתן יסוד שנאמר בו מיותר.
<b>יכול יעכבנו?</b> כלומר, שמא בא ללמד שיהא בזה עיכוב לפר כהן משיח אם לא שפך שיירי הדם? <b>תלמוד לומר</b> לאחר שנאמר בו "ונתן מן הדם" וכו' — <b>"ואת כל הדם ישפך"</b> (<b>ויקרא</b> ד, ז), ומתוך שלא השתמש הכתוב בלשון "ושפך את כל הדם", כהמשך לאמור קודם —
<b>נתקו הכתוב לעשה</b> זה מן הציוויים הקודמים, <b>ועשאו שירי מצוה,</b> לומר שאינו חלק מעיקר המצוה. ובכך בא <b>לומר לך: שירים אין מעכבין.</b> ומכאן ראיה לדברי רב פפא, שאף לדעת ר' ישמעאל שיריים אינם מעכבים. ולכן פירש שנחלקו במיצוי חטאת העוף.
 ושואלים:  <b>ו</b>כי <b>סבר ר' ישמעאל מיצוי חטאת העוף מעכב</b> כפי שהסביר רב פפא? <b>והתנא דבי</b> <small>[והרי שנה</small> החכם <small>מבית</small> מדרשו<small>]</small> של <b>ר' ישמעאל</b> על הכתוב בחטאת העוף "והזה מדם החטאת על קיר המזבח <b>והנשאר בדם ימצה</b> אל יסוד המזבח" (<b>ויקרא</b> ה, ט) — <b>והנשאר ימצה</b> כלומר, אם נשאר דם — ימצה,

Daf 52b

<b>ושאינו נשאר לא ימצה</b> כלומר, אם לא נותר דם לאחר ההזאה — אינו צריך למצות. משמע שאין המיצוי מעכב! ומשיבים: <b>תרי תנאי</b> <small>[שני תנאים</small> הם<small>]</small> <b>ו</b>חלוקים <b>אליבא</b> <small>[לפי שיטתו]</small> של <b>ר' ישמעאל.</b>
<big>א</big> ועוד בענין שיריים האם הם מעכבים, <b>אמר רמי בר חמא: האי תנא</b> <small>[תנא זה]</small> <b>סבר: שירים מעכבי</b> <small>[מעכבים],</small> <b>דתניא</b> <small>[ששנויה</small> ברייתא<small>]</small> לגבי האמור בחטאת: <b>"הכהן המחטא אותה</b> יאכלנה" (ויקרא ו, יט), "אותה" בא להדגיש ולמעט: <b>אותה שניתן דמה</b> כראוי <b>למעלה</b> מחוט הסיקרא שבמזבח — כשירה היא, ויאכל הכהן את בשרה, <b>ולא אותה שניתן דמה למטה.</b>
וממשיכה הברייתא, <b>אמרת</b> אומר אתה בענין זה: <b>וכי מאין באתה?</b> כלומר, מה מקום היה להכשיר באופן זה, שהוצרך בכתוב להדגיש שהיא נפסלת בכך? ומסבירים: <b>מכלל שנאמר: "ודם זבחיך ישפך על מזבח</b> ה' אלוקיך והבשר תאכל" (דברים יב, כז), <b>למדנו ל</b>כל הדמים <b>הניתנים</b> על מזבח העולה, גם דמי חטאת הניתנים <b>במתן ארבע, שאם נתנן במתנה אחת</b> — <b>כיפר.</b> ולפיכך, כיוון שמצאנו שגם אם שינה מן האמור בכתוב כיפר, <b>יכול אף הניתנין למעלה שנתנן למטה</b> גם הוא <b>כיפר? ו</b>לכאורה
<b>דין הוא</b> שלא יכפר, שהרי <b>נאמרו דמים למעלה</b> בזריקת דם חטאת בהמה, שנותן על הקרנות למעלה מחצי המזבח (חוט הסיקרא), <b>ונאמרו דמים למטן</b> בחטאת העוף, שדמה ניתן על חלקו התחתון של קיר המזבח, <b>מה דמים האמורים למטן שנתנן למעלן לא כיפר,</b> כפי שלמדו חכמים מן ההדגשה בחטאת העוף "חטאת הוא" (ויקרא ה, ט) — לעכב, <b>אף דמים האמורים למעלן אם נתן למטה לא כיפר!</b>
ויש לדחות: <b>לא, אם אמרת בתחתונים</b> (דמי חטאת העוף) <b>שניתנין בנתינה למעלה</b> שלא כיפר, <b>ש</b>הרי <b>אין סופן</b> להיות ניתנים <b>למעלן</b> כלל, ולכן סברה היא שאם שינה מקומם <b>לא כיפר, תאמר בעליונים</b> (דמי חטאת בהמה) <b>שנתנן למטה</b> שלא כיפר? והרי שם שונה הדבר, <b>שיש מהן קרב למטה,</b> כששופך את השיריים ליסוד, ויש לומר שגם אם נתן בתחילה למטה — כיפר!
 ומשיבים:  <b>דמים הפנימיים</b> של החטאות שדמן ניתן בהיכל <b>יוכיחו, שיש מהן קרב בחוץ,</b> שהרי נאמר בתורה שאת שייריהן שופך על יסוד המזבח החיצון, <b>ו</b>למרות זאת <b>אם נתנן בתחלה בחוץ לא כיפר!</b>
ודוחים: <b>לא, אם אמרת בדמים הפנימיים,</b> שיש בהם חומרה יתירה, <b>שאין מזבח הפנימי ממרקן</b> כלומר, אינו גומר את עבודתן, וצריכים לעבודה אחרת, <b>תאמר בעליונים</b> (דם חטאת בהמה חיצונה) <b>שהרי קרנות ממרקות אותן</b> ונגמרה בכך עבודתן, ולכן אפשר היה לומר ש<b>אם נתנן למטה כשרים!</b>
<b>תלמוד לומר</b> בחטאת בהמה חיצונה <b>"אותה",</b> להדגיש: <b>אותה שניתן דמים למעלה</b> כשירה, <b>ולא שניתן דמה למטה.</b> עד כאן בברייתא, ומכאן ממשיך רמי בר חמא להוכיח את דבריו.
<b>מאי</b> <small>[מה</small> פירוש<small>]</small> מה שנאמר לגבי דמים הפנימיים <b>שאין מזבח הפנימי ממרקן? לאו</b> <small>[האם לא]</small> <b>אלו שיריים,</b> שלא נגמרה נתינת הדמים הפנימיים במתן הדמים על המזבח הפנימי, אלא רק לאחר שפיכת השיריים על יסוד המזבח החיצון? משמע מכאן ששיריים (של חטאות הפנימיות) מעכבים.
<b>אמר ליה</b> <small>[לו]</small> <b>רבא: אי הכי</b> <small>[אם כך],</small> שלפי ברייתא זו שיריים מעכבים, מדוע יש צורך בכתוב ללמדנו דין זה, שעליונים שנתנן למטה לא כיפר? <b>תיתי</b> <small>[תבוא,</small> תילמד<small>]</small> <b>בקל וחומר:</b>
<b>מה שיריים הפנימיים שסופן חובה בחוץ</b> (שהם מעכבים) בכל זאת אם <b>עשאן</b> את הדמים הפנימיים <b>בתחלה בחוץ לא כיפר,</b> <b>הניתנין למעלה שאין סופן חובה</b> לרדת <b>למטה</b> (שהרי שיירי מזבח החיצון בוודאי אינם מעכבים) <b>ועשאן בתחלה למטה, אינו דין שלא כיפר?</b> וכיון שלא נאמרה סברה זו בברייתא, והוצרכנו ללמוד דין זה מן הכתובים, משמע ששיריים אינם מעכבים.
<b>אלא</b> לכך הכוונה: דמים הפנימיים <b>אין מזבח הפנימי ממרקן בלבד, אלא</b> גם מתן הדמים על גבי <b>פרוכת,</b> ומשום כך חמור דינם, ואין ללמוד מכאן לדמים העליונים של מזבח החיצון.
<big>ב</big> ועוד לענין שיריים מעכבים, מביאים ברייתא אחרת. <b>תנו רבנן</b> <small>[שנו חכמים]:</small> נאמר בעבודת יום הכיפורים לאחר הזאות הדם בפנים: <b>"וכלה מכפר</b> את הקדש" (ויקרא טז, ב), ויש לדייק מכאן: <b>אם כיפר</b> שנתן כל ההזאות בפנים — <b>כלה</b> בכך את עבודת הפר והשעיר הפנימיים, <b>ואם לא כיפר</b> — <b>לא כלה, דברי ר' עקיבא. אמר לו ר' יהודה, מפני מה לא נאמר</b> ונדרוש כך את הכתוב: <b>אם כלה</b> ונתן את כל מתנות הדם — <b>כיפר, אם לא כלה</b> — <b>לא כיפר,</b> ומכאן נלמד <b>שאם חיסר אחת מכל המתנות לא עשה ולא כלום?</b>
ושואלים: <b>מאי בינייהו</b> <small>[מה</small> ההבדל <small>ביניהם]?</small> שלכאורה שניהם אומרים דבר אחד! <b>ר' יוחנן ור' יהושע בן לוי</b> נחלקו בכך, <b>חד</b> <small>[אחד</small> מהם<small>]</small> <b>אמר: משמעות דורשין איכא בינייהו</b> <small>[יש ביניהם],</small> כלומר, שההבדל ביניהם אינו להלכה, שלשיטת שניהם דורשים מכאן כי המתנות שבפנים מעכבות, אלא בדרך הדרשה. <b>וחד</b> <small>[ואחד</small> מהם<small>]</small> <b>אמר:</b> מחלוקת לגבי <b>שיריים מעכבין איכא בינייהו</b> <small>[יש ביניהם],</small> שלדעת ר' עקיבא אין השיריים מעכבים, וכיון שכיפר בפנימיים — כילה את העבודה. ואילו לדעת ר' יהודה, רק אם כילה הכל (ובכלל זה שפיכת שיירי הדם על היסוד) —  כיפר.
 ומציעים:  <b>תסתיים</b> <small>[תוגדר,</small> תוחלט<small>]</small> ש<b>ר' יהושע בן לוי הוא</b> ש<b>אמר שיריים דמעכבי</b> <small>[שמעכבים]</small> יש ביניהם, ש<b>אמר ר' יהושע בן לוי: לדברי האומר שיריים מעכבין,</b> אם גמר את מתן הדמים בפנים ונשפך הדם, ולא הספיק לשפוך את השיריים בחוץ, <b>מביא פר אחד</b> ושוחטו <b>ומתחיל</b> בהזאות <b>בתחלה בפנים</b> על מנת שיהו שיריים, ואחר כך ישפוך השיריים על יסוד המזבח החיצון.
 ודוחים ראיה זו: <b>אטו</b> <small>[וכי]</small> <b>ר' יוחנן לית ליה הא סברא</b> <small>[אין לו סברה זו]</small> שיש מי שסבור ששיריים מעכבים? <b>והאמר</b> <small>[והרי אמר]</small> <b>ר' יוחנן: תנא</b> <small>[שנה]</small> <b>ר' נחמיה כדברי האומר שירים מעכבין!</b> הרי שגם הוא סבור שיש מי שאומר כן.
<b>אלא</b> אין להוכיח מכאן את דעתו לגבי מחלוקת זו, משום שהוא אומר בצורה סתמית <b>"כדברי האומר" ו</b>יש להסביר כי <b>לאו להני תנאי</b> <small>[לא ל</small>מחלוקת <small>תנאים אלה]</small> הוא מתכוון, שאולי שניהם סבורים שאין שיריים מעכבים. אם כן, <b>הכא נמי</b> <small>[כאן גם כן],</small> בדברי ר' יהושע בן לוי, אפשר להבין שגם הוא אומר <b>כדברי האומר ולאו להני תנאי</b> <small>[ולא ל</small>מחלוקת <small>תנאים אלה].</small> ואם כן, אין להוכיח מכאן מיהו הסובר שר' יהודה אומר ששיריים מעכבים.
<big>ג משנה</big> ומעתה דנים איזהו מקומן של <b>חטאות הצבור והיחיד.</b> ותחילה מגדירים: <b>אלו הן חטאות הצבור</b> בהן אנו עוסקים בהלכה זו: <b>שעירי</b> חטאת שמקריבים עם מוספי <b>ראשי חדשים</b> (במדבר כח, טו), <b>ו</b>כן שעירים <b>של מועדות</b> (ראה במדבר כח, כג, ל ועוד). כל אלו <b>שחיטתן בצפון, וקיבול דמן בכלי שרת בצפון, ודמן טעון ארבע מתנות</b> (נתינות) הזאות <b>על ארבע קרנות</b> של המזבח. <b>כיצד</b> עושה?

Daf 53a

<b>עלה בכבש</b> של המזבח <b>ופנה</b> ימינה <b>לסובב</b> ושם היה מהלך לכיוון מזרח, <b>ו</b>כך <b>בא לו</b> תחילה <b>לקרן דרומית מזרחית</b> ונותן עליה באצבעו מדם החטאת עליה, אחר כך לקרן <b>מזרחית צפונית</b> ונותן שם מתנה שניה, וכן <b>צפונית מערבית, מערבית דרומית,</b> ומשם ירד מן המזבח. <b>שירי הדם</b> שבמזרק <b>היה שופך על יסוד דרומית</b> (שמדרום למזבח). <b>ונאכלין</b> חלקי הבשר של החטאת <b>לפנים מן הקלעים</b> (בתוך העזרה), <b>לזכרי כהונה</b> בלבד, ונאכלים <b>בכל מאכל</b> כלומר, יכול להתקינם לאכילה בכל דרך שרוצה, <b>ליום ולילה עד חצות</b> הלילה.
<big>א גמרא</big> ומבררים: <b>היכי עביד</b> <small>[כיצד</small> הוא <small>עושה]</small> בהזאת דם החטאת בקרנות? <b>ר' יוחנן ור' אלעזר</b> נחלקו בכך, <b>חד</b> <small>[אחד</small> מהם<small>]</small> <b>אמר: נותן אמה אילך ואמה אילך,</b> יכול להזות את הדם במרחק של אמה לכל צד, <b>וחד</b> <small>[ואחד</small> מהם<small>]</small> <b>אמר: מחטא</b> (מזה) <b>ויורד כנגד חודו של קרן.</b>
ואומרים: <b>אליבא</b> <small>[לפי שיטתו]</small> של <b>ר' אלעזר בר' שמעון</b> ש<b>אמר: היא,</b> הזאת החטאת <b>עצמה אינה נעשית אלא בגופה של קרן</b> כלומר, באותו מבנה בן אמה על אמה המצוי בראש כל אחת מן הקרנות, <b>דכולי עלמא לא פליגי</b> <small>[הכל אינם חלוקים]</small> שאין צורך שיזה דווקא על חודה של קרן, שהרי בכל אופן הוא מקיים את הציווי "ונתן על קרנות מזבח העולה" (ויקרא ד, כה). <b>כי פליגי</b> <small>[כאשר חלוקים</small> הם<small>]</small> הרי זה <b>אליבא</b> <small>[לפי שיטתו]</small> של <b>רבי,</b> שהבין כי הקרן המוזכרת בתורה משמעה — זוית המזבח (בחציו העליון), <b>מר סבר</b> <small>[חכם זה סבור]:</small> <b>אמה אילך ואמה אילך</b> הזאה <b>כנגד קרן הוא</b> נחשב, <b>ומר סבר</b> <small>[וחכם זה סבור]:</small> הזאה <b>כנגד חודה</b> — <b>אין</b> <small>[כן],</small> היא נחשבת הזאה על הקרן, <b>טפי</b> <small>[יותר</small> מכאן<small>]</small> — <b>לא.</b>
על דעת הסבור שניתן לתת אמה הילך ואמה הילך, <b>מיתיבי</b> <small>[מקשים]</small> מברייתא: <b>חטאת הציבור והיחיד כיצד מתן דמן? היה עולה לכבש ופנה לסובב ובא לו לקרן דרומית מזרחית, וטובל באצבעו הימנית,</b> ואיזו היא — אצבע <b>המיומנת שבימין</b> כלומר, זו שאדם משתמש בה יותר מן האחרות, והיא הסמוכה לאגודל, <b>מן הדם שבמזרק, וחומר</b> (אוסף) <b>בגודלו מלמעלה ובאצבעו קטנה מלמטה, ומחטא</b> (מזה) <b>ויורד כנגד חודה של קרן עד שמכלה כל הדם שבאצבע, וכן</b> היה עושה ב<b>כל קרן וקרן.</b> הרי שצריך שיזה על חודה של קרן!
 ומשיבים:  <b>הכי קאמר</b> <small>[כך אמר]:</small> <b>מצוה</b> לכתחילה <b>בחודה,</b> אבל <b>אי עבד</b> <small>[אם עשה]</small> <b>אמה אילך ואמה אילך לית לן</b> <small>[אין לנו]</small> לפקפק <b>בה,</b> אלא גם בזה מתקיימת המצוה.
הזכרנו שיש מחלוקת תנאים בדבר, ושואלים: <b>מאי</b> <small>[מהי]</small> שיטתו של <b>רבי, ומאי</b> <small>[ומהי]</small> שיטתו של <b>ר' אלעזר בר' שמעון? דתניא</b> <small>[ששנויה</small> ברייתא<small>]:</small> <b>דמים העליונים</b> שמצוה לתיתם בחצי המזבח העליון, כגון דם החטאת — <b>ניתנין מחוט הסיקרא</b> (פס של צבע אדום) שהיה באמצעו של המזבח <b>ולמעלה, דמים התחתונים ניתנין מחוט הסיקרא ולמטן,</b> אלו <b>דברי רבי.</b>
<b>ר' אלעזר בר' שמעון אומר: במה דברים אמורין</b> — <b>בעולת העוף,</b> שיכול לעשות אותה בכל מקום למעלה מחוט הסיקרא, <b>אבל בחטאת בהמה</b> — <b>היא עצמה אין נעשית</b> מצותה <b>אלא על גופה של קרן,</b> כפי שהוזכר בתורה "על קרנות מזבח העולה" (ויקרא ד, כה).
<b>אמר ר' אבהו: מאי טעמא</b> <small>[מה הטעם]</small> של <b>רבי,</b> שדמים עליונים ניתנים מחוט הסיקרא ולמעלה? <b>דכתיב</b> <small>[שנאמר]</small> לגבי המזבח: <b>"וההראל</b> (המזבח) <b>ארבע אמות, ומהאראיל ולמעלה</b> הקרנות ארבע" (יחזקאל מג, טו), ותוהים: וכי גובה הקרנות <b>ארבע אמות הוא דהויא</b> <small>[הן]?</small> <b>אמר רב אדא בר אהבה:</b> הכוונה היא — <b>ומקום קרנות ארבע</b> שזהו שטחן הכולל של קרנות המזבח, ארבע על ארבע אמות. ותוהים: <b>ו</b>כי <b>מקום קרנות ארבע הויא</b> <small>[הוא]?</small> והרי אם שטחה של כל קרן הוא אמה על אמה, נמצא ששטחן הכולל הוא שתי אמות מרובעות! <b>אלא אימא</b> <small>[אמור]</small> כך: <b>רשות קרנות ארבע</b> כלומר, שבתוך ארבע אמות מן הקרן ולמטה הריהו נחשב בגדר הקרן, ובכל תחום זה ניתן להזות מדם החטאת.
<b>תנן התם</b> <small>[שנינו</small> במשנה <small>שם]</small> במסכת מדות: <b>חוט של סיקרא חוגרו</b> את המזבח <b>באמצע, להבדיל בין דמים העליונים לדמים התחתונים.</b> ושואלים: <b>מנא הני מילי</b> <small>[מנין הדברים הללו]?</small> <b>אמר רב אחא בר רב קטינא, שנאמר: "והיתה הרשת עד חצי המזבח"</b> (שמות כז, ה), הרי ש<b>התורה נתנה מחיצה</b> במזבח, ולשם מה נעשה הדבר — <b>להבדיל בין דמים העליונים לדמים התחתונים.</b> ורשת זו היתה רק במזבח שבמשכן, אבל במקדש עשו חוט של סיקרא כסימן.
<big>ב</big> שנינו במשנה: <b>שירי הדם</b> של חטאת חיצונה היה שופך על יסוד דרומי. <b>תנו רבנן</b> <small>[שנו חכמים]:</small> "ואת כל דמה ישפוך <b>אל יסוד</b> ה<b>מזבח"</b> (ויקרא ד, לד) — <b>זה יסוד דרומי. אתה אומר: זה יסוד דרומי, או אינו אלא יסוד מערבי,</b>
<b>וילמד סתום מן המפורש,</b> שהרי נאמר בחטאות הפנימיות ששופך את דמן על היסוד המערבי, שהוא בפתח אוהל מועד (ראה לעיל זבחים נא,א)! <b>אמרת</b> בתשובה לכך: <b>ילמד ירידתו מן הכבש</b> (לאחר ההזאה על מזבח החיצון) <b>ליציאתו מן ההיכל</b> במתן דמים פנימיים, <b>מה</b> ב<b>יציאתו מן ההיכל</b> שופך את השיריים <b>בסמוך לו,</b> והוא יסוד מערבי, <b>אף ירידתו מן הכבש</b> שופך <b>בסמוך לו,</b> והיסוד הסמוך לירידתו מן הכבש הוא יסוד דרומי.
 ועוד בענין זה <b>תניא</b> <small>[שנויה</small> ברייתא<small>],</small> <b>ר' ישמעאל אומר: זה וזה,</b> הן שיירי הדמים הפנימיים והן שיירי הדמים החיצוניים, שופך ל<b>יסוד מערבי. ר' שמעון בן יוחאי אומר: זה וזה</b> ל<b>יסוד דרומי.</b>
ושואלים: <b>בשלמא למאן דאמר</b> <small>[נניח ל</small>דעת <small>מי שאומר]</small> <b>יסוד מערבי</b> — <b>קסבר</b> <small>[סבור הוא]:</small> <b>ילמד סתום מן המפורש,</b> וכיון שמפורש ששיירי חטאות הפנימיות ניתנים ביסוד מערבי, אף חטאות החיצוניות ביסוד מערבי.
<b>אלא למאן דאמר</b> <small>[ל</small>דעת <small>מי שאומר]</small> כי גם שיירי הדמים הפנימיים ניתנים על <b>יסוד דרומי, מאי טעמא</b> <small>[מה טעם</small> הדבר<small>]?</small> <b>אמר רב אסי, קסבר האי תנא</b> <small>[סבור תנא זה]:</small> <b>כוליה</b> <small>[כל]</small> ה<b>מזבח בצפון</b> העזרה <b>קאי</b> <small>[עומד],</small> כך שקצהו הדרומי נמצא בדיוק מול מרכז פתח ההיכל, ולכן יסוד דרומי הוא הסמוך ביותר לפתח ההיכל, ומתקיים בו "פתח אוהל מועד". <b>לישנא אחרינא</b> <small>[לשון אחרת]</small> על אותו ענין, באותה משמעות: <b>כוליה</b> <small>[כל]</small> ה<b>פתח בדרום קאי</b> <small>[עומד],</small> וכשיוצא ממנו נותן את הדם בסמוך ליסוד דרומי.

Daf 53b

<b>תנא דבי</b> <small>[שנה</small> החכם <small>מבית</small> מדרשו<small>]</small> של <b>ר' ישמעאל,</b> בשם <b>ר' שמעון בן יוחי,</b> שהיו <b>אומרים</b> בשמו: <b>זה וזה יסוד מערבי,</b> כשיטת ר' ישמעאל. <b>וסימניך</b> כדי לזכור את השיטה: <b>משכו גברי לגברא</b> <small>[אנשים לאיש]</small> שתלמידי ר' ישמעאל (שהם רבים), משכו את שיטת ר' שמעון לומר כדברי רבם.
<big>א משנה</big> <b>העולה קדשי קדשים</b> היא, וכך דרך עבודתה: <b>שחיטתה בצפון, וקיבול דמה בכלי שרת בצפון, ודמה טעון שתי מתנות</b> (נתינות) <b>שהן ארבע</b> בשתי זויות המזבח, בקרן מזרחית צפונית ובקרן מערבית דרומית, כך שהדם ניתן על ארבעה צדדיו, כאשר יבואר בגמרא. <b>ו</b>לענין הקרבתה על המזבח, הריהי <b>טעונה</b> (צריכה) תחילה <b>הפשט</b> של העור <b>וניתוח</b> הבשר לחלקים, <b>ו</b>כולה נשרפת <b>כליל לאשים</b> על אש המזבח (חוץ מן העור, הניתן לכהנים).
<big>ב גמרא</big> ומעירים: <b>עולה מאי טעמא תני ליה</b> <small>[מה הטעם שונה בה]</small> שהיא <b>קדשי קדשים,</b> ולא אמר כן בחטאת במשנה הקודמת (לעיל זבחים נב,ב)? <b>משום</b> ש<b>לא כתיב</b> <small>[נאמר]</small> <b>בה</b> בתורה <b>"קדשי קדשים היא"</b> כמו שכתוב בחטאת.
 שנינו במשנה: <b>ודמה טעון שתי מתנות</b> שהן ארבע. ושואלים: <b>היכי עביד</b> <small>[כיצד</small> הוא <small>עושה]</small> בדיוק? <b>אמר רב:</b> כגון בקרן מזרחית צפונית <b>נותן</b> מתנה אחת בצד מזרח של זוית המזבח <b>וחוזר ונותן</b> מתנה בצד צפון של אותה זוית, וכן בזוית שמולה באלכסון, בקרן מערבית דרומית. <b>ושמואל אמר: מתנה אחת כמין</b> צורת אות <b>גמא</b> (זוית) <b>נותן</b> שזורק את הדם על חוד המזבח, והוא מתפשט בזוית לשני הצדדים.
ומעירים: ומחלוקת זו <b>כתנאי</b> <small>[כ</small>מחלוקת <small>תנאים</small> היא<small>]</small> ששנינו: <b>יכול יזרקנו</b> את דם העולה <b>זריקה אחת? תלמוד לומר:</b> "וזרקו את הדם על המזבח <b>סביב"</b> (ויקרא א, ה). <b>אי</b> <small>[אם]</small> <b>סביב, יכול יקיפנו כחוט? תלמוד לומר: "וזרקו"</b> ובזריקה אינו יכול לעשות חוט של דם סביב, <b>הא</b> <small>[הרי]</small> <b>כיצד?</b> נותן <b>כמין גמא, שתי מתנות שהן ארבע.</b> והוא כדברי שמואל.
<b>ר' ישמעאל אומר: נאמר כאן</b> בעולה: <b>"סביב",</b> שצריך לתת על ארבעה צידי המזבח, <b>ונאמר להלן</b> בחטאת: <b>"סביב"</b> (ויקרא ח, ט), <b>מה להלן</b> בחטאת, מדובר ב<b>פיסוק</b> וארבע מתנות שצריך לתת את הדם על כל אחת מארבע הקרנות — <b>אף כאן</b> בעולה <b>פיסוק וארבע מתנות.</b>
ויש לשאול: <b>אי מה להלן</b> בחטאת <b>ארבע מתנות על ארבע קרנות</b> על כל אחת מהן, <b>אף כאן</b> בעולה יצטרך לתת <b>ארבע מתנות על ארבע קרנות!</b> על כך <b>אמרת</b> אומר אתה בתשובה: <b>עולה טעונה</b> מתן דמים דווקא במקום שיש בו <b>יסוד, וקרן מזרחית דרומית</b> של המזבח <b>לא היה לה יסוד,</b> ולפיכך מתחיל בקרן המזרחית צפונית, וזורק שם את הדם תחילה בצידה המזרחי של הקרן, ואחר בצידה הצפוני.
 ושואלים:  <b>מאי טעמא</b> <small>[מה הטעם]</small> שלא היה יסוד לקרן דרומית מזרחית? <b>אמר ר' אלעזר: לפי שלא היתה בחלקו של טורף,</b> כלומר, לא היתה בחלקו של שבט בנימין, שנתנבא עליו יעקב "בנימין זאב יטרף" (בראשית מט, כז), שבחלקו יימצא המזבח, אלא בחלקו של יהודה, וכפי ש<b>אמר רב שמואל בר רב יצחק: מזבח אוכל</b> נכנס <b>בחלקו של יהודה אמה</b> אחת, והיא האמה שבה היתה קרן מזרחית דרומית של המזבח.
 ואותה אמה היא זו ש<b>אמר ר' לוי בר חמא אמר ר' חמא בר' חנינא: רצועה היתה יוצאה מחלקו של יהודה ונכנסה בחלקו של בנימין, והיה בנימין הצדיק מצטער עליה בכל יום לנוטלה,</b> שגם היא תהיה בחלקו, <b>שנאמר</b> בברכת משה לבנימין:

Daf 54a

<b>"חפף עליו כל היום"</b> (דברים לג, יב), שדורשים כתוב זה כאילו היה חופף = מחכך בראשו מחמת דאגה וצער, שהיה רוצה שיהיה בחלקו, <b>לפיכך,</b> משום שהיה כל כך דואג לכך, <b>זכה בנימין הצדיק ונעשה אושפיזכן</b> (מארח) <b>להקדוש ברוך הוא, שנאמר: "ובין כתפיו שכן"</b> (דברים לג, יב), לומר שמקום קודש הקדשים היה דווקא בחלקו של בנימין.
<b>מיתיבי</b> <small>[מקשים]</small> על מה שאמרו שלא היה יסוד בקרן דרומית מזרחית, ממה ששנינו: <b>עולת העוף</b> שהיתה נעשית בקרן זו <b>כיצד היתה נעשית? היה</b> עומד על הסובב ו<b>מולק את ראשה ממול עורפה, ומבדיל</b> את הראש מן הגוף, <b>ו</b>כשהוא אוחז בגוף <b>ממצה דמה</b> כשהוא דוחק את הצואר <b>על קיר המזבח.</b>
<b>ואי אמרת</b> <small>[ואם אתה אומר]</small> ש<b>לא היה לה</b> לאותה קרן <b>יסוד,</b> נמצא שאת עבודתה, שהוא עושה כשהוא עומד על הסובב — <b>באוירא בעלמא</b> <small>[באויר בלבד]</small> <b>הוא דקא עביד</b> <small>[שעושה]</small> ולא מעל מקום המזבח! <b>אמר רב נחמן בר יצחק, אימר</b> <small>[אמור]</small> ש<b>כך התנו: אוירא</b> <small>[האויר]</small> של מקום היסוד היה בחלקו של <b>בנימין,</b> וכך נעשית עבודתה בתחום המזבח, אבל ה<b>קרקע</b> היתה בחלקו של <b>יהודה,</b> ולכן לא היה שם יסוד.
<big>א</big> ושואלים: <b>מאי</b> <small>[מה</small> פירוש<small>]</small> מה שנאמר בברייתא <b>לא הוא</b> <small>[היה]</small> <b>לה יסוד</b> לקרן דרומית מזרחית? <b>רב אמר: בבנין,</b> שלא נבנה שם היסוד. <b>לוי אמר: בדמים</b> כלומר, אף שהיה שם יסוד, הואיל והיה בחלקו של יהודה — לא היה לו דין של יסוד המזבח, לענין מתן דמים. ולפי שיטתם נחלקו בתרגום ברכתו של יעקב בפסוק "בנימין זאב יטרף" (בראשית מט, כז), שלפי המסורת מתארת את נחלתו של בנימין, <b>רב</b> היה <b>מתרגם: באחסנתיה יתבני מדבחא</b> <small>[בנחלתו יבנה המזבח],</small> שעליו היו הקרבנות "נטרפים", ולא בנחלת שבט אחר. <b>לוי</b> היה <b>מתרגם</b> את הפסוק: <b>באחסנתיה יתבני מקדשא</b> <small>[בנחלתו יבנה המקדש],</small> כלומר, <b>מקום מקודש לדמים,</b> שאף שלא כל המזבח בנוי בחלקו, מכל מקום רק בחלקו מזים ושופכים את דם הקרבנות. ומביאים ראיות לכאן ולכאן.
<b>תא שמע</b> <small>[בוא</small> ו<small>שמע]</small> ממה ששנינו בתיאור המזבח שבמסכת מדות: <b>היסוד היה מהלך על פני כל</b> קיר <b>הצפון</b> של המזבח <b>ועל פני כל המערב, אוכל</b> כלומר, תופס <b>בדרום</b> המזבח <b>אמה אחת ובמזרח אמה אחת,</b> משמע שחוץ מאותה אמה שבדרום ושבמזרח לא היה שם יסוד בנוי, וכדברי רב! ודוחים: אפשר לפרש כי <b>מאי</b> <small>[מהו]</small> <b>אוכל? נמי</b> <small>[גם כן]</small> <b>בדמים,</b> שלא היו מזים שם את דם העולה.
 ומביאים ראיה לצד האחר, <b>תא שמע</b> <small>[בוא</small> ו<small>שמע]</small> ממה ששנינו באותה משנה: <b>המזבח היה שלשים ושתים על שלשים ושתים</b> אמה, משמע שהיה יסוד בכל צד, וכדברי לוי, שהרי היסוד נכלל באותן שלושים ושתים אמה! ודוחים: <b>הכא במאי עסקינן</b> <small>[כאן במה אנו עוסקים]</small> <b>מן הצד,</b> כלומר, שמצד צפון וצד מערב היה שלושים ושתים על שלושים ושתים, אבל לא היה בנוי כולו כך.
 ומציעים, <b>תא שמע</b> <small>[בוא</small> ו<small>שמע]</small> ראיה שהיה שם יסוד, ממה ששנינו בברייתא: <b>נמצא</b> הכבש הבנוי בדרום המזבח, וצריך שיגיע בקצהו לראש המזבח <b>פורח</b> (עולה) ברוחב <b>אמה</b> מ<b>על</b> ה<b>יסוד</b> וברוחב <b>אמה</b> מ<b>על</b> ה<b>סובב.</b> משמע שהיה יסוד! ודוחים: <b>אימא</b> <small>[אמור]</small> כך: <b>כנגד,</b> כלומר, במקום בו היתה ראויה להיות <b>אמה יסוד,</b> אף שבפועל לא היה שם יסוד, <b>ועל אמה סובב.</b>
ומציעים עוד: <b>תא שמע</b> <small>[בוא</small> ו<small>שמע],</small> <b>דתני</b> <small>[ששנה]</small> <b>לוי</b> בברייתא שהיתה בידו: <b>כיצד בונין את המזבח? מביאין</b> תחילה <b>מלבן</b> (מסגרת של קרשים) <b>שהוא</b> באורך <b>שלשים ושתים</b> אמה <b>על</b> רוחב <b>שלשים ושתים, וגובהו אמה</b> אחת, <b>ומביא חלוקי אבנים מפולמות</b> (לחות) <b>בין</b> שהיו <b>גדולות בין</b> שהיו <b>קטנות,</b> שהן עיקרו של המזבח ("מזבח אבנים"), וממלא בהם את המלבן. <b>ומביא סיד וקוניא</b> (סיגים של עופרת) <b>וזפת, וממחה,</b> כלומר, מתיך אותם יחד, <b>ושופך</b> את התערובת על חלוקי האבן להדביקם בו. <b>וזה הוא מקום יסוד.</b>
<b>וחוזר ומביא מלבן שהוא שלשים אמה על שלשים אמה וגובהו חמש אמות,</b> ומניחו על היסוד, <b>ומביא חלוקי אבנים</b> מפולמות ו<b>כו'</b> ומביא סיד וקוניא וזפת וכו', וכך נוצר הסובב<b>.</b> <b>וחוזר ומביא מלבן שהוא עשרים ושמונה על עשרים ושמונה אמות וגובהו שלש אמות,</b> ומניחו על החלק השני, <b>ומביא חלוקי</b> אבנים וכו', <b>והוא מקום המערכה.</b> 
<b>וחוזר ומביא מלבן שהוא אמה על אמה, ומניחו באחת מזויות המזבח, ומביא חלוקי אבנים מפולמות בין גדולות בין קטנות, ומביא זפת וקוניא וממחה ושופך, וזהו</b> ה<b>קרן. וכן</b> היה עושה <b>לכל קרן וקרן.</b> משמע שהמזבח היה מרובע מכל צד, וכדברי לוי!
<b>וכי תימא</b> <small>[ואם תאמר]</small>

Daf 54b

<b>דגייז ליה</b> <small>[שחותך אותו],</small> שאחר היציקה היה שובר אותו חלק מן היסוד — הלא <b>"אבנים שלמות</b> תבנה את מזבח ה' אלקיך" (דברים כז, ו) <b>כתיב</b> <small>[נאמר]!</small>
ומשיבים: היציקה מתחילה לא כללה את החלק הזה של היסוד, <b>דמחית מידי מתותיה</b> <small>[ש</small>היה <small>מניח</small> מתחילה <small>משהו מתחתיו,</small> במקומו של אותו חלק<small>],</small> <b>ו</b>אחר שנתייבשה <small>היציקה</small> <b>שקיל ליה</b> <small>[היה נוטל אותו].</small> <b>דאי</b> <small>[שאם]</small> <b>לא תימא הכי</b> <small>[תאמר כך],</small> שהיו יוצקים בדרך זו, <b>הא</b> <small>[זו]</small> ש<b>אמר רב כהנא: אבנים של קרנות</b> שבארבע פינות המזבח <b>חלולות היו,</b> וראיה לדבר, <b>דכתיב</b> <small>[שנאמר]:</small> <b>"ומלאו כמזרק כזוית מזבח"</b> (זכריה ט, טו), משמע שהקרנות היו חלולות וניתן היה למלא אותן כמזרקי יין — <b>הכא נמי</b> <small>[כאן גם כן],</small> הרי <b>"אבנים שלמות" אמר רחמנא</b> <small>[אמרה התורה]</small> לגבי אבני המזבח, וכיצד ניתן היה לעשות בהן חלל ונקבים? <b>אלא דמחית מידי מתותיה ושקיל ליה</b> <small>[שמניח משהו מתחתיו,</small> במקומו, <small>ו</small>אחר כך <small>נוטל אותו]</small> כך שיוצאת הקרן חלולה, <b>הכא נמי דמחית מידי מתותיה ושקיל ליה</b> <small>[כאן גם כן,</small> בענין היסוד, מדובר <small>שמניח משהו מתחתיו ו</small>אחר כך <small>נוטל אותו].</small>
<big>א</big> כיון שדובר במקום המזבח והמקדש, מביאים מה ש<b>דרש רבא, מאי דכתיב</b> <small>[מהו שנאמר]:</small> <b>"וילך דוד ושמואל וישבו בנית ברמה"</b> (ראה שמואל א יט, יח— יט)? <b>וכי מה ענין נויות אצל רמה?</b> הרי שני מקומות הם! <b>אלא, שהיו יושבין ברמה ועוסקין בנויו של עולם,</b> כלומר, במקדש, שהוא עיקר יופיו של העולם.
 וכשעסקו בשאלה היכן ייבנה, היו <b>אמרי</b> <small>[אומרים],</small> <b>כתיב</b> <small>[נאמר]:</small> <b>"וקמת ועלית אל המקום"</b> (דברים יז, ח), <b>מלמד שבית המקדש גבוה מכל ארץ ישראל, וארץ ישראל גבוהה מכל ארצות. לא הוו ידעי דוכתיה היכא</b> <small>[ידעו מקומו היכן</small> הוא<small>],</small> איפה הוא המקום הגבוה,
<b>אייתו</b> <small>[הביאו]</small> את <b>ספר יהושע</b> ובדקו בתיאור נחלת שבט יהודה, ומצאו כי <b>בכולהו כתיב</b> <small>[בכולם,</small> בכל הגבולות של נחלת יהודה <small>נאמר]:</small> <b>"וירד</b> הגבול" <b>"ועלה הגבול" "ותאר הגבול"</b> (יהושע ט״ו:ט׳), ואילו <b>ב</b>גבולו עם <b>שבט בנימין "ועלה" כתיב</b> <small>[נאמר],</small> <b>"וירד" לא כתיב</b> <small>[נאמר],</small> <b>אמרי</b> <small>[אומרים</small> היו<small>]:</small> <b>שמע מינה</b> <small>[למד מכאן]</small> ש<b>הכא</b> <small>[כאן]</small> <b>הוא מקומו.</b>
<b>סבור למבנייה</b> <small>[סבורים</small> היו <small>לבנות אותו]</small> <b>בעין עיטם, דמדלי</b> <small>[ש</small>הוא המקום <small>הגבוה</small> יותר<small>]</small> בגבול בנימין, <b>אמרי</b> <small>[אמרו]:</small> <b>ניתתי ביה קליל</b> <small>[נוריד אותו מעט],</small> <b>כדכתיב</b> <small>[כמו שנאמר]:</small> <b>"ובין כתפיו שכן"</b> (דברים לג, יב), לומר שהוא מצוי כמו בין הכתפים ולא על הראש.
<b>ואיבעית אימא</b> <small>[ואם תרצה אמור],</small> כך אמרו: <b>גמירי</b> <small>[למודים אנו</small> במסורת<small>],</small> ש<b>סנהדרין</b> יושבת <b>בחלקו</b> של <b>יהודה, ושכינה בחלקו</b> של <b>בנימין,</b> וכן למודים היו במסורת כי מקומה של הסנהדרין במקדש, <b>ואי מדלינן ליה</b> <small>[ואם אנו מגביהים אותו]</small> כלומר, בונים אותו במקום הגבוה יותר, עין עיטם — <b>מתפליג טובא</b> <small>[מתרחק הרבה]</small> מקום המקדש מנחלת יהודה ואינו נכנס בתחומה, <b>מוטב דניתתי ביה פורתא</b> <small>[שנוריד בו מעט],</small> <b>כדכתיב</b> <small>[כמו שנאמר]:</small> <b>"ובין כתפיו שכן".</b>
<b>ועל דבר זה,</b> שישב דוד עם שמואל, ומצאו את המקום הראוי למקדש, <b>נתקנא דואג האדומי בדוד, כדכתיב</b> <small>[כמו שנאמר]:</small> <b>"כי קנאת ביתך אכלתני</b> וחרפות חורפיך נפלו עלי" (תהלים סט, י). <b>ו</b>בענין זה של מציאת המקום המתאים <b>כתיב</b> <small>[נאמר]:</small> <b>"זכור ה' לדוד את כל ענותו אשר נשבע לה' וגו' אם אבא באהל ביתי אם אתן שנת לעיני לעפעפי תנומה עד אמצא מקום לה' וגו'.</b>
<b>הנה שמענוה באפרתה מצאנוה בשדה יער"</b> (תהלים קלב, ו), "שמענוה <b>באפרתה"</b> — <b>זה</b> ספרו של <b>יהושע דקאתי</b> <small>[שבא]</small> <b>מאפרים,</b> ששמעו והבינו את המקום הראוי מתוך עיון בספר יהושע, <b>"מצאנוה בשדה יער"</b> — <b>זה בנימין</b> שמצאו את המקום בנחלתו, <b>דכתיב</b> <small>[שנאמר]:</small> <b>"בנימין זאב יטרף"</b> (בראשית מט, כז), שהוא מחיות היער.
<big>ב משנה</big> <b>זבחי שלמי צבור ואשמות; אלו הן אשמות,</b> שיש בהם כמה סוגים: <b>אשם גזילות</b> שמביא אדם שחבירו תובעו ממון, והוא מכחש בו ונשבע על כך לשקר (ויקרא ה, כ— כו), <b>אשם מעילות</b> שמביא מי שנהנה מן הקדש בשגגה (ויקרא יד— טז), <b>אשם שפחה חרופה</b> שמביא מי שבא על שפחה כנענית המאורסת לעבד עברי (ויקרא יט, כ— כב), <b>אשם נזיר</b> שמביא לטהרתו (במדבר ו, יב), <b>אשם מצורע</b> שמביא לטהרתו (ויקרא יד, יב), ו<b>אשם תלוי</b> אם עשה מעשה ולא ברור לו אם הוא חייב עליו חטאת או לא (ויקרא ה, יז— יח) — כל אלה
<b>שחיטתן בצפון, וקיבול דמן בכלי שרת בצפון, ודמן טעון שתי מתנות שהן ארבע, ונאכלין לפנים מן הקלעים</b> כלומר, בתוך העזרה, <b>לזכרי כהונה</b> לזכרים בין הכהנים, <b>לכל מאכל</b> צלי או מבושל, ונאכלים <b>ליום ולילה עד חצות</b> הלילה.

Daf 55a

<big>א גמרא</big> ומבררים: שלמי ציבור, דהיינו שני כבשי שלמים, הבאים בעצרת עם שני הלחם, <b>מנא לן דבעי</b> <small>[מנין לנו שצריכים]</small> שחיטה ב<b>צפון? דתני</b> <small>[ששנה]</small> <b>רבה בר רב חנן קמיה</b> <small>[לפני]</small> <b>רבא,</b> נאמר בענין זה: <b>"ועשיתם שעיר עזים אחד לחטאת</b> ושני כבשים בני שנה לזבח שלמים" (ויקרא כג, יט), ומקישים את שני הכבשים לחטאת: <b>מה חטאת</b> נשחטת <b>בצפון, אף שלמי צבור בצפון.</b>
<b>אמר ליה</b> <small>[לו]</small> <b>רבא: וכי חטאת מהיכן למדה</b> שהיא בצפון? <b>מעולה,</b> והרי נלמד הדבר בהיקש ("במקום אשר תשחט העולה תשחט החטאת". ויקרא ו, יח), וכי <b>דבר הלמד בהיקש חוזר ומלמד בהיקש</b> בדיני קדשים?
<b>אלא</b> יש לומר שהמקור הוא <b>מדתני</b> <small>[ממה ששנה]</small> <b>רב מרי בריה</b> <small>[בנו]</small> של <b>רב כהנא,</b> שנאמר: "וביום שמחתכם ובמועדיכם ובראשי חדשיכם ותקעתם בחצוצרות <b>על עלתיכם ועל זבחי שלמיכם"</b> (במדבר י, י), ובכתוב זה הוקשו זבחי שלמי ציבור במישרין לעולה: <b>מה עולה קדשי קדשים</b> — <b>אף זבחי שלמי צבור קדשי קדשים, מה עולה בצפון אף זבחי שלמי צבור בצפון.</b>
ושואלים: <b>אלא היקשא קמא למאי אתא</b> <small>[ההיקש הראשון,</small> לשעיר חטאת, <small>למה בא]?</small> ומשיבים: לומר שדינם <b>כי</b> <small>[כמו]</small> <b>חטאת, מה חטאת אינה נאכלת אלא לזכרי כהונה, אף זבחי שלמי צבור</b> אינם נאכלים אלא <b>לזכרי כהונה.</b>
<b>אמר ליה</b> <small>[לו]</small> <b>אביי: אי הכי</b> <small>[אם כך],</small> לפי שיטת לימוד זו, <b>גבי</b> <small>[אצל]</small> <b>איל נזיר, דכתיב</b> <small>[שנאמר]:</small> <b>"והקריב את קרבנו לה' כבש בן שנתו</b> <b>תמים אחד לעלה וכבשה אחת בת שנתה [תמימה] לחטאת</b> <b>ואיל אחד [תמים] לשלמים"</b> (במדבר ו, יד), <b>הכי נמי נימא</b> <small>[כך גם כן נאמר]</small> ש<b>הקיש הכתוב</b> את השלמים של הנזיר <b>לחטאת,</b> ונאמר: <b>מה חטאת אינה נאכלת אלא לזכרי כהונה, אף איל נזיר</b> <b>נמי</b> <small>[גם כן]</small> <b>אינו נאכל אלא לזכרי כהונה?</b> והרי במשנה להלן נאמר כי הוא נאכל לכל אדם!
 ודוחים:  <b>הכי השתא</b> <small>[כך אתה משוה]?!</small> <b>התם</b> <small>[שם],</small> באיל נזיר, <b>כיון דכתיב</b> <small>[שנאמר]</small> אחר כך: <b>"ולקח הכהן את הזרע בשלה מן האיל"</b> (במדבר ו, יט), ובהמשך נאמר שהוא לכהן, <b>מכלל</b> הדברים אתה למד <b>דכוליה</b> <small>[ש</small>את האיל <small>כולו]</small> <b>בעלים אכלי ליה</b> <small>[אוכלים אותו].</small>
ומקשים: <b>זרוע בשלה מיהא</b> <small>[על כל פנים]</small> ש<b>לא ליתאכיל</b> <small>[תיאכל]</small> לשיטתך <b>אלא לזכרי כהונה,</b> שהרי אינה נאכלת לבעלים, ובמשנה להלן נאמר כי היא נאכלת לכהנים, לנשיהם ולעבדיהם! ואומרים: אכן <b>קשיא</b> <small>[קשה]</small> הדבר, שכך היה צריך ללמוד מן ההיקש.
<b>ואיבעית אימא</b> <small>[ואם תרצה אמור]</small> תירוץ לשאלה זו: <b>קדשי אקרי</b> <small>[קדשים נקרא]</small> אותה זרוע של איל הנזיר ("קודש הוא לכהן". במדבר ו, כ), אבל <b>קדשי קדשים לא</b> <b>איקרו</b> <small>[נקראו].</small> <b>ו</b>שואלים: אם כן, <b>אלא למאי הלכתא איתקש</b> <small>[לאיזו הלכה הוקש]</small> איל השלמים לקרבנות האחרים? <b>אמר רבא:</b> ללמד את מה שנאמר בשלמים גם לגבי העולה והחטאת, <b>שאם גלח</b> את שערו <b>על אחד משלשתן</b> כלומר, גם אם לא הקריב אלא רק קרבן אחד מהם — <b>יצא</b> ידי חובתו.
<big>ב משנה</big> <b>התודה</b> (ראה ויקרא ז, יב) <b>ואיל נזיר</b> (במדבר ו, יד) <b>קדשים קלים</b> הם, שאין בהם דין מעילה, <b>שחיטתן בכל מקום בעזרה</b> (ולא רק בצפון), <b>ודמן טעון שתי מתנות שהן ארבע, ונאכלין בכל העיר</b> ירושלים, <b>לכל אדם</b> בין שהוא כהן בין שהוא ישראל, <b>בכל מאכל,</b> ונאכלים <b>ליום ולילה עד חצות</b> הלילה. <b>המורם מהם</b> אותו חלק שמרימים מהם ונותנים לכהנים דינו <b>כיוצא בהן</b> לגבי זמן האכילה ומקומה (בכל העיר, ליום ולילה), <b>אלא שהמורם נאכל</b> רק <b>לכהנים, לנשיהם ולבניהם ולעבדיהם.</b>
<big>ג גמרא</big> בענין המורם לכהנים מקדשים קלים, שהוא נאכל בכל העיר, <b>תנו רבנן</b> <small>[שנו חכמים]:</small> נאמר לכהנים <b>"את חזה התנופה ואת שוק התרומה</b> (מן השלמים) <b>תאכלו במקום טהור"</b> (ויקרא י, יד), <b>אמר ר' נחמיה:</b> מה צורך לומר זאת? <b>וכי</b> קרבנות <b>ראשונים</b> שהוזכרו בפסוק הקודם <b>בטומאה אכלום?</b> והרי מדובר שם על שיירי המנחה, הנאכלים בעזרה!
<b>אלא</b> כשהוא אומר <b>טהור</b> — <b>מכלל שהוא טמא</b> כלומר, שהוא טהור רק באופן מוגבל, ועניינו: שהוא מקום <b>טהור מטומאת מצורע</b> (שמצורע אסור להיכנס לתוכו) אבל <b>טמא מטומאת זב, ואיזה זה</b> המקום? <b>זה מחנה ישראל</b> במדבר, וכשנבנה בית המקדש —  בכל ירושלים, וכדין משנתנו.
 ומקשים:  <b>ואימא</b> <small>[ואמור]</small> כך: את חזה התנופה וכו' תאכלו במקום <b>טהור מטומאת זב וטמא מטומאת מת, ואיזה זה? זה מחנה לויה,</b> ובירושלים — רק בהר הבית!
<b>אמר אביי, אמר קרא</b> <small>[המקרא]</small> בפסוק הקודם, לענין מנחה: <b>"ואכלתם אתה במקום קדוש"</b> (ויקרא י, יג), ויש בכך הדגשה: <b>אותה</b> אוכלים <b>במקום קדוש</b> בעזרה, שהיא מחנה שכינה, <b>ולא אחרת במקום קדוש,</b> והם חזה התנופה ושוק התרומה האמורים שם, ובכך <b>אפקה</b> <small>[הוציא אותה]</small> איפוא <b>למחנה לויה,</b> שאין צורך לאכול אותם דווקא בעזרה, אלא בכל הר הבית, <b>הדר כתיב</b> <small>[חזר וכתב]</small> לגביהם: "את חזה התנופה וכו' תאכלו <b>במקום טהור",</b> ובהדגשה זו <b>אפקה</b> <small>[הוציא אותה]</small> <b>למחנה ישראל.</b>
<b>רבא אמר</b> באופן אחר: הדיוק <b>"אתה במקום קדוש" ולא אחרת במקום קדוש, אפקה</b> <small>[הוציא אותה]</small> את חזה התנופה וכו' <b>לגמרי,</b> ולפי זה אפשר היה לאכול אותם בכל מקום, אפילו מחוץ למחנה ישראל (ובזמן המקדש — חוץ לירושלים), אבל <b>הדר כתב רחמנא</b> <small>[חזרה וכתבה התורה]:</small> <b>"תאכלו במקום טהור",</b> ובכך <b>עיילא</b> <small>[הכניס אותה]</small> <b>למחנה ישראל,</b> שיש בו טהרה לעומת מה שחוץ לו.
 ומקשים:  <b>ואימא</b> <small>[ואמור]:</small> <b>עיילא</b> <small>[הכניס אותה]</small> בכך <b>למחנה לויה,</b> שהוא הקרוי "מקום טהור"! ומשיבים: <b>לחדא מעיילינן, לתרתי לא מעיילינן</b> <small>[ל</small>מחיצה <small>אחת מכניסים אנו, לשתים אין אנו מכניסים].</small>
ומקשים: <b>אי הכי</b> <small>[אם כך],</small> לפי כלל זה, <b>אפוקי נמי</b> <small>[להוציא גם כן],</small> נאמר <b>:</b> <b>לחדא מפקינן, מתרתי לא מפקינן</b> <small>[מ</small>מחנה <small>אחד אנו מוציאים, משנים אין אנו מוציאים],</small> וכיצד דרשת מתחילה ש"אותה במקום קדוש" בא להתיר לאכול חזה ושוק מחוץ למחנה ישראל! <b>ועוד</b> מקשים על רבא: איך ניתן היה מתחילה להעלות אפשרות לאכול קדשים בכל מקום? והלא <b>"לא תוכל לאכול בשעריך...</b> וכל נדריך אשר תדור ונדבותיך" (דברים יב, יז) <b>כתיב</b> <small>[נאמר]!</small> <b>אלא, מחוורתא</b> <small>[מחוורים הדברים]</small> <b>כ</b>דברי <b>אביי.</b>
<big>ד משנה</big> <b>שלמים קדשים קלים</b> הם, ו<b>שחיטתן בכל מקום בעזרה, ודמן טעון שתי מתנות שהן ארבע, ונאכלין בכל העיר, לכל אדם, בכל מאכל, לשני ימים ולילה אחד,</b> ובזה שונים הם מתודה ואיל נזיר. <b>המורם מהם כיוצא בהם</b> לגבי מקום וזמן האכילה, <b>אלא שהמורם נאכל לכהנים, לנשיהם ולבניהם ולעבדיהם.</b>
<big>ה גמרא</big> <b>תנו רבנן</b> <small>[שנו חכמים]:</small> נאמר לגבי קרבן שלמים מן הבקר: <b>"ושחטו פתח אהל מועד"</b> (ויקרא ג, ב), ובשלמים מן הכבשים נאמר: <b>"ושחט אתו לפני אהל מועד"</b> (ויקרא ג, ח), ועוד נאמר במביא עז לשלמים: <b>"ושחט אותו לפני אהל מועד"</b> (ויקרא ג, יג).
 וכתוב זה שאין בו תוספת על האמור קודם לכן — הרי זה בא <b>להכשיר את כל הרוחות</b> (הצדדים) את כל העזרה <b>בקדשים קלים</b> שכל מקום בעזרה שהוא לפני אוהל מועד — כשר לכך. ומכאן <b>קל וחומר לצפון</b> שכשר לכך, ומהו קל וחומר זה? <b>ומה קדשי קדשים שלא הוכשרו בכל הרוחות</b> (הצדדים) <b>הוכשרו בצפון,</b> שנאמר בעולה "על ירך המזבח צפונה" (ויקרא א, יא), ומשם למדנו לשאר קדשי קדשים, <b>קדשים קלים שהוכשרו בכל הרוחות</b> — <b>אינו דין שהוכשרו בצפון?</b>
<b>ר' אליעזר אומר: לא נאמר הכתוב</b> הנוסף <b>אלא להכשיר צפון</b> לשחיטת קדשים קלים, <b>שיכול</b> כלומר, אפשר היה לומר מן הסברה שאינו כך, <b>והלא דין</b> (סברה) <b>הוא:</b> <b>ומה קדשים קלים</b> <b>שהוכשרו בכל הרוחות</b> — <b>לא הוכשר מקומן אצל קדשי קדשים,</b> שאין רשאים לשחוט קדשי קדשים בכל רוח, <b>קדשי קדשים שלא הוכשרו אלא בצפון</b> — <b>אינו דין שלא הוכשר מקומן אצל קדשים קלים?</b> <b>תלמוד לומר:</b> "לפני <b>אהל מועד",</b> ללמד שקדשים קלים נשחטים אף בצפון.

Daf 55b

ומסבירים: <b>במאי קא מיפלגי</b> <small>[במה חלוקים הם]?</small> ה<b>תנא קמא סבר</b> <small>[הראשון סבור]</small> כך: <b>תלתא קראי כתיבי</b> <small>[שלושה מקראות כתובים],</small> <b>חד</b> <small>[אחד]</small> שנאמר בו "ושחטו פתח אוהל מועד" (ויקרא ג, ב) — <b>לגופיה דניבעי</b> <small>[לגופו, להצריך]</small> שתהא השחיטה <b>פתח אהל מועד,</b> כאשר יבואר להלן, <b>וחד</b> <small>[ואחד</small> מהם<small>]</small> שנאמרה בו הלשון "לפני אוהל מועד" (<b>ויקרא ג,</b> ח) — <b>להכשיר צדדין</b> כלומר, כל רוחב העזרה שמול פני אוהל מועד, ולא רק מה שהוא בדיוק מול פתח אוהל מועד, <b>וחד</b> <small>[ואחד</small> מהם<small>]</small> שנאמר בו שוב "לפני אוהל מועד" (ויקרא ג, יג) — <b>לפסול צידי צדדין,</b> מקום שהוא בצידי העזרה ואינו כנגד פני אוהל מועד כלל. <b>ו</b>לגבי שחיטה ב<b>צפון לא איצטריך קרא</b> <small>[הוצרך פסוק]</small> להכשיר לדעת התנא קמא, שהרי לדבריו נלמד הדבר בקל וחומר.
<b>ור' אליעזר סבר</b> <small>[סבור]:</small> <b>חד לגופיה דניבעי</b> <small>[</small>פסוק <small>אחד לגופו שצריכים]</small> <b>פתח אהל מועד, וחד</b> <small>[ואחד</small> מהם<small>]</small> <b>להכשיר צפון, וחד</b> <small>[ואחד</small> מהם<small>]</small> <b>להכשיר צדדין, ו</b>לדעתו <b>צידי צדדין לא איצטריך קרא</b> <small>[הוצרך פסוק]</small> למעט אותם.
<big>א</big> ועל ההבדל שבין המקראות האמורים בשחיטת השלמים שואלים: <b>מאי שנא הכא דכתיב</b> <small>[במה שונה כאן,</small> בפר, <small>שנאמר]</small> <b>"פתח אהל מועד"</b> (ויקרא ג, ב) <b>ומאי שנא התם דכתיב</b> <small>[ומה שונה שם,</small> בצאן, <small>שנאמר]</small> <b>"לפני אהל מועד"</b> (ויקרא ג, ח) מדוע הוזכר הפתח באחד מהם? ומשיבים: <b>קא משמע לן</b> <small>[משמיע לנו]</small> בכך <b>כ</b>מו שאמר <b>רב יהודה אמר שמואל,</b> ש<b>אמר רב יהודה אמר שמואל: שלמים ששחטן</b> בעזרה <b>קודם שיפתחו דלתות ההיכל</b> — <b>פסולין, שנאמר: "ושחטו פתח אהל מועד"</b> (ויקרא  ג, ב), לומר: <b>בזמן שהוא פתוח ולא בזמן שהוא נעול.</b>
<b>איתמר נמי</b> <small>[נאמר גם כן]</small> בשם אמוראים אחרים וכיוצא בזה: <b>אמר מר עוקבא בר חמא אמר ר' יוסי בר' חנינא: שלמים ששחטן קודם שיפתחו דלתות ההיכל</b> — <b>פסולין, שנאמר: "ושחטו פתח אהל מועד"</b> (ויקרא  ג, ב), <b>בזמן שפתח ההיכל פתוח ולא בזמן שהוא נעול.</b>
<b>במערבא מתני הכי</b> <small>[במערב,</small> בארץ ישראל <small>היו שונים כך],</small> <b>אמר רב יעקב בר אחא אמר רב אשי: שלמים ששחטן קודם שיפתחו דלתות ההיכל</b> — <b>פסולים. ובמשכן,</b> שלא היו בו דלתות, אם שחטם <b>קודם שיעמידו לוים את המשכן, ו</b>כן <b>לאחר שיפרקו לוים את המשכן</b> — <b>פסולים.</b>
ומבררים פרטי ענין זה, ואומרים: <b>פשיטא</b> <small>[פשוט</small> לנו<small>],</small> שאם הפתח <b>מוגף</b> (סגור, אף שאינו נעול) <b>כנעול דמי</b> <small>[נחשב הוא],</small> והשאלה היא: <b>וילון</b> פרוס על הפתח <b>מאי</b> <small>[מה</small> דינו<small>]?</small> <b>אמר ר' זירא: הוא עצמו,</b> וילון, <b>אין נעשה אלא</b> השתמש בו <b>כ</b>אשר ה<b>פתח פתוח.</b>
ועוד שואלים: <b>גובהה מאי</b> <small>[</small>אם היה דבר <small>גבוה</small> מול הפתח <small>מה</small> דינו<small>]?</small> ומציעים: <b>תא שמע</b> <small>[בוא</small> ו<small>שמע]</small> <b>דתניא</b> <small>[ששנויה</small> ברייתא<small>],</small> <b>ר' יוסי בר' יהודה אומר: שני פשפשין</b> (פתחים קטנים) <b>היו ב</b>כתלים המערביים של <b>בית החליפות</b> (האגפים הצדדיים של האולם המצוי בפתחו של ההיכל), <b>וגובהן שמנה</b> אמות, <b>כדי להכשיר את העזרה כולה לאכילת קדשי קדשים ולשחיטת קדשים קלים,</b> שכך נמצא חלקה המערבי (האחורי) של העזרה קרוי "לפני אוהל מועד".
<b>מאי לאו דאיכא קמייהו</b> <small>[האם אין</small> הכוונה <small>שיש לפניהם]</small> גובה <b>שמונה</b> אמות? ומשיבים: <b>לא,</b> הכוונה היא <b>דגבהו נינהו</b> <small>[שגובהם שלהם</small> עצמם <small>הוא]</small> <b>שמונה.</b>
<b>מיתיבי</b> <small>[מקשים]</small> על כך ממה ששנינו: <b>כל השערים שהיו שם</b> במקדש, <b>גובהן עשרים אמה ורוחבן עשר אמה,</b> ואם כן איך אפשר לומר שגובהם שמונה? ומשיבים: <b>פשפשין שאני</b> <small>[שונים],</small> שאינם בכלל השערים, אלא הם דלתות קטנות מיוחדות. ולגופה של הברייתא מקשים: כיצד אותם פשפשים מכשירים את העזרה כולה?
<b>והאיכא</b> <small>[והרי יש]</small> <b>צדדין</b> מצפון ומדרום לבית החליפות, שאינם פונים אל הפשפשים שבמערב? ומשיבים: <b>דמעייל להו</b> <small>[שמכניס אותם]</small> כלומר, פותח את הפשפשים <b>בקרן זוית,</b> כך שהם פונים לכל צד.
 ועוד שואלים: <b>אחורי בית הכפורת</b> כלומר, השטח שמאחורי כותלו המערבי של ההיכל <b>מאי</b> <small>[מהו]?</small> הרי אין הוא רואה את הפשפשים! ומשיבים: <b>תא שמע</b> <small>[בוא</small> ו<small>שמע]</small> תשובה ממה ש<b>אמר רמי בר רב יהודה אמר רב: לול</b> (פתח, חלון) <b>קטן היה אחורי בית הכפורת גבוה שמונה אמות, כדי להכשיר את העזרה לאכילת קדשי קדשים ולשחיטת קדשים קלים. והיינו דכתיב</b> <small>[והוא שנאמר]</small> ברשימת השומרים על שערי המקדש: <b>"שנים לפר בר"</b> (דברי הימים א כו, יז). ושואלים: <b>מאי</b> <small>[מה פירוש]</small> <b>"לפר בר"? אמר רבה בר רב שילא: כמאן דאמר</b> <small>[כמי שאומר]</small> <b>כלפי בר</b> <small>[חוץ],</small> שפתח זה היה מופנה לצד חוץ, מן הקודש כלפי מערב.
<big>ב</big> <b>אמר ר' יהודה אמר שמואל: אין חייבין משום טומאה</b> שבמקדש <b>אלא על</b>

Daf 56a

<b>אורך מאה ושמונים ושבע על רוחב מאה ושלשים וחמש</b> אמות, שהוא תחום העזרה.
 מסופר, <b>תני</b> <small>[שונה]</small> היה ה<b>תנא,</b> חוזר המשניות <b>קמיה</b> <small>[לפני]</small> <b>רב נחמן</b> את המשנה במסכת מדות: <b>כל העזרה היתה מאה שמונים ושבע על רוחב מאה</b> <b>שלשים וחמש. אמר ליה</b> <small>[לו]</small> רב נחמן, <b>הכי</b> <small>[כך]</small> <b>אמר לי אבא: כגון</b> <b>זה</b> כלומר, בכל השטח הזה, <b>כהנים נכנסין לשם ואוכלין שם קדשי קדשים,</b> <b>ושוחטין שם קדשים קלים, וחייבין</b> כרת הנכנסים לשם כשהם טמאים <b>משום טומאה.</b>
ושואלים: <b>למעוטי מאי</b> <small>[למעט</small> את <small>מה]</small> באה הדגשה זאת? <b>אילימא למעוטי</b> <small>[אם תאמר למעט]</small> <b>חלונות דלתות ועובי החומה,</b> שאין דינם כדין העזרה, אלא כדין הר הבית — הלוא כבר <b>תנינא</b> <small>[שנינו]</small> להיפך: <b>החלונות ועובי החומה</b> דינם <b>כלפנים!</b>
<b>ואלא</b> באה <b>למעוטי</b> <small>[למעט]</small> את ה<b>לשכות</b> שבעזרה. ויש לברר: <b>ו</b>באיזה לשכות מדובר, <b>אי</b> <small>[אם]</small> הן <b>בנויות בחול</b> מחוץ לתחום הזה, <b>ופתוחות לקדש, והתנן</b> <small>[והרי שנינו</small> במשנה<small>]:</small> <b>תוכן</b> של הלשכות הללו הפתוחות לקודש גם הוא <b>קודש!</b> ומשיבים: <b>מדרבנן</b> <small>[מ</small>דברי <small>חכמים]</small> הוא, שיש להן דין עזרה, אבל מדין תורה אין תוכן קודש.
 ותוהים:  <b>ודאורייתא לא</b> <small>[ומן התורה אינן</small> קודש<b>]?</b> <b>והתניא</b> <small>[והרי שנויה</small> ברייתא<small>]:</small> <b>לשכות</b> שהיו <b>בנויות בחול ופתוחות לקדש, מנין שהכהנים נכנסין לשם ואוכלים שם קדשי קדשים ושירי מנחה? תלמוד לומר</b> לגבי המנחה הנאכלת בעזרה: "תאכל במקום קדוש <b>בחצר אהל מועד יאכלוה"</b> (ויקרא ו, ט), ודי היה לומר "במקום קדוש" שהוא העזרה, ובמה שנאמר "בחצר אוהל מועד" <b>התורה ריבתה חצירות הרבה אצל אכילה אחת.</b> ואם לשכות אלה אינן קדושות ממש — לא היו חכמים מתירים איסור תורה לאכול קדשי קדשים בחול!
<b>אמר רבא: לאכילה שאני</b> <small>[שונה]</small> הדבר, שיש בזה ריבוי מיוחד, שלא רק בעזרה עצמה ניתן לאכול קדשי קדשים, אלא גם במה שפתוח אליה. אבל אין הדין כן לענין שחיטת קדשים קלים, וחיוב כרת על טומאה.
 ומקשים:  <b>אבל לענין טומאה לא</b> אין חייבים שם? <b>והתניא</b> <small>[והרי שנויה</small> ברייתא<small>]:</small> <b>לשכות הבנויות לחול ופתוחות לקודש, כהנים נכנסין לשם</b> <b>ואוכלין שם קדשי קדשים, ואין שוחטין שם קדשים קלים,</b> <b>וחייבין</b> עליהם <b>משום טומאה!</b>
ומשיבים: <b>לאו אמרת</b> <small>[האם לא אמרת]</small> ש<b>אין שוחטין</b> שם? <b>תני נמי</b> <small>[שנה גם כן]</small> ותקן: <b>אין חייבין</b> גם משום טומאה.
 ומקשים:  <b>בשלמא</b> <small>[נניח]</small> שאתה אומר <b>אין שוחטין</b> — יש טעם לדבר, כי <b>בעינא</b> <small>[צריכים אנו]</small> שתהיה השחיטה <b>כנגד הפתח,</b> כפי שלמדנו בעמוד הקודם (נה,ב), שנאמר: "ושחטו פתח אהל מועד" (ויקרא ג, ב) <b>וליכא</b> <small>[ואין כאן],</small> שהרי הוא שוחט בתוך הלשכה. <b>אלא אין חייבין</b> משום טומאה, <b>אמאי</b> <small>[מדוע]?</small>
ומשיבים: <b>וליטעמיך</b> <small>[ולטעמך,</small> לשיטתך<small>],</small> מה ששנינו <b>אין שוחטין, מי לא עסקינן דאיכא</b> <small>[האם אין אנו עוסקים</small> גם במקרה <small>שיש]</small> <b>שחיטה כנגד הפתח? דאי ליכא</b> <small>[שאם אין]</small> מדובר גם בשחיטה כנגד הפתח, <b>למאי איצטריך</b> <small>[למה הוצרך]</small> לשנות דין זה בלשכות? הרי ממילא אי אפשר לשחוט שם מהטעם שאין זה כנגד הפתח! <b>אלא אף על גב דקא שחיט</b> <small>[אף על פי שהוא שוחט]</small> <b>כנגד הפתח,</b> <b>תני</b> <small>[</small>הריהו <small>שונה]</small> <b>אין שוחטין, משום</b> שלדעת התנא <b>לא קדיש</b> <small>[קדוש</small> המקום<small>]</small> בקדושת העזרה. אם כן, מסיבה זו עצמה <b>תני נמי</b> <small>[שנה גם כן]:</small> <b>אין חייבין</b> שם משום טומאה. ומכל מקום לענין אכילה ריבה הכתוב אותן לשכות, ואוכלים בהן קדשי קדשים.
 ושואלים:  <b>ו</b>האם <b>לאכילה לא בעינן</b> <small>[צריכים אנו]</small> שיהיה המקום <b>כנגד הפתח? והתניא</b> <small>[והרי שנויה</small> ברייתא<small>],</small> <b>ר' יוסי בר' יהודה</b> <b>אומר: שני פשפשין</b> (פתחים קטנים) <b>היו בבית החליפות</b> בצד המערבי הפונה לאחורי העזרה, שהיה <b>גובהן שמונה</b> אמות, <b>כדי להכשיר את העזרה</b> כולה <b>לאכילת קדשי קדשים ולשחיטת קדשים קלים.</b> משמע שאף לאכילה צריך שיהא המקום כנגד הפתח! <b>אמר רבינא: סמי</b> <small>[מחק]</small> <b>מכאן אכילה,</b> שלענין אכילה לא צריך כנגד פתח.
 ומקשים:  <b>והכתיב</b> <small>[והרי נאמר]</small> לאהרן ולבניו בימי חנוכת המשכן: <b>"בשלו את הבשר פתח אהל מועד ושם</b> <b>תאכלו אותו"</b> (ויקרא ח, לא), משמע שאף האכילה צריכה להיות בפתח אוהל מועד! ודוחים: <b>קדשי שעה שאני</b> <small>[שונים],</small> ושם גזירת הכתוב היא שיאכלו בפתח אהל מועד, אבל אין הדין כן בקדשים לדורות.
<big>א</big> <b>אמר רב יצחק בר אבודימי: מנין לדם שנפסל בשקיעת החמה</b> ושוב אינו ראוי לזריקה על המזבח? <b>שנאמר: "ביום הקריבו את זבחו יאכל"</b> (ויקרא ז, טז), ומכאן אנו למדים: <b>ביום שאתה זובח</b> (שוחט) בו — <b>אתה מקריב</b> וזורק את הדם, <b>ביום שאי אתה זובח</b> — <b>אי אתה מקריב.</b>
ואומרים: <b>האי מיבעי ליה</b> <small>[</small>פסוק <small>זה נצרך לו]</small>

Daf 56b

<b>לגופיה</b> <small>[לגופו],</small> שנאמר: "ביום הקריבו את זבחו יאכל וממחרת", לומר שזמן אכילת שלמים הוא לשני ימים! ודוחים: <b>אם כן, נימא קרא</b> <small>[שיאמר הכתוב]</small> רק: <b>"ביום זבחו יאכל</b> וממחרת", "ביום <b>הקריבו</b> את זבחו" <b>למה לי?</b> מדוע נתלה הדבר ביום ההקרבה? <b>שמע מינה</b> <small>[למד מכאן]:</small> <b>ביום שאתה זובח</b> (שוחט) <b>אתה מקריב</b> (זורק את הדם), <b>ביום שאי</b> (אין) <b>אתה זובח אי אתה מקריב.</b>
ומקשים: אם כך, שיום ההקרבה הוא העיקר, <b>ודילמא הכי קאמר רחמנא</b> <small>[ושמא כך אמרה התורה]:</small> <b>אי קריב</b> <small>[אם קרב,</small> נזרק<small>]</small> ה<b>דם האידנא</b> <small>[עכשיו]</small> כלומר, ביום השחיטה — <b>ניתאכיל</b> <small>[שייאכל]</small> ה<b>בשר האידנא</b> <small>[עכשיו]</small> היום <b>ולמחר, אי קריב</b> <small>[אם קרב]</small> ה<b>דם למחר</b> ביום שלאחר השחיטה — <b>ניתאכיל</b> <small>[שייאכל]</small> ה<b>בשר למחר</b> כלומר, ליום הזריקה, <b>וליומא אוחרא</b> <small>[וליום שאחריו]!</small> ומשיבים: <b>אם כן, נימא קרא</b> <small>[שיאמר הכתוב]:</small> <b>"ביום הקריבו יאכל</b> וממחרת", <b>"זבחו" למה לי? שמע מינה</b> <small>[למד מכאן]</small> שהאכילה תלויה <small>בשני הדברים גם יחד, ולכן</small> <b>ביום שאתה זובח אתה מקריבו, ביום שאי אתה זובח,</b> כלומר, שכבר שקעה החמה — <b>אי אתה מקריבו.</b>
<big>א</big> <b>איתמר</b> <small>[נאמר]</small> שחלקו אמוראים בבעיה הבאה: <b>ה</b>שוחט את השלמים ו<b>מחשב</b> לאוכלם <b>לאור</b> (בליל) היום ה<b>שלישי,</b> ודינם להיאכל רק לשני ימים — <b>חזקיה אמר: כשר</b> הוא, ואין בזה משום מחשבת חוץ לזמנו, <b>ר' יוחנן אמר: פסול.</b> ומסבירים: <b>חזקיה אמר כשר</b> — <b>דהא</b> <small>[שהרי]</small> <b>לא אינתיק</b> <small>[ניתק]</small> <b>לשריפה,</b> שאין לשורפו אלא בבוקר יום השלישי (ויקרא יט, ו). <b>ר' יוחנן אמר פסול</b> — <b>דהא אידחי ליה</b> <small>[שהרי</small> משנגמר היום השני <small>נדחה לו]</small> כבר <b>מאכילה.</b>
ועוד נחלקו במחלוקת דומה: <b>האוכל</b> מן הבשר שנשאר <b>לאור שלישי</b> — <b>חזקיה אמר: פטור</b> מכרת על אכילת נותר, משום ש<b>לא אינתיק</b> <small>[ניתק</small> עדיין<small>]</small> <b>לשריפה. ר' יוחנן אמר: חייב, דהא אידחי ליה</b> <small>[שהרי נדחה לו]</small> <b>מאכילה.</b>
ומעירים: <b>תניא כוותיה</b> <small>[שנויה</small> ברייתא <small>כשיטתו]</small> של <b>ר' יוחנן: קדשים הנאכלין ליום אחד,</b> אם <b>מחשבין בדמן</b> לזורקו <b>משתשקע החמה, ו</b>כן אם מחשבים <b>בבשרן ובאימוריהן</b> לאכול את הבשר או להקטיר את האימורים <b>משיעלה עמוד השחר</b> — הרי זה פיגול. ואילו <b>קדשים הנאכלין לשני ימים ולילה אחת,</b> <b>מחשבין בדמן</b> לזורקו <b>משתשקע החמה, ובאימוריהן</b> — <b>משיעלה עמוד השחר, ו</b>אילו <b>בבשרן</b> — <b>משתשקע החמה של שני ימים</b> (של היום השני). ומביאים ברייתא נוספת בענין זה.
<b>תנו רבנן</b> <small>[שנו חכמים]:</small> <b>יכול יהו</b> שלמים <b>נאכלין</b> גם <b>לאור שלישי?</b> <b>ו</b>לכאורה <b>דין הוא</b> שיהא כך: יש <b>זבחים נאכלין ליום אחד</b> (כגון תודה) <b>ו</b>יש <b>זבחים</b> ש<b>נאכלין לשני ימים</b> (שלמים), <b>מה זבחים הנאכלין ליום אחד</b> יש <b>לילה אחריהן,</b> שאף הלילה כשר לאכול בזבחים אלה, <b>אף זבחים הנאכלין לשני ימים</b> יהיה <b>לילה אחריהן!</b>
<b>תלמוד לומר:</b> "ביום זבחכם יאכל וממחרת <b>והנותר עד יום</b> השלישי באש ישרף" (ויקרא יט, ו) — <b>בעוד יום הוא נאכל, ואינו נאכל לאור שלישי.</b>
<b>יכול ישרף מיד</b> לאחר שקיעת החמה? <b>ודין הוא:</b> יש <b>זבחים נאכלין ליום אחד ו</b>יש <b>זבחים נאכלין לשני ימים, מה זבחים הנאכלין ליום אחד, תיכף ל</b>גמר זמן <b>אכילה</b> — <b>שריפה, אף זבחים הנאכלין לשני ימים תיכף לאכילה שריפה!</b>
<b>תלמוד לומר:</b> "והנותר מבשר הזבח <b>ביום השלישי באש ישרף"</b> (ויקרא ז, יז) — <b>ביום אתה שורפו, ואי</b> (אין) <b>אתה שורפו בלילה.</b>
<big>ב משנה</big> <b>הבכור והמעשר והפסח קדשים קלים</b> הם, <b>שחיטתן בכל מקום בעזרה, ודמן טעון</b> רק <b>מתנה אחת</b> על המזבח, <b>ובלבד שיתן כנגד היסוד,</b> כלומר, שיזה את המתנה במקום שיש בו יסוד למזבח.
 ואף שלענין עבודתם שווים הם, <b>שינה באכילתן,</b> כלומר, בכל אחד מהקרבנות האלה יש דרך אחרת של אכילה, כיצד? <b>הבכור נאכל לכהנים, והמעשר</b> נאכל <b>לכל אדם, ו</b>שניהם <b>נאכלין בכל העיר</b> ירושלים, <b>בכל מאכל, לשני ימים ולילה אחד.</b> ואילו <b>הפסח אינו נאכל אלא בלילה, ואינו נאכל אלא עד חצות</b> הלילה, <b>ואינו נאכל אלא למנויו</b> כלומר, לאלה שנמנו מראש שיאכלו ממנו, <b>ואינו נאכל אלא צלי</b> ולא בכל מאכל, שאין אוכלים אותו מבושל או נא.
<big>ג גמרא</big> על מה ששנינו שדמם של הבכור והמעשר והפסח טעון זריקה על המזבח, שואלים: <b>מאן</b> <small>[מיהו]</small> ה<b>תנא</b> שלשיטתו נאמרה משנה זו? <b>אמר רב חסדא:</b> שיטת <b>ר' יוסי הגלילי היא. דתניא</b> <small>[ששנויה</small> ברייתא<small>],</small> <b>ר' יוסי הגלילי אומר:</b> בכתוב "אך בכור שור או בכור כשב או בכור עז... את דמם תזרוק על המזבח ואת חלבם תקטיר" (במדבר יח, יז), <b>"חלבו" לא נאמר אלא "חלבם", "דמו" לא נאמר אלא "דמם", לימד על בכור ו</b>גם על <b>מעשר ופסח שטעונין מתן דמים ואימורין לגבי מזבח.</b>
ועוד שואלים: וממה ששנינו שהדם הזה צריך להינתן <b>כנגד היסוד מנא לן</b> <small>[מנין לנו]?</small> <b>אמר ר' אליעזר: אתיא</b> <small>[באה,</small> נלמד<small>]</small> בגזירה שווה מהמלים <b>"זריקה" "זריקה" מעולה,</b> שכשם שהעולה נזרקת במקום שיש בו יסוד למזבח, כך הבכור והמעשר והפסח נזרק דמם במקום כזה.

Daf 57a

ושואלים: <b>ועולה גופה מנלן</b> <small>[מנין לנו]</small> שמתן דמה במקום שיש יסוד? ומשיבים: <b>דכתיב</b> <small>[שנאמר]:</small> <b>"אל יסוד מזבח העולה"</b> (ויקרא ד, כה), <b>למד על עולת חובה שטעונה יסוד.</b>
ושואלים: <b>אי</b> <small>[אם]</small> מעולה למדו בגזירה שווה, נאמר גם: <b>מה להלן,</b> בעולה, זורקים <b>שתי מתנות שהן ארבע, אף כאן,</b> בבכור מעשר ופסח, יצטרך לתת <b>שתי מתנות שהן ארבע,</b> ולא רק מתנה אחת!
<b>אמר אביי: למה לי למכתב</b> <small>[לכתוב]</small> <b>"סביב" בעולה</b> (ויקרא א, ה) וגם <b>"סביב" בחטאת</b> (ויקרא ח, טו) ללמד שצריך ליתן על ארבעה צידי המזבח? והרי כבר נאמר בחטאת שצריך ליתן דמה על ארבע קרנות המזבח! אלא <b>הוו</b> <small>[הרי הם]</small> <b>שני כתובין הבאין כאחד, וכל שני כתובין הבאין כאחד אין מלמדין.</b>
ומקשים: <b>הניחא למאן דאמר</b> <small>[זה נוח ל</small>דעת <small>מי שאומר]</small> שני כתובים הבאים כאחד <b>אין מלמדין, אלא למאן דאמר</b> <small>[ל</small>דעת <small>מי שאומר]</small> <b>מלמדין, מאי איכא למימר</b> <small>[מה יש לומר]?</small> ומשיבים: <b>הוי</b> <small>[הרי]</small> <b>אשם</b> שגם בו נאמר "סביב" (ויקרא ז, ב), ו<b>שלשה</b> כתובים הבאים כאחד <b>ודאי אין מלמדין.</b>
<big>א</big> שנינו במשנה: <b>הבכור נאכל לכהנים,</b> ובשרו נאכל לשני ימים ולילה אחד. ובענין זה <b>תנו רבנן</b> <small>[שנו חכמים]:</small> <b>מנין לבכור שנאכל לשני ימים ולילה? שנאמר</b> לאהרן ולבניו: <b>"ובשרם</b> (של <b>הבכורות)</b> <b>יהיה לך כחזה התנופה וכשוק הימין</b> לך יהיה" (במדבר יח, יח), <b>הקישו הכתוב</b> את בשר הבכור <b>לחזה ושוק של שלמים, מה שלמים נאכלין לשני ימים ולילה אחד, אף בכור נאכל לשני ימים ולילה אחד.</b>
ומעירים: <b>וזו שאלה נשאלה לפני חכמים בכרם ביבנה: בכור לכמה</b> ימים <b>נאכל? נענה ר' טרפון ואמר: לשני ימים ולילה אחד.</b>
<b>היה שם תלמיד אחד שבא לבית המדרש לפני חכמים תחלה</b> כלומר, שישב בפעם הראשונה לפני החכמים ביבנה, <b>ור' יוסי הגלילי שמו, אמר לו</b> לר' טרפון: <b>רבי, מנין לך</b> שכך הוא? <b>אמר לו: בני, שלמים קדשים קלים</b> הם <b>ובכור</b> גם הוא <b>קדשים קלים, מה שלמים נאכלין לשני ימים ולילה אחד, אף בכור נאכל לשני ימים ולילה אחד.</b>
<b>אמר לו</b> ר' יוסי: <b>רבי,</b> אפשר לומר באופן אחר: <b>בכור</b> הוא <b>מתנה לכהן, וחטאת ואשם</b> אף הם <b>מתנה לכהן, מה חטאת ואשם</b> זמן אכילתם הוא <b>ליום ולילה, אף בכור ליום ולילה!</b>
<b>אמר לו</b> ר' טרפון: <b>נדון דבר מתוך דבר</b> הדומה לו, כפי שדנתי, שבכור קדשים קלים הוא כשלמים, <b>ו</b>עוד <b>נלמד דבר מתוך דבר</b> כלומר, יש צד נוסף של דמיון, כיצד? <b>מה שלמים אין באין על חטא, אף בכור אינו בא על חטא,</b> ומתוך שני צדדים אלו של דמיון נאמר: <b>מה שלמים נאכלים לשני ימים ולילה אחד, אף בכור נאכל לשני ימים ולילה אחד.</b>
<b>אמר לו</b> ר' יוסי: <b>רבי,</b> כך אשיב גם אני: <b>נדון דבר מדבר ילמד דבר מדבר,</b> אבל בדרך אחרת: נדון דבר מדבר — <b>חטאת ואשם</b> הם <b>מתנה לכהן, ובכור מתנה לכהן,</b> ועוד נלמד: <b>מה חטאת ואשם אין באין בנדר ונדבה, אף בכור אינו בנדר ונדבה.</b> ולפיכך נאמר: <b>מה חטאת ואשם נאכלין ליום אחד, אף בכור נאכל ליום אחד!</b>
<b>קפץ ר' עקיבא</b> להשיב, <b>ונסתלק ר' טרפון.</b> וכך <b>אמר לו</b> ר' עקיבא לר' יוסי הגלילי: <b>הרי הוא אומר</b> במפורש: <b>"ובשרם</b> (של הבכורות) <b>יהיה לך</b> כחזה התנופה וכשוק הימין" (במדבר יח, יח), <b>הקישן הכתוב לחזה ושוק של שלמים,</b> ולפיכך, <b>מה שלמים נאכלין לשני ימים ולילה אחד, אף בכור נאכל לשני ימים ולילה אחד,</b> ואין משיבים מכח סברה על מה שהקישו הכתוב במפורש.
<b>אמר לו</b> ר' יוסי הגלילי: <b>היקשתו לחזה ושוק של שלמים, ואני מקישו לחזה ושוק של תודה,</b> שהרי גם מהם מקבל הכהן חזה ושוק, ואני אומר כך: <b>מה תודה נאכלת ליום ולילה, אף בכור נאכל ליום ולילה!</b>
<b>אמר לו</b> ר' עקיבא: הצדק כדבריך, ואולם <b>הרי הוא אומר: "ובשרם יהיה לך</b> כחזה התנופה וכשוק הימין לך יהיה" (במדבר יח, יח), <b>שאין תלמוד לומר</b> כלומר, אין לכאורה צורך במה שחוזר הכתוב ואומר: <b>"לך יהיה", ומה תלמוד לומר "לך יהיה"? הוסיף הכתוב הויה אחרת בבכור,</b> שיהא לו בבכור זמן נוסף שיוכל לאוכלו, כשלמים.
<b>וכשנאמרו דברים</b> אלה בבית המדרש <b>לפני ר' ישמעאל, אמר להן: צאו ואמרו לו לר' עקיבא: טעיתה</b> במה שהודית לר' יוסי הגלילי, שהיה מקום להקיש את הבכור לתודה, שכן <b>תודה מהיכן למדה</b> שחזה ושוק שלה נאכל לכהנים? <b>משלמים,</b> על ידי היקש, שהרי בתודה עצמה לא נזכר כלל דין זה. <b>וכי</b> בקדשים <b>דבר הלמד בהיקש חוזר ומלמד בהיקש?</b> ואם כן בטלה קושייתו של ר' יוסי הגלילי, <b>הא אין עליך לידון בלשון אחרון</b> שלמדת מ"לך יהיה", <b>אלא בלשון ראשון</b> שהקיש הכתוב את הבכור לחזה ושוק של שלמים.
 ושואלים:  <b>ו</b>לשיטת <b>ר' ישמעאל, האי</b> <small>[הכתוב]</small> <b>"לך יהיה" מאי עביד ליה</b> <small>[מה</small> הוא <small>עושה בו],</small> שהרי לשיטתו הוא מיותר! ומשיבים: <b>לימד</b> כתוב זה <b>על בכור בעל מום</b> שגם <b>הוא</b> ניתן <b>מתנה לכהן, ש</b>הרי <b>לא מצינו בכל התורה</b> כולה מפורש מה עושה בבכור בעל מום (שאין מקריבים ממנו למזבח).
 ושואלים:  <b>ור' עקיבא,</b> מנין למד הוא דין בכור בעל מום? ומשיבים: <b>יליף ליה</b> <small>[לומד</small> דבר <small>זה]</small> <b>מ</b>מה שכתוב שם <b>"בשרם"</b> בלשון רבים, לומר: <b>חד</b> <small>[אחד]</small> בבכור <b>תם וחד</b> <small>[ואחד]</small> ב<b>בעל מום.</b> ושואלים: <b>ור' ישמעאל</b> כיצד מפרש את לשון הרבים? ומשיבים: <b>מ"בשרם" דהנך</b> <small>[של אותם]</small> <b>בכורות קאמר</b> <small>[הוא אומר]</small> (בכור שור, בכור כשב ובכור עז, שנזכרו בפסוק קודם).
<big>ב</big> ושואלים: הואיל ומוסכם על כולם כי אין למדים היקש מהיקש, <b>במאי קמיפלגי</b> <small>[במה חלוקים]</small> ר' ישמעאל ור' עקיבא? ומסבירים: חלוקים הם בשאלה האם ההיקש של תודה לשלמים נחשב היקש לגבי כלל זה, <b>מר סבר</b> <small>[חכם זה,</small> ר' ישמעאל, <small>סבור]:</small> דין הנלמד <b>הימנו</b> (ממנו) מהיקש <b>ו</b>מ<b>דבר אחר,</b> כגון כאן, שרק עצם הדין שמפרישים מהתודה חזה ושוק נלמד בהיקש משלמים, אבל זמן האכילה ליום ולילה מקורו בתודה עצמה — <b>הוי</b> <small>[הרי זה]</small> <b>היקש,</b> שאין למדים ממנו בהיקש לבכור. <b>ומר סבר</b> <small>[וחכם זה,</small> ר' עקיבא<small>,</small> <small>סבור]:</small> היקש כזה <b>לא הוי</b> <small>[אינו נחשב]</small> <b>היקש</b> לענין זה, ויכולים ללמוד דין זה בהיקש.
 ושואלים:  <b>בשלמא למאן דאמר לא הוי</b> <small>[נניח ל</small>דעת <small>מי שאומר</small> ש<small>אין זה]</small> <b>היקש,</b> ולמדים ממנו בהיקש — <b>היינו דכתיב</b> <small>[זהו שנאמר]</small> בעבודת יום הכיפורים: <b>"וכן יעשה לאהל מועד"</b> (ויקרא טז, טז), להקיש את הזאת הדם על הפרוכת שבאוהל מועד להזאה שבין בדי הארון בקודש הקדשים, לומר:
<b>כשם שמזה לפני ולפנים אחת למעלה ושבע למטה מדם הפר, כך מזה</b> מדמו אחת למעלה ושבע למטה <b>בהיכל</b> על הפרוכת,
<b>וכשם שלפני ולפנים</b> מזה <b>אחת למעלה ושבע למטה מדם השעיר, כך מזה בהיכל,</b> אף שפרטי ההזאות של דם הפר ושל דם השעיר נלמדו זה מזה בהיקש ("ועשה את דמו כאשר עשה לדם הפר". ויקרא טז, טו). וטעם הדבר — משום שבכל אחד נאמרו מקצת ההזאות, ורק חלק נלמד מן ההיקש, והוא "הימנו ודבר אחר".
<b>אלא למאן דאמר</b> <small>[ל</small>דעת <small>מי שאומר]</small> כי הימנו ודבר אחר <b>הוי</b> <small>[הרי זה]</small> <b>היקש מאי איכא למימר</b> <small>[מה יש לומר]?</small> כיצד יכול ללמוד בהיקש על ההיכל, ממה שנלמד בהיקש לפני ולפנים? ומשיבים: שם לא הדבר הנלמד בהיקש חוזר ונלמד בהיקש, שהרי בהיקש הראשון הוקשו דם הפר ודם השעיר, ואילו בהיקש השני <b>מקומות הוא דגמרי מהדדי</b> <small>[הם שלמדים זה מזה]</small> שיהא דינם שווה.

Daf 57b

<b>ואיבעית אימא</b> <small>[ואם תרצה אמור]</small> כי בהיקש השני לא פרטים מסויימים נלמדים על ידי ההיקש, אלא יש כאן היקש כללי: "וכן יעשה לאהל מועד", ובו כל הענין של <b>חוץ מפנים בחד זימנא גמיר</b> <small>[בבת אחת הוא לומד],</small> ואגב כך נלמדים כל פרטי ההלכות, מכל מקור שהוא.
ושואלים עוד: <b>בשלמא למאן דאמר</b> <small>[נניח ל</small>דעת <small>מי שאומר]</small> שהימנו ודבר אחר <b>[לא] הוי</b> <small>[אין זה]</small> <b>היקש,</b> וניתן ללמוד דין זה בהיקש לדבר אחר, <b>היינו דכתיב</b> <small>[זהו שנאמר]</small> בשתי הלחם: <b>"ממושבתיכם תביאו לחם תנופה</b> שתים שני עשרונים סלת תהיינה חמץ תאפינה" (ויקרא כג, יז), ואמרו בברייתא:
<b>שאין תלמוד</b> (צריך) <b>לומר "תביאו",</b> שהרי כבר נאמר מתחילה "והקרבתם" (ויקרא כג, טז), <b>מה תלמוד לומר "תביאו"?</b> לומר: <b>כל שאתה מביא ממקום (למקום) אחר</b> כעין זה, כלומר, לחם חמץ — <b>הרי הוא כזה, מה להלן</b> בשתי הלחם <b>עשרון</b> קמח <b>ל</b>כל <b>חלה,</b> שנאמר "שתים — שני עשרונים", ומכאן שללחם אחד עשרון אחד, <b>אף כאן,</b> בכל אחד מעשר לחמי חמץ שבתודה, <b>עשרון לחלה.</b>
ושואלים: <b>אי</b> <small>[או]</small> נלמד אחרת: <b>מה להלן,</b> בשתי הלחם, הכמות היא <b>שני עשרונים, אף כאן,</b> בלחמי חמץ שבתודה, אינו מביא אלא <b>שני עשרונים</b> לכל עשר החלות! <b>תלמוד לומר: "תהיינה"</b> — למעט ולומר כי דווקא שתי הלחם באות שני עשרונים, ולא החמץ שבתודה. על כל פנים למדנו שצריך עשרה עשרונים לחמץ שבתודה, הימנו ודבר אחר — ממה שנאמר בו שהוא צריך לבוא עשר חלות, ומן ההיקש לשתי הלחם. ודין זה עצמו חוזר ונלמד בהיקש, כפי שממשיכה הברייתא.
<b>ולמדנו</b> כי <b>עשרה</b> עשרונים מביא <b>לחמץ</b> שבתודה, <b>עשרה</b> עשרונים <b>למצה</b> שבה <b>מנין? תלמוד לומר</b> "והקריב חלות מצות... <b>על חלת לחם חמץ"</b> (ויקרא ז, יג), להקיש את המצה לחמץ, לומר: <b>נגד חמץ הבא מצה,</b> באותו שיעור.
<b>אלא למאן דאמר (לא) הוי</b> <small>[ל</small>דעת <small>מי שאומר</small> כי הימנו ודבר אחר <small>הרי זה]</small> <b>היקש,</b> ולא ניתן לחזור וללמוד דין זה בהיקש, <b>מאי איכא למימר</b> <small>[מה יש לומר]?</small> כיצד למדים מחמץ שבתודה למצה שבה? ומשיבים: הלימוד הראשון, משתי הלחם לחמץ שבתודה, איננו לימוד בהיקש, אלא מריבוי הכתובים, כי המילה <b>"תביאו"</b> שבשתי הלחם <b>יתירא היא,</b> וכאילו נאמר הדבר במפורש לגבי לחם חמץ שבתודה, שהוא בא עשרון לחלה, ולכן אפשר ללמוד ממנו בהיקש.
<big>א</big> שנינו במשנה: <b>הפסח אינו נאכל</b> אלא עד חצות. ושואלים: <b>מאן</b> <small>[מיהו]</small> ה<b>תנא</b> הסבור כן? <b>אמר רב יוסף:</b> שיטת <b>ר' אלעזר בן עזריה היא. דתניא</b> <small>[ששנויה</small> ברייתא<small>],</small> <b>ר' אלעזר בן עזריה אומר: נאמר כאן:</b> "אכלו את הבשר <b>בלילה הזה"</b> (שמות יב, ח), <b>ונאמר להלן: "ועברתי בארץ מצרים בלילה הזה"</b> (שמות יב, יב),
<b>מה להלן</b> "ועברתי" הוא <b>עד חצות</b> ולא לאחר מכן, שנאמר "ויהי בחצי הלילה וה' הכה כל בכור" וכו' (שמות יב, כט), <b>אף כאן</b> לגבי אכילה זמנה <b>עד חצות.</b>
<b>אמר לו ר' עקיבא, והלא כבר נאמר: "ואכלתם אותו בחפזון"</b> (שמות יב, יא), לומר <b>עד שעת חפזון</b> שנחפזו לצאת, ודבר זה לא היה אלא בבוקר, שנאמר "ואתם לא תצאו מפתח ביתו עד בוקר" (שמות יב, כב)!
<b>אם כן, מה תלמוד לומר</b> בכל זאת <b>"בלילה הזה"?</b> ללמד דבר אחר, <b>שיכול יהא</b> הפסח <b>כ</b>שאר <b>כל הקדשים הנאכלים</b> כבר מיד <b>ביום</b> שחיטתו כלומר, בארבעה עשר בניסן? <b>תלמוד לומר "בלילה",</b> לומר ולהדגיש: <b>בלילה</b> דווקא <b>יהא נאכל, ואינו נאכל ביום.</b>
<b>אמר ליה</b> <small>[לו]</small> <b>אביי</b> לרב יוסף: <b>וממאי</b> <small>[וממה]</small> אתה יודע שמשנתנו שיטת <b>ר' אלעזר בן עזריה</b> היא, <b>ודאורייתא</b> <small>[ומדין תורה]</small> הוא רק עד חצות? <b>דלמא</b> <small>[שמא]</small> מדין תורה זמנו עד הבוקר, כר' עקיבא, ומה שנאמר עד חצות — אין זה אלא גזירה <b>דרבנן</b> <small>[של חכמים],</small> <b>כדי</b> <b>להרחיק</b> האדם <b>מן העבירה!</b> ודוחים: <b>אם כן, מאי</b> <small>[מה]</small> משמעות המלים <b>"אלא עד חצות"?</b> והרי בשאר קרבנות שנינו רק "עד חצות". <b>אלא</b> צריכים לומר שהוא <b>כי התם</b> <small>[כמו שם],</small> בשאר דיני הפסח הנזכרים בלשון זו (אינו נאכל אלא למנוייו, אינו נאכל אלא צלי), <b>מה התם</b> <small>[שם]</small> הוא <b>דאורייתא</b> <small>[דין תורה</small> הוא<small>],</small> <b>אף כאן נמי דאורייתא</b>

Daf 58a

<big>א</big> <big>משנה</big> <b>קדשי קדשים,</b> שנאמר בראש הפרק הקודם ששחיטתם בצפון, <b>ששחטן בראש המזבח</b> — <b>ר' יוסי אומר: כאילו נשחטו בצפון. ר' יוסי בר' יהודה אומר: מחצי</b> (מאמצע) <b>המזבח ולדרום</b> — <b>כדרום, מחצי המזבח ולצפון</b> — <b>כצפון.</b>   
<big>ב גמרא</big> <b>אמר רב אסי אמר ר' יוחנן, אומר היה ר' יוסי: כוליה</b> <small>[כל]</small> ה<b>מזבח</b> כולו <b>בצפון</b> העזרה <b>קאי</b> <small>[הוא עומד].</small> ושואלים: אם כן, <b>ומאי</b> <small>[ומה</small> פירוש<small>]</small> מה שנאמר במשנתנו שקדשי קדשים שנשחטו בראש המזבח <b>כאילו</b> נשחטו בצפון העזרה? הרי נשחטו בצפון ממש! ומשיבים: <b>מהו דתימא</b> <small>[שתאמר]:</small> <b>בעינן</b> <small>[צריכים אנו]</small> שיקיים בשחיטה גם את התנאי <b>"על ירך</b> המזבח" (ויקרא א, יא), <b>וליכא</b> <small>[ואין כאן],</small> שהרי אין זה בצד המזבח, <b>קא משמע לן</b> <small>[משמיע לנו]</small> שגם כך כשר הדבר.
<b>אמר ליה</b> <small>[לו]</small> <b>ר' זירא לרב אסי:</b> מדברי ר' יוחנן עולה כי משום שהמזבח כולו בצפון, לכן שחיטת קדשי קדשים בראשו כשרה. <b>אלא מעתה, לר' יוסי בר' יהודה,</b> שאמר כי מחציו של המזבח לדרום כדרום, ומחציו ולצפון כצפון, <b>הכי נמי</b> <small>[כך גם כן]</small> נאמר, שלדעתו <b>חציו</b> של המזבח <b>בצפון וחציו בדרום</b> ממש?
<b>וכי תימא הכי נמי</b> <small>[ואם תאמר כך הוא גם כן],</small> <b>והא את</b> <small>[ונרי אתה]</small> עצמך <b>הוא דאמרת משמיה</b> <small>[שאמרת משמו]</small> של <b>ר' יוחנן: מודי</b> <small>[מודה]</small> <b>רבי יוסי בר' יהודה שאם שחטן</b> את קדשי הקדשים <b>כנגדן</b> כנגד אותו מקום <b>בקרקע,</b> מחצ המזבח וצפונה — <b>פסולה,</b> ואם כן לשיטתו אין המזבח מצוי בצפון כלל!
<b>אמר ליה</b> <small>[לו]</small> רב אסי: דברי ר' יוחנן, שלדעת ר' יוסי המזבח כולו מצוי בצפון, לא נאמרו כהסבר לדעתו במשנתנו, אלא כענין לעצמו. ובטעמה של המחלוקת שבמשנה <b>הכי קאמר</b> <small>[כך אמר]</small> <b>ר' יוחנן: שניהם,</b> ר' יוסי ור' יוסי בר' יהודה, <b>מקרא אחד דרשו,</b> שנאמר: "מזבח אדמה תעשה לי <b>וזבחת עליו את עלתיך ואת שלמיך"</b> (שמות כ, כא),
<b>ר' יוסי סבר</b> <small>[סבור]:</small> הכוונה היא שהמזבח <b>כולו</b> כשר <b>ל</b>שחיטת <b>עולה וכולו</b> כשר <b>לשלמים. ורבי יוסי בר' יהודה סבר</b> <small>[סבור]:</small> מפסוק זה למדים ש<b>חציו לעולה וחציו לשלמים.</b>
וטעמו, <b>דאי סלקא דעתך</b> <small>[שאם עולה על דעתך]</small> ש<b>כולו לעולה כשר,</b> אם כן מדוע היה צורך להזכיר ששוחטים עליו גם עולה וגם שלמים? <b>השתא</b> <small>[עכשיו,</small> הרי<small>]</small> <b>כולו לעולה כשר,</b> למרות שדינה להישחט דווקא בצפון, <b>כולו לשלמים מיבעיא</b> <small>[נצרכה</small> לומר<small>]?</small> והרי שלמים כשרים לשחיטה בכל העזרה! אלא הוזכרו גם שלמים כדי לומר שיש חלק במזבח בו ניתן לזבוח רק שלמים.
 ושואלים:  <b>ואידך</b> <small>[והאחר],</small> ר' יוסי, מה הוא משיב על כך? מדוע הוזכרו שלמים? ומשיבים: <b>איצטריך</b> <small>[הוצרך]</small> הדבר להיאמר, כי <b>סלקא דעתך אמינא</b> <small>[יעלה על דעתך לומר]:</small> <b>עולה הוא דדחיק ליה</b> <small>[שדחוק לה]</small> ה<b>מקום,</b> שהרי אינה נשחטת אלא בצפון, ואולי משום כך מותר גם לשוחטה על המזבח עצמו, <b>אבל שלמים</b> ש<b>לא דחיק ליה</b> <small>[דחוק להם]</small> ה<b>מקום</b> — <b>אימא</b> <small>[אמור]</small> ש<b>לא, קא משמע לן</b> <small>[משמיע לנו]</small> שכשר הדבר.
<big>ג</big> <b>גופא</b> <small>[לגופה]</small> של הלכה שהזכרנו, <b>אמר רב אסי אמר ר' יוחנן: מודי</b> <small>[מודה]</small> <b>ר' יוסי בר' יהודה שאם שחטן</b> קדשי קדשים <b>כנגדן</b> כנגד חציו הצפוני של המזבח, אבל <b>בקרקע</b> — <b>פסולות. אמר ליה</b> <small>[לו]</small> <b>רב אחא מדיפתי לרבינא:</b> <b>מאי</b> <small>[מה</small> פירוש<small>]</small> הדברים שאמר <b>"כנגדן בקרקע"? אילימא</b> <small>[אם תאמר]</small> ששחטם על גבי רוחב <b>אמה</b> של <b>יסוד</b> המזבח, או על גבי רוחב <b>אמה סובב</b> (המדריגה המצויה למעלה מחציו של המזבח), הרי <b>האי גופיה</b> <small>[זה עצמו]</small> <b>מזבח הוא! ועוד,</b> אם תפרש כך, <b>מאי</b> <small>[מה</small> משמעות<small>]</small> <b>"כנגדן בקרקע"?</b> הרי אין זה בקרקע!
<b>וכי תימא</b> <small>[ואם תאמר]</small> ש"כנגדן בקרקע" כוונתו <b>דעביד</b> <small>[שעושה]</small> <b>מחילות בקרקע</b> מתחת למזבח, <b>ושחיט בהו</b> <small>[ושוחט בהם],</small> על כך יש להקשות: <b>וכי האי גוונא מי הוי</b> <small>[ו</small>מזבח <small>כגון זה האם</small> הוא בכלל <small>נחשב]</small> ל<b>מזבח? והתניא</b> <small>[והרי שנויה</small> ברייתא<small>]:</small> <b>"מזבח אדמה תעשה לי"</b> (שמות כ, כא) — <b>שיהא מחובר מאדמה, שלא יבננו לא על גבי מחילות ולא על גבי כיפין</b> (קשתות)!
 ומשיבים: <b>לא צריכא</b> <small>[נצרכה]</small> אלא למקרה <b>דבצריה בצורי</b> <small>[שמיעט אותו]</small> את גודל המזבח, ובאותה קרקע שהיתה פעם צפונו של מזבח שחט.
<big>ד</big> ושבים לדון בעיקר דברי ר' יוחנן, שלדעת ר' יוסי המזבח כולו בצפון עומד, ונתברר כי ר' יוחנן אינו מסתמך על דברי ר' יוסי במשנתנו. <b>אמר ר' זירא:</b> וכי <b>אפשר איתא להא</b> <small>[שישנו למה]</small> שאמר <b>ר' יוחנן ולא תנינא לה במתניתין</b> <small>[שנינו</small> את הדבר <small>הזה במשנה]?</small>
<b>נפק דק ואשכח</b> <small>[יצא</small> מחוץ לבית המדרש <small>דקדק ומצא],</small> <b>דתנן</b> <small>[ששנינו</small> במשנה במסכת תמיד<small>]:</small> <b>ביררו משם</b> (מלשכת העצים) <b>עצי תאינה יפים לסדר</b> על גבי המזבח <b>מערכה שניה של</b> עצים ל<b>קטרת</b> כלומר, שממנה היו נוטלים גחלים להבעיר בהם את הקטורת. והיה מקום מערכה זו <b>כנגד קרן מערבית דרומית</b> של המזבח, <b>משוך מן הקרן כלפי צפון ארבע אמות.</b> ומסדרים שם עצים <b>באומד</b> (שלפי האומדן ניתן להפיק מהם) <b>חמש סאין גחלים, ובשבת</b> מסדרים שם עצים <b>באומד שמונה סאין גחלים,</b> משום <b>ששם</b> על אותה מערכה <b>היו נותנין</b> בשבת <b>שני בזיכי לבונה של לחם הפנים.</b> עד כאן לשון המשנה.
<b>ומאי סימנא</b> <small>[ומה הסימן]</small> כלומר, מהו עניינו של סימן זה שניתן למקום המערכה של הקטורת ולהקטרת בזיכי הלבונה? דבר זה לשיטת <b>ר' יוסי היא,</b> שמדגיש כי שני אלו צריכים להיעשות דווקא במקום מסויים זה, <b>דתניא</b> <small>[ששנויה</small> ברייתא<small>]:</small>

Daf 58b

<b>ר' יוסי אומר, זה</b> ה<b>סימן</b> יהא בידך: <b>כל</b> דבר <b>הניטל בפנים</b> בהיכל, על מנת <b>לינתן בחוץ</b> על המזבח — <b>אינו נותן</b> אותו במזבח <b>אלא בסמוך</b> לו <b>שאין לפנים</b> יותר ממנו, כלומר במקום הסמוך ביותר לפתח ההיכל.
<b>ו</b>כיוצא בזה <b>כל הניטל בחוץ</b> על המזבח, על מנת <b>לינתן לפנים</b> — <b>אינו ניטל</b> מן המזבח <b>אלא ב</b>מקום שהוא <b>סמוך</b> לפנים <b>שאין לפנים</b> ממנו.
 ומבררים: <b>"כל הניטל בפנים לינתן בחוץ" מאי ניהו</b> <small>[מהו זה]?</small> <b>אילימא</b> <small>[אם תאמר]</small> שמדובר ב<b>שירים</b> של החטאות הפנימיות, <b>הרי</b> <b>בהדיא כתיב בהו</b> <small>[במפורש נאמר בהם]:</small> <b>"אל יסוד מזבח העלה אשר פתח אהל מועד"</b> (ויקרא ד, ז), שצריך לשופכם על היסוד המערבי, הסמוך לפתח, ומדוע צריך ר' יוסי לתת סימן לדבר?
<b>ותו</b> <small>[ועוד],</small> <b>"כל הניטל בחוץ לינתן בפנים" מאי ניהו</b> <small>[מהו הדבר]?</small> <b>אילימא</b> <small>[אם תאמר]</small> שהם <b>גחלים של יום הכיפורים,</b> שצריך ליטלם מצידו המערבי של המזבח — הלוא <b>בהדיא כתיב בהו</b> <small>[במפורש כתוב בהם]:</small> <b>"ולקח מלא המחתה גחלי אש</b> מעל המזבח מלפני ה' " (ויקרא טז, יב), והוא הצד המערבי, הקרוב להיכל!
<b>אלא</b> כך צריך לפרש: <b>כל הניטל בפנים לינתן בחוץ</b> אלה הם <b>שני בזיכי לבונה של לחם הפנים,</b> שסבור ר' יוסי שצריך להקטירם בצד המערבי של המזבח החיצון. וטעמו, <b>דגמרי</b> <small>[ש</small>הם <small>למדים]</small> <b>משירים</b> של דם החטאות הפנימיות, ושם נאמרו הדברים במפורש, כפי שנתבאר לעיל.
 ומה שנאמר <b>הניטל בחוץ לינתן בפנים</b> הם <b>גחלים דכל יומא ויומא</b> <small>[של כל יום ויום],</small> שמכניסים מהם להקטיר קטורת על מזבח הזהב, <b>דגמרן</b> <small>[שלמדים]</small> <b>מגחלים של יום הכפורים,</b> שנאמר בהם הדבר במפורש, כפי שנתבאר לעיל. הרי שר' יוסי נזקק לתת סימן למקומה של המערכה השניה לקטורת, ולומר גם כי שם מקטירים את בזיכי הלבונה, והוא כפי שעשה התנא במסכת תמיד, ומכאן שאותה משנה נאמרה לשיטתו.
 ומעתה נברר, <b>ומאי קסבר</b> <small>[ומה</small> הוא <small>סבור]?</small> <b>אי קסבר</b> <small>[אם</small> הוא <small>סבור]:</small> <b>כוליה</b> <small>[כל]</small> ה<b>מזבח</b> כולו <b>בדרום</b> העזרה <b>קאי</b> <small>[הוא עומד],</small> מאמצע העזרה ולדרום, נמצא שממול פתח ההיכל (המצוי בדיוק באמצע העזרה) שרוחבו עשר אמות, מצויות רק חמש האמות הצפוניות של המזבח, והואיל ואורכו של המזבח שלושים ושתים אמות, הרי אם רוצה לסדר את המערכה מול הפתח — <b>עשרים ושבע</b> אמות <b>בעי למיתי</b> <small>[צריך להיכנס]</small> מקצהו הדרומי של המזבח, ולא ארבע, כפי ששנינו
<b>!</b> <b>ואי נמי קסבר</b> <small>[ואם גם כן סבור הוא]:</small> <b>קדושת</b> ה<b>היכל ו</b>קדושת ה<b>אולם</b> העומד בחזית ההיכל <b>חדא</b> <small>[</small>קדושה <small>אחת]</small> <b>היא,</b> ויכול לסדר את המערכה מול פתחו של האולם, שרוחבו עשרים אמה, חמש אמות נוספות לכל צד מעבר לפתחו של ההיכל, על כל פנים <b>עשרים ותרתי</b> <small>[ושתים]</small> אמות <b>בעי מיתי</b> <small>[צריך להיכנס]</small> מקצהו הדרומי של המזבח!
<b>ואי קסבר</b> <small>[ו</small>גם <small>אם סבור הוא]</small> שהמזבח <b>חציו בצפון</b> העזרה <b>וחציו בדרום</b> כלומר, שש עשרה אמה לכל צד, בכל זאת <b>חד סרי בעי למיתי</b> <small>[אחת עשרה</small> אמות <small>צריך להיכנס]</small> מקצהו הדרומי כדי שתהיה המערכה מול פתח ההיכל! <b>ואלא</b> תאמר <b>קסבר</b> <small>[</small>ש<small>סבור הוא]:</small> <b>קדושת היכל ואולם חדא מילתא היא</b> <small>[דבר אחד הוא],</small> ופתחו של אולם מוסיף חמש אמות נוספות בדרום, על כל פנים <b>שית בעי למיתי</b> <small>[שש</small> אמות <small>צריך להיכנס]</small> מקצה המזבח, ולא ארבע!
<b>אלא לאו</b> <small>[האם לא]</small> נאמר כי טעם הדבר <b>משום דקסבר</b> <small>[שהוא סבור]:</small> <b>כוליה</b> <small>[כל]</small> ה<b>מזבח בצפון קאי</b> <small>[</small>הוא <small>עומד]</small> מאמצע העזרה וצפונה, ולפיכך רק חמש אמות דרומיות שלו נמצאות מול פתח ההיכל,
<b>והני</b> <small>[ואותן]</small> <b>ארבע אמות</b> שהמערכה מרוחקת מן הקצה הדרומי, הרי הן <b>אמה יסוד ואמה סובב, ואמה מקום קרנות, ואמה מקום</b> להילוך <b>רגלי הכהנים</b> בעבודתם. ודווקא שם היתה המערכה משום <b>דכי מסגו לקמיה טפי</b> <small>[שאם ירחיקו יותר,</small> צפונה, אפילו <small>אמה אחת נוספת</small><small>]</small> <b>תו ליכא</b> <small>[שוב אין]</small> זה מול ה<b>פתח.</b> נמצאת איפוא משנה כשיטת ר' יוסי, וממנה מוכח כי כל המזבח הוא בצד צפון, וכדברי ר' יוחנן.
<b>אמר רב אדא בר אהבה:</b> ניתן לדחות את ראייתו של ר' זירא, ולומר: <b>הא מני</b> <small>[זו,</small> המשנה במסכת תמיד, <small>כשיטת</small> <small>מי היא]?</small> שיטת <b>ר' יהודה היא. דתניא</b> <small>[ששנויה</small> ברייתא<small>],</small> <b>ר' יהודה אומר: מזבח ממוצע ועומד באמצע העזרה,</b> חציו בצפון וחציו בדרום, <b>ושלשים ושתים אמות היו לו, עשר אמות כנגד פתחו של היכל, אחת עשרה אמה מיכן,</b> מדרום, <b>ואחת עשרה אמה מיכן,</b> מצפון, <b>נמצא</b> אורכו של <b>מזבח מכוון כנגד</b> רוחבו של <b>היכל,</b> שהיה אף הוא שלושים ושתים אמות.
 ושואלים:  <b>סוף סוף לר' יהודה חד סרי בעי למיתי</b> <small>[אחת עשרה</small> אמות <small>צריך להיכנס]</small> לכיוון צפון, ולא ארבע, כפי שהוכחנו. <b>ואי קסבר</b> <small>[ו</small>גם <small>אם סבור הוא]:</small> <b>קדושת היכל ואולם חדא מילתא היא</b> <small>[דבר אחד הוא],</small> וניתן לסדר את המערכה מול פתח ההיכל שהיה רחב חמש אמות נוספות לכל צד, על כל פנים <b>שית בעי למיתי</b> <small>[שש</small> אמות <small>צריך להיכנס],</small> ולא ארבע!
 ומשיבים:  <b>מי סברת הני</b> <small>[האם סבור אתה שאותן]</small> <b>ארבע אמות</b> שאמרנו שצריך להתקדם כלפי צפון, הריהו <b>בהדי</b> <small>[יחד עם,</small> כוללים בתוכם<small>]</small> <b>אמה יסוד ואמה סובב?</b> לא, <b>ארבע אמות</b> שאמרנו הן <b>בר</b> <small>[חוץ]</small> <b>מאמה יסוד ואמה סובב.</b> כי מחשבים אותן ארבע אמות מקצהו הדרומי של ראש המזבח, ונמצא מקום המערכה מדוייק כנגד ההיכל. ושואלים: ומדוע צריך רב אדא בר אהבה להעמיד משנה זו כר' יהודה?
<b>ונוקמה</b> <small>[ונעמידה]</small> <b>כ</b>דעת <b>ר' יוסי, ו</b>נאמר שלדעתו המזבח <b>בממוצע</b> (באמצע), וארבע אמות שהוזכרו אינן כוללות אמה יסוד ואמה סובב! ומשיבים: <b>משום</b> ש<b>ר' יהודה שמענא ליה ממוצע בהדיא</b> <small>[שמענו אותו במפורש</small> אומר שמזבח היה <small>ממוצע],</small> ואין ראיה שכך היא גם שיטת ר' יוסי.
<b>ורב שרביא אמר: הא מני</b> <small>[</small>משנה <small>זו</small> כשיטת <small>מי היא]?</small> שיטת <b>ר' יוסי הגלילי היא, דתניא</b> <small>[ששנויה</small> ברייתא<small>]:</small> <b>ר' יוסי הגלילי אומר, מתוך שנאמר: "ונתת את הכיור בין אהל מועד</b> ובין המזבח" <b>וגומר</b> (שמות מ, ז), ומצד אחר נאמר: <b>"ואת</b>

Daf 59a

<b>מזבח העלה</b> שם פתח משכן אהל מועד" וגו' (שמות מ, כט), ומשם יש לדייק: <b>מזבח</b> נמצא <b>בפתח אהל מועד, ולא כיור בפתח אהל מועד,</b> אם כן <b>היכן היה נותנו</b> את הכיור במקדש — <b>בין האולם ולמזבח,</b> אבל לא בדיוק מול המזבח, אלא <b>משוך קימעא כלפי הדרום.</b>
ונברר: <b>מאי קסבר</b> <small>[מה סבור]</small> ר' יוסי הגלילי? <b>אי קסבר</b> <small>[אם סבור הוא]:</small> <b>כוליה</b> <small>[כל]</small> ה<b>מזבח בדרום קאי</b> <small>[</small>הוא <small>עומד],</small> כלומר, מאמצע העזרה לדרום — מדוע משוך הכיור מדרום למזבח? <b>נוקמיה</b> <small>[שיעמיד אותו]</small> <b>מכותל</b> ה<b>היכל ולדרום,</b> כלומר, מדרום לפתח, <b>בין אולם למזבח!</b>
<b>ואי נמי קסבר</b> <small>[ואם גם כן סבור הוא]:</small> <b>קדושת היכל ואולם חדא</b> <small>[אחת]</small> <b>היא,</b> וגם מול פתחו של האולם, שהוא רחב חמש אמות נוספות לדרום, אינו יכול לתת את הכיור — <b>נוקמיה</b> <small>[שיעמיד אותו]</small> <b>מכותל אולם ולדרום</b> כלומר, מדרום לפתח האולם <b>בבין אולם למזבח!</b>
<b>אי נמי קסבר</b> <small>[אם גם כן סבור]:</small> המזבח נמצא <b>חציו בצפון וחציו</b> <b>בדרום,</b> שש עשרה אמה לכל צד, <b>נוקמיה</b> <small>[שיעמיד אותו</small> את הכיור<small>]</small> <b>מכותל היכל ולדרום</b> כלומר, מדרום לפתח ההיכל, <b>בין אולם ולמזבח,</b> שהרי נותרו לשם כך אחת עשרה אמות באורך המזבח!
<b>ואי נמי קסבר</b> <small>[ואם גם כן סבור הוא]:</small> <b>קדושת האולם והיכל חדא</b> <small>[אחת]</small> <b>היא,</b> והשטח העומד לרשותו קטן בחמש אמות נוספות של פתח האולם — <b>נוקמיה</b> <small>[שיעמיד אותו]</small> <b>מכותל אולם ולדרום בין אולם ולמזבח,</b> שהרי עומדות לרשותו שש אמות לצורך זה. ומדוע צריך למשוך את הכיור מדרום למזבח? <b>אלא לאו</b> <small>[האם לא]</small> <b>משום דקסבר</b> <small>[שסבור הוא]</small> ר' יוסי הגלילי <b>כוליה</b> <small>[כל]</small> ה<b>מזבח</b> עומד <b>בצפון</b> מול אמצע פתח ההיכל וצפונה. ולכן, כדי שלא יעמוד הכיור מול הפתח צריך למושכו דרומה למזבח.
 ושואלים:  <b>כי נמי מוקמת לה</b> <small>[גם כאשר אתה מעמיד אותה]</small> <b>מכותל היכל ולצפון</b> כלומר, מצפון לפתח ההיכל, <b>הוה ליה</b> <small>[הרי הוא]</small> <b>בין אולם ולמזבח,</b> ואם כן, מפני מה מושכו לדרום?
<b>ונוקמה</b> <small>[ויעמיד אותו]</small> <b>מכותל אולם ולצפון בבין אולם ולמזבח!</b>
ומשיבים: <b>אמר קרא</b> <small>[הכתוב]:</small> "ושחט אותו על ירך המזבח <b>צפונה"</b> (ויקרא א, יא), לומר <b>שיהא צפון פנוי מכלים</b> לצורך השחיטה. הוזכרה בדיון זה הדעה שהמזבח כולו בדרום.
 ושואלים:  <b>מאן</b> <small>[מי]</small> הוא ה<b>תנא דפליג עליה</b> <small>[שחולק עליו]</small> על <b>ר' יוסי הגלילי</b> וסבור כן? <b>ר' אליעזר בן יעקב היא. דתניא</b> <small>[ששנויה</small> ברייתא<small>],</small> <b>ר' אליעזר בן יעקב אומר:</b> נאמר <b>"צפונה</b> לפני ה'" (ויקרא א, יא) לומר — <b>שיהא צפון פנוי מכלום, ואפילו מן המזבח,</b> שגם המזבח לא היה בצפון. ומכאן שהוא סבור שהמזבח כולו בדרום.
<big>א</big> <b>אמר רב: מזבח שנפגם</b> — <b>כל הקדשים שנשחטו שם פסולין.</b> והוסיף רב: <b>מקרא הוא בידינו ושכחנוהו</b> כלומר, יודע אני ראיה לדבר מן המקרא, אלא ששכחתי מהו המקרא הזה. <b>מסופר,</b> <b>כי סליק</b> <small>[כאשר עלה]</small> <b>רב כהנא</b> תלמידו של רב לארץ ישראל, <b>אשכחיה</b> <small>[מצא אותו]</small> את <b>ר'</b> <b>שמעון ברבי דקאמר</b> <small>[שהוא אומר]</small> <b>משום</b> (בשם) <b>ר' ישמעאל בר' יוסי: מנין למזבח שנפגם שכל הקדשים שנשחטו שם פסולין?</b>
<b>שנאמר: "וזבחת עליו את עלתיך ואת שלמיך"</b> (שמות כ, כא), <b>וכי עליו</b> על המזבח <b>אתה זובח</b> (שוחט)? הלא אתה זובח בצידו! <b>אלא</b> "עליו" במובן בגללו, כאשר יש מזבח, <b>כשהוא שלם ולא כשהוא חסר. אמר</b> רב כהנא: <b>היינו קרא דאישתמיט ליה</b> <small>[זהו הפסוק שנשמט לו]</small> <b>לרב.</b>
<b>ור' יוחנן אמר: אחד זה ואחד זה פסולין</b> כלומר, לא רק קרבנות שנשחטו בזמן פגימת המזבח, אלא גם קרבנות חיים שעמדו להקרבה באותה שעה — פסולים. ומסבירים: <b>במאי פליגי</b> <small>[במה,</small> באיזה עקרון הם <small>חלוקים]?</small> <b>רב סבר</b> <small>[סבור]:</small> <b>בעלי חיים אינן נדחים</b> שכל זמן שהם חיים אין הם נחשבים כדחויים, ואף שנפגם המזבח לא נדחו מהקרבה למזבח. <b>ור' יוחנן סבר</b> <small>[סבור]:</small> <b>בעלי חיים נידחין,</b> וכיוון שהיו אלו קרבנות העומדים להקרבה ונדחו — שוב אין להם תקנה.
<b>מיתיבי</b> <small>[מקשים]</small> על דברי רב, ממה ששנו בברייתא: <b>כל הקדשים שהיו עד שלא נבנה המזבח, ואחר כך נבנה המזבח</b> — <b>פסולין</b> הם. ואנו סבורים שהכוונה היא לקרבנות שהקדישו לפני בנין המזבח של הבית השני. ויש לתמוה: <b>אם</b> <b>נבנה</b> כלומר, שקודם לא היה מזבח כלל, הרי <b>דחויין מעיקרא נינהו</b> <small>[מתחילה הם],</small> והכל מודים שבכגון זה אינם נחשבים דחויים!
<b>אלא</b> יש לתקן כך, אם <b>עד שלא נהרס המזבח</b> בחורבן הבית הראשון, הוקדשו הקרבנות והיו אז ראויים להקרבה, ואחר כך נהרס המזבח ונדחו, הרי משנבנה המזבח בבית השני — פסולים הם. אלא שגם על פירוש זה יש לתמוה: אם הוקדשו קודם ש<b>נהרס, הא איזקון להו</b> <small>[הרי הזדקנו</small> הקרבנות<small>]</small> עד שנבנה הבית השני, וממילא אינם ראויים להקרבה, גם אם לא נהרס המזבח!
<b>אלא</b> יש לתקן: הקדישם (בזמן הבית השני) <b>עד שלא נפגם המזבח, ואחר כך נפגם המזבח</b> — <b>פסולין.</b> משמע שאף בעלי חיים נדחים בכגון זה, ולא רק אלו שנשחטו! ודוחים: <b>ולא תרוצי קא מתרצת</b> <small>[והאם אינך מיישב</small> את הברייתא הזו <small>ומתקן</small> את לשונה<b>]?</b> אם כן, תקן עוד קצת, <b>אימא</b> <small>[אמור]:</small> כל הקדשים <b>שנשחטו</b> עד שלא נפגם המזבח, ונפגם המזבח — פסולים. ואם כן, אין מכאן ראיה לגבי בעלי חיים שהם נידחים.
 ומקשים: וכי לדעת רב מזבח שנפגם פוסל את ההקרבה?  <b>והאמר</b> <small>[והרי אמר]</small> <b>רב גידל אמר רב: מזבח</b> הזהב <b>שנעקר</b> ממקומו — <b>מקטירין קטרת במקומו.</b> הרי שהמזבח אינו מעכב!
 ומשיבים, <b>כ</b>מו <b>ש</b><b>אמר רבא:</b> למרות שכל העזרה כשרה להקטרת אימורים, כמו המזבח, <b>מודה היה ר' יהודה ב</b>זריקת <b>דמים</b> שצריך לזרוק דווקא על המזבח, <b>הכא נמי</b> <small>[כאן גם כן]</small> <b>מודה רב בדמים,</b> הואיל ולגבי זריקת הדם חייבים שיהא מזבח, הרי כששוחטים כשהמזבח פגום נדחה הדם מזריקה, והקרבן פסול.
<big>ב</big> כיון שהוזכרה שיטת ר' יהודה, שואלים: <b>מאי</b> <small>[מהם]</small> דברי <b>ר' יהודה? דתניא</b> <small>[ששנויה</small> ברייתא<small>]:</small> נאמר בחנוכת המקדש שבימי שלמה <b>"ביום ההוא קידש המלך תוך החצר וגו' כי מזבח (שעשה משה) קטן מהכיל"</b> (ראה מלכים א ח, סד), ובפירוש הפסוק הזה נחלקו חכמים, שיש מי שאומר: <b>דברים</b> אלו יש להבין <b>ככתבן,</b> שהמזבח שנבנה במקדש היה קטן מכדי להכיל את כל הקרבנות שהביא שלמה, ושלמה קידש לשם כך את החצר כולה. אלו <b>דברי ר' יהודה.</b>
<b>אמר לו ר' יוסי:</b>

Daf 59b

וכי לא היה די במזבח שבנה שלמה? <b>והלא כבר נאמר</b> לגבי המזבח שעשה משה: <b>"אלף עלות יעלה שלמה על המזבח ההוא"</b> (מלכים א ג, ד), כשהקריב בבמה שבגבעון, קודם שבנה את המקדש. <b>ואילו</b> במזבח שבנה שלמה <b>בבית עולמים הוא אומר: "ויזבח שלמה את זבח השלמים אשר זבח לה' בקר עשרים ושנים אלף</b> וצאן מאה ועשרים אלף" (מלכים ח, סג).
<b>וכשאתה מגיע לחשבון עולות ולמנין אמות,</b> כמה קרבנות הוקרבו לכל אמה במזבח — <b>זה גדול מזה</b> שבמזבח של משה הוקרבו יותר קרבנות לכל אמה. ואם כן, לא היה המזבח שבנה שלמה קטן מהכיל את הקרבנות שהוקרבו בחנוכת המקדש!
<b>אלא מהו</b> <small>[מה</small> פירוש<small>]</small> המלים "כי מזבח הנחושת... <b>קטן מהכיל"</b> (מלכים ח,  סד)? אין הכוונה למזבח שבנה שלמה בבית המקדש, כפי שמבין ר' יהודה, אלא למזבח הנחושת של משה, שנפסל לשימוש מאותו יום. ואף שקוטנו של מזבח זה לא היה הסיבה לקידוש העזרה, הכתוב משתמש בלשון נקיה, <b>כאדם האומר לחבירו "פלוני ננס הוא", ו</b>כוונתו לומר שהוא <b>פסול לעבודה.</b>
ושואלים: <b>ור' יהודה,</b> מה הוא אומר? <b>שפיר קאמר</b> <small>[יפה אמר]</small> <b>ר' יוסי!</b> ומשיבים: <b>ר' יהודה לטעמיה</b> <small>[לטעמו,</small> לשיטתו<small>],</small> ש<b>אמר:</b> <b>מזבח שעשה משה גדול היה,</b> ולא קטן כמו שנראה מפשטות הכתובים. <b>דתניא</b> <small>[ששנויה</small> ברייתא<small>],</small> נאמר במזבח: <b>"חמש אמות ארך וחמש אמות רחב"</b> (שמות כז, א), <b>דברים</b> אלו <b>ככתבן, דברי ר' יוסי.</b>
<b>ר' יהודה אומר: נאמר כאן "רבוע" ונאמר להלן</b> במזבח שמתאר הנביא יחזקאל <b>"רבוע"</b> (יחזקאל מג, טז), <b>מה להלן,</b> במזבח יחזקאל, אנו אומרים ש"רבוע" עניינו ש<b>מאמצעיתו היה מודד</b> שתים עשרה אמה לכל צד, <b>אף כאן מאמצעיתו היה מודד</b> חמש אמות לכל צד, ונמצא שלדעתו היה המזבח עשר על עשר אמות, ולא חמש על חמש. ולפי חשבון זה, לא היה די במזבח שעשה שלמה כדי להקריב את כל הקרבנות ביום חנוכת המקדש, ולכן קידש את העזרה להקרבה.
 ושואלים:  <b>והתם מנלן</b> <small>[ושם,</small> במזבח יחזקאל, <small>מנין לנו]</small> שמאמצעיתו <small>הוא מודד?</small> <b>דכתיב</b> <small>[שנאמר]:</small> <b>"והאריאל שתים עשרה</b> אורך בשתים עשרה רוחב רבוע אל ארבעת רבעיו" (יחזקאל מג, טז), והכוונה היא שתים עשרה <b>אמה לכל רוח</b> כלומר, מנקודת האמצע, ובסך הכל עשרים וארבע אמות על עשרים וארבע אמות. <b>או אינו אלא שתים עשרה על שתים עשרה</b> בסך הכל? <b>כשהוא אומר: "אל ארבעת רבעיו", מלמד</b> הכתוב <b>שמאמצע הוא מודד.</b>
ושואלים: <b>ור' יוסי,</b> מה הוא אומר על גזירה שווה זו? ומשיבים: <b>כי גמר</b> <small>[כאשר</small> הוא <small>לומד]</small> <b>גזירה שוה,</b> לגבי <b>גובהה הוא דגמיר</b> <small>[שלומד].</small> <b>דתניא</b> <small>[ששנויה</small> ברייתא<small>]:</small> נאמר במזבח של משה: <b>"ושלש אמות קומתו"</b> (שמות כז, א), <b>דברים</b> אלו הריהם <b>ככתבן,</b> אלו <b>דברי ר' יהודה,</b> שזה היה גובה המזבח.
<b>ר' יוסי אומר: נאמר כאן "רבוע", ונאמר להלן,</b> במזבח הקטורת, <b>"רבוע"</b> (שמות ל, ב), <b>מה להלן</b> במזבח הקטורת <b>גובהו</b> (אמתיים) <b>פי שנים כארכו</b> (אמה), <b>אף כאן</b> מזבח העולה היה גובהו עשר אמות, <b>פי שנים כארכו,</b> שהיה חמש אמות.
<b>אמר ליה</b> <small>[לו]</small> <b>ר' יהודה: והלא כבר נאמר "ואת החצר מאה אמה וקומה חמש אמות" וגו'</b> (ראה שמות ל, יח), הרי קלעי חצר המשכן היו בגובה של חמש אמות, ולשיטתך, <b>אפשר כהן עומד על גבי המזבח ועבודה בידו, וכל העם רואין אותו מבחוץ?</b> והרי אין דרך כבוד בכך!
<b>אמר לו ר' יוסי: והלא כבר נאמר "ואת קלעי החצר ואת מסך</b> פתח <b>שער החצר אשר על המשכן ועל המזבח"</b> (במדבר ד, כו), ויש ללמוד מכאן שהוקשו זה לזה: <b>מה משכן</b> היה גבוה <b>עשר אמות</b> (שמות כו, טז), <b>אף מזבח</b> היה <b>עשר אמות. ואומר</b> מצד אחר ביחס לקלעי החצר: <b>"קלעים חמש עשרה</b>

Daf 60a

<b>אמה אל הכתף"</b> (ראה שמות לח, טו), <b>ו</b>לפי זה, <b>מה תלמוד לומר</b> לגבי גובה הקלעים "וקומה <b>חמש אמות"</b> (שמות כז, יח)? הכוונה היא ש<b>משפת מזבח ולמעלה</b> היו חמש אמות.
<b>ו</b>כן לשיטתי, שגובהו של המזבח היה עשר אמות, <b>מה תלמוד לומר:</b> "ועשית את המזבח... <b>ושלש אמות קומתו"</b> (שמות כז, א)? הכוונה היא <b>לשלש אמות משפת סובב ולמעלה.</b>
ושואלים: <b>ור' יהודה,</b> שסבור שגובה המזבח היה שלוש אמות, כפשט הכתוב, מה הוא עושה בגזירה שווה "רבוע" "רבוע" למזבח הקטורת, ממנה למד ר' יוסי שגובהו היה עשר אמות? ומשיבים: <b>כי גמיר</b> <small>[כאשר</small> הוא <small>לומד]</small> <b>גזירה שוה</b> של "רבוע" "רבוע" — <b>ברחבה הוא דגמיר</b> <small>[שלומד],</small> שיש למדוד את מידת רוחבו מן האמצע לכל רוח. ומן המזבח שביחזקאל הוא לומד, כפי שנאמר בעמוד הקודם, ולא ממזבח הקטורת.
 ועוד שואלים: <b>ולר' יהודה,</b> הסבור שגובה המזבח היה שלוש אמות בלבד, <b>הא</b> <small>[הרי]</small> גם לשיטתו <b>קא מיתחזי</b> <small>[נראה]</small> ה<b>כהן</b> כשהוא עובד על המזבח, שהרי לדעתו גובה הקלעים אינו אלא חמש אמות! ומשיבים: <b>נהי</b> <small>[אמנם]</small> ה<b>כהן מיתחזי</b> <small>[נראה],</small> אבל <b>עבודה</b> ש<b>בידו לא מיתחזי</b> <small>[נראית].</small>  ושבים למחלוקת הראשונה בין ר' יהודה ור' יוסי, האם קידש שלמה את רצפת העזרה עצמה להקרבה.
 ושואלים:  <b>בשלמא</b> <small>[נניח]</small> <b>ל</b>שיטת <b>ר' יהודה</b> שסבור כן, <b>היינו דכתיב</b> <small>[זהו שנאמר]:</small> <b>"קידש</b> המלך את תוך החצר" (מלכים א ח, סד), <b>אלא לר' יוסי מאי</b> <small>[מה</small> פירוש<small>]</small> <b>"קידש"?</b> ומשיבים: הכוונה היא שקידש את החצר בקדושת העזרה, כחצר המשכן, <b>להעמיד בה מזבח.</b>
ומן הצד האחר שואלים: <b>בשלמא</b> <small>[נניח]</small> <b>לר' יוסי,</b> הסבור שמזבח הנחושת של משה היה בגודל חמש אמות על חמש אמות, <b>היינו דכתיב</b> <small>[זהו שנאמר]</small> שהיה מזבח הנחושת (שעשה משה) <b>"קטן</b> מהכיל", <b>אלא לר' יהודה</b> הסבור שהיתה מערכתו עשר אמות רבועות, <b>מאי</b> <small>[מה</small> פירוש<small>]</small> <b>"קטן"?</b> ומשיבים: לשיטתו אין מדובר בפסוק זה על מזבח שעשה משה, אלא על המזבח שבנה שלמה במקדש, והכתוב "כי מזבח הנחושת קטון מהכיל", <b>הכי קאמר</b> <small>[כך אומר]:</small> <b>מזבח אבנים שעשה שלמה תחת מזבח הנחשת קטן הוה</b> <small>[היה].</small>
ושבים למחלוקת שביניהם, מהיכן למדים גזירה שווה "רבוע" "רבוע" למזבח העולה, האם ממזבח הקטורת או מן המזבח שביחזקאל, ושואלים: <b>במאי פליגי</b> <small>[במה</small> באיזה עקרון הם <small>חלוקים]?</small> ומסבירים: <b>מר סבר</b> <small>[חכם זה,</small> ר' יהודה, <small>סבור]:</small> <b>דנין חוץ מחוץ</b> מזבח העולה ממזבח העולה שביחזקאל, <b>ואין דנין</b> מזבח העולה שהוא ב<b>חוץ מ</b>מזבח הקטורת שהוא ב<b>פנים.</b>
<b>ומר סבר</b> <small>[וחכם זה,</small> ר' יוסי, <small>סבור]:</small> <b>דנין כלי מכלי</b> מזבח הנחושת ממזבח הקטורת, ששניהם היו ניידים, <b>ואין דנין כלי מבנין,</b> והמזבח שביחזקאל עשוי היה אבנים.
<b>אמר רבא:</b> אף שר' יהודה סבור שרצפת העזרה נתקדשה בקדושת המזבח, <b>מודה ר' יהודה בדמים</b> שלא היה זה אלא להקטרת אימורים, ולא לזריקת הדם עליה. <b>דתניא</b> <small>[ששנויה</small> ברייתא<small>],</small> <b>ר' יהודה אומר: כוס אחד היה ממלא מדם התערובות</b> של כל הדמים שהיו על רצפת העזרה בערב פסח, <b>ושופכו על גבי מזבח, שאם</b> יקרה ש<b>ישפך דמו של אחת מהן</b> מן הפסחים, ולא נזרק על גבי המזבח, <b>נמצא</b> דם <b>זה</b> ששופך עכשיו <b>מכשירו.</b>
<b>ואי סלקא דעתך</b> <small>[ואם עולה על דעתך]</small> <b>סבר</b> <b>ר' יהודה</b> כי <b>כולה</b> <small>כל</small> ה<b>עזרה מיקדשא</b> <small>[מקודשת]</small> בקדושת מזבח, <b>הא איתעבידא ליה מצוותיה</b> <small>[הרי נעשתה לו</small> כבר <small>המצוה]</small> כשהדמים נשפכו על רצפת העזרה.
 ודוחים:  <b>ודלמא</b> <small>[ושמא]</small> אין הוא מצריך לשפוך מדם התערובות, אלא <b>משום דקסבר</b> <small>[שסבור הוא]:</small> <b>שפיכה</b> של דם הפסח <b>מכח האדם בעינן</b> <small>[צריכים אנו],</small> ולא משום שצריך לעשות זאת על המזבח! <b>ואומרים:</b> <b>אם כן, נשקליה ונשפיך ליה אדוכתיה</b> <small>[יקח אותו,</small> את הדם שאסף <small>וישפוך אותו במקומו]</small> על הרצפה, ולאו דווקא על המזבח!
 ועוד דוחים את ראייתו של רבא: <b>ודלמא</b> <small>[ושמא]</small> לא הצריך ר' יהודה לזרוק את הדם על המזבח <b>אלא</b> <b>משום דבעינן</b> <small>[שצריכים אנו]</small> <b>מצוה מן המובחר,</b> שהכל מודים שהמצוה לכתחילה היא לזרוק על המזבח עצמו. ובאמת, גם על הרצפה היה הדבר כשר.
<big>א</big> <b>אמר ר' אלעזר: מזבח שנפגם, אין אוכלים בגינו</b> (בגללו, בשבילו) <b>שירי מנחה, שנאמר</b> לאהרן ובניו: "קחו את המנחה... <b>ואכלוה מצות אצל המזבח</b> כי קדש קדשים היא" (ויקרא י, יב), <b>וכי אצל המזבח</b> דווקא <b>אכלוה? אלא</b> לומר, <b>בזמן ש</b>המזבח <b>הוא שלם ולא בזמן שהוא חסר.</b>
<b>אשכחן</b> <small>[מצאנו]</small> ש<b>שירי מנחה</b> נאכלים דווקא כשהמזבח שלם, <b>קדשי קדשים מנלן</b> <small>[מנין לנו]</small> שאין לאוכלם כשהמזבח פגום? <b>תלמוד לומר: "קדש</b> <b>קדשים</b> היא", ללמד בגזירה שווה שכל שנאמר בו קדש הקדשים דינו כן.
<b>קדשים קלים מנין</b> שכך דינם? <b>אמר אביי: אתיא מדרשא</b> <small>[בא,</small> נלמד הדבר <b>מהדרשה]</b> של <b>ר' יוסי. דתניא</b> <small>[ששנויה</small> ברייתא<small>]:</small> <b>ר' יוסי אומר שלשה דברים משום</b> (בשם)

Daf 60b

<b>שלשה זקנים,</b> בשם כל אחד מסר הלכה אחרת, <b>וזה אחד מהן, ר' ישמעאל אומר: יכול יעלה אדם מעשר שני</b> שהפריש מתבואתו <b>לירושלים ויאכלנו</b> גם <b>בזמן הזה</b> שבית המקדש אינו קיים? <b>ו</b>לכאורה <b>דין הוא: בכור טעון הבאת מקום</b> (לירושלים) כדי להקריבו ולאוכלו, <b>ומעשר טעון הבאת מקום, מה בכור אינו</b> מובא ונאכל בירושלים <b>אלא בפני הבית, אף מעשר אינו אלא בפני הבית.</b>
ויש לדחות את ההשוואה: <b>מה לבכור שכן טעון מתן דמים ו</b>הקרבת <b>אימורים לגבי מזבח,</b> ושמא בגלל זה אינו מובא שלא בפני הבית!
 ואומרים:  <b>ביכורים יוכיחו,</b> שאין בהם מתן דמים למזבח, ובכל זאת אין מביאים בזמן הזה! ודוחים: <b>מה לביכורים שכן טעונין הנחה</b> לפני המזבח, שנאמר "ולקח הכהן הטנא מידך והניחו לפני מזבח ה' אלקיך" (דברים כו, ד), ולכן אינם נוהגים אלא בזמן שהמקדש קיים. אבל מעשר שני — הרי אין מביאים אותו אלא לירושלים!
<b>תלמוד לומר: "והבאתם שמה עלתיכם</b> וזבחיכם ואת מעשרותיכם... ובכורות בקרכם וצאנכם" (דברים יב, ו), <b>מקיש מעשר לבכור, מה בכור אינו אלא בפני הבית, אף מעשר אינו אלא בפני הבית.</b> תחילה שואלים על דרך ההוכחה: ומדוע הוצרך להיקש של בכור למעשר?
<b>וניהדר דינא וניתי</b> <small>[ושיחזור הדין ויבוא,</small> ויילמד הדבר<small>]</small> מבכור וביכורים <b>ב"מה הצד",</b> כדרך בנין אב, שאף שיש בכל אחד מהם דין מיוחד, יש בהם צד משותף שטעונים הבאת מקום, ואין מביאים אותם אלא בפני הבית, וממנו נלמד למעשר!
 ומשיבים:  <b>משום דאיכא למיפרך</b> <small>[שיש</small> מקום <small>לפרוך]:</small> <b>מה להצד השוה שבהן שכן יש בהן</b> בשניהם <b>צד מזבח</b> כל אחד בעניינו, מה שאין כן במעשר.
 ומעתה יש לשאול: <b>מאי קסבר</b> <small>[מה סבור]</small> ר' ישמעאל שהוא מוכיח מבכור למעשר? <b>אי קסבר</b> <small>[אם סבור הוא]:</small> <b>קדושה ראשונה</b> שנתקדש מקום המקדש, <b>קידשה לשעתה וקידשה לעתיד לבא</b> גם לאחר החורבן, הרי יש אפשרות לבנות מזבח ולהקריב עליו גם אם בית המקדש אינו בנוי, ואם כן <b>אפילו בכור נמי</b> <small>[גם כן]</small> יביא! <b>ואי קסבר</b> <small>[ואם סבור הוא]:</small> קדושה ראשונה <b>לא קידשה לעתיד לבא,</b> <b>אפילו</b> לגבי <b>בכור נמי תיבעי</b> <small>[גם כן תישאל]</small> השאלה!
<b>אמר רבינא: לעולם קסבר</b> <small>[סבור הוא]</small> <b>לא קידשה</b> לעתיד לבוא, <b>ו</b>אף שלדרך זו לא ניתן להקריב בכור, וממילא גם לא לאוכלו, <b>הכא במאי עסקינן</b> <small>[וכאן במה אנו עוסקים]?</small> במקרה מיוחד, <b>בבכור שנזרק דמו קודם חורבן הבית, וחרב הבית ועדיין בשרו</b> של הבכור <b>קיים. ו</b>נאסר לאכול את בשרו משום ש
<b>איתקש</b> <small>[הוקש]</small> בכתוב <b>בשרו לדמו,</b> שנאמר "את דמם תזרוק ואת חלבם תקטיר ובשרם יהיה לך" (במדבר יח, יז—יח) — <b>מה דמו במזבח, אף בשרו</b> נאכל רק כשיש <b>מזבח. ו</b>כפי שנאמר לעיל, <b>אתי</b> <small>[בא]</small> <b>מעשר ויליף</b> <small>[ולמד]</small> בהיקש <b>מבכור.</b>
ושואלים: <b>וכי דבר הלמד בהיקש חוזר ומלמד בהיקש</b> בקדשים? ומשיבים: <b>מעשר דגן חולין הוא,</b> ולא חל על כך הכלל שאין הלמד בהיקש חוזר ומלמד.
 ואומרים:  <b>הניחא למאן דאמר בתר למד אזלינן</b> <small>[זה</small> <small>נוח ל</small>דעת <small>מי שאומר,</small> לגבי כלל זה, ש<small>אחר למד הולכים אנו],</small> והלמד איננו בקדשים, <b>אלא למאן דאמר בתר מלמד אזלינן</b> <small>[ל</small>דעת <small>מי שאומר</small> ש<small>אחר מלמד הולכים אנו],</small> והמלמד כאן הרי הוא בקדשים, אם כן <b>מאי איכא למימר</b> <small>[מה יש לומר]?</small>
ומשיבים: <b>דם ובשר</b> לא הוקשו בכתוב זה לזה, אלא <b>חדא מילתא היא</b> <small>[דבר אחד הוא],</small> שמובן מעצמו שיש להם אותו דין, וממילא אין כאן אלא היקש אחד מבכור למעשר. ועל כל פנים, מן הבכור למדנו שבזמן שאין מזבח, וכיוצא בזה בזמן שהוא פגום — אין קדשים קלים נאכלים.
 מסופר, <b>כי סליק</b> <small>[כאשר עלה]</small> <b>רבין</b> לארץ ישראל <b>אמרה לשמעתא קמיה</b> <small>[לשמועה זו לפני]</small> <b>ר' ירמיה</b> שאף קדשים קלים נפסלים בפגימת המזבח. <b>אמר: בבלאי טפשאי</b> <small>[הבבלים הטפשים],</small> <b>אמטול דיתבי בארעא חשוכא אמרי שמעתא דמחשכא</b> <small>[משום ש</small>הם <small>יושבים בארץ חשוכא אומרים הלכות חשוכות]!</small> האם <b>לא שמיע להו הא דתניא</b> <small>[שמעו את זה ששנויה</small> בברייתא<small>]:</small> <b>בשעת סילוק מסעות</b> במדבר, כאשר המחנה הלך במסעותיו, <b>קדשים נפסלין</b> ואינם נאכלים, שהרי המזבח אינו במקומו, <b>ו</b>אולם <b>זבים ומצורעים משתלחים חוץ למחיצה</b> (זב חוץ למחנה לויה ומצורע חוץ למחנה ישראל).
<b>ותניא אידך</b> <small>[ושנויה</small> ברייתא <small>אחרת]:</small> <b>בשני מקומות קדשים נאכלים,</b> גם בזמן החנייה וגם בשעת סילוק מסעות. <b>מאי לאו</b> <small>[האם לא]</small> <b>הא</b> <small>[זה]</small> מדובר <b>בקדשי קדשים,</b> שנפסלים ואינם נאכלים כשהמזבח אינו במקומו, <b>הא</b> <small>[זה]</small> <b>בקדשים קלים,</b> שנאכלים גם כשאין מזבח, ושלא כדברי אביי?
<b>אמר רבינא:</b> לא, אין זה הפתרון היחיד. אפשר להסביר כי <b>אידי ואידי</b> <small>[זה וזה]</small> עוסקים <b>בקדשים קלים, ולא קשיא</b> <small>[ואינו קשה]:</small>

Daf 61a

<b>הא</b> <small>[זו]</small> כשיטת <b>ר' ישמעאל,</b> שהוא לומד בשר מדם שאם אין מזבח — נפסל הבשר באכילה, <b>הא רבנן</b> <small>[זו</small> שיטת <small>חכמים]</small> החולקים עליו.
<b>ואיבעית אימא</b> <small>[ואם תרצה אמור]:</small> <b>הא והא</b> <small>[זה וזה]</small> מדובר <b>בקדשי קדשים, ומאי</b> <small>[ומה</small> פירוש<small>]</small> שניתן לאכול את הבשר <b>"בשני מקומות"?</b> בשני המקרים מדובר כאשר המזבח מונח במקומו, ולא בזמן מסע, אלא שבמקרה אחד מדובר <b>קודם שיעמידו לוים את המשכן,</b>

Daf 61b

<b>ו</b>המקום האחר — <b>לאחר שיפרקו הלוים את המשכן,</b> הואיל ועדיין מזבח במקומו — מותר לאכול שם קדשי קדשים.
<b>מהו דתימא</b> <small>[שתאמר]:</small> הואיל והמשכן מפורק <b>איפסיל להו</b> <small>[נפסלו להם</small> הקדשים<small>]</small> <b>ב</b>דין <b>יוצא,</b> שהרי שוב אין שם מחיצות לאכילת קדשים, <b>קא משמע לן</b> <small>[משמיע לנו]</small> שניתן לאכול כך קדשים.
 ושואלים:  <b>ואימא הכי נמי</b> <small>[ואמור</small> ש<small>כך הוא גם כן]</small> שייפסל ביוצא! ומשיבים: <b>אמר קרא</b> <small>[הכתוב]:</small> <b>"ונסע אהל מועד"</b> (במדבר ב, יז), לומר <b>אף על פי שנסע</b> — <b>אהל מועד הוא,</b> ולא בטלה קדושתו.
<big>א</big> ועוד בענין המזבח, <b>אמר רב הונא אמר רב: מזבח של</b> המשכן שהיה ב<b>שילה של אבנים היה,</b> ולא מזבח מיטלטל כשל משה. <b>דתניא</b> <small>[ששנויה</small> ברייתא<small>]:</small> <b>ר' אליעזר בן יעקב אומר, מה תלמוד לומר</b> "מזבח <b>אבנים"</b> (שמות כ, כב), <b>"אבנים"</b> (דברים כז, ה), <b>"אבנים"</b> (דברים כז, ו), <b>שלש פעמים?</b> לרמז שהיו שלושה מזבחות אבנים, <b>אחד של שילה, ואחד של נוב וגבעון, ו</b>מזבח של <b>בית עולמים,</b> של המקדש.
<b>מתיב</b> <small>[מקשה]</small> על כך <b>רב אחא בר אמי</b> ממה ששנינו: <b>אש שירדה מן השמים בימי משה</b> בחנוכת המשכן (ראה ויקרא ט, כד) <b>לא נסתלקה מעל מזבח הנחושת אלא בימי שלמה</b> כשבנה מזבח אבנים במקומו, <b>ואש שירדה בימי שלמה</b> על מזבח האבנים שבנה, <b>לא נסתלקה עד שבא מנשה וסילקה,</b> שהרס את המזבח. <b>ואם איתא</b> <small>[יש]</small> מקום לדברי רב הונא, שמזבח של שילה של אבנים היה — <b>מעיקרא הוא דאיסתלק ליה</b> <small>[מתחילה הוא שהסתלקה לה]</small> כבר, כאשר נבנה המזבח בשילה במקום מזבח הנחושת, ולא בימי שלמה!
 ומשיבים:  <b>הוא,</b> רב הונא, ש<b>אומר</b> כדברי <b>ר' נתן. דתניא</b> <small>[ששנויה</small> ברייתא<small>],</small> <b>ר' נתן אומר: מזבח של שילה של נחושת היה, חלול ומלא אבנים.</b>
<b>רב נחמן בר יצחק אמר:</b> <b>מאי</b> <small>[מה</small> פירוש<small>]</small> <b>"לא נסתלקה"?</b> כוונתו <b>לא נסתלקה לבטלה,</b> שאף שנבנה מזבח של אבנים בשילה, נשאר שם המזבח של משה, ולא בטלה ממנו האש לחלוטין, גם כשהיה מזבח אחר. ושואלים: <b>מאי היא</b> <small>[מה הוא]</small> שלא נסתלקה לגמרי? <b>רבנן אמרי</b> <small>[חכמים</small> <b>אומרים]:</b> <b>שביבא הוה משדרא</b> <small>[ניצוץ היתה שולחת]</small> האש ממזבח משה אל המזבח הגדול. <b>רב פפא אמר: אושפיזא הוה נקט</b> <small>[</small>כ<small>אורח היה נעשה]</small> <b>וזימנין הכא וזימנין הכא</b> <small>[ופעמים כאן,</small> במזבח הנחושת, היתה האש, <small>ופעמים כאן,</small> במזבח האבנים<small>].</small>
<big>ב</big> ועוד בענין המזבח, <b>תנן התם</b> <small>[שנינו</small> במשנה <small>שם]</small> במסכת מדות: מתחילה היה המזבח בגודל עשרים ושמונה על עשרים ושמונה אמה. <b>וכשעלו בני הגולה</b> מגלות בבל, <b>הוסיפו עליו</b> על מידות המזבח שהיה בבית ראשון, עוד <b>ארבע אמות מן הדרום</b> (לכל אורכו) <b>וארבע אמות מן המערב כמין</b> צורת <b>גמא</b> יוונית, זוית ישרה. ושואלים: <b>מאי טעמא</b> <small>[מה טעם</small> הדבר<small>]?</small> <b>אמר רב יוסף: משום</b> ש<b>לא ספק</b> <small>[הספיק</small> המזבח<small>],</small> והיה צריך לעשות לו מקום מערכה גדול יותר.
<b>אמר ליה</b> <small>[לו]</small> <b>אביי, השתא</b> <small>[עכשיו,</small> הרי<small>]</small> <b>מקדש ראשון דכתיב ביה</b> <small>[שנאמר בו]:</small> <b>"יהודה וישראל רבים כחול אשר על (שפת) הים"</b> (מלכים א ד, כ) — <b>ספק</b> <small>[הספיק]</small> המזבח, <b>מקדש שני דכתיב ביה</b> <small>[שנאמר בו]:</small> <b>"כל הקהל כאחד ארבע רבוא</b> אלפים ושלושים" (עזרא ב, סד), <b>לא ספק</b> <small>[הספיק]?</small> <b>אמר ליה</b> <small>[לו]:</small> אין זו קושיה, <b>התם</b> <small>[שם]</small> בבית ראשון <b>אש של שמים מסייעתן,</b> לכן היה הכל נשרף אף במערכה קטנה יותר<b>,</b> <b>הכא</b> <small>[כאן]</small> בבית שני <b>אין אש של שמים מסייעתן.</b>
<b>כי אתא</b> <small>[כאשר בא]</small> <b>רבין אמר ר' שמעון בן פזי משום</b> (בשם) <b>בר קפרא</b> בטעם הדבר, מדוע הגדילו את שטח המזבח: את מקום ה<b>שיתין,</b> הבורות, לשם היו הנסכים יורדים מאותה קרן, <b>הוסיפו</b> על המזבח בבית שני, וכשבנו את התוספת עשו שם נקבים בראש המזבח, משם הגיעו עד לאותו בור. ומדוע? <b>מעיקרא סבור</b> <small>[מתחילה סברו]:</small> מה שנאמר <b>"מזבח אדמה</b> תעשה לי" (שמות כ, כ) כוונתו — <b>שהוא אטום באדמה,</b> שאין בו נקבים וחללים בכלל.
<b>ולבסוף סבור</b> <small>[סברו]:</small> <b>שתיה</b> של מזבח, הנסכים הנשפכים עליו, צריכה להיות <b>כאכילה</b> שגם הנסכים צריכים להינתן במזבח עצמו, ולא לנזול לצידו. <b>ו</b>לפי זה <b>מאי</b> <small>[מה</small> פירוש<small>]</small> <b>מזבח אדמה?</b> לומר <b>שהוא מחובר באדמה, שלא יבננו לא על גבי כיפים</b> (קשתות),

Daf 62a

<b>ולא על גבי מחילות.</b>
אחרי שחשב שוב באותו נושא, מדוע הוסיפו עולי הגולה על המזבח, <b>אמר רב יוסף: לאו היינו דתניא</b> <small>[האם אין</small> זה מה <small>ששנויה</small> בברייתא<small>]</small> על עולי הגולה: <b>"ויכינו (את) המזבח על מכונתו"</b> (עזרא ג, ג), לומר <b>שהגיעו לסוף מדותיו</b> כלומר, עולי הגולה הגיעו למדות הנכונות של המזבח, יותר מאשר שלמה בבית ראשון? ומקשים: <b>והכתיב</b> <small>[והרי נאמר]</small> בדברי דוד לשלמה: <b>"הכל בכתב מיד ה' עלי השכיל</b> כל מלאכות התבנית" (דברי הימים א כח, יט), משמע שתבנית הבית הראשון היא מאת ה', ובודאי היתה נכונה וראויה!
<b>אלא אמר רב יוסף:</b> המידות עצמן היו ראויות, ואולם משהגיעו למסקנה כי יש צורך להגדיל את שטח המזבח, <b>קרא אשכח</b> <small>[מקרא מצאו]</small> <b>ודרש: "ויאמר דויד זה הוא בית ה' האלהים וזה מזבח לעלה לישראל"</b> (דברי הימים א כב, א), הרי שהוקש המזבח לבית <b>כי</b> <small>[כמו]</small> ה<b>בית, מה בית</b> אורכו <b>ששים אמה</b> (ראה מלכים א ו, ב), <b>אף מזבח</b> אורכו יכול להיות עד <b>ששים אמה.</b> ומעתה דנים באופן בו בנו את המזבח בבית שני.
 ושואלים:  <b>בשלמא</b> <small>[נניח]</small> <b>בית</b> המקדש עצמו <b>מינכרא</b> <small>[ניכרת</small> היתה<small>]</small> <b>צורתו</b> לפי יסודותיו, וידעו היכן לחזור ולבנותו, <b>אלא מזבח מנא ידעי</b> <small>[מנין ידעו]?</small>
<b>אמר ר' אלעזר: ראו</b> בחזון <b>מזבח בנוי ומיכאל השר הגדול עומד ומקריב עליו. ור' יצחק נפחא אמר: אפרו של יצחק ראו</b> בחזון <b>שמונח באותו מקום</b> שצריך לבנות בו המזבח. <b>ור' שמואל בר נחמני אמר: מכל הבית כולו הריחו ריח קטרת,</b> ואילו <b>משם</b> ממקום המזבח <b>הריחו ריח אברים.</b>
<b>אמר רבה בר בר חנה אמר ר' יוחנן: שלשה נביאים עלו עמהם מן הגולה, אחד שהעיד להם על המזבח</b> מה גודלו וצורתו. <b>ואחד שהעיד להם על מקום המזבח</b> היכן הוא, <b>ואחד שהעיד להם שמקריבין</b> קרבנות ציבור <b>אף על פי שאין בית</b> בנוי, אלא מזבח בלבד.
<b>במתניתא תנא</b> <small>[בברייתא</small> שנויה<small>]</small> מעין זה, <b>ר' אליעזר בן יעקב אומר: שלשה נביאים עלו עמהן מן הגולה, אחד שהעיד להם על המזבח ועל מקום המזבח, ואחד שהעיד להם שמקריבין אף על פי שאין בית, ואחד שהעיד להם על התורה שתכתב</b> בכתב <b>אשורית,</b> ולא בכתב העברי הקדום, שהיה מזמן משה.
<big>א</big> <b>תנו רבנן</b> <small>[שנו חכמים]:</small> הדברים האמורים במזבח: שתהא לו <b>קרן</b> בראש כל אחת מפינותיו, <b>וכבש</b> לעלות עליו, <b>ויסוד, ו</b>שיהא בנוי בצורת <b>ריבוע</b> מדוייק — כל אלה <b>מעכבין,</b> שאם חסר אחד מהם — אין זה מזבח. אבל <b>מדת ארכו ומדת רחבו ומדת קומתו</b> — <b>אין מעכבין.</b> ולגבי הפרטים המעכבים, שואלים: <b>מנא הני מילי</b> <small>[מנין הדברים האלה]?</small> <b>אמר רב הונא,</b> משום ש<b>אמר קרא</b> <small>[הכתוב]</small> לגבי פרטים אלה: <b>"המזבח",</b> ו<b>כל מקום</b> שנאמר "המזבח" — <b>לעכב,</b> שיש בכך הדגשה: רק באופן זה זהו המזבח.
ושואלים: <b>אלא מעתה,</b> שזהו הכלל, <b>כיור</b> (פיתוחים) שנעשו על המזבח <b>ל</b>דעת <b>רבי, וסובב ל</b>דעת <b>ר' יוסי בר' יהודה, הכי נמי</b> <small>[כך גם כן]</small> ש<b>מעכב? דכתיב</b> <small>[ש</small>הרי <small>נאמר]:</small> <b>"ונתתה אתה תחת כרכב המזבח מלמטה"</b> (שמות כז, ה). <b>ותניא</b> <small>[ושנויה</small> ברייתא<small>]:</small> <b>איזהו כרכוב? רבי אומר: זה כיור. ר' יוסי בר' יהודה אומר: זה הסובב!</b>
ומשיבים: <b>אין</b> <small>[כן],</small> אכן, הכרכוב מעכב. <b>דתניא</b> <small>[ששנויה</small> ברייתא<small>]:</small> <b>אותו היום,</b> בו זרקו אתרוגים על כהן צדוקי שלא ניסך מים על המזבח בחג הסוכות (ראה סוכה מח,ב), <b>נפגמה קרן מזבח, והביאו בול</b> (גוש) <b>של מלח וסתמוהו, ולא מפני שכשר לעבודה</b> על ידי כך, <b>אלא</b> כדי <b>שלא יראה מזבח פגום.</b> ומדוע לא היה כשר? <b>שכל מזבח שאין לו קרן וכבש ויסוד וריבוע</b> — <b>פסול, ר' יוסי בר' יהודה אומר: אף הסובב</b> מעכב, משום שלדבריו זהו הכרכוב.
 ועוד בענין הכרכוב, <b>תנו רבנן</b> <small>[שנו חכמים]:</small> <b>איזהו כרכוב? בין קרן לקרן</b> בראש המזבח, <b>מקום הילוך רגלי הכהנים</b> ברוחב <b>אמה.</b> ושואלים: <b>אטו</b> <small>[וכי]</small> <b>הכהנים בין קרן לקרן הוו אזלי</b> <small>[היו הולכים]?</small> <b>אלא אימא</b> <small>[אמור]</small> ותקן כך: איזהו כרכוב — בין קרן לקרן, <b>ו</b>כן <b>מקום הילוך רגלי הכהנים</b> הריהו ברוחב <b>אמה.</b>
ושואלים: <b>והכתיב</b> <small>[והרי נאמר]:</small> <b>"תחת כרכבו מלמטה עד חציו"</b> (שמות לח, ד), משמע שהכרכוב אינו בראש המזבח, אלא בצידו! <b>אמר רב נחמן בר יצחק: תרי הוו</b> <small>[שני</small> כרכובים <small>היו],</small> <b>חד</b> <small>[אחד]</small> <b>לנוי,</b> שהוא מעין בליטה על קיר המזבח למעלה מחציו, <b>וחד</b> <small>[ואחד]</small> <b>ל</b>מקום הילוך <b>כהנים</b> בראש המזבח, שעושים בליטה סביב למקום ההילוך, כדי ש<b>לא נשתרקו</b> <small>[יחליקו]</small> הכהנים.
שנינו בברייתא: <b>מדת ארכו ומדת רחבו ומדת קומתו אין מעכבין. אמר ר' מני: ובלבד שלא יפחתנו ממזבח שעשה משה.</b> ושאלו: <b>וכמה</b> הוא השיעור של אורכו ורוחבו? <b>אמר רב יוסף:</b> שיעורו <b>אמה. מחכו עליה</b> <small>[היו צוחקים עליו],</small> שהרי כתוב מפורש הוא: <b>"חמש אמות ארך וחמש אמות רחב רבוע יהיה המזבח"</b> (שמות כז, א)!
<b>אמר ליה</b> <small>[לו]</small> <b>אביי: דלמא</b> <small>[שמא]</small> <b>מקום מערכה</b> של העצים <b>קאמר מר</b> <small>[אמר אדוני],</small> שרוחב קרנות המזבח היה אמה בכל צד, ועוד אמה מכל צד להילוך הכהנים. ונמצא שנותרה אמה על אמה לצורך המערכה. <b>אמר ליה</b> <small>[לו]</small> רב יוסף בהערכה: <b>מר דגברא רבה</b> <small>[אדוני שאדם גדול]</small> <b>הוא, ידע מאי קאמינא</b> <small>[יודע מה שאמרתי]</small> ולמה התכוונתי. <b>קרי עלייהו</b> <small>[וקרא עליהם]</small> על אלה שלגלגו עליו:

Daf 62b

<b>"בני קטורה",</b> לומר שכשם שבני קטורה היו אמנם בני אברהם אבל אינם כיצחק ויעקב, כך הם, תלמידיו הם, אבל אינם כאביי. אגב שהוזכר ביטוי זה מסופר, <b>בני אחתיה</b> <small>[אחותו]</small> של <b>ר' טרפון הוו יתבי קמיה</b> <small>[היו יושבים לפני]</small> <b>ר' טרפון,</b> ולא אמרו דבר. <b>פתח ואמר,</b> על מנת לעודדם לומר דבר כלשהו: <b>"ויוסף אברהם ויקח אשה ושמה יוחני",</b> <b>אמרי ליה</b> <small>[אמרו לו]:</small> <b>"קטורה" כתיב</b> <small>[נאמר]!</small> <b>קרי</b> <small>[</small>היה <small>קורא]</small> <b>עליהם</b> בלגלוג: <b>בני קטורה,</b> שרק דבר זה ידעו לומר.
<big>א</big> <b>אמר אביי בר הונא אמר רב חמא בר גוריא: גזירין שעשה משה</b> לקיים את המצוה של שריפת עצים על המזבח, <b>אורכן אמה ורוחבן אמה, ועוביין</b> היה <b>כמחק</b> מעין מקל שטוח שמשתמשים בו למחוק <b>גודש</b> של מידת <b>סאה.</b>
<b>אמר ר' ירמיה:</b> האורך והרוחב של הגזירים נמדדו <b>באמה גדומה</b> (חסירה) פחות ממידת אמה. <b>אמר רב יוסף, ולאו היינו דתניא</b> <small>[והאם אין זה</small> מה <small>ששנינו</small> בברייתא<small>]:</small> <b>"על העצים אשר על האש אשר</b> <b>על המזבח"</b> (ויקרא א, ח), לומר <b>שלא יהו עצים יוצאין מן</b> <b>המזבח כלום?</b> והואיל ומקום המערכה של מזבח משה היה אמה על אמה, נמצא שכן היתה מידתם.
<big>ב</big> <b>תנן התם</b> <small>[שנינו שם]</small> במסכת מדות: <b>כבש היה לדרומה של מזבח, אורך</b> <b>שלשים ושתים</b> אמה <b>על רוחב שש עשרה.</b> ושואלים: <b>מנא הני</b> <b>מילי</b> <small>[מנין הדברים הללו]</small> שהכבש הוא בדרום? <b>אמר רב הונא,</b> <b>אמר קרא</b> <small>[הכתוב]:</small> <b>"ושחט אותו על ירך המזבח צפונה"</b> (ויקרא א, יא), <b>שיהא ירך</b> המזבח, כלומר רגלו, קצהו, <b>בצפון,</b> וממילא נמצאים <b>פניו</b> החלק הקדמי, דרכו עולים למזבח <b>בדרום.</b>
ושואלים, <b>אימא</b> <small>[אמור]:</small> גם <b>ירך בצפון ו</b>גם <b>פניו בצפון!</b> <b>אמר רבא: רמי גברא אאפיה</b> <small>[מוטל איש על פניו]</small> כלומר, הדימוי של המזבח (פנים וירך) הוא כאדם שוכב, שראשו בצד דרום ורגלו בצד צפון. <b>אמר ליה</b> <small>[לו]</small> <b>אביי: אדרבה, תריץ ואותיב גברא</b> <small>[יישר,</small> הקם <small>והושב</small> את <small>האיש],</small> שאתה יכול <small>לומר שהיה המזבח נראה כאדם היושב, שפניו ורגליו הם באותו כיוון!</small>
<b>אמר ליה</b> <small>[לו]</small> רבא: <b>"רבוע" כתיב</b> <small>[נאמר],</small> וכוונתו כעין רביצה, שכיבה, שהאותיות ע' וצ' מתחלפות. הקשה לו: <b>והא מיבעי ליה</b> <b>דמרבע רבועי</b> <small>[והרי צריך לו</small> להיכתב "רבוע" ללמד <small>שיהיה מרובע]!</small> השיב לו רבא: <b>מי כתיב</b> <small>[האם נאמר]</small> <b>"מרובע"?</b> הקשה לו אביי: להיפך, <b>וליטעמיך</b> <small>[ולטעמך,</small> לשיטתך<small>],</small> שהכוונה היא לרובץ, <b>מי כתיב</b> <small>[האם נאמר]</small> <b>"רבוץ"? אמר ליה</b> <small>[לו]:</small> לכן <b>"רבוע" כתיב</b> <small>[נאמר],</small> <b>דמשמע הכי ומשמע הכי</b> <small>[שמשמעו כך ומשמעו כך],</small> גם כרבוץ וגם מרובע.
 ומוסיפים:  <b>ו</b>ה<b>תנא מייתי לה מהכא</b> <small>[ומביא</small> לומד <small>את</small> הדברים האלה <small>מכאן],</small> <b>דתניא</b> <small>[ששנויה</small> ברייתא<small>],</small> <b>ר' יהודה</b> <b>אומר:</b> נאמר לגבי המזבח <b>"ומעלתהו פנות קדים"</b> (יחזקאל מג, יז), ללמד <b>כי</b> <b>כל פינות</b> (פניות) <b>שאתה פונה</b> כשאתה עולה על המזבח <b>לא יהו אלא דרך ימין למזרח</b> ("קדים"), ורק אם הכבש בדרום פונה הכהן משם ימינה לצד מזרח.
 ושואלים: והרי בכתוב זה נזכרה רק פניה למזרח ("פנות קדים") אבל לא פניה לימין,  <b>ואימא</b> <small>[ואמור]:</small> נעשה את הכבש בצפון, ויפנה ל<b>שמאל למזרח!</b> ומשיבים: <b>לא סלקא דעתך</b> <small>[יעלה על דעתך]</small> שיפנה לשמאל, <b>דתני</b> <small>[ששנה]</small> <b>רמי בר (יחזקיה): ים</b> (הכיור הגדול) <b>שעשה שלמה</b> נאמר בו: <b>"עמד על שנים עשר (עמודים) בקר שלשה פנים צפונה</b> <b>ושלשה פנים ימה ושלשה פנים נגבה ושלשה פנים מזרחה"</b> (דברי הימים ב ד, ד), ומן התיאור הזה: צפון, מערב, דרום, מזרח, יש ללמוד <b>ש</b><b>כל פינות שאתה פונה לא יהו אלא</b> <b>דרך ימין,</b> וכפי שהוכחנו מן הכתוב "ומעלותיה פנות קדים" הכוונה היא שפונה <b>למזרח.</b>
ומקשים: <b>ההוא מיבעי ליה לגופיה</b> <small>[אותו</small> כתוב, בענין הים שעשה שלמה, <small>נצרך לו לגופו]</small> ללמד כמה עמודים היו וכיצד עמדו! ומשיבים: <b>אם כן,</b> החזרה על <b>"פנים" "פנים"</b> <b>למה לי?</b> ללמד מכאן שכך היא הדרך שצריך לפנות בה.
<big>ג</big> <b>שאל ר' שמעון בן יוסי בן לקוניא את ר' יוסי, אומר</b> <b>היה ר' שמעון בן יוחי: אויר</b> (חלל מסויים) <b>יש בין כבש</b> <b>למזבח? אמר לו: ואתה אי</b> (אין) <b>אתה אומר כן</b> שיש חלל? <b>והלא</b> <b>כבר נאמר: "ועשית עלתיך הבשר והדם"</b> (דברים יב, כז), וההשוואה הזו מלמדת: <b>מה דם</b> ניתן <b>בזריקה</b> כשהכהן עומד בצד המזבח (ראה ויקרא א, ה) ולא עליו, <b>אף בשר</b> העולה מוקרב <b>בזריקה,</b> והואיל ואין הכהן יכול לעמוד על רצפת העזרה ומשם לזרוק את האיברים למערכה, וצריך לעלות על הכבש לשם כך — צריך שיהא הכבש מופרד מן המזבח.
<b>אמר לו:</b> אם כדי לזרוק את הבשר — אין צורך שיהא הכבש נפרד מן המזבח, <b>שאני אומר:</b> אפשר שיהא הכהן <b>עומד</b> על המזבח עצמו, <b>בצד מערכה</b> עליה נשרפים חלקי הקרבן, <b>וזורק.</b>
<b>אמר לו:</b> <b>כשהוא זורק</b> את הבשר, <b>האם</b> <b>למערכה</b> ה<b>דלוקה הוא זורק</b> לעצים הבוערים בלב המערכה, <b>או למערכה שאינה</b> <b>דלוקה הוא זורק? הוי אומר: למערכה דלוקה הוא זורק,</b> ולא בסמוך אליו. ואם כן אין צורך להקיש בשר לדם כדי ללמד דבר זה, כי <b>התם</b> <small>[שם]</small> אינו זורק אלא <b>משום</b> ש<b>לא אפשר</b> אחרת! אלא ודאי בא ההיקש, שהוא מיותר לכאורה, ללמדנו שצריך שיהא הפסק בין הכהן העומד על הכבש לבין המזבח.
<b>רב פפא אמר:</b> כך צריך להבין היקש זה של בשר לדם: <b>כי</b> <small>[כמו]</small> <b>דם, מה דם אויר קרקע מפסיקו, אף בשר</b> <b>אויר קרקע מפסיקו.</b>
<big>ד</big> <b>אמר רב יהודה: שני כבשים קטנים יוצאין</b> <b>מן הכבש</b> הגדול, <b>שבהן פונים</b> הכהנים <b>ליסוד ולסובב, ומובדלין מן המזבח מלא נימא</b> (חוט), <b>משום שנאמר</b> לגבי המזבח: <b>"סביב"</b> (ויקרא א, ה) כלומר, שאפשר יהיה לסובב את המזבח מכל צד, ואינו מחובר לדבר אחר. <b>ור' אבהו אמר</b> טעם אחר: נאמר במזבח <b>"רבוע"</b> (שמות כז, א), ואם היו הכבשים מחוברים אליו, שוב לא היתה צורתו צורת רבוע.
 ומעירים:  <b>ואיצטריך למכתב</b> <small>[וצריך היה לכתוב]</small> <b>"סביב" ואיצטריך למכתב</b> <small>[וצריך היה לכתוב]</small> <b>"רבוע", דאי כתב</b> <b>רחמנא</b> <small>[שאם היתה כותבת</small> <b>התורה]</b> רק <b>"סביב", הוה אמינא</b> <b>דעגיל מעגל</b> <small>[הייתי אומר ש</small>הוא <small>מעוגל],</small> <b>כתב רחמנא</b> <small>[כתבה התורה]</small> <b>"רבוע". ואי כתב רחמנא</b> <small>[ואם היתה כותבת התורה]</small> רק <b>"רבוע", הוה אמינא דאריך וקטין</b> <small>[הייתי אומר ש</small>הוא <small>ארוך וצר],</small> <b>כתב רחמנא</b> <small>[כתבה התורה]</small> <b>"סביב",</b> שיהיה אורכו ורחבו שווים מכל הצדדים.
<big>ה</big> <b>תנן התם</b> <small>[שנינו שם]</small> במסכת מדות, בתיאור רוחב העזרה מצפון לדרום: <b>הכבש והמזבח ששים ושתים</b> אמה הם. ותוהים: <b>הני</b> <small>[אלה]</small> ששים ושתים? הלוא <b>שיתין</b> <small>[ששים]</small> <b>וארבעה</b> אמות <b>הוו</b> <small>[הם],</small> שהרי המזבח הוא שלושים ושתים אמות, וכך אורך הכבש, כפי ששנינו במשנה אחרת שם! ומשיבים: הרי זה כפי ששנינו בברייתא: <b>נמצא</b> הכבש <b>פורח</b> מצוי באויר באורך <b>אמה על יסוד ו</b>באורך <b>אמה על סובב,</b> שהכבש נמשך ועולה על האמות האלה, ולכן כאשר מודדים את אורך הכבש והמזבח ביחד, כמה תופסים הם בשטח העזרה — אין זה אלא ששים ושתים אמה.

Daf 63a

<b>אמר רמי בר חמא: כל כבשי כבשים</b> כלומר, הכבשים הקטנים, השיפוע שלהם הוא <b>שלש אמות</b> של אורך <b>לאמה</b> גובה, <b>חוץ מכבשו של מזבח, שהיה שלש אמות ומחצה ואצבע ושליש אצבע בזכרותא</b> <small>[בקצה]</small> לכל אמה גובה, שעשו את השיפוע מתון יותר, כדי להקל על הכהנים בנשיאת איברי העולה, ומחשש החלקה.
<big>א משנה</big> <b>מנחות היו נקמצות</b> כלומר, הכהן נוטל קומץ מן המנחה כדי להקטירו על המזבח, <b>בכל מקום בעזרה</b> (ולא רק בצפון), <b>ונאכלות לפנים מן הקלעים</b> של העזרה, <b>לזכרי כהונה</b> לכהנים זכרים, <b>בכל מאכל</b> צלי או מבושל, <b>ליום ולילה עד חצות.</b>
<big>ב גמרא</big> <b>אמר ר' אלעזר: מנחה שנקמצה בהיכל</b> עצמו — <b>כשירה, שכן מצינו</b> מעין קמיצה בהיכל <b>בסילוק בזיכין,</b> שהיו שני בזיכי לבונה מונחים ליד לחם הפנים בהיכל, ובשבת לוקחים (מסלקים) אותם משם כדי להקטירם ובכך להתיר את לחם הפנים באכילה לכהנים. וסילוק הבזיכים הוא, איפוא, כמו קמיצה ללחם הפנים.
<b>מתיב</b> <small>[מקשה]</small> <b>ר' ירמיה</b> ממה ששנינו בברייתא: מה שנאמר לגבי המנחה "והביאה אל בני אהרן הכהנים וקמץ משם" (ויקרא ב, ב), <b>"וקמץ משם",</b> כוונתו — <b>ממקום שרגלי הזר</b> שהביאה <b>עומדות.</b>
<b>בן בתירא</b> דורש באופן אחר, ו<b>אומר: מנין שאם קמץ בשמאל שיחזיר</b> את הקומץ לכלי, ויחזור <b>ויקמוץ בימין? תלמוד לומר:</b> "וקמץ <b>משם", ממקום שקמץ כבר.</b> על כל פנים, לדברי התנא הראשון כיצד ניתן לקמוץ בהיכל? והרי זר אינו יכול להיכנס לשם!
<b>איכא דאמרי</b> <small>[יש שאומרים]:</small> <b>הוא מותיב לה</b> <small>[היה מקשה את הקושיה הזו]</small> <b>והוא מפרק לה</b> <small>[היה מתרץ אותה],</small> <b>איכא דאמרי</b> <small>[יש שאומרים]:</small> <b>אמר ליה</b> <small>[לו]</small> <b>ר' עקיבא לר' ירמיה בר תחליפא, אסברא</b> <small>[אסביר]</small> <b>לך: לא נצרכא</b> דרשה זו כדי להגביל את מקום הקמיצה, <b>אלא</b> להיפך, <b>להכשיר</b> את <b>כל העזרה כולה</b> לקמיצה, גם במקום שהותר לזר להיכנס. ומדוע צריך לכך?
 כי <b>סלקא דעתך אמינא</b> <small>[יעלה על דעתך לומר]:</small> <b>הואיל ועולה קדשי קדשים ו</b>גם <b>מנחה</b> היא <b>קדשי קדשים,</b> יש לומר: <b>מה עולה טעונה</b> דווקא <b>צפון</b> לשחיטתה, <b>אף מנחה טעונה צפון</b> לקמיצתה.
 ומשיבים: לא ניתן היה לומר כך, כי יש לדחות:  <b>מה לעולה</b> שהיא חמורה יותר, <b>שכן</b> היא עולה <b>כליל!</b>
ואם תאמר שהיה מקום ללמוד <b>מחטאת</b> שגם היא קדשי קדשים ושחיטתה בצפון ואינה עולה כליל — גם זאת יש לפרוך: <b>מה לחטאת</b> שהיא חמורה, <b>שכן מכפרת על חייבי כריתות!</b>
ואם תאמר: נלמד <b>מאשם,</b> שהוא קדשי קדשים ושחיטתו בצפון — יש לדחות: <b>מה לאשם, שכן מיני דמים,</b> ואין ללמוד מכאן למנחה.
 ומוסיפים: <b>מכולהו</b> <small>[מכולם]</small> ביחד גם כן אי אפשר היה ללמוד, מן הצד השווה שבהם, שהם קדשי קדשים, וכן המנחות, משום ש<b>מה לכולהו</b> <small>[לכולם]</small> <b>שכן מיני דמים</b> הם!
<b>אלא איצטריך</b> <small>[הוצרך הדבר]</small> להיאמר מפני טעם אחר, <b>סלקא דעתך אמינא</b> <small>[יעלה על דעתך לומר]:</small> <b>הואיל וכתיב</b> <small>[ונאמר]</small> במנחה תחילה: <b>"והגישה</b> (הכהן) <b>אל המזבח"</b> (ויקרא ב, ח), ונאמר בקמיצה: <b>"והרים ממנו בקמצו"</b> (ויקרא ו, ח), ו"ממנו" כוונתו מן הכלי בו הגיש את המנחה תחילה אל המזבח, יש לומר:
<b>מה הגשה בקרן מערבית דרומית, אף קמיצה</b> מכלי זה תהיה רק <b>בקרן מערבית דרומית, קא משמע לן</b> <small>[משמיע לנו]</small> שהותרה קמיצה גם במקומות אחרים בעזרה.
<big>ג</big> ובאותו ענין <b>אמר ר' יוחנן: שלמים</b> שמקום שחיטתם בכל העזרה, <b>ששחטן בהיכל</b> — <b>כשרים, שנאמר: "ושחטו (אותו) פתח אהל מועד"</b> (ויקרא ג, ב), <b>ולא יהא טפל חמור מן העיקר,</b> שאם פתח ההיכל ראוי לשחיטת השלמים, כל שכן ההיכל עצמו.
<b>מיתיבי</b> <small>[מקשים]</small> על סברה זו ממה ששנינו, <b>ר' יוחנן בן בתירה אומר: מנין שאם הקיפו גוים את כל העזרה,</b> והיו יורים עליה, עד שאין הכהנים יכולים לשהות שם, <b>שהכהנים נכנסין לשם</b> (להיכל) <b>ואוכלין שם קדשי קדשים? תלמוד לומר: "בקדש הקדשים תאכלנו"</b> (במדבר יח, י).
<b>ואמאי</b> <small>[ומדוע]</small> צריך הוא ללימוד זה? <b>נימא</b> <small>[נאמר]</small> כך, כדרך שנימק זאת ר' יוחנן: הרי נאמר <b>"בחצר אהל מועד יאכלוה"</b> (ויקרא ו, ט), <b>ולא יהא טפל חמור מן העיקר,</b> שאם החצר ראויה לאכילת קדשי קדשים, כל שכן אהל מועד עצמו!
 ודוחים:  <b>הכי השתא</b> <small>[כך אתה משוה]?!</small> <b>התם</b> <small>[שם]</small> לגבי שחיטה, שמדובר בענין <b>עבודה,</b> ו<b>אדם עובד</b> ומשרת את רבו (אדונו) <b>במקום</b> בו <b>רבו</b> נמצא — <b>אמרינן</b> <small>[אומרים אנו]</small> <b>לא יהא טפל חמור מן העיקר.</b> ואילו לענין <b>אכילה,</b> ש<b>אין אדם אוכל במקום רבו,</b> שאין זו דרך ארץ, <b>לא יהא טפל חמור מן העיקר לא אמרינן</b> <small>[אין אנו אומרים],</small> ולכן צריך כתוב מיוחד שמלמדנו שמותר לעשות זאת.
<big>ד משנה</big> <b>חטאת העוף היתה נעשית על קרן דרומית מערבית</b> של המזבח. <b>ובכל מקום היתה כשירה, אלא זה היתה מקומה</b> שקבעו לה. <b>ושלשה דברים היתה אותה קרן משמשת מלמטה</b> (בחצי המזבח התחתון, למטה מחוט הסיקרא), <b>ושלשה מלמעלה. מלמטה:</b> מעשה <b>חטאת העוף, והגשות</b> של המנחות בכלי לפני הקמיצה, <b>ושירי הדם</b> ששופכים שם.
<b>ומלמעלן</b> היתה משמשת ל<b>ניסוך היין</b> שמביאים עם הקרבנות, או כקרבן בפני עצמו, <b>ו</b>לניסוך <b>המים</b> בחג הסוכות, שבקרן שבראשה היו נקבים המיועדים לכך. <b>ו</b>כן היתה משמשת לעשיית <b>עולת העוף כשהיא רבה במזרח</b> (בקרן דרומית מזרחית, ששם היתה נעשית) שאם היו עולות מרובות, ולא היה שם מקום ליותר מכהן אחד, היו עושים אותה בקרן הדרומית מערבית, כאשר יבואר בגמרא.
 כלל אמרו: <b>כל העולין למזבח</b> — <b>עולין</b> בכבש <b>דרך ימין</b> לכיוון קרן מזרחית דרומית,

Daf 63b

<b>ומקיפין</b> את המזבח עד לקרן המערבית דרומית, <b>ויורדין דרך שמאל, חוץ מן העולה לשלשה אלו,</b> שהיו נעשים בראש קרן דרומית מערבית: ניסוך היין, ניסוך המים, ועולת העוף כשהיא מרובה במזרח, <b>שהיו עולין</b> ישר לקרן זו, מן הכבש שבדרום לצד שמאל, <b>ו</b>כשגומרים עבודתם <b>יורדין על העקב</b> כלומר, חוזרים בדרך שבה באו.
<big>א גמרא</big> שואלים: <b>מנא הני מילי</b> <small>[מנין הדברים הללו]</small> שמקום החטאת הוא בקרן דרומית מערבית? <b>אמר ר' יהושע, אמר קרא</b> <small>[הכתוב]</small> לגבי מנחת חוטא, הבאה במקום חטאת הבהמה והעוף, <b>"לא ישים עליה שמן ולא יתן עליה לבנה כי חטאת היא"</b> (ויקרא ה, יא), ומפסוק זה רואים ש<b>חטאת קרויה מנחה, ומנחה קרויה חטאת,</b> ולפיכך יש ללמוד מזו על זו:
<b>מה חטאת טעונה</b> שחיטה ב<b>צפון</b> — <b>אף מנחה טעונה</b> קידוש הקומץ בכלי ב<b>צפון. ומה מנחה</b> מגישה <b>בקרן מערבית דרומית, אף חטאת</b> מזה דמה <b>בקרן</b> <b>מערבית דרומית.</b>
ושואלים: <b>ומנחה</b> <b>גופה מנלן</b> <small>[עצמה מנין לנו]</small> שמגישים אותה שם? <b>דתניא</b> <small>[ששנויה</small> ברייתא<small>]</small> על הפסוק: "וזאת תורת המנחה הקרב אותה... לפני ה' אל פני המזבח" (ויקרא ו, ז). ממה שנאמר <b>"לפני ה' "</b>(ויקרא ו, ז), <b>יכול</b> שיגיש אותה <b>במערב</b> שהוא לפני ה', מול ההיכל? <b>תלמוד לומר: "אל פני המזבח"</b> (ויקרא ו, ז) בדרום, שמשם עולים אליו.
 ומצד שני, <b>אי</b> <small>[אם]</small> נאמר <b>"אל פני המזבח", יכול</b> יגישה <b>בדרום,</b> שהוא פני המזבח, שמשם עולים אליו? <b>תלמוד לומר: "לפני ה' ",</b> במערב. <b>הא</b> <small>[הרי]</small> <b>כיצד</b> מקיימים את שני הכתובים? <b>מגישה בקרן מערבית דרומית כנגד חודה של קרן,</b> והרי זה גם בדרום וגם במערב, <b>ודיו.</b>
<b>ר' אליעזר אומר: יכול יגישנה למערבה של קרן או לדרומה של קרן</b> לאיזו שירצה? <b>אמרת: כל מקום שאתה מוצא שני מקראות, אחד מקיים</b> מה שנאמר בו <b>עצמו ומקיים</b> גם מה שנאמר ב<b>חבירו, ואחד מקיים עצמו ומבטל חבירו</b> — <b>מניחין זה שמקיים עצמו ומבטל חבירו, ותופשין את שמקיים עצמו ומקיים חבירו.</b>
ולפיכך, בענייננו, <b>כשאתה אומר "אל פני ה' "</b>והוא <b>במערב, היכן קיימת "אל פני המזבח"?</b> אבל <b>כשאתה אומר "אל פני המזבח"</b> והוא <b>בדרום, קיימת "לפני ה' ",</b> במערב.
 ותוהים:  <b>בדרום היכן קיימת</b> "לפני ה' "? <b>אמר רב אשי, קסבר האי תנא</b> <small>[סבור תנא זה]:</small> <b>כוליה</b> <small>[כל]</small> ה<b>מזבח בצפון</b> העזרה <b>קאי</b> <small>[</small>הוא <small>עומד],</small> מן האמצע וצפונה, ולכן קצהו הדרומי מצוי מול פתח ההיכל, שנמצא באמצע <small>העזרה, והוא ממש "לפני ה' ".</small>
<big>ב</big> שנינו במשנה לגבי חטאת העוף: <b>בכל מקום היתה כשירה,</b> אלא זה היה מקומה (בקרן דרומית מערבית). ושואלים: <b>מאי קאמר</b> <small>[מה הוא אומר]?</small> מה פירוש התוספת "אלא זה היה מקומה"? שהרי כבר אמרנו תחילה במשנה שהיא נעשית בקרן דרומית מערבית דווקא! <b>אמר רב אשי, הכי קאמר</b> <small>[כך הוא אומר]:</small> <b>בכל מקום היתה כשירה למליקתה, אלא זה,</b> קרן דרומית מערבית, <b>היה מקומה להזאתה.</b>
ומעירים: <b>תנינא להא דתנו רבנן</b> <small>[שנינו</small> איפוא במשנה <small>את מה ששנו חכמים</small> בברייתא<small>]</small> לגבי חטאת העוף: <b>מלקה בכל מקום במזבח</b> — <b>כשירה, היזה דמה בכל מקום</b> במזבח — <b>כשירה, היזה</b> את הדם <b>ולא מיצה</b> את הנותר על קיר המזבח, כפי שנאמר בתורה "והזה מדם החטאת על קיר המזבח והנשאר בדם יימצה אל יסוד המזבח" (ויקרא ה, ט) — עדיין <b>כשירה, ובלבד שיתן מחוט הסיקרא ולמטה מדם הנפש</b> (הדם שהנפש יוצאה בו).
 ושואלים:  <b>מאי קאמר</b> <small>[מה הוא אומר]</small> "מלבד שיתן מחוט הסיקרא ולמטה"? והרי נאמר תחילה שאם היזה בכל מקום כשירה! ומסבירים: <b>הכי קאמר</b> <small>[כך הוא אומר]:</small> <b>מלקה בכל מקום במזבח</b> — <b>כשירה, מיצה דמה בכל מקום במזבח</b> — <b>כשירה,</b>

Daf 64a

<b>ש</b>כן <b>אם היזה ולא מיצה</b> — גם כן <b>כשירה, ובלבד שיתן</b> בהזאה <b>מחוט הסיקרא ולמטה מדם הנפש.</b>
<big>א</big> שנינו במשנה כי <b>שלשה דברים</b> היו עושים בקרן דרומית מערבית למטה: חטאת העוף וההגשות ושיירי הדם. ומבררים: <b>חטאת העוף</b> — <b>הא דאמרן</b> <small>[זו שאמרנו]</small> במשנה (דף סג,ב) שהיא נעשית שם.
<b>הגשות</b> של המנחה — <b>דכתיב</b> <small>[שנאמר]:</small> <b>"והגישה אל פני המזבח"</b> (ראה ויקרא ו, ז). <b>שירי הדם</b> — <b>דכתיב</b> <small>[שנאמר]:</small> <b>"ואת כל דם הפר ישפך אל יסוד המזבח"</b> (ויקרא ד, ז).
<big>ב</big> ועוד שנינו כי שלושה דברים נעשו בקרן דרומית מערבית <b>מלמעלה: ניסוך המים והיין, ועולת העוף כשהיא רבה במזרח.</b> ושואלים: <b>מאי טעמא</b> <small>[מה טעם]</small> היו עושים את העולה לכתחילה בקרן דרומית מזרחית? <b>ר' יוחנן אמר: מפני שקרובה מ</b>שאר הקרנות ל<b>בית הדשן</b> (המקום בו מניחים את הדשן שמרימים מן המזבח בכל בוקר), ושם משליכים את המוראה והנוצות של עולת העוף.
 ולגבי מה ששנינו שניתן לעשותה בקרן דרומית מערבית, <b>אמר ר' יוחנן: בא וראה כמה גדול כחן של כהנים, שאין לך</b> חלק <b>קל בעופות יותר ממוראה</b> (זפק) <b>ונוצה, פעמים שהכהן זורקן יותר מבשלשים אמה</b> כשהוא עושה את עולת העוף בקרן דרומית מערבית, כשהיא רבה  במזרח.
<b>דתנן</b> <small>[ששנינו</small> במשנה<small>]</small> לגבי סדר עבודת התמיד שבמקדש: <b>נטל</b> הכהן <b>מחתה של כסף ועלה לראש המזבח,</b> אל מקום המערכה <b>ופינה את הגחלים אילך ואילך וחתה</b> (נטל במחתה) <b>מן</b> הגחלים <b>המאוכלות הפנימיות ויורד.</b> כשירד מן הכבש ו<b>הגיע לרצפה מחזיר פניו</b> שמאלה <b>כלפי צפון והולך למזרחו של כבש כעשר אמות,</b> ושם <b>צבר את הגחלים על גבי הרצפה, רחוק מן הכבש שלשה טפחים, מקום שנותנין מוראה ונוצה ודישון מזבח הפנימי והמנורה.</b> ומקום זה היה מרוחק יותר משלושים אמה מקרן מערבית דרומית.
 ושואלים: עד לשם  <b>הני טפי מתלתין וחד הויין</b> <small>[אלה יותר משלשים ואחת</small> אמה <small>הן]!</small> ומשיבים: <b>מקום גברי לא חשיב</b> <small>[מקום האנשים,</small> מקומו של הכהן עצמו, <small>אינו מונה]</small> ולכן יש להחסיר מחשבון זה אמה, שהיא מקום עמידתו של הכהן.
<big>ג</big> שנינו במשנה: <b>כל העולים למזבח</b> היו עולים דרך ימין ומקיפים את המזבח ויורדים דרך שמאל, חוץ מהעולים לשלושה דברים אלה: ניסוך היין, וניסוך המים, ועולת העוף כשהיא רבה במזרח, שהיו פונים מיד לשמאלם. ושואלים: <b>מאי טעמא</b> <small>[מה טעם</small> הדבר<small>]</small> שאלו לא היו מקיפים דרך ימין? <b>אמר ר' יוחנן: נסכים</b> — <b>שמא יתעשנו</b> בעשן העולה מן המזבח בתוך כדי ההילוך סביב למזבח כולו. <b>ועולת העוף</b> — <b>שמא תמות בעשן.</b>
<b>ורמינהו</b> <small>[ומשליכים,</small> מראים סתירה<small>]</small> ממה ששנינו: כשהכהן הגדול עושה את עבודת התמיד בעצמו, ולאחר שסידר את איברי התמיד על המערכה, <b>בא לו להקיף את המזבח, מאין הוא מתחיל? מקרן דרומית מזרחית, מזרחית צפונית, צפונית מערבית, מערבית דרומית, ונותנין לו יין לנסך.</b> הרי שאין חוששים שיתעשן היין!
<b>אמר ר' יוחנן:</b>

Daf 64b

אין מדובר אלא על <b>הקפה ברגל</b> בלא שיהא היין בידו, וכשמגיע לקרן מערבית דרומית נותנים לו את היין. <b>אמר רבא: דיקא נמי</b> <small>[מדוייק גם כן],</small> <b>דקתני</b> <small>[ששנה]:</small> <b>נותנין לו יין לנסך, ולא קתני</b> <small>[שנה]:</small> <b>אומר לו "נסך", שמע מינה</b> <small>[למד מכאן]</small> שעד אותה שעה אינו מחזיק את היין בידו.
<big>א</big> ובענין ששנינו במשנתנו <b>תנו רבנן</b> <small>[שנו חכמים</small> בברייתא<b>]:</b> <b>כל העולין למזבח עולין דרך ימין</b> הכבש <b>ויורדין דרך שמאל</b> של הכבש, <b>עולין דרך מזרח ויורדין דרך מערב, חוץ מן העולה לשלשה דברים הללו</b> ניסוך היין והמים ועולת העוף, הנעשים בקרן דרומית מערבית, <b>שעולים דרך מערב ויורדין דרך מערב, עולין דרך ימין ויורדין דרך ימין.</b>
ותוהים: וכי העולים דרך מערב עולים <b>דרך ימין?</b> הלא כאשר עולה בכבש מדרום, דרך מערב <b>דרך שמאל הוא! אמר רבינא, תני</b> <small>[שנה]</small> ותקן: <b>שמאל. רבא אמר: מאי</b> <small>[מה</small> פירוש<small>]</small> <b>ימין? ימין</b> של <b>מזבח</b> שחזיתו של המזבח פונה לדרום, ולפיכך צד מערב הריהו ימין שלו. <b>ו</b>לפי זה <b>מאי</b> <small>[מה</small> פירוש<b>]</b> <b>שמאל</b> ששנינו בתחילת הברייתא, שהיורד מן המזבח יורד דרך שמאל? <b>שמאל דגברא</b> <small>[של האיש]</small> העומד מול המזבח.
 ומקשים: <b>וניתני</b> <small>[ונשנה]</small> <b>או אידי ואידי</b> <small>[זה וזה],</small> בתחילת הברייתא ובסופה, לפי פניו של ה<b>מזבח, או אידי ואידי דגברא</b> <small>[זה וזה,</small> לפי כיוון עלייתו ה<small>של איש]!</small> וכיצד משתמש בשני מובנים שונים באותה ברייתא? ואומרים: אכן, <b>קשיא</b> <small>[קשה].</small>
<big>ב משנה</big> <b>חטאת העוף כיצד היה נעשית? (עלה לכבש ופנה לסובב בא לו לקרן דרומית מזרחית). היה מולק</b> חותך בציפורן אגודלו <b>את ראשה ממול ערפה</b> כלומר, מאחורי צווארה, <b>ואינו מבדיל</b> (מפריד) את הראש מן הגוף, <b>ו</b>כשהוא אוחז <b>מזה מדמה על קיר המזבח. שירי הדם היה מתמצה על היסוד. ואין למזבח אלא דמה, וכולה</b> נאכלת <b>לכהנים.</b>
<big>ג גמרא</big> <b>תנו רבנן</b> <small>[שנו חכמים]:</small> <b>"והזה מדם החטאת</b> על קיר המזבח" (ויקרא ה, ט) — <b>מגוף החטאת</b> כלומר, לא מתוך כלי, ולא באצבע, אלא מגוף העוף עצמו. <b>הא</b> <small>[הרי]</small> <b>כיצד? אוחז בראש ובגוף</b> של העוף <b>ומזה</b> מן הדם <b>על קיר המזבח.</b> והוצרך לומר "קיר המזבח", להדגיש: <b>ולא על קיר הכבש ולא על קיר היכל ולא על קיר אולם. ואיזה</b> קיר של המזבח? <b>זה קיר התחתון</b> של המזבח, מחוט הסיקרא ולמטה.
 ושואלים: <b>או אינו אלא קיר העליון? ו</b>לכאורה <b>דין</b> [קל וחומר] <b>הוא: ומה בהמה</b> שזריקת דם <b>עולתה למטה</b> מחוט הסיקרא, בכל זאת הזאת דם <b>חטאתה למעלה</b> על קרנות המזבח, <b>עוף שעולתו למעלה אינו דין שחטאתו למעלה?</b>
<b>תלמוד לומר</b> בחטאת העוף: <b>"והנשאר בדם ימצה אל יסוד המזבח"</b> (ויקרא ה, ט), ומכאן יש ללמוד שמזה על <b>קיר שהשירין שלו מתמצים</b> ויורדים <b>ליסוד, ואיזה? זה קיר התחתון,</b> שהרי רובו של הקיר העליון מצוי מעל לסובב.
 ושואלים:  <b>ונעביד מעילאי</b> <small>[ושנעשה</small> הזאה <small>מלמעלה]</small> לפי הסברה שאמרנו, <b>והדר נעביד מתתאי</b> <small>[</small>ו<small>אחר כך נעשה</small> מיצוי <small>מלמטה],</small> ונקיים את האמור בכתוב! <b>אמר רבא: מי כתיב</b> <small>[האם נאמר]</small> <b>ימצה? ימצה כתיב</b> <small>[נאמר],</small> <b>דממילא</b> (שמעצמו) <b>משמע</b> שהדם מתמצה מן הקיר, ויורד אל היסוד, וזה יכול להעשות רק כשממצה את הדם בחציו התחתון של המזבח, מתחת הסובב.
<big>ד</big> <b>אמר רב זוטרא בר טוביה אמר רב: כיצד מולקין חטאת העוף?</b> מחזיק את העוף מגבו, לרוחב כף ידו, כש<b>אוחז גפיו</b> (כנפיו) <b>בשתי אצבעות</b> בין האצבע והאמה, <b>ושתי רגלים בשתי אצבעות</b> בין הקמיצה והזרת, וראשה נמצא בין האצבע לאגודל, ומכניס אגודלו מתחת לצווארה, <b>ומותח צוארה על רוחב גודלו ומולקה</b> בציפורנו מן העורף.
<b>במתניתא תנא</b> <small>[בברייתא שנה]:</small> <b>ציפרא מלבר</b> <small>[הצפור מחוץ],</small> כלומר, לא כמו שאמרנו, שגוף הציפור נמצא בתוך ידו, אלא על גב ידו לרוחבה, וגבה מופנה אליו, כאשר הוא <b>אוחז גפיו בשתי אצבעות</b> קמיצה וזרת <b>ושני רגלים בשתי אצבעות</b> אצבע ואמה, <b>ו</b>באמצעות אגודלו הוא מכופף את ראשה לתוך כף ידו <b>מותח צוארו על רוחב שתי אצבעותיו ומולק. וזו עבודה קשה שבמקדש</b> להחזיק את הגוף כולו ואת צוארו במקום הנכון ולמלוק.
 ותוהים: <b>זו היא ותו לא</b> <small>[ולא עוד]?</small> <b>והאיכא</b> <small>[והרי יש]:</small> <b>קמיצה</b> של קומץ המנחה <b>וחפינה</b> של הקטורת ביום הכיפורים, שגם הן עבודות קשות שבמקדש! <b>אלא אימא</b> <small>[אמור]:</small> <b>זו עבודה קשה,</b> אחת <b>מעבודות קשות שבמקדש.</b>
<big>ה משנה</big> <b>עולת העוף כיצד נעשית? עלה לכבש ופנה לסובב, בא לו לקרן דרומית מזרחית, היה מולק את ראשה ממול ערפה ומבדיל</b> לגמרי את הראש מן הגוף, <b>ומיצה</b> (תוך כדי סחיטה) <b>את דמה על קיר המזבח; נטל את הראש והקיף</b> (הצמיד) <b>בית מליקתו</b> (המקום בו נמלק, הצואר) <b>למזבח</b> כדי שיתמצה הדם ממנו, <b>ספגו</b> את הדם שבו <b>במלח</b> שמניח שם <b>וזרקו על גבי האשים</b> (האש שעל המזבח)
<b>בא לו לגוף, והסיר את המוראה</b> (הזפק) <b>ואת הנוצה</b> שעליה, <b>ואת בני המעיים היוצאין עמם והשליכן לבית הדשן. שיסע</b> את העוף לאורכו, <b>ולא הבדיל</b> לא הפריד לגמרי שני חלקי העוף המשוסעים, <b>ואם הבדיל</b> — <b>כשר. סופגו במלח וזרקו על גבי האשים.</b>
<b>לא הסיר המוראה ולא הנוצה ואת בני מעיים היוצאין עמם, ולא ספגו במלח, כל</b> דבר <b>ששינה בה מאחר שמיצה את דמה</b> — <b>כשירה. הבדיל</b> את הראש מן הגוף <b>בחטאת ולא הבדיל בעולה</b> — בשניהם <b>פסול. מיצה</b> בעולת העוף <b>את דם הראש ולא מיצה דם הגוף</b> — <b>פסולה,</b> אבל מיצה <b>דם הגוף ולא מיצה דם הראש</b> — <b>כשירה.</b> ומעתה דנים בפסולי מחשבה שבקרבנות העוף.
<b>חטאת העוף שמלקה שלא לשמה, מיצה דמה שלא לשמה,</b> או שעשה זאת <b>לשמה ו</b>אחר כך <b>שלא לשמה, או שלא לשמה ולשמה</b> — <b>פסול,</b> כשאר החטאות הנפסלות כשנעשות שלא לשמה (ראה לעיל זבחים יד,א). <b>עולת העוף</b> שעשאה שלא לשמה — <b>כשירה, ובלבד שלא עלתה לבעלים לשם חובה.</b>
<b>אחד חטאת העוף ואחד עולת העוף, שמלקן ושמיצה את דמן לאכול דבר שדרכו לאכול ולהקטיר דבר שדרכו להקטיר,</b> אם עשה זאת במחשבה לעשות זאת <b>חוץ למקומו,</b> כלומר, חוץ לעזרה — <b>פסול ואין בו כרת,</b> ואם חישב שיעשה <b>חוץ לזמנו</b> למחרת — <b>פיגול וחייבין עליו כרת, ובלבד שיקריב המתיר</b> (הדם, שמתיר את הבשר להקטרה או לאכילה) <b>כמצותו,</b> שרק אז חל עליו דין פיגול.
<b>כיצד קרב המתיר כמצותו? מלק בשתיקה</b> (שלא במחשבת פסול) <b>ומיצה הדם</b> במחשבת <b>חוץ לזמנו, או שמלק</b> במחשבת <b>חוץ לזמנו ומיצה הדם בשתיקה, או שמלק ומיצה הדם חוץ לזמנו</b> — <b>זהו שקרב המתיר</b>
<b>כמצותו. כיצד לא קרב המתיר כמצותו? מלק</b> במחשבת <b>חוץ למקומו</b> ו<b>מיצה הדם</b> במחשבת <b>חוץ לזמנו, או שמלק חוץ לזמנו ומיצה הדם חוץ למקומו, או שמלק ומיצה הדם חוץ למקומו;</b>

Daf 65a

<b>חטאת העוף שמלקו</b> במחשבת <b>שלא לשמה ומיצה הדם</b> במחשבה <b>חוץ לזמנו, או שמלק חוץ לזמנו ומיצה דמו שלא לשמה, או שמלק ומיצה הדם שלא לשמה</b> — <b>זהו שלא קרב המתיר כמצותו.</b>
מלק או מיצה את הדם על מנת <b>לאכול כזית בחוץ</b> ו<b>כזית למחר, כזית למחר</b> ו<b>כזית בחוץ, כחצי זית בחוץ כחצי זית למחר, כחצי זית למחר כחצי זית בחוץ</b> — <b>פסול ואין בו כרת.</b>
<b>אמר ר' יהודה, זה הכלל: אם מחשבת הזמן קדמה למחשבת המקום</b> — <b>פיגול וחייבין עליו כרת, ואם מחשבת המקום קדמה למחשבת הזמן</b> — <b>פסול ואין בו כרת; [וחכמים אומרים: זה וזה פסול ואין בו כרת].</b>
<b>לאכול כחצי זית ולהקטיר כחצי זית</b> — <b>כשר, שאין אכילה והקטרה מצטרפין.</b>
<big>א גמרא</big> <b>תנו רבנן</b> <small>[שנו חכמים]</small> על האמור בעולת העוף: "והקריבו הכהן אל המזבח ומלק את ראשו והקטיר המזבחה" (ויקרא א, טו), <b>"והקריבו" מה תלמוד לומר?</b> מדוע לא נאמר "והקריב"?
<b>לפי שנאמר</b> בפסוק הקודם: "ואם מן העוף קרבנו וכו' <b>והקריב מן התרים או מן בני היונה"</b> (ויקרא א, יד), <b>יכול המתנדב עוף לא יפחות משני פרידין</b> (שני עופות)? <b>תלמוד לומר "והקריבו"</b> בלשון יחיד, לומר: <b>אפילו פרידה אחת יביא אל המזבח.</b>
וממשיכים בדרשת הכתוב <b>מה תלמוד לומר "הכהן"</b> (ויקרא א, טו)? <b>לקבוע לו כהן,</b> שרק כהן הוא שעושה את המליקה, ולא זר. ומסבירים: <b>שיכול</b> היית לומר <b>והלא דין</b> (קל וחומר) <b>הוא</b> לומר אחרת: <b>ומה</b> עולת <b>בן צאן שקבע לו צפון</b> לשחיטתו (ויקרא א, יא) <b>לא קבע לו כהן,</b> ואף זר כשר לשחוט (ראה לעיל זבחים לב,א), <b>עוף שלא קבע לו צפון אינו דין שלא יקבע לו כהן? תלמוד לומר "אל הכהן" לקבוע לו כהן.</b>
לפי זה, <b>יכול ימלקנו בסכין? ו</b>לכאורה, לפי מה שאמרנו, <b>דין</b> (קל וחומר) <b>הוא: ומה אם שחיטה שלא קבע לה כהן קבע לה כלי</b> שתישחט בסכין (ראה להלן זבחים צז,ב), <b>מליקה שקבע לה כהן אינו דין שיקבע לה כלי?</b>
<b>תלמוד לומר: "כהן ומלק",</b> שהכהן מולק בידו ולא בכלי. והוא כפי מה ש<b>אמר ר' עקיבא</b> באופן אחר: <b>וכי תעלה על דעתך שזר קרב לגבי</b> <small>[אצל]</small> ה<b>מזבח,</b> שנאמר "והקריבו הכהן אל המזבח"? <b>אלא מה תלמוד לומר "כהן"? שתהא מליקה בעצמו של כהן,</b> ולא בסכין.
 וממשיכים בדרשת הכתוב: <b>יכול ימלקנה בין מלמעלה</b> בחציו העליון של המזבח <b>בין מלמטה? תלמוד לומר: "ומלק... והקטיר</b> המזבחה" (ראה להלן צז, טו), להקישם זה לזה, <b>מה הקטרה</b> נעשית על האש <b>בראש המזבח, אף מליקה בראש המזבח.</b>
<b>"ומלק"</b> — <b>ממול עורף,</b> כלומר, מאחור, בצד הרואה את העורף. <b>אתה אומר: ממול עורף, או אינו אלא מן הצואר? ודין הוא: נאמר כאן,</b> בעולה: <b>"ומלק", ונאמר להלן,</b> בחטאת העוף: <b>"ומלק</b> את ראשו ממול עורפו ולא יבדיל" (ויקרא ה, ח), <b>מה להלן ממול עורף, אף כאן ממול עורף.</b>
ויש לשאול: <b>אי</b> <small>[אם]</small> אתה למד מחטאת, אמור גם כך: <b>מה להלן,</b> בחטאת, <b>מולק ואינו מבדיל</b> את הראש מן הגוף, כפי שנאמר שם, <b>אף כאן מולק ואינו מבדיל! תלמוד לומר</b> בעולה: <b>"ומלק והקטיר"</b> (ויקרא א, טו), <b>מה הקטרה</b> — <b>הראש לעצמו והגוף לעצמו, אף מליקה</b> — <b>הראש לעצמו והגוף לעצמו.</b>
<b>ומנין שהקטרת הראש בעצמו והגוף בעצמו? שנאמר</b> לגבי הגוף: "ושסע אותו בכנפיו... <b>והקטיר אותו</b> הכהן המזבחה" (ויקרא א, יז) — <b>הרי הקטרת הגוף אמורה, הא מה אני מקיים</b> מה שנאמר מתחילה <b>"והקטיר המזבחה"</b> (ויקרא א, טו) — <b>בהקטרת הראש הכתוב מדבר.</b> וממשיכה הברייתא בדרשת הפסוק.
 מה שנאמר בעולת העוף: <b>"ונמצה דמו"</b> (ויקרא א, טו), כוונתו שצריך למצות את כל הדם שבעוף <b>כולו. "אל קיר המזבח"</b> (ויקרא א, טו) — <b>ולא על קיר הכבש ולא על קיר ההיכל. ואיזה</b> קיר <b>זה? זה קיר העליון</b> בחציו העליון של המזבח, למעלה מחוט הסיקרא.
 ויש לשאול: <b>או אינו אלא קיר התחתון? ו</b>לכאורה <b>דין הוא: מה</b> קרבן <b>בהמה ש</b>הזאת דם <b>חטאתה</b> <b>למעלה</b> — הזאת דם <b>עולתה למטה, עוף שחטאתו למטה</b> — <b>אינו דין שעולתו למטה?</b>
<b>תלמוד לומר: "ומלק</b> את ראשו <b>והקטיר... ונמצה דמו"</b> (ויקרא א, טו), <b>וכי תעלה על דעתך לאחר שהקטיר חוזר וממצה?</b> והרי אין מקטירים דבר על המזבח קודם הזאת הדם! <b>אלא לומר לך: מה הקטרה בראש המזבח, אף מיצוי בראש המזבח</b> כלומר, בקיר הסמוך לראש המזבח. <b>הא</b> <small>[הרי]</small> <b>כיצד? היה עולה בכבש ופונה לסובב ובא לו לקרן דרומית מזרחית, היה מולק את ראשה ממול ערפה ומבדיל, וממצה מדמה על קיר המזבח</b> שלידו, כשהוא עומד על הסובב. ומכל מקום <b>אם עשאה למטה מרגליו</b> כלומר, למטה מן הסובב עליו הוא עומד, <b>אפילו</b> במרחק <b>אמה</b> מתחתיו — <b>כשירה.</b>
<b>ר' נחמיה ור' אליעזר בן יעקב אומרים: כל עצמה</b> של עולת העוף, ובכלל זה המיצוי, <b>אין נעשית אלא בראש המזבח.</b> ושואלים: <b>מאי בינייהו</b> <small>[מה</small> ההבדל <small>ביניהם]?</small> מה יסוד מחלוקתם? הרי לשתי הדעות צריך שיעשה המיצוי כמו ההקטרה, בראש המזבח!
<b>אביי ורבא דאמרי תרוייהו</b> <small>[שאמרו שניהם]:</small> מחלוקת האם <b>עושה מערכה על גבי סובב איכא בינייהו</b> <small>[יש ביניהם],</small> שלדעת תנא קמא אפשר בשעת הדחק לעשות מערכה על הסובב, ולשיטתו מיצוי הדם באמה שמתחת לסובב סמוך למקום ההקטרה. ואילו ר' נחמיה ור' אליעזר בן יעקב סבורים שמערכה היא רק על ראש המזבח, ולכן המליקה והמיצוי חייבים להיות סמוך לשם.
<big>ב</big> שנינו במשנה: <b>בא לו לגוף</b> והסיר את המוראה ואת הנוצה ואת בני המעיים היוצאים עמה והשליכם לבית הדשן. <b>תנו רבנן</b> <small>[שנו חכמים]</small> מה שנאמר בעולת העוף: <b>"והסיר את מראתו בנצתה"</b> (ויקרא א, טז), "מוראתו" — <b>זו זפק.</b>
<b>יכול יקדיר</b> (יחתוך את העור) <b>בסכין ויטלנו</b> את הזפק מתחתיו? <b>תלמוד לומר "בנצתה", נוטל את הנוצה</b> (כלומר, גם את העור והנוצה שעליו) <b>עמה. אבא יוסי בן חנן אומר: נוטלה ונוטל</b> גם את <b>קורקבנה עמה.</b>
החכם <b>דבי</b> <small>[של בית</small> מדרשו<small>]</small> של <b>ר' ישמעאל תנא</b> <small>[שנה]:</small> <b>"בנצתה"</b> — <b>בנוצה שלה,</b> ולא יותר מזה. ולכן <b>קודרה</b> (חותך אותה) <b>בסכין</b> מבחוץ סביב מקום הזפק <b>כמין ארובה,</b> ואת מה שקדר הוא מוליך אל מקום הדשן.

Daf 65b

<big>א</big> שנינו במשנה כי לאחר הסרת המוראה ומה שעמה מגוף העולה, <b>שיסע</b> את הגוף <b>ולא הבדיל.</b> ועל הכתוב בענין זה, <b>תנו רבנן</b> <small>[שנו חכמים]:</small> משמעות <b>"ושסע"</b> שנאמר במקרא (ויקרא א, יז) — <b>אין שיסע אלא ביד, וכן הוא אומר: "וישסעהו כשסע הגדי</b> ומאומה אין בידו" (שופטים יד, ו).
<big>ב</big> שנינו במשנה: <b>לא הסיר את המוראה</b> וכו' הבדיל בחטאת — פסולה. ומעירים: <b>מתניתין</b> <small>[משנתנו]</small> לפיה אין מבדילים בחטאת, ש<b>לא</b> <b>כ</b>שיטת <b>ר' אלעזר בר' שמעון. דתניא</b> <small>[ששנויה</small> ברייתא<small>],</small> <b>אמר ר' אלעזר בר' שמעון: שמעתי שמבדילין בחטאת העוף.</b>
ושואלים: <b>מאי בינייהו</b> <small>[מה</small> ההבדל <small>ביניהם]?</small> כלומר, במה תלויה מחלוקתם? <b>אמר רב חסדא: מיצוי</b> דם <b>חטאת העוף</b> על קיר המזבח לאחר הזאת הדם, האם הוא <b>מעכב איכא בינייהו</b> <small>[יש ביניהם],</small> ה<b>תנא קמא</b> <small>[הראשון,</small> של משנתנו<small>]</small> <b>סבר: מיצוי חטאת העוף מעכב, וכיון</b> שלאחר שמבדיל עושה בהכרח <b>מצוי דם,</b> נמצא כי <b>קעביד</b> <small>[עושה]</small> <b>מעשה עולה בחטאת העוף,</b> הבדלה ומיצוי, ודבר זה פוסל את החטאת, כפי ששנינו בפרק הבא (סו,א).
<b>ור' אלעזר בר' שמעון סבר: מיצוי חטאת העוף לא מעכב,</b> וגם אם יבדיל יכול הוא שלא למצות את דמה, ולא יהא זה כמעשה עולה, <b>ו</b>לפיכך, הבדלה זו שהוא עושה <b>מחתך בשר בעלמא</b> <small>[בלבד]</small> <b>הוא,</b> ואינה נפסלת.
<b>רבא אמר:</b> גם אם שניהם סבורים כי מיצוי חטאת העוף מעכב, דין <b>שהייה בסימן שני בעולת העוף</b> האם הוא <b>מעכב</b> (פוסל) <b>איכא בינייהו</b> <small>[יש ביניהם],</small> אם שהה במליקה בין סימן ראשון לשני, כפי שמליקת החטאת נעשית (כמבואר להלן, שכשחותך את הסימן הראשון חותך עמו את רוב הבשר שבצואר העוף, ויש בכך שהייה), ה<b>תנא קמא סבר</b> <small>[הראשון סבור]:</small> <b>שהייה בסימן שני בעולת העוף לא מעכב</b> (לא פוסל), <b>ו</b>אם כן, כאשר מבדיל בחטאת העוף, <b>אף על גב דשהייה</b> <small>[אף על פי ששוהה בו בסימן השני] —</small> <b>קא עביד</b> <small>[הריהו עושה]</small> <b>מעשה עולה בחטאת,</b> ופסולה.
<b>ור' אלעזר בר' שמעון סבר:</b> השיהוי <b>מעכב</b> ופוסל בעולת העוף. <b>וכיון</b> שכשמולק את החטאת בהכרח <b>שהייה</b> <small>[שהה בו]</small> בסימן השני — אין זה מעשה עולה, וכשהוא חותכו — <b>מחתך בשר בעלמא</b> <small>[בלבד]</small> <b>הוא.</b>
<b>אביי אמר:</b> כולם מודים ששהייה פוסלת בעולה, ואולם נחלקו האם בהכרח יש שהייה בחטאת. ובשאלה <b>האם</b> <b>רוב בשר מעכב איכא בינייהו</b> <small>[יש ביניהם</small> מחלוקת<small>]</small> כלומר, מה יהא הדין אם לא חתך את רוב בשר הצואר לאחר חיתוך הסימן הראשון, כפי שצריך לעשות בחטאת. לדעת תנא קמא אין זה מעכב, ואם לאחר הסימן הראשון אינו שוהה בחיתוך רוב הבשר, וחותך מיד את הסימן השני —  נמצא שהוא עושה מעשה עולה, ופוסל. ולדעת ר' אלעזר בר' שמעון דין זה מעכב, וכיון שאי אפשר בלא שהייה בחטאת נמצא שגם אם הוא מבדיל אינו עושה בה מעשה עולה.
 ומעירים:  <b>ו</b>רבא ואביי נחלקו <b>בפלוגתא</b> <small>[ובמחלוקת]</small> של <b>ר' זירא ור' שמואל בר רב יצחק,</b> <b>חד</b> <small>[אחד</small> מהם<small>]</small> <b>אמר: שהייה בסימן שני בעולת העוף מעכב איכא בינייהו</b> <small>[יש ביניהם]</small> בין התנא של משנתנו לבין ר' אלעזר בר' שמעון, <b>וחד</b> <small>[ואחד</small> מהם<small>]</small> <b>אמר: רוב בשר מעכב איכא בינייהו</b> <small>[יש ביניהם].</small>
ושואלים: כיון שנחלקו אם רוב בשר מעכב, <b>מכלל</b> הדברים משמע <b>דבעינן</b> <small>[שצריכים אנו]</small> לדעת הכל שיחתוך <b>רוב בשר בתחילה</b> (לכתחילה)? ומשיבים: <b>אין</b> <small>[כן],</small> <b>והתניא</b> <small>[ו</small>כן <small>שנויה</small> ברייתא<small>]:</small> <b>כיצד מולקין חטאת העוף?</b> כשהוא מולק בצפורנו מצד העורף <b>חותך</b> חוט <b>שדרה ומפרקת</b> (עמוד השדרה<b>)</b> <b>בלא רוב בשר עד שמגיע לוושט או לקנה, הגיע לוושט או לקנה, חותך סימן אחד או רובו ורוב בשר עמו, ובעולה</b> — חותך <b>שנים</b> (שני סימנים) <b>או רוב שנים.</b> עד כאן נסוב הדיון לפי ההבנה, שלדעת ר' אלעזר בר' שמעון, אף שלכתחילה אין להבדיל בחטאת, מכל מקום כשר הדבר בדיעבד.
 ומסופר, <b>אמרוה קמיה</b> <small>[אמרו אותה</small> מחלוקת האמוראים <small>לפני]</small> <b>ר' ירמיה, אמר: לא שמיע להו</b> <small>[האם לא שמעו]</small> <b>הא</b> <small>[</small>הלכה <small>זו]</small> ש<b>אמר ר' שמעון בן אליקים משום</b> (בשם) <b>ר' אלעזר בן פדת משום ר' אלעזר בן שמוע, אומר היה ר' אלעזר בר' שמעון: שמעתי בחטאת העוף שמבדילין,</b> שאין כלל איסור להבדיל. <b>ומאי</b> <small>[ומה</small> פירוש<small>]</small> <b>"לא יבדיל"</b> האמור בתורה לגבי חטאת העוף (ויקרא ה, ח)?

Daf 66a

<b>אין צריך להבדיל</b> כפי שצריך לעשות בעולת העוף. <b>אמר ליה</b> <small>[לו]</small> <b>רב אחא בריה</b> <small>[בנו]</small> של <b>רבא לרב אשי: אלא מעתה, גבי</b> <small>[אצל]</small> דין <b>בור דכתיב</b> <small>[שנאמר]:</small> "וכי יפתח איש בור... <b>ולא יכסנו"</b> (שמות כא, לג), <b>הכי נמי</b> <small>[כך גם כן]</small> תאמר ש<b>אין צריך לכסות</b> ואין זה ציווי?
 ודוחים: <b>הכי השתא</b> <small>[כך אתה משווה]?!</small> <b>התם</b> <small>[שם,</small> בבור<small>],</small> <b>כיון דכתיב</b> <small>[שנאמר]</small> אחר כך: <b>"בעל הבור ישלם"</b> (שמות כא, לד), מכאן אתה למד כי <b>עלויה</b> <small>[עליו]</small> <b>הוא דרמי לכסויי</b> <small>[שמוטל לכסות]</small> את הבור מתחילה. <b>אבל הכא</b> <small>[כאן],</small> <b>מכדי כתיב</b> <small>[הואיל ונאמר]</small> בעולת העוף: <b>"והקריבו"</b> (ויקרא א, טו), ומכאן למדנו כי <b>חלק הכתוב בין חטאת העוף לעולת העוף</b> שציותה התורה להבדיל בה, לומר: דווקא אותו מקריבים באופן זה, שמבדיל, אבל לא בחטאת.
 אם כן מה שנאמר בחטאת העוף <b>"לא יבדיל"</b> (ויקרא ה, ח) <b>למה לי? שמע מינה</b> <small>[למד מכאן]</small> שאין כאן איסור, אלא אמירה ש<b>אין צריך להבדיל.</b>
<big>א</big> שנינו: <b>מיצה דם הגוף</b> ולא מיצה דם הראש — כשירה, אבל אם מיצה דם הראש ולא מיצה דם הגוף — פסולה. ובענין זה <b>תנו רבנן</b> <small>[שנו חכמים]:</small> נאמר בעולת העוף <b>"עולה"</b> (ויקרא א, יז) — <b>אף על פי שמיצה דם הגוף ולא מיצה דם הראש, יכול מיצה דם הראש ולא מיצה דם הגוף? תלמוד לומר: "הוא"</b> (ויקרא א, יז).
 ושואלים:  <b>מאי תלמודא</b> <small>[מהו התלמוד]?</small> כיצד נלמד הדבר מן הכתוב? <b>אמר רבינא:</b> אין ראיה מגוף הכתובים, אבל <b>מסתברא</b> <small>[מסתבר]</small> הדבר, משום ש<b>רוב דמים בגוף שכיחי</b> <small>[מצויים],</small> ולכן תלוי המיצוי בדם שיש בו.

<big>א משנה</big> <b>חטאת העוף שעשאה למטה</b> מחוט הסיקרא שבאמצע המזבח, שהוא מקומה הראוי, אם עשאה <b>כמעשה חטאת</b> במליקה ובהזאה <b>לשם חטאת</b> — <b>כשירה,</b> שכך צריך לעשותה לכתחילה.
 ואולם אם עשאה למטה <b>כ</b>כל <b>מעשה חטאת</b> העוף, אך עשאה <b>לשם עולה,</b> או שעשאה <b>כמעשה עולה</b> אף שעשאה <b>לשם חטאת,</b> או שעשאה <b>כמעשה עולה לשם עולה</b> — בכל אלה הריהי <b>פסולה.</b> ואם <b>עשאה למעלה, כמעשה כולן</b> (בכל אחד מן האופנים שנשנו לפני כן) — <b>פסולה,</b> לפי שעשאה שלא במקומה.
<b>עולת העוף שעשאה למעלה</b> מחוט הסיקרא, שהוא מקומה הראוי, <b>כמעשה עולה</b> <b>לשם עולה</b> — <b>כשירה. כמעשה עולה לשם חטאת</b> — <b>כשירה, ובלבד שלא עלתה לבעליה,</b> כשאר קרבנות (חוץ מן החטאת והפסח) שאין נפסלים אם נעשו שלא לשמה, אלא שלא עלו לבעלים לשם חובה.
אם עשאה למעלה <b>כמעשה חטאת לשם עולה,</b> או שעשאה <b>כמעשה חטאת לשם חטאת</b> — <b>פסולה. עשאה למטה כמעשה כולן</b> — <b>פסולה.</b>

Daf 66b

<big>א גמרא</big> נאמר במשנה שאם עשה חטאת העוף למטה כמעשה עולת העוף הריהי פסולה. ומבררים: <b>דשני במאי</b> <small>[ששינה במה,</small> באיזו עבודה של חטאת העוף<small>]</small> עשה כמעשה עולה ופסל? <b>אילימא</b> <small>[אם תאמר]</small> <b>דשני</b> <small>[ששינה]</small> <b>במליקה</b> שבשעה שמלק הבדיל הראש מן הגוף בחיתוך שני הסימנים, כדרך שנעשית בעולת העוף, אם כן <b>נימא</b> <small>[</small>האם <small>נאמר,</small> נסיק מכאן<small>]</small> שמשנתנו היא ש<b>לא כ</b>שיטת <b>ר' אלעזר בר' שמעון,</b> ש<b>אמר: שמעתי שמבדילין בחטאת העוף?</b>
ותמהים: ומה הקושי שבדבר, <b>ו</b>האם <b>לא אוקימנא</b> <small>[העמדנו]</small> את המשנה בפרק הקודם (סה,א) בענין מליקה ש<b>לא כר' אלעזר בר' שמעון?</b>
ודוחים: <b>לא,</b> כאן אין הכרח לומר שהמשנה אינה כשיטתו, שכן אפשר שמדובר במקרה <b>דשני</b> <small>[ששינה]</small> <b>בהזאה</b> כלומר, שלא היזה תחילה את הדם כדרך עבודת חטאת העוף, אלא מיצה (סחט) את הדם מצווארה, כעולה, ובמקרה זה אף ר' אלעזר בר' שמעון סבור שהיא פסולה.
ומוסיפים: <b>הכי נמי מסתברא</b> <small>[כך גם כן מסתבר],</small> שמדובר במשנתנו ששינה בהזאה, <b>מדקתני סיפא</b> <small>[מ</small>מה <small>ששנה</small> ב<small>סוף</small> המשנה<small>]:</small> <b>עשאה</b> (לחטאת העוף) <b>למעלה כמעשה כולן</b> — <b>פסולה, ואפילו כמעשה חטאת לשם חטאת.</b> ויש לברר: <b>דשני במאי</b> <small>[ששינה במה]?</small> <b>אילימא</b> <small>[אם תאמר]</small> <b>דשני</b> <small>[ששינה]</small> <b>במליקה,</b> שעשאה למעלה — <b>האמר מר</b> <small>[הרי אמר החכם]</small> בענין חטאת העוף: <b>מליקה בכל מקום במזבח כשירה! אלא לאו</b> <small>[האם לא]</small> מדובר איפוא <b>דשני</b> <small>[ששינה]</small> <b>בהזאה,</b> ועשאה למטה. <b>ומדסיפא</b> <small>[ומ</small>תוך שב<small>סוף</small> המשנה<small>]</small> מדובר <b>בהזאה,</b> יש לומר כי <b>רישא נמי</b> <small>[</small>ב<small>ראש</small> המשנה <small>גם כן]</small> מדובר <b>בהזאה.</b>
ודוחים: <b>מידי איריא? הא כדאיתא והא כדאיתא</b> <small>[כלום שייכים הדברים? זה כפי שהוא וזה כפי שהוא]!</small> אף שבסוף המשנה השינוי הוא בהזאה, בתחילת המשנה ייתכן והשינוי הוא במליקה, ואין משנתנו כשיטת ר' אלעזר בר' שמעון.
<big>ב</big> שנינו במשנה שאם עשה <b>עולת העוף</b> כמעשה חטאת — הריהי פסולה. ומבררים: <b>דשני במאי</b> <small>[ששינה במה]?</small> מה עשה בה כמעשה חטאת?
<b>אילימא</b> <small>[אם תאמר]</small> <b>דשני</b> <small>[ששינה]</small> <b>במליקה</b> שלא הבדיל את הראש מהגוף, אם כן <b>מדקתני סיפא</b> <small>[מ</small>מה <small>ששנינו בסוף</small> המשנה<small>]:</small> <b>כולן</b> (כל אלו המקרים שנשנו במשנה) <b>אין מטמאין</b> את האדם בעת שכזית מהקרבן נתון <b>בבית הבליעה</b> שלו, <b>ומועלין בהן</b> (שהנהנה מהם חייב עליהם משום מעילה), <b>נימא</b> <small>[נאמר]</small> שמשנתנו היא ש<b>לא כר' יהושע, דאי</b> <small>[שאם]</small> <b>כר' יהושע, האמר</b> <small>[הרי אמר]</small> בהמשך, לגבי עולה שעשאה למטה כמעשה חטאת: <b>אין מועלין!</b>
<b>ואלא</b> יש לומר שמדובר כאן כששינה <b>במיצוי</b> הדם, שמלקה כעולה, אך היזה דמה תחילה כמעשה חטאת, ולא מיצהו. ובמקרה זה, גם לשיטת ר' יהושע מועלים בה.
 אך מצד אחר <b>אימא סיפא</b> <small>[אמור</small> את <small>סוף</small> המשנה<small>],</small> במשנה הבאה: <b>עולת העוף שעשאה</b> <b>למטה כמעשה חטאת לשם חטאת</b> — <b>ר' אליעזר אומר: מועלין בה, ר' יהושע אומר: אין מועלין בה.</b> ויש לברר: <b>דשני במאי</b> <small>[ששינה במה]?</small>
<b>אילימא</b> <small>[אם תאמר]</small> ששינה <b>במיצוי,</b> על כך יש להקשות: <b>אימר</b> <small>[אמור]</small> ש<b>אמר ר' יהושע</b> את שיטתו שאין מועלים בה, הרי זה דווקא <b>דשני</b> <small>[</small>כ<small>ששינה]</small> <b>במליקה</b>, שכאשר מלק סימן אחד כדרך חטאת העוף, למטה, נעקר ממנה שם עולת העוף, ולכן אין מועלים בה, כדין חטאת העוף שנמלקה. ואולם אם לא שינה במליקה, אלא הבדיל כדין עולה, ורק שינה לאחר מכן <b>במיצוי, מי</b> <small>[האם]</small> <b>אמר</b> ר' יהושע שאין מועלים בה?
<b>ואלא</b> בהכרח מדובר כאן בשינוי <b>במליקה.</b> ואולם על כך יש לתמוה: משנה זו <b>רישא</b> <small>[ראשה,</small> תחילתה<small>]</small> בענין חטאת שעשאה כמעשה עולה, <b>וסיפא</b> <small>[וסופה],</small> מחלוקת ר' אליעזר ור' יהושע במשנה הבאה, עוסקים בשינוי <b>במליקה, ו</b>אילו <b>מציעתא</b> <small>[אמצעיתה],</small> בענין עולת העוף שעשאה כחטאת, עוסקת כששינה <b>במיצוי?</b>
ומשיבים: <b>אין</b> <small>[</small>אכן <small>כן],</small> <b>רישא וסיפא</b> <small>[ראש וסוף</small> המשנה<small>]</small> <b>במליקה, ומציעתא</b> <small>[ואמצע</small> המשנה<small>]</small> <b>במיצוי.</b>
<big>ג משנה</big> <b>וכולן</b> כל המקרים שנשנו במשנה הקודמת בקרבנות העוף שנעשה בהם שינוי, אף שהם פסולים ואסורים בהקרבה ובאכילה, <b>אין</b> הן <b>מטמאין</b> כשאר נבלת עוף טהור כשהיא <b>בבית הבליעה</b> של האוכל ממנה, שכן המליקה הוציאתן מכלל נבילה. <b>ו</b>מכל מקום, כיון שלא הותרו לכהנים <b>מועלים בהן</b> כלומר, הנהנה מהם מעל, <b>חוץ מחטאת העוף שעשאה למטה כמעשה חטאת לשם חטאת,</b> שכיון שנעשתה כראוי והרי היא מותרת מעתה באכילה לכהנים, אין בה דין מעילה.
<b>עולת העוף שעשאה למטה</b> מחוט הסיקרא שבאמצע המזבח, כדין חטאת, ו<b>כמעשה חטאת</b> שלא חתך אלא סימן אחד, ועשה זאת <b>לשם חטאת</b> — <b>ר' אליעזר אומר: מועלים בה,</b> שהרי עולה היא, ואין בה היתר לכהנים כלל. <b>ר' יהושע אומר: אין מועלים בה,</b> שכיון שעשה בה מעשה חטאת, בעבודותיה ובמקומה ובשמה, הריהי נעשית כחטאת לענין מעילה.
<b>אמר ר' אליעזר</b> לר' יהושע: <b>ו</b>הרי קל וחומר הוא זה, שכן <b>מה אם חטאת שאין מועלים בה</b> כאשר היא נעשית <b>לשמה,</b> מכל מקום <b>כששינה את שמה</b> ועשאה לשם עולה — <b>מועלים בה. עולה,</b> <b>שמועלים בה</b> כאשר היא נעשית <b>לשמה,</b> כראוי, <b>כששינה את שמה</b> — <b>אינו דין שימעלו בה?</b>
<b>אמר לו ר' יהושע</b> לר' אליעזר: <b>לא,</b> קל וחומר זה יש בו פירכה, שהרי <b>אם אמרת</b> שיש דין מעילה <b>בחטאת ששינה את שמה לשם עולה,</b> טעם הדבר הוא — <b>שכן שינה את שמה לדבר שיש בו מעילה,</b> האם <b>תאמר</b> כן <b>בעולה ששינה את שמה לשם חטאת? שכן</b> הרי <b>שינה את שמה לדבר שאין בו מעילה!</b>

Daf 67a

<b>אמר לו ר' אליעזר: והרי קדשי קדשים ששחטן</b> שלא בצפון העזרה, שהוא מקומם הראוי, אלא <b>בדרום, ושחטן לשם קדשים קלים</b> ששחיטתם בכל העזרה, <b>יוכיחו</b> כשיטתי. <b>שכן</b> אף ש<b>שינה את שמם</b> של קדשי הקדשים <b>לדבר שאין בו מעילה</b> שאין מעילה בבשרם של קדשים קלים, בכל זאת <b>מועלין בהן,</b> כדין קדשי קדשים. <b>אף אתה אל תתמה על</b> שיטתי בדין <b>העולה</b> (עולת העוף) שעשאה כמעשה חטאת העוף, ש<b>אף על פי ששינה שמה ל</b>שם חטאת העוף, שהיא <b>דבר שאין בו מעילה, שימעלו בה!</b>
<b>אמר לו ר' יהושע: לא,</b> אין מכאן ראיה, שכן <b>אם אמרת בקדשי קדשים ששחטן בדרום ושחטן לשם קדשים קלים</b> שמועלים בהם, טעם הדבר הוא — <b>שכן שינה את שמם לדבר שיש בו איסור והיתר,</b> שהרי בקדשים קלים, אף שאין מועלים בבשרם, מועלים באימוריהם לאחר זריקת הדם, האם <b>תאמר</b> כן גם <b>בעולה ששינה את שמה לדבר שכולו היתר?</b> שהרי חטאת העוף נאכלת כולה, ואין בה איפוא כל צד של מעילה.
<big>א גמרא</big> בענין המחלוקת שנשנתה במשנה בין ר' אליעזר ור' יהושע, <b>תניא</b> <small>[שנויה</small> ברייתא<small>],</small> ובה נוסח מורחב יותר של הדיון שביניהם. <b>אמר לו ר' אליעזר לר' יהושע: אשם ששחטו בצפון</b> העזרה <b>לשם שלמים, יוכיח</b> כשיטתי, <b>ש</b>הרי <b>שינה את שמו</b> לשם קרבן שאין מועלים בו, <b>ו</b>בכל זאת <b>מועלין בו. ואף אתה אל תתמה על העולה</b> (עולת העוף) שעשאה כחטאת העוף, <b>שאף על פי ששינה את שמה</b> לקרבן שאין בו מעילה, דינה הוא <b>שימעלו בה!</b>
<b>אמר לו ר' יהושע: לא,</b> אין זו ראייה לשיטתך, שכן <b>אם אמרת באשם</b> ששחטו לשם שלמים, שהדין כן, הרי זה משום <b>ש</b>גם <b>אם שינה את שמו,</b> מכל מקום הרי <b>לא שינה את מקומו,</b> שהרי שחטו בצפון, כדינו, האם <b>תאמר</b> כן גם <b>בעולה</b> (עולת העוף) שעשאה למטה כחטאת העוף ולשם חטאת העוף, <b>ששינה</b> גם <b>את שמה ו</b>גם <b>שינה את מקומה?</b>
חזר ו<b>אמר לו ר' אליעזר</b> לר' יהושע ראייה אחרת: <b>אשם ששחטו בדרום לשם שלמים יוכיח, ש</b>הרי בכך <b>שינה</b> גם <b>את שמו ושינה</b> גם <b>את מקומו, ו</b>מכל מקום <b>מועלין בו,</b> כאשם. אם כן <b>אף אתה אל תתמה על העולה</b> (עולת העוף) שעשאה למטה כחטאת העוף ולשם חטאת העוף, <b>שאף על פי ששינה את שמה ושינה את מקומה</b> דינה הוא ש<b>מועלין בה!</b>
<b>אמר לו ר' יהושע: לא,</b> אף זו אינה ראייה לשיטתך, שכן <b>אם אמרת</b> שהדין כן <b>באשם</b> ששחטו לשם שלמים בדרום, <b>ששינה את שמו ושינה את מקומו ו</b>אולם <b>לא שינה את מעשיו,</b> האם <b>תאמר</b> כן <b>בעולה</b> (עולת העוף) שעשאה כחטאת העוף ולשם חטאת העוף למטה, <b>ששינה את שמה ואת מעשיה ושינה את מקומה?</b> עד כאן דברי הברייתא, ולפיה לא השיב ר' אליעזר לר' יהושע על טענתו זו.
 ו<b>אמר רבא</b> מדוע? <b>ונימא ליה</b> <small>[ויאמר לו]:</small> <b>אשם ששחטו בדרום לשם שלמים בשינוי בעלים</b> כלומר, לשם אדם אחר, יוכיח, <b>ש</b>הרי גם דבר זה נחשב כאילו <b>שינה את שמו ושינה את מקומו ושינה את מעשיו,</b> ומכל מקום מועלים בו!
<b>מדלא קאמר ליה הכי</b> <small>[מ</small>תוך <small>שלא אמר לו כך],</small> <b>שמע מינה נחית</b> <small>[למד מכאן</small> שבשלב זה של הדיון <small>ירד,</small> הגיע<small>]</small> והבין <b>ר' אליעזר לטעמיה</b> <small>[לטעמו,</small> לשיטתו<small>]</small> של <b>ר' יהושע,</b> שמה שהשיב לו על ראיותיו לא היה עיקר טעמו, אלא כמו ש<b>אומר רב אדא בר אהבה, אומר היה ר' יהושע: עולת העוף שעשאה למטה כמעשה חטאת לשם חטאת, כיון</b> כלומר, משעה <b>שמלק בה סימן אחד</b> במקום חטאת העוף ולשם חטאת העוף, <b>נמשכת ונעשית חטאת העוף.</b>
ומקשים: <b>אי הכי</b> <small>[אם כך]</small> לדרך זו, <b>חטאת העוף נמי</b> <small>[גם כן]</small> <b>שעשאה למעלה כמעשה העולה, מכי מליק</b> <small>[מכאשר מלק]</small> <b>בה סימן אחד תימשך ותהוי</b> <small>[ותהיה]</small> <b>עולת העוף!</b> <b>וכי תימא</b> <small>[ואם תאמר]:</small> <b>הכי נמי</b> <small>[</small>אכן <small>כך</small> הוא <small>גם כן],</small> <b>והא אמר</b> <small>[והרי אמר]</small> <b>ר' יוחנן משום</b> <small>[בשם]</small> <b>ר' בנאה: כך היא הצעה</b> (נוסחה המדוייק) <b>של משנה</b> זו, כך שונים אותה, כפי שהיא לפנינו, <b>מאי לאו</b> <small>[האם אין]</small> כוונתו ש<b>כך היא הצעה, ותו לא</b> <small>[ולא עוד],</small> שלא נחלק ר' יהושע במשנתנו, והכשיר, אלא בעולת העוף שעשאה למטה כמעשה חטאת העוף לשם חטאת העוף?
 ודוחים: <b>לא, כך הצעה של כולה משנה,</b> שכשם שנחלק בעולת העוף שעשאה במקום חטאת, כמעשה חטאת ולשם חטאת — כך נחלק אף בחטאת העוף שעשאה במקום עולה, כמעשה עולה, ולשם עולה, שלדעתו נמשכה לשם עולה.
<b>רב אשי אמר:</b> אפשר לדחות קושיה זו באופן אחר, ולומר שאכן לא נחלק ר' יהושע אלא בעולת העוף שעשאה כחטאת העוף, אבל לא בחטאת העוף שעשאה כעולת העוף,  משום שיש להבחין בין המקרים: <b>בשלמא</b> <small>[נניח]</small> <b>עולת העוף שעשאה למטה כמעשה חטאת לשם חטאת, כיון דהא</b> <small>[שזו,</small> חטאת העוף<small>]</small> <b>הכשירה ב</b>מליקת <b>סימן אחד, והא</b> <small>[וזו,</small> עולת העוף<small>]</small> <b>הכשירה ב</b>מליקת <b>שני סימנין, ו</b>כן משום ש<b>עולת העוף למטה ליתא</b> <small>[אין],</small> לכן <b>כיון</b> ש<b>מלק בה סימן אחד</b> כמעשה חטאת ובמקום חטאת, ולשם חטאת — הריהי <b>נמשכת ונעשית חטאת העוף.</b>
<b>אלא חטאת העוף</b> שמלק אותה למעלה לשם עולה, <b>כיון</b> ש<b>אמר מר</b> <small>[החכם]:</small> <b>מליקה בכל מקום</b> במזבח <b>כשירה</b> בחטאת, <b>מכי מלק</b> <small>[מכאשר מלק]</small> <b>בה סימן אחד</b> לשם עולה כבר <b>איפסלא</b> <small>[נפסלה],</small> כדין חטאת שנעשתה שלא לשמה. ומעתה <b>כי הדר מליק באידך סימן</b> <small>[כאשר חזר מלק בסימן האחר]</small> כמעשה עולת העוף, <b>היכי ממשכה והויא</b> <small>[איך</small> היא <small>נמשכת ונהיית]</small> <b>עולת העוף?</b>
<big>ב</big> ושבים לשיטה שהובאה למעלה, ודנים בה <b>גופא</b> <small>[לגופה]:</small> <b>אמר רב אדא בר אהבה, אומר היה ר' יהושע: עולת העוף שעשאה למטה כמעשה חטאת לשם חטאת, כיון שמלק בה סימן אחד נמשכת ונעשית חטאת העוף.</b>

Daf 67b

ומעתה מבררים האם אכן שיטתו של ר' יהושע היא כהסברו של רב אדא בר אהבה. ומציעים: <b>תא שמע</b> <small>[בוא</small> ו<small>שמע]</small> ממה ששנינו במשנה במסכת קינים: שתי נשים יולדות (שכל אחת מהן חייבת, כדין יולדת, להביא שתי תורים או שני בני יונה, אחד לחטאת העוף ואחד לעולת העוף) שהביאו כבר מחצית חובתן (האחת, הביאה עולתה והאחרת הביאה חטאתה), ועתה הביאו כהשלמת חובתן קן ובו שני גוזלות, וקבעו כי גוזל זה ישמש <b>חטאת לזו</b> שהביאה כבר עולתה, <b>ו</b>גוזל זה ישמש <b>עולה לזו</b> שהביאה חטאתה, והתערבו הגוזלות.
 אם <b>עשה</b> הכהן המקריב את <b>שתיהן למעלה</b> מחוט הסיקרא שבמזבח, וכדין עולת העוף — <b>מחצה</b> (אחד מהם, העולה) <b>כשר, ומחצה</b> (אחד מהם, החטאת) <b>פסול.</b> וכיוצא בזה, אם עשה הכהן המקריב את <b>שתיהן למטה</b> מחוט הסיקרא שבמזבח, וכדין חטאת העוף — <b>מחצה כשר ומחצה פסול,</b> שכן הגוזל לחטאת העוף הוקרב כדינו, ואילו הגוזל לעולת העוף נפסל. אבל אם עשה הכהן <b>אחת למעלה ואחת למטה</b> — <b>שתיהן פסולות, ש</b>כן <b>אני</b> חושש ו<b>אומר:</b> אפשר וזו שנועדה ל<b>חטאת קרבה למעלה</b> ונפסלה בכך, <b>ו</b>זו שנועדה ל<b>עולה קרבה למטה</b> ונפסלה אף היא.
 ואולם להסברו של רב אדא בר אהבה בשיטת ר' יהושע יש לשאול: <b>נהי נמי</b> <small>[גם אם אמנם]</small> <b>עולה קרבה למטה</b> מה בכך? <b>תימשוך ותהוי</b> <small>[תימשך</small> משם עולה <small>ותהיה]</small> זאת <b>חטאת העוף!</b>
ודוחים: אין מכאן ראיה, שכן <b>אימור</b> <small>[אמור]</small> ש<b>אמר ר' יהושע</b> שנעקרה עולת העוף ונעשית חטאת העוף, דווקא <b>ב</b>מקרה של <b>חד גברא</b> <small>[איש אחד]</small> שכהן עושה את עולתו למטה לשם חטאתו, ואולם <b>בתרי גברי</b> <small>[בשני אנשים]</small> שונים, שהכהן מקריב את עולתו של אחד לשם חטאתו של אחר, <b>מי</b> <small>[האם]</small> גם כן <b>אמר?</b>
ומציעים, <b>תא שמע</b> <small>[בוא</small> ו<small>שמע]</small> ראיה ממה ששנינו עוד במסכת קינים: שתי יולדות שהביאו בשותפות את קיניהן באופן זה: קן אחד שיש בו גוזל ל<b>חטאת ו</b>גוזל ל<b>עולה</b> (אבל לא נקבע של מי החטאת ושל מי העולה), <b>ו</b>קן <b>סתומה</b> (שלא נקבע איזה מהם לחטאת ואיזה לעולה), <b>ו</b>קן <b>מפורשת</b> (שנקבע איזה מהם לחטאת ואיזה לעולה, וגם נקבע מי הבעלים של כל גוזל).
 אם <b>עשה</b> הכהן את <b>כולן למעלה</b> מחוט הסיקרא, וכדין עולת העוף — <b>מחצה כשר</b> (שלושה גוזלות שנועדו לעולת העוף) <b>ומחצה פסול</b> (שלושה גוזלות שנועדו לחטאת העוף). וכיוצא בזה, אם עשה את <b>כולן למטה</b> — <b>מחצה כשר</b> (שלושת הגוזלות לחטאת) <b>ומחצה פסול</b> (שלושת הגוזלות לעולה). אם עשה את <b>חציין</b> של כל קן וקן <b>למעלה וחציין למטה</b> — <b>אינה כשירה</b> מכל שלש הקינים <b>אלא סתומה,</b> שלא נתפרש בה מי לחטאת ומי לעולה, והכהן בעצם עשייתו קובע שהגוזל שנעשה למעלה הוא עולת העוף וזה שנעשה למטה הוא חטאת העוף. <b>ומתחלקת</b> הקן הסתומה <b>ביניהן,</b> שהרי שותפות הן בקן זו, והאחת יצאה בה ידי חטאתה והשנית יצאה בה ידי עולתה.
ונדייק: דווקא הקן הסתומה היא שכשירה, <b>ואילו</b> הגוזלות ה<b>מפורשין</b> לחטאת ולעולה <b>לא</b> כשירים, שמא העולות נעשו למטה והחטאות למעלה. ולהסברו של רב אדא בר אהבה בשיטת ר' יהושע, יש לשאול על כך: <b>ואמאי</b> <small>[ומדוע]</small> הם כשרים? הרי <b>נהי נמי</b> <small>[גם אם אמנם]</small> <b>עולה קרבה למטה,</b> מה בכך, <b>תימשוך ותיהוי</b> <small>[תימשך</small> משם עולה <small>ותהיה]</small> זאת <b>חטאת העוף!</b>
<b>וכי תימא</b> <small>[ואם תאמר]:</small> <b>הא</b> <small>[</small>משנה <small>זו]</small> היא ש<b>לא כ</b>שיטת <b>ר' יהושע, ו</b>אולם <b>מי מצית אמרת הכי</b> <small>[האם יכול אתה לומר כך]?</small>
<b>תא שמע</b> <small>[בוא</small> ו<small>שמע]</small> ראייה שמשניות מסכת קינים הינן בשיטת ר' יהושע, שכן שנינו שם בהמשך המשניות: <b>האשה שאמרה</b> בהיותה בהריון: <b>"הרי עלי</b> בנדבה <b>קן</b> (זוג תורים או בני יונה) <b>אם אלד זכר"</b> נוסף על הקן שכל יולדת חייבת בו — אם אכן <b>ילדה זכר, מביאה שתי קינים, אחת ל</b>קיום <b>נדרה ואחת לחובתה.</b>
<b>נתנתן לכהן</b> את ארבעת הגוזלות, ולא פירשה מה חטאת ומה עולה — <b>הכהן צריך לעשותן שלש</b> גוזלות <b>למעלה</b> מחוט הסיקרא, וכדין עולת העוף (קן נדבה שכולו עולת העוף, וגוזל אחד מקן החובה) <b>ואחת</b> הגוזלות צריך לעשות <b>למטה,</b> כדין חטאת העוף.
 אם <b>לא עשה כן, אלא עשה שתים למעלה ושתים למטה, ו</b>עשה כן כיון ש<b>לא נמלך</b> באשה, וחשב שאלו הן שתי קיני חובה — <b>צריכה שתביא עוד פרידה</b> (גוזל) <b>אחת, ו</b>אותה פרידה נוספת <b>תקריבנה למעלה</b> לשם עולה.
 כל זה אמור כאשר ארבעת הגוזלים שבשתי הקינים היו כולם <b>ממין אחד</b> (בני יונה או תורים). <b>ו</b>אולם אם היו <b>משני מינין</b> (בקן אחד שני תורים, ובקן האחר שני בני יונה), והכהן הקריב מכל מין אחד למעלה ואחד למטה, ואינו זוכר איזו קן הקריב תחילה — <b>תביא שתים</b> פרידות, תור ובן יונה, ויקריבן למעלה. שכן הקן הנעשית בתחילה היא הנחשבת קן החובה, והשניה היא קן נדרה. וכיון שאין יודעים אם קן נדרה, שהקריב ממנו בטעות אחד למטה, ונפסל, היתה של תורים או של בני יונה — עליה להביא מספק שני גוזלות, תור ובן יונה, לעולה.
 אם בזמן שנדרה <b>פרשה נדרה,</b> שאמרה במפורש מהו המין ממנו תביא לנדרה, שני תורים או שני בני יונה. ואינה זוכרת עתה מה נדרה, והביאה את שתי קיניה ממין אחד, והכהן הקריב שני גוזלות למעלה ושניים למטה — הריהי <b>[צריכה] להביא עוד שלש פרידין</b> לעולת העוף: גוזל אחד מאותו מין שהביאה (במקום הגוזל שנפסל), ושני גוזלות מהמין שלא הביאה (מספק, אולי ממין זה נדרה).
 וכאמור, דין זה נאמר כאשר הביאה האשה את שתי קיניה, החובה והנדר, <b>ממין אחד. ו</b>אולם אם הביאה את שתי קיניה <b>משני מינין,</b> קן אחת ובו שני בני יונה, וקן אחת ובו שני תורים, ומכל קן הוקרב גוזל אחד למעלה וגוזל אחד למטה, ואין הכהן זוכר איזו קן הוקרבה תחילה (לשם חובה) ואיזו שניה (לשם נדרה) — <b>תביא ארבע</b> גוזלות לעולה: תור ובן יונה — מספק איזה מין היה הגוזל השני שנעשה למטה ונפסל, ועוד תור ובן יונה — להשלים כל אחד מהם לקן שלם, שהרי אינה זוכרת מאיזה מין נדרה.
 ואם <b>קבעה</b> שתביא קן <b>נדרה</b> יחד עם עולת חובתה, שלוש עולות כאחת, וגם פירשה מאיזה מין תביא נדרה, ושכחה מאיזה מין נדרה.

Daf 68a

<b>צריכה שתביא עוד חמש פרידין למעלה</b> (לעולה). שכיון שנדרה להביא את קן הנדבה יחד עם עולת החובה, שלוש עולות כאחת, ולא הוקרבו אלא שתי עולות, הרי גם אם הביאה ממין שנדרה — לא נתקיים נדרה. וכיון שאינה יודעת מאיזה מין נדרה, הריהי חייבת להביא שני בני יונה ושני תורים, יחד עם גוזל לחובתה ממין שהקריבה את חטאתה למטה.
 כל זה אמור כשהביאה את שתי הקינים <b>ממין אחד, ו</b>אולם אם הביאה את שתי הקינים <b>משני מינין,</b> ואינה יודעת מאיזה מין קרבה חובתה <b>—</b> <b>תביא שש</b> פרידות למעלה לעולה: שני תורים ושני בני יונה מספק מה נדרה, יחד עם תור ובן יונה לקן חובתה. כיון שצריכה עולת העוף של קן החובה להיות מאותו המין של חטאת העוף, ואינה יודעת מה היה.
 אם פירשה את נדרה ושכחה את מינו, ו<b>נתנתן לכהן</b> את שתי הקינים לחובתה ולנדרה, <b>ואינה יודעת מה נתנה,</b> האם היו אלה שני קיני תורים, או שני קיני בני יונה, או קן בני יונה וקן תורים. ו<b>הלך הכהן ועשה, ואינו יודע מה עשה,</b> האם עשה את שתי הקינים הללו למטה, או את שתיהן למעלה, או חציין למטה וחציין למעלה, ויתכן איפוא שלא יצאה ידי חובתה ולא ידי נדרה — <b>צריכה</b> האשה להביא שבעה גוזלות, שהם: <b>ארבע פרידין</b> (שני בני יונה ושני תורים) — <b>לנדרה,</b> שהרי אינה יודעת מה נדרה. <b>ושתים</b> (בן יונה ותור) — <b>ל</b>עולת <b>חובתה,</b> אולי נעשו שתי הקינים הראשונות למטה. והרי עולת החובה צריכה לבוא מאותו המין של חטאת החובה, ואינה יודעת איזה מין קרב תחילה לחובתה. <b>וחטאת אחת,</b> שמא נעשו שתי הקינים הראשונות למעלה, ולא קרבה החטאת עדיין. ותביא לשם כך תור או בן יונה.
<b>בן עזאי אומר:</b> צריכה להביא מספק <b>שתי חטאות,</b> בן יונה ותור, שלדעתו, צריך להביא חטאתה מאותו מין שקרבה עולת חובתה, ואינו יודע אם היה זה תור או בן יונה.
<b>אמר ר' יהושע</b> כמשל לדבר: <b>זהו שאמרו</b> על הכבש הזה, <b>כשהוא חי</b> — <b>קולו אחד, וכשהוא מת</b> — <b>קולו שבעה:</b> שתי קרניו — שתי חצוצרות, שתי שוקיו — שני חלילים, עורו — עור תוף, מעיו העבים — מיתרי נבלים, ובני מעיו הדקים — מיתרי כינורות. ואף יולדת זו, שבאה לידי ספק, סופה שמביאה שבעה קרבנות יתירים. ומגיעים עתה לסיכום השאלה: מכלל שסיכם ר' יהושע את האמור במסכת קינים, יש להסיק כי מסכת זו היא כשיטתו. ומכאן קושיה על הסברו של רב אדא בר אהבה לשיטת ר' יהושע שבמשנתנו, שעולת העוף שנעשתה למטה כחטאת העוף הריהי נמשכת ונעשית חטאת, ומשום כך אין בה מעילה. שהרי שנינו במשניות אלה שהיא נפסלת בכך!
ומשיבים: <b>אימר</b> <small>[אמור]</small> ש<b>אמר ר' יהושע</b> את שיטתו זו כהסבר מדוע יש <b>לאפוקה</b> <small>[להוציא אותה</small> את עולת העוף שנעשתה כחטאת<small>]</small> <b>מידי</b> דין <b>מעילה</b> כחטאת, ואולם <b>למיסק ליה</b> <small>[להעלות אותה,</small> שתיחשב כחטאת כשירה לגמרי<small>]</small> <b>ל</b>צאת בה ידי <b>חובה מי</b> <small>[האם]</small> <b>אמר?!</b>
<big>א משנה</big> <b>כל הפסולין</b> לעבודה <b>שמלקו</b> עוף קדשים — <b>מליקתן פסולה, ו</b>אף על פי כן בשרן <b>אינו מטמא</b> כשהוא מצוי <b>בבית הבליעה</b> כנבלת העוף. <b>מלק</b> הכהן את קרבן העוף שלא בידו הימנית, אלא <b>בשמאל, או</b> שמלק לא ביום אלא <b>בלילה,</b> או ש<b>שחט</b> עוף של <b>חולין בפנים</b> (בעזרה שבמקדש), <b>ו</b>כן אם שחט עוף של <b>קדשים בחוץ</b> לעזרה, בכל המקרים הללו, אף שנאסרו העופות באכילה — <b>אינן מטמאות בבית הבליעה,</b> שהמליקה היא כשחיטה ומוציאה מדין נבילה.
 ואולם אם <b>מלק</b> שלא בציפורן האגודל, אלא <b>בסכין,</b> וכן אם <b>מלק חולין בפנים, וקדשים בחוץ,</b>

Daf 68b

<b>תורין</b> צעירים <b>ש</b>עדיין <b>לא הגיע זמנן</b> להיות ראויים להקרבה, או גוזלים <b>בני יונה ש</b>כבר בגרו ו<b>עבר זמנן,</b> או מלק גוזל <b>שיבשה גפה</b> (כנפה) או <b>שנסמית</b> (שנתעוורה) <b>עינה, ו</b>כן גוזל <b>שנקטעה רגלה</b> — כל אלו, אף שנמלקו, כזית מנבלתם <b>מטמא בבית הבליעה.</b>
<b>זה הכלל</b> בענין זה: <b>כל</b> עוף <b>ש</b>היה כשר מתחילה, והיה <b>פסולו בקודש</b> בתוך כדי עבודה — <b>אינו מטמא בבית הבליעה.</b> וכל עוף ש<b>לא היה פסולו בקודש</b> שנפסל קודם עבודת ההקרבה — <b>מטמא בבית הבליעה.</b>
<big>א גמרא</big> ומביאים מחלוקת בענין מליקת זר, שלא שנינו במפורש במשנתנו. <b>אמר רב:</b> מליקת <b>שמאל ולילה</b> — <b>אין מטמאין בבית הבליעה</b> כדין נבלת העוף. אבל מליקה שנעשתה על ידי <b>זר</b> (מי שאינו כהן) <b>ו</b>כן מליקה שנעשתה לא בצפורן האגודל, אלא ב<b>סכין</b> — <b>מטמאין בבית הבליעה.</b>
ושואלים על שיטה זו: <b>מאי שנא</b> <small>[</small>ב<small>מה שונה,</small> מיוחד<small>]</small> דינה של מליקה ביד <b>שמאל,</b> שאין העוף מטמא למרות שמליקה פסולה היא — משום <b>דאית ליה הכשירה</b> <small>[שיש לו</small> לנעשה ביד שמאל מקרה אחר של <small>הכשר],</small> והוא בסדר העבודה ש<b>ביום הכפורים</b> (בהכנסת כף הקטורת לקודש הקדשים, שהיא נעשית בשמאל). <b>ו</b>גם טעמה של מליקה ב<b>לילה</b> שאינה מטמאה, הריהו משום ש<b>אית ליה הכשירה</b> <small>[שיש לו</small> מקרה אחר של <small>הכשר],</small> והוא <b>ב</b>הקטרת <b>איברים ופדרים</b> על המזבח בלילה. אם כן, <b>זר נמי אית ליה הכשירה</b> <small>[גם כן יש לו</small> מקרה אחר של <small>הכשר],</small> והוא <b>ב</b>עבודת ה<b>שחיטה</b> שהיא כשירה בזר, ומדוע סבור רב שמליקתו מטמאה בבית הבליעה! ומשיבים: <b>שחיטה לאו</b> <small>[לא]</small> <b>עבודה היא,</b> ומשום כך אין בהכשר שחיטה הנעשה בזר ללמד על מליקת זר שלא תטמא, שהרי מליקה עבודה היא.
 ושואלים על כך: <b>ולא,</b> והאם אין שחיטה נחשבת עבודה? <b>והא</b> <small>[והרי]</small> <b>אמר ר' זירא: שחיטת פרה</b> אדומה שנעשתה <b>בזר</b> — <b>פסולה, ומחוי</b> <small>[והראה,</small> נתן סימן<small>]</small> <b>רב עלה</b> <small>[עליה,</small> על מקורה של הלכה זו<small>]</small> ממה שהוזכר במעשה שחיטתה <b>אלעזר</b> הכהן (במדבר יט, ג), <b>ו</b>נאמר בפרשה זו לשון <b>"חוקה"</b> ("זאת חוקת התורה", במדבר יט, ב) — ללמד שהרי זה לעכב!
 ומשיבים:  <b>שאני</b> <small>[שונה,</small> מיוחד<small>]</small> הוא דינה של <b>פרה</b> אדומה שכן <b>קדשי בדק הבית היא,</b> ולא קדשי מזבח, ואין מעשיה נחשבים כחלק מעבודת הקרבנות.
 ותמהים:  <b>ולא כל</b> ש<b>כן הוא?</b> אם <b>קדשי בדק הבית</b> הקלים בדינם <b>בעו</b> <small>[צריכים]</small> <b>כהונה, קדשי מזבח</b> החמורים בדינם <b>מיבעיא</b> <small>[צריך לומר]</small> שהם טעונים שחיטה על ידי כהן? ואם כן עבודה היא!
<b>אמר רב שישא בריה</b> <small>[בנו]</small> של <b>רב אידי:</b> אין הדברים תלויים זה בזה, <b>מידי דהוה</b> <small>[כמו שהוא]</small> דין <b>מראות נגעים</b> ראיית נגע הצרעת, כדי לטמאו או לטהרו, <b>דלאו</b> [שלא] <b>עבודה היא, ו</b>בכל זאת <b>בעיא</b> <small>[צריכה]</small> <b>כהונה</b> (ראה ויקרא יג,ב ועוד).
 ושואלים עוד על רב: <b>ונילף</b> <small>[ונלמד]</small> <b>מבמה</b> (במת יחיד, שהיו מקריבים בה קרבנות קודם שהוקם המקדש) שזר כשר למלוק שם עופות, ואם כן יש צד של הכשר במליקת זר, ותהא משום כך מליקת זר בעזרה מוציאתו מטומאת נבילה!
ומתרצים: <b>מ</b>דינים הנוהגים ב<b>במה לא יליף</b> <small>[אין למדים]</small> לדינים הנוהגים במקדש, שכן הבמה נחשבת כחול ביחס למקדש.
ושואלים על כך: <b>ו</b>האם אכן <b>לא</b> למדים מבמה? <b>והתניא</b> <small>[והרי שנויה</small> ברייתא<small>]:</small> <b>מנין ל</b>קרבן ש<b>יוצא</b> מהעזרה ונפסל בכך, <b>שאם</b> בכל זאת <b>עלה</b> על המזבח דינו ש<b>לא ירד</b> מן המזבח, ויוקרב <b>—</b> <b>שהרי</b> הקרבן ה<b>יוצא כשר בבמה</b> שאין בה תחום מסויים להקרבה!
ומתרצים: ה<b>תנא</b> על הכתוב <b>"זאת תורת העולה"</b> (ויקרא ו, ב) <b>סמיך ליה</b> <small>[סמך לו</small> למד<small>],</small> עיקר לימודו היה ממקרא זה, המלמד שכל שעלה למזבח לא ירד, ובכלל זה יוצא. ולא הוזכרה הבמה אלא כאסמכתא בלבד, שכן אין למדים מבמה. עד כאן דנו בשיטת רב שמליקת זר, כמו מליקת סכין, עושה את העוף נבילה.
<b>ו</b>אילו <b>ר' יוחנן אמר:</b> במליקת <b>זר</b> — <b>אין</b> העוף <b>מטמא</b> ב<b>בית הבליעה,</b> במליקת <b>סכין</b> — <b>מטמא</b> העוף ב<b>בית הבליעה.</b>
ומביאים ראייה, <b>תנן</b> <small>[שנינו</small> במשנה<small>]:</small> <b>כל הפסולין שמלקו</b> — <b>מליקתן פסולה</b> ואינן מטמאות בבית הבליעה. <b>בשלמא</b> <small>[נניח]</small> <b>לר' יוחנן</b> — המלה <b>"כל"</b> באה <b>לאיתויי</b> <small>[להביא,</small> לרבות<small>]</small> <b>זר,</b> שאף מליקתו פסולה ואינה מטמאה בבית הבליעה. <b>אלא לרב</b> שאינו סבור כן, <b>"כל" לאיתויי מאי</b> <small>[להביא,</small> לרבות <small>מה],</small>
<b>(לאו) לאיתויי</b> <small>[להביא]</small> מליקה ב<b>שמאל ו</b>מליקה ב<b>לילה?</b> והרי מליקת <b>שמאל ולילה בהדיא קתני</b> <small>[במפורש שנינו</small> במשנה את דינן<small>],</small> ואין צורך להשמיע את דינם בדרך ריבוי מהמלה "כל"! ומתרצים: לדעת רב, <b>תני</b> <small>[שונה</small> התנא<small>]</small> במשנה בלשון כוללת, <b>והדר</b> <small>[וחוזר]</small> ו<b>מפרש</b> את הדין.
 ומביאים עוד ראייה, <b>תא שמע</b> <small>[בוא</small> ו<small>שמע]</small> ממה ששנינו בהמשך המשנה: <b>זה הכלל, כל</b> עוף <b>שהיה פסולו בקודש</b> — <b>אינו מטמא</b> את האוכלו, לטמא <b>בגדים</b> שעליו בעת שכזית מן העוף נתון ב<b>בית הבליעה</b> שלו. <b>בשלמא</b> <small>[נניח]</small> <b>ל</b>שיטת <b>ר' יוחנן</b> — הלשון <b>"כל"</b> באה <b>לאיתויי</b> <small>[להביא,</small> לרבות<small>]</small> מליקת <b>זר,</b> לומר שאינה מטמאת בבית הבליעה. <b>אלא ל</b>שיטת <b>רב,</b> שמליקת זר מטמא בבית הבליעה — הלשון "כל" <b>לאיתויי מאי</b> <small>[לרבות</small> את <small>מה</small> היא באה<small>]?</small>

Daf 69a

ודוחים: <b>וליטעמיך</b> <small>[ולטעמך,</small> לשיטתך<small>]</small> הבאה להוכיח מכלל זה שבמשנה כדעת ר' יוחנן, הכלל ששנינו לעומתו: "כל <b>שלא היה פסולו בקודש</b> מטמא בבית הבליעה" <b>לאיתויי מאי</b> <small>[להביא,</small> לרבות <small>מה]</small> הוא בא, לדעת ר' יוחנן? מליקה של איזה מן הפסולים?
<b>אלא</b> כללים אלו באו לרבות פסולים אחרים שלא נשנו במפורש במשנה: <b>רישא</b> <small>[</small>הכלל ש<small>בתחילה]</small> "כל שפסולו בקודש" — <b>לאיתויי</b> <small>[</small><small>להביא,</small> להוסיף<small>]</small> <b>שחיטת</b> עוף <b>קדשים בפנים,</b> שאף היא אינה מטמאה בבית הבליעה. ואילו <b>סיפא</b> <small>[</small>הכלל ש<small>בסוף]</small> "כל שלא היה פסולו בקודש" — <b>לאיתויי</b> <small>[להביא,</small> להוסיף<small>]</small> <b>מליקת חולין בחוץ,</b> שהיא מטמאה בבית הבליעה.
 ומעירים:  <b>תניא כוותיה</b> <small>[שנויה</small> ברייתא <small>כמותו,</small> כשיטתו<small>]</small> של <b>ר' יוחנן: מלקה זר,</b> וכן אם <b>מלקה</b> כהן ה<b>פסול</b> לעבודה, וכן <b>הפיגול</b> עוף שנעשה במחשבת חוץ לזמנו, <b>והנותר</b> מבשר העוף למחר, <b>והטמא</b> בשר העוף שנטמא — אף שאסורים באכילה ובהקרבה, <b>אין מטמאין</b> ב<b>בית הבליעה.</b>
<b>אמר ר' יצחק: שמעתי שתים</b> הלכות, <b>אחת</b> בענין <b>קמיצת זר</b> שקמץ הזר את הקומץ מן המנחה להקטירו, <b>ואחת</b> בענין <b>מליקת זר,</b> שאף ששתיהן פסולות, <b>אחת</b> אם עלתה למזבח <b>תרד,</b> <b>ואחת</b> <b>לא תרד, ו</b>אולם <b>לא ידענא</b> <small>[איני יודע]</small> באיזו מהן נאמרה הלכה זו ובאיזו נאמרה הלכה זו. <b>אמר חזקיה: מסתברא</b> <small>[מסתבר]</small> לומר ש<b>קמיצה</b> שנעשתה על ידי זר — <b>תרד,</b> ואילו <b>מליקה</b> שנעשתה על ידי זר — <b>לא תרד.</b>
ושואלים: <b>מאי שנא</b> <small>[</small>ב<small>מה שונה]</small> <b>מליקה</b> שנעשתה על ידי זר שלא תרד, שכן <b>ישנה בבמה,</b> כשלא היה משכן או מקדש, שאין שם צורך בכהן, אם כן <b>קמיצה</b> בזר <b>נמי</b> <small>[גם כן]</small> לא תרד, שכן <b>ישנה בבמה!</b>
<b>וכי תימא</b> <small>[ואם תאמר]</small> שאין קמיצה בבמה משום ש<b>אין מנחה</b> נוהגת <b>בבמה</b> — הרי לשיטה זו <b>אין</b> הקרבת <b>עופות נמי</b> <small>[גם כן]</small> נוהגת <b>בבמה,</b> ואין איפוא מליקה בבמה!
 שכן <b>אמר רב ששת: לדברי האומר יש מנחה בבמה</b> — <b>יש עופות בבמה, לדברי האומר אין מנחה</b> בבמה — <b>אין עופות</b> בבמה, <b>מאי טעמא</b> <small>[מה טעם</small> הדבר<small>]?</small> שכך נאמר בענין הקרבנות שהוקרבו בהר סיני (קודם שהוקם המשכן): "ויעלו עולות ויזבחו זבחים שלמים לה' פרים" (שמות כד, ה), והלשון "זבחים" יש בה הדגשה כפולה: <b>"זבחים"</b> — <b>ולא מנחות, "זבחים"</b> — <b>ולא עופות!</b>
<b>אלא אימא</b> <small>[אמור]</small> שאף שנהגו גם מליקה וגם קמיצה בבמה, ממליקה בבמה יש ללמוד לענין מליקה במקדש, ואולם מקמיצה בבמה אין ללמוד קמיצה במקדש, ששני עניינים שונים הם, שהרי <b>אין קידוש בכלי שרת במנחה בבמה</b> שאין צורך להניח את קומץ המנחה בכלי שרת לקדשו, ואילו במקדש חובה לעשות כן.
<big>א</big> שנינו במשנה שאם <b>מלק בשמאל או בלילה</b> אינן מטמאות בבית הבליעה. ועוד בענין זה <b>תנו רבנן</b> <small>[שנו חכמים]:</small> <b>יכול תהא מליקה</b> פסולה, כגון שנעשתה בשמאל, או בלילה, <b>שהיא לפנים</b> (במקדש) <b>מטמאה בגדים בבית הבליעה</b> כדין נבלת העוף? <b>תלמוד לומר</b> בענין נבלת העוף: "וכל נפש אשר תאכל <b>נבלה</b> וטרפה... וטמא עד הערב" (ויקרא יז, טו), וזו שנמלקה בשמאל או בלילה אין היא בכלל "נבילה", ואינה מטמאה.
 ותמהים: ומדוע לא נאמר ש<b>הא נמי</b> <small>[זו גם כן]</small> <b>נבלה היא,</b> ותטמא בבית הבליעה! <b>אלא</b> יש להבין כך: <b>תלמוד לומר</b> "נבילה ו<b>טריפה"</b> (ויקרא יז, טו), וטריפה הוזכרה כאן כדי ללמדנו במי נוהגת טומאת נבילה: <b>מה טריפה</b> הריהי דבר <b>שאין מתרת את האיסור,</b> שאין עצם היטרפות העוף מתיר כל איסור שיש בו, <b>אף כל</b> דרך המתה של העוף <b>שאין</b> <b>מתרת את האיסור</b> הריהי בכלל טומאת נבילה.
<b>יצא</b> מכלל זה כל <b>מליקה שהיא</b> נעשית <b>לפנים</b> (במקדש), ואפילו זו שנעשתה בידי הפסול לעבודה או בלילה, ש<b>הואיל והיא מתרת את האיסור,</b> שהרי אם עלתה לא תרד, וקודם המליקה לא היתה ראויה לכך — <b>אין מטמא בגדים בבית הבליעה.</b>
<b>הביא</b> (נכנס בכלל זה) של המטמאים בבית הבליעה <b>המולק (ק"ץ חפ"ץ = ק</b> דשים בחו <b>ץ, ח</b> ולין ב<b>פ</b> נים ובחו <b>ץ. סימן</b> לדינים הבאים<b>) קדשים בחוץ, ומולק חולין בין מבפנים בין מבחוץ, הואיל ואין מתירין את האיסור,</b> שהרי אף עתה אסורים הם בהקרבה — <b>מטמאין בגדים</b> ב<b>בית הבליעה.</b>
ועוד בענין טומאת בית הבליעה <b>תניא אידך</b> <small>[שנויה ברייתא</small> אחרת<small>]:</small> <b>יכול תהא שחיטת</b> עוף של <b>חולין לפנים</b> (במקדש), <b>ו</b>שחיטת עוף של <b>קדשים, בין מבפנים ובין מבחוץ</b> — <b>מטמאה</b> ב<b>בית הבליעה? תלמוד לומר</b> בדינה של טומאה זו: <b>"נבלה"</b> (ויקרא יז, טו), ואלו שנשחטו אין הם בכלל "נבילה" שתטמא.
 ותמהים: ובאמת, מדוע לא נאמר ש<b>הא</b> <small>[</small>שחיטה <small>זו]</small> שנעשתה שלא כהלכתה <b>נמי</b> <small>[גם כן]</small> <b>נבלה היא! אלא תלמוד לומר:</b> "נבילה ו<b>טריפה"</b> (ויקרא יז, טו), והזכרת טריפה בפסוק זה באה ללמדנו במי נוהגת טומאת בית הבליעה: <b>מה טריפה</b> הריהי <b>שווה</b> באיסורה <b>בפנים כבחוץ,</b> שכאן וכאן היא אסורה, <b>אף כל</b> שהן <b>שוות</b> לאיסורן <b>בפנים כבחוץ</b> הריהן בכלל המטמאות בבית הבליעה.
<b>יצא</b> מכלל זה <b>שחיטת חולין בפנים, ו</b>כן שחיטת <b>קדשים בין מבפנים בין מבחוץ, הואיל ולא שוו</b> לאיסור <b>בפנים כבחוץ</b> — <b>אין מטמאין בגדים אבית הבליעה.</b>
ושואלים: <b>בשלמא</b> <small>[נניח]</small> <b>חולין לא שוו בפנים כבחוץ,</b> שהרי עופות חולין שנשחטו בחוץ כדינם — בוודאי כשרים, ואילו חולין שנשחטו בפנים — אסורים, <b>אלא</b> שחיטת עוף <b>קדשים,</b> הרי <b>אידי ואידי</b> <small>[אלו ואלו,</small> בחוץ ובפנים<small>]</small> <b>פסולין נינהו</b> <small>[הם]!</small>
<b>אמר רבא:</b> שחיטת עוף קדשים בחוץ אינה נלמדת מכתוב זה, אלא סברה היא: <b>אם הועילה</b> (נחשבת) <b>לו</b> לעוף <b>שחיטת חוץ</b> כשחיטה כשירה, עד כדי <b>לחייבו כרת</b> עליה משום שחיטת חוץ (ראה להלן זבחים קז,א), <b>לא תועיל</b> (תיחשב) <b>לו</b> לשחיטה כשירה כדי <b>לטהרה</b> בכך <b>מידי</b> טומאת <b>נבילה?</b>
ולפי זה, כך יש להבין את הברייתא: <b>אשכחן</b> <small>[מצאנו]</small> ששחיטת קדשים ב<b>חוץ</b> אינה מטמאה, ואולם שחיטת קדשים ב<b>פנים מנלן</b> <small>[מנין לנו]</small> שאינה מטמאה? ועל כך משיבה הברייתא — <b>הואיל ולא שוו</b> שחיטת קדשים <b>בפנים כבחוץ,</b> שהרי כפי שלמדנו מסברה, שחיטת קדשים בחוץ שחיטה כשירה היא (לחייבו כרת) ואינה מטמאה, וכלל הוא שכל שלא שוו בחוץ ובפנים אינם מטמאים.
 ושואלים:  <b>אי הכי</b> <small>[אם כך],</small> <b>מלק קדשים בחוץ נמי</b> <small>[גם כן]</small> <b>לא</b> יטמאו, שהרי <b>לא שוו</b> <small>[שוים]</small> באיסורם <b>בפנים כבחוץ,</b> שמליקה בפנים כשירה היא. אבל במשנה שנינו שהם מטמאים!
<b>אמר רב שימי בר אשי: דנין</b> לטהר <b>דבר</b> שנעשה <b>שלא בהיכשרו</b> (שחיטת עוף קדשים בפנים) <b>מדבר</b> שנעשה <b>שלא בהיכשרו</b> (שחיטת עוף קדשים בחוץ), <b>ואין דנין</b> לטהר <b>דבר</b> שנעשה <b>שלא בהיכשרו</b> (מליקת קדשים בחוץ) <b>מדבר ש</b>נעשה <b>בהיכשרו</b> (מליקת קדשים בפנים), שהרי יש לומר כי דווקא משום שנעשה הדבר בהכשרו אינו מטמא.
 ושואלים על כלל זה: <b>ו</b>האם אכן <b>לא</b> למדים דבר שלא בהכשרו מדבר שבהכשרו? <b>והתניא</b> <small>[והרי שנויה</small> ברייתא<small>]:</small> <b>מנין ל</b>בשר הקרבן ש<b>יוצא</b> מהעזרה ונפסל בכך, <b>שאם</b> בכל זאת <b>עלה</b> על המזבח דינו ש<b>לא ירד</b> מן המזבח — <b>שהרי</b> ה<b>יוצא כשר בבמה,</b> שאין שם תחום מסויים להקרבה. ואם כן, למדים להכשיר דבר שנעשה שלא כראוי (במקדש) מדבר שנעשה כמצוותו (יוצא בבמה)!
 ומתרצים: ה<b>תנא</b> המכשיר את היוצא, באמת אינו לומד דין זה מבמה, אלא על הכתוב <b>"זאת תורת העולה"</b> (ויקרא ו, ב) ש<b>ריבה</b> (הוסיף) הכתוב בלשון כוללת זו, שכל העולה על המזבח לא ירד, <b>סמיך ליה</b> <small>[סמך לו,</small> למד<small>],</small> עיקר לימודו היה ממקרא זה. ואין הראיה מבמה אלא כאסמכתא בלבד.
<big>ב משנה</big> <b>מלק</b> הכהן את העוף כראוי, <b>ו</b>לאחר מכן <b>נמצאת</b> שהיא <b>טריפה,</b> שיש בעוף מכה או מחלה שהוא עתיד למות ממנה, והריהו פסול להקרבה ואסור באכילה לכהנים, <b>ר' מאיר אומר:</b> כזית ממנו <b>אינו מטמא בבית הבליעה</b> כשאר נבלת העוף, שכן המליקה הוציאתו מכלל נבילה.

Daf 69b

<b>ר' יהודה אומר:</b> הריהו כשאר נבלת העוף, וכזית ממנו <b>מטמא</b> בבית הבליעה.
<b>אמר ר' מאיר</b> בטעם שיטתו, <b>קל וחומר</b> הוא: ומה <b>אם נבלת בהמה</b> שחמור דינה, <b>ש</b>הרי היא <b>מטמאה במגע ובמשא</b> כלומר, את הנוגע בה ואת הנושא אותה (ויקרא יא, לט— מ), <b>שחיטתה מטהרת</b> את <b>טריפתה מטומאתה,</b> שאם נמצא לאחר השחיטה שהיא טריפה — אינה מטמאה טומאת נבילה, <b>נבלת העוף</b> שקל דינה, <b>ש</b>הרי כזית ממנה <b>אינו מטמא במגע ובמשא</b> — אלא רק כשהוא מצוי בבית הבליעה, <b>אינו דין שתהא שחיטתו מטהרת</b> את <b>טריפתו מטומאתו?</b>
ומעתה, לאחר שלמדנו שהשחיטה מטהרת את עוף הטריפה, יש ללמוד כך: <b>מה מצינו</b> (כשם שמצאנו) <b>בשחיטתו</b> <b>שהיא מכשרתה לאכילה ומטהרת</b> את <b>טריפתו מטומאתו</b> — <b>אף מליקתו שהיא מכשרתו באכילה</b> של קדשים נאמר כן, ש<b>תטהר טריפתו מידי טומאתו.</b>
ואילו <b>ר' יוסי אומר:</b> אף שיש ללמוד מבהמה ששחיטה מטהרת את העוף מטומאתו, מכל מקום יש לדון על כך ככל דבר הנלמד מחבירו בקל וחומר, ולומר: <b>דיה</b> לטריפת העוף שיהא דינה <b>כ</b>דין <b>נבלת בהמה</b> טריפה, ולכן <b>שחיטתה מטהרתה</b> מלטמא, <b>ולא מליקתה.</b>
<big>א גמרא</big> שנינו במשנתנו שר' יוסי השיב על לימודו של ר' מאיר בטענת "דיו לבא מן הדין להיות כנדון", שבלימוד בדרך קל וחומר אין מחמירים על הלמד יותר מן המלמד. ושואלים: <b>ו</b>האם <b>ר' מאיר לא דריש</b> <small>[אינו דורש]</small> אין הוא מסייג דרשת קל וחומר בטענת <b>"דיו</b> לבא מן הדין להיות כנדון"? <b>והא</b> <small>[והרי]</small> כלל זה של <b>"דיו" דאורייתא</b> <small>[מן התורה]</small> <b>הוא!</b>
<b>דתניא</b> <small>[ש</small>כן <small>שנויה</small> ברייתא<small>]</small> בביאור המדות שהתורה נדרשת בהן: מה ששנינו שהתורה נדרשת <b>מדין קל וחומר, כיצד</b> (מנין לנו)? שכן נאמר במרים אחות משה, לאחר שננזפה על ידי ה' ונצטרעה: <b>"ויאמר ה' אל משה ואביה ירק ירק בפניה</b> הלא תכלם שבעת ימים, תסגר שבעת ימים מחוץ למחנה" (במדבר יב, יד). כלומר, אם אביה היה גוער בה דינה בנידוי שבעה ימים — קל וחומר כשגער בה הקב"ה. ויש לתמוה: אם בדרך <b>קל וחומר,</b> הנזופה <b>לשכינה</b> ראוי לה להיות מורחקת <b>ארבעה עשר יום! אלא דיו לבא מן הדין</b> (הנזוף על ידי השכינה) <b>להיות כנדון</b> (הנזוף על ידי אביו).
<b>אמר ר' יוסי בר' אבין</b> בתשובה: אף ש<b>ר' מאיר</b> דורש מידה זו של "דיו", והיה מקום לומר כן אף בהלכה זו של מליקת עוף טריפה, מכל מקום <b>קרא אשכח וקדרש</b> <small>[מקרא</small> אחר <small>מצא ודרש],</small> שכן נאמר בסוף פרשת טומאת נבילות:
<b>"זאת תורת הבהמה והעוף"</b> (ויקרא יא, מו), ומשמע: תורה אחת לשניהם. ויש לדון בדבר: <b>וכי באיזו תורה שוותה</b> נבלת <b>בהמה ל</b>נבלת <b>עוף ו</b>נבלת <b>עוף ל</b>נבלת <b>בהמה?</b> והלא דינם שונה זה מזה, שכן נבלת <b>בהמה מטמא במגע ובמשא,</b> ואילו נבלת <b>עוף אינו מטמא במגע ובמשא!</b> ומן הצד האחר, נבלת <b>עוף מטמא בגדים</b> בהיות כזית ממנה ב<b>בית הבליעה,</b> ואילו נבלת <b>בהמה אינה מטמאה בגדים</b> כשהיא ב<b>בית הבליעה!</b>
לא באה השוואה זו <b>אלא לומר לך</b> כלל זה: <b>מה בהמה</b> — <b>דבר שמכשירה לאכילה</b> (שחיטתה) <b>מטהר טריפתה מטומאתה,</b> <b>אף עוף, דבר שמכשיר</b> אותו <b>באכילה</b> (שחיטה ומליקה) <b>מטהר</b> את <b>טריפתו מטומאתו.</b>
ושואלים: <b>ור' יהודה מאי טעמא</b> <small>[מה טעם,</small> מאין למד<small>]</small> ששחיטה אינה מוציאה עוף טריפה מידי טומאת בית הבליעה? ומשיבים: <b>קרא אשכח וקדרש</b> <small>[מקרא מצא ודרש],</small> שכן נאמר בדין טומאת בית הבליעה בנבלת העוף: "וכל נפש אשר תאכל <b>נבלה</b> ו<b>טריפה...</b> וטמא עד הערב" (ויקרא יז, טו), ועל כך <b>אמר ר' יהודה: "טרפה" למה נאמרה</b> במקרא זה? שכן <b>אם</b> מדובר באוכל <b>טריפה</b> בזמן שהיא עדיין <b>חיה</b> — <b>הרי "נבילה" אמורה</b> בטומאת בית הבליעה, כלומר, דווקא זו שכבר מתה. ו<b>אם</b> מדובר באוכל כזית מן ה<b>טריפה</b> ש<b>אינה חיה</b> (לאחר שמתה) — <b>הרי היא בכלל "נבילה"</b> האמורה כבר! <b>אלא</b> לא נאמר "טריפה" אלא <b>להביא</b> (לרבות) את האוכל כזית מן ה<b>טריפה ששחטה</b> קודם שמתה, <b>ש</b>אף היא <b>מטמאה</b> כנבילה.
<b>אמר ליה</b> <small>[לו]</small> <b>רב שיזבי: אלא מעתה,</b> להסבר זה, יש לדון במה <b>דכתיב</b> <small>[שנאמר]</small> באיסור <b>חלב של בהמה: "וחלב</b> <b>נבלה</b> וחלב <b>טריפה</b> יעשה לכל מלאכה" (ויקרא ז, כד), ומשם למדו כי חלב נבילה אינו טמא כבשרה —
<b>התם נמי נימא</b> <small>[שם גם כן נאמר]</small> כדרך שדן ר' יהודה, ובאופן זה: "חלב טריפה" למה נאמר? <b>אם</b> מדובר ב<b>טריפה</b> בזמן שהיא עדיין <b>חיה</b> — <b>הרי</b> <b>"נבילה" אמורה,</b> שחלבה טהור למרות שבשרה טמא, וכל שכן שיהא הדין כן בחלב טריפה חיה, שבשרה עצמו טהור. ו<b>אם</b> מדובר בחלב <b>טריפה</b> ש<b>אינה חיה</b> (לאחר שמתה) — <b>הרי היא בכלל "נבילה"</b> האמורה כבר, שחלבה טהור! <b>אלא</b> לא נאמר "טריפה" אלא <b>להביא</b> (לרבות) <b>טריפה ששחטה,</b> להשמיענו <b>שחלבה טהור.</b> אלא ש<b>מכלל</b> זה משמע כי אנו מניחים ש<b>היא</b> עצמה, בשרה של הטריפה שנשחטה, <b>מטמאה,</b> ולכן יש צורך לחדש שחלבה טהור. וכי יכול אתה לומר כן?
<b>והאמר</b> <small>[והרי אמר]</small> <b>רב יהודה אמר רב, ואמרי לה במתניתא תנא</b> <small>[ו</small>יש <small>אומרים</small> ש<small>בברייתא שנה</small> כך<small>]</small> על הנאמר בטומאת נבילה: <b>"וכי ימות מן הבהמה</b> אשר היא לכם לאכלה הנוגע בנבלתה יטמא עד הערב" (ויקרא יא, לט). ולשון "מן הבהמה" מורה שלא כל הבהמות בכלל טומאה זו, <b>מקצת בהמה מטמאה,</b> ו<b>מקצת בהמה אינה מטמאה. ואיזו זו</b> שאינה מטמאה — <b>זו טריפה ששחטה!</b>
<b>אלא,</b> בהכרח, לשון <b>"טרפה"</b> האמור בטהרת חלב נבילה, לא באה לרבות חלב טריפה שנשחטה, אלא <b>מיבעי ליה למעוטי</b> <small>[הוצרך לו למעט]</small> בהמה <b>טמאה,</b> לומר שאין חלבה טהור, כי לשון "טריפה" באה ללמד שבכלל כתוב זה רק <b>מי שיש במינה</b> איסור <b>טריפה,</b> שהיא הבהמה הטהורה. <b>יצתה</b> (יצאה) <b>זו,</b> הבהמה הטמאה, <b>שאין במינה</b> איסור <b>טריפה,</b> שהרי ממילא היא אסורה.
 אם כן, <b>הכא נמי</b> <small>[כאן גם כן]</small> לענין טומאת נבלת העוף, נאמר כי לשון "טריפה" (ויקרא יז, טו) באה <b>למעוטי</b> <small>[למעט]</small> נבלת <b>עוף טמא</b> שאינה מטמאת, <b>ש</b>כן <b>אין במינו טריפה.</b> ולא כפי שפירשו בשם ר' יהודה, לרבות טריפת העוף ששחטה!
 ומשיבים: דין נבלת  <b>עוף טמא</b> שאינה מטמאה, <b>ל</b>שיטת <b>ר' יהודה מ"נבלה"</b> האמורה במקום אחר <b>נפקא ליה</b> <small>[יוצא,</small> נלמד <small>לו].</small>
<b>דתניא</b> <small>[ש</small>כן <small>שנויה</small> ברייתא<small>],</small> <b>ר' יהודה אומר: יכול תהא נבלת עוף טמא מטמאה בגדים</b> ב<b>בית הבליעה? תלמוד לומר</b> בדין טומאת נבלת העוף: <b>"נבלה וטרפה לא יאכל</b> לטמאה בה" (ויקרא כב, ח) — טומאה זו נוהגת ב<b>מי שאיסורו משום בל תאכל נבילה,</b> שאסור לאוכלו מחמת שלא נשחט כראוי, <b>יצא זה,</b> העוף הטמא, <b>שאין איסורו משום בל תאכל נבילה, אלא משום בל תאכל טמא.</b> ולכן דורש ר' יהודה "טריפה" האמורה בתחילה (ויקרא יז, טו) לרבות טריפה ששחטה, ללמד שהיא מטמאה בבית הבליעה.

Daf 70a

ושואלים: אם בדרך זו הוא למד, <b>האי נמי</b> <small>[זו גם כן]</small> טומאת חלב נבילה של בהמה טמאה, <b>תיפוק</b> <small>[תצא,</small> תילמד<small>]</small> <b>לי</b> ממה שנאמר: <b>"וחלב נבלה</b> וחלב טריפה יעשה לכל מלאכה" (ויקרא ז, כד), והמלים "ואכול לא תאכלוהו" מלמדות כי דווקא
<b>מי שאיסורו משום בל תאכל חלב נבלה</b> הוא זה שאין חלבו מטמא טומאת נבילות (כנלמד מהכתוב "יעשה לכל מלאכה"). <b>יצאתה זו</b> (בהמה טמאה) <b>שאין איסורה משום בל תאכל [חלב נבלה], אלא משום</b> שהיא בעל חיים <b>טמא,</b> ולכן אין חלב נבלתה מטמא. ואין צורך איפוא ללמוד הלכה זו מ"טריפה" האמורה בענין זה!
 ומשיבים:  <b>אלא</b> לשיטת ר' יהודה, <b>האי</b> <small>[אותה]</small> <b>"טרפה"</b> האמורה שם <b>מיבעי לאיתויי</b> <small>[הוצרכה</small> כדי <small>להביא,</small> לרבות<small>]</small> חלב <b>חיה</b> טהורה שמתה, ללמד שאינו טמא. שכן <b>סלקא דעתך אמינא</b> <small>[יעלה על דעתך לומר]:</small> דווקא <b>מי שחלבה אסור</b> באכילה <b>ובשרה מותר</b> באכילה (בהמה טהורה), חלבה אינו בכלל טומאת נבילות. <b>יצאת זו</b> (חיה טהורה) <b>ש</b>הן <b>חלבה ו</b>הן <b>בשרה מותר</b> באכילה כשנשחטה כראוי, ולכן אם נתנבלה — גם חלבה טמא. לכן <b>קא משמע לן</b> <small>[משמיע לנו]</small> הכתוב בלשון "טריפה", שכל שיש במינו טריפה — אין חלב נבלתו טמא, ואף חלב חיה טהורה בכלל זה.
<b>אמר ליה</b> <small>[לו]</small> בדחייה: אין אתה יכול לדרוש כך, שכן <b>מאי שנא</b> <small>[במה שונה]</small> חלב בהמה <b>טמאה</b> שאינו בכלל האמור בפסוק זה — משום ש<b>אין חלבה חלוק מבשרה,</b> שהרי שניהם אסורים באכילה. <b>חיה נמי</b> <small>[גם כן]</small> <b>אין חלבה חלוק מ</b>דינו של <b>בשרה,</b> שהרי שניהם מותרים באכילה! <b>ועוד, הכתיב</b> <small>[הרי נאמר]</small> באותו כתוב: <b>"ואכל לא תאכלוהו",</b> ומשם למדו כי מדובר בפסוק זה בחלב שאסור באכילה. ואילו חלב חיה טהורה מותר באכילה!
<b>אלא אמר אביי:</b> לשיטת ר' יהודה, הכתוב "וחלב <b>טריפה" לגופיה איצטריך</b> <small>[לגופו,</small> לדין חלב טריפה של בהמה טהורה עצמה, <small>הוצרך],</small> להשמיענו שאף הוא אינו בכלל טומאת נבילות. <b>שלא תאמר: הואיל ו</b>בהמה <b>טמאה אסורה מחיים, ו</b>כן <b>טריפה אסורה מחיים,</b> אם כן יש מקום להשוותם: <b>מה</b> בהמה <b>טמאה חלבה טמא, אף טריפה חלבה טמא.</b>
ושואלים: <b>אי הכי</b> <small>[אם כך],</small> שבדרך זו הוא דורש, <b>האי נמי</b> <small>[זו גם כן]</small> לשון "טריפה" האמורה בענין טומאת נבלת עוף (ויקרא יז, טו), שממנה למד ר' יהודה ששחיטת עוף טריפה אינה מטהרתו, <b>מיבעי</b> <small>[הוצרכה]</small> לגופה, ללמד שנבלת עוף טריפה מטמאה. <b>שלא תאמר: הואיל ועוף טמא אסור באכילה, וטריפה אסורה באכילה,</b> יש מקום להשוותם: <b>מה עוף טמא אינו מטמא</b> בטומאת בית הבליעה, <b>אף טריפה אינה מטמאה!</b>
<b>ועוד, מי איכא למילף</b> <small>[האם</small> בכלל <small>יש</small> מקום <small>ללמוד]</small> לגבי בהמה <b>טרפה מ</b>בהמה <b>טמאה,</b> שלשם כך הוצרך הכתוב לשלול לימוד שכזה? והרי <b>טמאה</b> חמורה יותר, ש<b>לא היתה לה</b> מעולם <b>שעת הכושר,</b> שמשעת לידתה אסורה היא, ואילו <b>טריפה היתה לה שעת הכושר,</b> קודם שנטרפה! <b>וכי תימא</b> <small>[ואם תאמר]:</small> בהמה שהיתה <b>טריפה</b> עוד <b>מ</b>זמן היותה ב<b>בטן</b> אמה, שלא היתה לה מעולם שעת הכושר, <b>מאי איכא למימר</b> <small>[מה יש לומר]?</small> הרי יש צורך בכתוב המלמד שחלבה טהור — גם לכך אין צורך, שכן <b>במינה מיהא איכא</b> <small>[על כל פנים יש]</small> שעת כושר!
<b>אלא אמר רבא:</b> לשיטת ר' יהודה, "טריפה" שהובאה בענין זה לא באה ללמדנו לגבי טומאת חלב הטריפה, אלא לגבי איסור אכילתו, שבפסוק זה "וחלב נבילה וחלב טריפה... אכול לא תאכלוהו" <b>התורה אמרה: יבא איסור נבילה ויחול על איסור חלב,</b> לחייב את האוכלו גם משום איסור חלב וגם משום איסור נבילה. וכן <b>יבא איסור טריפה ויחול על איסור חלב,</b> לחייב את האוכלו משום חלב ומשום טריפה.
 ומוסיפים:  <b>וצריכי</b> <small>[ונצרכו]</small> שני המקראות להיאמר, בנבילה ובטריפה, שכן לא היינו למדים מן האחד את דינו של השני, משום <b>דאי אשמעינן</b> <small>[שאם היה משמיע לנו]</small> כן רק באיסור <b>נבילה</b> שהוא חל על איסור חלב, היה מקום לומר כי טעם הדבר הוא — <b>משום דמטמיא</b> <small>[ש</small>נבילה <small>מטמאת],</small> <b>אבל טריפה</b> שאינה מטמאה אין איסורה חמור כמותה, ולכן <b>אימא</b> <small>[אמור]</small> ש<b>לא</b> יחול על איסור חלב. <b>ואי אשמעינן</b> <small>[ואם היה משמיע לנו]</small> כן רק באיסור <b>טריפה,</b> שהוא חל על איסור חלב, היה מקום לומר בטעם הדבר — <b>משום</b> ש<b>איסורה מחיים, אבל נבילה</b> שאינה נאסרת אלא לאחר מיתה <b>אימא</b> <small>[אמור]</small> ש<b>לא</b> יחול על איסור חלב. ולכן <b>צריכא</b> <small>[נצרכו]</small> שני המקראות.
<big>א</big> עד כאן דנה הגמרא בשיטת ר' יהודה, הלמד מן המלה "טריפה" האמורה בטומאת נבלת העוף (ויקרא יז, טו), כי טריפת העוף, למרות שנשחטה — מטמאת בבית הבליעה, כנבילה. ושואלים: <b>ור' מאיר,</b> הסבור ששחיטת עוף טריפה מוציאתו מכלל טומאת בית הבליעה, <b>האי</b> <small>[אותה]</small> <b>"טרפה" מאי עביד ליה</b> <small>[מה עושה לו,</small> כיצד הוא דורשו<small>]?</small> ומשיבים: <b>מיבעי ליה למעוטי</b> <small>[נצרך לו למעט]</small> <b>שחיטה</b> של עוף חולין <b>שהיא</b> נעשית <b>לפנים</b> (במקדש) שאינה מטמאת, למרות שהעוף נאסר באכילה.
 ושואלים:  <b>ור' יהודה,</b> מנין הוא למד הלכה זו? ומשיבים: לשון <b>"טרפה" אחרינא כתיב</b> <small>[אחרת נאמרה]</small> בעניינה של טומאת בית הבליעה בנבלת עוף ("נבלה וטרפה לא יאכל לטמאה בה", ויקרא כב, ח) וממנה למדים הלכה זו.
 ושואלים:  <b>ור' מאיר,</b> לשם מה נצרך לו גם כתוב זה? ומשיבים: <b>חד</b> <small>[אחד]</small> <b>למעוטי</b> <small>[למעט]</small> <b>שחיטה שהיא לפנים, וחד</b> <small>[ואחד]</small> <b>למעוטי</b> <small>[למעט]</small> <b>עוף טמא</b> ללמד שנבלתו אינה מטמאת.
 ושואלים:  <b>ור' יהודה,</b> מנין הוא למד שאינה מטמאת? ומשיבים: <b>מ</b>הכתוב <b>"נבלה...</b> לא יאכל לטמאה בה" (ויקרא כב, ח) <b>נפקא ליה</b> <small>[יוצא,</small> נלמד <small>לו],</small> משם הוא למד שרק מה שנאסר באכילה משום נבילה מטמא, ולא מה שאסור משום שהוא עוף טמא.
 ושואלים:  <b>ור' מאיר האי</b> <small>[</small>מקרא <small>זה]</small> <b>"נבלה...</b> לא יאכל" <b>מאי עביד לה</b> <small>[מה עושה לו,</small> כיצד הוא דורשו<small>]?</small> ומשיבים: מקרא זה בא <b>ל</b>השמיענו כי נבלת העוף מטמאת בבית הבליעה כשיש בה <b>שיעור אכילה,</b> שהוא <b>בכזית.</b>
ושואלים על כך: <b>ותיפוק</b> <small>[ותצא,</small> ותילמד<small>]</small> <b>לי</b> הלכה זו <b>מקרא קמא</b> <small>[מהמקרא הראשון,</small> הקודם<small>]:</small> "וכל נפש אשר תאכל נבלה" (ויקרא יז, טו), <b>מדאפקיה רחמנא</b> <small>[ממה שהוציאתו התורה]</small> <b>בלשון אכילה!</b>
ומשיבים: שני המקראות הללו נצרכו לענין שיעור אכילה המטמא, <b>חד</b> <small>[אחד]</small> <b>לשיעור אכילה</b> שהוא <b>בכזית, וחד</b> <small>[ואחד]</small> <b>לשיעור אכילה</b> שאינו נטמא אלא אם אוכל שיעור כזית <b>בכדי</b> משך זמן של <b>אכילת פרס</b> (חצי ככר לחם) ולא במשך זמן ארוך יותר.
 ונצרך אף לימוד זה של כדי אכילת פרס, משום ש<b>סלקא דעתך אמינא</b> <small>[היה עולה על דעתך לומר]:</small> <b>הואיל וחידוש הוא</b> שנבלת עוף טהור אינה מטמאת במגעה ובמשאה כשאר נבילה, אלא דווקא בעת היותה בבית הבליעה, אם אכל כזית מנבלת עוף גם ב<b>יותר מכדי אכילת פרס נמי ליטמא</b> <small>[גם כן שיטמא],</small> לכן <b>קא משמע לן</b> <small>[משמיע לנו</small> הכתוב<small>]</small> שדווקא בכדי אכילת פרס הריהי מטמאה.
<big>ב</big> ושבים לדון בענין טומאת חלב נבילה. <b>תנו רבנן</b> <small>[שנו חכמים]:</small> מה שנאמר <b>"וחלב נבלה וחלב טרפה</b> יעשה לכל מלאכה" (ויקרא ז, כד), ולמדים ממנו שאין החלב מטמא טומאת נבילה — <b>בחלב בהמה טהורה הכתוב מדבר.</b>
ודנים בדבר, <b>אתה אומר: בחלב בהמה טהורה הכתוב מדבר, או אינו אלא בחלב בהמה טמאה?</b>
<b>אמרת</b> (אומר אתה) בתשובה לכך: הכתוב <b>טיהר</b> את הבהמה מלטמא בטומאת נבילות <b>מכלל</b> (מטעם) היותה <b>שחוטה</b> כלומר, כאשר שוחטים אותה, <b>ו</b>כן <b>טיהר</b> הכתוב מלטמא בטומאת נבילות <b>מכלל</b> (מטעם) <b>חלב,</b> שחלב נבילה אינו מטמא. ויש איפוא להשוותם: <b>מה כשטיהר מכלל שחוטה</b> — <b>בטהורה</b> טיהר <b>ולא בטמאה,</b> שגם אם נשחטה הריהי מטמאת כנבילה, <b>אף כשטיהר מכלל חלב</b> — <b>בטהורה ולא בטמאה.</b>
ויש לדון: <b>או</b> שמא <b>כלך</b> (לך) <b>לדרך זו: טיהר</b> הכתוב <b>מכלל</b> (מטעם) <b>נבילה,</b> שנבלת בעל חיים טמא אינה מטמאת, <b>ו</b>כן <b>טיהר</b> הכתוב נבילה מלטמא <b>מכלל</b> (מטעם) <b>חלב,</b> שחלב נבילה אינו מטמא, ויש איפוא להשוותם: <b>מה כשטיהר מכלל נבילה</b> — <b>בטמאה ולא בטהורה, אף כשטיהר מכלל חלב</b> — <b>בטמאה ולא בטהורה!</b>
<b>אמרת</b> (אומר אתה) בתשובה לכך:

Daf 70b

הואיל ו<b>כש</b>אתה <b>בא בדרך זו</b> ולמד מדין שחיטה הלכה זו <b>היא</b> דווקא <b>בטהורה,</b> ו<b>כש</b>אתה <b>בא בדרך זו</b> ולמד מדין נבילה <b>היא</b> דווקא <b>בטמאה,</b> אין אתה יכול ללמוד, איפוא, בדרך זו, וזקוק אתה להכרעת הכתוב — <b>תלמוד לומר</b> בענין זה: "וחלב נבלה וחלב <b>טריפה</b> יעשה לכל מלאכה" (ויקרא ז, כד), ומכאן למדנו שאין חלב נבילה טהור אלא חלבה של <b>מי שיש במינה</b> איסור <b>טריפה,</b> שהיא דווקא בהמה טהורה. אבל בהמה טמאה אסורה ממילא, ואין איסור טריפה חל עליה.
 ויש לשאול: אם כך, <b>אוציא את</b> חלבה של נבלת הבהמה <b>הטמאה, ש</b>כן <b>אין במינה טריפה, ו</b>אולם <b>לא אוציא את</b> חלב נבלת <b>החיה</b> הטהורה, <b>ש</b>כן <b>יש במינה</b> איסור <b>טריפה</b>, ואף הוא לא יטמא! <b>תלמוד לומר</b> באותו כתוב: <b>"ואכל לא תאכלוהו",</b> ללמד: אין הדברים אמורים אלא בחלבו של <b>מי ש</b>רק <b>חלבה אסור</b> באכילה <b>ובשרה מותר</b> באכילה, שהיא הבהמה הטהורה. <b>יצא</b> מכלל זה ה<b>חיה, ש</b>כן הן <b>חלבה ו</b>הן <b>בשרה מותר</b> באכילה. 
ועל מה ששנינו בסוף ברייתא זו: כשטיהר מכלל נבילה — בטמאה ולא בטהורה. <b>אמר ליה</b> <small>[לו]</small> <b>רב יעקב בר אבא לרבא: אלא מעתה</b> משמע מנוסח דברים זה ש<b>נבלת בהמה טהורה הוא</b> ש<b>מטמאה,</b> ואילו <b>נבלת בהמה טמאה לא מטמאה? אמר ליה</b> <small>[לו]</small> רבא: <b>כמה סבי שבישתו</b> <small>[זקנים</small> שכמותכם <small>הטעיתם]</small> <b>בה</b> בהבנת ברייתא זו, שכן <b>סיפא אתאן</b> <small>[בסוף</small> הברייתא <small>באנו]</small> <b>ל</b>עניינה של <b>נבלת עוף טמא,</b> והיא אכן אינה מטמאה.
<big>א</big> שנינו במשנתנו כי לדעת ר' מאיר, עוף שנמלק ונמצא שהוא טריפה — טיהרה אותו מליקתו מטומאת נבילה. <b>אמר ר' יוחנן: לא טיהר ר' מאיר</b> את העוף אם נמלק, <b>אלא ב</b>עופות <b>תמימין,</b> הראויים מעיקרם לקרבן, אלא שנמצא שהיו טריפה. <b>אבל בבעלי מומין,</b> שאינם ראויים מתחילתם להקרבה <b>—</b> <b>לא. ור' אלעזר אמר: אפילו בבעלי מומין</b> מטהר ר' מאיר, הואיל ומליקה מטהרת בתמימים. ומעירים: <b>איתמר נמי</b> <small>[נאמר גם כן]</small> באותו ענין, <b>אמר רב ביבי</b> שכך <b>אמר ר' אלעזר: מטהר היה ר' מאיר</b> אף <b>בבעלי מומין, ואפילו באווזין ותרנגולין</b> שאין במינם דבר הקרב על המזבח, ואין במינם מליקה כלל.
<b>בעי</b> <small>[שאל]</small> <b>ר' ירמיה:</b> לפי הסברו של ר' אלעזר בשיטת ר' מאיר, אם <b>ערף עז</b> כדרך שעורפים עגלה על חלל שנמצא בסמוך לעיר ואין ידוע מי הרגו (ראה דברים כא, ד), <b>מהו</b> דינה לענין טומאת נבילות הנוהגת בבהמות?
 וצדדי השאלה: <b>אווזין ותרנגולין</b> <b>טעמא מאי</b> <small>[הטעם</small> לטהרם במליקה <small>מהו]?</small> משום <b>דמינא דעופות נינהו</b> <small>[שמין של עופות הם]</small> שיש בהם מליקה. <b>אבל עז לאו מינא דעגלה נינהו</b> <small>[לא בני מינה של עגלה הם],</small> שכן עז הריהי בהמה דקה ואילו עגלה הריהי בהמה גסה. <b>או דילמא</b> <small>[שמא]</small> מן הצד האחר, כיון שאף עז <b>מינא</b> <small>[מין]</small> של <b>בהמה הוא,</b> הריהי כעגלה שנערפה, ולא תטמא?
<b>יתיב</b> <small>[יושב היה]</small> <b>רב דימי וקאמר לה להא שמעתא</b> <small>[ואומר את השמועה,</small> הבעיה <small>הזו],</small> <b>אמר ליה</b> <small>[לו]</small> <b>אביי: מכלל</b> הדיון בעז ערופה אתה מניח ש<b>עגלה ערופה</b> עצמה <b>טהורה היא</b> מלטמא כנבילה? <b>אמר ליה</b> <small>[לו]:</small> <b>אין</b> <small>[כן],</small> שכך <b>אמרי דבי</b> <small>[אמרו</small> החכמים <small>של בית</small> מדרשו<small>]</small> של <b>ר' ינאי: כפרה כתיב</b> <small>[נאמר]</small> <b>בה</b> בעגלה ערופה <b>כקדשים</b> ("כפר לעמך ישראל אשר פדית ה' ואל תתן דם נקי בקרב עמך ישראל ונכפר להם הדם". דברים כא, ח), ועריפתה הריהי איפוא כמליקת עופות קדשים, שמטהרתם מטומאת נבילה.
<b>מתיב</b> <small>[מקשה]</small> על כך <b>רב נתן אבוה</b> <small>[אביו]</small> של <b>רב הונא (בר נתן),</b> ממה ששנינו בברייתא בענין חלב בהמה טהורה, שאינו מטמא טומאת נבילה: "וחלב נבלה וחלב טרפה יעשה לכל מלאכה <b>ואכל לא תאכלוהו"</b> (ויקרא ז, כד) — <b>אין לי אלא חלב שאסור באכילה ומותר בהנאה,</b> ואולם <b>חלב של שור הנסקל</b> שנדון למיתה <b>ו</b>של <b>עגלה ערופה,</b> שאסורים באכילה ובהנאה, <b>מנין</b> שאף הם אינם מטמאים?
<b>תלמוד לומר: "כל חלב...</b> לא תאכלו" (ויקרא ג, יז), להשוות דינם.
<b>ו</b>מעתה, <b>אי סלקא דעתך</b> <small>[אם עולה על דעתך]</small> לומר ש<b>עגלה ערופה</b> שנערפה <b>טהורה היא,</b> מה מקום יש להצריך כתוב שילמדנו שאין חלבה מטמא? וכי יתכן ש<b>היא טהורה וחלבה</b> יהא <b>טמא?!</b>
ומשיבים: <b>היכא דערף מיערף</b> <small>[במקום שערף]</small> את העגלה כדין <b>לא איצטריכא ליה</b> <small>[הוצרכה לו]</small> דרשה זו. <b>כי איצטריכא</b> <small>[כאשר הוצרכה]</small> דרשה זו לטהר את חלבה, הריהו <b>היכא דשחטה מישחט</b> <small>[במקום ששחט אותה].</small>
ומקשים: <b>ותיהני ליה</b> <small>[ותועיל לו]</small> <b>שחיטה לטהרה מידי</b> טומאת <b>נבלה!</b> ומשיבים: אלא <b>לא צריכא</b> <small>[נצרכה]</small> דרשה זו אלא לחלב עגלה ערופה <b>שמתה</b> לפני שנערפה, שאף שבשרה מעתה מטמא בטומאת נבילה, חלבה אינו מטמא.
 ושואלים: אם במקרה זה מדובר בברייתא, האם  <b>מכלל</b> זה ניתן ללמוד שהעגלה המיועדת לעריפה, כבר <b>מחיים</b> הריהי <b>אסורה</b> בהנאה? שהרי משום כך הוצרכנו לדרשה זו. ומשיבים: <b>אין</b> <small>[כן],</small> שכך <b>אמר ר' ינאי: גבול שמעתי</b> בדין עגלה ערופה, שממנו והלאה הריהי אסורה, <b>ו</b>אולם <b>שכחתי</b> מהו, <b>ונסבין חברייא למימר</b> <small>[ונושאים החברים,</small> החכמים, דעתם <small>לומר]:</small> <b>ירידתה</b> של העגלה <b>לנחל איתן</b> כדי להיערף שם <b>היא אוסרתה.</b>

<big>א משנה</big> <b>כל הזבחים</b> (בהמות העומדות להקרבה) <b>שנתערבו ב</b>בהמה שאסורה בהנאה, כגון באחת מה <b>חטאות המתות</b> (שנפסלו ודינן למיתה) <b>או</b> שנתערבו <b>בשור הנסקל</b> (שנידון לסקילה על שהרג אדם), <b>אפילו</b> בהמה <b>אחת</b> האסורה בהנאה שנתערבה <b>בריבוא</b> בהמות העומדות להקרבה — הרי אלו אסורים בהנאה, ו<b>ימותו כולן.</b> ואולם אם <b>נתערבו</b> זבחים <b>ב</b>בהמות האסורות בהקרבה אבל אינן אסורות בהנאה, כגון שור עולה שנתערב ב<b>שור שנעבדה</b> (שנעשתה) <b>בו עבירה</b> שהוא נפסל על ידה להקרבה, <b>או</b>

Daf 71a

בשור <b>שהמית את האדם</b>, ואין הדבר ידוע לבית הדין על פי שני עדים המעידים על כך (שאז היה דינו לסקילה, והריהו אסור בהנאה), אלא <b>על פי עד אחד</b> בלבד, <b>או</b> <b>על פי</b> הודאת <b>הבעלים</b> עצמם. וכן אם התערב זבח <b>ברובע</b> (בעל חיים שרבע אשה), <b>ו</b>ב<b>נרבע</b> (על ידי איש), או שנתערבו <b>במוקצה</b> (בעל חיים שיוחד לעבודה זרה), <b>ו</b>ב<b>נעבד</b> כעבודה זרה, או שנתערבו <b>ב</b>בעל חיים שניתן כ<b>אתנן</b> זונה, <b>ומחיר</b> כלב, כאמור: "לא תביא אתנן כלב ומחיר זונה בית ה' אלקיך" (דברים כג, יט).

Daf 71b

וכן אם נתערב זבח <b>ב</b>בהמה של <b>כלאים</b> (כגון הנולד מאיל ועז), <b>וב</b>בהמה שהיא <b>טריפה,</b> ו<b>ביוצא דופן</b> (שיצא מבטן אמו לא בהמלטה רגילה אלא בחיתוך דופן הרחם), שכל אלה אמנם פסולים להקרבה, אך אין הם אסורים להדיוט לכשייפדו. ולכן הבהמות שבתערובת <b>ירעו עד שיסתאבו</b> (שיפול בהן מום, וייפסלו להקרבה) <b>ו</b>לאחר מכן <b>ימכרו, ו</b>מן הכסף המתקבל <b>יביא</b> הבעלים קרבן אחר, <b>ב</b>שווי <b>דמי</b> הבהמה <b>ה</b>יותר <b>יפה</b> (משובחת) <b>שבהן</b> שהיתה בתערובת, <b>מאותו המין</b> של הקרבן אותו הוא צריך להקריב.
<b>נתערבו</b> זבחים <b>ב</b>בהמות <b>חולין תמימים</b> (שאין בהם מום, וראויים להקרבה) — <b>ימכרו החולין לצורכי</b> קרבנות מ<b>אותו המין</b> של הקרבן שנתערב בהם.
 נתערבו בהמות <b>קדשים</b> של אדם זה <b>בקדשים</b> של אדם אחר, והיתה זו תערובת של <b>מין במינו</b> (אותו סוג קרבן), ואין הבעלים יודעים עתה מהם קרבנותיהם, מה יעשו? <b>[זה יקרב לשם מי שהוא</b> בעליו, <b>וזה] יקרב לשם מי שהוא</b> בעליו, ויצאו שניהם ידי חובתם.
 ואולם אם היו אלה <b>קדשים בקדשים מין בשאינו מינו</b> כגון אדם שהביא שני אילים, אחד לעולה ואחד לשלמים, ונתערבו שניהם, שאין מעשה הקרבתם שווה — <b>ירעו עד שיסתאבו וימכרו, ו</b>מן הכסף המתקבל <b>יביא</b> הבעלים, <b>ב</b>שווי <b>דמי</b> האיל היותר <b>יפה שבהן,</b> קרבן <b>ממין זה</b> (עולה), <b>ו</b>כן יביא <b>בדמי היפה שבהן</b> קרבן <b>ממין זה</b> (שלמים), <b>ויפסיד</b> בכך את <b>המותר,</b> ההפרש שבין מחירם של שני הקרבנות, <b>מביתו</b> (משלו).
<b>נתערבו</b> קרבנות <b>בבכור</b> בהמה <b>ו</b>כן <b>במעשר</b> בהמה, ששני אלה אינם נמכרים גם כשנופל בהם מום, מה יעשו? <b>ירעו</b> אלו ואלו <b>עד שיסתאבו,</b> ויפדה את הקדשים האחרים, כך שיהו מותרים. <b>ו</b>מאחר שאינו יודע איזו מן הבהמות בכור או מעשר <b>יאכלו</b> כולם <b>כ</b>כל דיני אכילת <b>בכור וכמעשר</b> שנפל בהם מום, שאין נוהגים בהם מנהג חולין.
 ובענין ששנינו על קדשים שנתערבו זה בזה, מעירים: <b>הכל</b> כל מיני הקרבנות כולם <b>יכולין</b> (אפשר להם) <b>להתערב</b> בלא שנדע מהו כל קרבן, <b>חוץ מן החטאת והאשם</b> שאינם באים לעולם מאותה בהמה, שהאשם אינו אלא איל או כבש, והחטאת לעולם אינה באה מאחד מהם.
<big>א גמרא</big> שנינו במשנה: "כל הזבחים שנתערבו בחטאות המתות או בשור הנסקל" וכו', ומלשון זו משמע שבהמה אחת מן הזבחים הכשרים התערבה ברוב של בהמות אסורות. ושואלים על כך: אם כן הוא, <b>מאי</b> <small>[מהו]</small> הלשון <b>"אפילו</b> אחת בריבוא ימותו כולן", שמשמעה שבאה לחדש שאף במקרה זה ימותו כולם? והרי כל שכן שבמקרה כזה, שהקרבן הכשר התערב בעשרת אלפים קרבנות פסולים, שימותו כולם!
 ומשיבים:  <b>הכי קאמר</b> <small>[כך הוא אומר,</small> זו כוונת דברי התנא שבמשנה<small>]</small> <b>: כל הזבחים</b> הכשרים <b>שנתערבו בהן חטאות המתות או שור הנסקל, אפילו</b> היה הפסול <b>אחד</b> שהתערב <b>בריבוא</b> קרבנות כשרים — <b>ימותו כולן.</b> ומבררים עוד: למה לנו לשנות הלכה זו שבמשנתנו?
 והלוא <b>תנינא חדא זימנא</b> <small>[שנינו</small> כבר אותה <small>פעם אחת]</small> במסכת תמורה: <b>כל</b> בעלי החיים <b>האסורין ל</b>הקרבה על <b>גבי</b> ה<b>מזבח</b> שהתערבו בקרבנות כשרים — <b>אוסרין</b> אותם להקרבה אפילו <b>בכל שהן,</b> והמשנה מפרטת את הפסולים להקרבה: שור <b>הרובע ו</b>שור <b>הנרבע!</b>
<b>אמר רב אשי: אמריתה לשמעתיה קמיה</b> <small>[אמרתי את השמועה,</small> הדיון הזה <small>לפני]</small> <b>רב שימי, ואצריכן</b> <small>[והצריך לנו]</small> את שני המשניות הללו, שבכל אחת יש חידוש דין שאין באחרת: <b>דאי מהתם</b> <small>[שאם משם,</small> מהמשנה האחרת<small>]</small> בלבד, <b>הוה אמינא</b> <small>[הייתי אומר]:</small> <b>הני מילי</b> <small>[דברים אלה,</small> שהבהמות האסורות אוסרות את תערובתן בכל שהוא<small>]</small> אמורים דווקא לאוסרן <b>לגבוה</b> (להקרבה על המזבח), <b>אבל ל</b>אוסרן אף לשימושו של ה<b>הדיוט,</b> וכגון שנתערב בהן שור הנסקל, ולומר שימותו כולן, בלא אפשרות לפדותן — <b>אימא</b> <small>[אומר]</small> ש<b>לא</b> כך ההלכה, אלא ייבטלו ברוב, כדין כל איסורים שבתורה.
<b>ואי מהכא</b> <small>[ואם מכאן,</small> ממשנתנו<small>]</small> <b>הוה אמינא</b> <small>[הייתי אומר]:</small> דווקא <b>הני</b> <small>[אלה]</small> הנזכרים במשנתנו, חטאות המתות ושור הנסקל, <b>הוא</b> שאוסרים את התערובת בכלשהו, משום שחמור דינם, שהרי <b>איסורי הנאה נינהו</b> <small>[הם],</small> <b>אבל הני</b> <small>[אלה]</small> הנזכרים במשנה האחרת, רובע ונרבע ושאר פסולי הקרבה, שאינם איסורי הנאה, ומותרים לשימוש ההדיוט (לכשייפדו), <b>אימא</b> <small>[אמור]</small> ש<b>לא</b> שאין הם אוסרים את כל התערובת להקרבה, ובטלים ברוב. לכן <b>צריכי</b> <small>[נצרכות]</small> שתי המשניות.
 ושואלים: ואת דינם של אלו  <b>דלאו</b> <small>[שאינם]</small> <b>איסורי הנאה נינהו</b> <small>[הם],</small> כגון הרובע והנרבע, מדוע הוצרך לשנותו במסכת תמורה? <b>הא תנא ליה</b> <small>[הרי</small> כבר <small>שנה אותו</small> במשנתנו<small>]</small> שלא ניתן להקריב את תערובתם! ומשיבים: אמנם כן, ואולם <b>מי קתני</b> <small>[האם</small> גם <small>שנה]</small> במשנתנו <b>בכמה</b> באיזה יחס מספרי הם אוסרים את תערובתם? והרי השיעור <b>"כל שהן" התם קתני</b> <small>[שם שנה</small> אותו<small>],</small> ולא במשנתנו, ולכך הוצרכה אותה משנה.
 ושואלים:  <b>וניתני הא</b> <small>[ושישנה</small> את <small>זו]</small> שבמסכת תמורה, <b>ולא בעי הא</b> <small>[יצטרך</small> את <small>זו,</small> משנתנו<small>]</small> כלומר, את דינם של אלו שאינם אסורים בהנאה! ומשיבים: <b>תקנתא איצטריכא ליה</b> <small>[התקנה,</small> דרך התיקון, של תערובת כזו, <small>נצרכה לו,</small> לתנא<small>]</small> להשמיעה במשנתנו, שירעו עד שיסתאבו, וימכרו, ויביא בדמי היפה שבהן מאותו המין.
וחוזרים ושואלים: דין משנתנו, שאיסורי הנאה אוסרים את תערובתם בכל שהוא אף על ה<b>הדיוט,</b> וכפי ששנינו בחטאות המתות ושור הנסקל, הרי <b>נמי תנא ליה</b> <small>[גם כן</small> כבר <small>שנה אותו]</small> במשנה במסכת עבודה זרה: <b>ואלו אסורין</b> בהנאה <b>ואוסרין</b> את תערובתם <b>בכל שהן: יין נסך</b> כשנתערב ביין כשר, <b>ועבודה זרה</b> שנתערבה בדברי היתר, ושור הנסקל שנתערב בשוורים מותרים!

Daf 72a

ומשיבים: <b>צריכי</b> <small>[צריכות]</small> שתי המשניות הללו להישנות, <b>דאי מהתם</b> <small>[שאם משם]</small> מהמשנה שבמסכת עבודה זרה, <b>הוה אמינא</b> <small>[הייתי אומר]:</small> דין זה הוא דווקא כשנתערבה הבהמה האסורה בבהמות חולין, והכל נאסר <b>להדיוט, אבל</b> כשנתערבה בבהמות קדשים, שמיועדות <b>לגבוה</b> (להקדש) ויש בכך הפסד קדשים — <b>אימא</b> <small>[אמור]</small> ש<b>לא נפסדינהו לכולהו</b> <small>[נפסיד את כולם</small> כל הקרבנות הכשרים<small>],</small> ודי ברוב רגיל כדי לבטל בהם את האיסור, לכך נצרכה להישנות אף משנתנו.
<b>ו</b>מן הצד האחר, <b>אי מהכא</b> <small>[אם מכאן,</small> ממשנתנו<small>]</small> בלבד, <b>הוה אמינא</b> <small>[הייתי אומר]:</small> <b>הני מילי</b> <small>[דברים אלה]</small> שכל התערובת נאסרת, אמורים דווקא ב<b>קדשים</b> — משום <b>דמאיס</b> <small>[שמאוס,</small> מגונה<small>]</small> הדבר להקריב לפני המקום מתערובת שכזו, שיש בה בהמה אסורה, <b>אבל</b> לענין שימוש של <b>חולין</b> מתערובת שכזו, <b>דלא מאיס</b> <small>[שאין</small> הדבר <small>מאוס]</small> — <b>אימא</b> <small>[אמור]:</small> <b>איסורי הנאה ליבטלי ברובא</b> <small>[שייבטלו ברוב],</small> על כן <b>צריכא</b> <small>[נצרכה]</small> אף המשנה שבמסכת עבודה זרה.
 ושואלים:  <b>ו</b>באמת, מדוע לא נאמר כי <b>ניבטלו</b> <small>[ייבטלו]</small> הבהמות האסורות בהנאה <b>ברובא</b> <small>[ברוב],</small> כמו שאר דברים שבתורה! <b>וכי תימא</b> <small>[ואם תאמר]</small> בתשובה: <b>חשיבי</b> <small>[חשובים]</small> הם לעצמם, שכל בהמה נמנית לעצמה, <b>ו</b>לכן הם <b>לא בטלי</b> <small>[בטלים]</small> ברוב, ואולם <b>הניחא למאן דאמר</b> <small>[זה נוח ל</small>דעת <small>מי שאומר]</small> בענין זה: <b>כל</b> דבר <b>שדרכו לימנות</b> (להיספר) כשמוכרים אותו, <b>שנינו</b> שאיננו בטל ברוב מחמת חשיבותו, גם אם לעתים הוא נמכר כחלק מחבילה. כגון בהמה, שיש שהיא נמכרת כחלק מעדר ולא לפי מנין מדוייק.
<b>אלא למאן דאמר</b> <small>[ל</small>דעת <small>מי שאומר]:</small> דווקא <b>את</b> <b>שדרכו לימנות</b> תמיד <b>שנינו</b> שאיננו בטל ברוב, <b>מאי איכא למימר</b> <small>[מה יש לומר]?</small> מדוע בהמה אינה בטלה ברוב? והרי יש והיא נמכרת כחלק מעדר! ומה היא אותה מחלוקת? <b>דתנן</b> <small>[ששנינו</small> במשנה<small>]:</small> <b>מי שהיו לו חבילי תילתן,</b> שהוא תבלין חשוב, <b>של כלאי הכרם,</b> כלומר, שנזרע בתוך כרם,

Daf 72b

<b>ידלקו</b> (יישרפו באש) שכן כלאי הכרם אסורים בהנאה. <b>נתערבו</b> חבילות תלתן אלה <b>באחרים (ואחרים באחרים)</b> — אין חבילות התלתן האסורות בטלות ברוב, והרי הן אוסרות את שאר החבילות שבתערובת, ולכן <b>כולן ידלקו, דברי ר' מאיר. וחכמים אומרים: יעלו</b> (יתבטלו) החבילות האסורות <b>ב</b>שיעור של <b>אחד ומאתים.</b> שאם היו מאתיים או יותר כנגד האיסור, הרי הוא בטל.
 ומסבירים את שיטותיהם, <b>ש</b>כך <b>היה ר' מאיר אומר: כל</b> דבר <b>שדרכו למנות</b> (להימנות, להיספר) אחד אחד — הרי הוא חשוב ואינו בטל, ולפיכך <b>מקדש</b> (אוסר) את כל התערובת בה הוא התערב. ואף חבילות אלה דרכן להימנות. <b>וחכמים אומרים: אינו מקדש</b> את תערובתו <b>אלא ששה דברים בלבד,</b> שיש להם חשיבות יתירה. ואילו <b>ר' עקיבא אומר שבעה. ואלו הן: אגוזי פרך</b> אגוזים מיוחדים, שקליפתם נפרכת (נשברת) בקלות, <b>ורימוני</b> המקום <b>באדן וחביות</b> יין <b>סתומות, וחילפי תרדין, וקילחי</b> (גבעולי) <b>כרוב, ודלעת יונית.</b> ו<b>ר' עקיבא מוסיף</b> עליהם <b>אף ככרות</b> לחם <b>של בעל הבית.</b>
ומן הדברים הללו, זה <b>הראוי ל</b>איסור <b>ערלה</b> כגון אגוזים ורימונים וחביות יין, שהם מפרי העץ ויש בהם איסור ערלה — מקדש תערובתו לענין <b>ערלה,</b> וזה <b>הראוי ל</b>איסור <b>כלאי הכרם</b> תרדים, כרוב ודלעת <b>—</b> מקדש את תערובתו באיסור <b>כלאי הכרם.</b>
<b>ואיתמר עלה</b> <small>[ונאמר עליה</small> על משנה זו<small>]</small> שנחלקו אמוראים ביחס לנוסח המדוייק של שיטת ר' מאיר שבמשנה, <b>ר' יוחנן אמר: "את שדרכו למנות</b> מקדש" <b>שנינו</b> כלומר, מה שנמכר אך ורק במנין, <b>ר' שמעון בן לקיש אומר: "כל שדרכו למנות</b> מקדש" <b>שנינו,</b> וגם מה שלעתים נמכר בלא מנין.
 ואם כן, מה ששנינו במשנתנו, שבעלי חיים אינם בטלים ברוב — <b>הניחא</b> <small>[זה נוח]</small> <b>לריש לקיש, אלא לר' יוחנן מאי איכא למימר</b> <small>[מה יש לומר]?</small> והרי פעמים מוכרים בעלי חיים כעדר! <b>אמר רב פפא: האי תנא</b> <small>[תנא זה</small> של המשנה שבדין כלאי הכרם<small>]</small> ה<b>תנא</b> ששנה בענין <b>ליטרא קציעות הוא, דאמר</b> <small>[ש</small>הוא <small>אומר,</small> שסובר<small>]:</small>

Daf 73a

<b>כל דבר שיש בו מנין</b> שלפעמים מונים אותו, <b>אפילו ב</b>דבר שאיסורו <b>דרבנן</b> <small>[מדברי סופרים]</small> — <b>לא בטיל</b> <small>[בטל]</small> כמו תרומת פירות, <b>וכל שכן</b> <b>ב</b>איסור שהוא <b>דאורייתא</b> <small>[מן התורה],</small> כמו בהמות פסולות להקרבה <small>שבמשנתנו.</small>
<b>דתניא</b> <small>[ש</small>כן <small>שנינו</small> בברייתא<small>]:</small> <b>ליטרא</b> (מידת משקל) של <b>קציעות</b> (תאנים מיובשות) של תרומה <b>שדרסה על פי עיגול</b> (כלי המיועד לעשיית עיגולי דבילה) שיש בו קציעות רבות של חולין, וליטרא שבפיו ניכרת לעצמה. והיו לפניו עיגולים רבים, ובפיהם ליטרות של קציעות חולין, <b>ואינו יודע ב</b>פיו של איזו <b>איזו עיגול דרסה.</b> או שדרס ליטרא קציעות של תרומה <b>על פי חבית</b> שיש בה קציעות חולין <b>ואינו יודע ב</b>פיה של <b>איזו חבית</b> מן החביות שלפניו <b>דרסה.</b> או שדרסה <b>על פי כוורת</b> שמאחסנים בה קציעות <b>ואינו יודע ב</b>פיה של <b>איזו כוורת</b> מן הכוורות שלפניו <b>דרסה.</b>
<b>ר' מאיר אומר: ר' אליעזר</b> היה <b>אומר: רואין את העליונות</b> את הקציעות המדובקות יחד שבפי הכלי <b>כאילו הן פרודות</b> זו מזו, ומעורבות יחד עם הקציעות האחרות שבתוך הכלי, <b>והתחתונות מעלות</b> (מבטלות) <b>את העליונות,</b> אם יש בהן כשיעור מאה ליטרות, שתרומה בטלה במאה.
 ואילו <b>ר' יהושע אומר: אם יש מאה פומין</b> (פיות), כלומר, אם היו באותו מקום מאה כלים ובפיו של כל אחד מהם דחס ליטרא קציעות (של חולין) — <b>יעלו</b> (יתבטלו) ליטרת קציעות התרומה במאה, <b>ואם לאו</b> <small>[לא]</small> — כל <b>הפומין אסורין,</b> שמא קציעות תרומה הוא אוכל. <b>וה</b>קציעות הנמצאות ב<b>שולים</b> (תחתית) של כל הכלים הללו הריהן <b>מותרין,</b> שכיון שברור לו שהקציעות האסורות אינן שם, אין הן בכלל הספק.
 ואילו <b>ר' יהודה אומר</b> באופן שונה את מחלוקתם של ר' אליעזר ור' יהושע, שכך היה <b>ר' אליעזר אומר: אם יש שם מאה פומין</b> ובפיהם קציעות — <b>יעלו, ואם לאו</b> <small>[לא]</small> — <b>ה</b>קציעות שב<b>פומין אסורין,</b> והקציעות שבשוליים מותרות.
 ואילו <b>ר' יהושע אומר: אפילו יש שם שלשה מאות פומין</b> ובפיהם ליטרות קציעות — <b>לא יעלו</b> את ליטרת הקציעות של התרומה, משום שהיא דבר שיש בו מנין, שיש שאדם מוכר ליטרות קציעות במנין.
 אבל <b>דרסה</b> לאותה ליטרא של קציעות תרומה <b>בעיגול, ואינו יודע באיזה מקום בעיגול דרסה, או לצפונה או לדרומה</b> — <b>דברי הכל יעלו,</b> שהרי אינה ניכרת כלל לעצמה. ויש לומר, איפוא, שמשנתנו בענין בהמות פסולות להקרבה, שאינן בטלות, היא כשיטת ר' יהושע לפי דברי ר' יהודה, שכל שדרכו לימנות אינו בטל. ומה שאמר ר' יוחנן שרק מה שדרכו לימנות תמיד אינו בטל, הרי לשיטת ר' מאיר נאמר.
<b>רב אשי אמר: אפילו תימא</b> <small>[תאמר]</small> כי משנתנו <b>רבנן</b> <small>[</small>שיטת <small>חכמים</small> היא<small>],</small> כלומר, ר' מאיר, הסבור שדבר שאינו נמנה תמיד בטל ברוב, יש להבין כי <b>בעלי חיים חשיבי</b> <small>[חשובים]</small> הם, <b>ו</b>לכן הם <b>לא בטלי</b> <small>[בטלים].</small>
<big>א</big> ושואלים: הרי יש דרך אחרת להתיר את כל תערובת הקרבנות, <b>ו</b>כך יעשו: <b>נמשוך ונקרב חד מינייהו</b> <small>[ונקריב אחד מהם],</small> <b>ונימא</b> <small>[ונאמר]:</small> <b>כל דפריש מרובא פריש</b> <small>[כל שפורש</small> מתערובת שיש בה רוב ומיעוט, <small>מהרוב</small> הוא <small>פורש],</small> ואם כן, זה שנלקח מן התערובת היה כשר. וכך נעשה עד שישארו שנים מן התערובת! על העצה הזו תוהים: <b>נמשוך</b> מן התערובת? <b>הוה לה</b> <small>[הרי זה]</small> מתוך דבר שהוא <b>קבוע,</b> כלומר, תערובת שהאיסור שבה קבוע במקומו,

Daf 73b

<b>וכל</b> תערובת שהאיסור שבה <b>קבוע</b> במקומו, אין הוא בטל ברוב, אלא <b>כמחצה על מחצה דמי</b> <small>[</small>הוא <small>נחשב]!</small> ומשיבים: <b>אלא</b> כך יש לשאול, <b>ניכבשינהו דניידי</b> <small>[נדחוק אותם</small> את כל הבהמות שבתערובת, כך <small>שינודו]</small> כולן ממקומן, ובכך תתבטל הקביעות של האיסור, <b>ו</b>מעתה <b>נימא</b> <small>[נאמר]</small> על כל אחת ואחת מהן: <b>כל דפריש</b> <small>[שפורש]</small> <b>מרובא פריש</b> <small>[מהרוב</small> הוא <small>פורש],</small> ויהיו מותרות!
<b>אמר רבא: (השתא דאמור רבנן דלא ניקרב</b> <small>[עכשיו שאמרו חכמים שלא נקריב</small> מהם<small>]</small><b>)</b> הרי זה משום <b>גזירה, שמא</b> לאחר מכן <b>יבאו עשרה כהנים בבת אחת ויקרבו</b> את כל הבהמות שבתערובת כאחת, ולא כל אחת לעצמה.
<b>אמר ליה</b> <small>[לו]</small> <b>ההוא מרבנן</b> <small>[אחד מהחכמים]</small> <b>לרבא: אלא מעתה,</b> לפי הסבר זה, אתה מניח כי <b>מגיסא אסירא</b> <small>[המגיס,</small> הכלי בו מניחים את אימורי הבהמה כדי להקטירם, יהיה <small>אסור]?</small> כלומר, וכי הבהמות שהותרו מתחילה, כשפרשו ממקומן, חוזרות ונאסרות כשיחזרו ויתערבו?
 השיב לו רבא: כוונתי לא היתה שמא לאחר מכן יקריבו עשרה כהנים כאחד, אלא גזירה <b>משום שמא</b> כשינודו הבהמות ממקומן <b>יבאו עשרה כהנים בבת אחת ויקחו,</b> ובמקרה זה, כיון שכל התערובת (או רובה) פורשת כאחת — יש להניח שהאיסור מצוי בין הפורשים, ואין מתירים אותם. ותמהים: מקרה כזה <b>בעשרה כהנים</b> שיקחו <b>בבת אחת מי</b> <small>[האם]</small> <b>אפשר</b> שיקרה? <b>אלא אמר רבא</b> טעם אחר: אין מתירים את התערובת באופן של <b>ניוד הבהמות</b> <b>משום</b> גזירה, שמא יבואו להתיר אף בנוטל מן ה<b>קבוע.</b>
<big>א</big> ועוד <b>אמר רבא</b> בהלכה זו: <b>השתא דאמרי רבנן</b> <small>[עכשיו שאמרו חכמים]</small> במשנתנו ש<b>לא נקריב</b> <small>[יקריב]</small> מן הבהמות שבתערובת, <b>אי נקריב לא מרצי</b> <small>[אם יקריב אינו מרצה],</small> וצריך להביא קרבן אחר. <b>איתיביה</b> <small>[הקשה לו]</small> <b>רב הונא בר יהודה לרבא</b> ממה ששנינו במשנה במסכת קינים: <b>חטאת</b> העוף <b>שנתערבה בעולה ועולה שנתערבה בחטאת, אפילו</b> נתערבו <b>אחת בריבוא</b> — <b>ימותו כולן,</b> שהרי אין להן תקנה.
<b>במה דברים אמורים? בכהן נמלך</b> שבא לבית דין לשאול מה עליו לעשות. <b>אבל בכהן שאין נמלך</b> והלך על דעת עצמו והקריבן, אם היה שם מנין שווה של עופות חטאת ושל עופות עולה, ו<b>עשאן</b> את כולן <b>למעלה</b> מחוט הסיקרא שבאמצע המזבח, כמעשה העולה — נמצא <b>מחצה כשר</b> העולות שנעשו במקומן, <b>ומחצה פסול</b> החטאות שנעשו שלא במקומן.
 וכן אם עשאן את כולן <b>למטה</b> מחוט הסיקרא — <b>מחצה כשר ומחצה פסול.</b> ואם עשה <b>אחת למטה ואחת למעלה</b> — <b>שניהן פסולות, שאני</b> חושש ו<b>אומר:</b> שמא ה<b>חטאת</b> היא זו ש<b>קריבה למעלה ו</b>ה<b>עולה</b> היא זו ש<b>קריבה למטה.</b> ומכאן שקרבן שאסרו חכמים בהקרבה מחמת איסור שנתערב בו, הריהו מרצה בדיעבד, שלא כדברי רבא!
<b>אלא</b> לשיטת רבא יש לומר שהדבר תלוי במחלוקת תנאים, <b>הא כמאן דאמר</b> <small>[זו</small> שאמר רבא, הרי זה <small>כ</small>שיטת <small>מי שאומר]</small> <b>בעלי חיים</b> שנפסלו פעם אחת להקרבה <b>נדחין</b> לגמרי, והרי מתחילה נאסרה הבהמה מחמת התערובת. ואילו <b>הא כמאן דאמר</b> <small>[זו</small> המשנה בקינים היא <small>כ</small>שיטת <small>מי שאומר]</small> ש<b>בעלי חיים</b> שנדחו מהקרבה מחמת התערובת <b>אינן נידחין</b> לגמרי, ולכן, אם הקריבם כראוי הרי אלו כשרים.
 ומקשים:  <b>הרי</b> קרבנות <b>שחוטין</b> שנדחו מהקרבה, <b>דלכולי עלמא</b> <small>[שלדעת הכל]</small> <b>נידחין</b> הם (גם לדעת מי שסבור שבעלי חיים אינם נדחים),

Daf 74a

<b>ו</b>מכל מקום <b>תנן</b> <small>[שנינו</small> במשנה<small>]</small> שבמקרה שנתערב איבר של בהמה בעלת מום באיברי עולה העומדים להקרבה, כגון ראש בראשים, ולכתחילה אסור להקריב אף לא אחד מהם, <b>ר' אליעזר אומר: אם</b> כבר <b>קרב הראש של אחד מהן</b> — <b>יקרבו כל</b> שאר ה<b>ראשים.</b> שכן יש לתלות ולומר שאותו הראש שקרב הוא ראשו של בעל המום. הרי איפוא, שגם איברים של שחוטים, שנדחים לגמרי, אם נדחו מהקרבה מחמת איסור שנתערב בהם —  אין הם נדחים לגמרי, וכשרים בדיעבד!
 ומשיבים: אין מכאן ראיה, שכן  <b>הוא</b> ר' אליעזר <b>אומר</b> את דבריו <b>כ</b>שיטת <b>חנן המצרי,</b> שאמר שאף שחוטים אינם נדחים. <b>דתניא</b> <small>[ש</small>כך <small>שנויה</small> ברייתא<small>],</small> <b>חנן המצרי אמר: אפילו</b> כבר נשחט שעיר יום הכיפורים, שמזים מדמו בקודש הקדשים, וה<b>דם</b> שלו כבר נמצא <b>ב</b>תוך ה<b>כוס,</b> ומת בן זוגו (השעיר המשתלח לעזאזל) ובאותה שעה לא ניתן לזרוק את הדם — אין הדם נדחה בכך, אלא <b>מביא חבירו</b> (שעיר אחר), <b>ומזווג</b> (מצרף) <b>לו</b> שישמש כשעיר המשתלח לעזאזל. אך לדעת הסבורים שיש דחייה בקרבנות, הרי גם אם נאסרו לכתחילה מחמת תערובת — שוב אין הם כשרים להקרבה, וכדברי רבא.
<big>א</big> ועוד בענין זה, <b>אמר רב נחמן אמר רבה בר אבוה אמר רב: טבעת של עבודה זרה,</b> שהיא אסורה בהנאה ואינה בטילה אפילו באלף, <b>שנתערבה במאה טבעות</b> של היתר, <b>ו</b>לאחר מכן <b>נפלה אחת מהם לים הגדול</b> — <b>הותרו כולן,</b> משום <b>דאמרינן</b> <small>[שאומרים אנו]:</small> <b>הך דנפל היינו דאיסורא</b> <small>[זו שנפלה זוהי</small> הטבעת <small>של האיסור].</small>
<b>איתיביה</b> <small>[הקשה לו]</small> <b>רבא לרב נחמן</b> ממה ששנינו במשנתנו: כל הזבחים שנתערבה בהם חטאת המתה או שור הנסקל, <b>אפילו</b> התערבה <b>אחת בריבוא</b> — נאסרה כל התערובת ו<b>ימותו כולן.</b> ולשיטת רב, שתולים לומר שזה שאבד הוא האסור, <b>אמאי</b> <small>[מדוע]</small> ימותו כולם? נמתין שימות אחד מהם, ו<b>נימא</b> <small>[נאמר]:</small> זה <b>דמית</b> <small>[שמת]</small> — <b>איסורא מית</b> <small>[האיסור</small> הוא <small>שמת],</small> והשאר יהיו מותרים!
<b>אמר ליה</b> <small>[לו]</small> רב נחמן לרבא: <b>רב</b> ש<b>אומר</b> הלכה זו שיש לתלות שהאיסור הוא שנפל, הריהו סבור <b>כ</b>שיטת <b>ר' אליעזר. דתנן</b> <small>[ש</small>כן <small>שנינו</small> במשנה<small>],</small> <b>ר' אליעזר אומר:</b> כשנתערבו איברים של בעל מום באיברי עולות כשרות, <b>אם</b> כבר <b>קרב הראש של אחד מהן</b> — <b>יקרבו כל הראשים כולן,</b> משום שאנו תולים שהראש שקרב הוא הראש הפסול.
הקשה לו רבא לרב נחמן על תירוצו זה: <b>והא</b> <small>[והרי]</small> <b>אמר ר' אלעזר: לא התיר ר' אליעזר</b> את כל הראשים להקרבה <b>אלא</b> רק כאשר הם מוקרבים <b>שנים שנים,</b> משום שאחד מהם בודאי מותר להקרבה, <b>אבל</b> להקריב אותם <b>אחד אחד</b> — <b>לא</b> התיר, שמא את הפסול הוא מקריב! <b>אמר ליה</b> <small>[לו]:</small> גם <b>אנא</b> <small>[אני]</small> שאמרתי בשם רב, להתיר את כל שאר הטבעות — <b>תרתי קאמינא</b> <small>[שתים</small> שתים <small>אמרתי],</small> שמוכר כל פעם שתי טבעות, שאז יש לומר שאחת מהם בודאי אינה של עבודה זרה.
<big>ב</big> ועוד בענין זה, <b>אמר רב: טבעת של עבודה זרה שנתערבה במאה טבעות</b> של היתר, ונאסרו כולן, <b>ו</b>לאחר מכן <b>פרשו ארבעים</b> מהן <b>למקום אחד, ו</b>ה<b>ששים</b> האחרות פרשו <b>למקום אחר,</b> והריהן עתה שתי קבוצות נפרדות של טבעות. אם <b>פרשה</b> טבעת <b>אחת מ</b>ה<b>ארבעים,</b> והתערבה בין טבעות אחרות — <b>אינה אוסרת</b> אותן. אבל אם פרשה טבעת <b>אחת מששים</b> האחרות, ונתערבה בטבעות אחרות — <b>אוסרת</b> אותן.
ותוהים על כך: <b>מאי שנא</b> <small>[</small>ב<small>מה שונה]</small> <b>אחת מארבעים</b> ש<b>לא</b> אוסרת? משום <b>דאמרינן</b> <small>[שאנו</small> תולים ו<small>אומרים]:</small> <b>איסורא ברובא איתיה</b> <small>[האיסור ישנו,</small> נמצא, <small>ברוב]</small> בתוך ששים הטבעות. אם כן אף בפרשה טבעת <b>אחת מ</b>ה<b>ששים נמי אמרינן</b> <small>[גם כן אומרים אנו]:</small> <b>איסורא ברובא איתיה</b> <small>[האיסור ישנו ברוב]</small> בחמישים ותשע שנותרו, וטבעת זו של היתר היא! <b>אלא</b> יש לתקן את לשון השמועה, וכך לומר בה: <b>אם פרשו ארבעים כולן למקום אחד</b> ונתערבו שם בתוך טבעות אחרות — <b>אין אוסרות</b> את אותן טבעות אחרות, ומותר לו ליטול מן התערובת, שאנו תולים ואומרים שהטבעת האסורה נמצאת בתוך קבוצת ששים הטבעות. ואולם אם פרשו <b>ששים</b> הטבעות <b>למקום אחד</b> ונתערבו שם בטבעות אחרות — <b>אוסרות</b> את התערובת.
ואמר רב יהודה, שמסר שמועה זו של רב: <b>כי אמריתה קמיה</b> <small>[כאשר אמרתי אותה לפני]</small> <b>שמואל,</b> שאם נפלו הארבעים למקום אחר אינן אוסרות את הטבעות שנתערבו בהן. <b>אמר לי: הנח ל</b>הלכה זו מלומר אותה באיסור <b>עבודה זרה, ש</b>איסורה חמור ו<b>ספיקה וספק ספיקה אסורה,</b> ואף הלאה והלאה <b>עד סוף העולם.</b>
<b>מיתיבי</b> <small>[מקשים]</small> על שמואל ממה ששנינו בברייתא, <b>ספק עבודה זרה</b> — <b>אסורה, וספק ספיקה</b> — <b>מותרת. כיצד? כוס של עבודה זרה שנפל לאוצר</b> (מחסן) <b>מלא כוסות</b> — <b>כולן אסורין, פירש אחד מהן</b> מהכוסות המעורבים הללו ונפל <b>ל</b>בין <b>ריבוא</b> (עשרת אלפים) כוסות אחרים, <b>ומ</b>אותו <b>ריבוא</b> פרש כוס אחד ונפל <b>ל</b>תוך <b>ריבוא</b> כוסות אחרים — <b>מותרין.</b> משמע שרק ספק אסור, אך ספק ספיקא מותר!
 ומשיבים: הלכה זו  <b>תנאי</b> <small>[</small>מחלוקת <small>תנאים]</small> <b>היא. דתניא</b> <small>[ששנויה</small> ברייתא<small>],</small> <b>ר' יהודה אומר: רימוני באדן,</b> שהם חשובים במיוחד, אם היו אסורים, הריהם <b>אוסרין</b> את תערובתם אפילו <b>בכל שהוא. כיצד? נפל אחד מהן</b> אפילו <b>לתוך ריבוא</b> רימונים של היתר, <b>ומ</b>אותו <b>ריבוא</b> פרש רימון אחד ונפל <b>לריבוא</b> רימונים אחרים — כולם <b>אסורין,</b> אף שהוא ספק ספיקא.
<b>ר' שמעון בן יהודה אומר משום</b> (בשם) <b>ר' שמעון:</b> אם נפל אחד מן הרימונים האסורים <b>לריבוא</b> — כולם <b>אסורין,</b> שאינם בטלים ברוב. אבל אם נפל אחד <b>מ</b>ה<b>ריבוא ל</b>תוך <b>שלשה, ומ</b>ה<b>שלשה</b> הללו חזר ונפל רימון אחד <b>למקום אחר</b> — <b>מותר,</b> משום ספק ספיקא.
ומבררים: <b>שמואל</b> ש<b>אמר</b> שגם ספק ספיקא של עבודה זרה אסור, <b>כמאן</b> <small>[כ</small>דעת <small>מי]</small> מהתנאים הללו הוא סבור? <b>אי</b> <small>[אם]</small> סבור הוא <b>כר' יהודה,</b> הרי לדעתו של ר' יהודה, כל דבר שאינו בטל מפאת חשיבותו, כגון רימוני באדן, <b>אפילו בשאר איסורים</b> ספק ספיקו <b>אסור! אי</b> <small>[אם]</small> סבור הוא <b>כר' שמעון,</b> הרי לדעתו של ר' שמעון <b>אפילו בעבודה זרה נמי שרי</b> <small>[גם כן מותר]</small> ספק ספיקא, שהרי לא חילק בדבריו בין איסור לאיסור!
<b>וכי תימא</b> <small>[ואם תאמר]</small> כי אף שלא אמר כן במפורש, <b>שאני ליה</b> <small>[שונה לו]</small> <b>לר' שמעון בין עבודה זרה</b> שהוא מחמיר בספק ספיקה, <b>לשאר איסורים, אלא</b> מעתה <b>הא דתניא</b> <small>[</small>הלכה <small>זו ששנויה</small> בברייתא<small>]:</small> <b>ספק עבודה זרה</b> — <b>אסורה, וספק ספיקה</b> — <b>מותרת, מני</b> <small>[</small>כשיטת <small>מי היא]?</small> <b>לא ר' יהודה ולא ר' שמעון!</b>
ומשיבים: <b>לעולם</b> ברייתא זו כשיטת <b>ר' שמעון</b> היא, שמתיר ספק ספיקא בכל האיסורים, וגם בעבודה זרה, <b>ושמואל סבר לה</b> <small>[סבור]</small> <b>כר' יהודה בחדא</b> <small>[ב</small>דבר <small>אחד],</small> בעבודה זרה, שספק ספיקה אסור, <b>ופליג עליה בחדא</b> <small>[וחולק עליו באחד],</small> שאין הלכה זו נוהגת בשאר האיסורים.
<big>ג</big> ודנים עוד בברייתא זו. <b>אמר מר</b> <small>[החכם]</small> ר' שמעון בר' יהודה בשם ר' שמעון: אם נפל אחד <b>מ</b>תערובת ה<b>ריבוא</b> שנאסרה <b>ל</b>תוך <b>שלשה, ומ</b>אותם <b>שלשה</b> חזר ונפל אחד <b>למקום אחר</b> — <b>מותר.</b>

Daf 74b

ושואלים: <b>מאי שנא</b> <small>[</small>ב<small>מה שונה,</small> מדוע נאמר<small>]</small> שהרימון נפל לתוך <b>שלשה?</b> משום <b>דאיכא רובא</b> <small>[שיש רוב]</small> של ההיתר כנגד הרימון שנפל מן הריבוא. ואולם אם נפל ל<b>שנים נמי איכא רובא</b> <small>[גם כן יש רוב]</small> כנגד האחד שנפל לתוכם! ומשיבים: <b>מאי</b> <small>[מה</small> פירוש<small>]</small> <b>"שלשה" דקתני</b> <small>[ששנינו]</small> — <b>תרתי</b> <small>[שנים]</small> של ההיתר <b>והוא</b> של האיסור, שביחד הריהם שלושה. ושבים לדון בדעת שמואל, שהחמיר בספק ספיקה של עבודה זרה, כדעת מי הוא סבור.
 ומציעים, <b>ואיבעית אימא</b> <small>[ואם תרצה אמור]:</small> <b>סבר לה</b> <small>[סבור הוא]</small> <b>כר' אליעזר</b> שמצאנו כי הוא סבור כך במסכת עבודה זרה (מט,ב).
<big>א</big> ועוד בענין של תערובת אסורה שנפל ממנה אחד, <b>אמר ריש לקיש: חבית של תרומה</b> שאסורה בשתיה למי שאינו כהן, <b>שנתערבה במאה חביות</b> של חולין, וכולן אסורות, שהרי חבית סתומה אינה בטלה מפני חשיבותה (לעיל זבחים עב,ב), <b>ונפלה אחת מהן לים המלח</b> — <b>הותרו</b> כל החביות <b>כולן,</b> משום <b>דאמרינן</b> <small>[שאומרים אנו]:</small> <b>הך</b> <small>[זה]</small> ש<b>נפל</b> — <b>דאיסורא</b> <small>[של איסור]</small> <b>נפל.</b>
ומעירים: <b>ו</b>אף שהם נראים דומים, <b>איצטריך</b> <small>[הוצרך]</small> מה שאמר <b>רב נחמן</b> בשם רב (בעמוד הקודם), שטבעת של עבודה זרה שנתערבה במאה טבעות ונפלה אחת מהם לים הגדול — הותרו כולן, <b>ואיצטריך</b> <small>[והוצרך]</small> מה שאמר <b>ריש לקיש</b> כאן, שאין הם למדים זה מזה. <b>דאי</b> <small>[ש</small>כן <small>אם]</small> <b>מ</b>דברי <b>רב נחמן</b> בלבד, <b>הוה אמינא</b> <small>[הייתי אומר]:</small> <b>הני מילי</b> <small>[דברים אלה,</small> אמורים<small>]</small> דווקא בתערובת <b>עבודה זרה,</b> ש<b>אין לה מתירין,</b> שלא ניתן להתירה בשום אופן, ולכן מקילים בה באופן זה. <b>אבל</b> תערובת <b>תרומה,</b> ש<b>יש לה מתירין,</b> שניתן למכור את כולה לכהנים — <b>לא</b> נתיר את התערובת על סמך ההנחה שהאיסור הוא זה שנפל.
<b>ו</b>מן הצד האחר, <b>אי</b> <small>[אם]</small> <b>מ</b>דברי <b>ריש לקיש</b> בלבד, <b>הוה אמינא</b> <small>[הייתי אומר]:</small> דווקא ב<b>חבית</b> שנפלה הקילו, משום <b>דמינכרא</b> <small>[שניכרת]</small> <b>נפילתה,</b> וידעו הכל שבגלל שנפלה חבית אחת הותרו שאר החביות, ולא יבואו להתיר תערובת חביות שכזו אף בלא נפילה. <b>אבל טבעת דלא מינכרא</b> <small>[שאין ניכרת]</small> <b>נפילה</b> — <b>לא</b> נתיר את השאר, לכן <b>צריכי</b> <small>[צריכים]</small> שני הדברים להיאמר.
 ומביאים בענין זה מה ש<b>אמר רבה: לא התיר ריש לקיש אלא</b> ב<b>חבית</b> תרומה, <b>דמינכרא</b> <small>[שניכרת]</small> <b>נפילתה, אבל תאינה</b> שנפלה מתוך תערובת תאנים, שהיתה בהן תאנה של תרומה — <b>לא</b> מתירה נפילה זו את השאר, שקטנה היא, ואין נפילתה ניכרת. <b>ורב יוסף אמר: אפילו תאינה</b> שנפלה מתירה את כל התערובת, משום ש<b>כ</b>דרך ש<b>נפילתה</b> של תאנה אחת אוסרת את כל התערובת, <b>כך עלייתה</b> (יציאתה) של תאנה אחת מתוכן מתירה את הכל.
<big>ב</big> <b>אמר ר' אלעזר: חבית</b> יין <b>של תרומה</b> האסורה בשתיה לזרים <b>שנפלה</b> ונתערבה <b>במאה חביות</b> יין של חולין, אינה בטילה בהן במאה כדין תרומה, שכן חבית סתומה דבר חשוב הוא, ואינו בטל. מה יעשה? <b>פותח אחד מהן,</b> כך ששוב אין בה חשיבות, ונוהג בה דין ביטול רגיל של תרומה, <b>ונוטל הימנה</b> יין <b>כדי דימועה</b> (תערובתה), כלומר, אחד ממאה, שהיא הכמות היחסית של התרומה שיש בתערובת החביות, ונותן לכהן, <b>ושותה</b> את שאר היין שבחבית.
<b>יתיב</b> <small>[יושב</small> היה<small>]</small> <b>רב דימי וקאמר לה להא שמעתא</b> <small>[ואומר את ההלכה הזו].</small> <b>אמר ליה</b> <small>[לו]</small> <b>רב נחמן: גמע ושתי קא חזינא הכא</b> <small>[גומע ושותה רואה אני כאן],</small> נוסח דברים אלה מורה שכך עושים לכתחילה. והרי תערובת זו אסורה היא! <b>אלא אימא</b> <small>[אמור]</small> כך: בדיעבד, אם <b>נפתחה אחת מהן</b> — <b>נוטל הימנה כדי דימוע, ושותה.</b>
<big>ג</big> ועוד באותו ענין, <b>אמר ר' אושעיא: חבית</b> יין <b>של תרומה שנתערבה במאה וחמשים חביות</b> יין של חולין, <b>ונפתחו מאה מהן</b> — <b>נוטל הימנה</b> מכל חבית וחבית <b>כדי דימועה,</b> ספק שיש בה. ונותנו לכהן, <b>ושותה</b> את השאר. <b>ו</b>לאחר שנפתחו כבר מאה חביות, <b>שאר</b> חמישים החביות <b>אסורין עד שיפתחו</b> וינטל מהן כדי דימוע, כי <b>לא אמרינן</b> <small>[אין אנו אומרים]</small> ש<b>איסורא ברובא איתיה</b> <small>[האיסור נמצא ברוב</small> במאה שנפתחו<small>],</small> וזו שתיפתח היא מן הסתם מן ההיתר.
<big>ד</big> ושבים לבירור דברי משנתנו. שנינו בה: כל הזבחים שנתערבו בחטאות המתות... <b>הרובע והנרבע,</b> במוקצה ונעבד, באתנן ומחיר, בכלאים ובטריפה. ושואלים: <b>בשלמא כולהו</b> <small>[נניח כולם</small> כל המנויים ברשימה זו<small>]</small> <b>לא ידיע</b> <small>[ידוע,</small> ניכר<small>]</small> איסורם, שהרי אין בו סימנים המלמדים על איסורו, ולכן תיתכן בהם תערובת. <b>אלא האי</b> <small>[זו]</small> ה<b>טריפה</b> השנויה במשנתנו, <b>היכי דמי</b> <small>[כיצד בדיוק מדובר]?</small> <b>אי ידיע ליה</b> <small>[אם</small> הוא <small>מכיר אותו]</small> את בעל החיים הטריפה שנתערב, שניכר הפגם שאירע בו — <b>ליתי ולישקליה</b> <small>[שיבוא ויקח אותו]</small> משם, ויהיו כולם מותרים! <b>אי לא ידע ליה</b> <small>[אם אינו מכיר אותו]</small> — <b>מנא ידע דאיערב</b> <small>[מנין</small> הוא <small>יודע</small> בכלל <small>שנתערב]?</small>
<b>אמרי דבי</b> <small>[אומרים</small> חכמי <small>בית</small> מדרשו<small>]</small> של <b>ר' ינאי: הכא במאי עסקינן</b> <small>[כאן במה אנו עוסקים]?</small> <b>כגון דאיערב</b> <small>[שהתערבה]</small> בהמה <b>נקובת הקוץ</b> שנוצר בגופה נקב על ידי קוץ, ואינה נטרפת בכך, <b>בדרוסת הזאב</b> שנעץ בה זאב את ציפורניו ונטרפה בכך, שכיון שיש בשתיהן נקב אין דרך לזהות את הטריפה.
<b>ריש לקיש אמר</b> באופן שונה: <b>[כגון] דאיערב</b> <small>[שהתערבה]</small> בהמה כשרה <b>בנפולה</b> כלומר, בבהמה שנפלה ממקום גבוה, שהיא נאסרת בכך, שמא טריפה היא, אבל אין עליה סימן חיצוני. ומקשים: <b>נפולה נמי</b> <small>[גם כן]</small> <b>ליבדקה</b> <small>[שיבדוק אותה]</small> אם היא הולכת בעצמה, ואז כשירה היא! ומשיבים: לדעתו עדיין ספק טריפה היא, ואסורה בהקרבה, שכן <b>קסבר</b> <small>[סבור הוא]</small> כדעת האומר בענין נפולה: אם <b>עמדה</b> על רגליה בעצמה — <b>צריכה</b> לחיות <b>מעת לעת</b> (יממה) כדי שניתן יהיה להכשירה. ומכל מקום, גם אם <b>הלכה</b> ואין צריך להמתין מעת לעת — <b>צריכה בדיקה</b> פנימית לאחר שנשחטה כדי להכשירה.
 ואילו <b>ר' ירמיה אמר</b> הסבר אחר בענין הטריפה שנתערבה שבמשנתנו: מדובר <b>כגון דאיעריב</b> <small>[שנתערבה]</small> בהמה כשירה <b>בולד</b> של <b>טריפה,</b> ובו הרי אין כל סימן טריפה, <b>ו</b>שיטת <b>ר' אליעזר היא,</b> ש<b>אמר: ולד טריפה לא יקרב לגבי מזבח.</b>
ומסבירים מדוע נחלקו חכמים אלה בהסבר המשנה: <b>כולהו</b> <small>[כולם,</small> ריש לקיש ור' ירמיה<small>]</small> <b>כ</b>הסברו של <b>ר' ינאי</b> שהתערבה נקובת הקוץ בדרוסת הזאב, <b>לא אמרי</b> <small>[אינם אומרים],</small> משום שלדעתם <b>בין נקובת הקוץ לדרוסת הזאב מידע ידיע</b> <small>[ידוע,</small> ניכר, ההבדל<small>],</small> שהרי <b>האי</b> <small>[זה,</small> נקב של דריסת הזאב<small>]</small> — <b>משיך</b> <small>[משוך,</small> מוארך<small>],</small> <b>ו</b>אילו <b>האי</b> <small>[זה,</small> נקב של קוץ<small>]</small> — <b>עגיל</b> <small>[עגול].</small>
ר' ינאי ור' ירמיה, <b>כ</b>הסברו של <b>ריש לקיש</b> שנתערבה בנפולה, <b>לא אמרי</b> <small>[אינם אומרים],</small> כי <b>קסברי</b> <small>[סבורים הם]</small> בענין נפולה, כדעת האומר שאם <b>עמדה</b> — <b>אינה צריכה מעת לעת</b> אלא בדיקה, ואם <b>הלכה</b> — <b>אינה צריכה</b> כלל <b>בדיקה</b> נוספת. ואם כן, ניתן לבדוק את הבהמות שנתערבו, שאם הן מהלכות — כולן כשרות.
 ר' ינאי ושמואל, <b>כ</b>הסברו של <b>ר' ירמיה</b> שנתערב בולד טריפה, <b>לא אמרי</b> <small>[אינם אומרים],</small> משום ש<b>כ</b>דעת <b>ר' אליעזר,</b> שאין הלכה כמותו, <b>לא מוקמי</b> <small>[מעמידים</small> משנה<small>].</small>
<big>ה</big> ועוד בבירור המשנה. שנינו בה: נתערבו <b>קדשים בקדשים מין במינו</b> — זה יקרב לשם מי שהוא, וזה יקרב לשם מי שהוא. ומקשים על כך: <b>והא בעי</b> <small>[והרי צריך]</small> <b>סמיכה</b> של הבעלים על ראש קרבנו, ובמקרה זה אי אפשר לקיימה, שהרי אין אנו יודעים מיהו הבעלים!
<b>אמר רב יוסף:</b> מדובר כאן <b>בקרבן נשים</b> שאינו טעון סמיכה. ותמהים: <b>אבל בקרבן אנשים</b> — <b>לא</b> נוהג הדין שבמשנתנו, ואין תקנה לקדשים שנתערבו מין במינו?

Daf 75a

<b>איתיביה</b> <small>[הקשה לו</small> לרב יוסף<small>]</small> <b>אביי</b> ממה ששנינו בברייתא: <b>קרבן</b> של <b>יחיד שנתערב בקרבן</b> של <b>יחיד, ו</b>כן <b>קרבן ציבור שנתערב בקרבן ציבור,</b> או <b>קרבן יחיד וקרבן ציבור שנתערבו זה בזה,</b> ואין ניכרים זה מזה — <b>נותן</b> הכהן <b>ארבע מתנות</b> דם, <b>מכל אחד ואחד</b> מהם, שבכך יוצא ידי חובת כולם. <b>ואם נתן מתנה מכל אחד</b> — <b>יצא</b> ידי חובה. <b>ואם נתן ארבע</b> מתנות <b>מכולן</b> יחד — <b>יצא.</b>
<b>במה דברים אמורים</b> שנותן לכתחילה מדמו של כל אחד ואחד? <b>שנתערבו</b> הקרבנות הללו בעודם <b>חיין</b> (לפני שהוקרבו), ויכול הכהן לתת ארבע מתנות מדמו של כל אחד ואחד בנפרד. <b>אבל</b> אם <b>נתערבו שחוטין</b> שנבלל דמם בכלי אחד — <b>נותן</b> הכהן <b>ארבע מתנות מכולן</b> יחד.
<b>ו</b>מכל מקום <b>אם נתן מתנה אחת מכולן</b> — <b>יצא,</b> שכל הקרבנות הניתנים על המזבח החיצון, אם נתן מדמם נתינה אחת בלבד — יצא ידי חובתו. <b>רבי אומר: רואין</b> (מודדים) <b>את המתנה</b> שנתן מכולם, <b>אם יש בה כדי</b> שיעור נתינה <b>לזה וכדי לזה</b> — <b>כשרה, ואם לאו</b> <small>[לא]</small> — <b>פסולה.</b>
על כל פנים למדנו מכאן שקרבנות חיים שנתערבו — כל אחד קרב לשם בעליו, למרות שקרבנות של אנשים הם, וצריכים סמיכה, שהרי <b>קתני</b> <small>[הוא שונה</small> כאן<small>]</small> קרבן <b>יחיד דומיא</b> <small>[בדומה]</small> לקרבן <b>ציבור, מה</b> קרבן <b>ציבור</b> המדובר הוא בקרבנם של <b>גברי</b> <small>[אנשים],</small> שהרי אנשים מקריבים אותו, ולא נשים, <b>אף</b> קרבן של <b>יחיד</b> מדובר בשל <b>גברי</b> <small>[אנשים]</small> ולא נשים. וקשה איפוא לרב יוסף!
<b>אמר רבא</b> לאביי בדחיית קושייתו זו: <b>ותסברא הא מתרצתא</b> <small>[ו</small>כי <small>סבור אתה</small> שברייתא <small>זו מיושבת,</small> נטולת קושיות<small>]</small> <b>היא,</b> שאתה יכול להוכיח ממנה? והרי <b>דקתני</b> <small>[</small>מה <small>ש</small>הוא <small>שונה]</small> בה: <b>במה דברים אמורים</b> שצריך לתת מדמו של כל אחד ואחד? <b>כשנתערבו חיין, אבל נתערבו שחוטין</b> — <b>לא,</b> יש לשאול על כך: <b>מה לי חיים מה לי שחוטין?</b> וכי בזה תלוי ההבדל? הרי אף בשחוטים, אם היה דמו של כל אחד בכלי לעצמו, ואין אנו יודעים מהו דמו של כל קרבן — צריך הכהן לתת מכל אחד ואחד!
<b>אלא</b> <b>הכי קאמר</b> <small>[כך אומר</small> התנא שבברייתא<small>]:</small> <b>במה דברים אמורים</b> שנותן מתנה מכל אחד? <b>שנתערבו שחוטין כעין חיים</b> כלומר <b>בכוסות</b> שדמו של כל קרבן נמצא בכוס לעצמה, <b>אבל בבולל</b> שנתערבו הדמים זה בזה לתוך כוס אחת — <b>נותן ארבע מתנות לכולן, ואם נתן מתנה אחת לכולן</b> — <b>יצא.</b> ואין איפוא ראייה מן הברייתא שסמיכה אינה מעכבת בקרבנות שנתערבו, שהרי מדובר בה כשנתערבו לאחר סמיכה.
<big>א</big> שנינו בברייתא זו, <b>רבי אומר: רואין את המתנה, אם יש בה כדי לזה וכדי לזה</b> — <b>כשרה, ואם לא</b> — <b>פסולה.</b> ושואלים על כך: <b>ומי אית ליה</b> <small>[והאם יש לו]</small> <b>לרבי האי סברא</b> <small>[סברה זו]</small> שצריך שיהא בדם שיעור נתינה? <b>והא תניא</b> <small>[והרי שנינו</small> בברייתא<small>]</small> בענין מי חטאת (של פרה אדומה) שנפלו לתוכם מים שפסולים להזאה, <b>אמר רבי: לדברי ר' אליעזר,</b>

Daf 75b

<b>הזאה כל שהיא</b> ממי חטאת על האדם הטמא הריהי <b>מטהרת אותו</b> מטומאתו, שכן <b>הזאה אינה צריכה שיעור</b> כדי לטהר. וכן <b>הזאה</b> ש<b>מחצה</b> שבה <b>כשר</b> להזאה <b>ומחצה פסול</b> להזאה, גם היא מטהרת!
 ומשיבים:  <b>לדבריו</b> של <b>ר' אליעזר קאמר</b> <small>[אומר]</small> רבי שהזאה אינה צריכה שיעור, אבל הוא עצמו אינו סבור כן. <b>ואיבעית אימא</b> <small>[ואם תרצה אמור]</small> תירוץ אחר: יש להבדיל ולומר, <b>הזאה</b> של מי חטאת <b>לחוד, ונתינה</b> של דם <b>לחוד,</b> להזאה אין צריך שיעור ולנתינה יש שיעור מסויים.
<big>א</big> שנינו במשנה: <b>נתערבו</b> שאר קרבנות <b>בבכור ומעשר,</b> שאינם נפדים ואינם נמכרים גם אם נפל בהם מום, מה יעשו? ירעו כולם עד שיפול בהם מום, ויאכלו כבכור וכמעשר שנפל בהם מום, שאין מוכרים ואין שוחטים אותם בשוק, ואין שוקלים את בשרם במשקל, שיש בכך זלזול בקדשים. ומביאים דיון בענייני בכור, שהוזכרה בו משנתנו. <b>אמר רמי בר חמא: בכור</b> בעל מום, <b>ל</b>שיטת <b>בית שמאי</b> במסכת בכורות, שגם לאחר שנפל בו מום אסור הכהן לאוכלו בטומאה, ולכן <b>אין מאכילין</b> אותו <b>ל</b>נשים <b>נדות, תמורתו</b> (שאמר בעל הבכור על בהמת חולין שיש לו: "הרי זו תחת זו") <b>מהו</b> דינה? האם היא מותרת באכילה לנשים נדות כשנופל בה מום?
 ועוד שאל רמי בר חמא: ה<b>בכור</b> עצמו <b>אינו נפדה</b> גם כשנפל בו מום, ואולם <b>תמורתו מהו</b> שתיפדה? ועוד שאל: ה<b>בכור</b> עצמו, גם כשנופל בו מום <b>אינו נשקל בליטרא</b> (במשקל, כדרך בשר הנמכר בשוק), כדין שאר קדשים שנפל בהם מום ונפדו, <b>תמורתו מהו</b> דינה לענין זה? <b>אמר רבא</b> בפתרון לבעיות אלה, <b>תניא</b> <small>[שנויה</small> ברייתא<small>]:</small> <b>בכור ומעשר</b> — גם <b>משהוממו</b> (משעה שנפל בהם מום) <b>עושין תמורה, ותמורתן כיוצא בהן.</b>
ועוד <b>בעי</b> <small>[שאל]</small> <b>רמי בר חמא התפיס</b> הכהן <b>בכור</b> בעל מום כהקדש <b>לבדק הבית,</b> שההקדש ייהנה מדמיו, <b>מהו שישקול</b> את בשרו <b>בליטרא?</b> וצדדי השאלה: האם במקרה זה, השיקול של <b>רווחא</b> <small>[רווח]</small> של ה<b>הקדש עדיף,</b> וראוי איפוא שישקלו את בשר הבכור בליטרא, שכן בדרך זו ניתן להשיג מחיר גבוה יותר עבורו. <b>או דלמא</b> <small>[שמא]</small> השיקול של <b>זילותא</b> <small>[הזלזול]</small> ב<b>בכור</b> <b>עדיף,</b> ולא ישקלוהו בליטרא, אף שממעט בכך מרווח ההקדש?
<b>אמר ר' יוסי בר זבידא, תא שמע</b> <small>[בוא ושמע]</small> ראייה ממה ששנינו במשנתנו: <b>נתערבו</b> שאר הקרבנות <b>בבכור ובמעשר</b> — <b>ירעו</b> כולם <b>עד שיסתאבו</b> (שיפול בהם מום), <b>ויאכלו כבכור וכמעשר,</b> שאינם נשקלים בליטרא. והרי בדרך זו נגרם הפסד להקדש, שאין שאר הקרבנות נמכרים במחיר הגבוה. <b>לאו למימרא</b> <small>[האם לא</small> נסיק <small>נאמר</small> מכאן<small>]</small> שבכור בעל מום שהוקדש לבדק הבית <b>אינו נשקל בליטרא,</b> אף שנגרם בכך מיעוט רווח להקדש?
<b>רב הונא ור' חזקיה תלמידי ר' ירמיה אמרי</b> <small>[אומרים]</small> שניהם בדחיית ראייה זו: <b>מי דמי</b> <small>[האם דומה</small> הדבר<small>]?</small> <b>התם</b> <small>[שם,</small> במשנתנו<small>]</small> מדובר במצב בו יש <b>שתי קדושות</b> נפרדות (קדושת הבכור וקדושת שאר קרבנות) <b>ושני גופין</b> נפרדים (בהמת הבכור ובהמת קדשים אחרת), ובמקרה שכזה אין מזלזלים בקדושת הבכור בגלל הבהמה האחרת שנתערבה בה. ואילו <b>הכא</b> <small>[כאן,</small> במתפיס בכור לבדק הבית<small>]</small> מדובר במצב בו יש <b>שתי קדושות</b> (קדושת בכור וקדושת בדק הבית) <b>ו</b>שתיהן נמצאות ב<b>גוף אחד</b> (בהמת הבכור). ואולי במקרה זה, שקדושת בדק הבית עצמה מצויה בבכור זה, נתיר לשוקלו בליטרא, משום רווח ההקדש!
<b>מתקיף לה</b> <small>[מקשה על כך]</small> <b>ר' יוסי בר אבין:</b> כיצד ניתן להעלות על הדעת שיכול אדם באמצעות התפסה לבדק הבית להתיר איסורים הנוגעים לבכור? <b>מה</b> <b>אילו אמר "הפדו לי"</b> כלומר שרצונו לפדות <b>בכור שהתפיסו</b> קודם לכן <b>לבדק הבית,</b> כדי שירויח בכך ההקדש, <b>כלום שומעין לו?</b> ודאי שלא, משום שמן התורה אין פדיון לבכור. ותוהים על עצם השוואה זו: וכי יכול אתה להקשות ממי שאומר <b>"הפדו</b> לי"? והרי <b>רחמנא אמר</b> <small>[התורה אמרה]</small> בדין הבכור: "אך בכור שור או בכור כשב או בכור עז <b>לא תפדה</b> קודש הם" (במדבר יח, יז). ואילו שקילה בליטרא — אין בה איסור תורה!
<b>אלא</b> יש לפתור את שאלת רמי בר חמא במה ש<b>אמר ר' אמי:</b> <b>כלום הקנה זה</b> <b>אלא מה שקנו לו?</b> וכשם שהכהן שהתפיס את הבכור לבדק הבית אינו יכול לשוקלו בליטרא ולהרויח, אף ההקדש שקיבל מהכהן אינו יכול לעשות כן.
<big>ב</big> שנינו במשנה: <b>הכל,</b> כל מיני הקדשים, <b>יכולין להתערב</b> זה בזה, שיש בהם בהמות שוות במינן ובגודלן, חוץ מחטאת ואשם. ושואלים: <b>מאי שנא</b> <small>[במה שונים]</small> <b>חטאת ואשם? דהאי</b> <small>[שזה,</small> האשם<small>]</small> הוא תמיד <b>זכר והאי</b> <small>[וזו,</small> החטאת<small>]</small> היא תמיד <b>נקבה,</b> אם כן
<b>חטאת ועולה נמי</b> <small>[גם כן]</small> אינם מתערבים, שהרי העולה היא תמיד זכר, והחטאת היא תמיד נקבה! ומשיבים: <b>איכא</b> <small>[יש]</small> <b>שעיר נשיא</b> שהוא חטאת זכר, וכן מקריבים שעיר לעולה. ומוסיפים: ומכל מקום באשם אין שעיר הנשיא יכול להתערב, למרות ששניהם זכרים, שכן <b>האי</b> <small>[זה</small> השעיר<small>]</small> יש לו <b>שיער</b> ישר, <b>ו</b>אילו <b>האי</b> <small>[זה</small> האשם<small>]</small> אינו בא אלא מן הכבשים או האילים, שיש להם <b>צמר,</b> שהוא מקורזל.
 ושואלים על המשנה: והרי <b>פסח ואשם נמי לא מיערב</b> <small>[גם כן אינם יכולים להתערב],</small> שכן <b>האי</b> <small>[זה</small> הפסח<small>]</small> הוא <b>בן שנה</b>, <b>ו</b>אילו <b>האי</b> <small>[וזה</small> האשם<small>]</small> הוא <b>בן שתי שנים!</b> ומשיבים: <b>איכא</b> <small>[יש]</small> <b>אשם נזיר ואשם מצורע</b> שהם בני שנה. <b>ואיבעית אימא</b> <small>[ואם תרצה אמור]:</small> ההבדל שבין בן שנה ובן שנתיים אינו כה ברור, שכן <b>איכא</b> <small>[יש]</small> <b>בן שנה דמיחזי</b> <small>[שנראה]</small> <b>כבן שתי שנים, ואיכא</b> <small>[ויש]</small> <b>בן שתים דמיחזי</b> <small>[שנראה]</small> <b>כבן שנה.</b>
<big>ג משנה</big> קרבן <b>אשם שנתערב ב</b>קרבן <b>שלמים,</b> ואין יודעים מיהו כל קרבן. ומעתה כיון שדיני האשם והשלמים שונים זה מזה, בשחיטה ובאכילה, מה יעשו? <b>ר' שמעון אומר: שניהם ישחטו בצפון</b> העזרה, שכן האשם שחיטתו בצפון בלבד, ואילו השלמים שחיטתם בכל מקום בעזרה. <b>ויאכלו</b> שניהם <b>כ</b>דינו של ה<b>חמור שבהן</b> שהוא האשם: בעזרה שבמקדש בלבד (ולא בכל ירושלים, כדין השלמים), לזכרי כהונה בלבד (ולא לכל אדם, כדין השלמים), ובמשך יום ולילה בלבד (ולא בשני ימים ולילה, כדין השלמים).
<b>אמרו לו</b> חכמים לר' שמעון: אין עושים כן, שהרי <b>אין מביאין קדשים לבית הפסול,</b> כלומר, אין גורמים להם להיפסל. ולשיטתך, נמצאים השלמים נאסרים מלהיאכל לאחר יום אחד, ונפסלים כנותר. אלא, ירעו שניהם עד שיפול בהם מום, ויימכרו, ויביא אשם ושלמים, כל אחד בדמי היפה שבשניהם.
 ומוסיפה המשנה: גם לדעת חכמים, אם <b>נתערבו חתיכות</b> בשר מקרבן זה <b>בחתיכות</b> בשר מקרבן אחר, <b>קדשי קדשים בקדשים קלים,</b> וכן אם נתערבו חתיכות מקרבנות <b>הנאכלין ליום אחד</b> <b>ב</b>חתיכות מקרבנות ה<b>נאכלין לשני ימים ולילה,</b> הואיל ואין להם תקנה כמו בהמות שנתערבו — <b>יאכלו</b> כולם <b>כחמור שבהן.</b>
<big>ד גמרא</big> שנינו במשנתנו שחכמים חולקים על ר' שמעון מחמת הכלל שאין מביאים קדשים לבית הפסול. ובענין זה מסופר, <b>תני</b> <small>[שנה]</small> ה<b>תנא</b> (שונה המשניות והברייתות שבבית המדרש) <b>קמיה</b> <small>[לפני]</small> <b>רב</b> ברייתא זו: תבואה של <b>שביעית אין לוקחין בדמיה</b> פירות של <b>תרומה</b> של שנה אחרת, <b>מפני</b> שבכך גורמים <b>שממעטין באכילתה</b> של התרומה, שהרי פירות שביעית ודמיהם, מותרים באכילה רק עד זמן הביעור, כאשר לא נותר מאותו המין בשדה, ואילו תרומה מותרת לעולם.
<b>אמרוה</b> לברייתא זו <b>רבנן קמיה</b> <small>[חכמים לפני]</small> <b>רבא [רבה]</b> והסבירו אותה: <b>הא</b> <small>[</small>ברייתא <small>זו]</small> היא ש<b>לא כ</b>שיטת <b>ר' שמעון</b> שבמשנתנו, <b>דאי</b> <small>[שאם]</small> היא <b>כר' שמעון, האמר</b> <small>[הרי אמר</small> עולה מדבריו במשנתנו<small>]</small> ש<b>מביאין קדשים לבית הפסול!</b>
<b>אמר להו</b> <small>[להם]</small> רבה: <b>אפילו תימרו</b> <small>[תאמרו]</small> שהיא כשיטת <b>ר' שמעון</b> במשנתנו, יש לומר כי <b>הני מילי</b> <small>[דברים אלה,</small> שמותר להביא קדשים לבית הפסול<small>]</small> נאמרו רק במקרה <b>דאיעבד</b> <small>[ש</small>כבר <small>נעשה</small> דבר<small>],</small> כגון במשנתנו שהתערבו הקדשים זה בזה, ואולם לגרום <b>לכתחילה</b> להבאה לבית הפסול, כגון בקניית פירות תרומה בדמי שביעית, <b>לא</b> מתיר גם ר' שמעון. ושואלים: <b>ו</b>האם <b>לכתחילה לא</b> התיר ר' שמעון? <b>איתיביה</b> <small>[הקשה לו]</small> <b>אביי</b> לרבה

Daf 76a

ממה ששנינו במשנה לגבי דרך אכילת הקרבנות: <b>ו</b>ב<b>כולן רשאין כהנים לשנות באכילתן</b> לאוכלם בכל דרך שירצו: <b>לאכלן צלויין</b> באש, או <b>שלוקין</b> (מבושלים בישול יתר) <b>ומבושלין</b> (בישול רגיל), <b>ו</b>רשאים הכהנים <b>לתת לתוכן תבלי חולין ו</b>כן <b>תבלי תרומה,</b> אלו <b>דברי ר' ישמעאל.</b> משמע שמותר לכתחילה להוסיף תבלים של תרומה לקרבנות, אף שבכך מתמעט זמן אכילת התרומה כזמן אכילת הקרבנות! <b>אמר ליה</b> <small>[לו]</small> רבה לאביי: <b>הנח לתרומת תבלין,</b> אין להביא ראיה ממנה לענייננו, שהרי כל עצמה של תרומה זו אינו אלא מ<b>דרבנן</b> <small>[</small>מ<small>דברי סופרים].</small>
חזר אביי ו<b>איתיביה</b> <small>[הקשה לו</small> לרבה<small>]</small> ממה ששנינו במשנה: <b>אין</b> הכהנים <b>לוקחין</b> (קונים) <b>תרומה בכסף מעשר</b> שני, <b>מפני ש</b>בכך הוא <b>ממעט באכילתה</b> של התרומה. שכן התרומה נאכלת בכל מקום ומותרת אף לאונן, בעוד שמעשר שני (ומה שקונים בדמיו) מותר באכילה רק בירושלים ואסור לאונן. <b>ור' שמעון מתיר</b> לקנותה בכסף מעשר שני. הרי שר' שמעון מתיר אף לכתחילה להביא תרומה לבית הפסול! <b>אישתיק ליה</b> <small>[שתק לו</small> רבה<small>]</small> ולא השיב לאביי.
<b>כי אתא לקמיה</b> <small>[כאשר בא</small> אביי <small>לפני]</small> <b>רב יוסף</b> ומסר לו את דברי רבה ואת קושייתו עליו, <b>אמר ליה</b> <small>[לו]</small> רב יוסף: <b>אמאי</b> <small>[מדוע]</small> <b>לא תותביה מהא</b> <small>[תקשה לו מזו]</small> ששנינו: <b>אין מבשלין ירק של שביעית בשמן של תרומה, שלא יביאו</b> על ידי כך <b>קדשים</b> (תרומה) <b>לבית הפסול,</b> שיצטרך לבער את שמן התרומה כשיגיע זמן ביעור פירות שביעית, <b>ור' שמעון מתיר.</b> הרי שלשיטת ר' שמעון מותר אף לכתחילה להביא קדשים לבית הפסול!
<b>אמר ליה</b> <small>[לו]</small> <b>אביי: ולאו מי אותביתיה מהא</b> <small>[ו</small>האם <small>לא הקשיתי לו</small> לרבה <small>מזו]</small> של <b>תבלין</b> תרומה, <b>ואמר לי: הנח לתרומת תבלין</b> שאינה אלא מ<b>דרבנן</b> <small>[מדברי סופרים]?</small> <b>הכא נמי</b> <small>[כאן גם כן,</small> בענין ירק שביעית<small>]</small> יכול הוא להשיב על קושייתי זו ולומר ש<b>תרומה</b> זו שמדובר עליה <b>תרומת ירק</b> היא, שאינה אלא מ<b>דרבנן</b> <small>[מדברי סופרים].</small> אמר לו רב יוסף לאביי: <b>אי הכי</b> <small>[אם כך]</small> שמדובר במשנה זו בתרומת ירק, <b>איפכא מיבעיא ליה למיתני</b> <small>[ההיפך היה צריך לו</small> לתנא <small>לשנות]</small> במשנה זו, וכך לומר: "אין מבשלים <b>ירק של תרומה בשמן של שביעית"!</b> אלא וודאי בשמן תרומה מדובר, שתרומתו מן התורה. ואם כן, יכול אתה להקשות ממשנה זו על רבה!
 חזר ואמר אביי לרב יוסף: <b>ולאו מי אותביתיה ממתניתין</b> <small>[ו</small>האם <small>לא הקשיתי לו</small> לרבה <small>ממשנתנו]</small> ששנינו בה ש<b>מתיר ר' שמעון</b> להביא קדשים לבית הפסול, <b>ואמר לי</b> שאין להביא ראיה ממנה, כיון שמדובר במקרה <b>דאיערב</b> <small>[ש</small>כבר <small>נתערבו</small> האשם והשלמים<small>]</small> וכבר נעשה הדבר? <b>הכא נמי דאיערב</b> <small>[כאן גם כן</small> מדובר <small>ש</small>כבר <small>התערב</small> שמן התרומה בירק השביעית<small>],</small> ולכן הוא מתיר לבשלם יחד, אבל אין ראיה שהוא מתיר לעשות כן לכתחילה.
 ושואלים:  <b>אי דאיערב</b> <small>[אם</small> מדובר במקרה <small>ש</small>כבר <small>התערב],</small> <b>מאי טעמייהו דרבנן</b> <small>[מה טעמם של חכמים]</small> האוסרים לבשלם? ומשיבים: <b>מידי דהוה</b> <small>[כמו שהוא</small> הדין<small>]</small> לשיטתם במשנתנו, במקרה של <b>אשם ושלמים</b> שנתערבו, שאינם מתירים לבשלם, ולהביא את בשר השלמים לידי פסול.
 ומקשים:  <b>מי דמי</b> <small>[האם דומים</small> הדברים<small>]?</small> <b>התם</b> <small>[שם],</small> בתערובת אשם ושלמים, <b>אית ליה תקנתא</b> <small>[יש לו תקנה]</small> <b>ברעייה,</b> שירעו כולם עד שיפול בהם מום, ויימכרו, ויביאו בדמי היפה שבהם קרבן אשם וכן קרבן שלמים. ואילו <b>הא</b> <small>[זה],</small> בתערובת שמן תרומה בירק שביעית, <b>לית ליה תקנתא</b> <small>[אין לו תקנה]</small> <b>ב</b>דרך הדומה ל<b>רעייה!</b>
ואם יש להשוות מקרה זה, של שמן תרומה שכבר נתערב בירק שביעית, לתערובת קדשים, <b>הא לא דמי</b> <small>[זה אינו דומה]</small> <b>אלא ל</b>הלכה השניה שבמשנתנו, הדנה ב<b>חתיכה</b> של קדשי קדשים <b>ש</b>נתערבה <b>בחתיכות</b> קדשים קלים. ובמקרה זה גם חכמים מודים ש<b>כיון דלית תקנתא</b> <small>[שאין תקנה]</small> לחתיכות המעורבות, ש<b>אוכל</b> את כולן <b>כ</b>דין ה<b>חמור שבהן!</b>
<b>מתקיף לה</b> <small>[מקשה על כך]</small> <b>רבינא: מי דמי</b> <small>[האם דומים</small> הדברים<small>]?</small> והרי <b>חתיכה ש</b>נתערבה <b>בחתיכות לית לה תקנתא</b> <small>[אין לה תקנה]</small> <b>כלל,</b> ולכן התירו חכמים לאכלם כחמור שבהם. ואילו <b>האי אית ליה תקנתא</b> <small>[זה,</small> שמן של תרומה, <small>יש לו תקנה]</small> <b>בסחיטה,</b> שיסחוט את השמן מן הירק! ואם כן, מקרה זה אכן דומה למקרה שנתערבו קרבנות אשם ושלמים שיש להם תקנה, ומשום כך אסרו חכמים לבשלם.
<b>ורב יוסף,</b> מה הוא משיב על כך? לדעתו אף בסחיטה אין לו תקנה, שכן <b>היכי</b> <small>[כיצד]</small> <b>נסחוט?</b> אם <b>נסחוט</b> את הירק <b>טובא</b> <small>[הרבה]</small> — <b>קא</b> <small>[הריהו]</small> בכך <b>מפסיד ב</b>ירק של <b>שביעית,</b> ואין לעשות כן. ואם <b>נסחוט</b> את הירק <b>פורתא</b> <small>[מעט]</small> — <b>סוף סוף</b> עדיין <b>איערובי מיערב</b> <small>[מעורב]</small> שמן התרומה בירק השביעית, ולא הועילה הסחיטה. וחוזרת איפוא <small>טענתו של רב יוסף, שבמקרה זה לא היו חכמים אוסרים לבשל את ירק השביעית בשמן התרומה. ואם הם אוסרים משמע שמדובר במקרה שעדיין לא נתערבו, ויש להם תקנה. וממשנה זו יש להוכיח, שר' שמעון, המתיר לבשלם, מתיר להביא קדשים לבית הפסול לכתחילה, ולא רק במקרה שנתערבו, כפי שסבור רבה. ועוד</small>
<b>איתיביה</b> <small>[הקשה לו]</small> רב יוסף על שיטת רבה, ממה ששנינו בברייתא: מי שהוא ספק מצורע מוחלט, החייב להביא ביום השמיני לטהרתו אשם ולוג שמן, מה יעשה? <b>ר' שמעון אומר: למחרת</b> שבעת ימי טהרתו, ביום השמיני, <b>מביא אשמו ולוגו עמו, ואומר: אם</b> קרבן זה <b>של מצורע</b> הוא — <b>הרי זה אשמו וזה לוגו,</b> כדינו,

Daf 76b

<b>ואם לאו</b> <small>[לא</small> שאין הוא מצורע — איל <b>אשם זה</b> יהא <b>של שלמי נדבה,</b> שכן דרך הקרבתם שווה. <b>ו</b>כיצד נוהגים ב<b>אותו אשם</b> של ספק? הריהו <b>טעון</b> (צריך) <b>שחיטה בצפון</b> העזרה, כדין האשם, <b>ומתן</b> מדמו על <b>בהונות</b> המיטהר ועל אוזנו (ראה ויקרא יד, יד), <b>וסמיכה, ונסכים, ותנופת</b> (הנפת) <b>חזה ושוק</b> כדין שלמים,
<b>ונאכל ליום ולילה</b> כדין אשם (ולא לשני ימים, כשלמים). הרי שבמקרה של ספק מתיר ר' שמעון לכתחילה להביא קדשים לבית הפסול, ולא רק במקרה שנתערבו בהמות העומדות להקרבה! ומשיבים: <b>תקוני גברא שאני</b> <small>[תיקון האדם שונה],</small> שכיון שאין לו דרך להיטהר לגמרי מצרעתו, אלא אם יביא קרבנו — אין חוששים למיעוט אכילת הקדשים.
 ולגופה של שיטת ר' שמעון שואלים: פתרון זה של ר' שמעון על ידי תנאי <b>התינח</b> <small>[זה נוח]</small> לגבי ה<b>אשם,</b> ואולם ביחס ל<b>לוג</b> שמן שצריך המצורע להביא <b>מאי איכא למימר</b> <small>[מה יש לומר]?</small> שהרי אין לוג שמן בא עם השלמים! ומשיבים: <b>דאמר</b> <small>[ש</small>הוא מתנה ו<small>אומר]</small> שאם אינו מצורע <b>לוג זה יהא נדבה,</b> שכן ניתן להקדיש שמן כנדבה. ושואלים: <b>ודילמא</b> <small>[ושמא]</small> באמת <b>לאו</b> <small>[לא]</small> <b>מצורע הוא,</b> <b>ו</b>אם כן, <b>בעי מקמץ</b> <small>[צריך להיות נקמץ],</small> כפי שנוטלים קומץ מסולת המנחה, ולהקטיר אותו על המזבח כדי להתירו לכהנים באכילה! ומשיבים: מדובר <b>דמקמיץ</b> <small>[ש</small>לוג זה אכן <small>נקמץ]</small> תחילה.
 ושואלים:  <b>ודילמא</b> <small>[ושמא]</small> באמת <b>מצורע הוא, ובעי</b> <small>[וצריך]</small> <b>מתן שבע</b> הזיות מלוג השמן לפני ה' (ראה ויקרא יד, טו— טז)! ומשיבים: <b>דיהיב</b> <small>[ש</small>הכהן אכן <small>נותן]</small> את המתנות הללו.
 ומקשים: וכיצד הוא יכול להזות?  <b>והא חסר ליה</b> <small>[והרי</small> כבר <small>נחסר לו]</small> לוג השמן על ידי הקמיצה, ואין מזים אלא מלוג שלם! ומשיבים: <b>דמייתי פורתא ומלי ליה</b> <small>[ש</small>לאחר הקמיצה <small>מביא מעט</small> שמן נוסף, <small>וממלא,</small> משלים, <small>אותו</small> לכדי שיעור לוג<small>].</small> <b>דתנן</b> <small>[ש</small>כן <small>שנינו]:</small> <b>חסר הלוג עד שלא</b> <b>יצק</b> הכהן מן השמן על כפו השמאלית, על מנת להזות ממנה על המצורע באצבעו הימנית — <b>ימלאנו.</b>
וחוזרים ושואלים: <b>ו</b>אם אין הוא מצורע, ואותו לוג שמן הריהו נדבה, <b>הא בעי</b> <small>[הרי</small> הקומץ שקמץ ממנו <small>צריך]</small> <b>הקטרה</b> על המזבח, כדי להתיר את השיריים באכילה לכהנים! ומשיבים: <b>דאקטר ליה</b> <small>[ש</small>באמת הכהן <small>מקטיר אותו].</small>
ושואלים: <b>אימת</b> <small>[מתי]</small> מקטיר הכהן את הקומץ? <b>אי בתר</b> <small>[אם אחר]</small> <b>מתנות שבע</b> שלפני ה', לטהרת המצורע — אינו יכול לעשות זאת, שהרי בהזאות אלו נחסר לוג השמן, ומה שנותר <b>הוו להו</b> <small>[נהיו</small> בכך<small>]</small> כ<b>שיריים</b> של מנחה <b>שחסרו בין קמיצה להקטרה, ואין מקטירין</b> עוד <b>את הקומץ עליהן</b> כדי להתירם באכילה.
<b>אי</b> <small>[אם]</small> הכוונה היא שמקטיר הכהן את הקומץ <b>קודם מתנות שבע</b> שלפני ה', הרי מאחר והקטיר את הקומץ מלוג השמן — שוב אינו יכול להזות ממנו לפני ה', שהרי כלל הוא: <b>כל שממנו לאישים</b> — <b>הרי הוא ב"בל תקטירו,</b> כלומר, כל דבר שחלק ממנו קרב על המזבח ("לאישים"), החלק האחר שבו אסור בהקרבה. והזיה זו מעין הקטרה היא!
<b>אמר רב יהודה בריה</b> <small>[בנו]</small> של <b>ר' שמעון בן פזי:</b> כשהוא מזה שבע הזיות הריהו מתנה שאם אינו מצורע — אינו מתכוון להקרבה אלא לשפיכה סתם, כמו דברים האסורים בהקטרה <b>דמסיק להו</b> <small>[שמעלה אותם]</small> <b>לשם עצים</b> (להסקה) בלבד. <b>דתניא</b> <small>[ש</small>כן <small>שנויה</small> ברייתא<small>],</small> <b>ר' אליעזר אומר:</b> אותם דברים שאסורים בהקטרה על המזבח — <b>לריח ניחוח אי</b> (אין) <b>אתה מעלה</b> אותם למזבח, <b>אבל אתה מעלה</b>

Daf 77a

<b>לשם עצים.</b>
ומקשים: גם אם ניתן לקמוץ מלוג השמן ולהקטיר, וכן להזות ממנו לפני ה', <b>והא איכא</b> <small>[והרי</small> עדיין <small>יש]</small> <b>שיריים דבעי מילינהו</b> <small>[שצריך</small> היה <small>למלא,</small> להשלים <small>אותם]</small> לאחר הקמיצה, כדי שיוכל להזות שבע הזיות מלוג שלם, <b>ואיכא הך פורתא</b> <small>[ויש</small> איפוא <small>המעט הזה</small> שהוסיף<small>]</small> <b>דלא קמיץ עילויה</b> <small>[שלא קמץ עליו]</small> מתחילה. ואם אין הוא מצורע, ולוג השמן הריהו נדבה, נמצא שיש חלק מלוג השמן שלא הותר על ידי הקמיצה! ומשיבים: <b>דפריק ליה</b> <small>[ש</small>הוא <small>פודה אותו].</small> כלומר, לאחר שהיזה מלוג השמן את ההזיות שלפני ה', עושה תנאי שאם אכן אין הוא מצורע, אותו שמן מתחלל על מעות ונעשה חולין.
 ושואלים:  <b>דפריק ליה היכא</b> <small>[שפודה אותו היכן]?</small> <b>אי גוואי</b> <small>[אם</small> כשהשמן <small>בפנים,</small> בעזרה שבמקדש<small>]</small> — <b>קא מעייל</b> <small>[</small>נמצא שבכך <small>הוא מכניס]</small> <b>חולין לעזרה! אי אבראי</b> <small>[אם בחוץ]</small> שמוציא את לוג השמן אל מחוץ לעזרה — <b>איפסיל ליה</b> <small>[נפסל לו]</small> <b>ב</b>פסול <b>יוצא,</b> ואסור הדבר! ומשיבים: <b>לעולם</b> מדובר כשפודה אותו כשהוא ב<b>גוואי</b> <small>[בפנים].</small> ואין זה אסור, משום ש<b>חולין ממילא הויין</b> <small>[</small>הם <small>נעשים]</small> על ידי הפדיה, ומתחילה הרי לא הכניס חולין לעזרה.
 ומקשים עוד על עצם הפתרון שהציעו לדעת ר' שמעון, למי שהוא ספק מצורע, להביא לוג שמן לנדבה ולהתנות עליו: <b>והא</b> <small>[והרי]</small> <b>אמר ר' שמעון</b> עצמו ש<b>אין מתנדבין שמן!</b> ומשיבים: <b>תקוני גברא שאני</b> <small>[תיקון של האדם שונה],</small> כלומר, מודה ר' שמעון במקרה זה, שהרי רק כך יכול המצורע להיטהר לגמרי. 
ועוד בענין שיטת ר' שמעון, שספק מצורע יכול להביא כבש שלמים לנדבה, ולהתנות עליו מסופר:  <b>יתיב</b> <small>[יושב</small> היה<small>]</small> <b>רב רחומי קמיה</b> <small>[לפני]</small> <b>רבינא, ויתיב וקאמר משמיה</b> <small>[ויושב</small> היה <small>ואומר משמו]</small> של <b>רב הונא בר תחליפא:</b> מדוע לא יביא המצורע כבש לאשמו, <b>ונימא</b> <small>[ויאמר]</small> שאם אינו מצורע <b>אשם זה יהא אשם תלוי</b> (הבא על ספק עבירה), שהוא נאכל ליום ולילה, כמו אשם מצורע. וכך אין הוא ממעט בזמן אכילת קדשים, כדרך שממעט בזמן אכילת השלמים!
 ומתוך שלא נקט כן ר' שמעון, <b>שמע מינה</b> <small>[למד מכאן]:</small> <b>מאן</b> <small>[מיהו]</small> ה<b>תנא דפליג עליה</b> <small>[שחולק עליו]</small> על <b>ר' אליעזר</b> הסבור (במסכת כריתות כה,א) שיכול אדם להתנדב אשם תלוי — <b>ר' שמעון הוא, דאמר</b> <small>[שהוא אומר],</small> כפי שעולה מדבריו כאן: <b>אין מתנדבין אשם תלוי. אמר ליה</b> <small>[לו]</small> רבינא לרב רחומי: <b>תורה, תורה,</b> כלומר, היכן היא תורתו של אדם גדול כמוך! <b>אימרי בדיכרי מיחלפי</b> <small>[כבשים באילים מתחלפים]</small> <b>לך</b> שהרי אשם מצורע הוא כבש (ויקרא יד, י) בן שנה, ואיך הוא יכול להתנות שיקרב כאשם תלוי, שאינו בא אלא מן האילים (ויקרא ה, טו), שהם בני  שנתיים?
<big>א משנה</big> <b>איברי חטאת,</b> שבשרה נאכל על ידי הכהנים, ואסור בהקרבה, <b>שנתערבו באיברי עולה,</b> שקרבים על המזבח, מה יעשה בהם? <b>ר' אליעזר אומר: יתן</b> את כולם <b>למעלה</b> (על המזבח), <b>ורואה אני את בשר</b> (איברי) <b>החטאת מלמעלה כאילו הן עצים</b> שנשרפים על המזבח ולא כקרבן. <b>וחכמים אומרים:</b> לא כך יעשה, אלא ימתינו כל האיברים שבתערובת עד ש<b>תעובר צורתן</b> (ישתנו מראיהם) בלינה, וייפסלו להקרבה כדינו של נותר, <b>ויצאו</b> כולם <b>לבית השריפה</b> שבעזרה, כדין קדשי קדשים שנפסלו.
<big>ב גמרא</big> ומבררים: <b>מאי טעמא</b> <small>[מה הטעם]</small> לשיטת <b>ר' אליעזר,</b> שהתיר להעלות את בשר החטאת על המזבח לשם עצים? ומשיבים: <b>אמר קרא</b> <small>[המקרא]</small> באיסור הקרבת שאור ודבש: <b>"ואל המזבח לא יעלו לריח ניחח"</b> (ויקרא ב, יב), <b>לריח ניחוח אי</b> (אין) <b>אתה מעלה</b> אותם, <b>אבל אתה מעלה</b> אותם <b>לשם עצים.</b> ומכאן אתה למד לשאר דברים האסורים בהקרבה, כגון בשר החטאת, שניתן להעלותם כעצים.
<b>ורבנן</b> <small>[חכמים]</small> החולקים על ר' אליעזר, מה הם משיבים? לדעתם <b>מיעט רחמנא</b> <small>[הכתוב]</small> בתחילת אותו פסוק: "קרבן ראשית תקריבו <b>אותם",</b> ללמדנו: <b>אותם</b> (שאור ודבש) <b>הוא</b> שנאמר בהם: <b>אי</b> (אין) <b>אתה מעלה</b> לקרבן <b>אבל אתה מעלה</b> אותם <b>לשם עצים, אבל</b> כל <b>מידי אחרינא</b> <small>[דבר אחר]</small> שנאסר <small>בהקרבה —</small> <b>לא</b> מעלים על המזבח כלל.
 ושואלים:  <b>ור' אליעזר</b> כיצד הוא דורש את המיעוט הזה? ומשיבים: הוא דורש אותו לאיסור אחר שדייקו מפסוק זה: דווקא <b>אותם</b> (שאור ודבש) <b>הוא דרבאי</b> <small>[שריבה]</small> <b>לך</b> בהם איסור העלאה על <b>כבש</b> המזבח <b>כ</b>העלאה על ה<b>מזבח</b> עצמו, <b>אבל</b> כל <b>מידי אחריני</b> <small>[דבר אחר]</small> — <b>לא</b> נחשבת להם העלאתם לכבש המזבח כהעלאה למזבח עצמו.
 ושואלים:  <b>ורבנן</b> <small>[וחכמים]</small> מנין להם הלכה זו? ומשיבים: <b>תרתי שמע מינה</b> <small>[</small>את <small>שני</small> הדינים <small>אתה יכול ללמוד מכאן],</small> ש"אותם" מדגיש כי כל מה שנאמר בפסוק זה אינו נוגע אלא לשאור ודבש — הן שמותר להעלותם על המזבח כעצים, והן שדין הכבש הריהו כדין המזבח.
<big>ג</big> ומעירים: <b>מתניתין</b> <small>[משנתנו]</small> היא ש<b>לא כי האי תנא</b> <small>[כמו</small> שיטת <small>תנא זה]</small> בהבנת מחלוקתם, <b>דתניא</b> <small>[ש</small>כן <small>שנויה</small> ברייתא<small>],</small> <b>אמר ר' יהודה: לא נחלקו ר' אליעזר וחכמים על איברי חטאת שנתערבו באיברי עולה</b> — <b>ש</b>לדעת הכל, וגם לדעת חכמים, <b>יקרבו</b> כולם. וכמו כן לא נחלקו שאם נתערבו איברים הראויים להקרבה <b>ב</b>איברי <b>רובע ונרבע</b> האסורים להקרבה — <b>שלא יקרבו,</b> גם לדעת ר' אליעזר, שגנאי הוא למזבח.
<b>על מה נחלקו? על איברי עולה תמימה שנתערבו באיברי בעלת מום</b> הפסולה להקרבה, <b>ש</b>במקרה זה <b>ר' אליעזר אומר: יקרבו</b> כל האיברים, <b>ורואה אני</b> את איברי בעלת המום <b>למעלה</b> על המזבח <b>כאילו הן עצים. וחכמים אומרים: לא יקרבו.</b>
ושואלים לשיטה זו: <b>ור' אליעזר, מאי שנא</b> <small>[במה שונים,</small> מיוחדים<small>]</small> איברי <b>רובע ונרבע</b> שאינם עולים למזבח — משום שרובע ונרבע <b>לא חזו</b> <small>[אינם ראויים]</small> להקרבה, איברי <b>בעלת מום נמי</b> <small>[גם כן]</small> <b>לא חזי</b> <small>[אינם ראויים]</small> להקרבה!

Daf 77b

<b>אמר רב הונא:</b> מדובר כאן באיברי בהמה שיש בה מום שאינו ניכר כל כך, כגון שנפסל אותו הקרבן <b>בדוקין</b> (כעין קרום) <b>שבעין,</b> <b>ואליבא</b> <small>[ועל פי שיטת]</small> <b>ר' עקיבא,</b> ש<b>אמר</b> כי בעלי מומים כאלה <b>אם עלו</b> למזבח — <b>לא ירדו.</b> ומקשים: <b>אימר</b> <small>[אמור]</small> ש<b>אמר ר' עקיבא</b> את שיטתו זו במקרה <b>דאי עבד</b> <small>[שאם</small> כבר <small>עשה]</small> הכהן מעשה והעלה את איברי בעלי מומים כאלו, שלא ירדו למזבח. ואולם לעשות כן <b>לכתחלה</b> ולהעלות תערובת שיש בה איברים כאלו <b>מי</b> <small>[האם]</small> <b>אמר?</b>
<b>אמר רב פפא: הכא במאי עסקינן</b> <small>[כאן במה אנו עוסקים]?</small> <b>כגון ש</b>קרה ו<b>עלו</b> כל אותם האיברים שבתערובת <b>על גבי כבש</b> המזבח, וכיון שכבר עלו לשם ונתקדשו כקרבן, ניתן להעלותם למזבח עצמו. ושואלים: <b>אי הכי</b> <small>[אם כך],</small> שכבר עלו על הכבש, <b>אפילו בעינייהו</b> <small>[בעינם,</small> כמות שהם<small>]</small> בלא תערובת, יעלה את איברי בעלי המום למזבח, וכשיטת ר' עקיבא!
<b>אלא</b> זהו <b>טעמיה</b> <small>[טעמו]</small> של <b>ר' אליעזר:</b> באיסור הקרבת בעל מום למזבח <b>מיעט רחמנא</b> <small>[הכתוב],</small> ואמר: <b>"מום בם</b> לא ירצו לכם" (ויקרא כב, כה), והרי זה בא לומר: דווקא כשהמום מצוי בם <b>הוא</b> ש<b>לא ירצו, הא</b> <small>[אבל]</small> אם היה זה <b>על ידי תערובת</b> — <b>ירצו.</b> אבל לא נאמר מיעוט כזה אלא בבעלי מום, ולא ברובע ונרבע, ולכן אף אם נתערבו בכשרים אין מעלים אותם.
 ושואלים:  <b>ורבנן</b> <small>[וחכמים]</small> כיצד הם דורשים את לשון הפסוק? ומשיבים: מיעוט אחר יש בפסוק זה, <b>"מום בם" הוא</b> ש<b>לא ירצו,</b> כלומר, כל עוד יש בם מום, <b>הא</b> <small>[אבל]</small> <b>עבר</b> ה<b>מום</b> שבהם — <b>ירצו.</b> <b>ו</b>אילו <b>ר' אליעזר</b> לומד הלכה זו <b>מ</b>מה שנאמר באותו פסוק: "כי משחתם בהם מום בם", שיכול היה לאמר "כי משחתם <b>בם"</b> ואמר: <b>"בהם",</b> ובייתור זה משמיענו הכתוב שאם עבר מומו — כשר. ומן הצד האחר, <b>ורבנן</b> <small>[וחכמים]</small> אינם לומדים הלכה זו מכאן, משום שאת שינוי הלשון <b>"בם"</b> במקום <b>"בהם" לא דרשי</b> <small>[אינם דורשים].</small>
ושואלים: <b>אי הכי</b> <small>[אם כך],</small> שלדעת ר' אליעזר בעלי מום כשרים להקרבה בתערובת, מדוע צריך ר' אליעזר לומר <b>"רואה</b> אני את איברי בעל המום כאילו הן עצים", ומשום כך מותר להעלותם? <b>הא רחמנא אכשריה</b> <small>[הרי התורה הכשירה אותם]</small> לקרבן! ומשיבים: <b>לדבריהם</b> של חכמים <b>קאמר להו</b> <small>[</small>הוא <small>אומר להם]</small> כן: <b>לדידי</b> <small>[לי עצמי,</small> לשיטתי<small>]</small> <b>רחמנא אכשריה</b> <small>[התורה הכשירה אותו],</small> ואולם אף <b>לדידכו</b> <small>[לשיטתכם]</small> שאינם כשרים כקרבן, <b>אודו לי מיהא</b> <small>[הודו לי על כל פנים]</small> ש<b>בשר בעלת מום</b> שנתערב עם בשר הכשירה <b>כעצים דמי</b> <small>[נחשב],</small> <b>מידי דהוה</b> <small>[כמו שהוא]</small> בדין <b>בשר חטאת</b> שנתערב בבשר עולה. שהרי לשיטת ברייתא זו, אף חכמים מודים שיקרבו יחד.
<b>ורבנן</b> <small>[וחכמים]</small> מה הם משיבים לו? לדבריהם יש לחלק: <b>הכא</b> <small>[כאן]</small> בתערובת איברי בעלי מום — <b>מאיסי</b> <small>[מאוסים]</small> הם בעלי מום, ולכן אין מעלים אותם על המזבח, אפילו כעצים. <b>התם</b> <small>[שם],</small> בתערובת איברי חטאת באיברי עולה, איברי החטאת <b>לא מאיסי</b> <small>[אינם מאוסים],</small> אין בהם שום צד של פסול וגנות בעצמם, ולכן מותר להעלותם לשם עצים.
<big>א משנה</big> <b>אברין</b> של עולות כשרות שנתערבו <b>באברין</b> של עולות <b>בעלי מומין,</b> <b>ר' אליעזר אומר:</b> אף שנפסלו כל האיברים שבתערובת להקרבה, <b>אם</b> בדיעבד <b>קרב ראש אחד מהן</b> — <b>יקרבו כל הראשין</b> האחרים שבתערובת, שאנו אומרים שהראש שקרב בתחילה הוא הראש הפסול שבתערובת. וכן אם קרבו כבר <b>כרעים של אחד מהן</b> — <b>יקרבו כל</b> שאר <b>הכרעים</b> שבתערובת. <b>וחכמים אומרים: אפילו קרבו</b> כל האיברים <b>כלם חוץ מאחד מהן</b> — יש לחשוש שהוא האיבר הפסול, ולא יוקרב על המזבח, אלא <b>יצא לבית השריפה.</b>
<big>ב גמרא</big> <b>אמר ר' אלעזר: לא הכשיר ר' אליעזר</b> כשקרב איבר אחד מן התערובת, <b>אלא</b> רק כשמקריב את שאר האיברים <b>שנים שנים,</b> שבאופן זה אחד מן השנים הוא בוודאי כשר. <b>אבל אחד אחד</b> — <b>לא.</b> <b>מתיב</b> <small>[מקשה]</small> על כך <b>ר' ירמיה</b> ממה ששנינו במשנתנו: <b>וחכמים</b> החולקים על ר' אליעזר <b>אומרים: אפילו קרבו כולן חוץ מאחד מהן</b> — <b>יצא לבית השריפה,</b> ומשמע שגם באופן זה, שנותר רק אחד מהם, קיימת המחלוקת ביניהם, ומשמע שר' אליעזר סבור שמותר להקריבו!
<b>אמר לו</b> ר' אלעזר ל<b>ר' ירמיה בר תחליפא</b> בתשובה: <b>אסברה</b> <small>[אסביר]</small> <b>לך</b> את האמור במשנה, <b>מאי</b> <small>[מה</small> פירוש<small>]</small> <b>"אחד"? זוג אחד,</b> שהם שני איברים.
<big>ג משנה</big> <b>דם</b> של קרבן כשר <b>שנתערב במים,</b> מה עושים? <b>אם יש בו</b> בתערובת עדיין <b>מראית דם</b> — <b>כשר</b> הדם לזריקה על המזבח, למרות שהמים מרובים מן הדם. <b>נתערב</b> הדם <b>ביין</b> שהוא אדום, ואי אפשר להבחין לפי המראה — <b>רואין אותו</b> את היין שנתערב <b>כאילו הוא מים,</b> ואם בכמות שכזו של מים היה בתערובת מראה דם — הריהו כשר לזריקה. וכן אם <b>נתערב</b> דם הקרבן <b>בדם בהמה</b> של חולין, <b>או בדם החיה,</b> והרי אי אפשר להבחין בין הדמים — גם כן <b>רואין אותו</b> דם הבהמה או החיה <b>כאילו הוא מים,</b> ומשערים לפי החשבון.

Daf 78a

<b>ר' יהודה אומר: אין דם מבטל דם,</b> שלדעתו דבר שנתערב במינו, אפילו טיפה בכלי גדול — אינו בטל. ודם הקרבן כשר הוא, ויזרוק הכהן את דם התערובת על המזבח.
<b>נתערב</b> דם כשר <b>בדם</b> של קרבנות <b>פסולין</b> — אין לו תקנה, ו<b>ישפך</b> הכל <b>לאמה</b> (תעלת המים העוברת בעזרה). נתערב דם הקרבן <b>בדם התמצית</b> (שנתמצה מצוואר הבהמה לאחר שיצא דם הנפש) והריהו פסול לזריקה — <b>ישפך</b> הכל <b>לאמה. ר' אליעזר מכשיר</b> תערובת זו לזריקה. ומכל מקום גם לדעת תנא קמא, בכל המקרים, <b>אם לא נמלך</b> (שאל) הכהן והלך מדעת עצמו <b>ונתן</b> מדם התערובת על המזבח — <b>כשר</b> הקרבן.
<big>א גמרא</big> שנינו במשנה כי דם שנתערב במים, אם יש בו מראית דם — כשר, למרות שהמים מרובים מן הדם. ועל כך <b>אמר ר' חייא בר אבא אמר ר' יוחנן: לא שנו</b> הלכה זו <b>אלא</b> דווקא במקרה <b>שנפלו מים לתוך דם, אבל</b> במקרה ש<b>נפל דם לתוך מים</b> — כל חלק וחלק מן הדם שנפל אל המים <b>ראשון ראשון בטל</b> במים, ואין התערובת כשרה לזריקה, גם אם תהא בה בסוף מראית דם.
<b>אמר רב פפא: ולענין</b> מצות <b>כיסוי</b> הדם של חיה ועוף שנשחטו, <b>אינו כן,</b> שלא רק אם נפלו המים לדם, אלא גם אם נפל הדם למים, אם יש בתערובת מראות דם — הריהי חייבת בכיסוי הדם. ואין אנו אומרים שכבר נתבטל הדם מתחילה, ושוב אינו חייב בכיסוי, <b>לפי שאין דחוי במצו‍ת,</b> שכיון שכבר התחייב הדם במצות כיסוי, הריהו חוזר ומתחייב כך משעה שיש בו מראית דם.
<big>ב</big> ועוד בדיני תערובת. <b>אמר ריש לקיש:</b> בשר <b>הפיגול</b> (קרבן שנפסל מחמת מחשבת חוץ לזמנו), <b>ו</b>בשר <b>הנותר</b> (שעבר זמן אכילתו), <b>ו</b>בשר <b>הטמא, ש</b>בכל אחד מהם שיעור כזית המחייב מלקות על אכילתו, ש<b>בללן</b> (עירב אותם) <b>זה בזה, ואכלן</b> בתערובתם — הרי הוא <b>פטור</b> מעונש מלקות על כך, משום ש<b>אי אפשר ש</b>תוך כדי תהליך הלעיסה בפה <b>לא ירבה מין</b> אחד <b>על חבירו ויבטלנו,</b> וכיון שאין יודעים מהו האיסור שרבה ומהו האיסור שבטל, אין אפשרות להתרות בוודאות באדם האוכל על אכילת איזה מן האיסורים הוא עומד ללקות, ובלא התראה ודאית אין לוקים.
 ומעירים:  <b>שמע מינה תלת</b> <small>[למד מכאן</small> מדברי ריש לקיש <small>שלושה</small> כללים הלכתיים<small>]:</small> <b>שמע מינה</b> <small>[למד מכאן]</small> שאף <b>איסורין מבטלין זה את זה</b> ברוב, בדומה להיתר המבטל איסור. <b>ושמע מינה</b> <small>[ולמד מכאן]</small> עוד שההלכה שדבר איסור ה<b>נותן טעם</b> בדבר היתר הריהו אוסרו, אף <b>ב</b>זמן שההיתר הוא <b>רוב</b> — <b>לאו דאורייתא</b> <small>[לא מן התורה</small> היא<small>],</small> אלא מדברי חכמים. שאילו היתה מן התורה, צריך היה במקרה זה ללקות על אכילה זו, שהרי אחד מן האיסורים נתן טעם בחבירו, ואסרו. <b>ושמע מינה</b> <small>[ולמד מכאן]</small> עוד ש<b>התראת ספק,</b> שאין העדים המתרים באדם יודעים בוודאות איזו עבירה הוא עומד לעבור — <b>לא שמה התראה,</b> ולכן אין הוא לוקה במקרה זה, אף אם התרו בו עדים.
 על מה שמשמע מכאן שנותן טעם ברוב אינו אוסר מן התורה, <b>מתיב</b> <small>[מקשה]</small> <b>רבא</b> ממה ששנינו במשנה: מי ש<b>עשה עיסה</b> ממיני קמח שונים, <b>מן</b> ה<b>חיטין ומן</b> ה<b>אורז,</b> <b>אם יש בה</b> בתערובת זו <b>טעם דגן</b> (חיטה) — <b>חייבת ב</b>הפרשת <b>חלה</b> כדין עיסה העשויה מקמח של אחד מחמשת מיני דגן. <b>ו</b>דין זה אמור <b>אף על גב דרובא</b> <small>[אף על פי שהרוב]</small> שבה הוא קמח <b>אורז!</b>
ומשיבים: אף חיוב זה בחלה אינו אלא <b>מדרבנן</b> <small>[מדברי חכמים],</small> ולא מן התורה. ומקשה רבא: <b>אי הכי</b> <small>[אם כך]</small> <b>אימא סיפא</b> <small>[אמור</small> את <small>סופה]</small> של אותה משנה: <b>אדם יוצא בה</b> בעיסה זו <b>ידי חובתו</b> באכילת מצה <b>בפסח,</b> שהיא מצוה מן התורה דווקא במיני דגן. הרי שדין נתינת טעם ברוב מן התורה הוא!

Daf 78b

<b>אלא,</b> כך צריך לומר לשיטת ריש לקיש: תערובת של <b>מין בשאינו מינו,</b> כגון קמח חטים וקמח אורז, שטעמיהם שונים — <b>בטעמא</b> <small>[בטעם],</small> כלומר, הנותן טעם בחבירו אוסרו. ואולם אם נתערב <b>מין במינו</b> שטעמיהם שווים, וכגון תערובת בשר פיגול ונותר וטמא, שעוסק בה ריש לקיש — <b>ברובא</b> <small>[ברוב],</small> הולכים אחר הרוב.
 ושואלים על כך: <b>ו</b>מדוע לא <b>נשער</b> במקרה של <b>מין</b> שהתערב <b>במינו כ</b>אילו היה זה מקרה של תערובת <b>מין בשאינו מינו,</b> ואין המועט בטל אם יש בו שיעור כדי נתינת טעם במרובה! <b>דתנן</b> <small>[ש</small>הרי כן <small>שנינו</small> במשנתנו<small>]:</small> <b>נתערב</b> דם קרבן <b>ביין</b> (והרי זו תערובת מין במינו, שאין צבע הדם ניכר) — <b>רואין אותו כאילו הוא מים. מאי לאו</b> <small>[האם אין]</small> כוונת הדברים ש<b>רואין אותו ליין</b> (מינו) <b>כאילו הוא מים</b> (אינו מינו), ואם באופן זה היה במים מראה דם — הרי זה כשר לזריקה, למרות שאין בו רוב?
 ומשיבים:  <b>לא</b> זו כוונת המשנה, אלא: אם נתערב הדם ברוב יין <b>רואין אותו</b> את ה<b>דם כאילו הוא מים,</b> כלומר, הריהו פסול, כאילו זרק מים על המזבח. ומקשים: <b>אי הכי</b> <small>[אם כך]</small> אתה מפרש, <b>"בטל</b> הדם" <b>מיבעי ליה</b> <small>[צריך היה לו</small> לתנא<small>]</small> לומר!
<b>ועוד</b> שואלים: והרי <b>תניא</b> <small>[שנויה</small> ברייתא<small>],</small> דלי טמא שהטבילוהו במקוה כדי לטהרו, ויש בו יין לבן או חלב, <b>ר' יהודה אומר:</b> אף על פי שאין מראה היין או החלב ניכר במים, <b>רואין אותו</b> את היין הלבן או את החלב <b>כאילו הוא יין אדום, אם</b> מחמת תערובת המים היה <b>דיהה</b> (נחלש) <b>מראהו</b> האדום — בטלו המשקים במי המקוה, והדלי <b>כשר</b> (טהור),
<b>ואם לאו</b> <small>[לא]</small> — <b>פסול</b> (טמא). הרי שמשערים מין במינו (יין לבן במי המקוה) כאילו היתה זו תערובת מין בשאינו מינו, ואינו בטל ברוב!
 ומשיבים: אין להביא ראיה מדברי ר' יהודה, שכן  <b>תנאי</b> <small>[</small>מחלוקת <small>תנאים]</small> <b>היא,</b> ואנו פוסקים כשיטת החכמים החולקים עליו. <b>דתניא</b> <small>[ש</small>כך <small>שנויה</small> אותה ברייתא<small>]:</small> <b>דלי</b> טמא <b>שיש בו יין לבן או חלב, והטבילו</b> את הדלי — <b>הולכין אחר הרוב,</b> שאם יש רוב ממי המקוה בדלי — נטהר הדלי. <b>ר' יהודה אומר: רואין אותו</b> את היין הלבן או את החלב שבדלי <b>כאילו הוא יין אדום, אם</b> מחמת המים <b>דיהה מראהו</b> — <b>כשר, ואם לאו</b> <small>[לא]</small> — <b>פסול.</b>
<b>ורמינהי</b> <small>[ומשליכים,</small> מראים סתירה<small>]</small> בשיטת ר' יהודה ממה ששנינו במשנה: <b>דלי</b> טמא <b>שהוא מלא רוקין והטבילו</b> במקוה — הרוקים חוצצים בין מי המקוה לבין הדלי, והריהו <b>כאילו לא טבל.</b>
היה הדלי הטמא מלא <b>מי רגלים</b> (שתן) והטבילו, הרי אף שמי הרגלים שונים מעט במראם מן המים — <b>רואין אותו</b> (את מי הרגלים) <b>כאילו הן מים,</b> ומשעה שהושקו למי המקוה הרי הם נחשבים כמחוברים להם, ואין הם חוצצים מלטהר את הדלי.
 היה הדלי הטמא <b>מלא מי חטאת</b> (מי פרה אדומה) — אין השקה מועילה להם, ואין הדלי נטהר <b>עד שירבו המים</b> כלומר, מי המקוה שנכנסו לדלי, <b>על מי חטאת</b> שבו, ויבטלם ברוב.
 ויש לברר: <b>מאן שמעת ליה דאית ליה</b> <small>[מיהו</small> התנא <small>ששמעת אותו שיש לו]</small> <b>"רואין"</b> כפי ששנינו במשנה זו, בענין מי רגלים? <b>ר' יהודה</b> הוא (כפי ששנינו בברייתא לעיל), <b>ו</b>אילו בסוף משנה זו <b>קתני</b> <small>[</small>הוא <small>שונה]</small> לגבי מי חטאת שנתערבו במים <b>דסגי ליה ברובא</b> <small>[שדי לו ברוב]</small> כדי לבטלם, ואין רואים <small>אותם כאילו היו יין אדום!</small>
<b>אמר אביי: לא קשיא</b> <small>[אין</small> זה <small>קשה]:</small>

Daf 79a

<b>הא</b> <small>[זה]</small> ששנינו במשנה בענין מי חטאת, שהם בטלים ברוב רגיל של מים — הוא כשיטה <b>דידיה</b> <small>[שלו],</small> של ר' יהודה עצמו. <b>הא</b> <small>[זה]</small> ששנינו בברייתא, בדין יין לבן שרואים אותו כאילו הוא יין אדום, ואינו בטל ברוב רגיל של מים — הוא כשיטה <b>דרביה</b> <small>[של רבו]</small> שהוא רבן גמליאל, המחמיר בדין תערובת של מין במינו, <b>דתניא</b> <small>[ש</small>כן <small>שנויה</small> ברייתא<small>]</small> <b>ר' יהודה אומר משום</b> (בשם) <b>רבן גמליאל: אין דם מבטל דם</b> כגון דם קדשים שאינו בטל בדם אחר. <b>אין רוק</b> <b>מבטל רוק</b> כגון רוקו של הזב שנתערב ברוק של אדם טהור, <b>ואין מי רגלים</b> <b>מבטלין מי רגלים</b> כגון מי רגליו של זב במי רגלים אחרים.
<b>רבא אמר</b> תירוץ אחר: המשנה לפיה מי חטאת בטלים ברוב רגיל של מי המקוה, אין ממנה סתירה לדברי ר' יהודה שבברייתא לענין יין לבן שנתערב במים, שכן <b>בדלי שתוכו</b> (חללו) <b>טהור ו</b>רק <b>גבו טמא עסקינן</b> <small>[עוסקים אנו]</small> במשנה זו, <b>דמדינא סגי להו בכל דהו</b> <small>[שמן הדין די להם</small> למי המקוה <small>ב</small>כניסה <small>כל שהוא]</small> לדלי, כדי לטהר את שפתו. ומי החטאת שבתוכו אינם מעכבים כלל את טהרתו.
<b>ורבנן הוא דגזרו בהו</b> <small>[וחכמים הם שגזרו בהם]</small> במי החטאת, להוסיף עליהם ממי המקוה, <b>דילמא חייס עלייהו ולא מבטיל ליה</b> <small>[שמא יחוס עליהם</small> הבעלים, על מי החטאת, מתוך <small>שאינו</small> רוצה לבטל אותם מקדושתם<small>]</small> ולא יטבול את הכלי כראוי, <b>ו</b>משום כך, <b>כיון דאיכא ריבויא</b> <small>[שיש ריבוי]</small> של מי המקוה עליהם — <b>לא צריך</b> יותר, שהרי כבר נטהר הכלי.
<big>א</big> <b>אמר רבא</b> בסיכום דיני תערובת: <b>אמור רבנן</b> <small>[אמרו חכמים]</small> <b>בטעמא</b> <small>[בטעם],</small> שאם ניכר טעמו של דבר בדבר אחר — אינו בטל, <b>ואמור</b> <b>רבנן ברובא</b> <small>[ואמרו חכמים</small> שאיסור בטל <small>ברוב],</small> <b>ואמור רבנן בחזותא</b> <small>[ואמרו חכמים במראה],</small> שדבר שמראהו ניכר אינו בטל. וכך פירוש הדברים: בתערובת <b>מין בשאינו מינו</b> — הביטול הוא <b>ב</b>התאם ל<b>טעמא</b> <small>[טעם],</small> בתערובת <b>מין במינו</b> — הביטול הוא <b>ברובא</b> <small>[ברוב],</small> ו<b>היכא דאיכא חזותא</b> <small>[ובמקום שיש מראה]</small> שהמראה הוא הקובע האם דבר כשר או פסול — הביטול תלוי <b>במראה.</b>
<big>ב</big> ושבים לשיטת ריש לקיש שאמר שאיסורים (כגון נותר ופיגול וטמא) מבטלים זה את זה. ואומרים: <b>ופליגא</b> <small>[וחלוקה]</small> שיטה זו על <b>ר' אלעזר,</b> שכן <b>אמר ר' אלעזר: כשם שאין מצו‍ת מבטלות זו את זו</b> כשאוכל אותן כאחת, אלא כל אחת עומדת בפני עצמה, למרות שהאחרת מרובה ממנה, או נותנת בה טעם, <b>כך אין איסורין מבטלין זו את זו.</b>
ומוסיפים: <b>מאן</b> <small>[מיהו]</small> זה ש<b>שמעת ליה</b> <small>[אותו]</small> ש<b>אמר: אין מצו‍ת מבטלות זו את זו?</b> שיטת <b>הלל היא, דתניא</b> <small>[ש</small>כן <small>שנויה</small> ברייתא<small>]:</small> <b>אמרו עליו על הלל הזקן ש</b>כך <b>היה</b> נוהג בליל הסדר, <b>כורכן</b> את קרבן הפסח עם המצה והמרור <b>בבת אחת ואוכלן, משום שנאמר</b> בקרבן הפסח: <b>"על מצות ומרורים יאכלוהו"</b> (במדבר ט, יא), ולא חשש הלל שבכך יבטל טעם המרור את טעם המצה.

Daf 79b

<big>א</big> ועוד בענין תערובת של מין במינו, שלדעת ר' יהודה במשנתנו אינו בטל. <b>תנו רבנן</b> <small>[שנו חכמים]:</small> <b>חרסן</b> (שבר כלי חרס) <b>של זב וזבה</b> שבלועים בו מי רגליהם, שהם אב הטומאה והוא מטמא את נושאו, ונתן לתוכו מים כדי לנקותו, <b>פעם ראשון ושני</b> שהדיחו — הרי הוא עדיין <b>טמא,</b> פעם <b>שלישי</b> — <b>טהור,</b> שרבו מי ההדחה על מי הרגלים הבלועים בו, ונפלטו ממנו מי הרגלים הטמאים.
<b>במה דברים אמורים? שנתן לתוכו מים, אבל לא נתן לתוכו מים,</b> אלא מי רגלים של אדם טהור — <b>אפילו</b> פעם <b>עשירי טמא,</b> שאין מי הרגלים הטמאים בטלים בהם, לפי שמין במינו לא בטל. <b>ר' אליעזר בן יעקב אומר:</b> פעם <b>שלישי אף על פי שלא נתן לתוכו מים,</b> אלא מי רגלים — <b>טהור.</b> ושואלים: <b>מאן</b> <small>[מי]</small> החכם <b>דשמעת ליה דאמר</b> <small>[ששומע אתה אותו שאומר]:</small> <b>מין במינו לא בטיל</b> <small>[בטל]?</small> <b>ר' יהודה,</b> והוא איפוא התנא קמא של ברייתא זו.
<b>ורמינהו</b> <small>[ומשליכים,</small> מראים סתירה<small>]</small> ממה ששנינו בברייתא אחרת: <b>פשתן שטוואתו נדה</b> למרות שנספג בו רוק הנדה, שהוא מטמא במשא — ה<b>מסיטו</b> (מזיז אותו) <b>טהור,</b> מאחר שנתייבש הרוק וכך אינו מטמא. <b>ואם היה</b> עדיין הפשתן <b>לח</b> — <b>מסיטו טמא, משום משקה פיה</b> (רוקה). <b>ר' יהודה אומר: אף הרוטבו</b> (המרטיב אותו) את הפשתן <b>במים</b> — הרי הוא שוב <b>טמא משום משקה פיה. ו</b>דין זה נאמר <b>אפילו</b> אם היה מרטיב <b>טובא</b> <small>[הרבה]</small> את הפשתן, לפי שאין המים מבטלים את הרוק ומפליטים אותו, ובניגוד למה שאמר ר' יהודה בענין <small>כלי חרס שנבלעו בו מי רגלים!</small>
<b>אמר רב פפא: שאני</b> <small>[שונה]</small> <b>רוק דקריר</b> <small>[ש</small>הוא <small>נספג ונדבק]</small> בפשתן, ואין ההדחה במים יכולה לבטלו.
<big>ב</big> שנינו במשנה: אם <b>נתערב</b> דם קרבן כשר <b>בדם הפסולין</b> להקרבה, וכן אם נתערב דם קרבנות בדם התמצית שהוא פסול לזריקה — <b>ישפך</b> הכל <b>לאמה,</b> אפילו היה שם רוב של דם כשר. ואילו ר' אליעזר מכשיר לזריקה. ומבררים: <b>במאי קמיפלגי</b> <small>[במה הם חלוקים]?</small>
<b>אמר רב זביד: ב</b>שאלה אם <b>גוזרין גזירה</b> כעין <b>זו</b> <b>במקדש קא מיפלגי</b> <small>[חלוקים הם],</small> <b>דמר סבר</b> <small>[שחכם זה,</small> חכמים, <small>סבור]:</small> <b>גוזרין,</b> ולכן אין זורקים את תערובת הדמים הללו, שמא יבואו מתוך כך גם לזריקת תערובת שיש בה רוב מדם הפסולים או מדם התמצית. <b>ומר סבר</b> <small>[וחכם זה,</small> ר' אליעזר, <small>סבור]:</small> <b>לא גוזרין</b> גזירה כעין זו במקדש, ולכן תערובת דמים זו כשרה לזריקה.
<b>רב פפא אמר</b> הסבר אחר במחלוקתם: <b>דכולי עלמא</b> <small>[לדעת הכל]</small> <b>גוזרין</b> גזירה במקדש, ולכן במקרה שנתערב הדם הכשר בדם פסולים גם ר' אליעזר סבור שיישפך לאמה, ואינו מכשיר אלא כשנתערב בדם התמצית.
<b>והכא</b> <small>[וכאן]</small> <b>ב</b>שאלה האם <b>דם התמצית מצוי לרבות</b> (להיות יותר) <b>על דם הנפש קא מיפלגי</b> <small>[חלוקים הם],</small> <b>מר סבר</b> <small>[חכם זה,</small> חכמים, <small>סבור]:</small> <b>שכיח</b> <small>[מצוי]</small> הדבר, ולכן יש לגזור על כל תערובת דם התמצית בדם הנפש, <b>ומר סבר</b> <small>[וחכם זה,</small> ר' אליעזר, <small>סבור]:</small> <b>לא שכיח</b> <small>[מצוי]</small> הדבר, ואין מקום לגזור גזירה זו.
 ואומרים:  <b>בשלמא</b> <small>[נניח]</small> <b>ל</b>הסברו של <b>רב פפא,</b> שר' אליעזר אינו מכשיר אלא בדם התמצית, אבל בדם הפסולים סבור הוא כדעת חכמים, שיישפך לאמה — <b>היינו דקתני</b> <small>[זהו ששנינו]</small> במשנתנו: <b>נתערב בדם הפסולין</b> — <b>ישפך לאמה, בדם התמצית</b> — <b>ישפך לאמה,</b> מפני שיש פה שתי שאלות נפרדות, ורק בשניה ר' אליעזר מכשיר.
<b>אלא ל</b>הסברו של <b>רב זביד,</b> שנחלקו בשני המקרים — <b>ליערבינהו</b> <small>[שיערב אותם]</small> התנא של משנתנו את שני המקרים הללו, <b>וליתנינהו</b> <small>[וישנה אותם]</small> ביחד: נתערב בדם הפסולים או בדם התמצית יישפך לאמה, ור' אליעזר מכשיר! ומסכמים: אכן, להסברו של רב זביד <b>קשיא</b> <small>[קשה]</small> הדבר.
<big>ג משנה</big> נתערב <b>דם</b> של קרבנות <b>תמימים בדם</b> של <b>בעלי מומין</b> שאינם ראויים להקרבה, <b>ישפך</b> הכל <b>לאמה</b> (תעלת הניקוז שבמקדש). ודין זה אמור כשנבלל דם כשר בדם פסול בכלי אחד. אבל אם נתערב <b>כוס</b> של דם בעל מום <b>בכוסות</b> של דמים כשרים, ואין יודעים איזה דם מצוי בכל כוס, <b>ר' אליעזר אומר:</b> אף שאסור להקריב את כולם מחמת הספק, <b>אם</b> קרה ו<b>קרב</b> כבר <b>כוס אחד</b> מהם — <b>יקרבו כל</b> שאר <b>הכוסות,</b> משום שאנו אומרים שזה שקרב היה הכוס הפסול, וכל השאר כשרים הם. <b>וחכמים אומרים: אפילו קרבו</b> כל הכוסות <b>כולן חוץ מאחד מהן</b> — <b>ישפך</b> הכל <b>לאמה,</b> מפני הספק אולי הוא הכוס הפסול.
 דמי קרבנות <b>הניתנין למטה</b> מחוט הסיקרא שבאמצע המזבח (כגון עולה ואשם ושלמים) <b>שנתערבו ב</b>דמים של חטאת ה<b>ניתנין למעלה</b> מחוט הסיקרא, מה יעשה? <b>ר' אליעזר אומר: יתן</b> תחילה מדמי התערובת <b>למעלה</b> לשם חטאת, <b>ורואה אני את</b> הדמים <b>התחתונים</b> הניתנים <b>מלמעלן, כאילו הם</b> אינם אלא <b>מים</b> בלבד, <b>ויחזור ויתן</b> מדמי התערובת <b>למטה. וחכמים אומרים:</b> אין לתת דמים שלא במקומם, ו<b>ישפך</b> הכל <b>לאמה. ו</b>מכל מקום, גם לדעת חכמים, <b>אם</b> הכהן <b>לא נמלך</b> (שאל מה לעשות), <b>ונתן</b> את דם התערובת על המזבח למעלה — הרי זה <b>כשר,</b> ויחזור ויתן למטה.

Daf 80a

דמים <b>הניתנין במתנה</b> (נתינה) <b>אחת</b> על גבי המזבח, <b>שנתערבו ב</b>דמים שאף הם <b>ניתנין במתנה אחת</b> (כגון דם בכור בדם בכור אחר, או בדם מעשר בהמה) — <b>ינתנו</b> כולם <b>במתנה אחת.</b> וכן אם נתערבו הניתנים ב<b>מתן ארבע</b> בניתנים <b>במתן ארבע</b> כגון חטאת בחטאת, וכן עולה בשלמים, שדם שניהם ניתן שתי מתנות שהן ארבע — <b>ינתנו</b> כולם <b>במתן ארבע.</b>
נתערבו הניתנים ב<b>מתן ארבע</b> בניתנים <b>במתנה אחת,</b> כגון דם עולה בדם בכור, מה יעשה? <b>ר' אליעזר אומר: ינתנו</b> כולם <b>במתן ארבע. ר' יהושע אומר: ינתנו</b> כולם <b>במתנה אחת,</b> שהרי גם הניתנים במתן ארבע, אם נתנם במתנה אחת — כיפר (לעיל זבחים לו,ב).
<b>אמר לו ר' אליעזר</b> לר' יהושע: לשיטתך, שיינתנו כולם במתנה אחת, נמצא שלגבי דם העולה <b>הרי הוא עובר</b> בכך <b>על</b> איסור <b>"בל תגרע"</b> ("את כל הדבר אשר אנכי מצוה אתכם אותו תשמרו לעשות לא תוסף עליו ולא תגרע ממנו", דברים יג, א)! <b>אמר ליה</b> <small>[לו]</small> <b>ר' יהושע:</b> אף לשיטתך, <b>הרי הוא עובר על</b> דם הבכור משום איסור <b>"בל תוסיף"!</b>
<b>אמר לו ר' אליעזר: לא נאמר "בל תוסיף"</b> לגבי דם הבכור <b>אלא כשהוא בעצמו,</b> אבל כאן הריהו מעורב בדבר אחר שנעשה כדינו! <b>אמר לו ר' יהושע:</b> אף לשיטתי, <b>לא נאמר "בל תגרע"</b> לגבי דם העולה <b>אלא כשהוא בעצמו,</b> ולא כשהוא מעורב בדבר אחר! <b>ועוד אמר ר' יהושע</b> לחזק את דבריו: <b>כשנתת</b> מתן ארבע, כשיטת ר' אליעזר — <b>עברת</b> בכך <b>על "בל תוסיף"</b> לגבי דם הבכור <b>ו</b>באופן שבו <b>עשית מעשה בידך.</b> ואילו <b>כשלא נתת</b> אלא מתנה אחת בלבד, אמנם <b>עברת</b> בכך <b>על "בל תגרע"</b> לגבי דם העולה, אבל <b>לא עשית מעשה בידך.</b>
<big>א גמרא</big> שנינו במשנה את שיטת ר' אליעזר, אם נתערבה כוס דם של בעלי מומים בכוסות דם של קרבנות כשרים, וקרב כוס אחד, שאר הכוסות כשרים להקרבה. <b>אמר ר' אלעזר: לא הכשיר ר' אליעזר</b> את שאר הכוסות <b>אלא</b> רק כאשר הוא מקריב אותם <b>שנים שנים,</b> מאחר שאחד מהם הוא בוודאי כשר. <b>אבל</b> להקריב את הכוסות <b>אחד אחד</b> — <b>לא</b> התיר ר' אליעזר.
<b>מתיב</b> <small>[מקשה]</small> על כך <b>רב דימי</b> ממה ששנינו במשנתנו: <b>וחכמים</b> (החולקים על ר' אליעזר) <b>אומרים: אפילו קרבו כולן, חוץ מאחד מהן</b> — <b>ישפך לאמה,</b> משמע שגם במקרה זה, שלא נותר אלא אחד, ר' אליעזר מכשיר! <b>אמר ליה</b> <small>[לו]</small> <b>ר' יעקב לר' ירמיה בר תחליפא: אסברא</b> <small>[אסביר]</small> <b>לך מאי</b> <small>[מה</small> פירוש<small>]</small> <b>"אחד"</b> האמור במשנתנו? <b>זוג אחד,</b> כלומר, שני כוסות. מחלוקת ר' אליעזר וחכמים נשנתה לעיל (זבחים עז,ב) גם בתערובת איברים של קרבן בעל מום וקרבנות כשרים.
 ומעירים:  <b>וצריכא</b> <small>[וצריך]</small> לשנות את שתי המחלוקת במשנה, <b>דאי איתמר בהא</b> <small>[שאם</small> היתה <small>נאמרת</small> מחלוקתם רק <small>בזו,</small> באיברים שנתערבו<small>],</small> היינו אומרים: דווקא <b>בהא קאמר</b> <small>[בזו אומר]</small> <b>ר' אליעזר</b> להכשיר את השאר, <b>משום דאיתעביד ביה</b> <small>[ש</small>כבר <small>נעשתה בו,</small> בקרבן<small>]</small> <b>כפרתו</b> (זריקת דמו, שהיא המכפרת), שהרי הקרבת איברי הקרבן באה לאחר זריקת הדם, <b>אבל בהא אימא מודי להו לרבנן</b> <small>[ב</small>מקרה <small>זה,</small> בכוסות שנתערבו, טרם שנעשתה כפרתם, <small>אמור</small> ש<small>מודה להם לחכמים]</small> שאין השאר כשרים.
ולהיפך, <b>ואי איתמר בהא</b> <small>[ואם היתה נאמרת</small> מחלוקתם רק <small>בזה,</small> בכוסות שנתערבו<small>],</small> הייתי אומר: דווקא <b>בהא קאמרי רבנן</b> <small>[בזה אמרו חכמים]</small> שהשאר פסולים, <b>אבל בהא אימא מודו</b> <small>[בזה,</small> באיברים שנתערבו, <small>אמור</small> ש<small>מודים]</small> <b>לר' אליעזר</b> שהשאר כשרים להקרבה, שהרי נזרק דמם, על כן <b>צריכא</b> <small>[צריך]</small> שייאמרו שתי המחלוקות.
<big>ב</big> ועוד במחלוקת ר' אליעזר וחכמים בתערובת, <b>תנן התם</b> <small>[שנינו שם</small> במשנה במסכת פרה<small>]:</small> <b>צלוחית</b> של מי חטאת (מי פרה אדומה) <b>שנפלו לתוכה מים</b> סתם בשיעור <b>כל שהו</b> — <b>ר' אליעזר אומר: יזה</b> הכהן על הטמא <b>שתי הזאות,</b> שבאופן זה בוודאי נטהר הטמא ממי החטאת. <b>וחכמים פוסלין</b> הכל.
 ושואלים:  <b>בשלמא רבנן</b> <small>[נניח,</small> מובן הדבר שיטת <small>חכמים]</small> הפוסלים, שהם <b>סברי</b> <small>[סבורים]</small> ש<b>יש בילה</b> (בלילה), כלומר, אנו מניחים כי נוזלים המתערבים זה בזה נבללים לגמרי, ובכל הזאה יש ממי החטאת. <b>ו</b>מכל מקום אינו נטהר באף אחת מן ההזאות, מאחר ש<b>הזאה צריכה</b> מי חטאת ב<b>שיעור</b> הזאה, והרי בכל הזאה יש גם מן המים אחרים. <b>ו</b>לא יועיל הדבר להזות פעמיים, משום שלדעתם <b>אין מצטרפין להזאות,</b> כלומר, אין מי חטאת שבשתי הזאות מצטרפים לטהר.
<b>אלא ר' אליעזר מאי קסבר</b> <small>[מה הוא סבור]?</small> <b>אי קסבר</b> <small>[אם סבור הוא]</small> ש<b>אין</b> לסמוך על כך שיש <b>בילה,</b> אם כן גם <b>כי</b> <small>[כאשר]</small> <b>מזה</b> הכהן <b>שתי הזאות מאי הוי</b> <small>[מה בכך]?</small> והלוא יש לחשוש <b>דילמא תרוייהו מיא קא מזי</b> <small>[שמא</small> ב<small>שתיהם מים</small> סתם <small>הוא מזה]</small> ולא ממי החטאת! <b>אלא</b> בהכרח, <b>קא סבר</b> <small>[סבור הוא]</small> ש<b>יש בילה,</b> ובכל הזאה יש ממי החטאת. ומעתה, <b>אי קסבר</b> <small>[אם סבור]</small> הוא ש<b>אין הזאה צריכה שיעור, למה לי שתי הזאות?</b> הרי גם בהזאה אחת יצא! <b>אלא</b> צריך לומר ש<b>קסבר</b> <small>[סבור הוא]</small> <b>הזאה צריכה שיעור. ו</b>מעתה יש לשאול: <b>אי קסבר</b> <small>[אם סבור הוא]</small> <b>אין מצטרפין להזאות, כי</b> <small>[כאשר]</small> <b>מזה שתי הזאות מאי הוי</b> <small>[מה יהיה</small> בכך<small>]?</small> <b>ואי נמי</b> <small>[ואם גם כן]</small> תאמר ש<b>מצטרפין להזאות, מי יימר דמלא ליה שיעורא</b> <small>[מי יאמר שהתמלא לו השיעור]</small> על ידי שתי ההזאות? שמא רוב מה שהיזה היה מן המים הפסולים!
<b>אמר ריש לקיש: לעולם</b> לדעת ר' אליעזר <b>יש בילה, ו</b>כן סבור הוא ש<b>הזאה צריכה שיעור,</b> ולדעתו, הזאות מצטרפות. <b>ו</b>אין לחשוש שבשתי ההזאות גם יחד אין שיעור הזאה, משום ש<b>הכא במאי עסקינן</b> <small>[כאן במה אנו עוסקים]</small> — <b>כגון שנתערבו אחת באחת</b> מי חטאת בשיעור הזאה שנתערבו במים פסולים בשיעור דומה. ומעתה, כשמזה שתי הזאות נמצא שהיזה מי החטאת שיש בהם שיעור הזאה.
<b>רבא אמר</b> הסבר אחר: <b>לעולם</b> ר' אליעזר סבור ש<b>יש בילה,</b> ובכל הזאה יש ממי החטאת. <b>ו</b>כן סבור הוא ש<b>הזאה אין צריכה שיעור,</b> ולפי זה די מעיקר הדין בהזאה אחת. <b>ו</b>אולם <b>קנסא</b> <small>[קנס]</small> ש<b>קנסו</b> אותו <b>רבנן</b> <small>[חכמים]</small> את מי שנתערבו לו מים פסולים במי החטאת, <b>כי היכי דלא משתרש ליה</b> <small>[כדי שלא יהא לו רווח בזה],</small> ולא יבואו לערב מים במי החטאת.
<b>רב אשי אמר</b> הסבר אחר: ר' אליעזר סבור ש<b>אין בילה,</b> ולפיכך, אם יזה הזאה אחת יש לחשוש שמא אין בה כלל ממי החטאת, ולכן <b>יזה שתי הזאות.</b>
על הסברו של ריש לקיש, שלדעת ר' אליעזר הזאה צריכה שיעור, <b>מיתיבי</b> <small>[מקשים]</small> ממה ששנינו, <b>רבי אומר: לדברי</b> <b>ר' אליעזר</b> המכשיר בשתי הזאות, <b>הזאה כל שהוא מטהרת,</b> ו<b>הזאה אין צריכה שיעור,</b> ואפילו <b>הזאה</b> שיש בה <b>מחצה כשר ומחצה פסול</b> גם היא מטהרת!

Daf 80b

<b>ועוד</b> יש להקשות לשיטת רב אשי, הסבור כי לדעת ר' אליעזר אין בילה: הרי <b>תניא בהדיא</b> <small>[שנויה</small> ברייתא <small>במפורש]:</small> דמי חטאת <b>הניתנין למעלה שנתערבו ב</b>דמי עולה ה<b>ניתנין למטה</b> — <b>ר' אליעזר אומר: יתן למעלה</b> לשם חטאת, ואחר כך יתן למטה לשם עולה, והעליונים <b>ו</b>גם <b>התחתונים עלו לו.</b>
<b>ואי אמרת</b> <small>[ואם אומר אתה]</small> <b>אין בילה, אמאי</b> <small>[מדוע]</small> <b>עלו לו? דילמא קיהיב</b> <small>[שמא נמצא נותן]</small> <b>עליונים למטה והתחתונים למעלה!</b>
ומשיבים: <b>הכא במאי עסקינן</b> <small>[כאן במה אנו עוסקים]?</small> <b>כגון דאיכא רובא</b> <small>[שיש רוב]</small> <b>עליונים, וקא יהיב</b> <small>[והוא נותן]</small> <b>למעלה</b> דם כ<b>שיעור</b> הדמים ה<b>תחתונים</b> שהיו בתערובת <b>ועוד</b> דם, כך שבוודאי נתן למעלה מדם העליונים.
 ומקשים:  <b>הא</b> <small>[הרי]</small> <b>"תחתונים עלו לו" קתני</b> <small>[שנה],</small> ואילו לפי הסבר זה, יתכן שנתן את כל דמי העולה למעלה, ומדוע עלו לו? ומשיבים: אין הכוונה שעלו לו לשם דמי עולה, שדמה ניתן למטה, אלא שעלו לו <b>לשם שירים</b> של חטאת, שצריך לשפוך אותם אל יסוד המזבח.
 ומציעים:  <b>תא שמע</b> <small>[בוא</small> ו<small>שמע]</small> ראיה נוספת ממה ששנינו: <b>נתן למטה ולא נמלך</b> מה יעשה עתה? <b>ר' אליעזר אומר: יחזור ויתן</b> מן התערובת <b>למעלה,</b> והעליונים <b>והתחתונים עלו לו.</b> ואם לדעת ר' אליעזר אין בילה, מדוע עלו לו? שמא נתן את העליונים למטה ואת התחתונים למעלה!
 ומשיבים:  <b>הכא נמי</b> <small>[כאן גם כן]</small> מדובר <b>ברובא</b> <small>[ברוב]</small> שהיו מה <b>עליונים, וקא יהיב</b> <small>[והוא נותן]</small> <b>למעלה שיעור תחתונים ועוד,</b> כך שבוודאי נתן מקצת מן העליונים במקומם. ומקשים: <b>והא</b> <small>[והרי]</small> <b>"תחתונים עלו לו" קתני</b> <small>[שנה]!</small> ולפי הסבר זה יתכן שנתן את כולם למעלה, ומדוע עלו לו? ומשיבים: עלו לו <b>לשם שירים</b> של החטאת.
 ומציעים:  <b>תא שמע</b> <small>[בוא</small> ו<small>שמע]</small> ראיה ממה ששנינו: <b>נתנן למעלה ולא נמלך</b> — <b>אלו ואלו מודים שיחזור ויתן למטה, ואלו ואלו עלו לו.</b> ואם לדעת ר' אליעזר אין בילה —  שמא נתן את התחתונים למעלה ואת העליונים למטה!
 ומשיבים:  <b>הכא נמי</b> <small>[כאן גם כן]</small> מדובר <b>ברובא</b> <small>[ברוב]</small> <b>עליונים, וקא יהיב</b> <small>[והוא נותן]</small> <b>למעלה שיעור תחתונים ועוד,</b> ויוצא ידי חובת העליונים בלבד.
 ומקשים:  <b>והא</b> <small>[והרי]</small> <b>אלו ואלו עלו לו קתני</b> <small>[שנה]!</small> ומשיבים: <b>מי קתני</b> <small>[האם שנה]</small> לגבי הלכה זו: <b>אלו ואלו מודים</b> שאלו ואלו עלו לו? <b>"אלו ואלו עלו לו" קתני</b> <small>[שנה]</small> בלבד. שאף ש<small>בתחילה שנינו שאלו ואלו מודים שיחזור ויתן למטה, כלומר, שאף ר' אליעזר סבור כן, ואולם</small> <b>סיפא</b> <small>[בסוף],</small> ששנינו: אלו ואלו עלו לו, <b>אתאן לרבנן</b> <small>[הגענו ל</small>שיטת <small>חכמים</small> בלבד<small>],</small> <b>דאמרי</b> <small>[ש</small>הם <small>אומרים]:</small> <b>יש בילה,</b> ולכן אלו ואלו עלו לו.
 ומציעים:  <b>תא שמע</b> <small>[בוא</small> ו<small>שמע]</small> ממה ששנינו במשנתנו: <b>הניתנין במתנה אחת שנתערבו בניתנין במתנה אחת</b> — <b>ינתנו במתנה אחת. ואי אמרת</b> <small>[ואם אומר אתה]</small> כי לדעת ר' אליעזר <b>אין בילה, אמאי</b> <small>[מדוע]</small> <b>ינתנו במתנה אחת? דילמא מהאי קיהיב ומהאי לא קיהיב</b> <small>[שמא מזה הוא נותן ומזה אינו נותן]!</small> ומשיבים: מדובר <b>כגון שנתערבו</b> שיעור מתנה <b>אחת ב</b>שיעור מתנה <b>אחת</b> ולא יותר, ובוודאי נתן משניהם.
 ועוד מקשים: הרי שנינו כי דם שטעון <b>מתן ארבע</b> שנתערב <b>ב</b>דם שטעון <b>מתן ארבע</b> יינתן במתן ארבע, ואם אין בילה — שמא אינו נותן אלא מדמו של אחד! ומשיבים: <b>הכא נמי</b> <small>[כאן גם כן]</small> מדובר <b>שנתערבו</b> שיעור <b>ארבע</b> מתנות <b>ב</b>שיעור <b>ארבע</b> מתנות, ובוודאי נתן משניהם.
 ועוד מקשים: והרי שנינו שאם נתערבו הניתנים <b>מתן ארבע ב</b>ניתנים <b>מתנה אחת</b> שיתן במתן ארבע. וגם כאן, אם לדעת ר' אליעזר אין בילה — שמא לא נתן אלא מדמו של אחד הקרבנות!

Daf 81a

<b>וכי תימא</b> <small>[וכי תאמר]:</small> <b>הכא נמי</b> <small>[כאן גם כן]</small> מדובר <b>בנתערב</b> שיעור ארבע מתנות <b>ב</b>מתנה <b>אחת</b> בדיוק, ובוודאי נותן משניהם, <b>אי הכי</b> <small>[אם כך],</small> מה ש<b>אמר לו ר' יהושע</b> לר' אליעזר: <b>הרי הוא עובר על "בל תוסיף"</b> לגבי הראוי לינתן במתנה אחת, <b>הכא</b> <small>[כאן]</small> <b>"בל תוסיף" מהיכא</b> <small>[מהיכן]?</small> הרי אין ממנו אלא שיעור של מתנה אחת!
<b>אלא אמר רבא: בבלול לא פליגי</b> <small>[לא נחלקו]</small> ר' אליעזר וחכמים במשנתנו, <b>כי פליגי</b> <small>[כאשר נחלקו]</small> הרי זה <b>בכוסות</b> שנתערבו, ואין יודעים איזה דם יש בכל אחד מהם, ובכך נחלקו: <b>לר' אליעזר אית ליה</b> <small>[יש לו</small> הוא סבור<small>]</small> כי <b>רואין</b> את הדם שניתן שלא כדינו כאילו הוא מים, ומותר לעשות כן, <b>לרבנן לית להו</b> <small>[לחכמים אין להם]</small> <b>רואין</b> ולכן יישפך הכל לאמה.
 ושואלים:  <b>ובבלול לא פליגי</b> <small>[חלוקים]?</small> <b>והתניא</b> <small>[והרי שנויה</small> ברייתא<small>],</small> <b>אמר ר' יהודה: לא נחלקו ר' אליעזר וחכמים על דם חטאת</b> שניתן למעלה <b>שנתערב בדם עולה</b> שניתן למעלה, <b>שיקרב</b> לדעת הכל. וכן לא נחלקו אם נתערב דם כשר <b>ב</b>דם <b>רובע ונרבע שלא יקרב. על מה נחלקו? על דם תמימה שנתערב בדם בעלת מום, שר' אליעזר אומר: יקרב, בין בבלול בין בכוסות, וחכמים אומרים: לא יקרב!</b>
ומשיבים: <b>ר' יהודה אליבא</b> <small>[לפי שיטת]</small> <b>ר' אליעזר מתני</b> <small>[היה שונה]</small> את מחלוקתם <b>בין בבלול בין בכוסות, ו</b>אילו <b>רבנן</b> <small>[חכמים]</small> ששנו את משנתנו, לשיטתם דווקא <b>בכוסות פליגי</b> <small>[נחלקו]</small> ר' אליעזר וחכמים.
<big>א</big> שנינו במשנתנו כי דם חטאת הניתן למעלה שנתערב בדם עולה הניתן למטה, לדעת ר' אליעזר יתן למעלה, ורואה אני את התחתונים למעלה כאילו הם מים, ויחזור ויתן למטה, ולדעת חכמים יישפך הכל לאמה. ועל כך <b>אמר אביי: לא שנו</b> שלדעת חכמים יישפך הכל לאמה <b>אלא</b> שנתערבו <b>תחלת</b> דם <b>חטאת,</b> שצריך להינתן למעלה, <b>ו</b>דם <b>עולה,</b>
<b>אבל סוף</b> דם <b>חטאת,</b> כלומר, השיריים שנותרו וצריך לשופכם על יסוד המזבח (ויקרא ד, כה), <b>[ו</b>דם <b>עולה]</b> שנתערבו — <b>דברי הכל</b> <b>מקום</b> דם ה<b>עולה,</b> למטה מחוט הסיקרא, הוא <b>מקום שיריים</b> של חטאת, לפי שמשם הם שותתים ליסוד. ויתן את כל הדם על קיר המזבח למטה מחוט הסיקרא. <b>אמר ליה</b> <small>[לו]</small> <b>רב יוסף, הכי</b> <small>[כך]</small> <b>אמר רב יהודה: שירים צריכין איצטבא</b> כלומר, להינתן על גג היסוד עצמו, ולא על קיר המזבח כדם העולה. ואם כן, גם במקרה זה נחלקו ר' אליעזר וחכמים.
<b>וכן</b> נחלקו בכך אמוראי ארץ ישראל, <b>אמר ר' שמעון</b> בן לקיש: <b>לא שנו אלא תחלת חטאת ועולה, אבל סוף חטאת ועולה</b> — <b>דברי הכל מקום עולה מקום שירים. אמר ר' יוחנן, ואיתימא</b> <small>[ויש אומרים]</small> שאמר זאת <b>ר' אלעזר: עדיין היא מחלוקת.</b>
<b>מתיב</b> <small>[מקשה]</small> על כך <b>רב הונא בר יהודה</b> ממה ששנינו בברייתא: נאמר לגבי הבכורות <b>"קדש הם"</b> (במדבר יח, יז), והדגשה זו באה ללמד <b>ש</b>גם <b>אם נתערב</b> דמם <b>בדם קדשים אחרים</b> — <b>יקרבו,</b> שאינם בטלים. <b>מאי לאו</b> <small>[האם אין]</small> הכוונה גם ל<b>סוף</b> (שיירי דם) <b>עולה ו</b>לדם <b>בכור</b> שנתערבו, שזורקם יחד על המזבח למטה מחוט הסיקרא? <b>ושמע מינה</b> <small>[ולמד מכאן]:</small> <b>מקום עולה,</b> שהוא גם מקום דם הבכור, הריהו <b>מקום שירים!</b> ודוחים: <b>לא,</b> הכוונה היא ל<b>תחילת</b> דם <b>עולה ו</b>לדם <b>בכור.</b>
ומקשים: <b>ומאי קא משמע לן</b> <small>[ומה משמיע לנו]</small> הכתוב לפי הסבר זה, ש<b>אין עולין מבטלים זה את זה?</b> אולם <b>האי</b> <small>[</small>דבר <small>זה]</small> <b>מ</b>מה שנאמר <b>"ולקח מדם הפר ומדם השעיר"</b> (ויקרא טז, יח) <b>נפקא</b> <small>[יוצא]!</small> ומשיבים: <b>תנאי</b> <small>[מחלוקת תנאים]</small> <b>היא</b> בענין זה, <b>איכא דנפקא ליה מהכא, ואיכא דנפקא ליה מהכא</b> <small>[יש שיוצא לו</small> דין זה <small>מכאן, ויש שיוצא לו</small> דין זה <small>מכאן].</small>
<b>מתיב</b> <small>[מקשה]</small> <b>רבא</b> ממה ששנינו בברייתא: נאמר לגבי קרבן עולה: <b>"והקריבו בני אהרן את הדם וזרקו את הדם"</b> (ויקרא א, ה), והביטוי "הדם" שהוא מיותר, מלמד כי שמו של הדם נשאר עליו גם אם נתערב בדם אחר, וייזרק כדינו. ויש לשאול: <b>מה</b>

Daf 81b

<b>תלמוד לומר "דם" "דם"</b> פעמיים? ומשיבים: <b>ש</b>אם מ"דם" אחד <b>יכול</b> אתה לומר: <b>אין לי אלא אלו</b> (כלומר, דמי עולה) <b>שנתערבו ב</b>דם <b>תמורתה, ש</b>הרי <b>אף</b> אם נתערבה בה <b>מחיים,</b> כלומר, בהמה בבהמה — <b>תקרב</b> העולה והתמורה, <b>מנין לרבות</b> גם <b>תודה ושלמים</b> שאם נתערבו בעולה מחיים לא היו קרבים?
וגם אם תאמר: <b>מרבה אני</b> בכלל ה"דם" הראשון דם עולה שנתערב בדם <b>תודה ושלמים,</b> <b>ש</b>כן <b>באין בנדר ונדבה כמותה, מנין לרבות את האשם</b> שאינו בא בנדר ונדבה?
 וגם אם <b>מרבה אני</b> בכלל ה"דם" הראשון <b>את</b> דם <b>האשם,</b> שדם עולה אינו בטל בו, משום <b>שטעון מתן ארבע כמותו</b> (כלומר, שתים שהן ארבע), <b>דם</b> <b>בכור ומעשר ופסח</b> שניתנים רק במתנה אחת, שנתערב בהם דם עולה, <b>מנין? תלמוד לומר "דם" "דם"</b> (ויקרא א, ה), ללמד שבכל אופן שנתערב דם העולה בדם קרבן אחר (שדמו ניתן למטה) — יקרב.
<b>מאי לאו</b> <small>[האם אין]</small> הכוונה ל<b>סוף</b> (שיירי דם) <b>עולה ו</b>לתחילת דם <b>בכור</b> שנתערבו? <b>ושמע מינה</b> <small>[ולמד מכאן]:</small> <b>מקום עולה מקום שירים</b> הוא, שהרי מקריבים אותם יחד!
 ודוחים:  <b>לא,</b> הכוונה היא ל<b>תחילת</b> דם <b>עולה ובכור.</b> ומקשים: <b>ומאי קא משמע לן</b> <small>[ומה משמיע לנו],</small> ש<b>אין עולין מבטלין זה את זה?</b> והרי דבר זה <b>מ"ולקח מדם הפר ומדם השעיר"</b> (ויקרא טז, יח) <b>נפקא</b> <small>[יוצא],</small> שהכהן הגדול מערבם יחד כדי לתת מהם על קרנות מזבח הזהב, ואין דם השעיר בטל בדם הפר! ומשיבים: <b>תנאי</b> <small>[מחלוקת תנאים]</small> <b>היא, איכא דנפקא ליה מהכא, ואיכא דנפקא ליה מהכא</b> <small>[יש שיוצא לו</small> המקור לכך <small>מכאן, ויש שיוצא לו מכאן].</small> נמצא איפוא ששלושה מקורות שונים ניתנו לדין זה, שאין עולים מבטלים זה את זה: "קודש הם" (במדבר יח, יז), "ולקח מדם הפר ומדם השעיר" (ויקרא טז, יח), "דם" "דם" (ויקרא א, ה).
 ומעירים:  <b>והני תנאי</b> <small>[ותנאים אלה]</small> ש<b>מ"ולקח מדם הפר ומדם השעיר" לא ילפי</b> <small>[אינם למדים],</small> <b>קסברי</b> <small>[סבורים הם]</small> ש<b>אין מערבין</b> את דם הפר ודם השעיר כדי <b>ל</b>תת על ה<b>קרנות,</b> אלא נותן כל אחד מהם לחוד. ואלו ש<b>מ"דם" "דם" לא יליף</b> <small>[אינם למדים]</small> — הלימוד מ<b>"דם" "דם" לא משמע להו</b> <small>[להם].</small>
<b>אלא</b> אלה שאינם למדים <b>מ"קדש הם"</b> האמור לגבי בכורות (במדבר יח, יז), שאינם בטלים בתערובת, <b>מאי טעמא לא ילפי</b> <small>[מה טעם אינם למדים]</small> משם? ומשיבים: <b>קסברי</b> <small>[סבורים הם]</small> שכך יש לדרוש כתוב זה: <b>"קדש הם"</b> — <b>הם קריבין, ואין תמורתן</b> של בכורות <b>קריבה.</b>
ומן הצד האחר, <b>ואידך</b> <small>[והאחר]</small> מהיכן הוא למד דין זה? <b>נפקא ליה</b> <small>[יוצא לו]</small> הדבר <b>מ</b>מה שנאמר לגבי בכור: <b>"אם שור אם שה לה' הוא"</b> (ויקרא כז, כו), וההדגשה במילה "הוא" כוונתה: <b>הוא קרב, ואין תמורתו קריבה.</b> ושבים לשאלה האם מקום דם העולה הוא מקום שיירי הקרבנות.
 ומציעים:  <b>תא שמע</b> <small>[בוא</small> ו<small>שמע]</small> ממה ששנינו בברייתא: דמים הניתנים למעלה שנתערבו בניתנים למטה, שלדעת חכמים יישפכו לאמה, אם <b>נתן למעלה ולא נמלך</b> — <b>אלו ואלו מודים שיחזור ויתן למטה, אלו ואלו עולין לו.</b>
<b>מאי לאו</b> <small>[האם לא]</small> מדובר <b>דאיערוב</b> <small>[שהתערבו]</small> <b>חטאת ועולה? וכיון דיהיב ליה</b> <small>[שנתן לו]</small> כבר מדם החטאת <b>למעלה,</b> מה שנותר מדם החטאת <b>הוו להו</b> <small>[הרי הם]</small> <b>שירים, וקתני</b> <small>[ושנינו]:</small> <b>אלו ואלו מודים שיחזור ויתן למטה</b> את דם העולה עם שיירי החטאת, <b>ושמע מינה</b> <small>[ולמד מכאן]:</small> <b>מקום עולה מקום שירים!</b>
<b>כי אתא</b> <small>[כאשר בא]</small> <b>רב יצחק בר יוסף</b> מארץ ישראל <b>אמר, אמרי במערבא</b> <small>[אומרים בארץ ישראל]:</small> <b>הכא במאי עסקינן</b> <small>[כאן,</small> שנתערבו עליונים ותחתונים, <small>במה אנו עוסקים]?</small> לא בתערובת דם חטאת ודם עולה, אלא <b>כגון דאיערב</b> <small>[שהתערב]</small> דם <b>חטאת החיצונה,</b> שניתן למעלה, <b>בשירים</b> של חטאת פנימית (שדמה ניתן תחילה בהיכל), שצריך ליתנם למטה על היסוד. ולאחר שנתן מן התערובת למעלה, יש בידיו תערובת שיריים בלבד, שמקומם שווה.
<b>אמר ליה</b> <small>[לו]</small> <b>אביי,</b> ומדוע צריך להזכיר בענין זה שיירי חטאת פנימית? <b>ונימא מר</b> <small>[ושיאמר אדוני]:</small> <b>כגון דאיערב</b> <small>[שהתערב]</small> דם חטאת חיצונה <b>בשירים</b> של חטאת חיצונה! <b>דלמא הא קא משמע לן</b> <small>[שמא זה משמיע לנו],</small> ש<b>אפילו למאן דאמר</b> <small>[ל</small>דעת <small>מי שאומר]</small> ש<b>שירים</b> של חטאות פנימיות <b>מעכבין</b> את הכפרה, אם לא נתנו מהם על היסוד, מכל מקום אם <b>חסרו</b> השיריים, כמו כאן, שנתן תחילה מן התערובת למעלה — <b>אין מעכבין</b>
<b>אמר ליה</b> <small>[לו]</small> <b>רבא תוספאה לרבינא:</b> כיצד מביאים ראיה מברייתא זו לענייננו? <b>הא אוקימנא ההיא</b> <small>[הרי</small> כבר <small>העמדנו אותה]</small> (לעיל זבחים פ,ב) <b>ב</b>תערובת דמים עליונים ותחתונים שיש בה <b>רובא</b> <small>[רוב]</small> מן הדמים ה<b>עליונים, וקא יהיב</b> <small>[ונותן]</small> <b>למעלה שיעור תחתונים ועוד! אמר ליה</b> <small>[לו]</small> רבינא: <b>הני מילי</b> <small>[דברים אלה</small> נאמרו<small>]</small> <b>למאן דאמרו מעיקרא</b> <small>[למי שאמרו מתחילה]</small> כי ר' אליעזר וחכמים נחלקו בדמים שנבללו, וכדי לבאר את טעמו של ר' אליעזר הסבור ש<b>אין בילה.</b> ואילו לפי ה<b>מסקנא בכוסות פליגי</b> <small>[חלוקים הם],</small> ולא בדמים שנבללו.
<big>א משנה</big> דמי הקרבנות <b>הניתנין בפנים</b> (בהיכל, בין הבדים, על הפרוכת ועל מזבח הזהב), <b>שנתערבו ב</b>דמי קרבנות ה<b>ניתנין בחוץ</b> (על המזבח החיצון שבעזרה) — אין להם תקנה, שאין משנים מקומו של דם זה כדי לקיים מצוותו של דם אחר, ו<b>ישפכו</b> כולם <b>לאמה</b> (תעלה שבעזרה). אם הלך הכהן על דעת עצמו <b>ונתן</b> מתערובת דמים אלו תחילה <b>בחוץ,</b> <b>ו</b>אחר כך <b>חזר ונתן</b> מן התערובת <b>בפנים</b> ההיכל — הרי זה <b>כשר.</b>
ואם נתן מתערובת זו בתחילה <b>בפנים ו</b>רק אחרי כן <b>חזר ונתן בחוץ</b> — <b>ר' עקיבא פוסל</b> את הניתן בחוץ, <b>וחכמים מכשירים.</b> והסבר מחלוקתם, <b>שר' עקיבא אומר: כל דמים</b> שדינם לינתן בחוץ <b>שנכנסו לכפר בהיכל</b> — <b>פסולין</b> הם. <b>וחכמים אומרים:</b> דם <b>חטאת</b> חיצונה <b>בלבד</b> הוא הנפסל אם הוכנס להיכל כדי להזות שם, שנאמר: "וכל חטאת אשר יובא מדמה אל אוהל מועד לכפר בקדש לא תאכל" (ויקרא ו, כג), אבל לא דמי שאר קרבנות. <b>ר' אליעזר אומר: אף</b> דם <b>האשם</b> דינו כחטאת, <b>ש</b>הרי <b>נאמר: "כחטאת כאשם</b> תורה אחת להם" (ויקרא ו, ז), אבל לא דמי שאר קרבנות.
<big>ב גמרא</big> על מה ששנינו במשנה ללא מחלוקת, שדמים הניתנים בחוץ שנתערבו בדמים הניתנים בפנים יישפכו לאמה, שואלים: <b>וניפלוג נמי</b> <small>[ושיחלוק גם כן]</small> <b>ר' אליעזר בהא</b> <small>[ב</small>הלכה <small>זו],</small> כשם שחלק במשנה הקודמת בתערובת דמים הניתנים למטה בדמים הניתנים למעלה, ויאמר שיש להתייחס אל הדמים הניתנים שלא במקומם כאל מים!
 ומשיבים:  <b>היכי ליעביד</b> <small>[כיצד ייעשה]?</small> <b>ניתיב</b> <small>[ניתן]</small> תחילה מדמי התערובת <b>בחוץ, והדר ניתיב</b> <small>[ונחזור</small> ו<small>ניתן</small> אחר כך<small>]</small> מדמי התערובת <b>לפנים</b> — דבר זה אינו אפשרי, משום ש<b>כשם שמצוה להקדים</b> את מתן דמים ה<b>עליונים לתחתונים,</b> כלומר, להקדים דם חטאת לדם עולה, מאחר וחטאת באה לכפר, <b>כך מצוה להקדים</b> נתינת דמים ב<b>פנים ל</b>נתינת דמים ב<b>חוץ.</b>

Daf 82a

<b>ו</b>אם <b>ניתיב</b> <small>[ניתן]</small> בתחילה מתערובת הדמים <b>לפנים, ו</b>אחר כך <b>הדר ניתיב</b> <small>[נחזור וניתן]</small> ממנה <b>לחוץ</b> — אף שפתרון זה קיים ברוב הקרבנות שדמם ניתן בחוץ, מכל מקום <b>כיון דאיכא</b> <small>[שיש]</small> <b>חטאת ואשם, דכי</b> <small>[ש</small>לדעת ר' אליעזר <small>כאשר]</small> <b>נכנס דמן</b> להיכל הם <b>פסולין</b> מלהינתן על המזבח בחוץ, ובהם לא קיים פתרון זה — <b>לא פסיקא ליה</b> <small>[פסוק,</small> חתוך, <small>לו</small> הדבר<small>],</small> אין זה פתרון שלם לגמרי, ולכן לא חלק ר' אליעזר במשנה זו.
<big>א</big> <b>ו</b>שנינו במשנה: <b>שהיה ר' עקיבא אמר:</b> כל הדמים שנכנסו לכפר בהיכל, נפסלו בכך. ודנים כיצד למד ר' עקיבא דבר זה מן הכתוב האמור בענין זה, שאינו עוסק לכאורה אלא בחטאת ולא בשאר קרבנות, שנאמר: "וכל חטאת אשר יובא מדמה אל אהל מועד לכפר בקודש לא תאכל, באש תשרף" (ויקרא ו, כג). <b>אמר רב יהודה אמר שמואל: משל למה הדבר דומה? לתלמיד ש</b>בתוך כדי הסעודה <b>מזג</b> (עירב, מהל) יין <b>לרבו ב</b>מים <b>חמין, ו</b>שוב <b>אמר לו</b> הרב לתלמיד: <b>מזוג לי! אמר לו</b> התלמיד לרב: <b>במה?</b> כלומר, האם בחמין או בצונן? <b>אמר לו</b> הרב לתלמיד: וכי <b>לא בחמין אנו עסוקין</b> עד כה?! <b>עכשיו,</b> משחזרתי וביקשתי ממך למזוג, כוונתי שתמזוג לי <b>בין בחמין בין בצונן.</b>
<b>הכא נמי</b> <small>[כאן גם כן],</small> <b>מכדי</b> <small>[הרי]</small> <b>בחטאת עסקינן ואתי</b> <small>[עסוקים אנו ובאים]</small> באותה פרשה (ויקרא ו, פסוק יז ואילך), אם כן <b>"חטאת" דכתב רחמנא</b> <small>[שכתבה התורה]</small> בפסוק זה <b>למה לי,</b> והרי ברור שבחטאת מדובר! <b>אלא</b> בדומה למשל, נאמרה חטאת כדי ללמדנו ש<b>לאו</b> <small>[לא]</small> ב<b>חטאת</b> בלבד <b>קאמינא לה</b> <small>[אומר אני</small> הלכה <small>זו]</small> שנפסל הדם בכניסתו לפנים, <b>אלא</b> ב<b>כל</b> ה<b>קדשים.</b>
<b>מתקיף לה</b> <small>[מקשה על כך]</small> <b>רב הונא בריה</b> <small>[בנו]</small> של <b>רב יהושע:</b> לפי הסבר זה יש להסיק דווקא את המסקנה ההפוכה, שכן <b>מכדי</b> <small>[הואיל]</small> ובפרשה זו כבר <b>איתרבו</b> <small>[התרבו]</small> <b>כל</b> ה<b>קדשים</b> הקרבים <b>לגבי מזבח לענין מריקה ושטיפה</b> האמורה בחטאת (ויקרא ו פסוק כא, שאם נתבשלו בכלי נחושת, נאסר הכלי בשל הבליעה, ויש להגעילו ברותחים), כפי שלמדו ממדרש הכתובים, נמצא שבכל הקדשים מדובר בפרשה זו, ואם כן, <b>חטאת דכתב רחמנא</b> <small>[ש</small>חזרה ו<small>כתבה התורה]</small> בענין זה של דם שנכנס לפני ולפנים <b>למה לי? שמע מינה</b> <small>[למד מכאן]:</small> <b>חטאת</b> שנכנס דמה לפנים — <b>אין</b> <small>[כן]</small> נפסלת, ואילו <b>מידי אחרינא</b> <small>[דבר אחר,</small> שאר קרבנות<small>]</small> — <b>לא. ו</b>אם יש מקום להמשיל משל כעין זה,
<b>הא לא דמיא</b> <small>[זו אינה דומה]</small> <b>אלא לתלמיד שמזג לרבו</b> מתחילה <b>בין בחמין בין בצונן,</b> ו<b>אמר לו</b> רבו: <b>אל תמזוג לי אלא חמין!</b>
<b>אלא טעמא</b> <small>[הטעם,</small> המקור לשיטתו<small>]</small> של <b>ר' עקיבא</b> הוא <b>מ</b>מה שלא נאמר בדין זה <b>"חטאת",</b> אלא: <b>"כל חטאת",</b> והרי זה בא לרבות אף שאר קרבנות. <b>דתניא</b> <small>[ש</small>כן <small>שנויה</small> ברייתא<small>]</small> בענין זה: "וכל <b>חטאת</b> אשר יובא מדמה... באש תישרף" — <b>אין לי</b> שנוהגת הלכה זו <b>אלא</b> בקרבן <b>חטאת</b> בלבד, בשאר <b>קדשי קדשים מנין? תלמוד לומר: "וכל חטאת"</b> שהוא לשון ריבוי. ושנוהגת כן אף ב<b>קדשים קלים מנין</b> לנו? <b>תלמוד לומר: "וכל חטאת",</b> שו' שב"וכל" יש בה ריבוי נוסף, <b>דברי ר' עקיבא.</b>
<b>אמר לו ר' יוסי הגלילי: אפילו אתה</b> מוצא במקרא זה עוד לשונות ריבוי ו<b>מרבה</b> מהם <b>כל היום כולו, איני שומע לך</b> לדרוש בפסוק זה <b>אלא</b> לגבי <b>חטאת</b> בלבד. וכך יש לדרוש: "וכל חטאת אשר יובא מדמה אל אוהל מועד... באש תישרף" — <b>אין לי</b> שנוהג דין זה <b>אלא</b> ב<b>חטאת יחיד,</b> ב<b>חטאת צבור מנין? תלמוד לומר "כל חטאת". ו</b>עדיין יש לשאול: <b>אין לי</b> שנוהג דין זה <b>אלא</b> ב<b>חטאת זכר,</b> ואולם שנוהג כן אף ב<b>חטאת נקבה מנין? תלמוד לומר "וכל",</b> בו'.
 ותוהים:  <b>כלפי לייא</b> <small>[לאן הוא נוטה]?</small> והרי ההיפך הוא המסתבר, שהרי סתם חטאת עליה מדובר היא חטאת יחיד, הבאה נקבה! ומתקנים, <b>אלא הכי קאמר</b> <small>[כך אומר]</small> ר' יוסי הגלילי: <b>אין לי אלא חטאת נקבה, חטאת זכר מנין? תלמוד לומר "וכל חטאת".</b>
ושואלים על כך: <b>וסבר</b> <small>[ו</small>כי <small>סבור]</small> <b>ר' יוסי הגלילי</b> כי <b>האי קרא להכי הוא דאתא</b> <small>[פסוק זה לכך הוא שבא]?</small> <b>והתניא</b> <small>[והרי שנויה</small> ברייתא<small>],</small> <b>ר' יוסי הגלילי אומר: (לפי שמצינו) כל הענין כולו</b> "וכל חטאת אשר יובא מדמה אל אוהל מועד לכפר בקודש לא תאכל, באש תישרף" <b>אינו מדבר</b> בחטאת חיצונה שנכנס דמה אל אוהל מועד שלא כראוי, <b>אלא בפרים הנשרפים ושעירים הנשרפים,</b> כלומר, החטאות הפנימיות, שדינן להישרף מחוץ לירושלים, ובא כתוב זה ללמד שאם אירע בהם פסול יש
<b>לשרוף</b> את <b>פסוליהן</b> ב<b>בית הבירה,</b> כלומר, בתוך המקדש, <b>ולעמוד ב</b>איסור <b>לא תעשה על אכילתו.</b>
<b>אמרו לו</b> חכמים: לדבריך, <b>חטאת</b> חיצונה <b>שנכנס דמה לפני ולפנים</b> (לקודש הקדשים) <b>מנין</b> לנו שהיא טעונה שריפה? <b>אמר להם:</b> דבר זה נלמד מדברי משה לבני אהרן, לאחר שנשרף שעיר החטאת ביום מות נדב ואביהוא: "מדוע לא אכלתם את החטאת... <b>הן לא הובא</b> את דמה אל הקדש פנימה" (ויקרא י, יח), ללמדנו שאם היה נכנס דמה פנימה, ראויה היתה להישרף. וכיצד, בויכוחו עם ר' עקיבא, דורש ר' יוסי הגלילי את הפסוק שלא כשיטתו, אלא לענין חטאת חיצונה!
 ומשיבים: ר' יוסי הגלילי  <b>לדבריו</b> של <b>ר' עקיבא קאמר</b> <small>[אמר],</small> שגם לשיטתו אין לדרוש את הפסוק אלא לגבי חטאת ולא לגבי שאר קדשים. ואילו הוא עצמו אינו סבור שעל כך מדובר בפסוק זה.
<big>ב משנה</big> <b>חטאת</b> חיצונה <b>שקבל</b> הכהן את <b>דמה בשני כוסות,</b> אם <b>יצא אחד מהן לחוץ</b> העזרה, ונפסל בכך, <b>הפנימי</b> שנשאר בעזרה לא נפסל ו<b>כשר</b> לזריקה. <b>נכנס אחד מהם לפנים</b> (להיכל), ונפסל בכך (כמבואר במשנה הקודמת) — <b>ר' יוסי הגלילי מכשיר</b> לזריקה את הדם ש<b>ב</b>כוס ה<b>חיצון</b> (שבעזרה), <b>וחכמים פוסלין</b> אותו.
<b>אמר ר' יוסי הגלילי</b> להוכיח את שיטתו: <b>מה אם במקום שהמחשבה</b> לזרוק בו את הדם <b>פוסלת</b> את הקרבן, דהיינו <b>בחוץ</b> לעזרה, אם יצא לשם מקצת הדם ונפסל <b>לא עשה</b> על ידי כך <b>את</b> הדם <b>המשויר</b> (הנשאר) שבפנים <b>כ</b>דם ה<b>יוצא,</b> והריהו כשר, וכפי שמוסכם על דעת הכל. אם הגיע מקצת הדם אל <b>מקום שאין המחשבה</b> לזרוק שם את הדם <b>פוסלת</b> בו, כלומר <b>בפנים</b> (בהיכל) — <b>אינו דין</b> (לא קל וחומר הוא) <b>שלא נעשה</b> בו <b>את</b> דינו של הדם <b>המשויר</b> בעזרה <b>כ</b>דינו של ה<b>נכנס</b> לפנים?
ועוד בענין דם חטאת חיצונה שנכנס להיכל לכפר: אם <b>נכנס</b> הדם פנימה <b>לכפר</b> (להזות), <b>אף על פי שלא כפר</b> בפועל — <b>פסול</b> הדם, אלו <b>דברי ר' אליעזר. ר' שמעון אומר:</b> אין הדם נפסל לזריקה <b>עד שיכפר,</b> שיזה ממנו בפנים. <b>ר' יהודה אומר: אם הכניס</b> את הדם להיכל ב<b>שוגג</b> — <b>כשר</b> הדם לזריקה.
 ובענין דמים שנפסלו, מוסיפים: <b>כל הדמים</b> ה<b>פסולין</b> לזריקה <b>שנתנו על גבי המזבח</b> — אין הקרבן כשר. ואף שנאמר על הציץ שבראש הכהן הגדול: "והיה על מצח אהרן ונשא אהרן את עון הקדשים" (שמות כח, לח), מכל מקום <b>לא הרצה</b> (הכשיר) <b>הציץ אלא על ה</b>קרב כשהוא <b>טמא, שהציץ מרצה על הטמא ואינו מרצה על היוצא</b> מן העזרה, ולא על פסולים אחרים.
<big>ג גמרא</big> בענין מחלוקתם של ר' יוסי הגלילי וחכמים, כשנתן מדמה של חטאת בהיכל, האם הדם שבכוס השני נפסל, <b>תניא</b> <small>[שנויה</small> ברייתא<small>],</small> <b>אמר ר' יוסי הגלילי: קל וחומר</b> הוא שהוא כשר, <b>ומה במקום שמחשבה</b> לזרוק בו את הדם <b>פוסלת,</b> כלומר <b>בחוץ</b> לעזרה — <b>לא פסל דם ש</b>יצא <b>בחוץ את</b> הדם שנותר <b>בפנים. מקום שאין מחשבה</b> לזרוק בו את הדם <b>פוסלת</b> כלומר, <b>בפנים</b> (בהיכל) — <b>אינו דין שלא יפסול</b> ה<b>דם ש</b>נכנס <b>בפנים את</b> הדם <b>ש</b>נותר <b>בחוץ?</b>
<b>אמרו לו</b> חכמים בתשובה, <b>הרי הוא אומר:</b> "וכל חטאת <b>אשר יובא מדמה</b> אל אהל מועד לכפר בקודש לא תאכל, באש תישרף" (ויקרא ו, כג), והלשון "מדמה" משמעה: <b>אפילו</b> הובא <b>מקצת</b> מ<b>דמה</b> הריהי נפסלת כולה בכך.
<b>אמר להם</b> ר' יוסי הגלילי לחכמים: אם כך אתם מדייקים מלשון הכתוב, יש לדון ב<b>קל וחומר ל</b>דם ה<b>יוצא</b> אל מחוץ לעזרה <b>מעתה,</b> שאף הוא יפסול את הדם שנותר בעזרה, ובאופן זה: <b>ומה במקום שאין מחשבה פוסלת</b> בו, כלומר <b>בפנים</b> — <b>פוסל</b> ה<b>דם שבפנים את</b> הדם <b>שבחוץ</b> (שבעזרה). <b>מקום שמחשבה פוסלת</b> בו, כלומר <b>בחוץ</b> לעזרה — <b>אינו דין שיפסול</b> ה<b>דם שבחוץ את</b> הדם <b>שבפנים</b> העזרה? ומדוע מכשירים אתם במקרה זה?
<b>אמרו לו</b> חכמים בתשובה לכך: <b>הרי הוא אומר</b> במקרא זה: <b>"אשר יובא</b> מדמה אל אהל מועד", ולשון ביאה באה ללמד שדווקא הדם <b>הנכנס</b> הוא ה<b>פוסל</b> במקצתו את הדם שבעזרה, <b>ואין ה</b>דם ה<b>יוצא</b> מהעזרה <b>פוסל</b> את הדם שבעזרה.
 בעקבות דיון זה שואלים: <b>ו</b>מדוע לא נלמד ש<b>תהא מחשבה</b> לזרוק <b>בפנים פוסלת מ</b>כוח <b>קל וחומר,</b> ובאופן זה: <b>ומה במקום שלא פסל</b> מקצת ה<b>דם ש</b>יצא <b>בחוץ את</b> שאר הדם <b>שבפנים</b> (שבעזרה) — <b>מחשבה</b> בו <b>פוסלת</b> את הקרבן, כלומר, <b>בחוץ. מקום שפסל</b> בו מקצת ה<b>דם שבפנים את</b> שאר ה<b>דם שבחוץ</b> (שבעזרה) — <b>אינו דין שתהא מחשבה</b> של הכהן בו <b>פוסלת,</b> כלומר, <b>בפנים?</b>
ומשיבים: אין למדים כן מקל וחומר, ש<b>הרי הוא אומר</b> בדין פיגול: "ואם האכל יאכל <b>ביום השלישי</b> פיגול הוא לא ירצה" (ויקרא יט, ז), ודרשוהו חכמים לענין מחשבת חוץ למקומו, ללמד

Daf 82b

ש<b>מקום</b> זה שמחשבה בו פוסלת צריך <b>שיהא משולש, ב</b>זריקת ה<b>דם ב</b>אכילת ה<b>בשר</b> ו<b>ב</b>הקטרת ה<b>אימורים,</b> שלגבי שלושתם הוא מוגדר כחוץ למקומו, ולכן אין מחשבה על ההיכל פוסלת.
<b>ו</b>עדיין יש לשאול לכיוון ההפוך: ונלמד ש<b>לא תהא מחשבה פוסלת בחוץ מקל וחומר</b> ממחשבה בפנים שאינה פוסלת: <b>ומה מקום שפסל דם ש</b>נכנס <b>בפנים</b> (בהיכל) <b>את</b> שאר הדם <b>ש</b>נשאר <b>בחוץ</b> (בעזרה) — <b>אין מחשבה פוסלת</b> אם חישב לזרוק את הדם <b>בפנים</b> (בהיכל), <b>מקום שלא פסל</b> ה<b>דם ש</b>יצא <b>בחוץ את</b> הדם <b>ש</b>נשאר <b>בפנים</b> כלומר, בעזרה — <b>אינו דין שלא יהא פוסל מחשבה</b> אם חשב לזרוק <b>בחוץ?</b>
<b>תלמוד לומר:</b> "ואם האכל יאכל מבשר זבח שלמיו ביום השלישי לא ירצה... פגול יהיה" (ויקרא ז, יח), ודרשו חכמים שכוונת הכתוב <b>"ביום השלישי"</b> — הרי זו מחשבת <b>חוץ לזמנו, "פגול</b> יהיה" — מחשבת <b>חוץ למקומו.</b>
ועוד בהלכות אלו: <b>בשר</b> הקרבנות <b>היוצא ל</b>מקום שהוא <b>חוץ</b> ממקום אכילתו (קדשים קלים — מחוץ לחומת ירושלים, קדשי קדשים — מחוץ לחומת העזרה) — <b>פסול</b> מלהיאכל. אבל בשר <b>הנכנס לפנים</b> (להיכל) — לא נפסל בכך, והריהו <b>כשר</b> לאכילה.
 וחידוש יש בדין זה, <b>ש</b>כן <b>יהא</b> מקום ללמוד <b>בדין</b> (בקל וחומר) <b>ש</b>יהא <b>פסול:</b> <b>ומה במקום שלא פסל</b> ה<b>דם ש</b>יצא <b>בחוץ</b> לעזרה <b>את</b> הדם <b>ש</b>נשאר <b>בפנים</b> — <b>בשר היוצא לחוץ</b> הריהו <b>פסול. מקום שיפסול דם ש</b>נכנס <b>בפנים</b> (בהיכל) <b>את</b> הדם <b>שבחוץ</b> — <b>בשר הנכנס בפנים אינו דין שפסל?</b>
<b>הרי הוא אומר:</b> "וכל חטאת אשר יובא <b>מדמה</b> אל אהל מועד... לא תאכל, באש תישרף" (ויקרא ו, כג) — <b>דמה</b> שהוכנס להיכל פסול, <b>ולא בשר</b> שהוכנס להיכל.
 ויש מקום לדון במידת <b>קל וחומר, מעתה</b> שלמדנו שאין בשר הקרבנות הנכנס פנימה פסול, ולומר כך: <b>ומה במקום שפסל דם שבפנים</b> (ההיכל) <b>את</b> הדם <b>שבחוץ</b> (שבעזרה) — <b>בשר הנכנס לפנים</b> (להיכל) <b>כשר, מקום שלא פסל</b> בו ה<b>דם ש</b>יצא <b>בחוץ את שבפנים</b> (בעזרה) — <b>בשר היוצא לחוץ</b> לעזרה <b>אינו דין ש</b>יהיה <b>כשר?</b>
לכך <b>הרי הוא אומר: "ובשר בשדה טרפה לא תאכלו"</b> (שמות כב, ל), והמלה "בשדה" באה ללמדנו הלכה כללית: <b>כיון שיצא בשר חוץ למחיצתו</b> (למקומו המוגדר) — <b>נאסר.</b>
<big>א</big> ושבים לדון בדין דם חטאת שנכנס להיכל. <b>תנו רבנן</b> <small>[שנו חכמים]:</small> נאמר בדברי משה לבניו של אהרן: "מדוע לא אכלתם את החטאת... הן לא הובא את דמה אל הקודש <b>פנימה"</b> (ויקרא י, יח), ומכאן יש לדייק שאילו היה מובא מדמה אל הקודש פנימה, אכן היתה נפסלת ואסורה באכילה. ויש לדון בדבר: <b>אין לי אלא</b> אם הוכנס דמה <b>פנימה</b> (לקודש הקדשים), ואולם אם הוכנס ל<b>היכל מנין</b> לנו שכך הוא גם כן דינו? <b>תלמוד לומר "אל הקדש פנימה",</b> ו"הקודש" הוא ההיכל.
 ושואלים על ברייתא זו: <b>ויאמר</b> הכתוב <b>"קדש"</b> בלבד, <b>ואל יאמר</b> גם <b>"פנימה",</b> שהרי אם הכנסה לקודש פוסלת — ממילא גם הכנסה לקודש הקודשים! <b>אמר רבא: בא</b> כתוב <b>זה ולימד על</b> כתוב <b>זה,</b> שאילו לא היה כתוב אלא "קודש" בלבד הייתי אומר שהכוונה לקודש הקדשים, וייתור הלשון "פנימה" מלמד ש"קודש" הינו ההיכל, ו"פנימה" הינו קודש הקדשים. ומביאים דוגמה לאופן זה של לימוד: <b>מידי דהוה</b> <small>[כמו שהוא]</small> לענין איסור אכילת תרומה על ידי עבדיו העבריים של הכהן, שלמדו מן הכתוב <b>"תושב</b> כהן <b>ושכיר</b> לא יאכל קדש" (ויקרא כב, י).
<b>דתניא</b> <small>[ששנויה</small> ברייתא<small>]:</small> <b>"תושב"</b> — <b>זה</b> עבד עברי ה<b>קנוי</b> לכהן <b>קנין עולם</b> (עבד נרצע, הקנוי עד היובל), <b>"שכיר"</b> — <b>זה</b> עבד עברי ה<b>קנוי קנין שנים,</b> שיוצא בשנה השביעית.
 ושואלים:  <b>יאמר</b> הכתוב <b>"תושב"</b> בלבד, ללמדנו שהקנוי קנין עולם אינו אוכל בתרומה, <b>ואל יאמר</b> גם <b>"שכיר", ואני אומר</b> מעצמי: אם מי ש<b>קנוי קנין עולם</b> לכהן <b>אינו אוכל</b> בתרומה כמו עבדיו הכנענים, משום שהוא אינו נחשב כרכוש הכהן — זה שהוא רק <b>קנוי קנין שנים לא כל שכן</b> שאינו אוכל?
 ומשיבים:  <b>אילו כן</b> היה כתוב, "תושב" בלבד, <b>הייתי אומר: "תושב"</b> — <b>זה</b> עבד ה<b>קנוי קנין שנים, אבל</b> ה<b>קנוי קנין עולם</b> — <b>יהא אוכל</b> בתרומה. לכן <b>בא "שכיר" ולימד על "תושב", ש</b>"תושב" <b>זה</b> עבד עברי ה<b>קנוי קנין עולם, ו</b>"שכיר" <b>זה</b> עבד ה<b>קנוי קנין שנים, ו</b>זה וזה <b>אינו אוכל</b> בתרומה.
<b>אמר ליה</b> <small>[לו]</small> <b>אביי</b> לרבא: וכי דומים הדברים? <b>בשלמא התם</b> <small>[נניח שם,</small> באכילת תרומה<small>]</small> יש מקום לפתרון זה, שכל אחד צריך כתוב לעצמו, שכן <b>תרי גופי נינהו</b> <small>[שני גופים</small> נפרדים <small>הם],</small> קנוי קנין עולם וקנוי קנין שנים. <b>ואף על גב דהוה ליה לקרא למכתב</b> <small>[ואף על פי שהיה לו למקרא לכתוב]</small> <b>"נרצע לא יאכל", ו</b>דינו של <b>אידך</b> <small>[האחר,</small> קנוי קנין שנים<small>]</small> <b>אתי</b> <small>[היה בא,</small> נלמד<small>]</small> <b>בקל וחומר</b> שאינו אוכל — מכל מקום אין בדבר קושי, <b>כי</b> <b>מילתא דאתי</b> <small>[דבר שבא,</small> נלמד<small>]</small> <b>בקל וחומר</b> בכל זאת <b>טרח וכתב לה קרא</b> <small>[טורח וכותב אותו המקרא].</small> <b>אלא הכא</b> <small>[כאן,</small> בדם שנכנס לקודש הקדשים<small>],</small> הלוא מן ההיכל נכנסים לקודש הקדשים, ו<b>כיון דאיפסל</b> <small>[שנפסל]</small> <b>בהיכל, לפני ולפנים</b> (בקודש הקדשים) <b>מאי בעי</b> <small>[מה צריך]</small> לחזור ולפוסלו? <b>אלא</b>
<b>אמר אביי: לא נצרכא</b> <small>[נצרכה]</small> "פנימה" <b>אלא ל</b>מקרה שהוכנס הדם לקודש הקדשים לא דרך ההיכל (שאז היה נפסל מתחילה), אלא ב<b>דרך משופש</b> (בעקיפין) דרך הגג או העליה. <b>אמר ליה</b> <small>[לו]</small> <b>רבא</b> לאביי: <b>והא</b> <small>[והרי]</small> לשון <b>הבאה כתיב ביה</b> <small>[נאמר בו]</small> ("הן לא הובא את דמה אל הקודש פנימה"), ואילו הבאה בדרך משופש אינה נחשבת הבאה! <b>אלא אמר רבא:</b> יש צורך בכתוב מיוחד הפוסל את הדם בקודש הקדשים, משום ש<b>כל מידי דחשיב עליה</b> <small>[כל דבר שחשב עליו]</small> הכהן להכניסו <b>לפני ולפנים</b> — עדיין <b>לא מיפסל</b> <small>[אינו נפסל]</small> <b>בהיכל.</b>
<b>בעי</b> <small>[שאל]</small> <b>רבא: פר העלם דבר של</b> <b>צבור ושעיר עבודה זרה, ש</b>צריך להזות את דמם בהיכל, ו<b>הכניס דמן</b> אל <b>לפני ולפנים</b> (לקודש הקדשים) <b>מהו?</b> האם נפסל הדם?
 וצדדי השאלה: <b>מי אמרינן</b> <small>[האם אומרים אנו]</small> כי כיון שנאמר בפסול זה: <b>"אל הקדש פנימה"</b> (ויקרא י, יח) ברצף אחד, יש ללמוד כי <b>כל היכא דקרינן</b> <small>[כל מקום שקוראים אנו]</small> בו <b>"אל הקדש",</b> שהדם נפסל בכניסתו להיכל, <b>קרינן ליה</b> <small>[קוראים אנו בו]</small> <b>"פנימה"</b> הריהו נפסל גם בכניסתו לקודש הקדשים, אבל <b>כל היכא דלא קרינן</b> <small>[כל מקום שאין קוראים אנו]</small> <b>"אל הקדש",</b> וכגון קרבנות אלו, שאין דמם נפסל בהיכל — <b>לא קרינן</b> <small>[אין אנו קוראים]</small> בו פסול של <b>"פנימה"</b> בקודש הקדשים. <b>או דלמא</b> <small>[שמא]</small> על כל פנים, קודש הקדשים <b>שלא במקומן הוא,</b> ונפסל בכך?
<b>ואם תימצי</b> <small>[תמצא]</small> <b>לומר</b> כי הואיל ו<b>שלא במקומן הוא</b> נפסל הדם, יש לשאול עוד: <b>פר ושעיר של יום הכיפורים ש</b>הכהן הגדול <b>הזה מדמן על הבדים</b> של הארון שבקודש הקדשים, כדינם ("על הכפורת ולפני הכפורת", ויקרא טז, יד), <b>ו</b>כשגמר עבודתם <b>הוציאן</b> אחר כך <b>להיכל, ו</b>חזר ו<b>הכניסן, מהו</b> דינם?
 וצדדי השאלה, <b>מי אמרינן</b> <small>[האם אומרים אנו]:</small> <b>מקומן הוא</b> בקודש הקדשים, ואינם נפסלים, <b>או דלמא</b> <small>[שמא]</small> <b>הואיל ו</b>כבר <b>נפק</b> <small>[יצא]</small> הדם מקודש הקדשים לאחר שנעשתה מצוותו — <b>נפק</b> <small>[יצא],</small> ושוב אין זה מקומו, ואם הכניסו שוב — נפסל?
<b>ואם תימצי</b> <small>[תמצא]</small> <b>לומר</b> במקרה זה: <b>הואיל ונפק נפק</b> <small>[ויצא יצא]</small>, יש לשאול: לאחר שיצא מקודש הקדשים, ו<b>הזה מדמן על הפרכת,</b>

Daf 83a

<b>והוציאו</b> את הדם <b>ל</b>עבר <b>מזבח</b> הזהב שבהיכל, והיזה עליו, כסדר האמור בעבודת יום הכיפורים (ויקרא טז, יח), ואחר כך חזר <b>והכניסן</b> שוב לעבר הפרוכת, <b>מהו</b> דינו של דם זה?
 וצדדי השאלה: האם נאמר כי <b>הכא</b> <small>[כאן]</small> מקום הפרוכת ומזבח הזהב <b>ודאי חד מקום</b> <small>[מקום אחד]</small> <b>הוא,</b> ההיכל, ולכן לא ייפסל הדם בהחזרתו למקום הפרוכת. <b>או דילמא</b> <small>[שמא]</small> כיון שלהולכת הדם למזבח הזהב <b>יציאה קרינא ביה</b> <small>[קוראים אנו בו]</small> בכתוב ("ויצא אל המזבח", ויקרא טז, יח), הרי החזרתו למקום הפרוכת כהכנסה היא נחשבת, ונפסל בכך? שאלות אלה לא נפתרו ונשארו ב<b>תיקו</b> <small>[תעמוד]</small> השאלה במקומה.
<big>א</big> שנינו במשנה שנחלקו חכמים במקרה ש<b>נכנס</b> דם החטאת החיצונה אל ההיכל על מנת <b>לכפר</b> (להזותו) שם ובפועל לא כיפר בו, שלדעת ר' אליעזר הריהו נפסל, ולדעת ר' שמעון אינו נפסל עד שיזה ממנו. ובענין זה, <b>תניא</b> <small>[שנויה</small> ברייתא<small>],</small> <b>ר' אליעזר אומר: נאמר כאן:</b> "וכל חטאת אשר יובא מדמה אל אהל מועד <b>לכפר בקדש</b> לא תאכל, באש תישרף" (ויקרא ו, כג), <b>ונאמר להלן</b> בסדר עבודת הכהן הגדול ביום הכיפורים: <b>"וכל אדם לא יהיה באהל מועד בבאו לכפר בקדש"</b> (ויקרא טז, יז). 
<b>מה להלן,</b> ביום הכיפורים, משמעו של "בבואו לכפר" הוא <b>ב</b>שלב <b>ש</b>עדיין <b>לא כיפר, אף כאן,</b> בפסולו של דם שנכנס לפנים, הלשון "לכפר בקדש" משמעה שנפסל הדם כבר בכניסתו להיכל, <b>ב</b>זמן <b>ש</b>עדיין <b>לא כיפר.</b>
 ואילו <b>ר' שמעון אומר: נאמר כאן "לכפר", ונאמר להלן</b> בסוף סדר העבודה ביום הכיפורים: <b>"ואת פר החטאת ואת שעיר החטאת אשר הובא את דמם לכפר</b> בקודש יוציא אל מחוץ למחנה ושרפו באש" (ויקרא טז, כז), <b>מה להלן</b> כוונת הלשון "לכפר" — <b>בש</b>כבר <b>כיפר,</b> שהרי פר ושעיר של יום הכיפורים נשרפים לאחר שהוזה דמם, <b>אף כאן</b> כוונת הלשון "לכפר" — <b>בש</b>כבר <b>כיפר,</b> ואין עצם הכנסת הדם להיכל פוסלתו.
ומסבירים:  <b>במאי קמיפלגי</b> <small>[במה הם חלוקים]</small> מה הבסיס למחלוקתם של ר' אליעזר ור' שמעון? <b>מר סבר</b> <small>[חכם זה,</small> ר' אליעזר, <small>סבור]:</small> <b>דנין חוץ מחוץ</b> דם חטאת חיצונה שאסור להכניסו להיכל, מן האיסור לכל אדם להיכנס להיכל, <b>ואין דנין חוץ</b> (חטאת חיצונה) <b>מבפנים</b> (מפר ושעיר יום הכיפורים שדמם נכנס לקודש הקדשים).
<b>ו</b>אילו <b>מר סבר</b> <small>[וחכם זה,</small> ר' שמעון, <small>סבור]:</small> <b>דנין בהמה מבהמה</b> (חטאת חיצונה מפר ושעיר של יום הכיפורים), <b>ואין דנין</b> דין <b>בהמה</b> (חטאת החיצונה) <b>מאדם</b> (שנאסר להיכנס).
<big>ב</big> עוד שנינו במשנה, <b>ר' יהודה אומר:</b> אם הכניס להיכל מדם חטאת חיצונה בשוגג — כשר. ומדייקים, <b>הא</b> <small>[אבל]</small> אם הכניס ב<b>מזיד</b> — <b>פסול.</b> ויש לדון בדבר: האם הוא פסול רק <b>ב</b>מקרה <b>ש</b>הכניס הדם ו<b>כיפר</b> (זרק הדם בפנים), וכדעת ר' אליעזר במשנתנו, <b>או</b> גם <b>ב</b>מקרה <b>ש</b>הכניס את הדם ועדיין <b>לא כיפר,</b> וכדעת ר' שמעון?
<b>אמר ר' ירמיה:</b> יש להביא ראיה ממה ששנינו בברייתא: <b>ממשמע שנאמר</b> בסדר העבודה ביום הכיפורים: <b>"ואת פר החטאת ואת שעיר החטאת אשר הובא את דמם לכפר בקודש</b> יוציא אל מחוץ למחנה ושרפו באש... והשורף אותם יכבס בגדיו...." (ויקרא טז, כז). <b>מה תלמוד לומר</b> מה בא ללמד הכתוב הנוסף <b>"והשרף"?</b> 
מיד תוהים על עצם השאלה: <b>מה תלמוד לומר "והשרף"?!</b> והרי <b>לגופיה איצטריך</b> <small>[לגופו הוצרך],</small> ללמדנו שהשורף את פר ושעיר יום הכיפורים נטמא בכך! <b>אלא</b> כך שואלת הברייתא: <b>מה תלמוד לומר</b> פעמיים, "פר ה<b>חטאת"</b> "שעיר ה<b>חטאת"?</b> והרי יכול היה לאמר "ואת פר ושעיר החטאת"!
<b>לפי ש</b>אילו היה כתוב בו רק פעם אחת "חטאת" <b>לא למדנו אלא ל</b>דינם של <b>פר ושעיר של יום הכפורים שנשרפין</b> על <b>בית הדשן</b> שהם <b>מטמאין בגדים</b> של הנושא אותם, ואולם <b>שאר</b> הקרבנות ה<b>נשרפין מנין</b> לנו — <b>תלמוד לומר "חטאת" "חטאת",</b> לרבות כל החטאות הנשרפות, אלו <b>דברי ר' יהודה.</b>
<b>ר' מאיר אומר: אינו צריך</b> ללימוד מ"חטאת" "חטאת". אלא כך למדים: <b>הרי הוא אומר</b> בפסוק זה: <b>"ואת פר החטאת ואת שעיר החטאת...</b> יוציא אל מחוץ למחנה" וכו', <b>שאין תלמוד</b> (צורך) <b>לומר</b> להזכיר לגביהם "אשר הובא את דמם <b>לכפר</b> בקודש", ואם כן <b>מה תלמוד לומר "לכפר"? לימד על כל</b> הקרבנות <b>המתכפרים</b> בפנים <b>שהשורפן מטמא בגדים.</b>
ויש לשאול: <b>ור' יהודה,</b> ש<b>"לכפר" לא משמע ליה</b> <small>[לו]</small> כמקור להלכה זו, <b>מאי טעמא</b> <small>[מה טעם</small> הדבר<small>]?</small> <b>לאו</b> <small>[האם לא]</small> <b>משום דמיבעיא ליה</b> <small>[שצריך אותה</small> את המלה הזו<small>]</small> <b>לגזירה שוה,</b> כדי ללמד שדם חטאת חיצונה שנכנס להיכל אינו נפסל אלא אם כיפר, וכשיטת ר' שמעון? ומכאן איפוא תשובה לשאלת הגמרא.

<big>א משנה</big> <b>המזבח מקדש</b> אף דבר פסול שעלה עליו, ואינו מקדש הכל אלא <b>את</b> הדבר <b>הראוי לו.</b> הלכה זו היתה הלכה מוסכמת, אלא שנחלקו חכמים ביחס להגדרה המדוייקת מה הוא "הראוי לו".
<b>ר' יהושע אומר: כל הראוי לאישים,</b> כל דבר שדרכו להישרף באש המזבח (עולות ואימורים וכיוצא בהם) — <b>אם עלה</b> על המזבח, הרי גם אם היה פסול <b>לא ירד,</b> כיון שהתקדש בעלייתו למזבח, והרי הוא קרב עליו, <b>שנאמר</b> בפרשת קרבן עולה: <b>"היא העלה על מוקדה"</b> (ויקרא ו, ב), ללמד: <b>מה עולה שהיא ראויה לאישים</b> ("על מוקדה") <b>אם עלתה לא תרד אף כל</b> דבר רגיל <b>שהוא ראוי לאישים</b> למזבח <b>אם עלה לא ירד.</b>
<b>רבן גמליאל אומר: כל הראוי</b> לעלות למזבח (גם אם אינו נשרף באש המזבח) — <b>אם עלה לא ירד,</b> אף שהוא פסול, <b>שנאמר: "היא העלה על מוקדה על המזבח",</b> (ויקרא ו, ב), ללמד: <b>מה עולה שהיא ראויה למזבח, אם עלתה לא תרד</b> — <b>אף כל דבר שהוא ראוי למזבח אם עלתה לא תרד.</b>
ומעירים: <b>אין</b> הבדל למעשה <b>בין דברי רבן גמליאל לדברי ר' יהושע אלא הדם והנסכים</b> הפסולים, שאינם עולים לאישים אבל ניתנים על המזבח, <b>שרבן גמליאל אומר: לא ירדו,</b> שהרי ראויים למזבח, <b>ור' יהושע אומר: ירדו.</b>
<b>ר' שמעון אומר:</b> נסכים הבאים יחד עם הקרבן, ונפסלו, בין אם היה <b>הזבח כשר ונסכים</b> הבאים עמו <b>פסולין</b> (כגון שנטמאו או שיצאו חוץ למקומם), ובין אם היו <b>הנסכים</b> כשלעצמם <b>כשירים ו</b>אולם <b>הזבח פסול</b> (ולכן גם הנסכים נפסלו, שהרי הם באים מחמת הזבח), <b>אפילו זה וזה פסולין</b> — בכל אלה, <b>הזבח לא ירד,</b> שכן המזבח קידשו, <b>והנסכים ירדו.</b>

Daf 83b

<big>א גמרא</big> שנינו במשנה: המזבח מקדש את הראוי לו. ומדייקים, כלל זה בא למעט: דוקא את ה<b>ראוי לו</b> — <b>אין</b> <small>[כן],</small> מקדש המזבח, ואילו את <b>שאין ראוי לו</b> — <b>לא</b> מקדש המזבח, ואף שעלה — ירד. ומעתה יש לברר: <b>למעוטי מאי</b> <small>[למעט</small> את <small>מה]?</small> <b>אמר רב פפא: למעוטי</b> <small>[למעט]</small> <b>קמצין</b> שקומצים הכהנים מן המנחות כדי להקטירם על המזבח, <b>שלא קידשו</b> אותם <b>בכלי</b> שרת קודם ההקטרה, ואינם ראויים עדיין למזבח.
<b>מתקיף לה</b> <small>[מקשה על כך]</small> <b>רבינא: מאי שנא</b> <small>[במה שונה]</small> דבר זה <b>מ</b>דברי <b>עולא?</b> ש<b>אמר עולא: אימורי קדשים קלין</b> (החלקים המוקטרים על גבי המזבח) <b>שהעלן</b> על המזבח <b>לפני זריקת דמן,</b> ועדיין אינם ראויים למזבח, בכל זאת <b>לא ירדו,</b> משום ש<b>נעשו לחמו של מזבח!</b>
ומשיבים: יש לחלק, <b>הנך</b> <small>[אלה]</small> אימורים קודם שנזרק דם הקרבן, <b>לא מיחסרו</b> <small>[חסרים]</small> <b>מעשה בגופייהו</b> <small>[בגופם]</small> כדי לעשותם ראויים למזבח, ואינם צריכים אלא לזריקת הדם. ואילו <b>הני</b> <small>[אלה]</small> הקמצים <b>מיחסרו</b> <small>[חסרים]</small> <b>מעשה בגופייהו</b> <small>[בגופם</small> עצמם<small>]</small> קידוש בכלי, ולכן אינם בכלל הראוי למזבח.
<big>ב</big> שנינו במשנה כי <b>ר' יהושע אומר: כל הראוי לאישים,</b> למרות שנפסל להקרבה, אם עלה לא ירד, שנאמר: "היא העולה על מוקדה" (ויקרא ו, ב) לומר שדבר הראוי להישרף על המוקד הוא שלא ירד. ושואלים: <b>ורבן גמליאל נמי</b> <small>[גם כן],</small> שלדעתו כל הראוי למזבח לא ירד, <b>הכתיב</b> <small>[הרי נאמר]:</small> <b>"עלה על מוקדה"!</b> ומשיבים: <b>ההוא</b> <small>[אותו</small> פסוק<small>]</small> <b>לאהדורי</b> <small>[להחזיר]</small> <b>פוקעין</b> חלקי קרבן שמחמת האש ניתקו ועפו מן המזבח <b>הוא דאתא</b> <small>[שבא],</small> שצריך להחזיר אותם למוקד.
 ושואלים:  <b>ואידך</b> <small>[ו</small>התנא <small>האחר,</small> ר' יהושע<small>]</small> הלכה זו שיש <b>לאהדורי</b> <small>[להחזיר]</small> <b>פוקעין מנא ליה</b> <small>[מנין לו]?</small> ומשיבים: <b>נפקא ליה</b> <small>[יוצאת,</small> נלמדת <small>לו]</small> הלכה זו <b>מ</b>מה שנאמר <b>"אשר תאכל האש</b> את העולה על המזבח" (ויקרא ו,  ג) שכוונתו: מה שכבר אכלה ממנו האש, אף שפקע — מחזירים אותו על המזבח.
 ומבררים:  <b>ואידך</b> <small>[והאחר,</small> רבן גמליאל<small>]</small> מה לומד הוא מכתוב זה? <b>ההוא מיבעי ליה</b> <small>[אותו</small> כתוב <small>נצרך לו]</small> <b>ל</b>למד: דווקא <b>עכולי עולה</b> (חלקי קרבן שאחזה בהם האש ופקעו) <b>אתה מחזיר</b> למזבח, <b>ואי</b> (אין) <b>אתה מחזיר עכולי קטורת</b> שנפלו ממזבח הזהב שבהיכל. <b>דתני</b> <small>[</small>וכפי <small>ששנה]</small> <b>ר' חנינא בר מניומי בר' אליעזר בן יעקב: "אשר תאכל האש את העלה על המזבח"</b> — מכאן למדים ש<b>עכולי עולה</b> שנפלו <b>אתה מחזיר</b> למזבח, <b>ואי אתה מחזיר עכולי קטורת.</b>
ושואלים: <b>ואידך</b> <small>[והאחר,</small> ר' יהושע<small>],</small> הרי לצורך עיכולי קטורת הוצרך כתוב זה, שאין מחזירים אותם. ומנין הוא לומד הלכה זו? ומשיבים: <b>לאו ממילא שמע מינה</b> <small>[האם לא מאליו אתה למד]</small> ש<b>עכולי עולה מהדרינן</b> <small>[מחזירים]</small> למזבח? ומכאן הוא למד את שתי ההלכות.
<big>ג</big> שנינו במשנה ש<b>רבן גמליאל אומר: כל הראוי</b> למזבח, אם עלה לא ירד, שהרי נאמר "העולה על מוקדה על המזבח" (ויקרא ו, ב). ושואלים: <b>ור' יהושע נמי, הכתיב</b> <small>[גם כן, הרי נאמר]:</small> על ה<b>מזבח"</b> ולא רק "על מוקדה"! ומשיבים: <b>ההוא מיבעיא ליה</b> <small>[אותו</small> פסוק <small>נצרך לו]</small> ללמד כדי להסיק ממנו את עיקרה של ההלכה שהמזבח מקדש כל שעלה עליו, וכך נדרש הפסוק: <b>מאי (טעמא) קאמר רחמנא</b> <small>[מה טעם אומרת התורה]</small> <b>כל הראוי למוקדה</b> לא ירד — משום ש<b>מקדש</b> אותו <b>מזבח.</b>
ושואלים: <b>ואידך</b> <small>[והאחר,</small> רבן גמליאל<small>]</small> מנין למד הוא דבר זה? ומשיבים: <b>"מזבח" אחרינא כתיב</b> <small>[אחר כתוב]</small> ("כל הנוגע במזבח יקדש", שמות כט, לז), וממנו אנו למדים זאת. ושואלים: <b>ואידך</b> <small>[והאחר,</small> ר' יהושע<small>]</small> מה הוא למד משני כתובים שנאמר בהם "מזבח"? ומשיבים: <b>חד להיכא</b> <small>[אחד</small> נצרך <small>להיכן,</small> למקרה<small>]</small> ש<b>היתה לה שעת הכושר</b> (זמן שהיתה כשירה) לעלות למזבח ואחר כך נפסלה, כגון בשר שנטמא, <b>וחד להיכא</b> <small>[ואחר להיכן,</small> למקרה<small>]</small> ש<b>לא היתה לה</b> מעולם <b>שעת הכושר,</b> כגון קרבן שנפסל בשחיטתו, ללמד שגם הוא לא ירד.
 ושואלים:  <b>ואידך</b> <small>[והאחר,</small> רבן גמליאל<small>]</small> מנין לו שגם זה שלא היתה לו שעת הכושר, אם עלה למזבח לא ירד? ומשיבים: <b>כיון</b> ש<b>פסולין נינהו</b> <small>[הם]</small> <b>ו</b>בכל זאת <b>רבינהו רחמנא</b> <small>[ריבתה אותם התורה]</small> שלא ירדו, <b>לא שנא</b> <small>[אינו שונה]</small> אם <b>היתה לו שעת הכושר, לא שנא</b> <small>[אינו שונה]</small> אם <b>לא היתה לו שעת הכושר.</b>
<big>ד</big> שנינו במשנה: <b>ר' שמעון אומר</b> לגבי נסכים הבאים עם הזבח: בין אם היה <b>הזבח כשר</b> והנסכים פסולים, ובין אם היו הנסכים כשרים כשלעצמם אך הזבח פסול, הזבח לא ירד והנסכים ירדו. ובטעם הדבר <b>תניא</b> <small>[שנויה</small> ברייתא<small>],</small> <b>ר' שמעון אומר:</b> בכתוב ממנו למדנו כי קרבן פסול שעלה על המזבח לא ירד נאמר: "היא ה<b>עולה</b> על המזבח" (ויקרא ו, ב), ויש ללמוד מכאן: <b>מה עולה הבאה בגלל עצמה, אף כל הבאין בגלל עצמן. יצאו</b> מכלל זה <b>נסכים הבאין בגלל זבח</b> ולא כקרבן לעצמם, שאינם בכלל אלה שלא ירדו.
<big>ה</big> ועוד שנויה ברייתא בענין משנתנו, <b>ר' יוסי הגלילי אומר: מתוך שנאמר "כל הנגע במזבח יקדש"</b> (שמות כט, לז), <b>שומע אני</b> לכאורה שהמזבח מקדש כל שעלה עליו, <b>בין</b> שהוא <b>ראוי ובין שאינו ראוי</b> — <b>תלמוד לומר</b> בפסוק שלאחריו: "וזה אשר תעלה על המזבח <b>כבשים"</b> (שמות כט, לח) ללמדנו: <b>מה כבשים ראויין</b> למזבח, <b>אף כל</b> שהוא <b>ראוי</b> למזבח. <b>ר' עקיבא אומר:</b> נאמר בכתוב שבספר ויקרא: "היא ה<b>עולה</b> על המזבח" (ויקרא ו, ב), ללמד: <b>מה עולה ראויה</b> למזבח — <b>אף כל ראויה.</b>
ושואלים: <b>מאי בינייהו</b> <small>[מה</small> ההבדל <small>ביניהם</small> למעשה<small>]?</small> <b>אמר רב אדא בר אהבה: עולת העוף פסולה איכא בינייהו</b> <small>[יש ביניהם],</small> <b>מר מייתי לה</b> <small>[חכם זה,</small> ר' עקיבא, <small>מביא</small> לומד <small>אותה]</small> <b>מ</b>מה שנאמר <b>"עולה",</b> ואם כן אף עולת העוף פסולה בכלל זה, ואם עלתה על המזבח לא תרד. <b>ומר מייתי לה</b> <small>[וחכם זה,</small> ר' יוסי הגלילי, <small>מביא אותה]</small> <b>מ</b>מה שנאמר <b>"כבשים",</b> ומכאן שרק בבהמה פסולה הדין כן.
 ושואלים:  <b>ולמאן דמייתי לה</b> <small>[ולמי שמביא</small> <small>אותה]</small> <b>מ"כבשים", הכתיב</b> <small>[הרי נאמר]</small> גם: <b>"עלה"!</b> ומשיבים: לשיטתו, <b>אי כתב</b> <small>[אם</small> היה <small>נאמר]</small> רק <b>"כבשים" ולא כתיב</b> <small>[</small>היה <small>נאמר]</small> <b>"עולה", הוה אמינא</b> <small>[הייתי אומר]</small> <b>אפילו</b> נפסלו <b>מחיים</b> אם עלו לא ירדו, לכן <b>כתב רחמנא</b> <small>[כתבה התורה]</small> <b>"עולה",</b> לומר שמדובר במה שעולה על המזבח, ולא בכבשים חיים.
 ושואלים:  <b>ולמאן דמייתי לה</b> <small>[ול</small>שיטת <small>מי שמביא לו</small> לדין זה<small>]</small> מקור <b>מ"עולה", הא כתיב</b> <small>[הרי נאמר]:</small> גם <b>"כבשים"!</b> ומשיבים: <b>אי כתיב</b> <small>[אם</small> היה <small>נאמר]</small> רק <b>"עלה" ולא כתיב</b> <small>[</small>היה <small>נאמר]</small> <b>"כבשים", הוה אמינא</b> <small>[הייתי אומר]</small> שכל דבר שראוי לעלות על המזבח בכלל זה, <b>אפילו מנחה,</b> לכן <b>כתב רחמנא</b> <small>[כתבה התורה]</small> <b>"כבשים",</b> לומר שרק בקרבנות מן החי מדובר, ולא במנחות.
 ושואלים:  <b>מאי איכא</b> <small>[מה,</small> איזה הבדל <small>יש]</small> <b>בין</b> שיטת <b>הני תנאי</b> <small>[תנאים אלה</small> שבברייתא<small>],</small> ר' יוסי הגלילי ור' עקיבא, <b>להני תנאי דמתניתין</b> <small>[לאותם התנאים של משנתנו]?</small> <b>אמר רב פפא:</b> לגבי <b>קמצים</b> של מנחות <b>שקדשו בכלי</b> ונפסלו <b>איכא בינייהו</b> <small>[יש ביניהם</small> הבדל<small>],</small> <b>לתנאי דידן</b> <small>[ל</small>שיטת <small>התנאים שלנו</small> של משנתנו<small>]</small> — <b>לא ירדו,</b> שהרי ראויים הם למזבח ולאישים. <b>לתנאי דמתניתא</b> <small>[ל</small>שיטת <small>התנאים של הברייתא]</small> — <b>ירדו,</b> שלשיטת שניהם, רק בעלי חיים אמורים בענין זה.
ובסיכום דעות התנאים בענין זה, <b>ריש לקיש אמר: מנחה הבאה בפני עצמה,</b> כקרבן בפני עצמו, ולא כנספחת לזבח, ונפסלה, <b>לדברי כולן</b> — <b>לא תרד,</b> לדעת ר' יהושע ורבן גמליאל — משום שהיא ראויה לאישים, ולדעת ר' שמעון — משום שהיא באה בפני עצמה. אבל <b>לדברי ר' יוסי הגלילי ור' עקיבא</b> —

Daf 84a

<b>תרד</b> שכן לשיטת שניהם, במנחות לא נאמרה ההלכה שאם עלו אין יורדים, שאינן דומות לכבשים. <b>מנחה הבאה עם הזבח</b> כלומר, מנחת נסכים שמביאים עם קרבן עולה או שלמים, והיא קריבה כליל על גבי המזבח, אם נפסלה, <b>לדברי רבן גמליאל ור' יהושע</b> — <b>לא תרד</b> שהרי היא ראויה לאישים, ואילו <b>לדברי כולן</b> — <b>תרד,</b> אם משום שאינה דומה לכבשים (לשיטת ר' יוסי הגלילי ור' עקיבא), ואם משום שאינה באה לעצמה (לשיטת ר' שמעון).
<b>נסכים הבאין בפני עצמן</b> יין שנדר אדם כדי לנסכו על המזבח, ולא יחד עם קרבן, <b>לדברי כולן</b> — <b>ירדו,</b> אם משום שאינם דומים לכבשים (לשיטת ר' יוסי הגלילי ור' עקיבא), ואם משום שאינם ראויים לאישים (לשיטת ר' יהושע). ואילו <b>לדברי רבן גמליאל ור' שמעון</b> — <b>לא ירדו,</b> שהרי הם ראויים למזבח (לשיטת רבן גמליאל), והם באים לעצמם (לשיטת ר' שמעון). <b>נסכין הבאין עם הזבח, לדברי כולן</b> — <b>ירדו,</b> אם משום שאינם דומים לכבשים (לשיטת ר' יוסי ור' עקיבא), ואם משום שאינם ראויים לאישים (לשיטת ר' יהושע), או משום שאינם באים לעצמם (לשיטת ר' שמעון), <b>לדברי רבן גמליאל לחודיה</b> <small>[לחוד]</small> — <b>לא ירדו,</b> שהרי ראויים הם למזבח.
 ושואלים:  <b>פשיטא</b> <small>[פשוט]</small> שכן הוא, שהרי כל זה בכלל הדברים שכבר נאמרו, ומה חידש ריש לקיש בדבריו? ומשיבים: ההלכה בדין <b>מנחה הבאה בפני עצמה איצטריכא ליה</b> <small>[הוצרכה לו</small> לריש לקיש<small>],</small> להשמיענו שמנחה הבאה עם הזבח יכולה גם לבוא בפני עצמה, אם אדם מתנדב כן בפירוש. <b>וכ</b>דברי <b>רבא,</b> ש<b>אמר רבא: מתנדב אדם מנחת נסכים,</b> כלומר, מנחה עם נסכים שציותה התורה להביא עם הזבח, <b>בכל יום,</b> ולא רק עם הזבח.
<b>ו</b>שואלים: אם כן, <b>נשמעינן</b> <small>[שיאמר לנו</small> ריש לקיש כלומר: אמר במפורש<small>]</small> <b>כ</b>דברי <b>רבא,</b> ולא בדרך עקיפה! אלא, דינם של <b>נסכים הבאים עם הזבח,</b> שהוזכרו בדבריו במפורש, <b>איצטריכא ליה</b> <small>[הוצרך לו]</small> לריש לקיש להשמיענו, במקרה <b>דקא מקרב להו למחר וליומא חרא</b> <small>[שהוא מקריב אותם למחר וליום שאחריו],</small> ולא ביום שהקריב את הקרבן.
 שכן <b>סלקא דעתך אמינא</b> <small>[יעלה על דעתך לומר],</small> <b>הואיל ואמר מר</b> <small>[החכם]</small> בדרשת הכתוב: <b>"מנחתם ונסכיהם"</b> (במדבר כט, יח) — אפילו <b>בלילה</b> הם קרבים, אף שהזבח שבאו עמו קרב ביום, <b>"מנחתם ונסכיהם"</b> — גם <b>למחר</b> (לאחר שכבר קרב הזבח שבאו עמו) הם קרבים, אם כן, <b>כנסכים הבאין בפני עצמן דמו</b> <small>[</small>הם <small>נחשבים],</small> <b>ומודי</b> <small>[ומודה]</small> <b>ר' שמעון</b> ש<b>לא ירדו, קא משמע לן</b> <small>[משמיע לנו]</small> שהריהם כנספחים לקרבן, וירדו.
<big>א משנה</big> <b>אלו</b> הם הדברים שאף שנפסלו, <b>אם עלו</b> על המזבח <b>לא ירדו: הלן</b> דם, או אימורים, או איברי עולה, שעבר עליהם הלילה מחוץ למזבח, <b>והיוצא</b> מתחום העזרה, <b>והטמא, ושנשחט</b> במחשבה להקריבו <b>חוץ לזמנו ו</b>כן במחשבה להקריבו <b>חוץ למקומו, ו</b>הזבח <b>שקבלו</b> את דמו אנשים שהם <b>פסולין</b> לעבודה, <b>ו</b>כן ש<b>זרקו</b> פסולים <b>את דמו.</b>
<b>ר' יהודה אומר:</b> הזבח <b>שנשחט בלילה, ו</b>כן בהמת קדשים ש<b>נשפך דמה, ו</b>כן זו ש<b>יצא דמה חוץ לקלעים</b> ונפסלה בכך, גם <b>אם עלתה תרד. ר' שמעון אומר:</b> כל אחת מאלה, אם עלתה <b>לא תרד,</b> משום <b>שהיה פסולו</b> של קרבן זה <b>בקדש. ש</b>כך היה <b>ר' שמעון אומר</b> ככלל: <b>כל</b> קרבן פסול <b>שפסולו</b> חל <b>בקדש</b> תוך כדי עבודה במקדש — <b>הקדש מקבלו,</b> וכיון שעלה על המזבח לא ירד. וכל ש<b>לא היה פסולו בקדש</b> ומתחילה לא היה ראוי להקרבה — <b>אין הקדש מקבלו.</b>
<b>ואלו</b> הם <b>שלא היו פסולן בקדש,</b> ואם עלו ירדו: בעל חיים <b>הרובע</b> את האדם, <b>ו</b>כן בעל חיים <b>הנרבע</b> על ידי אדם, <b>והמוקצה</b> (המופרש) לעבודה זרה, <b>והנעבד</b> כעבודה זרה, <b>והאתנן</b> (שכרה של הזונה), <b>והמחיר</b> שקנו בו כלב, <b>והכלאים, והטרפה</b> (שנפגע או שחלה וסופו למות), <b>והיוצא דופן</b> (שנולד בחיתוך דופן הרחם ולא באופן טבעי) <b>ובעלי מומין. ר' עקיבא מכשיר בבעלי מומין,</b> וסבור שאם עלו, לא ירדו. <b>ר' חנינא סגן הכהנים אומר: דוחה היה אבא את בעלי מומין מעל גבי המזבח.</b>
ושבים לתחילת המשנה, לאלו שאם עלו לא ירדו, ומוסיפים: <b>כשם שאם עלו לא ירדו, כך</b> מצד שני <b>אם ירדו</b> שוב <b>לא יעלו. וכולן,</b> גם אלו שאם עלו לא ירדו, במקרה <b>שעלו חיים לראש המזבח</b> — <b>ירדו,</b> שבהמה חיה אינה ראויה למזבח, אלא לאחר שחיטה. <b>עולה שעלתה חיה לראש המזבח</b> — <b>תרד,</b> שלכתחילה אין שוחטים בראש המזבח, אבל אם <b>שחטה בראש המזבח</b> — <b>יפשיט וינתחה במקומה,</b> ואין מורידים אותה עוד.
<big>ב גמרא</big> ובטעמי שיטות התנאים שנשנו במשנה <b>תניא</b> <small>[שנויה</small> ברייתא<small>],</small> <b>ר' יהודה אומר:</b> בכתוב ממנו למדנו שהעולים למזבח לא ירדו, נאמר: <b>"זאת</b> תורת העולה <b>היא העולה</b> על מוקדה על המזבח" (ויקרא ו, ב) — <b>הרי אלו שלשה מיעוטין:</b> "זאת", "היא", וה"א של "העולה", <b>פרט לשנשחטה בלילה, ושנשפך דמה, ושיצא דמה חוץ לקלעים, שאם</b> אחת מהן <b>עלתה</b> למזבח — <b>תרד.</b>
<b>ר' שמעון אומר:</b> נאמר בכתוב זה <b>"עלה"</b> — <b>אין לי אלא עולה כשרה, מנין לרבות</b> גם זו <b>שנשחטה בלילה, ושנשפך דמה, ושיצא דמה חוץ לקלעים, והלן, והיוצא, והטמא, ושנשחט חוץ לזמנו וחוץ למקומו, ושקבלו פסולין וזרקו את דמו,</b> או דם הזבחים
<b>הניתנין למטה</b> מחוט הסיקרא, כגון דם העולה והאשם והשלמים, <b>שנתנן למעלה,</b> או דמי חטאת שצריכים להינתן <b>למעלה שנתנן למטה, ו</b>כן <b>ה</b>קרבנות שדמיהם <b>ניתנין בחוץ</b> על המזבח החיצון <b>שנתנן בפנים</b> בהיכל, וכן אלו שדמם ניתן <b>בפנים</b> (החטאות הפנימיות) <b>שנתנן בחוץ, ו</b>קרבן ה
<b>פסח וחטאת ששחטן שלא לשמן,</b> אף על פי שכולם פסולים, <b>מנין</b> שאם עלו למזבח לא ירדו? <b>תלמוד לומר: "תורת העלה"</b> — <b>ריבה</b> הכתוב שתהא <b>תורה</b> (הלכה) <b>אחת לכל העולין, שאם עלו</b> — <b>לא ירדו.</b>
<b>יכול שאני מרבה</b> גם <b>הרובע והנרבע, והמוקצה והנעבד, ואתנן ומחיר, וכלאים וטרפה ויוצא דופן? תלמוד לומר: "זאת",</b> למעט.
 ושואלים:  <b>ומה ראית לרבות את אלו</b> שמנינו <b>ולהוציא את אלו?</b> ומשיבים: <b>אחר שריבה</b>

Daf 84b

<b>הכתוב ומיעט,</b> וצריך אני להכריע, מה לרבות ומה למעט, <b>מרבה אני את</b> כל <b>אלו שהיה פסולן בקדש</b> במקדש, תוך כדי עבודה, שאם עלו לא ירדו, <b>ומוציא</b> (ממעט) <b>אני את אלו שלא היה פסולן בקודש,</b> שאם עלו ירדו.
<b>ור' יהודה,</b> שאינו דורש כר' שמעון להכשיר כל שפסולו בקודש, ומכל מקום מסכים לדברי המשנה בענין הלן והטמא וכו', <b>מייתי</b> <small>[מביא]</small> <b>לה</b> הסבר לשיטתו <b>מהכא</b> <small>[מכאן],</small> כפי ששנינו בברייתא, <b>מפני מה אמרו: לן בדם</b> (דם שנפסל בלינה) שהוא <b>כשר</b> כלומר, שאם עלה למזבח לא ירד —
<b>שהרי לן כשר באימורין,</b> ומפני מה אמרו ש<b>לן באימורין כשר</b> — <b>שהרי לן כשר בבשר,</b> שבשר שלמים מותר באכילה לכתחילה ליום ולילה ויום, ואין לינת הלילה פוסלתו.
 מפני מה אמרו ש<b>יוצא</b> חוץ לעזרה כשר, שאם עלה לא ירד — לפי <b>שהיוצא כשר בבמה</b> (בזמן שהיא מותרת) שהרי כל עיקרה של העבודה בבמה הוא בחוץ.
 ומפני מה אמרו ש<b>טמא</b> אם עלה לא ירד — <b>הואיל והותר</b> הטמא <b>לעבודת ציבור,</b> שאם הציבור או הכהנים טמאים, הותרה עבודת הציבור בטומאה.
 הנשחט במחשבת <b>חוץ לזמנו</b> אם עלה לא ירד — <b>הואיל ו</b>הוא <b>מרצה</b> על כל פנים <b>ל</b>ענין <b>פיגולו,</b> שהרי רק אם נעשית עבודת הקרבן כראוי, חל עליו דין פיגול.
 הנשחט במחשבת <b>חוץ למקומו</b> אם עלה לא ירד — <b>הואיל ואיתקש</b> <small>[והוקש]</small> בכתוב <b>ל</b>נשחט במחשבת <b>חוץ לזמנו.</b>
ומה שאמרו על קרבן <b>שקבלו פסולין וזרקו את דמו</b> שאם עלה לא ירד — מדובר <b>בהנך פסולי דחזו</b> <small>[באותם פסולים שראויים]</small> <b>לעבודת ציבור,</b> כגון כהן טמא.
 ושואלים על הסברים אלו: <b>וכי דנין דבר שלא בהכשרו</b> כלומר, להכשיר דבר שעושה שלא כראוי <b>מדבר שבהכשרו</b> שכשר כך לכתחילה?
 ומשיבים: ה<b>תנא</b> על מה שהכתוב <b>"זאת תורת העלה"</b> (ויקרא ו, ב) ש<b>ריבה</b> בה הכתוב את כל הפסולים שלא ירדו <b>סמיך ליה</b> <small>[סומך עליה],</small> ולא הובאו נימוקים אלה אלא כדי להסביר מדוע לדעת ר' יהודה, אין ממעטים גם אותם "מזאת" "היא" ו"העולה".
<big>א</big> ובענין בהמה שנשחטה בלילה, שלדעת ר' יהודה, גם אם עלתה — תרד, <b>אמר ר' יוחנן: השוחט בהמה בלילה בפנים</b> במקדש, וחזר <b>והעלה</b> אותה להקריבה <b>בחוץ</b> לעזרה — <b>חייב</b> על העלאה זו, ככל המקריב בחוץ.

Daf 85a

<b>לא תהא</b> שחיטה בלילה <b>פחותה משוחט בחוץ ומעלה בחוץ,</b> שחייב על ההעלאה, כמבואר במשנה להלן (זבחים קו,א), למרות שאינה מתקבלת בפנים, וגם אם עלתה תרד.
<b>מתיב</b> <small>[מקשה]</small> על כך <b>רב חייא בר אבין</b> ממה ששנינו: <b>השוחט עוף בפנים, ומעלה בחוץ</b> — <b>פטור</b> על ההעלאה, שהרי עוף של קרבן נמלק ולא נשחט. אבל אם <b>שחט</b> את העוף <b>בחוץ, ומעלה בחוץ</b> — <b>חייב.</b> ולפי דברי ר' יוחנן, גם כאן <b>נימא</b> <small>[נאמר]:</small> <b>לא תהא</b> שחיטה בפנים <b>פחותה משוחט ומעלה בחוץ,</b> ומדוע הוא פטור!
ואומרים: אכן, <b>תיובתא</b> <small>[קושיה חמורה</small> היא<small>]</small> ונדחו דברי ר' יוחנן. <b>איבעית אימא</b> <small>[אם תרצה אמור]</small> תירוץ לקושיה זו: אין מקום ללמוד משחיטת עוף בחוץ לשחיטת עוף בפנים, שכן <b>שחיטת העוף בפנים</b> הרי זה כאילו <b>מיקטל קטליה</b> <small>[הרג אותו].</small> מה שאין כן בשחיטת בהמה בלילה בפנים, אף שהיא פסולה, הרי זו שחיטה, ויש ללומדה משחיטת חוץ.
<big>א</big> ועוד בדינם של דברים שעלו על המזבח שלא כהלכתם, <b>אמר עולא: אימורי</b> (חלקי הקרבן הנשרפים במזבח) <b>קדשים קלים שהעלן</b> למזבח <b>לפני זריקת דמן,</b> שהיא המקדשתם למזבח — <b>לא ירדו,</b> כיון ש<b>נעשו לחמו של מזבח.</b>
<b>אמר ר' זירא: אף אנן נמי תנינא</b> <small>[אף אנו גם כן שנינו]</small> במשנתנו: <b>שנשפך דמה, ושיצא דמה חוץ לקלעים</b> בכל אלו, אם עלו האימורים לא ירדו. ומעתה יש ללמוד: <b>ומה התם</b> <small>[שם]</small> ש<b>אם בא לזרוק</b> את הדם <b>אין לו</b> אפשרות <b>לזרוק</b> ולהכשירם להקרבה, שהרי נשפך הדם, בכל זאת <b>אמרת</b> <small>[אומר אתה]:</small> <b>אם עלו לא ירדו, הכא</b> <small>[כאן]</small> שהדם קיים, ו<b>אם בא לזרוק זורק</b> ומכשירם להקרבה, <b>לא כל שכן</b> שאם עלו לא ירדו?
 ודוחים:  <b>תרגמא</b> <small>[תרגם,</small> הסבר <small>אותה]</small> הלכה זו שבמשנה דווקא ב<b>קדשי קדשים</b> שכן אימוריהם מקודשים למזבח אף לפני זריקת הדם, ולכן אם עלו לא ירדו. אבל אימורי קדשים קלים אינם ראויים כלל למזבח קודם זריקת הדם.
 ומקשים:  <b>הרי</b> קרבן <b>פסח,</b> שנזכר באותה רשימה של דברים שאם עלו לא ירדו, ש<b>קדשים קלים הוא!</b> ודוחים: <b>תרגמא</b> <small>[תרגם,</small> הסבר<small>]</small> שהוזכר שם פסח רק <b>ב</b>ענין אם נשחט <b>שלא לשמן,</b> ולא לענין נשפך ויצא הדם.
<b>תנן</b> <small>[שנינו</small> במשנתנו<small>]:</small> <b>וכולן שעלו חיין לגבי מזבח</b> — <b>ירדו,</b> ונדייק מכאן: <b>הא</b> <small>[אבל]</small> <b>שחוטין</b> — <b>לא ירדו</b> גם אם לא נזרק דמם. <b>מאי לאו</b> <small>[האם אין]</small> דיוק זה חל על כל הקדשים, <b>לא שנא</b> <small>[אינו שונה]</small> ב<b>קדשי קדשים, לא שנא</b> <small>[אינו שונה]</small> ב<b>קדשים קלים?</b>
ודוחים: <b>לא,</b> אפשר לומר: <b>הא</b> <small>[אבל]</small> <b>שחוטין</b> — <b>מהן ירדו, מהן לא ירדו.</b> ומקשים: <b>והא</b> <small>[והרי]</small> <b>"כולן" קתני</b> <small>[שנה],</small> ועל כולם יש לדייק שאם היו שחוטים לא ירדו! ומשיבים: מה ששנינו <b>"כולם"</b> מתייחס רק ל<b>חיין,</b> להשמיענו שכל הקרבנות הכשרים שעלו למזבח — ירדו, ואין צורך לשוחטם על המזבח, ואינה מלמדת לגבי שחוטים.
 ושואלים: ומדוע הוצרכה המשנה לאמר זאת?  <b>פשיטא</b> <small>[פשוט]</small> שירדו! ומשיבים: <b>לעולם</b> מדובר על ה<b>חיין,</b> אבל לא בבעלי חיים כשרים, אלא בבעלי מום <b>בדוקין</b> (קרום) <b>שבעין, ואליבא</b> <small>[ולפי שיטתו]</small> של <b>ר' עקיבא,</b> ש<b>אמר</b> קודם לכן במשנה ש<b>אם עלו לא ירדו,</b> ובאה המשנה להשמיענו כי בחיים מודה הוא שירדו.
 ומקשים:  <b>במאי אוקימתא</b> <small>[במה העמדת]</small> את ההלכה הזו במשנה — <b>בפסולין, אימא סיפא</b> <small>[אמור</small> את <small>סופה]:</small> <b>וכן עולה שעלתה חיה לראש המזבח</b> — <b>תרד, שחטה בראש המזבח</b> — <b>יפשיט וינתח במקומה. ואי</b> <small>[ואם]</small> <b>פסולה</b> היא, כדבריך, יש לתמוה: וכי <b>בת הפשט ונתוח היא?</b> הלוא "והפשיט את העולה <b>ונתח אתה"</b> (ויקרא א, ו) <b>אמר רחמנא</b> <small>[אמרה התורה],</small> <b>"אתה"</b> — הרי זה מיעוט: <b>כשרה ולא פסולה!</b>
ומשיבים: <b>סיפא אתאן</b> <small>[בסוף,</small> בהלכה זו לגבי עולה, <small>באנו]</small> <b>לכשרה.</b> ושואלים: <b>ומאי קמשמע לן</b> <small>[מה משמיע לנו]?</small> ומשיבים: ש<b>יש הפשט ונתוח</b> גם <b>בראש המזבח,</b> ואין בכך גנאי.
 ושואלים:  <b>ולמאן דאמר</b> <small>[ול</small>דעת <small>מי שאומר]:</small> <b>אין הפשט ונתוח בראש המזבח, מאי איכא למימר</b> <small>[מה יש לומר]?</small> ומשיבים: לשיטתו, <b>הכא במאי עסקינן</b> <small>[כאן במה אנו עוסקים]?</small> <b>כגון שהיתה לו שעת הכושר ונפסלה,</b> שעלתה חיה, ושחטה בראש המזבח וזרק דמה, ואחר כך אירע בה פסול. <b>ו</b>משנה זו לדעת <b>ר' אלעזר בר' שמעון היא,</b> ש<b>אמר: כיון שנזרק הדם ו</b>בכך <b>הורצה בשר</b> להקרבה <b>שעה אחת,</b> הרי אף שנפסלה לאחר מכן — <b>יפשיטנה ועורה לכהנים,</b> ובשרה מוקטר.
 ושואלים:  <b>ואלא,</b> אם בפסולה מדובר, <b>דקתני</b> <small>[מה שהוא שונה]</small> בתוספתא על משנתנו: <b>כיצד עושה? מוריד את הקרבים למטה ומדיחן, למה לי?</b> כלומר, מדוע? הרי לאחר שמורידם שוב לא יעלו!
 ומשיבים: אלא  <b>היכי נעביד</b> <small>[כיצד נעשה]?</small> <b>נקרבינהו בפרתייהו</b> <small>[נקריב אותם עם הפרש שבתוכם]?</small> הלוא על כיוצא בזה כבר נאמר: <b>"הקריבהו נא לפחתך הירצך או הישא פניך"</b> (מלאכי א, ח), שדבר המאוס לפני בשר ודם אין ראוי להקריבו לגבוה!
 ומסבירים:  <b>אנן הכי קאמרינן</b> <small>[אנו כך אומרים,</small> תמהים<small>]:</small> הואיל ומורידים את הקרביים, <b>מדיחן למה לי?</b> והרי כיון שפסולים הם, שוב אין מעלים אותם! ומשיבים: משום חשש <b>דאי מיתרמי</b> <small>[שאם מזדמן]</small> <b>כהן אחרינא</b> <small>[אחר]</small> <b>ולא ידע</b> שהם פסולים — <b>נסקינהו</b> <small>[יעלה אותם]</small> כשהפרש בתוכם.

Daf 85b

ותמהים: <b>ואנן ניקו נעביד להו</b> <small>[ואנו נקום נעשה להם]</small> <b>לכהנים מילתא דאתו בה</b> <small>[דבר שיבואו בו]</small> <b>לידי תקלה?!</b> שהרי כשאין הקרביים רחוצים לא יבואו להעלותה למזבח! ומשיבים: <b>אפילו הכי עדיפא</b> <small>[אפילו כך עדיף],</small> <b>שלא יהו קדשי שמים מוטלים כנבילה.</b>
בעניין זה שעסקנו בו, <b>אמר ר' חייא בר אבא, בעי</b> <small>[שאל</small> הסתפק<small>]</small> <b>ר' יוחנן: אימורי קדשים קלים שהעלן לפני זריקת דמן</b> (שהיא המתירה אותה בהקרבה), האם <b>ירדו או לא ירדו?</b>
<b>אמר ליה</b> <small>[לו]</small> <b>ר' אמי</b> לר' יוחנן: עד שאתה דן בדינם של אלו לענין ירידה מהמזבח, <b>ותיבעי</b> <small>[ותישאל,</small> ותסתפק<small>]</small> <b>לך</b> האם העלאתם למזבח קידשתם לענין דין <b>מעילה! אמר ליה</b> <small>[לו]</small> בתשובה: לענין <b>מעילה לא קמיבעיא</b> <small>[נשאלה]</small> <b>לי,</b> כי ודאי הוא ש<b>זריקה הוא דקבעה להו</b> <small>[שקובעת אותם]</small> <b>ב</b>דין <b>מעילה,</b> ואין העלאתם למזבח מקדשתם לענין זה. ואולם <b>כי קמיבעיא ליה</b> <small>[כאשר נשאלה לו]</small> לר' יוחנן, היה זה רק האם יש בהם <b>ירידה. ופשיט</b> <small>[ופשט</small> ר' יוחנן ופתר את ספקו<small>]:</small> הלכה היא שאם עלו <b>לא ירדו, ו</b>אולם <b>אין בהן מעילה.</b>
<b>רב נחמן בר יצחק מתני הכי</b> <small>[היה שונה כך]</small> את מהלך הדברים: <b>אמר ר' חייא בר אבא, בעי</b> <small>[שאל,</small> הסתפק<small>]</small> <b>ר' יוחנן: אימורי קדשים קלים שהעלן לפני זריקת דמן, יש בהן מעילה או לא? אמר ליה</b> <small>[לו]</small> <b>ר' אמי: ותיבעי</b> <small>[ושתישאל]</small> <b>לך</b> בענין <b>ירידה! אמר ליה</b> <small>[לו]:</small> <b>ירידה לא קא מיבעיא</b> <small>[נשאלה]</small> <b>לי</b> משום שלאחר שעלו <b>נעשו לחמו של מזבח, כי קמיבעיא</b> <small>[כאשר נשאלה]</small> <b>לי</b> היה זה בענין <b>מעילה, ופשיט הכי</b> <small>[ופשט</small> ר' יוחנן ופתר <small>כך]:</small> <b>לא ירדו, ואין בהן מעילה.</b>
<big>א</big> שנינו במשנה: <b>ואלו לא היה פסולן</b> בקודש: הרובע והנרבע... ובעלי מומין, שאם עלו — ירדו, ור' עקיבא מכשיר בבעלי מומין.
<b>אמר ר' יוחנן: לא הכשיר ר' עקיבא</b> כל בעלי מומים, שאם עלו לא ירדו, <b>אלא</b> דווקא באלה שהיה בהם מום קטן, כגון <b>בדוקין</b> (כעין קרומים) <b>שבעין, הואיל וכשרים</b> מומים כאלה לכתחילה <b>בעופות. והוא שקדם הקדשן את מומן,</b> שבשעת הקדשם היו ראויים למזבח, אלא שאחר כך נפל בהם מום. אבל אם קדם מומם להקדשם — גם אם עלו ירדו, שמתחילה לא היו ראויים להקרבה. <b>ומודה ר' עקיבא בעולת נקבה,</b> שאם הקדיש נקבה לעולה, שגם אם עלתה — תרד. שהואיל ואין עולה באה אלא מן הזכרים, הרי כמו <b>שקדם מומה להקדשה דמיא</b> <small>[</small>היא <small>נחשבת].</small> ומביאים דיון שהוזכרו בו דברי ר' עקיבא כראיה.
<b>בעי</b> <small>[שאל</small> הסתפק<small>]</small> <b>ר' ירמיה:</b> האם <b>יש</b> פסול <b>נרבע בעופות, או אין נרבע בעופות?</b> ויסוד הספק: <b>מי</b> <small>[האם]</small> זה ש<b>אמר</b> הכתוב: "אדם כי יקריב... <b>מן הבהמה"</b> (ויקרא א, ב), ובאה לשון "מן" שבכתוב <b>להוציא</b> (למעט) מכלל הכשרים להקרבה <b>את הרובע</b> אדם <b>והנרבע</b> על ידי אדם, האם יש ללמוד ממה שנלמדו רובע ונרבע כאחד, כי
<b>כל היכא דאיתיה</b> <small>[כל מקום שישנו]</small> <b>ב</b>איסור <b>רובע איתיה</b> <small>[ישנו]</small> גם <b>בנרבע, כל היכא דליתיה</b> <small>[כל מקום שאינו]</small> <b>ב</b>דין <b>רובע ליתיה</b> <small>[אינו]</small> <b>ב</b>דין <b>נרבע.</b> ובעופות שאין בהם אפשרות שיהא רובע, אין בהם גם פסול נרבע. <b>או דלמא</b> <small>[שמא]</small> הנרבע פסול להקרבה, ש<b>הרי</b> על כל פנים <b>נעבדה בו עבירה?</b>
<b>אמר רבה: תא שמע</b> <small>[בוא</small> ו<small>שמע]</small> ממה ששנינו במשנתנו: <b>ר' עקיבא מכשיר בבעלי מומין,</b> הואיל וכשרים בעופות. <b>ואם איתא</b> <small>[יש]</small> מקום לסברה זו, שנרבע כשר בעופות — <b>נכשיר נמי</b> <small>[שיכשיר גם כן]</small> <b>בנרבע, הואיל ו</b>נרבע <b>כשר בעופות.</b> <b>שמע מינה</b> <small>[למד מכאן]</small> שאין נרבע בעופות כשר להקרבה.
<b>אמר רב נחמן בר יצחק: אף אנן נמי תנינא</b> <small>[אנו גם כן שנינו</small> בברייתא<small>]:</small> העוף <b>הנרבע, והמוקצה והנעבד, ואתנן, ומחיר,</b> <b>וטומטום, ואנדרוגינוס</b> — <b>כולן</b> אם נמלקו, הרי כזית מהם <b>מטמאין בגדים</b> בהיותם ב<b>בית הבליעה</b> של האוכלם, כדין כל נבלת העוף. ומתוך שבכלל הפסולים נמנה גם עוף הנרבע, <b>שמע מינה</b> <small>[למד מכאן]</small> שיש פסול נרבע בעוף.
<big>ב</big> שנינו במשנה, <b>ר' חנינא סגן הכהנים</b> אומר: דוחה היה אבא את בעלי מומין מעל גבי המזבח. ושואלים: <b>מאי קא משמע לן</b> <small>[מה השמיע לנו]</small> כאן? הרי זו היא דעת תנא קמא, שאמר שאם עלו — ירדו! ומשיבים: <b>איבעית אימא</b> <small>[אם תרצה אמור]:</small> <b>מעשה קא משמע לן</b> <small>[משמיע לנו],</small> שאין זו רק הלכה בלבד, אלא כך נעשה מעשה בפועל. <b>ואיבעית אימא</b> <small>[ואם תרצה אמור]:</small> <b>מאי</b> <small>[מה</small> פירוש<small>]</small> <b>"דוחה"</b> שאמר שם — שהיה מוריד אותם מן המזבח <b>כלאחר יד,</b> ולא בפרהסיה כדרך בזיון.
<big>ג</big> שנינו במשנה לגבי הקרבנות הפסולים שאם עלו לא ירדו: <b>כשם שאם עלה</b> לא ירד, כך אם ירד — אין מעלים אותו. <b>אמר עולא: לא שנו אלא שלא משלה</b> (אחזה) <b>בהן האור</b> אש המזבח, <b>אבל משלה בהן האור,</b> גם אם ירדו — <b>יעלו.</b>
<b>רב מרי מתני ארישא</b> <small>[היה שונה</small> את דבריו אלה של עולא <small>על ההתחלה,</small> על משנתנו<small>]</small> כפי שהסברנו. <b>רב חנינא מסורא מתני אסיפא</b> <small>[היה שונה</small> זאת <small>על הסוף,</small> על המשנה הבאה<small>]</small> ששנינו בה: <b>העצמות והגידין, והקרנים והטלפים</b> של קרבן עולה, שקרב כליל על המזבח, <b>בזמן שמחוברין</b> לבהמה — <b>יעלו, פרשו</b> מבשרה — <b>לא יעלו. אמר עולא: לא שנו</b> שאם פרשו לא יעלו, <b>אלא שלא משלה בהן האור, אבל משלה בהן האור,</b> גם אם פרשו מבשרה — <b>יעלו.</b>
ומעירים: <b>מאן דמתני אסיפא</b> <small>[מי שהיה שונה</small> את דברי עולא <small>על הסוף,</small> לגבי עצמות וגידים שפרשו<small>],</small> שאם אחזה בהן האור יעלו, למרות שאינם בני הקטרה כשלעצמם, <b>כל שכן</b> שהוא שונה אותם <b>ארישא</b> <small>[על ההתחלה,</small> על משנתנו<small>]</small> שעוסקת בדברים שהם בני הקטרה אלא שנפסלו. <b>ו</b>אולם <b>מאן דמתני ארישא</b> <small>[מי ששונה</small> את דברי עולא <small>על ההתחלה],</small> יש לומר כי דווקא פסולים שאחזה בהם האש, גם אם ירדו יעלו, <b>אבל אסיפא</b> <small>[על הסוף]</small> אינו מודה, כי עצמות וגידים <b>לאו</b> <small>[לא]</small> <b>בני הקטרה</b> (הקרבה) <b>נינהו</b> <small>[הם]</small> כלל.
<big>ד משנה</big> <b>ואלו</b> הם הדברים שאף <b>אם עלו</b> למזבח <b>ירדו</b> כיון שאינם ראויים כלל למזבח: <b>בשר קדשי קדשים</b> (אשם וחטאת) שנאכל לכהנים, <b>ובשר קדשים קלים</b> שנאכל לבעלים, <b>ומותר</b> מנחת <b>העומר</b> שמביאים מן השעורים למחרת הפסח, לאחר שהקטירו ממנה את הקומץ, <b>ושתי הלחם</b> הבאים בחג השבועות, <b>ולחם הפנים, ושירי</b> (שאריות) <b>מנחות</b> לאחר הקמיצה מהם, שכל אלו נאכלים לכהנים, <b>והקטורת</b> שעלתה על המזבח החיצון, ולא על מזבח הזהב שבהיכל, כהלכתה.
 ועוד בדינם של חלקי קרבן עולה שאינם ראויים למזבח: <b>הצמר שבראשי כבשים</b> (הבאים לקרבן עולה), <b>ושער שבזקן תישים</b> שהוקרבו, <b>והעצמות, והגידים, והקרנים, והטלפים</b> (קצות הרגלים, הפרסות), כל אלה, <b>בזמן שהם מחוברים</b> לבשר הזבח — <b>יעלו</b> על המזבח ויוקרבו עם הזבח עצמו, <b>ש</b>כן <b>נאמר: "והקטיר הכהן את הכל</b> המזבחה" (ויקרא א, ט). ואולם אם <b>פירשו</b> (נפרדו) מבשר הזבח עצמו — <b>לא יעלו, שנאמר: "ועשית עלתיך הבשר והדם"</b> (דברים יב, כז), ולא דברים אחרים.
<big>ה גמרא</big> <b>תנו רבנן</b> <small>[שנו חכמים]:</small> <b>"והקטיר הכהן את הכל המזבחה"</b> (ויקרא א, ט) — הרי לשון זו ("הכל") באה <b>לרבות</b> בכלל ההקרבה גם את <b>העצמות והגידים, והקרנים והטלפים. יכול אפילו פרשו</b> מן העולה יוקרבו? <b>תלמוד לומר: "ועשית עלתיך הבשר והדם"</b> (דברים יב, כז).
 ומצד שני, <b>אי</b> <small>[אם]</small> אתה מדקדק במה שכתוב <b>בשר ודם,</b>

Daf 86a

<b>יכול</b> אתה לפרש ש<b>יחלוץ</b> (יוציא) הכהן תחילה את ה<b>גידין ועצמות</b> מן הקרבן, <b>ו</b>רק אחר כך <b>יעלה</b> את ה<b>בשר</b> בלבד <b>לגבי</b> (אצל) ה<b>מזבח?</b> <b>תלמוד לומר: "והקטיר הכהן את הכל</b> המזבחה" (ויקרא א, ט), ואף את הגידים והעצמות. <b>הא</b> <small>[הרי]</small> <b>כיצד</b> יעשה איפוא בגידים ובעצמות? אם היו <b>מחוברין</b> — <b>יעלו, ואם</b> <b>פירשו, אפילו הן בראש המזבח</b> — <b>ירדו. ומעירים:</b>
<b>מאן תנא דשמעת ליה דאמר</b> <small>[מיהו התנא ששמעת אותו שהוא אומר]:</small> <b>פירשו ירדו?</b> דעת <b>רבי היא. דתניא</b> <small>[ש</small>כן <small>שנויה</small> ברייתא<small>]:</small> <b>"והקטיר הכהן את הכל המזבחה"</b> (ויקרא א, ט) — הרי לשון זו ("הכל") באה <b>לרבות</b> להקרבה אף את <b>העצמות והגידין והקרנים והטלפים,</b> ו<b>אפילו פירשו</b> מגוף הקרבן.
<b>ואלא מה אני מקיים "ועשית עלתיך הבשר והדם"</b> (דברים יב, כז), שמשמעו דווקא בשר ודם ולא עצמות וגידים? כתוב זה בא <b>לומר לך</b> הלכה אחרת: <b>עיכולי עולה</b> חתיכות בשר שאחזה בהם האש, ופקעו משם, <b>אתה מחזיר</b> לאש, <b>ואי אתה מחזיר עיכולי גידין ועצמות.</b>
ואילו <b>רבי אומר, כתוב אחד אומר: "והקטיר הכהן את הכל המזבחה"</b> — הרי זה <b>ריבה</b> אף גידים ועצמות, <b>וכתוב אחד אומר: "ועשית עלתיך הבשר והדם"</b> — הרי זה <b>מיעט</b> כל דבר חוץ מבשר ודם, <b>הא</b> <small>[הרי]</small> <b>כיצד</b> יעשה איפוא בגידים ועצמות? אם היו <b>מחוברין</b> לזבח — <b>יעלו, פירשו</b> ממנו, <b>אפילו הן בראש המזבח</b> — <b>ירדו.</b>
<big>א</big> שנינו במשנה שדברים שאינם עומדים כלל להקרבה, כגון עצמות וגידים, בזמן שהם מחוברים לקרבן יעלו, ואם <b>פירשו לא יעלו [וכו']. אמר ר' זירא: לא שנו אלא שפירשו</b> מן הזבח <b>כלפי מטה</b> כלומר, חוץ למזבח, שנתרחקו בכך מן המערכה. <b>אבל</b> אם פירשו מן הזבח <b>כלפי מעלה</b> שנתקרבו אל המערכה — <b>קרובי הוא דאקריבו</b> <small>[התקרבו]</small> יותר <b>לעיכול</b> (להקרבה), ויעלו. ותמהים: <b>ואפילו פירשו</b> יקרבו?! והרי אמרנו כי רק כשהם מחוברים יעלו!
<b>אמר רבה, הכי קאמר</b> <small>[כך הוא אומר],</small> זו כוונת הדברים: <b>לא שנו,</b> כלומר, לא הוצרכנו לומר שעצמות וגידים שפירשו לא יעלו <b>אלא</b> במקרה <b>שפירשו לאחר זריקה</b> של הדם, כיון שבשעה שנזרק הדם והותר הקרבן בהקרבה היו מחוברים לבשר, וראויים ליקרב עמו. <b>אבל</b> אם <b>פירשו</b> מן הזבח <b>קודם זריקה,</b> אין צורך לומר שלא יעלו, אלא כיון שאינם ראויים באותה שעה להקרבה, <b>אתאי</b> <small>[באה]</small> ה<b>זריקה ושריתינהו</b> <small>[והתירה אותם]</small> כפי שהתירה את עור העולה לכהנים, והריהם מותרים לכל שימוש שהוא, ו<b>אפילו למעבד מינייהו קתא דסכיני</b> <small>[לעשות מהן</small> מן העצמות והקרנים <small>קתות של סכינים].</small>
ומסבירים: <b>סבר לה כי הא</b> <small>[סבור הוא כמו</small> שיטה <small>זו]</small> ש<b>אמר ר' יוחנן משום</b> (בשם) <b>ר' ישמעאל: נאמר "לו יהיה" בעולה</b> ("עור העולה אשר הקריב לכהן לו יהיה", ויקרא ז, ח), <b>ונאמר</b> "הכהן אשר יכפר בו <b>לו יהיה"</b> (ויקרא ז, ז) <b>באשם,</b> ללמד בגזירה שווה: <b>מה אשם</b> — לאחר זריקת הדם <b>עצמותיו מותרין</b> לכהן לכל שימוש, שהרי רק אימוריו קרבים, וכל שאר הזבח ניתן לכהנים, <b>אף עולה</b> — <b>עצמות</b> (שאינן מחוברות) <b>מותרין.</b>
ומעירים: הביטוי "לו יהיה" שממנו נלמדה הגזירה השווה הינו <b>מופני</b> <small>[מופנה]</small> שאינו נצרך לעניינו, ונאמר איפוא רק לשם הדרשה. וכלל הוא שגזירה שווה שכזו אין מקשים עליה. <b>דאי לא מופני</b> <small>[ש</small>כן <small>אם אינו מופנה],</small> <b>איכא למיפרך</b> <small>[יש מקום לפרוך]</small> ולהקשות על ההשוואה שבין אשם ועולה, ולומר: <b>מה לאשם שכן בשרו מותר,</b> ולכן גם עצמותיו מותרים. ואין ללמוד מכאן לעולה שבשרה כולו עולה למזבח! ומהו אותו כתוב מופנה — <b>"לו יהיה"</b> האמור לגבי עולה <b>יתירא כתיב</b> <small>[יתר</small> הוא <small>כתוב],</small> שדי היה במה שנאמר "עור העולה אשר הקריב לכהן", ואין צורך לחזור ולומר "לו יהיה", אלא מופנה הוא לגזירה שווה.
<b>מתיב</b> <small>[מקשה]</small> <b>רב אדא בר אהבה</b> ממה ששנינו בברייתא: <b>עצמות</b> של <b>קדשים</b> כלומר, קדשי קדשים העומדים לאכילה, כגון חטאת ואשם, <b>לפני</b> ה<b>זריקה</b> של הדם — <b>מועלין בהן</b> כלומר, יש בהם דין מעילה, כדין בשר קדשי קדשים קודם זריקה,
<b>לאחר זריקה</b> — <b>אין מועלין בהן,</b> שהרי אינם עומדים להקרבה. <b>ו</b>אילו עצמות <b>של עולה</b> — <b>מועלין בהן לעולם,</b> והרי זה שלא כרבה, שאמר שאם פירשו עצמות העולה קודם זריקה הריהם מותרים בהנאה!
 ומשיבים:  <b>אימא</b> <small>[אמור]</small> כך: <b>ושל עולה,</b> אם <b>פירשו לפני זריקה</b> ונזרק הדם — <b>אין מועלין בהן,</b> אם פירשו <b>לאחר זריקה</b> — <b>מועלין בהן לעולם.</b>
ואומרים: <b>ופליגא</b> <small>[וחלוקה]</small> שיטה זו של רבה, על שיטת <b>ר' אלעזר,</b> ש<b>אמר ר' אלעזר: פירשו</b> עצמות העולה <b>לפני זריקה</b> — <b>מועלין בהם,</b> פירשו <b>לאחר זריקה</b> — <b>לא נהנין</b> מהם, שחכמים אסרום בהנאה, <b>ו</b>אולם אם נהנו <b>לא מועלין</b> בהם, אין בהם דין מעילה, שכן מדין תורה הותרו בזריקת הדם.
<big>ב משנה</big> <b>וכולן</b> כל אלה הפסולים להקרבה ששנינו בהם (פד,א) שאם עלו על המזבח לא ירדו, במקרה <b>שפקעו</b> (ניתזו) מחום האש <b>מעל גבי המזבח</b> — <b>לא יחזיר</b> אותם הכהן למזבח. <b>וכן גחלת שפקעה מעל גבי המזבח</b> — <b>לא יחזיר. איברים</b> של עולה כשירה <b>שפקעו מעל גבי המזבח,</b> אם פקעו <b>קודם חצות</b> הלילה — <b>יחזיר, ומועלין בהן</b> (יש בהם דין מעילה) <b>לאחר חצות</b> — <b>לא יחזיר, ואין מועלין בהם,</b> שכן כבר נעשתה מצוותם, וכל שנעשתה מצוותו שוב אין בו מעילה.
 ועוד בדין דברים הפסולים להקרבה שאם עלו לא ירדו: <b>כשם שהמזבח מקדש את הראוי לו,</b> והריהו קרב, <b>כך הכבש מקדש,</b> שכל דבר שעלה לכבש דינו כאילו עלה על המזבח. <b>כשם שהמזבח והכבש מקדשין את הראוי להן, כך הכלים</b> של קודש <b>מקדשין</b> את הדברים שמניחים בהם.
<big>ג גמרא</big> על דברי המשנה שאיברי עולה שפקעו מעל המזבח לפני חצות יחזירם, ולאחר חצות אין צורך להחזירם, שואלים: <b>היכי דמי</b> <small>[כיצד בדיוק מדובר]?</small> <b>אי דאית בהו</b> <small>[אם</small> מדובר כ<small>שיש בהם]</small> <b>ממש</b> באיברים, שלא נשרפו כליל, ויש בהם עדיין מקצת בשר — <b>אפילו לאחר חצות נמי</b> <small>[גם כן]</small> צריך להחזירם! <b>אי דלית בהו</b> <small>[אם שאין בהם]</small> <b>ממש</b> ונעשו אפר — <b>אפילו קודם חצות נמי</b> <small>[גם כן]</small> <b>לא!</b> ומשיבים: <b>לא צריכא</b> <small>[נצרכה]</small> הלכה זו אלא

Daf 86b

<b>בשרירי</b> <small>[ב</small>איברים <small>קשים]</small> שהאש אכלה בהם עד שנתייבשו, אך לא נעשו אפר, ועד חצות יש מצוה להקטירם. ומבררים: <b>מנא הני מילי</b> <small>[מנין הדברים הללו]</small> שזמן חצות הלילה קובע בענין זה?
<b>אמר רב, כתוב אחד אומר: "כל הלילה והקטיר",</b> שמצוה להקטיר כל הלילה את איברי העולה, כאמור: "היא העולה על מוקדה על המזבח כל הלילה עד הבקר" (ויקרא ו, ב), <b>ו</b>אילו <b>כתוב אחד אומר: "כל הלילה... והרים</b> את הדשן אשר תאכל האש את העולה... ושמו אצל המזבח" (ויקרא ו, ב—ג), משמע שכבר מתחילת הלילה ניתן להרים את הדשן, ובכלל זה איברי העולה שכבר אכלה האש.
 וכדי ליישב סתירה זו יש לומר: <b>חלקיהו</b> את הלילה לשני חלקים, <b>חציו ל</b>מצות <b>הקטרה</b> ומה שפקע — יחזיר, <b>וחציו להרמה</b> שמחצות הלילה נגמרה מצות ההקטרה, וניתן להרים את הדשן.
 על דברי רב, שרק בחצות מתחילה מצות תרומת הדשן, <b>מתיב</b> <small>[מקשה]</small> <b>רב כהנא</b> מן המשנה: <b>בכל יום תורם את המזבח</b> מרים ממנו מעט דשן ומניחו בצד המזבח, <b>מ</b>זמן <b>קרות הגבר</b> (קריאת הכרוז בבית המקדש, או קריאת התרנגול) <b>או</b> בזמן ה<b>סמוך לו,</b> בין <b>מלפניו [או] מאחריו, ביום הכיפורים</b> — תורם <b>בחצות,</b> ואילו <b>ברגלים</b> — תורם <b>באשמורת הראשונה,</b> בסוף השליש הראשון של הלילה. ומעתה יש לשאול: <b>ואי סלקא דעתך</b> <small>[ואם עולה על דעתך]</small> לומר שזמן תרומת הדשן <b>מחצות דאורייתא</b> <small>[מן התורה]</small> היא, כפי שדרש רב מן הכתובים, <b>היכי מקדמינן והיכי מאחרינן</b> <small>[כיצד מקדימים אנו</small> ברגלים <small>וכיצד מאחרים אנו</small> בכל ימות השנה<small>]?</small>
<b>אלא אמר ר' יוחנן:</b> לא מכאן למדים את זמנה של תרומת הדשן, אלא באופן זה: <b>ממשמע שנאמר</b> לענין הקטרת האיברים <b>"כל הלילה"</b> (ויקרא ו, ב), <b>איני יודע ש</b>היא <b>עד הבקר?</b> אם כן <b>מה תלמוד לומר</b> מיד אחר כך <b>"עד בקר"</b> (ויקרא ו, ב)? ללמדנו לענין תרומת הדשן הנזכרת מיד אחר כך: <b>תן בקר לבקרו של לילה</b> כלומר, יכול אתה להקדים ולעשותה כבר מתחילת הלילה,
<b>הלכך</b> <small>[על כן]</small> ב<b>כל יומא</b> <small>[יום]</small> מימות השנה <b>מקרות הגבר סגי</b> <small>[מספיק].</small> <b>ביום הכיפורים, משום חולשא</b> <small>[חולשה]</small> של <b>כהן גדול</b> שהרי עליו מוטלת כל עבודת היום — מקדימים ותורמים <b>מחצות. ברגלים, דנפישי</b> <small>[שמרובים]</small> <b>קרבנות</b> שמביאים העולים לרגל, <b>דקדמי אתו</b> <small>[ש</small>משום כך <small>מקדימים ובאים]</small> <b>ישראל</b> לבית המקדש עם קרבנותיהם — תורמים את הדשן כבר <b>מאשמורת הראשונה, כדקתני סיפא</b> <small>[כמו ששנו בסופה]</small> של משנה זו, כי ברגלים <b>לא היתה קריית</b> (קריאת) <b>הגבר מגעת עד שהיתה עזרה מלאה מישראל.</b>
<big>א</big> ובענין ששנינו במשנתנו, שאיברים שאכלה האש ונתקשו ("שרירי"), חצות הלילה מחשיבם כמעוכלים, ונגמרה מצוותם, ואם פקעו מן המזבח אין צורך להחזירם. <b>איתמר</b> <small>[נאמר]</small> כי נחלקו אמוראים בבעיה הבאה: <b>פירשו</b> האברים מעל המזבח <b>קודם חצות, והחזירן אחר חצות,</b> כך שבחצות לא נשלם עיכולם — מתי ייחשבו כמעוכלים, ואם יפקעו שוב לא יהא צורך להחזירם? <b>רבה אמר:</b>

Daf 87a

<b>חצות שני</b> של הלילה הבא <b>עוכלתן</b> (מחשיב אותם כמעוכלים). <b>רב חסדא אמר: עמוד השחר</b> של הלילה הראשון <b>עוכלתן,</b> ואם יפקעו אין צריך עוד להחזירם.
<b>אמרי בי</b> <small>[אמרו</small> חכמים <small>מבית</small> מדרשו<small>]</small> של <b>רב: מאי טעמא</b> <small>[מה הטעם]</small> של <b>רב חסדא</b> שעמוד השחר מטיל עליהם דין עיכול? נלמד הדבר בקל וחומר: <b>ומה חצות שאין עושה לינה</b> שאם היו האיברים מחוץ למזבח בחצות לילה, אין הדבר נחשב להם כלינה הפוסלת אותם, בכל זאת <b>עושה עיכול,</b> שהרי אחר חצות הם נחשבים כמעוכלים. <b>עמוד השחר שעושה לינה,</b> שאם היו מחוץ למזבח הרי הם נפסלים משום נותר, <b>אינו דין שעושה עיכול?</b>
ועוד נחלקו חכמים אלה בבעיה אחרת: <b>פירשו</b> האיברים <b>קודם חצות והחזירן לאחר עמוד השחר, רבה אמר: חצות</b> של לילה <b>שני עוכלתן</b> (כשיטתו בשאלה הקודמת), ואם פקעו לאחר מכן לא יחזירם, <b>רב חסדא אמר:</b> מאחר ולא היו על המזבח בעלות השחר <b>אין בהן</b> תורת <b>עיכול לעולם,</b> וישוב ויחזירם למזבח עד שייעשו דשן ממש. משתי המחלוקות שבין רבה ורב חסדא עולה כי מוסכם על שניהם שאם לא היו האיברים על המזבח בחצות אין הם נחשבים כמעוכלים.
<b>מתקיף לה</b> <small>[מקשה על כך]</small> <b>רב יוסף: ומאן לימא לן</b> <small>[ומי יאמר לנו]</small> ש<b>חצות</b> דווקא בהיותם <b>בראש המזבח משויא להו עיכול</b> <small>[עושה בהם,</small> מחיל עליהם, דין <small>עיכול]?</small> <b>דילמא כל היכא דמשכחא להו משויא להו עיכול</b> <small>[שמא כל מקום שמוצא אותם</small> זמן חצות <small>עושה בהם עיכול]!</small> ומעירים, <b>שלחו מתם</b> <small>[משם,</small> מארץ ישראל<small>]:</small> <b>הלכתא</b> <small>[הלכה]</small> <b>כרב יוסף</b> שאם עבר חצות נחשבים האיברים כמעוכלים בכל מקום שהם נמצאים בו, ולאו דווקא על המזבח.
<b>איתמר נמי</b> <small>[נאמר גם כן],</small> ש<b>אמר ר' חייא בר אבא: פירשו</b> איברים מן המזבח <b>קודם חצות והחזירן אחר חצות</b> — אמנם <b>לא נהנין</b> מהם, <b>ו</b>אולם גם <b>לא מועלין</b> בהם, מאחר וכבר נעשתה מצוותם, שחצות עשה בהם עיכול. <b>וכן תנא</b> <small>[שנה]</small> <b>בר קפרא: פירשו קודם חצות והחזירן לאחר חצות</b> — <b>יוצאין מידי מעילה.</b>
<b>אמר ליה</b> <small>[לו]</small> <b>רב פפא לאביי: וכי מאחר</b> ש<b>שלחו מתם</b> <small>[משם,</small> מארץ ישראל<small>]</small> <b>הילכתא</b> <small>[הלכה]</small> <b>כרב יוסף,</b> שחצות עושה עיכול גם מחוץ למזבח, <b>ו</b>כן <b>אמר ר' חייא בר אבא, וכן תני</b> <small>[שנה]</small> <b>בר קפרא</b> כדבריו, אם כן <b>רבה ורב חסדא במאי פליגי</b> <small>[במה</small> הם <small>חלוקים]?</small> <b>אמר ליה</b> <small>[לו]:</small> <b>ב</b>איברים <b>שמנים,</b> שכיון שיש בהם שומן הרי הוא מעכב את התעכלותם, ובאלו אין חצות עושה עיכול.
<big>א</big> <b>בעא מיניה</b> <small>[שאל ממנו]</small> <b>רבא מרבה:</b> האם <b>לינה מועלת</b> (מועילה) לפסול את האיברים כאשר הם נמצאים <b>בראשו של מזבח</b> בעלות השחר, שלא על גבי המוקד, <b>או אינה מועלת בראשו של מזבח,</b> ולא נפסלו עם השחר? ומבררים: <b>היכי דמי</b> <small>[כיצד בדיוק מדובר]?</small> <b>אילימא</b> <small>[אם תאמר]</small> במקרה שעדיין <b>לא ירדו</b> מן המזבח, <b>השתא</b> <small>[עכשיו,</small> הרי<small>]</small> אפילו אם <b>לנו בעזרה אמרת</b> <small>[אומר אתה]</small> שאם עלו <b>לא ירדו,</b> כפי ששנינו במשנה (פד,א), אם נשארו <b>בראשו של מזבח מיבעיא</b> <small>[נצרכה</small> לומר<small>]</small> שלא ירדו?
<b>ואלא</b> השאלה עוסקת במקרה שלנו בראש המזבח, ו<b>ירדו</b> מעל המזבח, ומעתה יש לשאול האם נפסלו בלינה בראש המזבח, ולכן אם ירדו שוב לא יעלו, או שמא כשרים הם ויעלו. וצדדי השאלה: האם לינה בראש המזבח <b>לשלחן</b> של לחם הפנים <b>מדמינן לה</b> <small>[אנו מדמים,</small> משווים <small>אותה],</small> <b>דתנן</b> <small>[ששנינו</small> במשנה<small>]:</small> חלות של לחם הפנים, שצריך ליטול אותן בכל שבת ולהביא חלות חדשות, <b>אפילו הן</b> נשארות <b>על השלחן ימים רבים</b> לאחר הזמן הראוי — <b>אין בכך כלום</b> ולא נפסלו בלינה, <b>או דילמא</b> <small>[שמא]</small> <b>ל</b>לינה על <b>קרקע</b> העזרה <b>מדמינן</b> <small>[אנו מדמים,</small> משווים<small>],</small> שבשר הלן על רצפת העזרה נפסל בעלות השחר?
<b>אמר ליה</b> <small>[לו]:</small> <b>אין לינה בראשו של מזבח,</b> ואינם נפסלים שם. ושואלים: האם <b>קיבלה מיניה</b> <small>[קיבל</small> רבא הלכה זו <small>ממנו,</small> מרבה<small>]</small> והסכים לה, <b>או לא?</b> ומשיבים: <b>תא שמע</b> <small>[בוא</small> ו<small>שמע],</small> <b>דאיתמר</b> <small>[שנאמר]</small> שנחלקו בבעיה הבאה: <b>איברים שלנו בעזרה</b> — מעלה אותם למזבח ו<b>מקטר והולך כל הלילה</b> עד עלות השחר, ולא יותר מכך. <b>לן</b> איבר <b>בראשו של מזבח</b> — <b>מקטר והולך לעולם</b> עד שיישרפו.
<b>ירדו</b> האיברים הללו שלנו בראש המזבח מעל המזבח, <b>רבה אמר: יעלו, רבא אמר: לא יעלו</b> עוד. <b>שמע מינה</b> <small>[למד מכאן]:</small> <b>לא קיבלה</b> רבא <b>מיניה</b> <small>[ממנו],</small> אלא הוא סבור שיש פסול לינה בראש המזבח. ומסכמים: אכן, <b>שמע מינה</b> <small>[למד מכאן]</small> שכן הוא.
<big>ב</big> שנינו במשנה: <b>כשם שהמזבח מקדש</b> כך הכבש וכלי שרת מקדשים. ובענין זה מביאים, <b>תנו רבנן</b> <small>[שנו חכמים]:</small> <b>"הנגע במזבח</b> יקדש" (שמות כט, לז) — <b>אין לי אלא מזבח, כבש מנין? תלמוד לומר</b> "ומשחת <b>את המזבח"</b> (ויקרא ב, יב), "את" לרבות הכבש. <b>כלי שרת מניין? תלמוד לומר</b> בכלי הקודש כולם: <b>"כל הנגע בהם יקדש"</b> (שמות ל, כט).
<b>בעא מיניה</b> <small>[שאל ממנו]</small> <b>ריש לקיש מר' יוחנן: כלי שרת מהו שיקדשו את הפסולין? אמר ליה</b> <small>[לו],</small> <b>תניתוה</b> <small>[</small>הרי כבר <small>שניתם אותה]</small> במשנתנו: <b>כשם שהמזבח והכבש מקדשין את הראוי להן</b> למרות שהוא פסול, <b>כך כלים מקדשין!</b>
<b>אמר ליה</b> <small>[לו]</small> ריש לקיש: ממשנתנו יש ללמוד שכלי שרת מקדשים את מה שניתן בהם, לענין ששוב לא ניתן לפדותו, גם אם נפסל. ואילו אני, לגבי השאלה האם הם מקדשים <b>לכתחילה ליקרב קמיבעי</b> <small>[נשאלה]</small> <b>לי.</b> אמר לו ר' יוחנן: <b>הא נמי תנינא</b> <small>[זו גם כן שנינו],</small> בכלל קרבנות פסולים שאם עלו לא ירדו:

Daf 87b

קרבן <b>שקיבלו פסולין וזרקו את דמו,</b> <b>מאי לאו</b> <small>[האם אין]</small> כוונת הדברים <b>שקיבלו פסולין</b> את הדם, <b>ו</b>גם <b>זרקו פסולין,</b> שרק אז נפסל הקרבן ואין להעלותו על המזבח. אבל אם רק קיבלו פסולים את הדם, למרות שהוא נפסל בכך — רשאים כשרים לכתחילה לזורקו, ולהעלות את הקרבן. ומכאן שכלי השרת מקדשים את הדם הפסול לזורקו אפילו לכתחילה!
 דחה ריש לקיש: <b>לא,</b> אפשר להסביר את המשנה כשני מקרים שונים: <b>שקיבלו פסולין</b> את דמו, <b>אי נמי</b> <small>[או גם כן]</small> <b>שזרקו פסולין</b> למרות שקיבלוהו כשרים, ובשני המקרים אין זה אלא בדיעבד, לפי שכלי השרת אינם מקדשים להקריב או לזרוק לכתחילה.
<big>א</big> ומביאים דיון, שהובאה בו משנתנו כראיה. וכך נשאלה השאלה: <b>אויר</b> שלמעלה מן ה<b>מזבח כמזבח דמי</b> <small>[נחשב],</small> שכאשר נכנס דבר פסול לאויר המזבח אינו יורד, <b>או לא?</b> ומציעים: <b>תא שמע</b> <small>[בוא</small> ו<small>שמע]</small> ממשנתנו: <b>כשם שהמזבח מקדש</b> את הפסולים, <b>כך כבש מקדש,</b> שאם עלו עליו — לא ירדו, אלא יקרבו על גבי המזבח.
<b>ואי אמרת</b> <small>[ואם אתה אומר]</small> <b>אויר מזבח לאו</b> <small>[לא]</small> <b>כמזבח דמי</b> <small>[נחשב]</small> — <b>אויר כבש נמי</b> <small>[גם כן]</small> <b>לאו</b> <small>[לא]</small> <b>ככבש דמי</b> <small>[נחשב],</small> ואם כן, <b>היכי מסיק ליה</b> <small>[כיצד מעלה אותו]</small> את איברי הקרבן הפסול <b>מכבש למזבח?</b> הלוא כאשר מרים את האיבר מן הכבש להעלותו <b>הוה ליה</b> <small>[נעשה]</small> <b>ירוד,</b> כאילו ירד מן הכבש, וכל הפסולים שירדו שוב אינם עולים!
 ומשיבים: כאן מדובר  <b>דנגד ליה</b> <small>[שמושך אותו]</small> על גבי הכבש, ואינו מגביהו, ונמצא שלא היה באויר הכבש כלל. ומקשים: <b>והא</b> <small>[והרי]</small> גם אם גוררו על גבי הכבש, עדיין <b>אויר</b> (רווח) <b>יש בין כבש למזבח,</b> וכשהוא שם הריהו ירוד! ומשיבים: הואיל ואויר זה מועט הוא, רק מיעוט איבר הקרבן נמצא מעליו, ולכן כאשר <b>רובו</b> של האיבר <b>לכבש</b> (על הכבש), המיעוט שבאויר נידון <b>כ</b>מונח על ה<b>כבש,</b> ואם הגיע <b>רובו למזבח</b> נידון אותו מיעוט שבאויר <b>כ</b>מונח על ה<b>מזבח.</b>
ושואלים: אם כן, <b>תיפשוט מהא הא דבעי</b> <small>[תפתור מכאן</small> שאלה <small>זו ששאל]</small> <b>רמי בר חמא:</b> האם <b>יש חיבור לעולין</b> שהקרבן נחשב כיחידה אחת, וגם מה שאינו נמצא על המזבח נחשב כמצוי עליו, <b>או לא,</b> ודנים כל חלק לעצמו? <b>תיפשוט</b> <small>[תפתור]</small> ממה שאמרנו ש<b>יש חיבור!</b> ומשיבים: <b>הא לא קשיא</b> <small>[זה אינו קשה],</small> ואכן, <b>תיפשוט</b> <small>[תפתור]</small> בכך את השאלה.
 ועל מה שרצו להוכיח מתחילה, שאויר המזבח נחשב כמזבח, <b>מתקיף לה</b> <small>[מקשה על כך]</small> <b>רבא בר רב חנן: ואי אמרת</b> <small>[ואם אתה אומר]</small> כי <b>אויר מזבח כמזבח דמי</b> <small>[נחשב],</small> <b>עולת העוף</b> שמליקתה נעשית באויר המזבח, <b>דפסלה</b> <small>[שנפסלת]</small> <b>במחשבה</b> להקטירה למחר, <b>היכי משכחת לה</b> <small>[כיצד מוצא אתה אותה]?</small>
הרי אין מחשבת חוץ לזמנו פוסלת אלא אם חשב להקטיר בזמן שאינו רשאי להקטיר, ואילו עולת העוף <b>הא</b> <small>[הרי]</small> כבר <b>קלטה מזבח.</b> וגם אם ימתין עד למחר יקטירו אותה, כדין כל קרבן שנפסל בלינה, שאם עלה לא ירד!
<b>מתקיף לה</b> <small>[מקשה על כך]</small> על קושיה זו <b>רב שימי בר אשי: אלמה</b> <small>[למה]</small> <b>לא</b> יהא פסול מחשבה בעולת העוף? <b>משכחת לה</b> <small>[מוצא אתה אותה]</small> <b>כגון</b> ש<b>אמר: "הריני מולקה על מנת להורידה למחר ולהעלותה ולהקטירה".</b> ואם אכן היה מורידה למחר — שוב לא ניתן להעלותה ולהקטירה, שהרי פסולים שירדו שוב לא יעלו, ולפיכך אף מחשבתו על כך פוסלת את הקרבן!
 על קושייתו של רב שימי שואלים: <b>הניחא</b> <small>[זה נוח]</small> <b>ל</b>שיטת <b>רבא,</b> ש<b>אמר: לינה מועלת</b> (מועילה) לפסול את הקרבן גם כשהוא <b>בראש המזבח,</b> ולפיכך אם היה מוריד את העולה למחר שוב לא ניתן היה להקטירה, <b>אלא ל</b>שיטת <b>רבה</b> ש<b>אמר: אין לינה מועלת בראש המזבח,</b> הרי גם אם היה מורידה למחר, צריך היה לחזור ולהקטירה. ואם כן <b>ליתא</b> <small>[אינה]</small> <b>למחשבתו</b> כלומר, אין זו מחשבת פסול!
 משיב לכך רב שימי בר אשי: <b>לרבה נמי</b> <small>[גם כן]</small> <b>משכחת לה</b> <small>[מוצא אתה אותה],</small> <b>כגון</b> ש<b>אמר: הריני מולקה על מנת להורידה קודם עמוד השחר ולהעלותה לאחר עמוד השחר,</b> שהואיל ובעמוד השחר לא היתה על המזבח, בזה אף רבה מודה שנפסלת בלינה.
 ומוסיף רב שימי: גם אם יש מקום לדון בגוף ההוכחה של רבא בר רב חנן, <b>להך גיסא מיהא תיפשוט</b> <small>[לצד זה על כל פנים תפתור]</small> להיפך, ש<b>אויר מזבח כמזבח דמי</b> <small>[נחשב]:</small> <b>דאי סלקא דעתך</b> <small>[שאם עולה על דעתך]</small> כי <b>אויר מזבח לאו</b> <small>[לא]</small> <b>כמזבח דמי</b> <small>[נחשב],</small>

Daf 88a

<b>חטאת העוף פסולה,</b> אם מלקה בראש המזבח <b>היכי</b> <small>[כיצד]</small> <b>מזה מדמה</b> על קיר המזבח? הרי כשמגביה בידו את העוף לשם כך <b>הוה ליה</b> <small>[הריהו]</small> נעשה <b>ירוד</b> ושוב אינו יכול להזותו, כדין פסולים שאם ירדו שוב לא יעלו! וכן <b>שאר</b> דמי קרבנות <b>פסולים</b> שעלו למזבח <b>היכי זריק להו</b> <small>[כיצד זורק]</small> <b>מדמה</b> כאשר בשעת הזריקה הוא באויר המזבח? אלא ודאי אויר מזבח נחשב כמזבח.
 ודוחים: אפשר לומר שאינו זורק את הדם כדרכו, אלא  <b>דמגע להו</b> <small>[שמגיע,</small> מצמיד <small>אותם]</small> לקיר המזבח, כך שהדם נוגע מיד במזבח ואינו נמצא באויר. את התירוץ הזה דוחים: וכי שעושה כן בחטאת העוף <b>הא</b> <small>[זו]</small> <b>הזאה היא?</b> <b>מיצוי היא,</b> האמור בעולת העוף, ואין עושים כן בחטאת! וכן בשאר קרבנות פסולים, שעושה כן, <b>הא</b> <small>[זו]</small> <b>זריקה</b> היא? הלוא <b>שפיכה היא!</b>
<b>ועוד,</b> וכי <b>דרך הזאה בכך?</b> וכי <b>דרך זריקה בכך!</b> אלא מכאן שאויר המזבח כמזבח הוא נחשב.
<b>אמר רב אשי: אי דנקט להו</b> <small>[אם</small> במקרה <small>שאוחז אותם</small> הכהן<small>]</small> <b>בראש המזבח,</b> את הדם או את האיברים הפסולים, <b>הכי נמי</b> <small>[אכן כך],</small> הרי זה נחשב כאילו הגיעו למזבח עצמו, ושוב לא ירדו. ואולם <b>כי קאמר</b> <small>[כאשר אמר]</small> כאשר נשאלה השאלה הרי זה במקרה <b>דתלנהו</b> <small>[ש</small>עומד על רצפת העזרה ו<small>תולה אותם]</small> את האיברים <b>בקניא</b> <small>[בקנה]</small> מעל המזבח. ובזה נשאלה השאלה: <b>מאי</b> <small>[מה]</small> הדין? שאלה זו לא נפתרה ונשארה ב<b>תיקו</b> <small>[תעמוד]</small> השאלה במקומה.
<big>א משנה</big> ולענין מה ששנינו במשנה הקודמת, שכלי שרת מקדשים את הניתן בתוכם, מוסיפים: <b>כלי הלח</b> המשמשים לנוזלים (כגון דם ויין ושמן) — <b>מקדשין את הלח</b> בלבד, <b>ומדות יבש</b> הכלים המשמשים לדברים יבשים <b>מקדשות את היבש</b> בלבד. אבל <b>אין כלי הלח מקדשת את היבש, ולא</b> כלי ה<b>יבש מקדש את הלח,</b> שלא לצורך זה נעשו. <b>כלי הקודש שניקבו, אם</b> עדיין <b>עושין בהן מעין מלאכתן שהיו עושין</b> כאשר <b>הן שלימים</b> — <b>מקדשין, ואם לאו</b> <small>[לא]</small> — <b>אין מקדשין. וכולן</b> כל המידות הללו <b>אין מקדשין אלא</b> בהיותם <b>בקודש</b> בעזרה, ולא מחוצה לו.
<big>ב גמרא</big> על דברי המשנה שכלי הלח אינם מקדשים את היבש, <b>אמר שמואל: לא שנו אלא מדות</b> של לח, שמודדים בהם את היין והשמן, <b>אבל מזרקות</b> שמקבלים בהם את דם הקדשים <b>מקדשין</b> גם את היבש, <b>שנאמר:</b> "מזרק אחד כסף... <b>שניהם מלאים סלת"</b> (במדבר ז, יג), הרי שנעשים גם לצורך סולת שהיא יבשה.
<b>אמר ליה</b> <small>[לו]</small> <b>רב אחא מדיפתי לרבינא:</b> הלוא <b>מנחה לחה היא</b> כיון שהיא בלולה בשמן (במדבר ז, יג), ואין מכאן ראייה לדבר שהוא יבש לגמרי, כגון סולת! <b>אמר ליה</b> <small>[לו]:</small> <b>לא נצרכה</b> הוכחה זו שאמר שמואל <b>אלא ליבש שבה,</b> שהרי גם אם נבללה בשמן יש בה חלקים שנשארו יבשים. <b>איבעית אימא</b> <small>[אם תרצה אמור]</small> תירוץ אחר: <b>מנחה</b> אף שהיא בלולה בשמן <b>לגבי דם כיבש דמי</b> <small>[נחשבת],</small> ומכאן יש ללמוד לכל דבר יבש.
ועוד <b>אמר שמואל: כלי שרת אין מקדשין אלא</b> כשהם <b>שלימין</b> ולא נקובים, <b>אין מקדשין אלא מלאין</b> כשיש בהם שיעור הראוי להקרבה, <b>אין מקדשין אלא מתוכן,</b> ולא מה שנגע בחלק החיצון של הכלי. <b>ואמרי לה</b> <small>[ויש אומרים אותה]</small> בלשון אחרת: <b>אין מקדשין אלא שלימין, ומלאים, ומבפנים</b> כלומר, כשהם מצויים בעזרה.
 ושואלים:  <b>מאי בינייהו</b> <small>[מה</small> ההבדל <small>ביניהם]</small> בין שתי הלשונות הללו? ומשיבים: <b>איכא בינייהו</b> <small>[יש ביניהם</small> הבדל<small>]</small> לענין <b>בירוצי מדות</b> מה שעולה וגודש מעל גובה שפתו של הכלי, שלפי הלשון "מתוכן" משמע שמה שאינו בתוך הכלי ממש — אינו מתקדש. ומעירים: <b>במתניתא תנא</b> <small>[בברייתא שנה]</small> כשתי הלשונות: <b>אין מקדשין אלא שלימין ומלאים ומתוכן ובפנים.</b>
ולענין שאין מקדשים אלא מלאים, <b>אמר ר' אסי אמר ר' יוחנן: לא שנו אלא שאין דעתו</b> מתחילה <b>להוסיף</b> על מה שהכניס לכלי, <b>אבל</b> אם היתה <b>דעתו להוסיף</b> — <b>ראשון ראשון קודש,</b> אפילו בכמות קטנה.
<b>תניא נמי הכי</b> <small>[שנויה</small> ברייתא <small>גם כן כך]:</small> <b>מלאין</b> — <b>אין מלאין אלא שלימין. אמר ר' יוסי: אימתי? בזמן שאין דעתו להוסיף, אבל דעתו להוסיף</b> — <b>ראשון ראשון קודש.</b>
<big>ג</big> שנינו במשנה: <b>אין כלי הלח מקדש</b> את היבש. <b>אמר רב, ואיתימא</b> <small>[ויש אומרים]</small> <b>רב אסי: אין מקדשין</b> כדי להכשיר את מה שבתוכם <b>ליקרב</b> למזבח, <b>אבל מקדשין ליפסל</b> שנפסלים בדברים הפוסלים את הקדשים, כגון שנגע בהם טבול יום, שאינו פוסל במגעו אלא קדשים, או שיצאו חוץ לעזרה.
<b>איכא דמתני לה אהא</b> <small>[יש ששונים אותה</small> את המימרה הזו <small>על</small> הלכה <small>זו]:</small> <b>אין מביאין מנחות ונסכים ומנחת בהמה וביכורים מן המדומע</b> (ממה שנתערב בו מקצת תרומה). שכל שאינו כשר לאכילה לכל ישראל, אלא רק לכהנים — אין מביאים אותו כקרבן. <b>ואין צריך לומר</b> שאין מביאים מנחות ונסכים <b>מערלה וכלאי הכרם,</b> שאסורים גם לכהנים. <b>ואם הביא</b> — <b>לא קדש.</b> ועל כך <b>אמר רב, ואיתימא</b> <small>[ויש אומרים]</small> <b>רב אסי: לא קדש ליקרב, אבל קדש</b> כדי <b>ליפסל.</b>
<big>ד</big> כיון שנזכרו במשנה כלים שניקבו, מביאים בענין זה: <b>תנו רבנן</b> <small>[שנו חכמים]:</small> <b>כלי קדש שניקבו</b> — <b>אין מתיכין אותן</b> במקום הנקב כדי לסתום אותו, <b>ואין מתיכין לתוכן אבר</b> (עופרת) לצורך זה. <b>נפגמו</b> הכלים בשפתם — <b>אין מתקנין אותן. סכין שנפגם</b> — <b>אין משחיזין את פגימתה, נשמטה</b> מן הקת — <b>אין מחזירין אותה.</b> <b>אבא שאול אומר: סכין מטרפת היתה במקדש,</b> שהיתה נפגמת בקלות, ופעמים רבות עשתה את הבהמה טריפה, <b>ונמנו</b> (עשו הצבעה) <b>עליה כהנים וגנזוה.</b>
<b>תנו רבנן</b> <small>[שנו חכמים]:</small> בגדי כהונה אין עושין אותם מעשה מחט, כדרך שתופרים בגד העשוי מחתיכות שונות, <b>אלא מעשה אורג</b> באריגה שלימה אחת, <b>שנאמר</b> בהם: <b>"מעשה ארג"</b> (שמות לח, כז). <b>נתגעלו</b> (נתלכלכו), <b>אין מכבסין</b> אותם <b>לא בנתר ולא באהל</b> המשמשים כחומרי כיבוס.
 ושואלים בתמיהה: <b>הא</b> <small>[אבל]</small> <b>במים מכבסין</b> אותם? <b>אמר אביי, הכי קאמר</b> <small>[כך אמר]:</small> <b>הוגעו במים</b> אם נתלכלכו באופן שדי להם במים בלבד כדי לנקותם — <b>מכבסין אותו בנתר ואהל,</b>

Daf 88b

התלכלכו כל כך עד ש<b>הוגעו</b> נצרכו <b>לנתר ואהל</b> כדי לכבסם — <b>אף במים אין מכבסים</b> אותם. <b>ויש אומרים:</b> בגדי כהונה <b>אין מכבסין אותן כל עיקר,</b> גם אם נתלכלכו לכלוך קל, משום <b>שאין עניות במקום עשירות.</b>
<big>א</big> ועוד בענין בגדי כהונה, <b>תנו רבנן</b> <small>[שנו חכמים]:</small> <b>מעיל</b> של כהן גדול <b>כולו של תכלת היה, שנאמר: "ויעש את מעיל האפוד</b> מעשה אורג <b>כליל תכלת"</b> (שמות לט, כב), ללמדנו שכולו ("כליל") נעשה מתכלת. <b>שוליו</b> של המעיל שנאמר בהם: "ויעשו על שולי המעיל רמוני תכלת וארגמן ותולעת שני משזר (שמות לט, כד), <b>כיצד</b> הם נעשים? <b>מביא תכלת וארגמן ותולעת שני שזורין</b> יחד, <b>ועושה אותן כמין רימונים שלא פיתחו</b> עדיין <b>פיהן</b> (שלא נפתח ה"כתר" שבראש הרימון), <b>וכמין קונאות</b> (מעין צורת חרוט) <b>של קנסות</b> (כובעים) <b>שבראשי תינוקות. ו</b>כדי לקיים מה שנאמר "ויעשו פעמוני זהב טהור ויתנו את הפעמונים בתוך הרימונים" (שמות לט, כה),
<b>מביא שבעים ושנים זגין</b> (חלקו החיצון של הפעמון) עשויים מזהב <b>שבהן</b> תלויים <b>שבעים ושנים עינבלין</b> (לשון המתכת המקישה בזוג), <b>ותולה בהן</b> בשולי המעיל <b>שלשים וששה</b> רימונים ופעמונים <b>בצד זה</b> של המעיל, <b>ושלשים וששה מצד זה,</b> שנאמר "פעמון ורמון פעמון ורמון על שולי המעיל סביב" (שמות לט, כה). <b>ר' דוסא אומר משום</b> (בשם) <b>ר' יהודה:</b> סך הכל <b>שלשים וששה</b> פעמונים <b>היו,</b> <b>שמונה עשרה מצד זה ושמנה עשרה מצד זה.</b>
<b>אמר ר' עיניני בר ששון: כמחלוקת</b> התנאים <b>כאן</b> לענין מספר הפעמונים שבמעיל הכהן הגדול, <b>כך מחלוקת</b> תנאים <b>ב</b>מספר <b>מראות נגעים, דתנן</b> <small>[ש</small>כן <small>שנינו</small> במשנה<small>]:</small> כמה <b>מראות נגעים</b> הם — <b>ר' דוסא בן הרכינס אומר: שלשים וששה, עקביא בן מהללאל אומר: שבעים ושנים.</b>
<big>ב</big> מתוך שהוזכרו דבריו של חכם זה, מביאים עוד מדבריו. <b>ואמר ר' עיניני בר ששון: למה נסמכה</b> בתורה <b>פרשת קרבנות</b> (ויקרא פרקים א—ז) <b>לפרשת בגדי כהונה</b> (ויקרא פרק ח)? <b>לומר לך: מה קרבנות מכפרין</b> — <b>אף בגדי כהונה מכפרין.</b>
והוא מפרט: <b>כתונת</b> — <b>מכפרת על שפיכות דם, ש</b>כן <b>נאמר</b> באחי יוסף לאחר שביקשו להמיתו: <b>וישחטו שעיר עזים ויטבלו את הכתנת בדם"</b> (בראשית לז, לא). <b>מכנסים</b> — <b>מכפרת על גילוי עריות, ש</b>כן <b>נאמר</b> בציווי על עשיית בגדי הכהנים: <b>"ועשה להם מכנסי בד [לכסות (את) בשר ערוה]"</b>(שמות כח, מב). <b>מצנפת</b> — <b>מכפרת על גסי הרוח. מנין? אמר ר' חנינא: יבא דבר שבגובה,</b> שעל הראש, <b>ויכפר על</b> חטא של <b>גובה</b> הלב.
<b>אבנט</b> — <b>מכפר על הרהור הלב,</b> ומסבירים: מכפר הוא <b>היכא דאיתיה</b> <small>[במקום שישנו],</small> כי האבנט היה במקום הלב. <b>חושן</b> של הכהן הגדול — <b>מכפר על הדינין</b> שנעשה בהם עוול, <b>שנאמר: "ועשית חשן משפט"</b> (שמות כח, טו). <b>אפוד</b> של הכהן הגדול — <b>מכפר על עבודה זרה, שנאמר: "אין אפוד ותרפים"</b> (הושע ג, ד), כלומר, כשאין אפוד נמצא עוון תרפים של עבודה זרה, ומכאן כי כשיש אפוד — אין חטא של עבודה זרה (תרפים).
<b>מעיל</b> של הכהן הגדול — <b>מכפר על לשון הרע. מנין? אמר ר' חנינא: יבא דבר שבקול</b> (פעמוני המעיל) <b>ויכפר על קול הרע. וציץ</b> של הכהן הגדול — <b>מכפר על עזות פנים, בציץ כתיב</b> <small>[נאמר]:</small> <b>"והיה על מצח אהרן"</b> (שמות כח, לח), <b>ובעזות פנים כתיב</b> <small>[נאמר]:</small> <b>"ומצח אשה זונה היה לך"</b> (ירמיהו ג, ג).
 ומקשים:  <b>איני</b> <small>[וכן הוא]?</small> וכי בגדי כהונה מכפרים על עבירות אלו? <b>והאמר</b> <small>[והרי אמר]</small> <b>ר' יהושע בן לוי: שני דברים לא מצינו</b> (מצאנו) <b>להן כפרה בקרבנות, ומצינו לו כפרה ממקום אחר, ואלו הן: שפיכות דמים ולשון הרע,</b>
<b>שפיכות דמים</b> — כפרתה באה <b>מעגלה ערופה, ולשון הרע</b> — <b>מקטרת, דתני</b> <small>[ש</small>כך <small>שנה]</small> <b>רב חנניה</b> ברייתא: <b>מנין לקטרת שמכפרת? שנאמר</b> לאחר שדיברו העם סרה במשה ואהרון ופרצה המגיפה: <b>"ויתן את הקטרת ויכפר על העם"</b> (במדבר יז, יב),
<b>ותני דבי</b> <small>[ושנה</small> החכם <small>מבית</small> מדרשו<small>]</small> של <b>ר' ישמעאל: על מה קטורת מכפרת? על לשון הרע, יבא דבר שבחשאי</b> הקטורת שהכהן הגדול מקטיר בקודש הקדשים כשהוא לבדו, <b>ויכפר על מעשה חשאי</b> לשון הרע, שנאמר לרוב בחשאי.
 ולפי זה <b>קשיא</b> <small>[קשה]</small> <b>לשון הרע</b> על <b>לשון הרע,</b> שלדברי ר' עיניני בר ששון כפרתו במעיל, ולדברי הברייתא אין לו כפרה אלא בקטורת. וכמו כן <b>קשיא</b> <small>[קשה]</small> <b>שפיכות דמים</b> על <b>שפיכות דמים,</b> שלדברי ר' עיניני בר ששון כפרתה בכתונת, ולדברי הברייתא אין לה כפרה אלא בעגלה ערופה!
 ומתרצים: לגבי שפיכות דמים  <b>לא קשיא</b> <small>[אין</small> הדבר <small>קשה]:</small> <b>הא</b> <small>[זה]</small> שכתונת מכפרת שפיכות דמים, הרי זה במקרה <b>דידיע מאן קטליה</b> <small>[שידוע מי הרגו],</small> והכתונת מכפרת על הציבור שלא ייענש. ואילו <b>הא</b> <small>[זה]</small> שעגלה ערופה מכפרת, הרי זה במקרה ש<b>לא ידיע מאן קטליה</b> <small>[ידוע מי הרגו],</small> ובאה עגלה ערופה לכפר על הציבור. ושואלים על כך: <b>אי דידיע מאן קטליה</b> <small>[אם ידוע מי הרגו]</small> — <b>בר קטלא</b> <small>[בן מוות]</small> <b>הוא,</b> ואין כפרה לציבור עד שייענש במיתה, שנאמר: "ולארץ לא יכופר לדם אשר שופך בה כי אם בדם שופכו" (במדבר לה, לג)! ומשיבים: פעמים שאי אפשר להורגו, כגון שהרג <b>במזיד ולא אתרו ביה</b> <small>[התרו בו]</small> קודם, שאין בית דין יכולים לענשו בלא התראה.
 ומוסיפים:  <b>ו</b>כן לענין הסתירה בין כפרת <b>לשון הרע</b> על כפרת <b>לשון הרע נמי</b> <small>[גם כן]</small> <b>לא קשיא</b> <small>[קשה]:</small> <b>הא</b> <small>[זו]</small> קטורת שבחשאי, מכפרת על לשון הרע ש<b>בצינעא, הא</b> <small>[זה]</small> מעיל שמשמיע קול, מכפר כשדיבר <b>בפרהסיא</b>

Daf 89a

<big>א משנה</big> <b>כל</b> קרבן <b>התדיר</b> (נוהג לעתים תכופות) יותר <b>מחבירו</b> — <b>קודם את חבירו</b> בהקרבה. ומשום כך קרבנות <b>התמידין</b> הקרבים בכל יום <b>קודמין ל</b>קרבנות ה<b>מוספין</b> הבאים רק בימים מיוחדים. <b>מוספי שבת קודמין למוספי ראש חדש</b> כשחל ראש חודש בשבת, כיון שהם תדירים מהם. וכן בראש חודש תשרי שהוא גם ראש השנה, <b>מוספי ראש חדש קודמין למוספי ראש השנה.</b> וכלל זה, שהתדיר קודם נלמד ממה <b>שנאמר</b> במוספי היום הראשון של פסח: <b>"מלבד עלת הבקר אשר לעלת התמיד תעשו את אלה"</b> (במדבר כח, כג), הרי שתחילה מקריבים את עולת התמיד, ואחר כך אלה, קרבנות המוספים.
<big>ב גמרא</big> על דברי המשנה שכל קרבן התדיר יותר מחבירו, קודם לו בהקרבתו, שואלים: <b>מנא לן</b> <small>[מנין לנו]</small> הלכה זו? ותוהים על עצם השאלה: <b>מנא לן</b> <small>[מנין לנו]?!</small> <b>כדקאמר טעמא</b> <small>[כמו שאומר</small> התנא בעצמו במשנה את <small>הטעם]:</small> שנאמר <b>"מלבד עלת הבקר"!</b> ומסבירים את השאלה: אם מכתוב זה בלבד, <b>דילמא</b> <small>[שמא]</small> דווקא קרבנות <b>תמידין הן דקדמו</b> <small>[שקודמים]</small> <b>למוספין משום דתדירי</b> <small>[ש</small>הם <small>תדירים]</small> כשלעצמם, שהרי כל יום ויום הם מוקרבים, אבל <b>מוספין</b> <b>למוספין</b> אחרים התדירים פחות מהם, <b>מנא לן</b> <small>[מנין לנו]?</small>
<b>אמר ר' אילעא</b> בתשובה לשאלה זו: לאחר הפסוק "מלבד עולת הבקר אשר לעולת התמיד תעשו את אלה" (במדבר כח, כג) האמור במוספי היום הראשון של פסח, <b>אמר קרא</b> <small>[המקרא]:</small> <b>"כאלה תעשו ליום שבעת ימים"</b> (במדבר כח, כד), ללמדנו שיהיה דינם של <b>אלה</b> המוספים הנזכרים בפסוק השני <b>כ</b>דינם של <b>אלה,</b> התמיד והמוספים שנזכרו בפסוק הראשון, שהתדיר קודם לפחות תדיר ממנו.
 ומקשים על לימוד זה: <b>והאי מיבעי ליה לגופיה</b> <small>[ו</small>והרי כתוב זה נצרך לו לגופו], ללמד שכמו שעושים ביום הראשון של פסח, כך עושים בכל שבעת ימי החג! ומשיבים: <b>אם כן,</b> רק ללמד דבר זה, <b>ניכתוב</b> <small>[שיכתוב]:</small> <b>"אלה תעשו ליום</b> שבעת ימים" בלבד, ואין צורך ב"כאלה".
 ודוחים:  <b>אי כתב</b> <small>[אם היה כותב]</small> <b>"אלה תעשו ליום שבעת הימים", הוה אמינא</b> <small>[הייתי אומר]:</small> <b>אלה לשבעת הימים (</b>— <b>אין</b> <small>[כן],</small> <b>מידי אחרינא</b> <small>[דבר אחר]</small> — <b>לא)</b> כלומר, שבכל שבעת הימים יחד יקריבו את הקרבנות האמורים בפסוק הראשון. לכן הוצרך "כאלה", ואין הוא מיותר! ומשיבים: לא ניתן לומר כן, שהרי <b>"ליום" כתיב</b> <small>[נאמר],</small> ומשמע לכל יום משבעת הימים.
 ומקשים:  <b>ואכתי אימא</b> <small>[ועדיין אמור]:</small> אילו היה כתוב "אלה" הייתי אומר: <b>אלה ליום</b> הראשון, <b>אבל שאר יומי לא ידענא</b> <small>[הימים איני יודע]</small> <b>כמה,</b> ולכך הוצרך "כאלה"! ומשיבים: לא ניתן לומר כן, שהרי <b>אמר קרא</b> <small>[המקרא]:</small> <b>"תעשו"</b> — <b>שיהו כל העשיות</b> בכל הימים הנזכרים שם <b>שוות,</b> ומ"כאלה" למדנו איפוא לדין קדימה.
<b>אביי אמר</b> מקור אחר לכלל שהתדיר קודם בכל הקרבנות, והוא <b>מגופה דקרא</b> <small>[מגופו של הכתוב]</small> שהביאה המשנה: <b>אם כן,</b> שרק קרבן תמיד קודם למה שתדיר פחות ממנו, <b>לימא קרא</b> <small>[שיאמר הכתוב]</small> רק <b>"מלבד עלת הבקר" ותישתוק</b> <small>[ושישתוק],</small> <b>"אשר לעלת התמיד" למה לי? למימר</b> <small>[לומר</small> ללמד<small>],</small> <b>דהך דתדירא תיקדום</b> <small>[שזו</small> העולה <small>שתדירה</small> יותר <small>תקדום]</small> לעולות האחרות, שאינן "תמיד" כמותה.
<big>ג משנה</big> ועוד כלל בדיני קדימות של קרבנות: <b>כל המקודש</b> יותר <b>מחבירו</b> — <b>קודם את חבירו.</b> ומפרטים: דם חטאת ודם עולה העומדים לזריקה על המזבח — <b>דם החטאת קודם לדם העולה, מפני שהוא מרצה</b> (מכפר) על עבירות חמורות שיש בהן עונש כרת. איברי עולה ואימורי חטאת העומדים להקטרה על גבי המזבח — <b>איברי עולה קודמין לאימורי חטאת, מפני שהוא</b> (קרבן העולה) <b>כליל לאישים</b> (מוקרב כולו על אש המזבח), ואילו מן החטאת מקריבים רק אימורים בלבד.
 חטאת ואשם — <b>חטאת קודמת לאשם,</b> למרות ששניהם מרצים, <b>מפני שדמה ניתן לארבע קרנות</b> המזבח, וכן שיירי דמה ניתנים <b>על היסוד,</b> ואילו דם האשם ניתן רק על שתי קרנות. <b>אשם קודם לתודה ו</b>ל<b>איל נזיר, מפני שהוא קדשי קדשים,</b> ותודה ואיל נזיר הריהם קדשים קלים. <b>תודה ואיל נזיר קודמים לשלמים, מפני שהן נאכלין</b> רק <b>ליום אחד</b> כקדשי קדשים, ואילו שלמים נאכלים לשני ימים. <b>ו</b>כן תודה ואיל נזיר <b>טעונין</b> (מביאים עימם) <b>לחם</b> (ארבעת מיני לחם בתודה, ושני מיני לחם באיל נזיר), מה שאין כן בשלמים.
 היו לפניו שלמים ובכור — <b>השלמים קודמין לבכור, מפני שהן טעונין מתן ארבע</b> (שתי נתינות על המזבח שהן כארבע), <b>ו</b>כן הם חייבים ב<b>סמיכה</b> על ראש הקרבן, ולהביא עימם <b>נסכים</b> (מנחת נסכים), <b>ו</b>יש בהם גם <b>תנופות</b> (הנפת) <b>חזה ושוק</b> על ידי הכהן והבעלים, מה שאין כן בבכור. בכור ומעשר בהמה — <b>הבכור קודם למעשר, מפני שקדושתו מרחם</b> אמו, ולא על ידי הקדשה כמעשר. <b>ו</b>כן יש בו מעלה יתירה ש<b>נאכל לכהנים,</b> מה שאין כן המעשר, שנאכל לבעלים.
 מעשר בהמה וקרבנות מן העופות — <b>המעשר קודם לעופות, מפני שהוא זבח,</b> כלומר, מן הבהמה שיש בה זביחה (שחיטה בסכין), בעוד שהעוף נמלק ביד, ובהמה חשובה מן העוף. <b>ויש בו</b> במעשר בהמה שני חלקים שהם <b>קודש קדשים, דמו</b> הנזרק על המזבח, <b>ו</b>גם <b>אימוריו</b> הקרבים על המזבח, ואילו בקרבן העוף אין למזבח אלא דמו בלבד. <b>העופות קודמין למנחות, מפני שהן מיני דמים,</b> שמזים מדמם על המזבח, וכפרתו של הדם מרובה. היו לפניו שתי מנחות: האחת מנחה הבאה על חטא (כגון קרבן עני על חטא שבועת העדות וכיוצא בו, ראה ויקרא ה, יא), ומנחה הבאה בנדבה — <b>מנחת חוטא</b> <b>קודם למנחת נדבה, מפני שהוא בא</b> כדי לכפר <b>על חטא. חטאת העוף קודמת לעולת העוף. וכן בהקדישה</b> שכאשר מקדיש זוג עופות ("קן") של חטאת ועולה, צריך תחילה לומר איזהו חטאת, ואחר כך איזהו עולה.

Daf 89b

<big>א גמרא</big> שנינו במשנה שדם קרבן החטאת קודם בזריקתו לדם קרבן העולה, ואולם איברי קרבן העולה קודמים בהקרבתם לאימורי קרבן החטאת, ושואלים: <b>מנא הני מילי</b> <small>[מנין הדברים הללו]</small> ומשיבים: <b>דתנו רבנן</b> <small>[ש</small>כך <small>שנו חכמים]</small> בברייתא: אמר הכתוב בפרשת חינוך הלויים לעבודתם במשכן: "ולקחו פר בן בקר וכו' <b>ופר שני בן בקר תקח לחטאת"</b> (במדבר ח, ח). ויש לשאול: מה בא "שני" זה ללמדנו?
<b>אם בא ללמד ש</b>הקרבנות הבאים לחינוך הלויים <b>הן שנים</b> — לכך אין צורך, ש<b>הרי כבר נאמר</b> בהמשך: <b>"ועשה את האחד חטאת ואת האחד עלה"</b> (במדבר ח, יב), ומכאן שהם שני קרבנות. ואם כן <b>מה תלמוד לומר "ופר שני בן בקר תקח לחטאת"? ש</b>כן אם מ"ועשה את האחד חטאת והאחד עולה" <b>יכול</b> הייתי לומר <b>שיהא חטאת קודמת לכל מעשה עולה,</b> לכך <b>תלמוד לומר: "ופר שני בן בקר תקח לחטאת",</b> משם למדנו שהחטאת באה שניה, לאחר העולה.
 ומעתה יש מקום לשאול: <b>אי</b> מהכתוב <b>"פר שני", יכול</b> אתה לומר כי <b>תהא</b> ה<b>עולה קודמת לחטאת לכל מעשיה?</b> לכך <b>תלמוד לומר: "ועשה את האחד חטאת ואת האחד עלה",</b> ללמדנו שחטאת קודמת לעולה. <b>הא כיצד</b> ניישב את הסתירה שבין שני הדיוקים הללו? זריקת דם חטאת קודמת לזריקת <b>דם עולה, מפני ש</b>דם החטאת <b>מרצה</b> (מכפר), מה שאין כן בעולה. ואילו הקטרת <b>איברי</b> ה<b>עולה</b> קודמת להקטרת אימורי החטאת. ושואלים: <b>ואמאי</b> <small>[ומדוע]</small> יקדמו כל מתנות דם החטאת למתנות העולה? נאמר שרק <b>מתנה קמייתא דמכפרה תיקדום</b>
<small>[המתנה הראשונה, ש</small>היא זו <small>שמכפרת,</small> היא <small>שתקדים]</small> לזריקת דם העולה, שהרי אם נתן מתנה אחת כיפר בדיעבד (לעיל זבחים לו,ב), <b>ו</b>אילו <b>הנך</b> <small>[אלה,</small> שאר שלוש המתנות הנוספות<small>]</small> — <b>לא!</b>
<b>אמר רבינא: הכא</b> <small>[כאן],</small> בפרשה ממנה למדו דין זה, הרי <b>בחטאת</b> של חינוך <b>הלוים עסקינן</b> <small>[עוסקים אנו],</small> <b>ואף על גב דכי עולה דמי</b> <small>[ואף על פי שכמו עולה</small> היא <small>נחשבת],</small> שהרי היא לא באה ככפרה על חטא כשאר חטאות, מכל מקום <b>קאמר רחמנא</b> <small>[אמרה תורה]</small> ש<b>היא תיקדים</b> <small>[תקדם]</small> לעולה בזריקת דמה, וכל שכן שיהא הדין כן במתנות האחרונות של חטאת רגילה, שבאו לכפר. <b>במערבא אמרי</b> <small>[בארץ ישראל אומרים]</small> תשובה אחרת לשאלה זו: <b>הואיל והתחיל</b> הכהן <b>במתנות</b> של חטאת, הריהו גם <b>גומר</b> בהן.
<big>ב</big> <b>איבעיא להו</b> <small>[נשאלה להם</small> ללומדים<small>]</small> שאלה זו: <b>דם חטאת ואיברי עולה, איזה מהן קודם?</b> וצדדי השאלה: האם נאמר כי <b>דם חטאת קודם, מפני שמרצה</b> (מכפר), ומשום כך הריהו מקודש יותר. <b>או דילמא</b> <small>[שמא]</small> <b>איברי עולה קודמין, מפני שהן</b> עולים <b>כליל לאישים?</b>
ומציעים: <b>תא שמע</b> <small>[בוא</small> ו<small>שמע]</small> פתרון לשאלה זו ממה ששנינו במשנתנו: <b>דם חטאת קודם לדם עולה.</b> ונדייק מכאן: דווקא <b>לדם עולה הוא דקדים</b> <small>[שקודם],</small> אך <b>לאיברי עולה לא קדים</b> <small>[אינו קודם].</small>
ודוחים את ההוכחה: <b>אדרבה, מסיפא</b> <small>[להיפך,</small> נלמד <small>מ</small>מה ששנינו ב<small>סוף</small> המשנה<small>]:</small> <b>איברי עולה קודמין לאימורי חטאת.</b> ונדייק: דווקא <b>לאימורי חטאת הוא דקדים</b> <small>[שקודם],</small> <b>לדם חטאת</b> — <b>לא קדים</b> <small>[אינו קודם]!</small> <b>אלא מהא ליכא למשמע מינה</b> <small>[מ</small>משנה <small>זו אין לשמוע ממנה]</small> פתרון לשאלה זו.
ועוד <b>איבעיא להו</b> <small>[נשאלה להם]</small> ללומדים: <b>דם עולה ואימורי חטאת, איזה מהן קודם?</b> וצדדי השאלה: האם <b>דם עולה קודם</b>, משום <b>דקאתי</b> <small>[שהוא בא]</small> <b>מכח</b> קרבן עולה שהוא <b>כליל. או דילמא</b> <small>[שמא]</small> <b>אימורי חטאת קודמין,</b> משום <b>דקאתי</b> <small>[שהם באים]</small> <b>מכח</b> קרבן חטאת שדמו <b>מכפר?</b>
ומציעים: <b>תא שמע</b> <small>[בוא</small> ו<small>שמע]</small> פתרון לשאלה זו ממה ששנינו במשנתנו: <b>דם חטאת קודם לדם עולה.</b> ונדייק: דווקא <b>דם חטאת הוא דקדים</b> <small>[שקודם]</small> <b>לדם עולה, אבל אימורי חטאת</b> — <b>לא!</b>
ודוחים: <b>אדרבה, מסיפא</b> <small>[להיפך,</small> נלמד <small>מ</small>מה שנלמד ב<small>סוף</small> המשנה<small>]:</small> <b>איברי עולה קודמין לאימורי חטאת.</b> ונדייק: דווקא <b>איברי עולה הוא דקדמי</b> <small>[שקודמים]</small> <b>לאימורי חטאת, אבל דם עולה לא! אלא מהא ליכא למשמע מינה</b> <small>[מזו אין ללמוד ממנה].</small>
ועוד <b>איבעיא להו</b> <small>[נשאלה להם</small> ללומדים<small>]:</small> זריקת <b>דם עולה ו</b>זריקת <b>דם אשם, איזה מהן קודם?</b> האם <b>דם עולה קודם</b> משום <b>דקאתי</b> <small>[שהוא בא]</small> <b>מכח</b> קרבן שהוא <b>כליל. או דילמא</b> <small>[שמא]</small> <b>דם אשם קודם,</b> משום <b>(דקאתי</b> <small>[שהוא בא]</small> <b>מכח)</b> שהוא <b>מכפר?</b>
ומציעים: <b>תא שמע</b> <small>[בוא</small> ו<small>שמע]:</small> פתרון לשאלה זו ממה ששנינו במשנתנו: <b>דם חטאת קודם לדם עולה.</b> ונדייק: דווקא דם חטאת קודם לדם עולה, <b>אבל דם אשם</b> — <b>לא</b> קודם לדם עולה!
ודוחים: <b>בדין הוא דאיבעי למיתני</b> <small>[שהיה צריך לשנות]</small> במשנתנו: <b>דם אשם</b> קודם לדם עולה, ומשם היינו למדים כי כל שכן שדם החטאת, שקודם לדם האשם, יקדם לדם העולה. <b>ו</b>אולם <b>איידי דבעא למיתני סיפא</b> <small>[מתוך שרצה</small> התנא <small>לשנות</small> את <small>סופה</small> של המשנה<small>]:</small> <b>איברי עולה קודמין לאימורי חטאת,</b> שבמקרה זה חייב היה התנא להשמיע את דינו דווקא באימורי חטאת, משום
<b>דאי תנא</b> <small>[שאם</small> היה <small>שונה]</small> שאיברי עולה קודמים <b>לאימורי אשם, הוה אמינא</b> <small>[הייתי אומר]:</small> דווקא <b>לאימורי אשם הוא דקדמי</b> <small>[שקודמים], אבל</small> <b>לאימורי חטאת</b> הם <b>לא קדמי</b> <small>[קודמים],</small> שהרי חטאת מקודשת מאשם, <b>משום הכי תנא</b> <small>[כך שנה]</small> גם לגבי דין קדימה בדם את דם ה<b>חטאת.</b> ואין לדייק מכך לענין דם האשם.
 ומציעים עוד: <b>תא שמע</b> <small>[בוא</small> ו<small>שמע]</small> פתרון לשאלה ממה ששנינו במשנתנו: <b>חטאת קודם לאשם.</b> ונדייק: <b>חטאת הוא דקדמה ליה</b> <small>[שקודמת לה]</small> <b>לאשם, אבל עולה</b> — <b>לא</b> קודמת לאשם. <b>מאי לאו</b> <small>[האם לא]</small> מדובר על <b>דם?</b> ונפשוט מכאן את הבעיה.
 ודוחים:  <b>לא,</b> מדובר על <b>אימורים,</b> שבהם החטאת קודמת לאשם, ולא על דם. ומוסיפים: <b>דיקא נמי</b> <small>[מדוייק</small> כן <small>גם כן]</small> מן הלשון, <b>דקתני</b> <small>[ששונה]</small> התנא כנימוק לדין זה, שהחטאת קודמת <b>"מפני שדמה ניתן",</b> ולא "מפני שהיא ניתנת", <b>שמע מינה</b> <small>[למד מכאן]</small> שלא על הדם מדובר מתחילה.
<big>ג</big> שנינו במשנה: <b>חטאת קודמת</b> לאשם מפני שדמה ניתן על ארבע קרנות המזבח ועל יסוד המזבח. ושואלים: <b>אדרבה</b> <small>[להיפך],</small> נאמר כי <b>אשם קדים</b> <small>[קודם],</small> <b>שכן יש לו קיצבה</b> מן התורה, איל בשווי שני שקלים (ראה ויקרא ה, טו). מה שאין כן בחטאת, שאפשר להביאה אף במחיר מועט! ומשיבים: <b>אפילו הכי</b> <small>[כך],</small> ענין <b>ריבוי</b> מתנות הדם על ה<b>מזבח עדיף.</b>
ועוד שנינו במשנה: <b>אשם קודם לתודה</b> ואיל נזיר, משום שהוא קדשי קדשים. ומקשים: <b>אדרבה</b> <small>[להיפך],</small> נאמר ש<b>התודה ואיל נזיר קדמי</b> <small>[קודמים],</small> <b>שכן</b> הם <b>טעונין</b> (באים עם) <b>לחם,</b> מה שאין כן האשם! ומשיבים: <b>אפילו הכי</b> <small>[כך],</small> זה שקרבנות האשם הינם <b>קדשי קדשים</b> עושה אותם <b>עדיפי</b> <small>[עדיפים].</small>
שנינו במשנה: <b>תודה ואיל נזיר</b> קודמים לשלמים, לפי שהם נאכלים רק ליום אחד. ומקשים: <b>אדרבה</b> <small>[להיפך],</small> <b>שלמים קדמי</b> <small>[קודמים],</small> <b>שכן ישנן בציבור כביחיד</b> שיש שלמי ציבור הבאים בעצרת (ראה ויקרא כג, יט). ואילו תודה ואיל נזיר הם רק קרבנות של יחידים! ומשיבים: <b>אפילו הכי</b> <small>[כך],</small> כיון ש<b>נאכלין ליום אחד, עדיפי</b> <small>[עדיפים]</small> הם.
<b>איבעיא להו</b> <small>[נשאלה להם</small> ללומדים<small>]:</small> <b>תודה ואיל נזיר, איזה מהן קודם?</b> וצדדי השאלה: האם <b>תודה קדמה, שכן טעונה ארבעה מיני לחם,</b> חלות, רקיקים, רבוכה ולחם חמץ (ויקרא ז, יב—יג), ואיל נזיר טעון רק שני מינים, חלות ורקיקים (במדבר ו, טו). <b>או דילמא</b> <small>[שמא]</small> <b>איל נזיר קודם, שכן יש עמו דמים אחרים,</b> שהנזיר מביא עמו עולה וחטאת (במדבר ו, יד)? ומציעים: <b>תא שמע</b> <small>[בוא</small> ו<small>שמע]</small> תשובה מפורשת מברייתא, ששנינו בה: <b>זו</b> (תודה) <b>קודמת לזו</b> (לאיל נזיר), <b>שזו טעונה ארבעה מיני לחם, וזו אינה טעונה אלא שני מיני לחם.</b>
ועוד שנינו במשנה: <b>והשלמים קודמין לבכור,</b> לפי שהם טעונים סמיכה ונסכים ותנופת חזה ושוק. ומקשים: <b>אדרבה</b> <small>[להיפך],</small> <b>בכור קודם, שכן קדושתו</b> כבר <b>מרחם</b> אמו, <b>ונאכל לכהנים,</b> ואילו שלמים נאכלים לכל ישראל! ודוחים: <b>אפילו הכי</b> <small>[כך],</small> <b>מצו‍ת יתירות</b> שיש בשלמים <b>עדיפי</b> <small>[עדיפות].</small>
ועוד שנינו במשנה: <b>הבכור קודם</b> למעשר, מפני שקדושתו מרחם ונאכל לכהנים. ומקשים: <b>אדרבה</b> <small>[להיפך],</small> <b>מעשר קודם, שכן מקדש לפניו ולאחריו</b> שאם טעה במנין הבהמות, וקרא לתשיעי "עשירי", או שקרא לאחד עשר "עשירי" — הרי כל אלה קדושים! ומשיבים: <b>אפילו הכי</b> <small>[כך]</small> <b>קדושה מרחם עדיפא</b> <small>[עדיפה].</small>
ועוד שנינו במשנה: <b>מעשר קודם לעופות</b> מפני שהוא מין זבח ויש בו קדשי קדשים, דמו ואימוריו. ומקשים: <b>אדרבה</b> <small>[להיפך],</small> <b>עופות קדמי</b> <small>[קודמים],</small> <b>שכן</b> הם עצמם <b>קדשי קדשים</b> (עולה וחטאת)! ודוחים: <b>אפילו הכי</b> <small>[כך],</small> השיקול שמעשר הוא <b>מין זבח עדיף.</b>
<big>ד</big> ומביאים דיון שהוזכרה בו משנתנו. <b>אמר רבינא בר שילא: אימורי קדשים קלים שיצאו</b> מן העזרה <b>לפני זריקת דמים</b> — <b>פסולין. ו</b>כן <b>תנא תונא</b> <small>[שונה התנא שלנו</small> במשנה<small>]:</small> מעשר קודם לעופות <b>מפני שהוא זבח וישנו קדשי קדשים דמיו ואימורין.</b>
ויש לשאול: <b>בשלמא</b> <small>[נניח]</small> <b>אימורין ליתנהו</b> <small>[אינם]</small> <b>בעופות, אלא דם מיהא איתיה</b> <small>[על כל פנים ישנו]</small> גם בעופות, ומפני מה הזכיר כאן את הדם? <b>אלא לאו קא משמע לן</b> <small>[האם לא משמיע לנו]</small> בכך חידוש: <b>אימורין</b> של מעשר (ושאר קדשים קלים) שמדובר עליהם כאן, הריהם <b>כי</b> <small>[כמו]</small> <b>דמו:</b>
<b>מה דמו</b> שנזכר כאן הוא <b>לפני זריקה</b> (שהרי משנזרק ונעשתה מצוותו שוב אינו בכלל דם הראוי למזבח), <b>אף אימורין</b> שמדובר עליהם כאן הם <b>קודם זריקה. וקא קרי להו</b> <small>[ו</small>ממה ש<small>הוא קורא להם]</small> לאימורים כמו לדם <b>"קדשי קדשים"</b> יש ללמוד: <b>ומה דמו מיפסל</b> <small>[נפסל]</small> <b>ביוצא, אף אימורין מיפסל</b> <small>[נפסל]</small> <b>ביוצא.</b>
ומציעים: <b>נימא מסייע ליה</b> <small>[נאמר שמסייע לו]</small> ממחלוקת זו: <b>בשר קדשים קלים שיצא</b> מן העזרה <b>לפני זריקת דמים, ר' יוחנן אמר: כשר, ריש לקיש אמר: פסול.</b>
ומסבירים את טעמיהם: <b>ר' יוחנן אמר כשר</b> — <b>הואיל וסופו לצאת,</b> שהרי בשר קדשים קלים נאכל בכל העיר, מחוץ לעזרה. <b>ריש לקיש אמר פסול</b> — <b>עדיין לא הגיע זמנו לצאת,</b> לפני זריקת הדם. ויש לדייק: <b>עד כאן לא פליגי</b> <small>[נחלקו]</small> <b>אלא בבשר</b> שסופו לצאת, ולכן ר' יוחנן אומר שהוא כשר, <b>אבל באימורין</b> שאין סופם לצאת — <b>לא,</b> וגם לדעת ר' יוחנן הריהם פסולים!
 ודוחים:  <b>הוא הדין</b> ש<b>באימורין</b> שיצאו קודם זריקת הדם <b>נמי פליגי</b> <small>[גם כן חלוקים],</small> ור' יוחנן מכשיר, <b>והא דקא מיפלגי</b> <small>[וזה שנחלקו]</small> <b>בבשר</b> — <b>להודיעך כחו</b> של <b>ריש לקיש</b> עד כמה הוא מחמיר, ש<b>אפילו בשר</b> ש<b>סופה לצאת, אמר: עדיין לא הגיע זמנו לצאת.</b>
ומציעים: <b>לימא</b> <small>[האם נאמר]</small> כי הלכה זו שאימורי קדשים קלים שיצאו לפני זריקת דמים נפסלים ביוצא, הריהי שנויה <b>כתנאי</b> <small>[כ</small>מחלוקת <small>תנאים],</small> ששנינו: <b>אימורי קדשים קלים שיצאו</b> אל מחוץ לעזרה <b>לפני זריקת דמים,</b> והיו בחוץ בשעת זריקת הדם, <b>ר' אליעזר אומר: אין מועלין בהן</b> לפי שאין הזריקה מכשירה אותם להקרבה.

Daf 90a

<b>ו</b>לכן גם <b>אין חייבין עליהן</b> כרת, לא <b>משום</b> אכילת <b>פיגול</b> (אם אחת מעבודות הקרבן נעשתה במחשבת חוץ לזמנו), ולא משום <b>נותר</b> (אם נאכלו לאחר הזמן המותר באכילה), <b>ו</b>אין חייב כרת אם אכלם כשהוא <b>טמא,</b> לפי שרק זריקה ראויה קובעת איסורים אלה על הקרבן. <b>ר' עקיבא אומר:</b> זריקה מועילה לאימורים שיצאו, ולפיכך <b>מועלין בהן</b> אם נהנה מהם, <b>וחייבין עליהן</b> על אכילתם <b>משום פיגול נותר וטמא.</b>
ומסבירים: <b>מאי לאו</b> <small>[האם לא]</small> <b>ב</b>מקרה <b>דהדר עיילינהו</b> <small>[שחזר</small> ו<small>הכניסם]</small> את האימורים לעזרה, והיו במקומם בשעת זריקת הדם, <b>פליגי</b> <small>[חלוקים]</small> ר' אליעזר ור' עקיבא. <b>ובהא פליגי</b> <small>[ובזה</small> הם <small>חלוקים]:</small> <b>דמר סבר</b> <small>[שחכם זה,</small> ר' אליעזר, <small>סבור]:</small> <b>מיפסלי</b> <small>[נפסלים]</small> האימורים <b>ביוצא,</b> ולכן שוב אין להם תקנה בזריקת הדם, <b>ומר סבר</b> <small>[וחכם זה,</small> ר' עקיבא, <small>סבור]:</small> <b>לא מיפסלי</b> <small>[נפסלים]</small> <b>ביוצא,</b> וכדעת ר' יוחנן, ולכן הזריקה מועילה בהם?
<b>אמר רב פפא: ב</b>מקרה <b>דהדר עיילינהו</b> <small>[שחזר</small> ו<small>הכניסם]</small> את האימורים לעזרה, ואז זרק עליהם את הדם — <b>כולי עלמא לא פליגי</b> <small>[הכל אינם חולקים],</small> ואף ר' אליעזר סבור שזריקת הדם הכשירתם, ואין היציאה פוסלתם. <b>והכא בדאיתנהו אבראי</b> <small>[וכאן ב</small>זמן <small>שהם נמצאים בחוץ]</small> בשעת זריקת הדם <b>פליגי</b> <small>[נחלקו]</small> ר' אליעזר ור' עקיבא. <b>ובהא פליגי</b> <small>[וב</small>עקרון <small>זה נחלקו],</small> <b>דמר סבר</b> <small>[שחכם זה,</small> ר' אליעזר, <small>סבור]:</small> <b>אין זריקה מועלת</b> (מועילה) <b>ליוצא</b> כאשר הוא בחוץ, <b>ומר סבר</b> <small>[וחכם זה,</small> ר' עקיבא, <small>סבור]:</small> <b>זריקה מועלת ליוצא.</b>
ותוהים על כך: <b>והא</b> <small>[והרי]</small> <b>רב פפא</b>  עצמו <b>הוא</b> ש<b>אמר</b> היפך דבריו כאן, ביחס לשתי הלחם שיצאו מהמקדש קודם זריקת דמם של כבשי העצרת (המכשירה אותם לאכילה). שם גם כן נחלקו ר' אליעזר ור' עקיבא, האם כשנזרק הדם במחשבת חוץ לזמנו חייבים על שתי הלחם משום פיגול. ועל כך אמר רב פפא: אם נזרק הדם <b>בדאיתנהו אבראי</b> <small>[ב</small>זמן <small>שהם נמצאים בחוץ]</small> <b>כולי עלמא לא פליגי</b> <small>[הכל אינם חולקים]</small> שאין חייבים עליהם, וגם ר' עקיבא סבור, שאין זריקה מועלת ליוצא. ודווקא <b>בדעיילינהו לגוואי פליגי</b> <small>[בשהכניסם לפנים נחלקו]!</small>
ומשיבים, יש לחלק בין המקרים: <b>הני מילי</b> <small>[דברים אלה]</small> שלדעת הכל אין הזריקה מועילה ליוצא, נאמרו דווקא ל<b>גבי</b> <small>[אצל]</small> <b>שתי</b> ה<b>לחם,</b> משום <b>דלאו גופיה דזיבחא</b> <small>[שאינם גופו של הזבח],</small> של כבשי העצרת. <b>אבל אימורין, דגופיה דזיבחא</b> <small>[שגופו של זבח]</small> <b>הוא,</b> יש לומר שלדעת הכל מועילה להם זריקה כשהם בפנים, ורק <b>בדאיתנהו אבראי פליגי</b> <small>[בהיותם בחוץ נחלקו]</small> ר' אליעזר ור' עקיבא האם תועיל להם הזריקה.
<big>א</big> שנינו במשנה: <b>עופות קודמין</b> למנחות מפני שהם מיני דמים. ומקשים: <b>אדרבה</b> <small>[להיפך],</small> נאמר ש<b>מנחות</b> תהיינה <b>קודמות</b> לעופות, <b>שכן ישנן בצבור כביחיד</b>, ואילו עופות אינם באים אלא כקרבן יחיד! ומשיבים: <b>אפילו הכי</b> <small>[כך]</small> <b>מיני דמים עדיפי</b> <small>[עדיפים].</small>
<big>ב</big> שנינו במשנה כי <b>מנחת חוטא</b> (שאין ידו משגת לחטאת בהמה או עוף) קודמת למנחת נדבה. ומקשים: <b>אדרבה</b> <small>[להיפך],</small> נאמר ש<b>מנחת נדבה</b> תהיה <b>קודמת</b> למנחת חוטא, <b>שכן</b> היא <b>טעונה</b> (מביאים עמה) <b>שמן ולבונה!</b> ומשיבים: <b>אפילו הכי</b> <small>[כך]</small> <b>מנחת חוטא הבאה על חטא עדיפא</b> <small>[עדיפה,</small> קודמת<small>],</small> שכן היא <b>מכפרת,</b> מה שאין כן מנחת נדבה.
<b>איבעיא להו</b> <small>[נשאלה להם</small> ללומדים<small>]:</small> היו לפני הכהן <b>מנחת סוטה ומנחת נדבה, איזו מהן קודמת?</b> וצדדי השאלה: האם <b>מנחת נדבה קדמה</b> <small>[קודמת],</small> <b>שכן</b> היא <b>טעונה שמן (או) ולבונה, או דלמא</b> <small>[שמא]</small> <b>מנחת סוטה קדמה</b> <small>[קודמת],</small> <b>שכן</b> היא <b>באה לברר עון</b> כחלק מתהליך הבדיקה של המים המאררים?
 ומציעים:  <b>תא שמע</b> <small>[בוא</small> ו<small>שמע]</small> ממה ששנינו במשנתנו: <b>מנחת חוטא קודמת למנחת נדבה</b> מפני שהיא באה על חטא. ונדייק מכאן: דווקא <b>מנחת חוטא הוא דקדמה</b> <small>[היא שקודמת]</small> <b>למנחת נדבה, הא</b> <small>[אבל]</small> <b>מנחת סוטה</b> — <b>לא.</b> ודוחים: <b>מי קתני</b> <small>[האם שנה]</small> שמעלת מנחת חוטא היא <b>מפני שהיא מכפרת? "מפני שהיא באה על חטא" קתני</b> <small>[שנה],</small> <b>והא נמי</b> <small>[וזו,</small> מנחת סוטה, <small>גם כן]</small> <b>באה על חטא,</b> שנסתרה הסוטה עם זר.
ומציעים עוד, <b>תא שמע</b> <small>[בוא</small> ו<small>שמע]</small> פתרון לשאלה ממה ששנינו בברייתא: <b>זו קודמת לזו, שזו באה מן החיטין וזו באה מן השעורין. מאי לאו</b> <small>[האם אין]</small> הכוונה ל<b>מנחת נדבה</b> שקודמת <b>למנחת סוטה?</b> ודוחים: <b>לא,</b> הכוונה ל<b>מנחת חוטא</b> שקודמת <b>למנחת סוטה.</b> ומקשים: אם כן, מדוע נזקקים לנתינת טעם זה של חיטים ושעורים?
<b>תיפוק</b> <small>[תצא]</small> <b>לי</b> הלכה זו מטעם <b>דהא</b> <small>[שזו,</small> מנחת חוטא<small>]</small> <b>מכפרת, והא</b> <small>[וזו,</small> מנחת סוטה<small>]</small> <b>לא מכפרת,</b> אלא רק מבררת עוון!
 ודוחים:  <b>ואלא מאי</b> <small>[מה]</small> תאמר, שהכוונה היא ל<b>מנחת נדבה</b> שקודמת למנחת סוטה? <b>תיפוק</b> <small>[תצא]</small> <b>לי</b> הלכה זו מטעם ש<b>זו</b> מנחת נדבה <b>טעונה שמן ולבונה, וזו</b> מנחת סוטה <b>אינה טעונה שמן ולבונה! אלא</b> אין להוכיח ממה שלא נזכר טעם נוסף, כי <b>חד מתרי טעמי [נקיט]</b> <small>[אחד משני טעמים תפס]</small> והזכיר.
<big>ג</big> שנינו במשנה: <b>חטאת העוף קודמת</b> לעולת העוף. ומבררים: <b>מנא הני מילי</b> <small>[מנין הדברים הללו]?</small> <b>דתנו רבנן</b> <small>[ששנו חכמים]</small> בענין קרבנות העוף, חטאת ועולה שמביא חוטא עני על שגגתו במקום חטאת מן הבהמה: מה שנאמר <b>"והקריב את אשר לחטאת ראשונה"</b> (ויקרא ה, ח), <b>מה תלמוד לומר</b> (מה בא ללמדנו)? <b>ש</b>כן <b>אין תלמוד לומר</b> שבא <b>ללמד שתקרב</b> חטאת העוף <b>ראשונה,</b> לפני עולת העוף, ש<b>הרי כבר נאמר</b> בהמשך: "<b>ואת השני יעשה עולה</b>" (ויקרא ה, י). 
<b>אלא זה</b> הכתוב <b>בנה אב,</b> בא ללמד כלל <b>לכל</b> ה<b>חטאות שיקדמו ל</b>קרבנות <b>עולה הבאות עמהן, בין חטאת העוף לעולת העוף, בין חטאת בהמה לעולת בהמה, ואפילו חטאת העוף</b> קודמת בהקרבה <b>לעולת בהמה.</b>
ומסכמים את המקורות לקדימת חטאת לעולה: <b>הלכך</b> <small>[על כן],</small> <b>חטאת העוף</b> שקודמת <b>לעולת העוף</b> — נלמד הדבר <b>מ</b>הפסוק <b>"ואת השני</b> יעשה עולה", כמבואר כאן. <b>חטאת בהמה</b> שקודמת <b>לעולת בהמה</b> — <b>מדרבי רחמנא</b> <small>[מ</small>מה <small>שריבתה התורה]</small> בחטאת הלויים מן האמור "ופר שני בן בקר" (במדבר ח, ח), כמבואר בעמוד הקודם. <b>חטאת העוף</b> שקודמת <b>לעולת בהמה</b> — <b>מ"זה בנה אב",</b> כמבואר כאן.
 ומציעים:  <b>תא שמע</b> <small>[בוא</small> ו<small>שמע],</small> סתירה לכלל זה, שכל חטאות קודמות לעולות הבאות עמהן, ממה שבקרבן יולדת עניה הקדים עולת העוף לחטאת העוף, שנאמר "אחד לעולה ואחד לחטאת" (ויקרא יב, ח), ועל כך שנינו, <b>ר' אליעזר אומר: כל מקום שנתחלפה חטאת</b> מן הבהמה בקרבן מן העוף, אם עני הוא המקריב, כגון במטמא מקדש בשוגג, שבמקום כבשה לחטאת מביא שני עופות, אחד לחטאת ואחד לעולה — <b>חטאת קודמת</b> לעולה. <b>וכאן ביולדת</b> עניה, שאם עשירה היתה מביאה כבש לעולה (ועוף לחטאת) — <b>עולה קודמת</b> לחטאת.
 וכן <b>כל מקום שבא</b> הקרבן <b>על חטא</b> — <b>חטאת קודמת</b> לעולה, <b>וכאן</b> ביולדת, שקרבן חטאתה אינו לכפרה אלא לטהרה — ה<b>עולה קודמת. וכל מקום ששנים</b> (שני עופות) <b>באים תחת חטאת</b> שמביא קרבנו בדלות — <b>חטאת קודמת, וכאן</b> ביולדת שאין שניהם באים תחת חטאת, אלא רק עולה תחת עולה (שהרי גם עשירה מביאה חטאת מן העוף) — <b>עולה קודמת.</b> משמע שפעמים עולה קודמת לחטאת!
<b>אמר רבא:</b> רק <b>למקראה הקדימה הכתוב,</b> שבקרבן יולדת הזכיר אותה תחילה, אבל למעשה מקריבים גם ביולדת את החטאת תחילה.
 ומציעים עוד, <b>תא שמע</b> <small>[בוא</small> ו<small>שמע]</small> ראיה נוספת: היו לפניו קרבנות ממינים שונים, מה יעשה? <b>פרים קודמין לאילים, ואילים קודמין לכבשים, כבשים</b> קודמים <b>לשעירים.</b>

Daf 90b

<b>מאי לאו</b> <small>[האם לא]</small> מדובר במוספי <b>חג</b> הסוכות, שיש בהם שעירים לחטאת וכבשים לעולה? ואם כן, יש שעולה קודמת לחטאת! ודוחים: <b>לא,</b> כאן מדובר בקרבנות שכולם באו <b>לנדבה,</b> וגם השעירים. וטעמה של הברייתא כך הוא: <b>פרים קודמין לאילים</b> — <b>שכן נתרבו בנסכים,</b> שנסכי הפר חצי ההין יין, ונסכי האיל שלישית ההין, <b>וכן</b> מסיבה זו, קודמים <b>אילים לכבשים,</b> שנסכיהם רביעית ההין (ראה במדבר טו, א—יב). ואילו ה<b>כבשים</b> קודמים <b>לשעירים,</b> למרות שנסכיהם שווים — <b>שכן נתרבו ב</b>הקרבת אימוריהם גם ב<b>אליה</b> שלהן, מה שאין כן השעירים.
 ומציעים עוד, <b>תא שמע</b> <small>[בוא</small> ו<small>שמע]</small> ראיה ממה ששנינו במסכת הוריות: <b>פר</b> חטאת <b>כהן משיח</b> שמביא כהן גדול על שגגת הוראה (ויקרא ד, ג) <b>קודם</b> בהקרבה <b>לפר</b> חטאת על <b>העלם דבר של צבור</b> שמביאים כששגגו הסנהדרין בהוראה (ויקרא ד, יג); <b>פר העלם דבר של צבור</b> בשאר עבירות <b>קודם לפר</b> העלם דבר של ציבור בשגגת <b>עבודה זרה,</b> שהוא קרבן עולה (במדבר טו, כד);
<b>פר עבודה זרה קודם לשעירי עבודה זרה,</b> כלומר, לשעיר הבא עמו (במדבר טו, כד), <b>דאף על גב</b> <small>[אף על פי]</small> ש<b>פר עבודה זרה</b> הוא <b>עולה ושעירי עבודה זרה</b> הם <b>חטאת.</b> ובניגוד לכלל שהובא, שבכל מקום חטאת קודמת לעולה הבאה עמה!
 ודוחים: עד שאתה מקשה על כלל זה מסוף המשנה,  <b>ואימא מרישא</b> <small>[ואמור</small> והבא סיוע לכלל זה <small>מן ההתחלה</small> של אותה משנה<small>]</small> שנאמר בה: <b>פר העלם דבר של צבור</b> שהוא חטאת, <b>קודם לפר עבודה זרה</b> שהוא עולה!
 ומשיבים:  <b>בחד מינא מיהא לא קאמרינן</b> <small>[במין אחד על כל פנים אין אנו אומרים],</small> שכיון ששני הקרבנות הם ממין אחד (פרים) ודאי ש<b>חטאת קדמה</b> <small>[קודמת].</small> <b>כי קאמרינן בתרי מיני</b> <small>[כאשר אנו אומרים</small> ומקשים הרי זה <small>בשני מינים],</small> שלפי הכלל שהובא בברייתא, גם חטאת העוף קודמת לעולת בהמה שהיא גדולה, וכאן <b>אשכחן</b> <small>[מצאנו]</small> <b>עולה דקדמה</b> <small>[שקודמת]</small> <b>לחטאת!</b>
<b>אמרי במערבא משמיה</b> <small>[אומרים בארץ ישראל משמו]</small> של <b>רבא בר מרי: חטאת עבודה זרה חסר א', "לחטת" כתיב</b> <small>[כתוב]</small> ("ושעיר עזים אחד לחטת", במדבר טו, כד), לומר שאין חטאת זו כשאר חטאות, ופר העולה קודם לה. <b>רבינא אמר: "כמשפט" כתיב בהו</b> <small>[נאמר בהם]</small> ("ועשו כל העדה פר בן בקר אחד לעולה לריח ניחוח לה' ומנחתו ונסכו כמשפט ושעיר עזים לחטת", במדבר טו, כד), לומר שמקריבים קרבנות אלה כסדר שהם כתובים במקרא, ולכן פר העולה קודם.
 ומעירים:  <b>השתא דאתית להכי</b> <small>[עכשיו שהגעת לכאן]</small> והשתמשת בהסבר זה, יש לחזור ולהסביר את הברייתא הקודמת שהובאה כראיה, ולומר: <b>אפילו תימא</b> <small>[תאמר]</small> שמדובר שם ב<b>פרים</b> ושאר קרבנות מוסף של <b>חג נמי</b> <small>[גם כן],</small> אין להקשות ממה שכבשי העולה קודמים לשעירי החטאת, שכן <b>"כמשפטם" כתיב בהו</b> <small>[נאמר בהם]</small> (במדבר כט, לג).
<big>א</big> בעקבות המסקנה, שחטאת העוף קודמת לעולת בהמה, <b>איבעיא להו</b> <small>[נשאלה להם</small> ללומדים<small>]</small> שאלה זו: היו לפניו <b>חטאת העוף, ועולת בהמה, ומעשר, איזו מהן קודם</b> בהקרבה? וצדדי הבעיה, אם תאמר: <b>תיקדום</b> <small>[תקדם]</small> <b>חטאת העוף</b> — <b>איכא</b> <small>[יש]</small> <b>מעשר דקדים</b> <small>[שקודם]</small> <b>לה,</b> כפי ששנינו במשנה, מפני שהוא מין זבח! ואם תאמר: <b>ליקדים</b> <small>[שיקדים]</small> את ה<b>מעשר</b> — <b>איכא</b> <small>[יש]</small> <b>עולת בהמה דקדמה ליה</b> <small>[שקודמת לו],</small> שהיא קדשי קדשים! ואם תאמר: <b>תיקדום</b> <small>[תקדם]</small> <b>עולת בהמה</b> — <b>איכא</b> <small>[יש]</small> <b>חטאת העוף דקדמה</b> <small>[שקודמת]</small> <b>לה!</b>
בפתרון שאלה זו, <b>הכא תרגימו</b> <small>[כאן,</small> בבבל, <small>תרגמו</small> הסבירו<small>]</small> כי השיקול של <b>מין זבח עדיף,</b> ולכן יקרב תחילה המעשר, ואחריו חטאת העוף, ולבסוף עולת הבהמה. <b>במערבא אמרי</b> <small>[בארץ ישראל אומרים]:</small> <b>עיילא</b> <small>[נכנסה]</small> <b>בה עולת בהמה בחטאת העוף</b> הבאה עמה, <b>ואגבהתה</b> <small>[והגביהה אותה]</small> במעלתה <b>מ</b>על ה<b>מעשר,</b> שהרי עולת הבהמה מקודשת ממנו. ולפיכך תקדם חטאת העוף, ואחריה עולת הבהמה, ואחר כך המעשר.      
<big>ב</big> <big>משנה</big> ועוד בדיני קדימויות בקרבנות. <b>כל</b> קרבנות <b>החטאות שבתורה קודמות</b> בהקרבתן <b>לאשמות,</b> כפי ששנינו במשנה הקודמת (לעיל זבחים פט,א), מפני שדם החטאת ניתן על ארבע קרנות המזבח ועל יסוד המזבח, מה שאין כן באשם. <b>חוץ מאשם מצורע, מפני שהוא בא על הכשר</b> כדי להתיר את המצורע לאכול בקדשים ולהיכנס למקדש. והואיל ובו תלויה עיקר טהרת המצורע, לפיכך חשוב הוא יותר מן החטאת.
 ועוד הבחנה בין קרבנות האשם השונים: <b>כל האשמות שבתורה באין</b> מן האילים, שהם כבשים זכרים <b>בני שתים</b> כלומר, בשנתם השניה, <b>ובאין בכסף שקלים</b> (ששוויים צריך להיות לפחות שני סלעים), <b>חוץ מאשם נזיר ואשם מצורע, שהן באין</b> מכבשים <b>בני שנתן</b> הראשונה, <b>ואין</b> הם <b>באין בכסף שקלים</b> שאין להם מחיר קצוב. ועוד בדיני קדימה בקרבנות.
<b>כשם ש</b>קרבנות המקודשים מאחרים <b>קודמין</b> להם <b>בהקרבן,</b> לפי סדר הקדימות במשנה הקודמת (פט,א), כך הם גם <b>קודמין</b> להם <b>באכילתן.</b> ועוד בענין קדימה: <b>שלמים של אמש</b> (אתמול) <b>ושלמים של</b> ה<b>יום</b> — שלמים <b>של אמש קודמין ל</b>שלמים <b>של</b> ה<b>יום.</b> וכמו כן אם היו לפניו <b>שלמים של אמש, חטאת ואשם של היום</b> — <b>שלמים של אמש קודמין,</b> אלו <b>דברי ר' מאיר. ו</b>אילו <b>חכמים אומרים:</b> ה<b>חטאת קודמת</b> לשלמים (וכן האשם), <b>מפני שהיא קדשי קדשים,</b> ומעלתה גדולה משל השלמים שהם קדשים קלים.
<b>וכולן</b> בכל הקרבנות הנאכלים, <b>הכהנים רשאין לשנות באכילתן</b> ולאכול אותם בכל אופן שירצו: <b>לאכלן צלוין</b> באש, <b>ושלוקין</b> (מבושלים ביותר), <b>ומבושלין</b> כרגיל. ורשאים הכהנים <b>לתת לתוכו תבלי</b> (תבלינים של) <b>חולין ותבלי תרומה,</b> אלו <b>דברי ר' שמעון. ר' מאיר אומר: לא יתן לתוכו תבלי תרומה,</b> כדי <b>שלא יביא התרומה לידי פסול,</b> שהרי לקדשים יש זמן אכילה קצוב, ולאחר מכן הם נפסלים ודינם לשריפה, ונמצא פוסל גם את התרומה מאכילה.
<big>ג גמרא</big> שנינו למעלה (פט,א) כי התדיר מחבירו קודם לחבירו, וכן שנינו במשנה הקודמת (פט,א) ובמשנתנו כי המקודש מחבירו קודם לו. ומעתה <b>איבעיא להו</b> <small>[נשאלה להם</small> ללומדים<small>]</small> שאלה זו: היו לפני הכהן שני קרבנות, האחד <b>תדיר</b> מחבירו <b>ו</b>אולם האחר <b>מקודש</b> מחבירו, <b>איזה מהם קודם?</b> וצדדי השאלה: האם ה<b>תדיר קודם, משום</b> שהוא <b>תדיר</b> <b>מחבירו, או דלמא</b> <small>[שמא]</small> ה<b>מקודש קדים</b> <small>[קודם],</small> משום שהוא <b>קדיש</b> <small>[מקודש]</small> יותר מחבירו? ומציעים: <b>תא שמע</b> <small>[בוא</small> ו<small>שמע]</small> פתרון לשאלה זו ממה ששנינו במשנה בתחילת הפרק: <b>תמידין</b> הבאים בכל יום <b>קודמין למוספין,</b> משום שתדיר קודם,

Daf 91a

<b>ואף על גב</b> <small>[ואף על פי]</small> שקרבנות ה<b>מוספין קדישי</b> <small>[קדושים]</small> יותר, שהרי הם מיוחדים לשבת! ודוחים: <b>אטו</b> <small>[וכי]</small> קדושה יתירה זו של <b>שבת</b> רק <b>ל</b>קרבנות ה<b>מוספין</b> הבאים בה <b>אהנאי</b> <small>[הועילה]</small> להחשיבים מקודשים יותר, ו<b>ל</b>קרבנות <b>תמידין</b> הבאים בה, האם <b>לא אהנאי</b> <small>[הועילה]?</small> שאף תמידים של שבת נחשבים מקודשים יותר. ואין מכאן כל ראיה, איפוא, שהרי בתמידים של שבת יש מעלת תדיר ומקודש.
 ומציעים עוד, <b>תא שמע</b> <small>[בוא</small> ו<small>שמע]</small> ראיה אחרת, ממה ששנינו: <b>מוספי שבת קודמין למוספי ראש חודש</b> כשחל בשבת, אף שראש חודש יש בו קדושה יתירה. הרי שתדיר ומקודש — תדיר קודם! ודוחים באותו אופן: <b>אטו</b> <small>[וכי]</small> מעלה זו של <b>ראש חודש</b> רק <b>ל</b>קרבנות ה<b>מוספין דידיה אהני</b> <small>[שלו הועילה]</small> ואילו <b>ל</b>קרבנות <b>מוספי שבת</b> שחל בו ראש חודש <b>לא אהני</b> <small>[הועילה]?</small>
ומציעים עוד: <b>תא שמע</b> <small>[בוא</small> ו<small>שמע]</small> ראיה אחרת, ממה ששנינו: <b>מוספי ראש חודש קודמין למוספי ראש השנה, אף על גב</b> <small>[אף על פי]</small> ש<b>ראש השנה קדשה</b> <small>[מקודש]</small> יותר. הרי שתדיר קודם למקודש! ודוחים שוב: <b>אטו</b> <small>[וכי]</small> מעלה זו של <b>ראש השנה</b> רק <b>למוספי דידיה אהני</b> <small>[שלו הועילה],</small> ואילו <b>למוספי ראש חודש לא אהני</b> <small>[הועילה]?</small>
ומציעים עוד, <b>תא שמע</b> <small>[בוא</small> ו<small>שמע]</small> ראיה ממה ששנינו במחלוקת בית שמאי ובית הלל בקידוש של שבת, האם ברכת היין או ברכת הקידוש קודמת. שבית הלל הסבורים שברכת היין קודמת הביאו ראיה לדבריהם: <b>דבר אחר, ברכת היין תדירה וברכת היום, אינה תדירה, ותדיר ושאינו תדיר</b> — <b>תדיר קודם</b>. והביאו ראיה זו <b>אף על גב</b> <small>[אף על פי]</small> ש<b>ברכת היום,</b> שהיא באה מכח קדושת השבת, <b>קדישה</b> <small>[קדושה]</small> מברכת היין. הרי שתדיר קודם למקודש! ודוחים: <b>אטו</b> <small>[וכי]</small> מעלה יתירה של <b>שבת</b> רק <b>לברכת היום אהנאי</b> <small>[הועילה],</small> ואילו <b>לברכת היין לא אהנאי</b> <small>[הועילה]?</small> ולכן אין להביא מכאן ראיה.
 ומציעים, <b>תא שמע</b> <small>[בוא</small> ו<small>שמע]</small> ראיה אחרת, ממה ש<b>אמר ר' יוחנן: הלכה</b> היא, שאם כבר הגיע בשבת זמן תפילת המנחה, ולא התפלל עדיין תפילת מוסף — <b>מתפלל אדם</b> תחילה תפילה <b>של מנחה, ואחר כך</b> תפילה <b>של מוספין.</b> משמע שתדיר קודם למקודש! ודוחים: <b>אטו</b> <small>[וכי]</small> מעלה זו של <b>שבת</b> רק <b>לתפלת מוספין אהנאי</b> <small>[הועילה],</small> ואילו <b>לתפלת מנחה לא אהנאי</b> <small>[הועילה]?</small>
ומציעים, <b>תא שמע</b> <small>[בוא</small> ו<small>שמע]</small> ראיה ממשנתנו: היו לפני הכהן <b>שלמים של אמש, חטאת ואשם של יום</b> — <b>שלמים של אמש קודמין</b> לדעת ר' מאיר. ויש לדייק מכאן, <b>הא אידי ואידי דיום</b> <small>[אבל</small> אם היו <small>אלה ואלה של היום]</small> — <b>חטאת ואשם קדמי</b> <small>[קודמים],</small> <b>ואף על גב</b> <small>[ואף על פי]</small> ש<b>שלמים תדירי</b> <small>[תדירים],</small> שאנשים רגילים להביא שלמים בנדר ונדבה. משמע שהמקודש קודם לתדיר!
<b>אמר רבא:</b> ממה שהוא <b>מצוי קאמרת</b> <small>[אומר אתה]</small> להביא ראיה? אמנם קרבנות השלמים מרובים ומצויים יותר מן החטאת, אבל אין להם מעלה של חובה קבועה ותמידית. ו<b>תדיר</b> הוא <b>קמיבעיא לן</b> <small>[</small>ש<small>נשאלה לנו]</small> אם הוא קודם למקודש, <b>מצוי לא קמיבעיא לן</b> <small>[נשאלה לנו].</small>
<b>אמר ליה</b> <small>[לו]</small> <b>רב הונא בר יהודה לרבא: אטו</b> <small>[וכי]</small> <b>מצוי לאו</b> <small>[אינו]</small> בכלל <b>"תדיר"? והתניא</b> <small>[והרי שנויה</small> ברייתא<small>]</small> בענין מצוות עשה שיש כרת על ביטולן, ומכל מקום אין מביאים חטאת על שגגתם: <b>אוציא את הפסח</b> מכלל חובת חטאת לפי <b>שאינו תדיר, ולא אוציא את המילה שהיא תדירה.</b> והרי מילה אינה תדירה, אלא שהיא מצויה יותר מן הפסח!
 ודחה רבא: <b>מאי</b> <small>[מה]</small> פירוש <b>"תדירה"</b> האמורה כאן? לא שהיא מצויה יותר, אלא שהיא <b>תדירה במצות,</b> שיש בה מצוות רבות. <b>ואיבעית אימא</b> <small>[ואם תרצה אמור]</small> תירוץ אחר: <b>מילה לגבי</b> <small>[אצל]</small> <b>פסח כי תדיר דמיא</b> <small>[כמו תדיר</small> היא <small>נחשבת],</small> שהיא מצויה הרבה יותר מפסח, ונחשבת לעומתו כתדירה, מה שאין כן בשלמים ביחס לחטאת. ומשום כך אין להוכיח ממשנתנו שהמקודש קודם לתדיר.
<big>א</big> ועוד בדיני קדימה בעבודות המקדש, <b>איבעיא להו</b> <small>[נשאלה להם</small> ללומדים<small>]:</small> היו לפני הכהן שני קרבנות, <b>תדיר ושאינו תדיר, ו</b>אף שהיה צריך להקדים את התדיר <b>קדים</b> <small>[קדם]</small> <b>ושחט לשאינו תדיר, מאי</b> <small>[מה]</small> הדין? וצדדי השאלה: <b>מי אמרינן</b> <small>[האם אנו אומרים]:</small> <b>כיון דשחטיה</b> <small>[ששחטו]</small> כבר, <b>מקריב ליה</b> <small>[אותו].</small> <b>או דלמא</b> <small>[שמא]</small> לא יקריבנו, אלא <b>יהיב</b> <small>[יתן]</small> אותו <b>ל</b>כהן <b>אחר</b> ש<b>ממרס</b> (שמנענע ובוחש) <b>בדמו</b> כדי שלא יקרש, <b>עד</b> ש<b>מקריב ליה</b> <small>[לו]</small> <b>ל</b>קרבן שהוא <b>תדיר, ו</b>רק אחרי כן <b>הדר</b> <small>[חוזר]</small> ו<b>מקריב לשאינו תדיר?</b>
<b>אמר רב הונא מסורא,</b> <b>תא שמע</b> <small>[בוא</small> ו<small>שמע]</small> פתרון ממה ששנינו במשנתנו, לענין המקודש מחבירו: <b>שלמים של אמש</b> שהובאו אתמול, <b>חטאת ואשם של יום</b> — שלמים <b>של אמש קודם ל</b>חטאת <b>של יום.</b> ויש לדייק: דווקא שלמים של אמש קודמים, <b>הא</b> <small>[אבל]</small> אם היו שלמים שהביאם ה<b>יום דומיא</b> <small>[בדומה]</small> ל<b>אמש,</b>
<b>והיכי דמי</b> <small>[וכיצד הוא בדיוק]?</small> <b>דקדים שחטיה</b> <small>[שקדם ושחט]</small> <b>לשלמים,</b> במקרה זה נאמר כי <b>חטאת ואשם קדמי</b> <small>[קודמים]</small> למרות שכבר שחט את השלמים, מאחר שהם מקודשים יותר. והוא הדין לתדיר, שיש לשוחטו קודם שייזרק דם הקרבן שאינו תדיר!
 ודוחים:  <b>דלמא</b> <small>[שמא]</small> מה שנאמר במשנה: <b>שלמים</b> של <b>אמש וחטאת ואשם</b> של <b>יום,</b> ששלמים של אמש קודמים, ומכאן דייקנו שאם הובאו שניהם היום החטאת קודמת, <b>היכי משכחת לה</b> <small>[כיצד אתה מוצא אותה]</small> — <b>דשחטינהו לתרוייהו</b> <small>[ש</small>כבר <small>שחט את שניהם]</small> את השלמים והחטאת, ושניהם עומדים לזריקה. <b>אבל לא שחטינהו לתרוייהו</b> <small>[שחט את שניהם],</small> אלא רק את השלמים, ודמם עומד לזריקה, עדיין <b>תיבעי</b> <small>[תישאל]</small> <b>לך</b> השאלה האם יש להניח את דם השלמים, ולשחוט את החטאת המקודשת יותר. וכיוצא בזה לענין תדיר ושאינו תדיר.
 ומציעים:  <b>תא שמע</b> <small>[בוא</small> ו<small>שמע]</small> פתרון ממה ששנינו לגבי סדר ברכות הקידוש של שבת: <b>דבר אחר, ברכת היין תדירה וברכת היום אינה תדירה, ותדיר ושאינו תדיר</b> — <b>תדיר קודם.</b> והרי קדושת השבת חלה עליו ונתחייב בברכת היום עוד קודם שעמד לברך על היין, ובכל זאת היין קודם משום שהוא תדיר. וכך גם לענייננו, יש להקדים את שחיטת התדיר, למרות שכבר החל בעבודת הקרבן שאינו תדיר!
 ודוחים:  <b>הכא נמי</b> <small>[כאן גם כן]</small> לענין ברכות הקידוש, אינו דומה לענייננו, <b>דכיון דאתיין</b> <small>[שכיון שבאות]</small> הברכות לפניו כאחת, כשהוא עומד לקדש — <b>כמאן דשחיטי תרוייהו דמי</b> <small>[כמו ששחוטים שניהם נחשב</small> הדבר<small>].</small>
ומציעים: <b>תא שמע</b> <small>[בוא</small> ו<small>שמע]</small> ממה ש<b>אמר ר' יוחנן, הלכה:</b> אם הגיע זמן המנחה בשבת <b>מתפלל אדם</b> תפילה <b>של מנחה ואחר כך של מוספין,</b> אף שחיוב המוסף חל עליו קודם! ודוחים: <b>הכא נמי</b> <small>[כאן גם כן],</small> <b>כיון דמטי</b> <small>[שמגיע]</small> כבר <b>זמן תפלת מנחה,</b> ושני החיובים מוטלים עליו, <b>כמאן דשחיטי תרוייהו דמי</b> <small>[כמו ששחוטים שניהם נחשב</small> הדבר<small>].</small>
<b>אמר ליה</b> <small>[לו]</small> <b>רב אחא בריה</b> <small>[בנו]</small> של <b>רב אשי לרבינא:</b> אפשר להביא ראיה ממשנה זו: <b>שחטו</b> את קרבן הפסח <b>קודם חצות</b> — <b>פסול, מפני שנאמר בו "בין הערבים"</b> (שמות יב, ו). שחטו <b>קודם לתמיד</b> של בין הערביים — <b>כשר,</b> למרות שצריך להקדים את התמיד, <b>ויהא ממרס בדמו</b> של הפסח <b>עד ש</b>ישחוט את התמיד ו<b>יזרוק הדם.</b> הרי שלמרות שקדם ושחט את שאינו תדיר — שוחט תחילה את התדיר, ואחר זורק דמו של השחוט!
 ודוחים:  <b>הכא במאי עסקינן</b> <small>[כאן במה עוסקים אנו]?</small> <b>כגון דקדים שחטיה</b> <small>[שקדם ושחטו]</small> <b>לתמיד ברישא</b> <small>[בתחילה],</small> וקודם שזרק את דמו שחט את הפסח. והואיל ודם שניהם עומד לזריקה, לכן מקדים את זריקת דם התמיד. <b>אמר ליה</b> <small>[לו]</small> <b>רב אחא סבא לרב אשי: מתניתין נמי דיקא</b> <small>[</small>לשון <small>משנתנו גם כן מדוייקת</small> כך<small>],</small> <b>דקתני</b> <small>[ש</small>הוא <small>שונה]:</small> <b>"עד שיזרק הדם" (תמיד), ולא קתני</b> <small>[ואינו שונה]</small> <b>"עד שישחוט ויזרק דם",</b> משמע שהתמיד כבר שחוט. ומסכמים: אכן <b>שמע מינה</b> <small>[למד מכאן]</small> שכן הוא.
<big>ב</big> שנינו במשנה: <b>בכולן</b> בכל הקרבנות הנאכלים, <b>כהנים רשאין</b> לשנות באכילתם, לאוכלם צלי שלוק ומבושל. ומבררים: <b>מאי טעמא</b> <small>[מה הטעם</small> המקור<small>]</small> להלכה זו? <b>אמר קרא</b> <small>[הכתוב]</small> במתנות כהונה: "לך נתתים <b>למשחה</b> ולבניך לחק עולם" (במדבר יח, ח), ומתרגמים "למשחה" — <b>לגדולה,</b> שיהא בשר הקרבן נאכל בדרך גדולה, <b>כדרך שהמלכים אוכלין,</b> והרי המלכים אוכלים את מאכלם בכל אופן שירצו.
<big>ג משנה</big> ועוד בענין אכילה של כהנים. <b>אמר ר' שמעון: אם ראית שמן שהוא מתחלק בעזרה</b> בין הכהנים, שיאכלוהו, וברצונך לדעת מה טיבו, <b>אין</b> אתה <b>צריך לשאול מהו, אלא</b> הריהו <b>מותר</b> השמן של <b>רקיקי מנחות ישראל</b> לאחר שמשחו אותם במעט שמן, או שהוא מותר <b>לוג שמן של מצורע</b> לאחר שהיזו ממנו, שאף הוא ניתן לכהנים.
 ומצד אחר, <b>אם ראית שמן שהוא ניתן על גבי האישים</b> כקרבן, <b>אין</b> אתה <b>צריך לשאול מהו, אלא</b> הריהו בוודאות <b>מותר</b> השמן של <b>רקיקי מנחת כהנים,</b> או מותר השמן של <b>מנחת כהן משיח,</b> שיש באלו שמן מרובה, ואין בהם חלק לכהנים, אלא הן עולות כליל למזבח. ומוסיפה המשנה: ואין להניח כי השמן המתחלק לכהנים או הניתן על גבי האישים הריהו שמן שהביא אדם כנדבה, לפי <b>שאין מתנדבין שמן. ר' טרפון אומר: מתנדבין שמן.</b>

Daf 91b

<big>א גמרא</big> <b>אמר שמואל: לדברי ר' טרפון</b> במשנתנו, הסבור שמתנדבים שמן למקדש, אדם <b>המתנדב שמן</b> — הכהן <b>קומצו</b> (נוטל ממנו קומץ) ומקטירו, <b>ושיריו</b> (מה שנותר) <b>נאכלין</b> <b>לכהנים. מאי טעמא</b> <small>[מה הטעם,</small> המקור<small>]</small> לכך? <b>אמר קרא</b> <small>[הכתוב]</small> לגבי מנחת נדבה: "ונפש כי תקריב <b>קרבן מנחה"</b> (ויקרא ב, א), וייתור המלה "קרבן" <b>מלמד שמתנדבין</b> גם <b>שמן, וכי</b> <small>[וכמו]</small> <b>מנחה: מה מנחה</b> — <b>קומצה</b> (קומץ אותה) הכהן <b>ושיריה נאכלין, אף שמן</b> — <b>קומצו</b> הכהן <b>ושיריו נאכלין.</b>
<b>אמר ר' זירא: אף אנן נמי תנינא</b> <small>[אף אנו גם כן שנינו]</small> במשנתנו כדברי שמואל, שכן שנינו: <b>אמר ר' שמעון: אם ראית שמן שמתחלק בעזרה, אי</b> (אין) <b>אתה צריך לשאול מהו, אלא מותר רקיקי מנחות ישראל ולוג שמן של מצורע,</b> וטעם הדבר — מפני <b>שאין מתנדבין</b> שמן. ונדייק: <b>מכלל</b> דברים אלה יש ללמוד, כי לשיטת <b>מאן דאמר</b> <small>[מי שאומר]</small> <b>מתנדבין</b> שמן, הריהו <b>מתחלק</b> בין הכהנים לאכילה.
<b>אמר ליה</b> <small>[לו]</small> <b>אביי</b> לר' זירא: <b>אימא סיפא</b> <small>[אמור</small> את <small>סופה]</small> של המשנה: <b>אם ראית שמן שניתן על גבי אישים, אי אתה צריך לשאול מהו, אלא מותר רקיקי מנחת כהנים ומנחת כהן משיח,</b> וטעם הדבר — מפני <b>שאין מתנדבין שמן.</b> ונדייק: <b>מכלל דלמאן דאמר</b> <small>[של</small> דעת <small>מי שאומר]</small> <b>מתנדב</b> אדם שמן, הריהו עולה <b>כולן לאישים</b>, והרי זה בניגוד לדברי שמואל, שאמר כי לדברי ר' טרפון, מקטיר קומצו ושייריו נאכלים. על כל פנים, <b>לאביי קשיא רישא</b> <small>[קשה</small> הדיוק מ<small>תחילת</small> המשנה<small>],</small> <b>לר' זירא קשיא סיפא</b> <small>[קשה</small> הדיוק מ<small>סוף</small> המשנה<small>].</small>
ומעתה, <b>בשלמא</b> <small>[נניח]</small> <b>ל</b>פי דעת <b>ר' זירא,</b> המדייק כשמואל, <b>רישא</b> <small>[תחילת</small> המשנה<small>]</small> ממנה משמע כי לדעת ר' טרפון שמן שנדב מתחלק לכהנים, מדברת <b>בשירים,</b> ואילו <b>סיפא</b> <small>[סופה]</small> ממנה משמע כי לדעתו מקטירים את השמן, מדבר <b>בקומץ.</b> <b>אלא לאביי קשיא</b> <small>[קשה]</small> מתחילת המשנה! ומשיבים: לדעתו אין לדייק משם, שכן <b>תנא רישא אטו סיפא</b> <small>[שנה</small> את <small>ראשה משום</small> ששנה כך את <small>סופה],</small> והוא מסגנון המשנה.
 ומקשים:  <b>בשלמא</b> <small>[נניח]</small> <b>סיפא תני משום רישא</b> <small>[סופה</small> של משנה <small>שונה</small> התנא <small>משום ראשה],</small> שחוזר על דבריו באותו אופן. <b>אלא רישא משום סיפא מי תני</b> <small>[ראשה משום סופה האם שונה]?</small> ומשיבים: <b>אין</b> <small>[כן],</small> וכך <b>אמרי במערבא</b> <small>[אומרים בארץ ישראל]:</small> <b>תנא רישא משום סיפא</b> <small>[שנה ראשה משום סופה].</small>
ומציעים: <b>תא שמע</b> <small>[בוא</small> ו<small>שמע]</small> ראיה לענין זה ממה ששנינו בברייתא: המתנדב <b>יין, כדברי ר' עקיבא,</b> שאמר שמתנדבים יין — הריהו ניתן <b>לספלים</b> שבקרן המזבח. המתנדב <b>שמן כדברי ר' טרפון</b> שאמר שניתן להתנדב שמן — הריהו ניתן <b>לאישים. מאי לאו</b> <small>[האם לא]</small> נדייק כי <b>מ</b>תוך ש<b>יין כולו לספלים, שמן</b> גם כן <b>כולו לאישים,</b> שלא כדברי שמואל? ודוחים: <b>מידי איריא</b> <small>[וכי הדברים שייכים]?</small> <b>הא כדאיתא והא כדאיתא</b> <small>[זה כפי שהוא וזה כפי שהוא].</small>
<b>אמר רב פפא,</b> דברי שמואל שנויים <b>כתנאי</b> <small>[כ</small>מחלוקת <small>תנאים],</small> ששנינו בברייתא: המתנדב <b>שמן לא יפחות מלוג, רבי אומר: שלשת לוגין.</b> ומבררים: <b>במאי קמיפלגי</b> <small>[במה,</small> באיזה עקרון הם <small>חלוקים]?</small> <b>אמרוה רבנן קמיה</b> <small>[חכמים לפני]</small> <b>רב פפא:</b> בשאלה האם נוקטים במדרש ההלכה בשיטה של <b>דון מינה ומינה</b> <small>[למד ממנה וממנה],</small> שאם יש היקש או גזירה שווה לומדים מן המלמד על הלמד לכל ענין שיש במלמד, או <b>דון מינה ואוקי באתרה</b> <small>[דון ממנה והעמד במקומה],</small> שלמדים רק לענין אחד שיש צורך ללומדו מן המלמד, ולא לשאר דברים שניתן להסיק אותם מגופו של הלמד, <b>איכא בינייהו</b> <small>[יש</small> מחלוקת <small>ביניהם].</small>
<b>דרבנן סברי</b> <small>[שחכמים סבורים]</small> שיש ללמוד בשיטת "דון מינה ומינה": <b>מה מנחה מתנדבין אף שמן מתנדבין</b> (כפי שלמדנו לעיל מ"קרבן מנחה"), <b>[ומינה</b> <small>[ו</small>נמשיך ללמוד <small>ממנה]:</small> <b>מה</b> המתנדב <b>מנחה</b> מביא עמה <b>לוג שמן, אף כאן</b> כשמתנדב שמן בלבד — <b>לוג שמן. ו</b>עוד, <b>מה מנחה קומצה</b> (קומץ אותה) <b>ושיריה נאכלין,</b> וכדברי שמואל, <b>אף שמן קומצו</b> (קומץ אותו) <b>ושיריו נאכלין.</b>
<b>ואידך</b> <small>[והאחר,</small> רבי<small>],</small> לומד בשיטת "דון מינה ואוקי באתרה": דון <b>ממנחה, מה מנחה מתנדבין אף שמן מתנדבין. ו</b>אולם לגבי פרטי ההלכה הריהו <b>אוקי באתרה</b> <small>[מעמיד</small> את דינה של נדבת שמן <small>במקומה]</small><b>],</b> כדין <b>נסכים, מה נסכים</b> מתנדבים <b>שלשת לוגין</b> — <b>[</b><b>אף שמן</b> זה שמנסכים על המזבח — <b>שלש לוגין,</b> ועוד, <b>מה נסכים כולן</b> נשפכים <b>לספלין]</b> — <b>אף שמן כולן לאישים.</b>
<b>אמר ליה</b> <small>[לו]</small> <b>רב פפא לאביי: אי ממנחה מייתי לה</b> <small>[אם ממנחה מביא,</small> למד, <small>אותה]</small> <b>[רבי]</b> לא היה חולק על חכמים, שכן <b>דכולי עלמא</b> <small>[לדעת הכל]</small> למדים בשיטת <b>דון מינה ומינה</b> <small>[למד ממנה וממנה].</small> <b>אלא רבי מ"אזרח" גמר לה</b> <small>[למד אותה]</small> שבסוף פרשת הנסכים נאמר: "כל האזרח יעשה ככה את אלה להקריב אלה לה' ", (במדבר טו, יג), שכשם שניתן להתנדב יין לנסכים, כן ניתן להתנדב שמן. ובדרך של "דון מינה ומינה" הוא למד מיין שנדבת שמן הריהי שלושה לוגים.
<b>אמר ליה</b> <small>[לו]</small> <b>רב הונא בריה</b> <small>[בנו]</small> של <b>רב נתן לרב פפא: מי מצית אמרת הכי</b> <small>[האם יכול אתה לומר כך]?</small> <b>והתניא</b> <small>[והרי שנויה</small> ברייתא<small>]:</small> <b>"קרבן מנחה"</b> (ויקרא ב, א) — <b>מלמד שמתנדבין שמן, וכמה? שלשה לוגין. ומאן שמעת ליה</b> <small>[ומי שמעת אותו]</small> ש<b>אמר שלשה לוגין? רבי היא, וקא מייתי לה</b> <small>[ו</small>הוא <small>מביא,</small> למד, <small>אותה]</small> <b>מ"קרבן"! אמר ליה</b> <small>[לו]</small> רב פפא: <b>אי תניא תניא</b> <small>[אם שנויה</small> ברייתא <small>שנויה],</small> וחוזר אני מדברי.
<big>ב</big> <b>אמר שמואל: המתנדב יין, מביא ומזלפו על גבי האישים. מאי טעמא</b> <small>[מה טעם]</small> <b>אמר קרא</b> <small>[המקרא]:</small> <b>"ויין תקריב לנסך חצי ההין אשה ריח ניחח לה' "</b>(במדבר טו, י), הרי שיש יין שהוא "אשה" — לאישים. ומקשים: <b>והא קא מכבי</b> <small>[והרי הוא מכבה]</small> על ידי זה את האש, ונאמר: "אש תמיד תוקד על המזבח לא תכבה" (ויקרא ו, ו)! ומשיבים: <b>כיבוי במקצת לא שמיה</b> <small>[אין שמו,</small> אינו נחשב<small>]</small> <b>כיבוי</b> שנאסר בכתוב.
 ומקשים:  <b>איני</b> <small>[כן הוא]?</small> <b>והאמר</b> <small>[והרי אמר]</small> <b>רב נחמן אמר רבה בר אבוה: המוריד גחלת מעל גבי המזבח וכיבה</b> — <b>חייב</b> משום "לא תכבה"! ודוחים: מדובר שם <b>דליכא</b> <small>[שאין]</small> על המזבח <b>אלא האי</b> <small>[</small>גחלת <small>זו]</small> ונמצא שמכבה כל מה שנמצא. <b>איבעית אימא</b> <small>[אם תרצה אמור]</small> תירוץ אחר: גם אם כיבוי במקצת נאסר, <b>כיבוי</b> של <b>מצוה,</b> כגון על ידי ניסוך יין, <b>שאני</b> <small>[שונה],</small> שהוא מותר.
 ומקשים:  <b>תא שמע</b> <small>[בוא</small> ו<small>שמע]</small> סתירה לתירוץ זה, ממה <b>דתנא</b> <small>[ששנה]</small> <b>ר' אליעזר בן יעקב: כלפי</b> (מאחר) <b>שנתנה תורה</b> מצוה <b>לתרום</b> מן הדשן, והם גחלים שנתאכלו ונגמרה בעירתם, <b>יכול יכבה</b> גחלת <b>ויתרום? אמרת: לא יכבה</b> שנאמר "לא תכבה" (ויקרא ו, ו). משמע איפוא שאף לצורך מצוה אסור כיבוי במקצת! ומשיבים: <b>שאני התם</b> <small>[שונה שם],</small> שכן <b>אפשר</b> לו לכהן <b>דיתיב ונטר</b> <small>[שישב וישמור,</small> ישגיח<small>]</small> עד שיהפוך חלק מן הגחלים לאפר, ואז יתרום. אבל בזילוף היין לא תועיל ההמתנה, ולכן מותר הדבר.
 ומקשים, <b>תא שמע</b> <small>[בוא</small> ו<small>שמע]</small> שאין מזלפים את היין על גבי האש, ממה ששנינו בברייתא: <b>יין</b> של נדבה <b>כדברי ר' עקיבא</b> נשפך <b>לספלים, שמן כדברי ר' טרפון</b> נשפך <b>לאישים! ועוד תניא</b> <small>[שנויה</small> ברייתא<small>]:</small> <b>יין נסך</b> נשפך <b>לספלים.</b> ויש לשאול: <b>או אינו אלא לאישים? אמרת: לא יכבה!</b>
ומשיבים: <b>לא קשיא</b> <small>[אינו קשה]:</small> <b>הא</b> <small>[זה]</small> כשיטת <b>ר' יהודה</b> הסבור כי גם דבר שאין מתכוון לו — אסור, <b>הא</b> <small>[זהו</small> שאמר שמואל<small>]</small> כשיטת <b>ר' שמעון</b> הסבור שדבר שאין מתכוון לו — מותר. ושואלים: <b>למימרא</b> <small>[האם לומר]</small> מכאן ש<b>שמואל כר' שמעון סבירא ליה</b> <small>[סבור הוא]?</small> <b>והאמר</b> <small>[והרי אמר]</small> <b>שמואל: מכבין גחלת</b> (חתיכה לוהטת) <b>של מתכת ברשות הרבים</b> בשבת <b>בשביל שלא יזוקו בה רבים,</b>

Daf 92a

<b>אבל לא גחלת של עץ,</b> מפני שיש בה מלאכת כיבוי מן התורה. <b>ואי סלקא דעתך</b> <small>[ואם עולה על דעתך]</small> כי שמואל <b>כר' שמעון סבירא ליה</b> <small>[סבור הוא]</small> — <b>אפילו גחלת של עץ נמי</b> <small>[גם כן]</small> יכבה, כי לדעת ר' שמעון אין חיוב מלאכת כיבוי אלא כאשר רוצה להשתמש בגחלת עצמה כשהיא כבויה. ואם לא — הרי זו מלאכה שאינה צריכה לגופה, ובזה פוטר ר' שמעון!
 ומשיבים: אין זו סתירה, כי  <b>בדבר שאין מתכוין סבר לה</b> <small>[סבור הוא]</small> שמואל <b>כר' שמעון,</b> אבל <b>במלאכה שאינה צריכה לגופה סבר לה</b> <small>[סבור הוא]</small> <b>כר' יהודה,</b> שמחייב עליה בשבת.
<big>א</big> <b>אמר רב הונא: נסכים שנטמאו, עושה להן מערכה</b> של עצים <b>בפני עצמן ושורפן</b> שם, ואינו שורף אותם מחוץ לעזרה. <b>משום שנאמר</b> לגבי חטאת שנפסלה: <b>"בקדש באש תשרף"</b> (ויקרא ו, כג), ומריבוי הכתובים למדו שהוא הדין לכל דבר שצריך להקריבו על המזבח ונפסל. <b>תניא נמי הכי</b> <small>[שנויה</small> ברייתא <small>גם כן כך]:</small> <b>הדם והשמן והמנחות והנסכים שנטמאו, עושה להן מערכה בפני עצמן ושורפן.</b>
מסופר, <b>אמר ליה</b> <small>[לו]</small> <b>שמואל לרב חנא בגדתאה</b> <small>[מבגדד]:</small> <b>אייתי</b> <small>[הבא]</small> <b>לי בי</b> <small>[בית,</small> מנין<small>]</small> <b>עשרה</b> אנשים, לפרסום הדבר, <b>ואימא</b> <small>[ואומר]</small> <b>לך קמייהו</b> <small>[בפניהם]:</small> <b>נסכים שנטמאו, עושה להן מערכה בפני עצמן ושורפן.</b>

<big>א משנה</big> <b>דם</b> קרבן <b>חטאת</b> העומד להזאה <b>שנתז על הבגד</b> — <b>הרי זה טעון</b> (חייב) <b>כיבוס,</b> שכן נאמר בתורה בדין החטאת: "ואשר יזה מדמה על הבגד אשר יזה עליה תכבס במקום קדוש" (ויקרא ו, כ). ו<b>אף על פי שאין הכתוב</b> הזה <b>מדבר אלא ב</b>חטאות <b>נאכלות</b> שמזים מדמן במזבח החיצון, <b>ש</b>הרי כך <b>נאמר</b> בפסוק שלפניו: <b>"במקום קדוש תאכל"</b> (ויקרא ו, יט), מכל מקום <b>אחד הנאכלות ואחד הפנימיות</b> שמזים מדמן על המזבח הפנימי, שהן נשרפות כליל ואינן נאכלות, <b>טעונות כיבוס</b> אם ניתז מהם על הבגד, <b>שנאמר</b> בתחילת אותה פרשה: "זאת <b>תורת החטאת"</b> (ויקרא ו, יח), ללמד: <b>תורה אחת</b> (דין שווה) <b>לכל החטאות.</b>
וכל זה אמור דווקא בחטאות כשרות, אבל <b>חטאת פסולה</b> — <b>אין דמה טעון כיבוס, בין שהיתה לה שעת הכושר</b> שהיה דמה ראוי להיזרק, ורק אז נפסלה, <b>ובין שלא היתה לה שעת הכושר. איזו היא</b> חטאת פסולה <b>שהיתה לה שעת הכושר? ש</b>לאחר שנשחטה ונתקבל דמה כראוי <b>לנה</b> נפסלה בלינה, <b>ושנטמאה</b> החטאת, <b>ושיצאת</b> (שיצאה) דמה או בשרה אל מחוץ לעזרה. <b>ואיזו היא</b> חטאת <b>שלא היתה לה שעת הכושר? שנשחטה</b> במחשבה שיזרק דמה או יאכל בשרה <b>חוץ לזמנה</b> הראוי, <b>וחוץ למקומה</b> הראוי. וכן זו <b>שקיבלו פסולין</b> לעבודה <b>(וזרקו) את דמה.</b>
<big>ב גמרא</big> שנינו במשנה כי <b>דם חטאת (שמתה) [שנתז]</b> על הבגד — הריהו חייב בכיבוס, בין חטאת הנאכלת ובין חטאת שאינה נאכלת, שנאמר "זאת תורת החטאת" (ויקרא ו, יח) — תורה אחת לכל החטאות. ושואלים: <b>ואי</b> <small>[ואם]</small> <b>תורה אחת לכל חטאות,</b> אם כן <b>אפילו חטאת העוף נמי</b> <small>[גם כן]</small> יהיה דמה טעון כיבוס! <b>אלמה תניא</b> <small>[מדוע שנה</small> בברייתא<small>]:</small> <b>יכול תהא דם חטאת העוף טעון כיבוס? תלמוד לומר: "זאת</b> תורת החטאת" (ויקרא ו, יח) שהוא לשון מיעוט, זאת ולא אחרת, דווקא בחטאת בהמה נוהג דין זה, ולא בחטאת העוף!
<b>אמר ריש לקיש משום</b> (בשם) <b>בר קפרא: אמר קרא</b> <small>[הכתוב]</small> בפסוק זה: "זאת תורת החטאת... <b>תשחט</b> החטאת", ללמדנו שדווקא <b>ב</b>חטאות ה<b>נשחטות הכתוב מדבר,</b> ולא בחטאת העוף, שהיא נמלקת ואינה נשחטת.
 ושואלים:  <b>ואימא</b> <small>[ואמור]</small> ודייק באופן אחר: דווקא <b>בנאכלות הכתוב מדבר, כדכתיב</b> <small>[כמו שנאמר]:</small> <b>"במקום קדוש תאכל"</b> (ויקרא ו, יט), <b>אבל פנימיות</b> שאינן נאכלות — <b>לא!</b> ומשיבים: <b>רבי רחמנא</b> <small>[ריבתה התורה]</small> <b>"תורת</b> החטאת" לרבות כל החטאות, גם שאינן נאכלות.
 ומקשים:  <b>אי הכי</b> <small>[אם כך]</small> שיש כאן ריבוי, <b>אפילו חטאת העוף נמי</b> <small>[גם כן]</small> תיכלל בריבוי זה! ומשיבים: <b>מיעט רחמנא</b> <small>[הכתוב]</small> על ידי המלה <b>"זאת"</b> את חטאת העוף.
 ושואלים:  <b>ומה ראית</b> לרבות את הפנימיות ולמעט את חטאת העוף, ולא להיפך, לרבות את חטאת העוף ולמעט את הפנימיות? ומשיבים: הואיל וצריך למעט ולרבות, ומן הכתוב יש ראיה לכאן ולכאן, <b>מסתברא</b> <small>[מסתבר]</small> יותר לומר ש<b>חטאת [בהמה] פנימיות הוה ליה לרבויי</b> <small>[היה לו לרבות],</small> שהן דומות לחטאות החיצוניות בכמה צדדים, <b>שכן</b> אלו ואלו באות ממין ה<b>בהמה,</b> וטעונות ב<b>שחיטת צפון</b> (בצפון העזרה), <b>וקבלת</b> דמן ב<b>כלי,</b>

Daf 92b

<b>ו</b>מזה מדמן על <b>קרן</b> המזבח, <b>ו</b>ב<b>אצבע</b> הכהן, <b>ו</b>ההזאה נעשית על <b>חודה</b> של קרן המזבח, <b>ו</b>אלו ואלו אימוריהן ניתנים על ה<b>אישים.</b> מה שאין כן בחטאת העוף.
 ומקשים:  <b>אדרבה</b> <small>[להיפך],</small> נאמר שדווקא את <b>חטאת העוף הוה ליה לרבויי</b> <small>[היה לו לרבות],</small> ולהשוות דינה לחטאת הנאכלת, <b>שכן</b> היא נעשית ב<b>חוץ</b> (במזבח החיצון) <b>כמותה, ו</b>יש בה <b>אכילה כמותה!</b> ודוחים: <b>הנך נפישין</b> <small>[אלה,</small> של החטאות הפנימיות, <small>מרובים</small> יותר<small>].</small>
<b>רב יוסף אמר:</b> יש ראיה אחרת למעט דם חטאת העוף מכלל דין כיבוס, שכן <b>אמר קרא</b> <small>[המקרא]</small> בפרשה העוסקת בענין זה של כיבוס: "הכהן המחטא אותה <b>יאכלנה"</b> (ויקרא ו, יט), ויש בכך לשון הדגשה: דווקא <b>לזו ולא לאחרת,</b> ומכאן למדנו כי <b>ב</b>תוך החטאות ה<b>נאכלות מיעט הכתוב,</b> שבאחת מהן אין הלכות אלו נוגעות, והיא חטאת העוף.
 ושואלים:  <b>ואלא,</b> אם מכאן למדים, המיעוט של חטאת העוף מ<b>"זאת</b> תורת החטאת" (ויקרא ו, יח) <b>למה לי?</b> ומשיבים: <b>אי לאו</b> <small>[אם לא</small> היה כתוב<small>]</small> <b>"זאת", הוי אמינא</b> <small>[הייתי אומר]:</small> <b>"יאכלנה" אורחיה דקרא</b> <small>[דרכו של המקרא]</small> הוא זה, ואין כאן הדגשה שזו ולא אחרת, <b>קא משמע לן</b> <small>[משמיע לנו]</small> "זאת" שיש למעט, והכתוב "יאכלנה" מלמדנו שהמיעוט הוא בין החטאות הנאכלות דווקא.
<b>רבה אמר</b> הסבר אחר: אין למעט חטאות הפנימיות מדין כיבוס, משום שאדרבה, דווקא בהן עוסק הכתוב, ש<b>אמר קרא</b> <small>[המקרא]</small> בפרשה זו: <b>"אשר יזה</b> מדמה" (ויקרא ו, כ), והרי זה מורה ש<b>ב</b>חטאות שיש בהן <b>הזאות הכתוב מדבר,</b> ולשון הזאה נזכרת דווקא בחטאות הפנימיות (ויקרא ד, ו ועוד), ואילו בחיצוניות נזכרה לשון "ונתן" (ויקרא ד, כה).
 ומקשים: כיצד יכול אתה לפרש שבהן דווקא עוסק הכתוב?  <b>והתניא</b> <small>[והרי שנויה</small> משנתנו<small>]:</small> <b>אף על פי שאין הכתוב מדבר אלא בנאכלות!</b> ומשיבים: דברים אלה נאמרו רק <b>לענין</b> דין <b>מריקה ושטיפה</b> של כלי נחושת שהתבשלה בו חטאת (ויקרא ו, כא), שהוא אכן שייך רק בחטאות הנאכלות, שמבשלים את בשרן, <b>אבל לענין כיבוס</b> דם החטאת מן הבגד — <b>"אשר יזה</b> עליה תכבס" <b>כתיב</b> <small>[כתוב],</small> ובפנימיות מדובר, ואין הנאכלות נלמדות אלא מן הריבוי "תורת החטאת".
 ומקשים:  <b>אי הכי</b> <small>[אם כך],</small> שעיקר דין כיבוס נאמר בחטאות הפנימיות, מה ששנינו במשנתנו: <b>"אחד הנאכלות ואחד הפנימיות</b> טעונות כיבוס" אינו מדוייק, שהרי משמע מכך שהנאכלות הן העיקר, ונוספו עליהן הפנימיות מריבוי הכתוב. אלא <b>"אחד הפנימיות ואחד הנאכלות" מיבעי ליה</b> <small>[צריך היה לו</small> לומר<small>]!</small> ומשיבים: אכן, <b>תני</b> <small>[שנה]</small> כך: <b>"אחד הפנימיות ואחד הנאכלות".</b>
ומקשים: <b>אי הכי</b> <small>[אם כך],</small> שדין כיבוס שבכתוב נאמר בחטאות שנאמרה בהן הזאה, אם כן <b>חטאת העוף נמי</b> <small>[גם כן]</small> בכלל זה, שהרי נאמרה בה לשון הזאה (ויקרא ה, ט)! ומשיבים: <b>מיעט רחמנא</b> <small>[מיעטה התורה</small> אותן<small>]</small> על ידי המלה <b>"זאת</b> תורת החטאת" (ויקרא ו, יח). ומקשים: <b>אי הכי</b> <small>[אם כך],</small> שיש מיעוט, חטאת <b>חיצונה נמי</b> <small>[גם כן]</small> <b>לא!</b> ומשיבים: <b>ריבה רחמנא</b> <small>[ריבתה התורה]</small> <b>"תורת".</b>
ושואלים: <b>ומה ראית</b> למעט חטאת העוף ולרבות חטאת חיצונה? ומשיבים: <b>מסתברא</b> <small>[מסתבר]</small> <b>חטאת בהמה הוה ליה לרבויי</b> <small>[היה לו לרבות],</small> <b>שכן</b> יש בה צדדים רבים של דמיון לחטאת הפנימית: שהיא <b>בהמה</b> כמותה, וטעונה <b>שחיטת צפון, וקבלת</b> דמה ב<b>כלי, ו</b>מתן דם על <b>קרן, ו</b>נתינת הדם ב<b>אצבע, ו</b>מתן דם על <b>חודה</b> של הקרן, <b>ו</b>הקטרת האימורים על <b>אישים,</b> מה שאין כן בעוף.
 ומקשים:  <b>אדרבה</b> <small>[להיפך],</small> <b>חטאת העוף הוה ליה לרבויי</b> <small>[היה לו לרבות],</small> <b>שכן</b> יש בה <b>הזאה כמותה!</b> ומשיבים: <b>הנך נפישין</b> <small>[אלה,</small> צדדי הדמיון לחטאת חיצונה, <small>מרובים]</small> יותר.
<big>א</big> אגב שהוזכר דינו של דם חטאת העוף, שאינו צריך קבלה בכלי, אלא מזה בגוף העוף, <b>בעי</b> <small>[שאל]</small> <b>ר' אבין:</b> הלכה היא שדם חטאת החיצונה שהוכנס בכלי שרת להיכל, הריהו נפסל בכך (לעיל זבחים פא,ב). ואולם <b>חטאת העוף ש</b>נמלקה ו<b>הכניס דמה</b> כשהוא נתון <b>בצוארה בפנים, מהו</b> דינו? וצדדי השאלה: האם <b>צוארה</b> של חטאת העוף <b>ככלי שרת דמי</b> <small>[נחשב],</small> שהרי כך הוא מזה מדמה, <b>ו</b>לכן <b>מיפסיל</b> <small>[נפסל]</small> אם נכנס להיכל.
<b>או דלמא</b> <small>[שמא]</small> דין הדם שבצואר העוף <b>כ</b>דין הדם שב<b>צואר בהמה,</b> ובענין זה "אשר יובא <b>מדמה</b> אל אוהל מועד" (ויקרא ו, כג) <b>אמר רחמנא</b> <small>[אמרה תורה],</small> שדמה נפסל כשהוא בכלי שרת לעצמו, <b>ולא</b> כשהוא ב<b>בשרה?</b> ומציעים: <b>תא שמע</b> <small>[בוא</small> ו<small>שמע]</small> פתרון לשאלה זו, ממה ששנינו בברייתא: <b>פירכסה</b> חטאת העוף לאחר שנמלקה, <b>ו</b>בתוך כך <b>נכנסה לפנים</b> (להיכל) <b>וחזרה</b> שוב אל העזרה — לא נפסלה בכך, והריהי <b>כשירה</b> להזות מדמה ולאכול מבשרה. ונדייק מכאן: דווקא שנכנסה מעצמה אל ההיכל אין היא נפסלת בכך, <b>הא</b> <small>[אבל]</small> אם <b>הכניסה</b> הכהן מדעתו — <b>פסולה,</b> בגלל הדם שבצוארה!
ודוחים: <b>וליטעמיך</b> <small>[ולטעמך,</small> לשיטתך<small>],</small> שיש לדייק כך מלשון זו, <b>גבי</b> <small>[אצל]</small> בהמת <b>קדשי קדשים דקתני</b> <small>[ששנינו]:</small> <b>פירכסה</b> לאחר שנשחטה בצפון העזרה, כדינה, <b>ויצאה לדרום, וחזרה</b> שוב לצפון העזרה — <b>כשרה,</b> האם נדייק ונאמר: <b>הא</b> <small>[אבל]</small> אם <b>הוציאה</b> הכהן בעצמו לדרום — <b>פסולה?</b> והרי אין כלל פסול יציאה מצפון העזרה לדרומה!
<b>אלא</b> יש לומר כי <b>האי</b> <small>[</small>לשון <small>זו]</small> "ויצאה", שהוזכרה שם — לענין בהמה ש<b>יצתה</b> (יצאה) <b>לחוץ איצטריכא ליה</b> <small>[הוצרכה לו]</small> באותה ברייתא, ולהשמיענו כי היא נפסלת בכך, אף אם יצתה מאליה. ואגב כך הוזכרה לשון "יצאה" גם בדין זה. <b>הכא נמי</b> <small>[כאן גם כן],</small> לשון "נכנסה" לענין חטאת העוף, לענין <b>יצתה לחוץ</b> הוא <b>דאיצטריכא ליה</b> <small>[שהוצרכה לו],</small> ללמד שגם אם יצאה מאליה פסולה, ואגב כך הוזכרה לענין כניסה לפנים. ואין איפוא מכאן פתרון לשאלת ר' אבין.
<big>ב</big> ועוד בענין דם העוף, שאינו מתקבל בכלי, אלא מזה אותו כשהוא אוחז בגוף העוף. <b>בעי</b> <small>[שאל]</small> <b>ר' אבין:</b> שנינו לענין דם בהמה שאם נשפך על הרצפה קודם שנתקבל בכלי שרת הריהו פסול (לעיל זבחים כה,א), אבל אם נשפך לאחר שנתקבל בכלי, ואספו — כשר (לעיל זבחים לב,ב). ויש לשאול: אם <b>נשפך</b> דם העוף <b>על הרצפה ואספה</b> מן הרצפה, <b>מהו</b> דינו?
 וצדדי השאלה: האם דם העוף, <b>אצרוכיה הוא</b> ש<b>לא אצרכיה רחמנא</b> <small>[הצריכה אותו התורה]</small> <b>כלי שרת, והלכך</b> אם נשפך — <b>אוספו</b> מן הרצפה <b>וכשר. או דלמא</b> <small>[שמא]</small> נאמר: <b>מיפסל פסל ביה רחמנא</b> <small>[פסלה בו התורה,</small> בעוף<small>]</small> <b>כלי שרת,</b> משום שצריך להזות דווקא מגוף העוף ישירות על המזבח, <b>והלכך</b> גם אם נשפך על הרצפה — <b>אוספו ופסול?</b>
<b>אמר רבא, תא שמע</b> <small>[בוא</small> ו<small>שמע]</small> פתרון ממה ששנינו בברייתא: <b>יכול יהא דם חטאת העוף</b> שניתז על הבגד <b>טעון כיבוס? תלמוד לומר: "זאת". ואי סלקא דעתך</b> <small>[ואם עולה על דעתך]</small> כי <b>מיפסל פסיל ביה רחמנא</b> <small>[פסלה אותו התורה]</small> את דם העוף, אם לא הוזה ישירות על המזבח, <b>תיפוק</b> <small>[תצא]</small> <b>לי</b> הלכה זו, שדם העוף אינו טעון כיבוס, גם בלא הלימוד מ"זאת", <b>דהא אפסיל לה</b> <small>[שהרי</small> כבר <small>נפסל]</small> משעה שהוא נמצא <b>באויר</b> ה<b>כלי</b> (הבגד), עוד קודם שנגע בכלי עצמו, ודם פסול אינו טעון כיבוס!
<b>אמר רב הונא בריה</b> <small>[בנו]</small> של <b>רב יהושע:</b> אין מכאן ראיה, שכן גם אם דם העוף נפסל באויר הבגד, עדיין יש צורך במיעוט "זאת", למקרים שדם העוף אינו נפסל תחילה באויר הכלי, כגון <b>במדביק כלי בצוארה</b> של העוף. ולא נפשטה, איפוא, שאלתו של ר' אבין.
<big>ג</big> ושבים לעיקר דין משנתנו, בדין דם חטאת בהמה שטעון כיבוס. <b>בעא מיניה</b> <small>[שאל אותו]</small> <b>לוי</b> מר' יהודה הנשיא: <b>ניתז</b> דם חטאת <b>מבגד לבגד, מהו? מבגד קמא אידחי ליה לכיבוס</b> <small>[</small>האם משעה שנפל <small>מן הבגד הראשון נדחה</small> מן הדם דין <small>כיבוס],</small> <b>או דלמא</b> <small>[שמא]</small> <b>לא?</b>
<b>אמר ליה</b> <small>[לו]</small> רבי: <b>זו שאלה</b> יפה, והתשובה: <b>טעון כיבוס, ממה נפשך</b> <small>[מאיזה צד</small> ש<small>רצונך</small> לבחון זאת<small>],</small> <b>אי</b> <small>[אם]</small> תאמר כי דם שניתז על הבגד <b>אוספו וכשר</b> להזאה, <b>הא</b> <small>[זה]</small> שניתז על בגד אחר — <b>כשר</b> גם הוא, וטעון כיבוס. <b>ו</b>גם <b>אי</b> <small>[אם]</small> תאמר שכשניתז על הבגד הראשון <b>אוספו ופסול</b> — מכל מקום <b>אנא</b> <small>[אני]</small> <b>כר' עקיבא סבירא לי</b> <small>[סבורני],</small> ש<b>אמר:</b> כל דם ש<b>היתה לו שעת הכושר ונפסלה</b> — <b>דמה טעון כיבוס,</b> והרי דם זה היה בכלי שרת תחילה קודם שניתז על הבגד, והיתה לו שעת הכושר.

Daf 93a

ועוד בענין זה <b>בעא מיניה</b> <small>[שאל ממנו]</small> <b>רמי בר חמא מרב חסדא:</b> אם <b>ניתז</b> דם החטאת <b>על בגד טמא</b> ונטמא בכך, ונפסל להזאה, <b>מהו</b> דינו, האם חייב בכיבוס? <b>אמר רב הונא בריה</b> <small>[בנו]</small> של <b>רב יהושע: מדקמיבעיא ליה הכי</b> <small>[מ</small>כיון <small>שנשאלה לו</small> לרמי בר חמא <small>כך],</small> כשהדם נטמא כאשר ניתז על הבגד, ולא שאל על מקרה של דם שכבר היה טמא קודם שניתז על הבגד, <b>שמע מינה</b> <small>[למד מכאן]</small> שהוא סבור כי גם אם <b>היתה לה</b> לחטאת <b>שעת הכושר ו</b>רק לאחר מכן <b>נפסלה</b> — <b>אין דמה טעון כיבוס,</b> והשאלה שלו היתה איפוא: האם
<b>הני מילי</b> <small>[דברים אלה]</small> אמורים דווקא כאשר היו הדברים <b>בזה אחר זה,</b> שתחילה נפסלה החטאת, ואחר כך ניתז דמה על הבגד, <b>אבל</b> אם התרחשו הדברים <b>בבת אחת</b> כגון במקרה זה, בו ניתז הדם על הבגד ונטמא בו זמנית — <b>לא,</b> וחל דין כיבוס על הדם. <b>או דלמא</b> <small>[שמא]</small> <b>לא שנא</b> <small>[אינו שונה]</small> אם היו הדברים בבת אחת או בזה אחר זה, אלא הואיל ונפסל הדם כשהוא נוגע בבגד — אינו ראוי לכיבוס? <b>אמר ליה</b> <small>[לו]</small> רב חסדא לרמי בר חמא בתשובה לשאלתו: פתרון השאלה תלוי ב<b>פלוגתא</b> <small>[מחלוקת]</small> של <b>ר' אלעזר ורבנן אליבא</b> <small>[לפי שיטת]</small> <b>רבה</b> בהסבר מחלוקת זו, <b>וכדקא מתריץ</b> <small>[וכפי שמתרץ,</small> מיישב<small>]</small> <b>אביי</b> את הדברים.
<b>דתניא</b> <small>[ש</small>כן <small>שנויה</small> ברייתא<small>],</small> <b>ר' אלעזר אומר: מי חטאת</b> הבאים לטהר אדם מטומאת מת, <b>שנטמאו,</b> בכל זאת הריהם <b>מטהרין</b> את האדם מטומאתו. וראיה לדבר, <b>שהרי</b> אשה <b>נדה</b> שנטמאה בטומאת המת, <b>מזין עליה</b> ממי החטאת אף שהיא טמאת נדה, ומי החטאת נטמאים כשהם נוגעים בה.
<b>ואמר רבה:</b> אף על פי שלכאורה אין הדברים דומים, שהרי בנדה לא נטמאו מי החטאת קודם שנגעו בגופה, ואין מכאן ראיה למי חטאת שנטמאו קודם לכן — <b>ר' אלעזר</b> סבור שמי החטאת נטמאו עוד קודם שטיהרו את הנדה, כשהיו מעל גופה, שכן <b>בשיטת ר' עקיבא רבו אמרה,</b> שכך <b>אמר</b> ר' עקיבא: <b>העברת כלי</b> של מי חטאת <b>על גבי מקום טמא</b> — <b>כ</b>אילו <b>מונח</b> הכלי באותו מקום <b>דמי</b> <small>[נחשב הוא],</small> ומי החטאת נטמאים. ומנין שכך סבור ר' עקיבא?
<b>דתנן</b> <small>[ש</small>כן <small>שנינו</small> במשנה<small>]:</small> <b>היה</b> אדם טהור <b>עומד חוץ</b> (מעבר) <b>לתנור</b> שהתנור מפריד בינו לבין קיר הבית, <b>ושרץ</b> מטמא מונח <b>בתנור, והושיט</b> האדם את <b>ידו לחלון</b> שבקיר הבית <b>ונטל את הלגין</b> (כלי ובו מי חטאת) <b>והעבירו</b> מ<b>על פי</b> ה<b>תנור</b> (המצוי בחלקו העליון של התנור) — <b>ר' עקיבא מטמא</b> את מי החטאת שבלגין, אף שלא הונח הלגין על התנור, אלא רק עבר מעליו, <b>וחכמים מטהרין. ו</b>לשיטת רבה, <b>בהא פליגי</b> <small>[בזה</small> הם <small>חלוקים],</small> ש<b>ר' עקיבא סבר</b> <small>[סבור]</small> כי הכלי ובו מי החטאת הריהו <b>כמונח</b> עליו <b>דמי</b> <small>[נחשב],</small> <b>ורבנן סברי</b> <small>[וחכמים סבורים]:</small> <b>לאו</b> <small>[לא]</small> <b>כמונח</b> <b>דמי</b> <small>[נחשב].</small> ור' אלעזר בענין הזאה על נדה, סבור כר' עקיבא, ולכן הוא מוכיח את דבריו ממי החטאת שנטמאו כשעברו מעל הנדה.
<b>ואיתיביה</b> <small>[והקשה לו]</small> <b>אביי</b> לרבה על הסברו זה ממה ששנינו בברייתא: אף על פי שר' עקיבא מטמא את מי החטאת כשהם מונחים בלגין קודם הזאה, <b>מודה ר' עקיבא בהזאה</b> עצמה, <b>ש</b>אם תוך כדי הזאה על טמא מת <b>העבירה</b> מ<b>על כלי חרס טמא,</b> או מ<b>על גבי משכב ומושב טמא</b> — <b>שהיא טהורה,</b> משום <b>שאין לך דבר שמטמא</b> את מה שנמצא בחלל ש<b>למעלה</b> ממנו <b>כלמטה, אלא</b> רק <b>כזית מן המת, ושאר כל המאהילין</b> המטמאים דבר המאהיל עליהם. ומעירים: לשון ("כל המאהילין") באה <b>לאיתויי</b> <small>[לרבות]</small> <b>אבן המנוגעת</b> בצרעת הבתים, שאף היא מטמאה באוהל!
<b>אלא אמר אביי</b> הסבר אחר במחלוקת ר' עקיבא וחכמים: <b>דכולי עלמא</b> <small>[לדעת הכל]</small> כלי ובו מי חטאת העובר על מקום טמא — <b>לאו</b> <small>[לא]</small> <b>כמונח דמי</b> <small>[נחשב],</small> <b>והכא בהא קמיפלגי</b> <small>[וכאן בזה הם חלוקים]</small> ש<b>ר' עקיבא סבר: גזרינן</b> <small>[גוזרים אנו]</small> טומאה על הכלי העובר שיהא טמא <b>שמא ינוח</b> הכלי על התנור, שאז הוא נטמא בוודאות. <b>ורבנן סברי</b> <small>[וחכמים סבורים]:</small> <b>לא גזרינן</b> <small>[אין אנו גוזרים]</small> גזירה זו. <b>ומודה ר' עקיבא ב</b>מי <b>הזאה</b> שעברו מעל דבר טמא, שאין מקום לגזירה זו, שהרי <b>כיון דנפק נפק</b> <small>[כיון שיצא</small> מתחת ידו של הכהן, כבר <small>יצא]</small> ושוב אין הוא יכול להניחה היכן שירצה, ולכן אין חשש שיניחנה במקום הטמא.
ושואלים: לפי הסבר זה של אביי, נמצא כי לדעת הכל, מי חטאת שהוזו על הנדה, אינם נטמאים קודם שהם מטהרים אותה, <b>ו</b>אם כן <b>ר' אלעזר ורבנן</b> <small>[וחכמים],</small> שנחלקו האם מי חטאת שנטמאו מטהרים, <b>במאי קמיפלגי</b> <small>[במה הם חלוקים]?</small> <b>אמר אביי: ב</b>שאלה האם <b>דנין</b> (למדים) דינה של <b>טומאה קדומה</b> (קודמת) כגון מי חטאת שנטמאו מתחילה, <b>מטומאה ש</b>חלה על מי החטאת <b>באותה שעה</b> שהם מטהרים (כפי שהוא בנדה שמזים עליה) <b>קמיפלגי</b> <small>[הם חלוקים].</small>
<b>מר סבר</b> <small>[חכם זה,</small> ר' אלעזר, <small>סבור]:</small> <b>דנין,</b> והם מטהרים כמותם, <b>ומר סבר</b> <small>[וחכם זה,</small> חכמים, <small>סבור]:</small> <b>אין דנין.</b> והוא מה שהשיב רב חסדא על שאלת רמי בר חמא לענין דם חטאת שניתז על בגד טמא, ששאלה זו תלויה במחלוקת זו של ר' אלעזר וחכמים: לר' אלעזר דינו של דם שנטמא בשעת מגע בבגד כדינו של דם שנטמא קודם לכן, ואינו טעון כיבוס. ולדעת חכמים אין למדים זה מזה, ולכן כשנטמא בשעת המגע בבגד הריהו טעון כיבוס.
<b>רבא אמר:</b> אין להוכיח מכאן לענייננו, שכן <b>דכולי עלמא</b> <small>[לדעת הכל]</small> <b>אין דנין</b> טומאה קדומה מטומאה שבאותה שעה, וגם לא לדעת ר' אלעזר.
<b>והכא</b> <small>[וכאן],</small> שנחלקו האם יש ללמוד מנדה שנטהרת בהזאה, שמי חטאת שנטמאו מטהרים, <b>בהא קמיפלגי</b> <small>[בזה הם חולקים],</small> <b>ר' אלעזר סבר</b> <small>[סבור]:</small> <b>הזאה</b> של מי חטאת <b>צריכה שיעור, ו</b>מכל מקום <b>מצטרפין</b> (מצרפים) <b>להזאות</b> יחד, להשלים לשיעור הזאה כדי לטהר את הטמא. ולכן אם בהזאה הראשונה על הנדה לא היה שיעור הזאה, הרי כבר נטמאה אותה הזאה. והואיל ולדעת ר' אלעזר היא מצטרפת להזאה השניה לטהר את הנדה, נמצא שמי חטאת שנטמאו מטהרים את הנדה. <b>ו</b>אילו <b>רבנן סברי</b> <small>[חכמים סבורים]</small> ש<b>הזאה אין צריכה שיעור</b>, ובהזאה הראשונה כבר נטהרת הנדה, והרי זו טומאה שחלה על מי החטאת באותה שעה שהם מטהרים. ואין ללמוד ממנה למקרה בו היו טמאים מתחילה. 
<big>א</big> שנינו במשנה: <b>חטאת פסולה</b> אין דמה טעון כיבוס, בין שהיתה לה שעת הכושר קודם שנפסלה, ובין שלא היתה לה שעת הכושר.  ובענין זה <b>תנו רבנן</b> <small>[שנו חכמים]:</small> זה שנאמר בדין כיבוס דם החטאת: "ואשר יזה <b>מדמה</b> על הבגד" (ויקרא ו, כ) בא למעט: דווקא כשהוזה <b>מדם</b> חטאת <b>כשירה, ולא מדם</b> חטאת <b>פסולה. ר' עקיבא אומר:</b> יש להבחין: אם <b>היתה לה שעת הכושר</b> שהיתה כשרה בשלב כלשהו, <b>ונפסלה</b> — <b>דמה טעון כיבוס, לא היתה לה</b> כלל <b>שעת הכושר, ונפסלה</b> — <b>אין דמה טעון כיבוס.</b>
<b>ור' שמעון אומר: אחד זה ואחד זה,</b> גם זו שהיתה לה שעת הכושר, מאחר שנפסלה — <b>אין דמה טעון כיבוס.</b> ושואלים: <b>מאי טעמא</b> <small>[מה הטעם]</small> של <b>ר' שמעון?</b> ומשיבים: <b>כתיב</b> <small>[נאמר]</small> בפרשת החטאת, שנזכר בה דין כיבוס הדם: "כל זכר בכהנים יאכל <b>אותה"</b> (ויקרא ו, כב), <b>וכתיב</b> <small>[ונאמר]</small> עוד באותה פרשה <b>"מדמה"</b> (ויקרא ו, כ), הרי אלו שני מיעוטים: <b>חד</b> <small>[</small>מקרא <small>אחד]</small> בא למעט <b>להיכא</b> <small>[למקום]</small> ש<b>היתה לו</b> לדם החטאת <b>שעת הכושר,</b> ואחד למקרה שלא היתה שעת הכושר.
<b>ור' עקיבא,</b> מה הוא משיב לכך? לדעתו יש רק מיעוט אחד לחטאת פסולה, הנלמד מהכתוב "מדמה" והוא מלמד על זו שלא היתה לה כלל שעת הכושר. ואילו המיעוט הנלמד מ<b>"אתה"</b> בא ללמד בענין מריקה ושטיפה של כלי נחושת שבושלה בו החטאת — <b>פרט לתרומה,</b> שאם נתבשלה — אין בכלי שנתבשלה בו דין מריקה ושטיפה. <b>ור' שמעון</b> שאינו דורש כך, הרי זה <b>לטעמיה</b> <small>[לטעמו,</small> לשיטתו<small>],</small> ש<b>אמר: קדשים קלים</b> שנתבשלו <b>אין טעונין</b> דין <b>מריקה ושטיפה</b> כפי שיבואר להלן (זבחים צו,ב), <b>וכל שכן תרומה.</b> ולפיכך אין צורך בכתוב מיוחד למעט תרומה מדין זה, ולכן הוא ממעט מ"אותה" חטאת פסולה.
<big>ב משנה</big> <b>ניתז</b> דם החטאת <b>מן הצואר</b> של הבהמה <b>על הבגד</b> — <b>אינו טעון כיבוס.</b> נתקבל הדם בכלי וניתן על המזבח, וניתז <b>מן הקרן ומן היסוד</b> על הבגד — <b>אינו טעון כיבוס,</b> שהרי כבר הוזה הדם ונתקיימה מצוותו. אם <b>נשפך</b> הדם מצוואר הבהמה <b>על הרצפה</b> קודם שנתקבל בכלי, <b>ואספו</b> הכהן וניתז הדם על הבגד — <b>אין</b> הדם <b>טעון כיבוס. אין</b> דם הנבלע בבגד <b>טעון כיבוס אלא דם שנתקבל בכלי</b> שרת, <b>וראוי</b> (ועומד) <b>להזאה.</b>
<big>ג גמרא</big> ומביאים מקור לדינים שהובאו במשנתנו. <b>תנו רבנן</b> <small>[שנו חכמים]:</small> <b>יכול ניתז</b> דם <b>מן הצואר על הבגד יהא טעון כיבוס? תלמוד לומר</b> בענין זה: <b>"אשר יזה"</b> (ויקרא ו, כ), <b>לא אמרתי לך</b> דין זה של כיבוס <b>אלא ב</b>דם ה<b>ראוי להזאה</b> בלבד, שנתקבל בכלי. ועוד <b>תניא אידך</b> <small>[שנויה</small> ברייתא <small>אחרת]:</small> <b>יכול ניתז מן הקרן ומן היסוד יהא טעון כיבוס? תלמוד לומר: "אשר יזה"</b> (ויקרא ו, כ) — <b>פרט לזה שכבר הוזה.</b>
<big>ד</big> שנינו במשנה: <b>נשפך</b> הדם <b>על הרצפה</b> ואספו הכהן, וניתז על הבגד — אינו טעון כיבוס. ועוד שנינו: אין טעון כיבוס אלא דם שנתקבל בכלי וראוי להזאה.

Daf 93b

ויש לשאול: <b>הא</b> <small>[</small>הלכה <small>זו],</small> שאין טעון כיבוס אלא דם שהתקבל בכלי וראוי להזאה, <b>תו</b> <small>[עוד</small> בנוסף<small>]</small> <b>למה לי?</b> והרי כבר שנינו שאם נשפך הדם מן הצואר על הרצפה אינו טעון כיבוס! ומשיבים: אין זו הלכה נוספת, אלא <b>מה טעם קאמר</b> <small>[אומר]</small> התנא: <b>מה טעם נשפך</b> הדם <b>על הרצפה ואספו אין טעון כיבוס? לפי שאין טעון כיבוס אלא דם שנתקבל בכלי וראוי להזייה.</b>
<big>א</big> עוד שנינו במשנה, שאין דין כיבוס בגד אלא בדם חטאת ה<b>ראוי להזאה.</b> ושואלים: <b>למעוטי מאי</b> <small>[למעט מה]</small> באה הלכה זו? והרי כבר אמרנו שאין דם פסול טעון כיבוס! ומשיבים: <b>למעוטי</b> <small>[למעט]</small> אם <b>קיבל</b> הכהן דם מן הקרבן <b>פחות מכדי</b> שיעור <b>הזייה בכלי זה, ופחות מכדי הזייה בכלי זה,</b> ועירב את שני הדמים, שאף שעתה יש בהם שיעור הזאה אין הדם נחשב ראוי להזאה. ומנין שכך הוא?
<b>דתניא</b> <small>[ש</small>כן <small>שנויה</small> ברייתא<small>]</small> לענין מי חטאת של פרה אדומה שצריך לקדשם על ידי אפר הפרה, <b>ר' חלפתא בר שאול אומר: קידש</b> הכהן <b>פחות מכדי הזייה בכלי זה, ופחות מכדי הזייה בכלי זה</b> אף ששב ועירב אותם — <b>לא קידש.</b>
בעקבות הלכה זו <b>איבעיא להו</b> <small>[נשאלה להם</small> ללומדים<small>]:</small> אם עשה כן הכהן <b>בדם</b> חטאת פנימית, שקיבל פחות משיעור הזיה בכלי זה ופחות משיעור בכלי זה, ועירבם, <b>מהו</b> דינו? וצדדי השאלה: האם <b>הלכתא</b> <small>[הלכה</small> למשה מסיני<small>]</small> <b>היא</b> בדין מי חטאת של פרה אדומה, שאם עשה כן — לא התקדשו בכך, <b>ומהלכתא לא גמרינן</b> <small>[ומהלכה אין אנו למדים]</small> לעניינים אחרים.
<b>או דלמא</b> <small>[שמא],</small> <b>התם</b> <small>[שם,</small> במי חטאת<small>]</small> <b>מאי טעמא</b> <small>[מה הטעם]</small> שהם אינם כשרים? משום <b>דכתיב</b> <small>[שנאמר]</small> בשעת ההזאה: <b>"וטבל במים"</b> (במדבר יט, יח), בה"א הידיעה, ומשמע: באותם מים שנתן מתחילה בכלי, ומכאן שכשנתנם בכלי צריכים היו להיות ראויים להזאה. ואם כן, <b>הכא נמי כתיב</b> <small>[כאן גם כן,</small> בדם חטאת, <small>נאמר]:</small> <b>"וטבל</b> הכהן את אצבעו בדם והזה מן הדם" (ויקרא ד, ו), ונלמד באותו אופן, שיהא זה באותו דם שהיה כבר מתחילה ראוי להזאה, ואם לא היה בו מתחילה שיעור ראוי — אינו מתקדש.
 ומציעים, <b>תא שמע</b> <small>[בוא</small> ו<small>שמע]</small> פתרון לשאלה זו ממה ש<b>אמר ר' זריקא</b> שכך <b>אמר ר' אלעזר</b> בפירוש: אף בדם אם עשה כן — <b>לא קידש.</b>
ובאותו ענין <b>אמר רבא, תניא</b> <small>[שנויה</small> ברייתא<small>]</small> בענין חטאת פנימית, שמזים מדמה בהיכל: <b>"וטבל</b> הכהן את אצבעו בדם והזה מן הדם". ויש לדייק: "וטבל אצבעו בדם" — שיהא די דם כדי שיטבול בו את אצבעו, <b>ולא</b> שיהא <b>מספג</b> (מקנח) הדם באצבעו מדפנות הכלי ומתחתיתו. <b>"בדם"</b> — <b>עד שיהא בדם שיעור טבילה מעיקרו,</b> ולא כשהיה בו מתחילה פחות מכשיעור וחזר והוסיף לו. "והזה <b>מן הדם"</b> — <b>מן הדם ש</b>נזכר <b>בענין,</b> כלומר, מן הדם שבכלי.
 ומסביר רבא: <b>ואיצטריך למיכתב</b> <small>[והוצרך לכתוב</small> בתורה<small>]</small> גם <b>"בדם"</b> וגם "וטבל", משום <b>דאי כתב רחמנא</b> <small>[שאם היתה כותבת התורה]</small> רק <b>"וטבל", הוה אמינא</b> <small>[הייתי אומר]:</small> די שיש בדם עכשיו כדי לטבול בו את האצבע, <b>אף על פי דליכא</b> <small>[שאין,</small> שלא היה<small>]</small> בדם <b>שיעור טבילה מעיקרו,</b> לכן <b>כתב [רחמנא]</b> <small>[כתבה התורה]</small> <b>"בדם".</b>
<b>ואי כתב רחמנא</b> <small>[ואם היתה כותבת התורה]</small> רק <b>"בדם", הוה אמינא</b> <small>[הייתי אומר]</small> כי אם מתחילה היה בדם כשיעור הראוי, אינו צריך שתהא אצבעו טבולה בדם כל פעם שמזה, אלא <b>אפילו מספג</b> מקנח מדפנות הכלי — <b>כתב רחמנא</b> <small>[כתבה התורה]</small> <b>"וטבל",</b> שיהא בדרך טבילה.
 ומבררים עוד את האמור בברייתא "והזה מן הדם" — <b>מן הדם שבענין.</b> ושואלים: <b>למעוטי מאי</b> <small>[למעט מה]</small> בא התנא? <b>אמר רבא: למעוטי</b> <small>[למעט]</small> <b>שיריים ש</b>נותרו <b>באצבע</b> לאחר הזאה, שאינו יכול להזותם, אלא צריך כל פעם לחזור ולטבול את האצבע בדם שבכלי. והוסיף רבא: <b>מסייע</b> לו הדבר <b>לר' אלעזר,</b> ש<b>אמר ר' אלעזר: שיריים שבאצבע פסולין.</b>
<b>אמר ליה</b> <small>[לו]</small> <b>רבין בר רב אדא לרב</b> (לרבא): <b>אמר תלמידך,</b> כך <b>אמר רב עמרם, תנינא</b> <small>[שנינו]</small> שלא כדברי ר' אלעזר: <b>היה מזה</b> מדם חטאות פנימיות, <b>וניתזה הזאה מידו</b> על הבגד, <b>עד שלא הזה</b> — <b>טעון כיבוס, משהזה</b> — <b>אין טעון כיבוס.</b>
<b>מאי לאו הכי קאמר</b> <small>[האם לא כך אמר]:</small> <b>עד שלא גמר מלהזות</b> — <b>טעון כיבוס,</b> אפילו ניתז משיריים שבאצבע, <b>משגמר להזות</b> — <b>אין טעון כיבוס?</b> ואם שיריים שבאצבע פסולים, מדוע הם טעונים כיבוס? השיב לו רבא: <b>לא, הכי קאמר</b> <small>[כך הוא אומר]:</small> <b>עד שלא יצתה הזאה מידו</b> — <b>טעון כיבוס, משיצתה הזאה מידו</b> — מה שנותר על אצבעו <b>אין טעון כיבוס.</b>
<b>איתיביה</b> <small>[הקשה לו]</small> <b>אביי</b> ממה ששנינו בהזיית דמה של פרה אדומה: <b>גמר מלהזות</b> — <b>מקנח ידו בגופה של פרה.</b> ונדייק: <b>גמר</b> — <b>אין</b> <small>[כן],</small> <b>לא גמר</b> — <b>לא,</b> למרות שנותרו שיריים על אצבעו. ומכאן שאינם פסולים להזייה! <b>אמר ליה</b> <small>[לו]</small> רבא, כך יש להבין: <b>גמר</b> כל ההזאות — <b>מקנח ידו בגופה של פרה, לא גמר</b> — <b>מקנח אצבעו</b> אחר כל הזאה.
 ושואלים:  <b>בשלמא</b> <small>[נניח]</small> <b>גמר</b> את כל ההזאות <b>מקנח ידו בגופה של פרה,</b> כפי <b>שנאמר: "ושרף את הפרה לעיניו</b> את עורה ואת פרשה ואת דמה" (במדבר יט, ה), הרי שצריך לשרוף את מה שנותר מדמה יחד עם בשרה. <b>אלא אצבעו במאי</b> <small>[במה]</small> <b>מקנח</b> לאחר כל הזאה? שאם יקנחנו בגופה של הפרה יידבקו בה השערות, והרי הוא צריך להמשיך ולהזות! <b>אמר אביי:</b> מקנח <b>בשפת מזרק</b> (כלי הדם), <b>כדכתיב</b> <small>[כמו שנאמר]:</small> <b>"כפורי זהב"</b> (עזרא א, י), והם המזרקים. והם נקראים "כפורים" משום שמכפרים (= מקנחים) בהם את הדם.
<big>ב משנה</big> בתורה נזכר דין כיבוס דם חטאת מן הבגד (ויקרא ו, כ), ודנים מה נכלל בבגד שהזכירה התורה. <b>ניתז</b> מדם החטאת <b>על העור,</b> אם ניתז עליו <b>עד שלא הופשט</b> מן הבהמה — <b>אינו טעון כיבוס,</b> לפי שאינו נחשב כבגד, שהוא דבר הראוי לקבל טומאה. ואם ניתז הדם על העור משהופשט, ומעתה הוא ראוי לקבל טומאה, כשיחשוב להשתמש בו — <b>טעון כיבוס,</b> אלו <b>דברי ר' יהודה.</b>
<b>ר' אלעזר אומר: אף</b> אם ניתז הדם על העור <b>משהופשט</b> — <b>אינו טעון כיבוס</b> עד שיוכשר בפועל ככלי המקבל טומאה. זה הכלל בדיני כיבוס: אין כל הבגד חייב בכיבוס, <b>אלא מקום</b> שניתז עליו <b>הדם, ו</b>אין חייב בכיבוס אלא <b>דבר שהוא ראוי לקבל טומאה, ו</b>דבר שהוא <b>ראוי לכיבוס.</b>
<b>אחד הבגד</b> המפורש בתורה, <b>ואחד השק ואחד העור</b> — <b>טעונין כיבוס. ו</b>עוד בדיני כיבוס: <b>הכיבוס</b> נעשה <b>במקום קדוש</b> (בעזרה שבמקדש). <b>ו</b>כן <b>שבירת כלי חרס</b> שבשלו בהם חטאת (כאמור בויקרא ו, כא) אף היא צריכה להיעשות <b>במקום קדוש, ו</b>כן <b>מריקה ושטיפה בכלי נחושת</b> שהתבשלה בהם חטאת (ויקרא ו, כא) אף אלו צריכות להיעשות <b>במקום קדוש. זה חומר</b> (חומרה) שיש <b>בחטאת מקדשי קדשים</b> אחרים.
<big>ג גמרא</big> על מחלוקת ר' יהודה ור' אלעזר במשנתנו האם דם שניתז על עור הבהמה שהופשט חייב בכיבוס, מבררים: <b>מנהני מילי</b> <small>[מנין דברים אלה,</small> מה המקור לשיטותיהם<small>]?</small> <b>דתנו רבנן</b> <small>[ששנו חכמים]</small> בברייתא: נאמר בדין כיבוס הבגד "ואשר יזה מדמה על ה<b>בגד"</b> (ויקרא ו, כ) — <b>אין לי אלא בגד, מנין לרבות</b> גם <b>עור משהופשט</b> מהבהמה? <b>תלמוד לומר</b> בהמשך הפסוק: <b>"אשר יזה עליה תכבס"</b> (ויקרא ו, כ) — לרבות כל שהוזה עליו מן הדם.
 ומעתה יש לשאול: <b>יכול שאני מרבה</b> לדין כיבוס אף <b>עור עד שלא הופשט? תלמוד לומר: "בגד"</b> — <b>מה</b> פיסת <b>בגד</b> כלשהי הריהי דבר <b>הראוי לקבל טומאה,</b> אם יחשוב להשתמש בה, כטלאי לבגדו, <b>אף כל</b> דבר <b>הראוי לקבל טומאה</b> כשיחשוב להשתמש בו כמות שהוא, חייב מעתה בכיבוס. ועור — רק משהופשט ראוי הוא לקבל טומאה, אם יחשוב להשתמש בו כשטיח וכיוצא בו, אלו <b>דברי ר' יהודה.</b>
ואילו <b>ר' אלעזר,</b> הסבור שאף משהופשט העור אין הוא חייב בכיבוס, <b>אומר,</b> כך יש לדרוש את הכתוב: <b>"בגד"</b> — <b>אין לי אלא בגד, מנין לרבות</b> גם <b>שק</b>

Daf 94a

<b>ו</b>כן <b>כל מיני בגדים</b> העשויים מחומרים אחרים, שיהו אף הם חייבים בכיבוס? <b>תלמוד לומר: "אשר</b> יזה <b>עליה תכבס"</b> (ויקרא ו, כ) — שכל שהוא ראוי לכיבוס, הריהו חייב בכיבוס אם ניתז עליו דם חטאת. ומעתה יש לשאול, <b>יכול שאני מרבה עור</b> בהמה כבר <b>מ</b>שעה <b>שהופשט</b> ממנה? <b>תלמוד לומר: "בגד"</b> — <b>מה בגד</b> הריהו <b>דבר המקבל טומאה</b> כמות שהוא, <b>אף כל דבר המקבל טומאה</b> חייב בכיבוס, ואילו עור בהמה משהופשט אינו מקבל טומאה כמות שהוא, אלא רק ראוי לקבל טומאה משיחשוב להשתמש בו, ולכן אינו חייב בכיבוס. זו שיטת ר' אלעזר. וכאמור לעיל, לשיטת ר' יהודה אף בגד הראוי לקבל טומאה חייב בכיבוס, אף שעדיין אינו מקבל טומאה.
 ושואלים:  <b>מאי בינייהו</b> <small>[מה</small> ההבדל למעשה <small>ביניהם]</small> בין ר' יהודה ור' אלעזר, כלומר, איזה דבר ראוי לקבל טומאה, אך אינו מקבל טומאה? <b>אמר אביי: מטלית</b> שהיא <b>פחותה משלש</b> אצבעות מרובעות <b>איכא בינייהו</b> <small>[יש ביניהם],</small> לדעת <b>מאן דאמר</b> <small>[מי שאומר]</small> שכל ה<b>ראוי</b> לקבלת טומאה חייב בכיבוס — <b>הא נמי</b> <small>[זו גם כן]</small> בכלל <b>ראוי</b> לקבל טומאה היא, <b>דאי בעי חשיב עליה</b> <small>[שאם ירצה יחשוב עליה]</small> לשימוש מסויים (כגון כטלאי לבגדו). ואילו לדעת <b>מאן דאמר</b> <small>[מי שאומר]</small> שרק <b>דבר המקבל טומאה</b> הריהו חייב בכיבוס — <b>הא מיהא לאו בת קבולי</b> <small>[זו על כל פנים אינה בת קבלת</small><small>]</small> <b>טומאה היא,</b> ואינה חייבת איפוא בכיבוס.
<b>רבא אמר</b> הסבר אחר: <b>בגד ש</b>כשעשאו מתחילה <b>חישב עליה</b> <small>[עליו]</small> <b>לצורה,</b> כלומר, לעשות עליו ציור או קישוט, <b>איכא בינייהו</b> <small>[יש ביניהם],</small> שהואיל ועשאו לשם כך, הרי כל עוד לא עשה כן — אין הבגד נחשב כלי הראוי לקבל טומאה. לדעת <b>מאן דאמר</b> <small>[מי שאומר]</small> שכל ה<b>ראוי</b> לקבל טומאה חייב בכיבוס — <b>הא נמי</b> <small>[זה גם כן]</small> <b>ראוי</b> לקבל טומאה, <b>דאי בעי מבטיל ליה למחשבתיה</b> <small>[ש</small>הרי <small>אם</small> הוא <small>רוצה</small> הריהו <small>מבטל את מחשבתו]</small> ומחליט שהבגד ראוי לו כמות שהוא, ואז הוא מקבל טומאה. ואילו לדעת <b>מאן דאמר</b> <small>[מי שאומר]</small> שרק <b>דבר המקבל טומאה</b> חייב בכיבוס — <b>השתא מיהא לאו בת קבולי</b> <small>[עכשיו על כל פנים אינה בת קבלת]</small> <b>טומאה היא</b><small>,</small> ואינה חייבת איפוא בכיבוס.
 ולפי לשון אחרת, <b>רבא אמר</b> הסבר אחר: <b>עוצבא</b> (כעין שטיח) <b>דחשיב עלה</b> <small>[שחשב עליה]</small> <b>לקצעה</b> (לקוצצה בחיתוך מדוייק) <b>איכא בינייהו</b> <small>[יש ביניהם],</small> לדעת <b>מאן דאמר</b> <small>[מי שאומר]</small> שכל דבר ה<b>ראוי</b> לקבל טומאה חייב בכיבוס — <b>הא נמי</b> <small>[זו גם כן]</small> <b>ראויה</b> לקבל טומאה לכשיקצענה, וחייבת בכיבוס. ואילו לדעת <b>מאן דאמר</b> <small>[מי שאומר]</small> שרק <b>דבר המקבל טומאה</b> חייב כיבוס — <b>הא לאו</b> <small>[זו</small> הרי <small>אינה]</small> <b>מקבלה טומאה עד דמקצע לה</b> <small>[שמקצע אותה].</small> <b>והתניא</b> <small>[ו</small>כן <small>שנויה</small> ברייתא<small>],</small> <b>ר' שמעון בן מנסיא אומר: עוצבא שחשב עליה לקצעה</b> — <b>טהורה עד שיקציענה.</b>
<big>א</big> שנינו במשנה: <b>אין טעון כיבוס</b> אלא מקום הדם, ולא כל הבגד. ושואלים: <b>מנא הני מילי</b> <small>[מנין הדברים הללו]?</small> <b>דתנו רבנן</b> <small>[ששנו חכמים]</small> על מה שנאמר בענין כיבוס הבגד: "ואשר יזה מדמה על הבגד..." (ויקרא ו, כ), <b>יכול נתז</b> הדם <b>על מקצת בגד יהא כל הבגד טעון כיבוס? תלמוד לומר</b> מיד אחר כך: <b>"אשר יזה</b> עליה" (ויקרא ו, כ) — <b>לא אמרתי לך</b> לכבס <b>אלא מקום</b> שהוזה עליו ה<b>דם בלבד.</b>
ועוד שנינו במשנה: כל <b>דבר שהוא ראוי לקבל טומאה</b> טעון כיבוס. ומעירים: <b>סתמא</b> <small>[סתם</small> דברי המשנה אלו<small>]</small> הריהם <b>כ</b>שיטת <b>ר' יהודה</b> בתחילת המשנה, ולא כשיטת ר' אלעזר, הסבור שרק דבר המקבל טומאה בפועל חייב בכיבוס.
 ועוד שנינו במשנה שכל דבר ה<b>ראוי לכיבוס</b> חייב בכיבוס. ומסבירים: לשון זו באה <b>למעוטי</b> <small>[למעט]</small> <b>כלי</b> מדין כיבוס, משום <b>דבר</b> <small>[שבן]</small> <b>גרידה הוא,</b> שמגרדים ממנו את הדם, ולא מכבסים אותו, כבגד שנספג בו הדם.
<big>ב</big> שנינו במשנה: <b>אחד הבגד ואחד השק</b> ואחד העור טעונין כיבוס. ושואלים: מתוך ששנינו תחילה כי רק דבר שהוא ראוי לכיבוס טעון כיבוס, יש <b>למימרא</b> <small>[לומר]</small> מכאן ש<b>עור בר</b> <small>[בן]</small> <b>כיבוס הוא. ורמינהו</b> <small>[ומשליכים,</small> מראים סתירה<small>]</small> על כך ממה ששנינו במשנה בהלכות שבת: <b>היתה עליו</b> על הכר <b>לשלשת</b> (צואת עופות) — <b>מקנחה בסמרטוט</b> יבש, אבל אינו שוטף אותה במים, משום איסור כיבוס בשבת. <b>היתה</b> הלשלשת <b>על</b> כר <b>של עור</b> — <b>נותן עליה מים עד שתכלה.</b> משמע שאין בעור משום כיבוס כלל!
<b>אמר אביי: לא קשיא</b> <small>[אין</small> זה <small>קשה]:</small> <b>הא</b> <small>[זו]</small> כדעת <b>רבנן</b> <small>[חכמים],</small> <b>הא</b> <small>[זו]</small> כשיטת <b>"אחרים". דתניא</b> <small>[ש</small>כן <small>שנויה</small> ברייתא<small>]</small> בדין כיבוס דם חטאת: <b>הבגד והשק</b> — <b>מכבסו, הכלי והעור</b> — <b>מגררו. אחרים אומרים: הבגד והשק והעור</b> — <b>מכבסו, והכלי</b> — <b>מגררו.</b> ומשמע שלדעת חכמים אין בעור כיבוס, ולדעת אחרים יש בו כיבוס.
 ומעירים:  <b>כמאן אזלא הא</b> <small>[כ</small>שיטת <small>מי הולכת זו]</small> ש<b>אמר רב חייא בר אשי: זימנין סגיאין הוה קאימנא קמיה</b> <small>[פעמים הרבה הייתי עומד לפני]</small> <b>רב</b> בשבת, <b>ושכשיכי ליה מסאניה במיא</b> <small>[ושכשכתי לו מנעליו</small> שנתלכלכו <small>במים],</small> ולא חשש לאיסור כיבוס, משום שהיו נעליו עשויות מעור? <b>כמאן</b> <small>[כמי]</small> — <b>כרבנן</b> <small>[כחכמים]</small> שבברייתא זו.
<b>אמר רבא: ומי איכא למאן דאמר</b> <small>[והאם יש מי שאומר]</small> ש<b>עור לאו בר</b> <small>[לא בן]</small> <b>כיבוס הוא? והכתיב</b> <small>[והרי נאמר]</small> בדיני נגע צרעת: <b>"והבגד או השתי או הערב או כל כלי העור אשר תכבס"</b> (ויקרא יג, נח)! <b>אלא אמר רבא: קרא ומתניתין</b> <small>[הכתוב</small> בענין נגע הצרעת, <small>והמשנה</small> שלנו בענין כיבוס מדם חטאת<small>]</small> מדברים <b>ב</b>עורות <b>רכין,</b> ובאלה ודאי שיש בהם כיבוס. ואולם <b>כי פליגי</b> <small>[כאשר נחלקו]</small> חכמים אם יש בעורות משום כיבוס הרי זה <b>ב</b>עורות <b>קשין.</b>
ומקשים על הסבר זה: <b>והאמר</b> <small>[והרי אמר]</small> <b>רב חייא</b> בר אשי: <b>זימנין סגיאין הוה קאימנא קמיה</b> <small>[פעמים הרבה הייתי עומד לפני]</small> <b>רב</b> בשבת, <b>ושכשיכי ליה מסאניה במיא</b> <small>[ושכשכתי לו מנעליו במים].</small> והרי נעליים עשויות לרוב מעור רך, ולדברי רב, הרי לדעת הכל יש בו משום כיבוס! ומשיבים: מדובר היה <b>ב</b>נעלים העשויות מעורות <b>קשין, ו</b>נהג רב <b>כ</b>שיטת <b>רבנן</b> <small>[חכמים],</small> שאין בעורות קשים משום כיבוס.
<b>הדר</b> <small>[חזר]</small> ו<b>אמר רבא: לאו מילתא היא דאמרי</b> <small>[אין זה דבר</small> נכון מה <small>שאמרתי],</small> להעמיד את המקרא בענין צרעת בעורות רכים; וכי אנו <b>ניקו נימא ליה לקרא דכי כתיבן ברכין כתיבן</b> <small>[נעמוד</small> ו<small>נאמר לו למקרא</small> בענין נגע צרעת, <small>שכאשר כתובים</small> כלי עור, דווקא <small>ב</small>עורות <small>רכים כתובים]</small> ולא בעורות קשים? <b>מי לא עסקינן</b> <small>[האם אין אנו עוסקים]</small> גם <b>בכלי אכסלגיא</b> (עור קשה) <b>הבאים ממדינת הים, וקאמר רחמנא</b> <small>[ואמרה התורה]:</small> <b>ניבעי</b> <small>[שיצטרך]</small> הם <b>כיבוס?</b>
<b>אלא אמר רבא:</b> אף שהכתוב בנגע צרעת עוסק גם בכלי עור קשים, מכל מקום אין קושי ממה שהם טעונים כיבוס, שכן ה<b>צרעת, כיון דמגופיה קא פרחה</b> <small>[שמגופו</small> של הבגד <small>היא פורחת]</small> הריהי <b>מחלחלא ליה ומשוי לה</b> <small>[מחלחלת,</small> מרפה, <small>אותו ועושה אותו]</small> <b>רך. אמר רבא: אי קשיא</b> <small>[אם קשה]</small> <b>לי,</b> לשיטתי, שבעור רך יש כיבוס לדעת הכל, <b>הא קשיא</b> <small>[</small>דבר <small>זה</small> הוא ש<small>קשה]</small> <b>לי,</b>

Daf 94b

<b>כרים וכסתות</b> ש<b>רכין נינהו</b> <small>[הם],</small> <b>ותנן</b> <small>[ושנינו</small> במשנה<small>]</small> לענין שבת: <b>היתה</b> הכר <b>של עור</b> — <b>נותן עליה מים עד שתכלה</b> הלשלשת, משמע שאין כיבוס כלל בכלי עור! <b>אלא אמר רבא: כל כיבוס דלית ליה</b> <small>[שאין לו]</small> <b>כיסכוס</b> שאינו משפשף את הבגד, <b>לא שמיה</b> <small>[אין שמו]</small> <b>כיבוס,</b> ולכן יכול לתת מים על כר או כסת של עור רך, למרות שיש בהם דין כיבוס.
<b>והא</b> <small>[וזה]</small> ש<b>אמר רב חייא בר אשי: זימנין סגיאין הוה קאימנא קמיה</b> <small>[פעמים הרבה הייתי עומד לפני]</small> <b>רב</b> בשבת, <b>ושכשיכי ליה מסאניה במיא</b> <small>[ושכשכתי לו</small> את <small>נעליו במים],</small> ונדייק: <b>שכשוך</b> במים — <b>אין</b> <small>[כן],</small> <b>אבל כבוס</b> — <b>לא!</b> יש לפרש: <b>אי</b> <small>[אם]</small> <b>ב</b>נעלים מעורות <b>רכין וכדברי הכל, אי</b> <small>[אם]</small> <b>ב</b>נעלים מעורות <b>קשין, וכ</b>שיטת <b>"אחרים"</b> (בברייתא שהובאה לעיל) הסבורים שגם בהם יש דין כיבוס של דם חטאת.
 ושואלים:  <b>אי הכי</b> <small>[אם כך],</small> ששכשוך במים בלבד אינו נחשב כיבוס, <b>בגד נמי</b> <small>[גם כן]</small> יתן עליו מים כדי לנקותו, ומדוע שנינו שמותר רק לקנחו בסמרטוט! ומשיבים: <b>בגד</b> — <b>שרייתו זהו כיבוסו,</b> ולכן אסור ליתן מים עליו.
 ומעירים:  <b>[רבא</b> בענין זה הולך <b>לטעמיה</b> <small>[לשיטתו],</small> ש<b>אמר רבא:</b> אם <b>זרק סודר למים</b> בשבת — <b>חייב, זרק</b> זרעי <b>פשתן למים</b> — <b>חייב.</b> ודנים לגופה של הלכה זו: <b>בשלמא</b> <small>[נניח]</small> <b>סודר</b> שלא יזרקנו למים — משום שהוא סבור כי שריה <b>עביד</b> <small>[עושה]</small> <b>כיבוס], אלא זרע פשתן מאי טעמא</b> <small>[מה טעם</small> הדבר<small>]?</small>
<b>וכי תימא</b> <small>[ואם תאמר]</small> <b>משום דמקדח</b> <small>[שמתחיל לצמוח]</small> ויש בכך משום איסור זריעה, <b>אי הכי</b> <small>[אם כך],</small> <b>חיטי ושערי נמי</b> <small>[חטים ושעורים גם כן]!</small> ומשיבים: טעם הדבר אינו משום זריעה, אלא <b>הנך אית להו רירי</b> <small>[אלה,</small> זרעי פשתן, <small>יש להם ריר]</small> המופרש מהם במים. ושואלים: <b>אי הכי</b> <small>[אם כך],</small> <b>שלחים</b> (עורות) <b>נמי</b> <small>[גם כן],</small> הרי גם להם יש ריר היוצא מהם במים! ומשיבים: <b>התם</b> <small>[שם]</small> בפשתן, הרי זה <b>קעביד</b> <small>[עושה]</small> <b>לישה</b> האסורה בשבת, מה שאין כן בשלחים.
ועוד בענין זה מסופר, <b>דרש רבא</b> בציבור: <b>מותר לכבס מנעל בשבת.</b> <b>אמר ליה</b> <small>[לו]</small> <b>רב פפא לרבא, והאמר</b> <small>[והרי אמר]</small> <b>ר' חייא בר אשי: זימנין סגיאין הוה קאימנא קמיה</b> <small>[פעמים הרבה הייתי עומד לפני]</small> <b>רב</b> בשבת, <b>ושכשיכי ליה מסאני במיא</b> <small>[ושכשכתי לו נעליו במים].</small> ונדייק: <b>שכשוך</b> — <b>אין</b> <small>[כן],</small> <b>אבל כיבוס</b> — <b>לא!</b> כיון ששמע זאת <b>הדר אוקי</b> <small>[חזר והעמיד]</small> <b>רבא אמורא עליה</b> <small>[מתורגמן עליו]</small> <b>ודרש</b> בציבור: <b>דברים שאמרתי לפניכם טעות הם בידי, ברם</b> (באמת) <b>כך אמרו</b> חכמים: <b>שכשוך</b> במים בשבת — <b>מותר, כיבוס</b> — <b>אסור.</b>
<big>א</big> שנינו במשנה כי <b>הכיבוס</b> של דם החטאת מן הבגד צריך להיעשות <b>במקום קדוש,</b> וכן גם שבירת כלי חרס, ומריקת כלי נחושת שהתבשל בהם קרבן החטאת. ומבררים: <b>מנא הני מילי</b> <small>[מנין הדברים האלה]?</small> <b>דתנו רבנן</b> <small>[ששנו חכמים]:</small> נאמר "אשר יזה עליה <b>תכבס במקום קדש"</b> (ויקרא ו, כ). ו<b>שבירת כלי חרס מניין</b> לנו שכך הדין? <b>תלמוד לומר</b> מיד בהמשך הדברים: <b>"וכלי חרס אשר תבשל בו ישבר"</b> (ויקרא ו, כא). <b>מריקה ושטיפה בכלי נחשת מנין</b> לנו שכך הדין? <b>תלמוד לומר: "ואם בכלי נחשת בשלה ומרק ושטף במים"</b> (ויקרא ו, כא).
<big>ב</big> שנינו במשנה: <b>זה חומר בחטאות</b> משאר קדשי קדשים. ושואלים: <b>ותו</b> <small>[ועוד]</small> חומרות בחטאת מבשאר קדשי קדשים <b>ליכא</b> <small>[אין]?</small> <b>והאיכא</b> <small>[והרי יש]</small> בהן דין זה: <b>שנכנס דמה</b> של חטאת <b>לפני ולפנים</b> להיכל ולקודש הקדשים לשם הזאה! ומתרצים: לא עסקה המשנה אלא <b>בחטאות החיצונות.</b>
וחוזרים ושואלים: הרי אף בחטאות החיצוניות ישנה חומרה מיוחדת, <b>שאם נכנס דמה (לפני ו)לפנים</b> להיכל הריהי <b>פסולה!</b> ומשיבים: התנא של משנתנו סבור <b>כ</b>דעת <b>ר' עקיבא</b> ש<b>אמר: כל דמים,</b> לא רק של חטאת, אלא גם של קרבנות אחרים, <b>שנכנסו להיכל לכפר</b> — <b>פסולה,</b> ואין זו חומרה המיוחדת לחטאת.
 ושואלים עוד: והרי יש חומרה מיוחדת בחטאות <b>שכן מכפרין</b> קרבנות אלה <b>על חייבי כריתות</b> שעשו בשגגה! ומשיבים: מדובר כאן גם <b>בחטאת</b> הבאה על <b>שמיעת הקול</b> (של אדם שנשבע שאינו יודע עדות לחבירו), שאין בה כרת במזיד.
 ושואלים עוד: והרי יש בחטאת חומרה מיוחדת <b>שכן טעונה</b> (חייבת)  <b>ארבע מתנות</b> (נתינות) דם על ארבע קרנות המזבח. ובשאר קדשי קדשים שתים שהן ארבע! ומשיבים: תנא זה סבור <b>כ</b>דעת <b>ר' ישמעאל,</b> ש<b>אמר: כל דמים</b> של הקרבנות <b>טעונין ארבע מתנות על ארבע קרנות.</b> ולפיכך לדעת התנא של משנתנו, אין בחטאת חיצונה אלא חומרה זאת, של כיבוס דמה.
 ועל כך מקשים: <b>וליטעמיך</b> <small>[ולטעמך,</small> לשיטתך<small>],</small> שכך אתה מתרץ את המשנה, הרי אפשר לחזור ולשאול עוד ועוד: <b>האיכא</b> <small>[הרי יש]</small> חומרות נוספות, שכן דם החטאת ניתן על <b>קרן</b> המזבח דווקא, ולא למטה מאמצע המזבח, וכן <b>האיכא</b> <small>[הרי יש]</small> חומרה בדם החטאת שהוא ניתן ב<b>אצבע</b> ולא בכלי, וכן <b>האיכא</b> <small>[הרי יש]</small> חומרה נוספת בחטאת, שכן צריך שדמה יינתן על <b>חודה</b> של קרן המזבח! <b>אלא</b> יש לחזור ממה שסברנו תחילה ולפרש באופן אחר, שמה שנאמר "זה חומר בחטאת משאר קדשי קדשים" — <b>חד מתרי תלתא חומרי נקט</b> <small>[אחת משתים שלוש חומרות תפס</small> התנא<small>],</small> ולא התכוון לומר שזו היא החומרה היחידה שיש בחטאת.
<big>ג משנה</big> <b>בגד ש</b>ניתז עליו דם חטאת ו<b>יצא</b> אל <b>מחוץ לקלעים</b> (חוץ לעזרה) לפני שכובס — <b>נכנס ומכבסו במקום קדוש.</b> ואם <b>נטמא</b> הבגד <b>חוץ לקלעים,</b> והרי אסור להכניס טומאה לעזרה — <b>קורעו</b> כך ששוב אינו קרוי בגד, ובטלה בכך טומאתו, ו<b>נכנס ומכבסו במקום קדוש.</b> וכן <b>כלי חרס ש</b>התבשל בו קרבן חטאת, והריהו חייב שבירה בעזרה, ו<b>יצא</b> אל <b>מחוץ לקלעים</b> — <b>נכנס</b> עם הכלי <b>ושוברו במקום קדוש.</b> ואם <b>נטמא</b> הכלי <b>חוץ לקלעים</b> — הרי זה <b>נוקבו</b> (עושה בו חור) כדי לטהרו מטומאתו, <b>ונכנס ושוברו במקום קדוש.</b>
וכן הוא הדין ב<b>כלי נחשת ש</b>התבשל בו קרבן חטאת, והרי הוא חייב במריקה ושטיפה בעזרה, ו<b>יצא</b> אל מ<b>חוץ לקלעים</b> — <b>נכנס ומורקו ושוטפו במקום קדוש.</b> ואם <b>נטמא</b> בהיותו מ<b>חוץ לקלעים</b> — <b>פוחתו</b> (עושה בו חור גדול), <b>ונכנס ומורקו ושוטפו במקום קדוש.</b>
<big>ד גמרא</big> שנינו במשנה שבגד שניתז עליו דם חטאת, ונטמא חוץ לעזרה, יש לקורעו כדי לטהרו, ואז להכניסו ולכבסו. <b>מתקיף לה</b> <small>[מקשה על כך]</small> <b>רבינא:</b> כיון ש<b>קורעו,</b> שוב אינו טעון כיבוס, שכן <b>"בגד" אמר רחמנא</b> <small>[אמרה התורה]</small> שיש לכבס, ואילו זה <b>לאו</b> <small>[לא]</small> <b>בגד הוא,</b> אלא פיסת בד!
 ומשיבים: אינו קורע אותו לגמרי, אלא ש<b>משייר ביה</b> <small>[בו]</small> קצת <b>כדי מעפורת</b> (סודר קטן). ושואלים על כך: <b>איני</b> <small>[כך הוא]?</small> וכי באופן זה נטהר הבגד? <b>והאמר</b> <small>[והרי אמר]</small> <b>רב הונא: לא שנו</b> שטלית טמאה שנקרע רובה הריהי נטהרת בכך, <b>אלא שלא שייר בה</b> בחלק שלא נקרע <b>כדי מעפורת, אבל</b> אם <b>שייר בה כדי מעפורת</b> — הרי <b>חבור הוי</b> <small>[הוא],</small> ועדיין הבגד נשאר בטומאתו, ואם כן מה הועיל כששייר כדי מעפורת!

Daf 95a

ומשיבים: זה שאמר רב הונא שעדיין טמא הוא, הרי זה <b>מדרבנן</b> <small>[מדברי חכמים]</small> <b>הוא,</b> שגזרו חכמים עליו טומאה, שמא לא יקרע מספיק. ואולם מדין תורה נטהר הבגד, ולכן רשאים להכניסו לעזרה לשם כיבוס דם החטאת.
<big>א</big> עוד שנינו במשנה כי <b>כלי חרס ש</b>בושל בו בשר חטאת ו<b>יצא</b> חוץ לעזרה ונטמא שם, יש לנוקבו תחילה כדי להוציאו מטומאתו, ואחר כך מכניסו ושוברו במקדש. ושואלים על כך אותה שאלה: והרי בדין זה של שבירה, <b>"כלי" אמר רחמנא</b> <small>[אמרה התורה],</small> <b>ו</b>זה לאחר שניקב <b>לא כלי הוא!</b> ומשיבים: מדובר <b>שניקב</b> רק כשיעור <b>שורש קטן,</b> שאמנם מיטהר בכך כלי החרס מטומאתו, לפי ששוב אינו ראוי לבישול, אבל עדיין הוא נחשב כלי לצרכים אחרים, כגון להניח בו פירות.
ועוד שנינו במשנה כי <b>כלי נחשת</b> שבושל בו בשר חטאת, ויצא אל מחוץ לעזרה ונטמא שם, יש ל<b>פוחתו</b> תחילה, ואחר כך להכניסו לעזרה, ולמורקו ולשוטפו שם. ושואלים שוב: <b>והא</b> <small>[והרי]</small> לאחר שפוחתו, מעתה <b>לאו</b> <small>[לא]</small> <b>כלי הוא!</b> ומשיבים: <b>דרציף מרציף</b> <small>[שמרקעו</small> ומחברו<small>]</small> <b>(הוא),</b> והוא חוזר להיות כלי, ואז מורקו ושוטפו.
<big>ב</big> על מה ששנינו במשנה, שבגד שניתז עליו דם חטאת, ויצא ונטמא — קורעו ונכנס ומכבסו, <b>אמר ריש לקיש: מעיל</b> של כהן גדול <b>ש</b>ניתז עליו דם חטאת, ויצא ו<b>ניטמא</b> — אינו קורעו, אלא <b>מכניסו</b> לעזרה שלב שלב, כאשר בכל פעם מכניס <b>בפחות מ</b>שיעור בגד טמא, שהוא <b>שלש</b> אצבעות <b>על שלש</b> אצבעות, <b>ומכבסו</b> לאותו חלק. שכן לקרוע את המעיל אי אפשר, <b>משום שנאמר</b> במעיל: <b>"לא יקרע"</b> (שמות כח, לב).
<b>מותיב</b> <small>[מקשה]</small> על כך <b>רב אדא בר אהבה</b> ממה ששנינו במשנה: הבגדים <b>העבין</b> ביותר <b>והרכים</b> כגון מיני <b>לבד,</b> <b>אין בהן</b> קבלת טומאה <b>משום שלש</b> אצבעות <b>על שלש</b> אצבעות, שהוא שיעור טומאה של בגד שמשתמשים בו כטלאי וכיוצא בו, משום שאינם ראויים לכלום בשיעור זה, אלא רק בשיעור גדול יותר. וכיון שהמעיל של כהן גדול הוא בגד עבה, בו אין טומאה בשיעור של שלוש על שלוש, ולמה מכניסו לעזרה דווקא בפחות משיעור זה!
 ומשיבים: חלקי המעיל הללו,  <b>אגב אביהן</b> (המעיל) שהוא בגד חשוב, אף הם הריהם <b>חשיבי</b> <small>[חשובים]</small> ומקבלים טומאה בשיעור שלוש אצבעות, אף שהם עבים.
<big>ג</big> ובאים לדון בעצם דין הכיבוס של דם חטאת בעזרה: <b>והא בעי</b> <small>[והרי צריך]</small> לכבס את הדם על ידי <b>שבעת סממנין</b> (חומרי הכיבוס). שכן <b>אמר רב נחמן אמר רבה בר אבוה: דם חטאת</b> שניתז על הבגד <b>ומראות נגעים</b> של בגדים, שנאמר בהם דין כיבוס (ויקרא יג, כד) — <b>צריכין שבעת סממנין</b> המנויים במשנה שהם מעבירים את דם הנדה (נדה סא,ב), ובין הסממנים הללו יש גם מי רגלים. <b>ותניא</b> <small>[ושנויה</small> ברייתא<small>]</small> לענין עשיית הקטורת, שמי רגלים יפים לה, <b>אלא שאין מכניסין מי רגלים למקדש</b> מפני כבוד המקדש. ואם כן כיצד אפשר לכבס דם חטאת במקדש?

Daf 95b

<b>וכי תימא דמבלע להו בהדי</b> <small>[ואם תאמר שמבליע אותם,</small> את מי הרגלים, <small>יחד עם]</small> שאר <b>שבעה סממנין, ומעבר להו לכולהו כחד</b> <small>[ומעביר אותם את כולם ביחד]</small> על הבגד, באופן שאין מי הרגלים ניכרים לעצמם — <b>והתנן</b> <small>[והרי שנינו</small> במשנה<small>]</small> לענין בדיקת כתם, האם דם נדה הוא: אם <b>העבירן</b> את הסממנים הללו <b>שלא כסדרן</b> האמור במשנה, <b>או שהעביר שבעתן כאחד</b> — <b>לא עשה ולא כלום!</b>
<b>וכי תימא דמיבלע להו בהדי חד</b> <small>[ואם תאמר שמבליע אותם,</small> את מי הרגלים, <small>בתוך אחד]</small> <b>מ</b>שבעת ה<b>סממנין</b> — <b>והא</b> <small>[והרי]</small> <b>צריך לכסכס</b> לשפשף את הכתם <b>שלש פעמים בכל אחד ואחד</b> מהסממנים הללו לעצמו, <b>תנן</b> <small>[שנינו</small> במשנה<small>]!</small> <b>אלא</b> צריך לומר <b>דמבלע להו</b> <small>[שמבליע,</small> מבטל <small>אותם</small> את מי הרגלים<small>]</small> <b>ברוק תפל</b> (שאין בו טעם), רוק של אדם שלא טעם כלום קודם לכן, שכן <b>אמר ריש לקיש: רוק תפל צריך שיהא עם כל אחד ואחד</b> מהסממנים.
<big>א משנה</big> <b>אחד</b> כלי <b>שבישל בו</b> בשר חטאת על גבי האש, <b>ואחד</b> כלי <b>שעירה לתוכה</b> תבשיל <b>רותח,</b> וכן <b>אחד קדשי הקדשים ואחד קדשים קלים</b> שנתבשלו בכלי נחושת <b>טעונין</b> (חייבים) <b>מריקה ושטיפה. ר' שמעון אומר:</b> כלים שבישלו בהם <b>קדשים קלים אין טעונין מריקה ושטיפה.</b>
<big>ב גמרא</big> בענין ששנינו במשנתנו, שגם כלי שעירו לתוכו רותח טעון שבירה, מביאים מה ש<b>תנו רבנן</b> <small>[שנו חכמים]:</small> נאמר בפרשת החטאת "וכלי חרס <b>אשר תבשל בו</b> ישבר" (ויקרא ו, כא) — <b>אין לי</b> שנוהג דין זה <b>אלא</b> בכלי <b>שבישל בו,</b> אם <b>עירה לתוכו רותח מנין</b> לנו? <b>תלמוד לומר: "ואשר תבשל בו ישבר"</b> (ויקרא ו, כא), מצירוף המלים "בו ישבר" אנו למדים שבכל אופן בו נמצא בו החטאת ("בו") הריהו חייב שבירה.
<big>ג</big> <b>בעי</b> <small>[שאל]</small> <b>רמי בר חמא:</b> אם <b>תלאו</b> את בשר החטאת <b>באויר תנור</b> (חרס) כדי לצלותו, <b>מהו</b> דין התנור? וצדדי השאלה: האם על <b>בישול ו</b>גם <b>בילוע</b> של טעם החטאת בכלי <b>הוא דקפיד רחמנא</b> <small>[שהקפידה התורה],</small> כשהצריכה שבירה בכלי חרס, <b>או דילמא</b> <small>[שמא]</small> על <b>בישול</b> בכלי בלבד, ואפילו <b>בלא בילוע</b> מגוף החטאת הקפידה תורה, ולכן אף חטאת התלויה באויר התנור מחייבת לשוברו, שהרי נתבשל בשר החטאת בחללו?
<b>אמר רבא, תא שמע</b> <small>[בוא</small> ו<small>שמע]</small> פתרון לשאלה ממה ששנינו במשנתנו: <b>אחד שבישל בו ואחד שעירה לתוכו רותח</b> טעון שבירה. הרי שהכלי נאסר גם אם לא בושלה בו החטאת, אלא רק נבלע בו טעמה על ידי עירוי. ואם כן, אין צורך בבישול ובילוע גם יחד.
 ודוחים: באופן של  <b>בלוע</b> בכלי <b>בלא בישול לא קמיבעיא לן</b> <small>[נשאלה לנו],</small> שהוא בוודאי טעון שבירה, שהרי אין כלי חרס פולט לעולם מה שבלע. <b>כי קמיבעיא לן</b> <small>[כאשר נשאלה לנו</small> השאלה<small>]</small> בתלוי באוירו של תנור, הרי זה באופן של <b>בישול בלא בילוע, מאי</b> <small>[מה]</small> יהא הדין?
ומציעים: <b>תא שמע</b> <small>[בוא</small> ו<small>שמע],</small> ממה ש<b>אמר רב נחמן אמר רבה בר אבוה: תנור של מקדש, של מתכת היה. ואי סלקא דעתך</b> <small>[ואם עולה בדעתך]</small> ש<b>בישול בלא בלוע לא קפיד</b> <small>[הקפידה]</small> התורה, ואין כלי חרס חייב שבירה באופן זה, <b>ניעביד</b> <small>[נעשה]</small> אותו <b>של חרס!</b> ומשיבים: <b>כיון דאיכא</b> <small>[שיש]</small> גם <b>שירי מנחות</b> הנאכלים לכהנים, ש<b>אפייתן בתנור ואיכא</b> <small>[ויש</small> בהם<small>]</small> <b>בישול ובילוע,</b> שהרי מניחים את השיריים על התנור עצמו, ולא בחללו, ויש בהם שמן הנבלע בו, <b>עבדינן</b> <small>[עושים אנו]</small> <b>של מתכת.</b>
<big>ד</big> מסופר, <b>ההוא תנורא דאטחו בה טיחייא</b> <small>[תנור אחר</small> של חרס <small>שטחו בו,</small> בדפנותיו וקרקעיתו, <small>שומן בשר],</small> ואפו בו לחם, <b>אסרה רבה בר אהיליי למיכלה לריפתא</b> <small>[לאכול את הפת]</small> שאופים בתנור זה <b>לעולם, ואפילו במילחא</b> <small>[במלח]</small> בלבד, גזירה <b>דילמא אתי למיכלה בכותחא</b> <small>[שמא יבוא לאכול אותה</small> יחד <small>עם כותח]</small> שיש בו חלב. שלדעתו אין השומן נפלט מדפנותיו לעולם.
<b>מיתיבי</b> <small>[מקשים]</small> על כך ממה ששנינו בברייתא: <b>אין לשין את העיסה בחלב, ואם לש עיסה</b> בחלב — <b>כל הפת כולה אסורה, מפני הרגל עבירה,</b> שמא יבואו לאכול אותה עם בשר.
<b>כיוצא בו אין טשין</b> (מורחים) <b>את התנור באליה</b> שהיא שומן מן החי, <b>ואם טש</b> — <b>כל הפת</b> שאפה בו <b>כולה אסורה עד שיסיק את התנור,</b> ועל ידי כך יישרף השומן שהיה בלוע בו. על כל פנים הרי זו <b>תיובתא</b> <small>[קושיה חמורה]</small> על <b>רבה בר אהיליי,</b> שלדעתו אין תקנה לתנור כזה בכלל! ומשיבים: אכן, <b>תיובתא</b> <small>[קושיה חמורה</small> היא<small>]</small> ונדחו דבריו.
<b>אמר ליה</b> <small>[לו]</small> <b>רבינא לרב אשי: וכי מאחר דאיתותב</b> <small>[שהושב]</small> ונדחו דברי <b>רבה בר אהיליי, אמאי</b> <small>[מדוע]</small> <b>אמר רב: קדירות</b> של חמץ <b>בפסח ישברו?</b> מדוע לא יבער את החמץ שבהן על ידי הסקה? <b>אמר ליה</b> <small>[לו]</small> רב אשי: <b>רב מוקי לה</b> <small>[מעמיד אותה]</small> את הברייתא <b>ההיא,</b> שיש תקנה לתנור על ידי הסקה, דווקא <b>ב</b>תנור <b>של מתכת,</b> שעל ידי ההיסק הוא פולט את השומן.
<b>ואי בעית אימא</b> <small>[ואם תרצה אמור]:</small> אפשר לומר שמדובר גם <b>בתנור של חרס,</b> ומכל מקום אין להכשיר קדרות בדרך זו, שכן <b>זה,</b> תנור — דרך <b>הסיקו מבפנים,</b> והאש שורפת את השומן שבדפנות. <b>וזה,</b> בקדירות — דרך <b>הסיקו מבחוץ,</b> כשהקדירות עומדות על האש, ואין החום מספיק כדי לבער את החמץ שבצד הפנימי.
 ושואלים:  <b>ונעביד</b> <small>[ושיעשה]</small> בקדירות גם כן <b>הסקה מבפנים,</b> ויתקן אותם על ידי זה! ומשיבים: אין מתירים להכשירם באופן זה, משום שאדם <b>חייס עלייהו דמתברי</b> <small>[חס עליהם</small> שמא <small>יישברו],</small> ויש לחשוש שלא יעשה היסק כראוי מבפנים. ומכאן מסקנה למעשה: <b>הילכך, האי כוביא</b> <small>[רעף של חרס]</small> שמשתמשים בו כתבנית לאפיה, על גבי האש, <b>הסיקו מבחוץ הוא, ואסיר</b> <small>[ואסור].</small>

Daf 96a

ושואלים: <b>אלא</b> לשיטה זו שיש תקנה בהיסק לכלי חרס, <b>קדירות של מקדש</b> שמבשלים בהם בשר חטאת ושאר קדשים <b>אמאי אמר רחמנא</b> <small>[מדוע אמרה תורה]</small> <b>ישברו? נהדרינהו</b> <small>[נחזיר אותן]</small> <b>לכבשונות</b> שעושים בהם כלי חרס, ובחום הגדול של הכבשונות יישרף כל מה שנבלע בתוכם! <b>אמר ר' זירא:</b> אי אפשר לעשות זאת, <b>לפי שאין עושין כבשונות בירושלים</b>, בגלל העשן הרב העולה מהם. 
<b>אמר אביי:</b> אם מטעם זה, כיצד שוברים את כלי החרס? <b>וכי עושין אשפתות בעזרה?</b> ומעירים: <b>אישתמיטתיה הא דתני</b> <small>[נשמט</small> נשכח <small>ממנו</small> מאביי <small>מה ששנה]</small> <b>שמעיה בקלנבו</b> ש<b>שברי כלי חרס</b> שבמקדש היה בהם נס שהיו <b>נבלעין במקומן.</b>
וחוזרים ומקשים: <b>אלא</b> אם היסק מבפנים מועיל לתנור להכשירו, אם כן, <b>הא</b> <small>[זו]</small> ש<b>אמר רב נחמן אמר רבה בר אבוה: תנור של מקדש של מתכת הוה</b> <small>[היה],</small> מדוע לא <b>נעביד</b> <small>[נעשה</small> אותו<small>]</small> של <b>חרס?</b> שהרי <b>הסיקו</b> של תנור <b>מבפנים הוא!</b>
ומשיבים: ש<b>כיון דאיכא</b> <small>[שיש]</small> <b>שתי הלחם ולחם הפנים</b> שלא רק <b>אפייתן בתנור</b> אלא גם <b>קדושתן</b> הקדשתם להקרבה נעשית <b>בתנור,</b> לפי שאין לישתם נעשית בכלי שרת — <b>הוה ליה</b> <small>[הריהו]</small> התנור <b>כלי שרת, וכלי שרת</b> מ<b>חרס לא עבדינן</b> <small>[אין אנו עושים].</small>

Daf 96b

<b>ואפילו ר' יוסי בר' יהודה</b> שאמר שניתן לעשות כלי שרת מעץ, <b>לא קאמר</b> <small>[אמר]</small> את שיטתו זו <b>אלא</b> בשל <b>עץ,</b> שיש לו חשיבות מסויימת, <b>אבל</b> בכלי שרת שנעשה מ<b>חרס</b> — <b>לא</b> אמר.
<big>א</big> בקשר לדין שטיפה ומריקה ששנינו במשנתנו, מסופר, <b>רב יצחק בר יהודה הוה</b> <small>[היה]</small> <b>רגיל</b> בתחילה ללמוד <b>קמיה</b> <small>[לפני]</small> <b>רמי בר חמא. שבקיה ואזיל</b> <small>[עזב אותו והלך]</small> ללמוד אצל <b>רב ששת. יומא חד פגע ביה</b> <small>[יום אחד פגש אותו]</small> רמי בר חמא, <b>אמר ליה</b> <small>[לו]</small> לפי הפתגם העממי: <b>אלקפטא נקטן, ריחא אתי לה ליד</b> <small>[השר הגדול אחז בי</small> בידי, <small>והריח</small> הטוב שיש בו <small>בא לה ליד שלי]?</small> שכך סבורים אנשים, שאם יתקרבו לגדולים — ידבק בהם מגדולתם. ואף אתה, וכי <b>משום דאזלת</b> <small>[שהלכת]</small> <b>לך</b> ממני כדי ללמוד <b>לקמיה</b> <small>[לפני]</small> <b>רב ששת,</b> האם <b>הוית לך כי</b> <small>[אתה נעשה</small> בכך <small>כמו]</small> <b>רב ששת?</b>
<b>אמר ליה</b> <small>[לו]:</small> <b>לאו משום הכי</b> <small>[לא משום כך]</small> הלכתי, אלא מטעם אחר: <b>מר, כי בעינא מילתא</b> <small>[אדוני, כאשר אני שואל</small> ממנו <small>דבר]</small> — <b>פשיט</b> <small>[פותר,</small> עונה] <b>לי</b> אותה <b>מסברא,</b> ולכן <b>כי משכחנא מתניתא</b> <small>[כאשר אני מוצא משנה]</small> האומרת שלא כסברה זו, הרי היא <b>פרכא לה</b> <small>[פורכת,</small> שוברת את <small>אותה</small> סברה<small>].</small> ואילו <b>רב ששת, כי בעינא מילתא מיניה</b> <small>[כאשר אני שואל דבר ממנו]</small> — <b>פשיט</b> <small>[פותר]</small> <b>לי</b> אותה <b>ממתניתא</b> <small>[ממשנה],</small> <b>דכי נמי משכחת מתניתא ופרכא</b> <small>[</small>כך <small>שגם</small> אם <small>אתה מוצא משנה</small> אחרת <small>שפורכת</small> אותה<small>],</small> מכל מקום <b>מתניתא ומתניתא</b> <small>[משנה</small> מול <small>משנה]</small> <b>היא,</b> ואין דבריו בטלים לגמרי.
<b>אמר ליה</b> <small>[לו]</small> רמי בר חמא לרב יצחק בר יהודה: <b>בעי מיני מילתא, דאיפשיט לך כי מתניתא</b> <small>[שאל ממני דבר, ואפתור לך כמו</small> שנאמר <small>במשנה].</small> <b>בעא מיניה</b> <small>[שאל אותו]:</small> אם <b>בישל</b> חטאת <b>במקצת כלי,</b> האם הכלי כולו <b>טעון מריקה ושטיפה או אין טעון? אמר ליה</b> <small>[לו]</small> רמי בר חמא: <b>אינו טעון, מידי דהוה</b> <small>[כמו שהוא</small> הדין] בענין <b>הזאה,</b> ששנינו לעיל (זבחים צג,ב) שאם ניתז מדם החטאת על הבגד אין כולו טעון כיבוס אלא מקום הדם.
 אמר לו רב יצחק בר יהודה: <b>והא</b> <small>[והרי]</small> <b>לא תנא הכי</b> <small>[שנוי כך</small> במשנה<small>]</small> לענין מריקה ושטיפה! <b>אמר ליה</b> <small>[לו]</small> רמי בר חמא: למרות שלא נאמרו הדברים במפורש, <b>מסתברא</b> <small>[מסתבר]</small> הדבר שיהיה דינו של כלי לענין שטיפה ומריקה <b>כ</b>דינו של <b>בגד</b> לענין כיבוס ששנינו במשנה (לעיל זבחים צג,ב): <b>מה בגד</b> שניתז עליו מדם חטאת <b>אינו טעון כיבוס אלא מקום הדם, אף כלי</b> שהתבשל בו חטאת <b>אינו טעון מריקה ושטיפה אלא במקום בישול.</b>
<b>אמר ליה</b> <small>[לו]</small> רב יצחק בר יהודה: <b>מי דמי</b> <small>[האם</small> הדברים <small>דומים]?</small> <b>דם</b> — <b>לא מפעפע</b> וחודר בכל הבגד, אלא רק במקום שנדבק בו, ואילו <b>בישול</b> — טעמו של הבשר <b>מפעפע</b> בכל הכלי! <b>ועוד, תניא</b> <small>[שנויה</small> ברייתא<small>]</small> מפורשת שלא כדבריך: <b>חומר</b> (חומרה) יש <b>ב</b>דין <b>הזאה</b> (דין כיבוס של דם חטאת שהוזה וניתז על בגד) <b>מ</b>דין <b>מריקה ושטיפה</b> בכלי נחושת, <b>וחומר</b> יש <b>במריקה ושטיפה</b> יותר <b>מבהזאה:</b>
<b>חומר בהזאה</b> — <b>שהזאה ישנה בחטאות החיצונות</b> (הנעשות במזבח החיצון) <b>ובחטאות הפנימיות</b> (שמזים מדמן בהיכל), <b>וישנה לפני זריקה</b> של הדם. <b>מה שאין כן במריקה ושטיפה,</b> שנעשית רק בחטאות החיצונות הנאכלות, שמבשלים את בשרן, ורק לאחר זריקת הדם, כשהותר בשרן לבישול.
 ומצד שני, <b>חומר במריקה ושטיפה</b> — <b>שהמריקה ושטיפה נוהגת בין בקדשי קדשים בין בקדשים קלים,</b> ואם <b>בישל במקצת הכלי</b> — <b>טעון מריקה ושטיפה</b> של <b>כל הכלי, מה שאין כן בהזאה,</b> שרק מקום הדם טעון כיבוס!
<b>אמר ליה</b> <small>[לו]</small> רמי בר חמא: <b>אי תניא תניא</b> <small>[אם שנויה</small> משנה מפורשת, הרי היא <small>שנויה]</small> ואיני יכול להתווכח איתה. ומבררים: <b>ו</b>באמת <b>טעמא מאי</b> <small>[מה הטעם]</small> שאם בישל במקצת הכלי טעון כל הכלי מריקה ושטיפה? <b>אמר קרא</b> <small>[המקרא]:</small> <b>"ואם בכלי נחשת בשלה</b> ומורק ושוטף במים" (ויקרא ו, כא), <b>ו</b>מן המלה "בכלי" אנו מדייקים: <b>אפילו</b> אם בושלה <b>במקצת כלי</b> — ומורק ושוטף הכלי במים.
<big>ב</big> שנינו במשנה: <b>אחד קדשי קדשים</b> ואחד קדשים קלים טעונים מריקה ושטיפה. ומביאים בענין זה מה ש<b>תנו רבנן</b> <small>[שנו חכמים]:</small> במקרא נאמר דין של מריקה ושטיפה ב<b>חטאת,</b> ולכאורה <b>אין לי אלא חטאת</b> בלבד, <b>כל קדשים מנין</b> שגם בהם נוהג דין זה? תלמוד לומר מיד אחר כך: "כל זכר בכהנים יאכל אותה, <b>קדש קדשים היא"</b> (ויקרא ו, כג), ללמדנו שדין זה שייך בכל הקדשים שאוכלים הכהנים. <b>יכול</b>
<b>שאני מרבה</b> גם <b>את התרומה,</b> שאף נקראת קודש ונאכלת רק לכהנים (ראה ויקרא כב, יד)? <b>תלמוד לומר</b> שם "כל זכר בכהנים יאכל אותה" (ויקרא כב, יד), ויש בכך הדגשה: <b>"אותה"</b> — <b>פרט לתרומה,</b> אלו <b>דברי ר' יהודה. ר' שמעון אומר: קדשי קדשים</b> בלבד <b>טעונין מריקה ושטיפה, קדשים קלים</b> — <b>אינן טעונין מריקה ושטיפה.</b> ומסבירים: טעמו של ר' שמעון הוא ממה <b>דכתיב</b> <small>[שנאמר]:</small> <b>"קדש קדשים",</b> ומכאן אתה למד: <b>קדשי קדשים</b> — <b>אין</b> <small>[כן],</small> <b>קדשים קלים</b> — <b>לא.</b>
ויש לשאול איפוא: <b>מאי טעמא</b> <small>[מה הטעם]</small> של <b>ר' יהודה,</b> שאינו למד כך? ומשיבים: <b>מדאיצטריך</b> <small>[מכיון שהוצרך]</small> הכתוב <b>"אתה" למעוטי</b> <small>[למעט]</small> <b>תרומה, מכלל</b> הדברים אתה למד ש<b>קדשים קלים טעונין מריקה ושטיפה.</b> שאם אינם טעונים מריקה ושטיפה — כל שכן שתרומה אינה טעונה, ולא היה צורך למיעוט זה. <b>ר' שמעון אמר</b> <small>[אומר]</small> <b>לך:</b> <b>"אתה"</b> נצרך <b>כדאמרינן</b> <small>[כמו שאמרנו]</small> — למעט חטאת שנפסלה.
ושואלים: <b>ו</b>האם <b>תרומה</b> שהתבשלה בכלי נחושת <b>לא בעיא</b> <small>[צריכה]</small> <b>שטיפה ומריקה? והתניא</b> <small>[והרי שנויה</small> ברייתא<small>]:</small> <b>קדרה שבישל בה בשר</b> — <b>לא יבשל בה חלב, ואם בישל</b> בה — הרי היא אוסרת את החלב אם יש <b>ב</b>בשר הבלוע בקדירה כדי <b>נותן</b> (נתינת) טעם בחלב. וכן קדירה שבישל בה <b>תרומה</b> — <b>לא יבשל בה חולין, ואם בישל</b> — אוסרת <b>בנותן טעם.</b> ומכאן שהקדירה צריכה הגעלה כדי לפלוט את טעם הבשר שבה!
<b>אמר אביי: לא צריכא</b> <small>[נצרכה]</small> מריקה ושטיפה שנאמרה בקדשים <b>אלא לדאמר מר</b> <small>[לכמו שאמר החכם]</small> בברייתא: אם <b>בישל במקצת כלי</b> — <b>טעון מריקה ושטיפה כל הכלי. הא</b> <small>[אבל]</small> <b>תרומה</b> שבישל בה — <b>לא צריך</b> מריקה ושטיפה <b>אלא מקום בישול.</b>
<b>רבא אמר: לא צריכא</b> <small>[נצרכה]</small> <b>אלא לדאמר מר</b> <small>[לכמו שאמר החכם]</small> בברייתא, על מה שנאמר בדין מריקה ושטיפה "ומורק ושוטף במים" (ויקרא ו, כא): <b>"במים"</b> — <b>ולא ביין, "במים"</b> — <b>ולא ב</b>יין <b>מזוג</b> במים. <b>הא</b> <small>[אבל]</small> תרומה יכול להגעיל את הכלי שבושלה בו <b>אפילו ביין ואפילו במזוג.</b>
<b>רבה בר עולא אמר: לא צריכא</b> <small>[נצרכה]</small> <b>אלא לדאמר מר</b> <small>[לכמו שאמר החכם]</small> במשנה להלן: <b>מריקה ושטיפה</b> האמורות בחטאת, שתיהן <b>בצונן,</b> בנוסף להגעלה בחמין, שצריך כדי להוציא את טעם החטאת. <b>הא</b> <small>[אבל]</small> קדירה שבישל בה תרומה — <b>אפילו</b> בהגעלה <b>בחמין</b> לבדה די לה.
 ושואלים:  <b>הניחא למאן דאמר</b> <small>[זה נוח ל</small>דעת <small>מי שאומר]:</small> <b>מריקה ושטיפה בצונן, אלא למאן דאמר</b> <small>[ל</small>דעת <small>מי שאומר]:</small> <b>מריקה</b> היא הגעלה <b>בחמין ושטיפה בצונן, מאי איכא למימר</b> <small>[מה יש לומר]?</small> האם מיעט הכתוב תרומה מדין הגעלה בחמין? ומשיבים לדרך זו, לא מיעטה התורה תרומה ממריקה, אלא לענין <b>שטיפה יתירתא</b> <small>[יתירה]</small> שהצריך הכתוב בחטאת לאחר המריקה.
<big>ג משנה</big> <b>ר' טרפון אומר: בישל</b> חטאת בכלי נחושת <b>מתחילת הרגל</b> — <b>יבשל בו כל הרגל,</b> ואין צריך למרק ולשטוף אותו לאחר כל פעם. <b>וחכמים אומרים:</b> אינו רשאי לעשות כן, אלא <b>עד</b> שיגיע סוף <b>זמן אכילה</b> של הקדשים שבישל צריך לעשות <b>מריקה ושטיפה.</b> ומהם מריקה ושטיפה האמורים בכתוב? <b>מריקה</b> — היא <b>כמריקת הכוס,</b> שרוחצים אותה יפה מבפנים, ששם נדבק היין, <b>ושטיפה</b> — <b>כשטיפת הכוס</b> מבחוץ. <b>מריקה ושטיפה</b> — שניהם <b>בצונן.</b>

Daf 97a

<b>השפוד</b> שתוחבים בבשר כדי לצלותו, <b>והאסכלא</b> שהיא מעין רשת שצולים עליה בשר, אם צלה בהם בשר קדשים — <b>מגעילן בחמין.</b>
<big>א גמרא</big> שנינו במשנה את שיטת ר' טרפון שאם בישל בשר קדשים בכלי בתחילת הרגל, מבשלים בו כל ימי הרגל בלא מריקה ושטיפה, ואין אדם צריך לחשוש שמא הוא אוכל מבשר קדשים שנותר לאחר זמן אכילתו. ומבררים: <b>מאי טעמא</b> <small>[מה הטעם,</small> המקור<small>]</small> לשיטתו זו של <b>ר' טרפון?</b> שכן <b>אמר קרא</b> <small>[הכתוב</small><small>]</small> במצות הפסח: "ובשלת ואכלת במקום אשר יבחר ה' אלהיך בו <b>ופנית בבקר והלכת לאהלך"</b> (דברים טז, ז). והרי חג הפסח אינו נגמר בלילה הראשון! אלא מכאן ש<b>הכתוב עשאו</b> (החשיב) <b>לכולן</b> לכל ימי החג, <b>בקר אחד</b> למחרת הרגל, כאילו כולם יום אחד הם.
<b>מתקיף לה</b> <small>[מקשה על</small> הסבר <small>זה]</small> <b>רב אחדבוי בר אמי:</b> וכיצד יכול אתה לומר כן? <b>וכי אין</b> דין <b>פיגול ברגל,</b> שאם חשב הכהן בשעת עבודת הקרבן לאוכלו למחרת לא ייפסל הקרבן משום פיגול, כיון שכל ימי הרגל נחשבים כיום אחד?! <b>ו</b>כיוצא בזה, האם <b>אין</b> דין <b>נותר ב</b>ימי ה<b>רגל,</b> שאין בשר הקדשים שנותר לאחר זמנו, נפסל בכך?!
<b>וכי תימא הכי נמי</b> <small>[ואם תאמר</small> אכן <small>כך</small> הוא הדין <small>גם כן]</small> שאין דין פיגול ונותר בימי הרגל — <b>והתניא</b> <small>[והרי שנויה</small> ברייתא<small>],</small> <b>ר' נתן אומר: לא אמר ר' טרפון</b> את דבריו <b>אלא</b> לענין הלכה <b>זו בלבד,</b> של מריקה ושטיפה, ולא לעניינים אחרים, כגון פיגול ונותר!
<b>אלא</b> צריכים לפרש בהסבר שיטת ר' טרפון <b>כ</b>דברי <b>רב נחמן אמר רבה בר אבוה,</b> שכן <b>אמר רב נחמן אמר רבה בר אבוה:</b> הואיל והשלמים מצויים הרבה ברגל אין הבלוע שבתוך הכלים נעשה נותר, שהרי זמן אכילת השלמים הוא שני ימים, ומה שהוא מבשל <b>כל יום ויום</b> מימי הרגל <b>נעשה גיעול</b> (מפליט) לחבירו שנתבשל ביום הקודם, ולכן רק לאחר הרגל, כאשר יפסיקו לבשל בו, יתחייב בשטיפה ומריקה.
<big>ב</big> עוד שנינו במשנה: <b>וחכמים אומרים עד זמן אכילה</b> מריקה ושטיפה. ומבררים: <b>מאי קאמר</b> <small>[מה הוא אומר]?</small> מה פירוש הדברים? <b>אמר רב נחמן אמר רבה בר אבוה: ממתין לה</b> לכלי הנחושת <b>עד זמן אכילה,</b> כל זמן שמותר לאכול מחטאת זו, <b>והדר עביד</b> <small>[ו</small>אז <small>עושה]</small> <b>לה מריקה ושטיפה.</b>
ושואלים: <b>מנהני מילי</b> <small>[מנין הדברים הללו]?</small> <b>אמר ר' יוחנן משום</b> (בשם) <b>אבא יוסי בן אבא: כתיב</b> <small>[נאמר]</small> בדין כלי נחושת שבושלה בו חטאת: <b>"ומרק ושטף</b> במים" (ויקרא ו, כא), <b>וכתיב</b> <small>[ונאמר]</small> בפסוק שלאחריו: <b>"כל זכר בכהנים יאכל</b> אותה", <b>הא</b> (הרי) <b>כיצד?</b> והרי ממרקים ושוטפים לאחר אכילה! <b>ממתין לה</b> לכלי הנחושת <b>עד זמן אכילה, והדר עביד</b> <small>[ו</small>אז <small>עושה]</small> <b>לה מריקה ושטיפה.</b>
<big>ג</big> שנינו במשנה באופן בו נעשית המריקה והשטיפה, כי ה<b>מריקה</b> — <b>כמריקת הכוס, שטיפה</b> — <b>כשטיפת הכוס</b>. מכאן שנינו כי השטיפה והמריקה בצונן. ועוד בענין זה <b>תנו רבנן</b> <small>[שנו חכמים]:</small> <b>מריקה ושטיפה</b> — <b>בצונן,</b> אלו <b>דברי רבי. וחכמים אומרים: מריקה</b> — <b>בחמין, ושטיפה</b> — <b>בצונן.</b>
ומסבירים: <b>מאי טעמא דרבנן</b> <small>[מה טעמם של חכמים]?</small> <b>מידי דהוה</b> <small>[כמו שהוא</small> הדין<small>]</small> לגבי <b>גיעולי גוים</b> שצריכים לעשות הגעלה בחמין לכלי שבישלו בו גוים, כדי לפלוט את האיסור הבלוע בו. <b>ורבי אמר לך</b> <small>[יכול היה לומר לך]:</small> לענין <b>הגעלה לא קאמינא</b> <small>[איני אומר],</small> שודאי יש להגעיל בחמין. <b>כי קאמינא</b> <small>[כאשר אומר אני]</small> הרי זה <b>ל</b>מצות <b>מריקה ושטיפה דבתר</b> <small>[שאחר]</small> <b>הגעלה,</b> ששתיהן בצונן.
<b>ורבנן</b> <small>[וחכמים],</small> משיבים על כך: <b>אם כן,</b> שהמריקה והשטיפה ענין אחד הן, <b>לכתוב קרא</b> <small>[שיכתוב המקרא]</small> לשון זהה, <b>או "מרק מרק", או "שטף שטף", מאי</b> <small>[מה</small> ענין<small>]</small> שינוי הלשון <b>"ומרק ושטף"? שמע מינה</b> <small>[למד מכאן]:</small> <b>מריקה</b> — <b>בחמין, ושטיפה</b> — <b>בצונן.</b>
<b>ורבי,</b> מה הוא משיב לטענה זו? <b>אי כתיב</b> <small>[אם</small> היה <small>כתוב]</small> <b>"ומרק מרק",</b> או שהיה כתוב "ושוטף שוטף", <b>הוה אמינא</b> <small>[הייתי אומר]</small> שכוונת הכתוב שיעשה <b>תרי זימני</b> <small>[שתי פעמים]</small> <b>"מרק"</b> (מריקה) <b>או תרי זימני</b> <small>[שתי פעמים]</small> <b>"שטף"</b> (שטיפה), לכך <b>כתיב</b> <small>[נאמר]</small> <b>"ומרק ושטף", לומר לך</b> שהן שתי פעולות שונות: <b>מריקה</b> — <b>כמריקת הכוס</b> מבפנים, <b>שטיפה</b> — <b>כשטיפת הכוס</b> מבחוץ.
<big>ד משנה</big> אם <b>בישל בו</b> בכלי אחד בשר <b>קדשים ו</b>בשר <b>חולין, או</b> בשר <b>קדשי קדשים ו</b>בשר <b>קדשים קלים, אם יש בהן</b> בקדשים (שהתבשלו עם החולין) או בקדשי הקדשים (שהתבשלו עם הקדשים הקלים) שיעור <b>בנותן</b> (נתינת) <b>טעם</b> במה שהתבשל אתם בכלי — <b>הרי</b> דינם של <b>הקלים</b> שבתערובת שיהו <b>נאכלין כ</b>דינם של ה<b>חמורין שבהן,</b> בהגבלת הראויים לאכול, וכן זמן ומקום האכילה. <b>ו</b>הקלים שבתערובת זו <b>אינן טעונין</b> (חייבים) <b>מריקה ושטיפה</b> של כלי נחושת שנתבשלו בו, <b>ואינן פוסלים במגע,</b> שהנוגע בהם אינו מקבל את דינם של החמורים, ואם פסולים הם — אף הדבר הנוגע נפסל, ואם כשרים הם — הדבר הנוגע צריך להיאכל כדינם.
<b>רקיק</b> כשר <b>שנגע ברקיק</b> פסול, או <b>חתיכה</b> של בשר קדשים שנגעה <b>בחתיכה</b> של בשר פסול — <b>לא כל הרקיקין</b> הכשרים שנגעו נאסרים בנגיעה זו, <b>ו</b>כמו כן <b>לא כל החתיכות אסורין,</b> ש<b>אינו אסור אלא במקום שבלע</b> אחד מן השני.
<big>ה גמרא</big> ומבררים את הנאמר בתחילת המשנה, <b>מאי קאמר</b> <small>[מה הוא אומר]?</small> שהרי יש לכאורה סתירה בדברים, שאם יש בקדשי קדשים כדי נתינת טעם בקלים, והקלים נאכלים כחמורים, מדוע אינם טעונים מריקה ושטיפה ואינם פוסלים במגע כמותם? ומשיבים: אכן, צריך להוסיף ולשנות כך את המשנה: <b>אם יש בהן בנותן טעם</b> — <b>הרי הקלין נאכלין כחמורין, וטעונין מריקה ושטיפה, ופוסלין במגע.</b>
אם <b>אין בהן בנותן טעם</b> — <b>אין הקלין נאכלין כחמורים, ואין טעונין מריקה ושטיפה, ואין פוסלין במגע.</b> ושואלים: ואם אין בקדשי קדשים כדי נתינת טעם בקדשים קלים, מדוע אין הכלים טעונים מריקה ושטיפה?
<b>נהי</b> <small>[גם אם אמנם]</small> שמדין <b>קדשי קדשים</b> שנתבשלו בהם <b>לא בעו</b> <small>[צריכים]</small> מריקה ושטיפה, אבל <b>קדשים קלים ניבעי</b> <small>[צריכים]</small> מריקה ושטיפה!
<b>אמר אביי: מאי</b> <small>[מה</small> פירוש<small>]</small> <b>"אין טעונין" דקאמר</b> <small>[ש</small>הוא <small>אמר]?</small> <b>קדשי קדשים</b> אין טעונים, <b>אבל קדשים קלים</b> שבושלו בהם <b>טעונין</b> מריקה ושטיפה. <b>רבא אמר: הא מני</b> <small>[</small>משנה <small>זו</small> כשיטת <small>מי היא]?</small> שיטת <b>ר' שמעון היא,</b> ש<b>אמר: קדשים קלים</b> עצמם <b>אין טעונין מריקה ושטיפה.</b>
ודנים בדברים, <b>בשלמא</b> <small>[נניח]</small> <b>ל</b>שיטת <b>רבא, היינו דקתני</b> <small>[זהו ש</small>הוא <small>שונה]</small> במשנה: בישל בו קדשים וחולין <b>או קדשי קדשים וקדשים קלים,</b> כדי להשמיענו שגם קדשים קלים אינם טעונים מריקה ושטיפה, אם אין בהם בנותן טעם של קדשי קדשים, וכשיטת ר' שמעון. <b>אלא ל</b>דעת <b>אביי, תרתי</b> <small>[שני</small> מקרים<small>],</small> גם של קדשים וחולין, וגם של קדשי קדשים וקדשים קלים, <b>למה לי?</b> הרי לכאורה יש להם אותו דין!
 ומשיבים:  <b>צריכי</b> <small>[צריכים</small> הם<small>],</small> אבל לא לענין מריקה ושטיפה, אלא לעצם דין הבישול, <b>דאי תנא</b> <small>[שאם היה שונה]</small> רק <b>קדשים וחולין, הוה אמינא</b> <small>[הייתי אומר]:</small> <b>חולין הוא דמבטלי</b> <small>[שמבטלים]</small> את ה<b>קדשים</b> אם אין בקדשים כדי לתת בהם טעם, כיון <b>דלאו מינייהו</b> <small>[שאינם מינם],</small> <b>אבל קדשי קדשים וקדשים קלים אימא</b> <small>[אמור]</small> ש<b>לא,</b> כיון שהם נחשבים כמין אחד.
 ולהיפך, <b>ואי תנא</b> <small>[ואם היה שונה]</small> רק <b>קדשי קדשים וקדשים קלים, הוה אמינא</b> <small>[הייתי אומר]:</small> <b>קדשים הוא דאלימי לבטולי</b> <small>[שתקיפים לבטל]</small> <b>קדשים</b> אחרים, <b>אבל חולין אימא</b> <small>[אמור]</small> ש<b>לא,</b> על כן <b>צריכא</b> <small>[צריך]</small> שייאמרו שני הדברים.
<big>ו</big> שנינו במשנה: <b>רקיק</b> פסול <b>שהגיע</b> (שנגע) <b>ברקיק</b> כשר — אין אסור כל הרקיק הכשר, אלא מקום הבליעה בלבד, וכן לגבי חתיכה שנגעה בחתיכה. ובענין זה <b>תנו רבנן</b> <small>[שנו חכמים]</small> על מה שנאמר בדין החטאת: <b>"כל אשר יגע</b> בבשרה יקדש" (ויקרא ו, כ): <b>יכול</b> יהא נוהג דין זה בכל נגיעה שהיא, <b>אפילו שלא בלע</b> כלל? <b>תלמוד לומר: "בבשרה"</b> (ויקרא ו, כ) —

Daf 97b

<b>עד שיבלע</b> ממה ש<b>בבשרה.</b>
ומן הצד האחר, <b>יכול נגע במקצת חתיכה</b> ובלע, <b>יהא כולו פסול? תלמוד לומר:</b> "כל אשר <b>יגע</b> יקדש" — <b>הנוגע פסול,</b> ולא החלק שלא נגע. <b>הא כיצד?</b> והרי בלע מבשרה! <b>חותך את מקום שבלע.</b> ועוד דורשים: מה שנאמר <b>"בבשרה"</b> (ויקרא ו, כ) הרי זה בא למעט: בבשרה דווקא, <b>ולא בגידין ולא בעצמות ולא בקרנים ולא בטלפים.</b>
<big>א</big> וממשיכה הברייתא: מה שנאמר "כל אשר יגע בבשרה <b>יקדש"</b> משמעו שיהיו דיניו <b>כמוה, הא כיצד? אם פסולה היא,</b> כגון שנשחטה חוץ לעזרה — <b>תפסל</b> אף החתיכה שבלעה מן החטאת, ואסורה באכילה כמותה, <b>ואם כשרה היא</b> החטאת — <b>תאכל</b> החתיכה שנגעה בה <b>כ</b>דין <b>חמור שבה,</b> וכגון שהיתה זו חתיכת שלמים הנאכלת לשני ימים ולכל אדם, שהיא צריכה להיאכל כדין החטאת הבלועה בה — ליום ולילה ולזכרי כהונה בלבד.
 ושואלים:  <b>אמאי</b> <small>[מדוע]</small> כך הוא הדין לגבי בשר קדשים שנגע בחטאת פסולה? <b>וניתי</b> <small>[ושתבוא]</small> מצות <b>עשה</b> של אכילה של החתיכה שנגעה בחטאת הפסולה, <b>ולידחי</b> <small>[ותדחה]</small> <b>את לא תעשה</b> שיש באכילת חטאת שנבלעה בה! <b>אמר רבא: אין עשה דוחה את לא תעשה שבמקדש.</b>
שכך שנינו בברייתא על מה <b>שנאמר</b> בקרבן הפסח: <b>"ועצם לא תשברו בו"</b> (שמות יב, מו), <b>ר' שמעון בן מנסיא אומר: אחד עצם שיש בו מוח ואחד עצם שאין בו מוח</b> במשמע, שאסור בשבירה. ולכאורה <b>אמאי</b> <small>[מדוע]?</small> הוא כך, <b>ניתי</b> <small>[שיבוא]</small> <b>עשה</b> של אכילת קדשים, ובכלל זה מוח העצם, <b>ולידחי</b> <small>[וידחה]</small> <b>את לא תעשה</b> של "עצם לא תשברו"! <b>אלא</b> צריך לומר ש<b>אין עשה דוחה</b> את <b>לא תעשה שבמקדש.</b>
<b>רב אשי אמר</b> הסבר אחר: מה שאמר הכתוב "כל הנוגע בבשרה <b>יקדש"</b> להיות כמותה — הוא עצמו מצוות <b>עשה הוא, ו</b>לפי הכללים של מדרש ההלכה <b>אין עשה דוחה את לא תעשה ועשה.</b>
<big>ב</big> ובהמשך למה שנאמר בחטאת "כל אשר יגע בבשרה יקדש" (ויקרא ו, כ), שואלים: <b>אשכחן</b> <small>[מצאנו]</small> <b>חטאת</b> ש<b>מתקדש בבלוע, שאר קדשים</b> <b>מנלן</b> <small>[מנין לנו]</small> שדבר הנוגע בהם יקדש להיות כמותם? <b>אמר שמואל משום</b> (בשם) <b>ר' אליעזר: נאמר</b> <b>"זאת התורה לעלה ולמנחה ולחטאת ולאשם ולמלואים ולזבח השלמים"</b> (ויקרא ז, לז), ובפסוק זה הישוותה התורה את הקרבנות אלו לאלו, כך שמן הדין המיוחד שבכל אחד מהם אנו למדים לשאר הקרבנות.
 ומפרטים:  <b>"לעלה"</b> — <b>כי</b> <small>[כמו]</small> <b>עולה, מה עולה טעונה כלי</b> בעשייתה, <b>אף כל</b> בהמת זבחים <b>טעונה כלי.</b> ושואלים: <b>מאי</b> <small>[מהו]</small> <b>כלי</b> זה שלמדנו מעולה? <b>אילימא</b> <small>[אם תאמר]</small> <b>מזרק</b> לקבלת הדם, וכפי שלמדנו מן העולות שהוקרבו במעמד הר סיני — הלוא <b>בשלמי ציבור</b> שהקריב משה באותו מעמד <b>נמי כתיב בהו</b> <small>[גם כן כתוב בהם]</small> דין זה: "ויעלו עולות ויזבחו זבחים... <b>ויקח משה חצי הדם וישם באגנת"</b> (שמות כד, ה–ו). ואין זה דין מיוחד לעולה!
<b>אלא</b> הכוונה היא ל<b>סכין</b> שאין הזבח נשחט אלא בסכין, ולא באבן חדה או בקנה חד. ושואלים: <b>ועולה גופה</b> <small>[עצמה]</small> <b>מנלן</b> <small>[מנין לנו]</small> שצריכה סכין? <b>דכתיב</b> <small>[שנאמר</small><small>]:</small> <b>"וישלח אברהם את ידו ויקח את המאכלת</b> לשחוט את בנו" (בראשית כב, י), <b>והתם</b> <small>[ושם]</small> <b>עולה הוא, דכתיב</b> <small>[שנאמר]:</small> <b>"ויעלהו לעלה תחת בנו"</b> (בראשית כב, יג). וממשיכים בדרשת הפסוק "זאת התורה" וכו'.
 מה שנאמר שם: <b>"מנחה"</b> בא ללמד: <b>מה מנחה אינה נאכלת אלא לזכרי כהונה</b> (כאמור בויקרא ו, ט), <b>אף כל</b> הקרבנות האמורים בפסוק זה <b>אינם נאכלין אלא לזכרי כהונה.</b> ושואלים: <b>מאי היא</b> <small>[מהו</small> המדובר<small>]?</small> <b>אי</b> <small>[אם]</small> בא הכתוב ללמדנו לגבי <b>חטאת ואשם</b> — <b>בהדיא כתיב בהו</b> <small>[במפורש כתוב בהם]</small> דין זה, לגבי חטאת — "כל זכר בכהנים יאכל אותה" (ויקרא ו, כג), ולגבי אשם — <b>"כל זכר בכהנים יאכלנו"</b> (ויקרא ז, ז)!
<b>ואי</b> <small>[ואם]</small> ללמוד מכאן לגבי <b>שלמי ציבור,</b> הבאים בעצרת עם שתי הלחם (ראה ויקרא כג, ט) שלא נאמר בהם דין זה — הלכה זו <b>מריבוייא דקרא אתי</b> <small>[מריבוי המקרא באה],</small> שנאמר: <b>"בקדש הקדשים תאכלנו כל זכר יאכל אתו"</b> (במדבר יח, י), ועל כך שנינו בברייתא: <b>לימד</b> כתוב זה <b>על שלמי ציבור שאינן נאכלין אלא לזכרי כהונה!</b>
ומשיבים: <b>תנאי</b> <small>[</small>מחלוקת <small>תנאים</small><small>]</small> <b>היא</b> מנין למדים דין זה,

Daf 98a

<b>איכא</b> <small>[יש]</small> תנא <b>דנפקא ליה</b> <small>[שיוצא</small> נלמד <small>לו]</small> דין זה של אכילת שלמי ציבור לזכרי כהונה בלבד <b>מהכא</b> <small>[מכאן],</small> <b>ואיכא</b> <small>[ויש]</small> תנא <b>דנפקא ליה</b> <small>[שיוצא</small> נלמד <small>לו]</small> דין זה <b>מהכא</b> <small>[מכאן].</small>
וממשיכים בדברים הנלמדים ממלות הפסוק "זאת התורה לעולה ולמנחה ולחטאת ולאשם ולמילואים ולזבח השלמים" (ויקרא ו, לז): <b>"חטאת"</b> — מה למדים ממנה? <b>מה חטאת מתקדשת,</b> כלומר, מקדשת דברים שנגעו בה להיות כמותה <b>בבלוע,</b> במקום שנבלע ממנה, <b>אף כל</b> הקרבנות שהוזכרו בפסוק <b>מתקדשת בבלוע.</b>
<b>"אשם"</b> — מה מלמדנו? <b>מה אשם אין שפיר</b> (שק ההריון ובו העובר) <b>ושליא</b> (דרכה מקבל העובר את מזונו) <b>קדוש בו</b>, שהרי האשם הוא תמיד זכר ואי אפשר שיהיו בו שפיר ושליא, <b>אף כל</b> קדשים <b>אין שפיר ושליא</b> שנמצאו במעי הבהמה <b>קדוש בו.</b> ומעירים: מכאן ש<b>קסבר</b> <small>[סבור הוא]</small> תנא זה כי <b>וולדות קדשים בהוייתן,</b> כלומר, רק בשעת לידתן <b>הן קדושים</b> ולא כשהם מצויים במעי האם. <b>ו</b>כן סבור הוא התנא כי <b>דנין</b> דינו של דבר ש<b>אפשר מ</b>דינו של דבר <b>שאי אפשר,</b> שהרי הוא למד דינם של שאר קרבנות שהם נקבות שאפשר שיהא בהן שפיר ושליה, מאשם שאי אפשר שיהיה בו דבר זה.
 ושבים אל הלימודים הנלמדים ממקרא זה, <b>"מלואים"</b> — מה נלמד מכאן? <b>מה מלואים,</b> כלומר, אילי המילואים והלחם שעימם, שהוקרבו במשכן בשבעת ימי המילואים, וניתנו לכהנים לאכילה — <b>מותריהן בשריפה,</b> שנאמר: "ואם יותר מבשר המילואים ומן הלחם עד הבקר ושרפת את הנותר באש" (שמות כט, לד), <b>ואין בעלי חיים ב</b>כלל <b>מותריהן</b> הטעונים שריפה, שהרי לא נצטוו לשרוף אלא בשר ולחם, <b>אף כל</b> קדשים <b>מותריהן בשריפה ואין בעלי חיים ב</b>כלל <b>מותריהן.</b> וכגון שהפריש שני קרבנות לאחריות, שאם יאבד אחד יתכפר בשני, וקרב אחד מהם — אין ממיתים את השני ושורפים את בשרו.
<b>"שלמים"</b> — למדים מהם: <b>מה שלמים</b> שנכתב בהם דין פיגול, יש בהם <b>מפגלין ומתפגלין,</b> <b>אף כל</b> קדשים <b>מפגלין ומתפגלין.</b>
<big>א</big> וממשיכים לדון בפסוק "זאת התורה לעולה למנחה ולחטאת ולאשם ולמילואים ולזבח השלמים" (ויקרא ז, לז). <b>במתניתא תנא משמיה</b> <small>[בברייתא שנה משמו]</small> של <b>ר' עקיבא</b> דרשה דומה על כתוב זה, אך באופן אחר: <b>"מנחה"</b> — <b>מה מנחה מתקדשת בבלוע,</b> שמה שנגע במנחה ובלע ממנה נעשה כמותה (שנאמר: "כל אשר יגע בהם יקדש", ויקרא ו, יא), <b>אף כל</b> קרבנות <b>מתקדשת בבלוע.</b>
ומעירים: <b>ואיצטריך למכתב</b> <small>[והוצרך לכתוב]</small> דין זה ב<b>מנחה ואיצטריך למכתב</b> <small>[והוצרך לכתוב]</small> דין זה גם ב<b>חטאת</b> (כפי ששנינו בראש עמוד זה), <b>דאי אשמעינן</b> <small>[שאם היה משמיע לנו]</small> רק <b>מנחה,</b> הייתי אומר <b>דאיידי דרכיכא מיבלעא</b> <small>[מתוך ש</small>היא <small>רכה</small> היא <small>נבלעת],</small> <b>אבל חטאת אימא</b> <small>[אמור]</small> ש<b>לא. ואי אשמעינן</b> <small>[ואם היה משמיע לנו]</small> רק ב<b>חטאת,</b> הייתי אומר משום <b>דקריר</b> <small>[ש</small>היא <small>מחלחלת]</small> שיש עליה שומן הרבה, והוא נספג במה שנוגע בה, <b>אבל מנחה אימא</b> <small>[אמור]</small> ש<b>לא,</b> על כן <b>צריכא</b> <small>[צריך]</small> שייאמרו שני הדברים.
 ומה שהוזכרה <b>"חטאת"</b> בא ללמד: <b>מה חטאת אינה באה אלא מן החולין, ו</b>מקריבים אותה דווקא <b>ביום, ובידו הימנית, אף כל</b> קדשים <b>אינה באה אלא מן החולין וביום ובידו הימנית.</b> ושואלים: <b>וחטאת מנלן</b> <small>[מנין לנו]</small> שאינה באה אלא מן החולין? <b>אמר רב חסדא, אמר קרא</b> <small>[המקרא]:</small> <b>"והקריב אהרן את פר החטאת אשר לו"</b> (ויקרא טז, יא), ללמדנו שפר זה צריך להיות רק <b>משלו,</b> <b>ולא משל ציבור, ולא משל</b> מעות שחיללו עליהם <b>מעשר</b> שני.
 ושואלים: לשם מה היה צריך ללמוד מחטאת דין זה שהיא נעשית  <b>ביום?</b> הלוא דבר זה <b>מ"ביום צותו"</b> (ויקרא ז, לח) <b>נפקא</b> <small>[יוצא],</small> וביחס לכל הקרבנות! ומשיבים: אכן, <b>כדי נסבה</b> <small>[לחינם הביאה],</small> כלומר, באמת, לא נלמד מכאן, והובא אגב ההלכות האחרות.
 ועוד שואלים: והרי גם מה שתנא זה למד מחטאת, שעבודת הקרבנות נעשית <b>בידו הימנית, מ</b>דברי <b>רבה בר בר חנה נפקא</b> <small>[יוצא].</small> ש<b>אמר רבה בר בר חנה אמר</b> <b>ריש לקיש: כל מקום</b> בתורה <b>שנאמר</b> בו <b>אצבע וכהונה,</b> כלומר, או שנאמר שהכהן עושה מעשה זה <b>אינו אלא</b> ביד <b>ימין,</b> ולמדים דבר זה מדין המצורע שמפורש בו דבר זה "וטבל הכהן אצבעו הימנית" (ויקרא יד, טז)! ומשיבים: אכן, <b>כדי נסבה</b> <small>[לחינם הביאה],</small> ולא מכאן למדנו.
<b>ואיבעית אימא</b> <small>[ואם תרצה אמור]</small> הסבר אחר: <b>סבר לה</b> <small>[סבור הוא]</small> <b>כ</b>דעת <b>ר' שמעון,</b> ש<b>אמר:</b> במקום שנאמר בו <b>אצבע לא בעיא</b> <small>[אינו צריך]</small> שייאמר בה <b>כהונה,</b> אבל במקום שנאמרה <b>כהונה</b> הריהי <b>בעיא</b> <small>[צריכה]</small> שייאמר גם <b>אצבע,</b> כדי לומר שאין עושים זאת אלא בימין. ובקרבנות האמורים בפסוק זה הוזכר כהן ולא אצבע, והם נלמדים איפוא מחטאת.
 ומה שנאמר <b>"אשם"</b> למדים ממנו: <b>מה אשם עצמותיו מותרין</b> ואין בהם קדושה, ויכולים להשתמש בהן לכל צורך — <b>אף כל</b> קרבן <b>עצמותיו מותרין.</b>
<big>ב</big> <b>אמר רבא: פשיטא</b> <small>[פשוט]</small> <b>לי,</b>

Daf 98b

<b>דם חטאת למטה ודם עולה למעלה,</b> כלומר, ניתז על הבגד דם חטאת מתחילה ונספג בו, ואחר כך ניתז עליו דם עולה — בגד זה <b>טעון כיבוס.</b>
ואולם <b>בעי</b> <small>[שאל]</small> <b>רבא: דם עולה למטה</b> שניתז עליו תחילה ונספג בו, <b>ודם חטאת למעלה, מהו</b> הדין? האם החובה לכבס את הבגד מדם החטאת שניתז עליו <b>משום נוגע הוא, והא</b> <small>[והרי]</small> דם החטאת <b>נוגע</b> בבגד. <b>או דלמא</b> <small>[שמא]</small> חובת הכיבוס <b>משום בלוע</b> של דם החטאת <b>הוא, והא</b> <small>[והרי]</small> <b>לא בלע</b> הבגד מדם החטאת, שהרי כבר נבלע שם דם העולה, ושוב אינו סופג דם אחר? <b>הדר פשטה</b> <small>[חזר ופתרה]</small> רבא את השאלה שלו: <b>אין טעונין כיבוס.</b>
ובנושא דומה, לענין טבילה של בגד שנטמא, <b>אמר רבא: פשיטא</b> <small>[פשוט]</small> <b>לי,</b> שכתם <b>דם על בגדו</b> הריהו <b>חוצץ</b> ולא עלתה לבגד הטבילה. <b>ואם טבח</b> (שוחט) <b>הוא</b> — <b>אינו חוצץ,</b> משום שדרכו שבגדיו מלוכלכים בדם, וכל דבר שאין אדם מקפיד עליו אינו חוצץ. וכן <b>רבב</b> (שומן) <b>על בגדו</b> — הרי זה <b>חוצץ</b> לענין טבילה, <b>ואם מוכר רבב הוא</b> — <b>אינו חוצץ.</b> ועל בסיס הלכות אלה <b>בעי</b> <small>[שאל]</small> <b>רבא:</b> מי שהיו כתמי <b>דם ורבב על בגדו, מהו?</b> ותוהים: מה מקום לשאלה זו?
 שהרי <b>אם טבח הוא, תיפוק ליה</b> <small>[תצא לו]</small> שיש כאן חציצה <b>משום רבב,</b> שהרי אין הטבח רגיל בכך! <b>ואי</b> <small>[ואם]</small> <b>מוכר רבב הוא, תיפוק ליה</b> <small>[תצא לו]</small> שיש כאן חציצה <b>משום דם,</b> שאין מוכר רבב רגיל בו! ומשיבים: <b>לא צריכא</b> <small>[נצרכה]</small> שאלה זו אלא באדם <b>דעביד הא והא</b> <small>[שעושה זה וזה],</small> שהוא גם טבח וגם מוכר רבב, והשאלה היא: האם דווקא <b>אחדא לא קפיד</b> <small>[על</small> חציצה <small>אחת אין</small> אדם <small>מקפיד],</small> אך <b>אתרתי קפיד</b> <small>[על שתים מקפיד],</small> והרי זו חציצה. <b>או דלמא</b> <small>[שמא]</small> כמו שאין מקפיד על חציצה אחת, <b>אתרתי נמי לא קפיד</b> <small>[על שתים גם כן אין</small> אדם <small>מקפיד]?</small> שאלה זו לא נפתרה ונשארה ב<b>תיקו</b> <small>[תעמוד]</small> השאלה במקומה.

<big>א משנה</big> <b>טבול יום</b> כהן שהיה טמא וטבל מטומאתו, ועדיין לא העריבה השמש, ולפיכך אינו טהור לגמרי ואסור לאכול מן הקדשים, <b>ומחוסר כיפורים</b> מי שהיה חייב להביא קרבן כפרה (כגון מי שנתרפא מזובו או מצרעתו) שאף שכבר טבל ביום השביעי לטהרתו, והעריב שמשו, הריהו אסור לאכול מן הקדשים עד שיקרב קרבנו ביום השמיני — <b>אינן חולקין</b> באותה שעה <b>בקדשים</b> אינם מקבלים חלק לעצמם כשאר אנשי בית אב של אותו יום, על מנת <b>לאכול</b> אותם <b>לערב,</b> אף שבערב הריהם כבר טהורים לגמרי, ומותרים באכילת קדשים.
 כהן שהוא <b>אונן</b> שמת באותו יום אחד מן הקרובים שהוא חייב להתאבל עליהם, ואסור לאכול בקדשים — <b>נוגע</b> אמנם בבשר קדשים, שהרי אינו טמא, <b>ו</b>אולם <b>אינו מקריב</b> אותם, <b>ו</b>כן <b>אינו חולק</b> עם שאר הכהנים על מנת <b>לאכול לערב.</b>
כהנים <b>בעלי מומין, בין</b> שהם <b>בעלי מומין עוברין</b> (שעשויים להתרפא) <b>בין בעלי מומין קבועין</b> — <b>חולקין</b> עם אחיהם הכהנים בקרבנות <b>ואוכלין</b> מהם, <b>אבל לא מקריבין.</b>
וכלל הוא: <b>כל</b> כהן <b>שאינו ראוי לעבודה</b> באותו יום — <b>אינו חולק בבשר, וכל שאין לו</b> חלק <b>בבשר</b> הקרבנות — <b>אין לו</b> גם חלק <b>בעורות</b> הקרבנות, הניתנים גם הם לכהנים.
<b> אפילו</b> היה הכהן <b>טמא בשעת זריקת דמים</b> של הקרבן, ואחרי כן נטהר, <b>ו</b>הוא <b>טהור בשעת הקטר חלבים</b> של קרבן זה — בכל זאת <b>אינו חולק בבשר, ש</b>כן <b>נאמר: "המקריב את דם השלמים [ואת החלב מבני אהרן] לו (יהיה)</b> <b>[תהיה שוק הימין למנה]"</b>(ויקרא ז, לג), משמע שמי שלא מקריב (זורק) את הדם אינו חולק בבשר.

Daf 99a

<big>א גמרא</big> שנינו במשנה שהכהנים שאינם ראויים לעבודה אינם חולקים בקדשים עם אחיהם. ושואלים: <b>מנא הני מילי</b> <small>[מנין הדברים הללו</small><small>]?</small> <b>אמר ריש לקיש:</b> שכן <b>אמר קרא</b> <small>[המקרא</small><small>]</small> בדין קרבן החטאת: <b>"הכהן המחטא אתה יאכלנה"</b> (ויקרא ו, יט), ומכאן למדים: ה<b>כהן המחטא</b> (העושה את עבודת החטאת) — <b>יאכל</b> מבשרה, וזה <b>שאינו מחטא</b> — <b>אינו אוכל.</b>
ושואלים: <b>וכללא</b> <small>[וכלל</small><small>]</small> <b>הוא</b> זה? <b>והרי משמרה כולה</b> של הכהנים, העובדים משך אותו שבוע במקדש, ש<b>אין מחטאין,</b> שהרי כהן אחד הוא שזורק את דם החטאת המסויימת, <b>ו</b>בכל זאת כל כהני המשמר <b>אוכלין</b> מבשרה! ומשיבים: כל כהן ה<b>ראוי לחיטוי</b> לזריקת הדם <b>קאמרינן</b> <small>[אומרים אנו</small><small>],</small> שיאכלנה.
 ומקשים עוד: ו<b>הרי</b> כהן <b>קטן, אינו ראוי לחיטוי,</b> שאינו רשאי עדיין לעבוד עבודה, <b>ו</b>בכל זאת הריהו <b>אוכל</b> מהקדשים! אלא כך צריך לומר: <b>מאי</b> <small>[מה</small> פירוש<small>]</small> <b>"יאכלנה"</b> האמור בכתוב זה? כוונתו <b>יחלקנה,</b> שיש לו חלק בקרבנות הללו לעצמו. והכלל הוא איפוא: כל כהן ש<b>ראוי לחיטוי</b> — <b>חולק,</b> וכל <b>שאינו ראוי לחיטוי,</b> ואף קטן בכלל זה — <b>אינו חולק,</b> אף שמותר לו לאכול מהקדשים.
 ומקשים:  <b>הרי</b> כהן <b>בעל מום,</b> ש<b>אינו ראוי לחיטוי ו</b>בכל זאת <b>חולק</b> (כפי ששנינו במשנתנו)! ומשיבים: <b>בעל מום רחמנא רבייה</b> <small>[התורה ריבתה אותו</small><small>],</small> שכן נאמר בפרשה זו: <b>"כל זכר בכהנים</b> יאכל אותה" (ויקרא ו, כב) — <b>לרבות בעל מום.</b>
ושואלים: <b>ואימא</b> <small>[ואמור</small><small>]</small> ריבוי זה באופן אחר: <b>"כל זכר"</b> — <b>לרבות טבול יום</b> שיחלוק בקדשים, ומדוע בעל מום? ומשיבים: <b>מסתברא</b> <small>[מסתבר</small><small>]</small> ש<b>בעל מום הוה ליה לרבויי</b> <small>[היה לו לרבות</small><small>],</small> <b>שכן</b> הוא <b>אוכל</b> בקדשים. מה שאין כן טבול יום, שהוא טמא ואסור לגעת ולאכול בקדשים.
 ודוחים:  <b>אדרבה</b> <small>[להיפך</small><small>],</small> <b>טבול יום הוה ליה לרבויי</b> <small>[היה לו לרבות],</small> <b>דלאורתא מיחזא חזי</b> <small>[ש</small>כן <small>לערב יהיה ראוי</small><small>]</small> לעבודה. מה שאין כן בעל מום! ומשיבים: <b>השתא מיהא הא לא חזי</b> <small>[עכשיו על כל פנים הרי</small> הטבול יום <small>אינו ראוי</small><small>]</small> לכך.
<b>רב יוסף אמר</b> באופן אחר מדוע אין לרבות טבול יום מ"כל זכר יאכלנה": <b>מכדי</b> <small>[הואיל</small><small>]</small> ואמרנו כי <b>מאי</b> <small>[מה</small> פירוש<small>]</small> <b>"יאכלנה"? יחלקנה,</b> אם כן <b>לכתוב רחמנא</b> <small>[שתכתוב התורה</small> במפורש<small>]</small> <b>"יחלקנה", מאי</b> <small>[מה</small><small>]</small> הטעם לשימוש במלה <b>"יאכלנה"? שמע מינה</b> <small>[למד מכאן</small><small>]</small> כך: מי ש<b>ראוי לאכילה</b> (בעל מום) — <b>חולק</b> בקדשים, ומי <b>שאינו ראוי לאכילה,</b> כגון טבול יום — <b>אינו חולק</b> בקדשים.
<big>ב</big> <b>בעי</b> <small>[שאל</small><small>]</small> <b>ריש לקיש: בעל מום והוא טמא,</b> כגון טבול יום, <b>מהו</b> דינו לענין <b>שיחלקו לו?</b> וצדדי השאלה, האם <b>כיון דלא חזי</b> <small>[שאינו ראוי</small><small>]</small> להקריב כבעל מום, <b>ו</b>בכל זאת <b>רחמנא רבייה</b> <small>[התורה ריבתה אותו</small><small>]</small> שחולק בקדשים, אם כן <b>לא שנא</b> <small>[אינו שונה</small><small>]</small> דינו בכל מצביו: <b>מה לי</b> אם הוא בעל מום ו<b>טמא, מה לי</b> אם הוא <b>בעל מום</b> בלבד, שהרי מכל מקום כבעל מום אין הוא יכול לעבוד, ובכל זאת יש לו חלק. <b>או דלמא</b> <small>[שמא</small><small>]</small> יש לומר כי רק כהן ה<b>ראוי לאכילה</b> בשעת העבודה — <b>חולק,</b> וכל <b>שאינו ראוי לאכילה</b> — <b>אינו חולק.</b> ואף כהן זה, בהיותו טמא אינו ראוי לאכילה, ואינו חולק?
<b>אמר רבה: תא שמע</b> <small>[בוא</small> ו<small>שמע</small><small>]</small> פתרון לדבר ממה ששנינו: <b>כהן גדול</b> העומד בבית המקדש ומת עליו אחד מן הקרובים שמתאבלים עליהם, הריהו <b>מקריב</b> קרבנות, אף שהוא <b>אונן</b> (אבל, ביום מיתת קרובו), אבל <b>אינו אוכל</b> מן הקדשים, <b>ואינו חולק</b> בהם על מנת <b>לאכול</b> מהם <b>לערב. שמע מינה</b> <small>[למד מכאן</small><small>]</small> שכדי לזכות בחלוקה בקדשים, כהן ה<b>ראוי לאכילה בעינן</b> <small>[צריכים אנו</small><small>].</small> ואף כהן בעל מום שהוא טמא, כיון שבשעת החלוקה אינו ראוי לאכילה, אינו זכאי לחלק. ומסכמים: אכן <b>שמע מינה</b> <small>[למד מכאן</small><small>]</small> שכן הוא.
<big>ג</big> ועוד בדיני חלוקה בקדשים <b>בעי</b> <small>[שאל</small><small>]</small> <b>רב אושעיא:</b> כהן <b>טמא, בקרבנות ציבור</b> שהותר להקריבם בטומאה, <b>מהו</b> <b>שיחלקו לו</b> חלק עם שאר אחיו הכהנים על מנת לאכול מבשרם בערב, לכשיטהר? וצדדי השאלה: <b>מי אמרינן</b> <small>[האם אומרים אנו</small><small>]:</small> "הכהן <b>המחטא</b> אותה" <b>אמר רחמנא</b> <small>[אמרה התורה</small><small>],</small> שכל שראוי לחיטוי זכאי לחלוקה בקדשים (כמובא למעלה), <b>והאי נמי</b> <small>[וזה גם כן]</small> בכלל <b>מחטא הוא,</b> שהרי בקרבנות ציבור כאשר כל הציבור טמאים, עובדים גם כהנים טמאים. <b>או דלמא</b> <small>[שמא</small><small>]</small> כפי שאמרנו, כלל הוא: כהן ה<b>ראוי לאכילה</b> בשעת העבודה — <b>חולק,</b> זה <b>שאין ראוי לאכילה</b> — <b>אינו חולק.</b> וכיון שבהיותו טמא אין הוא ראוי לאכול קרבנות אלה, אף אינו זכאי בחלוקה בהם?
<b>אמר רבינא</b> בפתרון בעיה זו, <b>תא שמע</b> <small>[בוא</small> ו<small>שמע</small><small>]:</small> ראיה ממה ששנינו כי <b>כהן גדול מקריב אונן, ואינו אוכל ואינו חולק לאכול לערב, שמע מינה</b> <small>[למד מכאן</small><small>]</small> שכדי לזכות בחלוקה בקדשים, כהן ה<b>ראוי לאכילה</b> בשעת עבודה <b>בעינן</b> <small>[צריכים אנו</small><small>].</small> ואילו כהן זה כיון שאינו ראוי לאכול מקרבנות הציבור באותה שעה, אינו זכאי לחלוק בהם. מסכמים: אכן, <b>שמע מינה</b> <small>[למד מכאן</small><small>]</small> שכך הוא הדין.
<big>ד</big> שנינו במשנה כי כהן שהוא <b>אונן</b> — <b>נוגע</b> (בקדשים) <b>ואינו מקריב</b>, ואינו חולק לאכול בערב. ותוהים: האם אכן <b>אונן נוגע? ורמינהי</b> <small>[ומשליכים</small> מראים סתירה<small>]</small> על כך ממה ששנינו במשנה במסכת חגיגה: <b>אונן</b> שעבר זמן אנינותו, <b>ומחוסר כיפורים</b> שקרב קרבן כפרתו, <b>צריכין טבילה לקודש.</b> משמע שהאונן שלא טבל אסור לו לנגוע בקדשים!
<b>אמר ר' אמי אמר ר' יוחנן, לא קשיא</b> <small>[אינו קשה</small><small>]:</small> <b>כאן</b> (במשנתנו) ששנינו שאונן מותר בנגיעה בקדשים, מדובר <b>בשטבל</b> בתוך יום אנינותו. <b>כאן</b> (במסכת חגיגה) מדובר <b>בשלא טבל,</b> ולכן אסור בנגיעה.
 ושואלים על כך: <b>וכי</b> <small>[ו</small>אף <small>כאשר]</small> <b>טבל מאי הוי</b> <small>[מה נהיה</small> בכך<small>]?</small> <b>הא הדרא עליה</b> <small>[הרי חוזרת עליו</small><small>]</small> <b>אנינות.</b> שכן <b>אמר רבה בר רב הונא: אונן שטבל</b> בתוך יום אנינותו — <b>אנינותו חוזרת עליו!</b>
ומשיבים: <b>לא קשיא</b> <small>[אין</small> זה <small>קשה</small><small>]:</small> <b>הא</b> <small>[זה]</small> ששנינו במסכת חגיגה, שצריך טבילה — מדובר במקרה <b>דאסח דעתיה</b> <small>[שהסיח דעתו]</small> מלשמור עצמו בטהרה, ולכן אינו רשאי לנגוע בקדשים, שמא נטמא. <b>הא</b> <small>[זה]</small> ששנינו שמותר בנגיעה — מדובר במקרה ש<b>לא אסח דעתיה</b> <small>[הסיח דעתו</small><small>].</small>
ותוהים: אם מדובר במסכת חגיגה כשהיה שם <b>היסח הדעת,</b> הרי דינו כטמא מת, ולא די לו בטבילה לצורך קדשים, אלא הזאות ממי חטאת הנעשות ביום ה<b>שלישי ושביעי</b> משבעת ימי טומאתו <b>בעי</b> <small>[צריך</small><small>]</small> הוא. שכן <b>אמר ר' יוסטאי בר' מתון אמר ר' יוחנן: היסח הדעת צריך הזאה שלישי ושביעי!</b>
ודוחים: <b>לא קשיא</b> <small>[אין</small> זה <small>קשה</small><small>]:</small> <b>הא</b> <small>[זה]</small> שאמרנו שהסחת דעת מחייבת הזאות שלישי ושביעי — מדובר במקרה <b>דאסח דעתיה</b> <small>[שהסיח דעתו</small><small>]</small> <b>מטמא</b> (מטומאת) <b>מת</b> ולא נזהר בה, <b>הא</b> <small>[זה]</small> שאמרנו במשנה במסכת חגיגה שדי לו בטבילה — מדובר במקרה <b>דאסח דעתיה</b> <small>[שהסיח דעתו</small><small>]</small> <b>מטמא</b> (מטומאת) <b>שרץ.</b>
ותוהים: אולם גם המסיח דעתו מ<b>טמא שרץ, טמא מעלייא</b> <small>[מעולה,</small> גמור<small>]</small> <b>הוא,</b> ולא די לו בטבילה, אלא גם <b>הערב שמש בעי</b> <small>[צריך</small><small>]!</small> <b>ועוד,</b> אם מדובר במסכת חגיגה כשהסיח דעתו מטומאת שרץ, <b>אפילו</b> ב<b>תרומה נמי</b> <small>[גם כן</small><small>]</small> יהיה אסור, ולאו דווקא בקדשים (ואילו במשנה נאמר שרק בקדשים הוא נאסר)!
<b>אמר ר' ירמיה:</b> מדובר <b>ב</b>מקרה בו אדם <b>אומר: נשמרתי מדבר המטמאני</b> ואני בטוח שלא נטמאתי טומאה המחייבת הערב שמש, <b>ו</b>אולם <b>לא נשמרתי מדבר הפוסלני</b> בקדשים.
 ושואלים:  <b>ומי איכא נטירותא לפלגא</b> <small>[והאם יש שמירה למחצה</small><small>],</small> שיכול לומר שלדבר מסויים נשמר מטומאה, ובדבר אחר לא נשמר? ומשיבים: <b>אין</b> <small>[כן</small><small>],</small> <b>והתניא</b> <small>[</small>וכן <small>שנויה</small> בברייתא<small>]:</small> מי שהיה נושא סל, <b>עודהו</b> (ובעוד) <b>הסל על ראשו</b>

Daf 99b

<b>ומגריפה</b> מצויה <b>בתוכו, ואמר:</b> תשומת <b>לבי</b> היתה <b>על הסל,</b> שלא ייטמא, <b>ואין לבי על המגריפה</b> — הרי <b>הסל טהור,</b> שכן השגיח עליו, <b>והמגריפה טמאה.</b>
ולגופה של ברייתא זו שואלים: <b>ותטמא מגריפה לסל!</b> ומשיבים: <b>אין כלי מטמא כלי.</b> ושואלים: <b>ותטמא</b> המגריפה את <b>מה שבתוכו</b> של הסל, כגון תאנים! <b>אמר רבא, באומר: שמרתיה</b> את המגריפה <b>מדבר המטמאה,</b> כלומר, מדבר הגורם לה לטמא אחרים, <b>ולא שמרתיה מדבר הפוסלה</b> כשלעצמה. ושבים לסתירה בין מה שנאמר במשנתנו שאונן נוגע בקדשים, לבין מה ששנינו במסכת חגיגה, שהאונן צריך טבילה לקדשים.
 מסופר, <b>איגלגל מילתא ומטאי לקמיה</b> <small>[התגלגל הדבר והגיע</small> <small>לפני</small><small>]</small> <b>ר' אבא בר ממל.</b> <b>אמר להו</b> <small>[להם</small><small>]</small> ליושבים לפניו: האם <b>לא שמיע להו הא</b> <small>[שמעו</small> הלכה <small>זו</small><small>]</small> ש<b>אמר ר' יוחנן אמר רבי: האוכל שלישי של תרומה,</b> כלומר, תרומה שנגעה בשני לטומאה, ונפסלה — <b>אסור לאכול</b> תרומה, <b>ומותר ליגע</b> בתרומה.
<b>אלמא</b> <small>[מכאן</small><small>]</small> שדווקא <b>באכילה עבוד רבנן</b> <small>[עשו חכמים</small><small>]</small> <b>מעלה</b> והקפידו בכך, ואולם <b>בנגיעה לא עבוד רבנן</b> <small>[עשו חכמים</small><small>]</small> <b>מעלה.</b> ומכאן יש ללמוד גם לענין אונן: הצריכוהו חכמים טבילה לצורך אכילת קדשים, כפי ששנינו במסכת חגיגה, ולא הקפידו על הנגיעה, כפי שעולה ממשנתנו.
<big>א</big> שנינו במשנה לגבי האונן: <b>ואינו חולק</b> בקדשים על מנת <b>לאכול</b> אותם בערב. ומעירים: יש לדייק שדווקא <b>מיפלג</b> <small>[לחלוק]</small> בקדשים <b>הוא דלא פליג</b> <small>[שאינו חולק</small><small>],</small> <b>ו</b>אולם <b>כי מזמני ליה</b> <small>[כאשר מזמינים אותו]</small> כהנים אחרים לאכול עמם בערב — <b>אכיל</b> <small>[</small>הריהו <small>אוכל</small><small>]</small> בקדשים.
<b>ורמינהי</b> <small>[ומשליכים</small> מראים סתירה על כך<small>]</small> ממה ששנינו במסכת פסחים: <b>אונן (ומחוסר כיפורים)</b> בארבעה עשר בניסן, <b>טובל, ואוכל את פסחו לערב, אבל לא בקדשים</b> אחרים!
<b>אמר רב ירמיה מדיפתי, לא קשיא</b> <small>[אינו קשה</small><small>]:</small> <b>כאן</b> במשנתנו, שדייקנו ממנה שמותר לאכול קדשים בערב, מדובר <b>ב</b>ליל ה<b>פסח.</b> ואילו <b>כאן</b> במשנה במסכת פסחים, ששנינו בה שאין האונן אוכל בערב בקדשים, מדובר <b>בשאר ימות השנה.</b> ומדוע הוא כן?
 בליל ה<b>פסח</b> — <b>איידי דאכיל</b> <small>[מתוך ש</small>האונן <small>אוכל</small><small>]</small> את קרבן ה<b>פסח,</b> הריהו <b>אכיל נמי</b> <small>[אוכל גם כן</small><small>]</small> <b>קדשים</b> אחרים. ואולם <b>בשאר ימות השנה</b> — כיון <b>דלא חזי</b> <small>[שאינו ראוי</small><small>]</small> לאכול בקדשים, <b>לא חזי</b> <small>[אינו ראוי</small><small>].</small> <b>ומאי</b> <small>[ומה</small> פירוש<small>]</small> הנאמר במשנה במסכת פסחים: "אונן אוכל את פסחו לערב <b>אבל לא בקדשים"?</b> כוונתו: <b>אבל לא בקדשים של כל השנה.</b>
<b>רב אסי אמר</b> תירוץ אחר לסתירה זו שבין המשניות: <b>לא קשיא</b> <small>[אינו קשה</small><small>],</small> <b>כאן</b> במשנה בפסחים, ששנינו בה שאסור לאונן לאכול מן הקדשים בערב — מדובר <b>שמת לו מת ב</b>יום <b>ארבעה עשר</b> בניסן, <b>וקברו ב</b>יום <b>ארבעה עשר</b> עצמו, שבמקרה שכזה הריהו נחשב אונן (מדברי חכמים) אף בלילה שאחריו, ולכן אסור באכילת קדשים. ואילו <b>כאן,</b> במשנתנו, שדייקנו בה שמותר האונן לאכול בלילה מן הקדשים — מדובר <b>שמת לו מת ב</b>יום <b>שלשה עשר</b> בניסן, <b>וקברו</b> למחרת <b>ב</b>יום <b>ארבעה עשר</b> בניסן. וטעם הדבר, כי אף שתיקנו חכמים שיום המיתה תופס את הלילה שאחריו באנינות, וטעם הדבר, כי <b>יום קבורה</b> (כשאינו יום המיתה) <b>לא תפיס</b> <small>[אינו תופס</small> גורר אחריו<small>]</small> את <b>לילו</b> שייחשב כאונן <b>מדרבנן</b> <small>[מדברי חכמים</small><small>].</small>
<big>ב</big> מן הדיון הקודם עולה, כי לשיטת המשנה בפסחים, אנינות בלילה מדרבנן היא, ולא מן התורה. ומבררים: <b>מאן</b> <small>[מיהו]</small> ה<b>תנא</b> הסבור ש<b>אנינות לילה</b> שלאחר יום המיתה היא <b>מדרבנן</b> <small>[מדברי חכמים]?</small> שיטת <b>ר' שמעון היא, דתניא</b> <small>[ששנויה</small> ברייתא<small>]:</small> <b>אנינות לילה מדברי תורה, דברי ר' יהודה. ר' שמעון אומר: אונן</b> בלילה <b>אינו מדברי תורה אלא מדברי סופרים. תדע</b> שכן הוא, <b>שהרי אמרו</b> חכמים: <b>אונן, טובל ואוכל את</b> קרבן <b>פסחו לערב, אבל לא ב</b>שאר <b>קדשים.</b> ואם אנינות לילה מן התורה היא, אף קרבן פסח יהיה אסור לאכול.
 ושואלים:  <b>ו</b>האם <b>סבר ר' שמעון,</b> כי <b>אנינות לילה</b> רק <b>מדרבנן</b> <small>[מדברי חכמים]</small> היא, ואונן אוכל את פסחו בערב? <b>והתניא</b> <small>[והרי שנויה</small> ברייתא<small>],</small> <b>ר' שמעון אומר: אונן אינו משלח קרבנותיו</b> לבית המקדש להקריבם. <b>מאי לאו</b> <small>[האם אין</small><small>]</small> הכוונה — <b>ואפילו ב</b>קרבן ה<b>פסח,</b> שאינו יכול להקריבו בארבעה עשר בניסן? ומכאן שאינו אוכלו בלילה! ודוחים: <b>לא,</b> מדובר בכל הקרבנות <b>לבר</b> <small>[חוץ</small><small>]</small> <b>מ</b>קרבן <b>פסח.</b>
ומקשים: <b>והתניא</b> <small>[והרי שנויה</small> ברייתא<small>]</small> על הפסוק "ואם זבח שלמים קרבנו" (ויקרא ג, א), <b>ר' שמעון אומר:</b> קרבן <b>שלמים</b> נקרא כן, כדי ללמדנו שאדם <b>כשהוא שלם</b> ושרוי בשמחה <b>מביא</b> קרבן זה, <b>ו</b>משום כך <b>אינו מביא</b> את השלמים <b>כשהוא אונן</b> (אבל ושרוי בצער). <b>מנין לרבות את</b> קרבן <b>התודה,</b> שאף אותה אין האונן משלח? וגם אם תאמר: <b>מרבה</b> (מוסיף) <b>אני</b> על השלמים אף <b>את התודה, שכן נאכלת</b> היא <b>בשמחה כשלמים,</b> שהרי קרבן הודאה הוא,
<b>מנין לרבות</b> לענין זה אף <b>את</b> קרבן <b>העולה?</b> וגם אם תאמר: <b>מרבה אני את העולה, שכן באה בנדר ובנדבה כשלמים, מנין לרבות</b> לענין זה אף את קרבנות ה<b>בכור ומעשר ופסח,</b> שאינם באים בנדבה? וגם אם תאמר <b>מרבה אני בכור ומעשר ופסח, שכן,</b> בדומה לקרבנות האחרים שהוזכרו, אף הם <b>אינן באין על חטא, מנין לרבות</b> לענין זה גם קרבנות <b>חטאת ואשם,</b> שהרי אלו באים על חטא? <b>תלמוד לומר</b> בפסוק זה: "ואם <b>זבח</b> שלמים" (ויקרא ג, א), ללמדנו שכל שהוא זבח הריהו בכלל "שלמים" לענין זה, שמביאו רק כשהוא שלם.
 ומבררים עוד, <b>מנין לרבות</b> בהלכה זו גם את קדשים שאינם בכלל זבח, כגון <b>העופות והמנחות והיין והעצים והלבונה?</b> <b>תלמוד לומר: "שלמים קרבנו",</b> והמלה "קרבנו" מדגישה: <b>כל קרבנות שהוא מביא</b> — כשהוא שלם מביא אותם, <b>ואינו מביא</b> אותם <b>כשהוא אונן. קתני</b>
<b>מיהא</b> <small>[שנה על כל פנים</small><small>]</small> בברייתא זו גם <b>פסח,</b> משמע שגם פסח אסור האונן להביא, ומכאן שאינו רשאי לאוכלו בלילה!
<b>אמר רב חסדא: פסח כדי נסביה</b> <small>[לחינם מביא אותו</small><small>].</small> כלומר, בפסח אין דין זה קיים, והוא נזכר כאן יחד עם הבכור והמעשר רק מתוך שגרת הלשון, שבמקומות רבים הם נזכרים ביחד.
<b>רב ששת אמר: מאי</b> <small>[מה</small> פירוש<small>]</small> <b>"פסח"</b> האמור כאן? <b>שלמי פסח,</b> כלומר, שלמי חגיגה, הבאים יחד עם הפסח. ומקשים: <b>אי הכי</b> <small>[אם כך</small><small>],</small> <b>היינו</b> <small>[הרי זה</small><small>]</small> <b>שלמים,</b> שכבר שנה ר' שמעון בברייתא זו! ומשיבים: <b>תנא</b> <small>[שנה</small><small>]</small> <b>שלמים הבאין מחמת פסח, ותנא</b> <small>[ושנה</small><small>]</small> גם <b>שלמים הבאין מחמת עצמן.</b>
והוצרך לכך, <b>דאי</b> <small>[שאם]</small> <b>לא תנא</b> <small>[היה שונה</small><small>]</small> <b>שלמים הבאין מחמת פסח, סלקא דעתך אמינא</b> <small>[יעלה על דעתך לומר</small><small>]:</small> <b>הואיל ומחמת פסח אתי</b> <small>[באים</small><small>],</small> <b>כגופיה דפסח דמי</b> <small>[כגופו של הפסח נחשבים</small><small>],</small> וגם אותם מביא האונן, <b>קא משמע לן</b> <small>[משמיע לנו</small><small>]</small> כי גם שלמים אלה אסור להביא כשהוא אונן.
<b>רב מרי אמר:</b>

Daf 100a

<b>לא קשיא</b> <small>[קשה],</small> את הסתירה בדברי ר' שמעון יש לתרץ כך: <b>כאן</b> בברייתא ששנה ר' שמעון שאין האונן משלח את פסחו, ומכאן שאנינות לילה מן התורה היא — מדובר כ<b>שמת לו מת ב</b>יום <b>ארבעה עשר</b> בניסן <b>וקברו בארבעה עשר</b> עצמו. ואילו <b>כאן</b> במשנה במסכת פסחים ששנינו בה שהאונן טובל ואוכל את פסחו לערב, ומשם הוכיח ר' שמעון שאנינות לילה מדרבנן — מדובר כ<b>שמת לו מת ב</b>יום <b>שלשה עשר</b> בניסן, <b>וקברו</b> למחרת <b>ב</b>יום <b>ארבעה עשר</b> בניסן.
 והסבר הדברים: במקרה ש<b>מת לו מת בארבעה עשר וקברו בארבעה עשר</b> — חובת אנינות זו של <b>יום מיתה</b> הריהי מן התורה, ולכן הוא <b>תופס לילו</b> (הלילה שבא אחריו) <b>מדאורייתא</b> <small>[מהתורה],</small> ואין מצות אכילת קרבן פסח דוחה אנינות זו. ואילו במקרה ש<b>מת לו מת בשלשה עשר וקברו בארבעה עשר</b> — הואיל ואין יום ארבעה עשר בניסן אלא <b>יום קבורה</b> בלבד, שאינו יום מיתה, ואין חובת האנינות שבו אלא <b>מדרבנן</b> <small>[מדברי סופרים],</small> לכן <b>אינו תופס לילו אלא מדרבנן</b> <small>[מדברי סופרים],</small> ומצות אכילת קרבן הפסח דוחה אנינות זו.
<b>אמר ליה</b> <small>[לו]</small> <b>רב אשי לרב מרי: ואלא הא דקתני</b> <small>[זה ששנינו]</small> בברייתא שהובאה למעלה, ש<b>אמר לו ר' שמעון</b> לר' יהודה: <b>תדע</b> שאין אנינות לילה אלא מדברי חכמים, <b>שהרי אמרו: אונן טובל ואוכל את פסחו אבל לא בקדשים.</b> ולשיטתך <b>נימא ליה</b> <small>[יאמר,</small> יכול ר' יהודה להשיב <small>לו]</small> כך: אין זו ראיה, שכן <b>קאמינא לך אנא</b> <small>[אומר אני לך]</small> שאנינות לילה היא מן התורה, בלילה הבא לאחר <b>יום מיתה,</b> שדין אנינות בו הוא <b>דאורייתא</b> <small>[מן התורה],</small> <b>ואמרת לי את</b> <small>[ואתה אומר</small> מביא ראיה <small>לי</small> כנגדי<small>]</small> ממשנה המדברת ב<b>יום קבורה</b> שהוא רק מ<b>דרבנן</b> <small>[מדברי סופרים]!</small> ואומרים: אכן, <b>קשיא</b> <small>[קשה]</small> הדבר.
<big>א</big> <b>אביי אמר,</b> יש לתרץ את הסתירה שבדברי ר' שמעון בדין זה, <b>לא קשיא</b> <small>[אין</small> זה <small>קשה]:</small> בשני המקרים מדובר באונן ביום המיתה, <b>כאן</b> שאין משלח את פסחו ואוכלו מדובר כ<b>שמת</b> עליו מתו <b>קודם חצות</b> יום ארבעה עשר בניסן, ואילו <b>כאן</b> ששנינו שטובל ואוכל את פסחו לערב, מדובר כ<b>שמת</b> עליו מתו <b>לאחר חצות</b> יום ארבעה עשר בניסן. והסבר הדברים: כאשר מת עליו מתו <b>קודם חצות</b> היום, שעדיין <b>לא איחזי</b> <small>[נהיה ראוי]</small> <b>לפסח,</b> שהרי חובת קרבן הפסח מתחילה רק לאחר חצות היום — <b>חיילא עליה</b> <small>[חלה עליו]</small> <b>אנינות,</b> ולכן אסור בהקרבת הפסח. ואולם אם מת עליו מתו ל<b>אחר חצות</b> היום, <b>דאחזי</b> <small>[ש</small>כבר <small>נהיה ראוי]</small> <b>לפסח</b> — <b>לא חיילא עליה</b> <small>[חלה עליו]</small> <b>אנינות,</b> ולכן טובל ואוכל את פסחו בערב.
ומסבירים את מקור ההבחנה הזו, <b>ומנא תימרא דשני ליה</b> <small>[ומנין אתה אומר ששונה לו</small> הדין<small>]</small> אם מת עליו מתו <b>בין קודם חצות</b> של ארבעה עשר בניסן ל<b>בין לאחר חצות? דתניא</b> <small>[ששנויה</small> ברייתא<small>]:</small> נאמר בדיני טומאת הכהנים: "לאחותו הבתולה אשר לא היתה לאיש <b>לה יטמא"</b> (ויקרא כא, ג) — הרי זו <b>מצוה</b> על הכהן שחייב להיטמא לקרוביו ולטפל בקבורתם, ואם <b>לא רצה</b> בכך — <b>מטמאין אותו על כרחו.</b> ומסופר, <b>מעשה ביוסף הכהן שמתה אשתו בערב הפסח, ולא רצה ליטמא</b> לה, כיון שרצה לקיים את מצות קרבן הפסח, <b>ונמנו</b> (עמדו למנין, הצביעו) <b>אחיו הכהנים וטימאוהו בעל כרחו.</b>
<b>ורמינהי</b> <small>[ומשליכים,</small> מראים סתירה לכך<small>]</small> ממה ששנינו בדינו של הנזיר, שאף הוא, כמו כהן, מוזהר על טומאת מת, ונאמר בו: "לאביו ולאמו לאחיו ולאחותו לא יטמא להם במותם" (במדבר ו, ז), ודרשו את הפסוק כך: <b>"ולאחותו"</b> —<b> מה תלמוד לומר</b>, מה זה בא ללמדנו? שכן <b>הרי שהלך</b> הנזיר <b>לשחוט את פסחו,</b> <b>ולמול את בנו,</b> שהן מצוות חמורות, שיש בביטולן כרת, <b>ושמע שמת לו מת</b> כלומר, אחד מקרוביו, <b>יכול יטמא</b> למת, וייבטל מן המצוה? <b>אמרת</b> <small>[אומר אתה]:</small> <b>לא יטמא</b> שאין נזיר רשאי ליטמא לקרוביו.
<b>יכול כשם שלא יטמא לאחותו, כך אין מטמא למת מצוה? תלמוד לומר "ולאחותו",</b> להדגיש: <b>לאחותו הוא</b> ש<b>אינו מטמא, אבל מטמא הוא למת מצוה!</b> הרי שמן הברייתא הראשונה עולה כי מצוה להיטמא למת בערב הפסח, ומן הברייתא השניה עולה כי יש איסור בדבר!
 אלא <b>לאו שמע מינה</b> <small>[האם לא תלמד מכאן]</small> שיש להבחין בין המקרים: <b>כאן</b> שאמרנו בכהן שנטמא ואינו מקריב את פסחו, מדובר שמת עליו מתו <b>קודם חצות</b> היום, וכבר חל עליו החיוב להיטמא למתו קודם חובת הפסח. ואילו <b>כאן</b> שאמרנו בדין הנזיר שאינו נטמא למתו אלא מקריב את פסחו, מדובר שמת עליו מתו <b>לאחר חצות</b> היום. וכדין המצוה להיטמא — כך מצות האנינות.
 ודוחים את הראיה: <b>ממאי</b> <small>[ממה]</small> מוכיח אתה כך? <b>דילמא</b> <small>[שמא]</small> אפשר לישב את הדברים בדרך אחרת, <b>לעולם אימא</b> <small>[יכול אני לומר]</small> <b>לך:</b> <b>אידי ואידי</b> <small>[זה וזה</small> בשתי הברייתות<small>]</small> מדובר שמת עליו מתו ל<b>אחר חצות</b> היום, <b>והא</b> <small>[</small>וברייתא <small>זו]</small> בנזיר, ששנינו בה שאינו נטמא אלא אוכל את פסחו, הריהי כשיטת <b>ר' ישמעאל, ו</b>אילו <b>הא</b> <small>[</small>ברייתא <small>זו]</small> במעשה יוסף הכהן, ששנינו בה שנטמא ואינו אוכל מקרבן הפסח, הריהי כשיטת <b>ר' עקיבא.</b> ומסבירים מהן שיטות אלה, <b>דתניא</b> <small>[ששנויה</small> ברייתא<small>]:</small> מה שנאמר בטומאת כהנים: "ולאחותו הבתולה הקרובה אליו אשר לא היתה לאיש <b>לה יטמא"</b> (ויקרא כא, ג) — הרי זו <b>רשות,</b> שמותר לכהן להיטמא לאחותו, אם רצה בכך, אך אינו חייב בכך, אלו <b>דברי ר' ישמעאל. ר' עקיבא אומר: חובה</b> עליו להיטמא לה!
 ודוחים:  <b>לא סלקא דעתך</b> <small>[יעלה על דעתך]</small> לומר כן, <b>דרישא דההיא</b> <small>[ש</small>הרי את <small>תחילתה של אותה</small> ברייתא<small>]</small> בטומאת הנזיר, ולפיה אין אדם נטמא לקרוביו בערב הפסח, <b>ר' עקיבא</b> <b>קתני לה</b> <small>[שונה אותה].</small> <b>דתניא</b> <small>[ש</small>כך <small>שנויה</small> ברייתא זו<small>]</small> בשלמותה: נאמר בטומאת הנזיר: "על נפש מת לא יבא. לאביו ולאמו לאחיו ולאחותו לא יטמא להם במותם" (במדבר ו, ו—ז), <b>ר' עקיבא אומר: "נפש"</b> האמורה כאן — <b>אלו הקרובים,</b> שאינו נטמא להם, ופירוש המלה <b>"מת"</b> האמורה כאן — <b>אלו הרחוקים.</b>
ומה שנאמר עוד בכתוב זה <b>"לאביו",</b> למרות שהוא בכלל הקרובים — הרי זה להדגיש: דווקא לאביו <b>אינו מטמא, אבל מטמא הוא למת מצוה.</b> עוד נאמר שם: <b>"לאמו"</b> — ללמדנו שאפילו אם <b>היה כהן והוא נזיר,</b> והרי הוא איפוא מוזהר ליטמא למת גם משום שהוא כהן וגם משום שהוא נזיר — דווקא <b>לאמו הוא</b> ש<b>אינו מטמא, אבל מטמא הוא למת מצוה.</b> ולמה נאמר עוד: <b>"לאחיו"</b> — ללמדנו <b>ש</b>אפילו <b>אם היה כהן גדול</b> שאינו מיטמא אפילו לקרוביו <b>והוא נזיר</b> — דווקא <b>לאחיו הוא</b> ש<b>אינו מטמא, אבל מטמא הוא למת מצוה.</b>
ומה שנאמר עוד: <b>"ולאחותו"</b> — <b>מה תלמוד לומר?</b> מה עוד בא הכתוב לחדש בענין זה? <b>הרי שהלך לשחוט את פסחו ולמול את בנו,</b> <b>ושמע שמת לו מת, יכול יטמא? אמרת: לא יטמא. יכול כשם שאין מטמא לאחותו</b> במקרה זה, <b>כך אינו מטמא למת מצוה? תלמוד לומר "ולאחותו",</b> לומר: <b>לאחותו לא יטמא, אבל יטמא הוא למת מצוה.</b>

Daf 100b

<big>א</big> <b>רבא אמר</b> תירוץ אחר לסתירה שבין דברי ר' שמעון בברייתא, שאונן אינו מקריב פסחו ואוכלו, לבין המשנה במסכת פסחים, שאונן טובל ואוכל את פסחו לערב: <b>אידי ואידי</b> <small>[זו וזו]</small> עוסקות במקרה שמת עליו מת <b>אחר חצות</b> יום ארבעה עשר בניסן, לאחר שכבר נתחייב בהקרבת הפסח, <b>ולא קשיא</b> <small>[ואין</small> זה <small>קשה],</small> משום ש<b>כאן</b> בברייתא, מדובר שמת עליו מתו <b>קודם ששחטו וזרקו עליו</b> את דם הפסח, ומעתה אינו רשאי להקריבו. ואילו <b>כאן</b> במשנה במסכת פסחים, מדובר שמת עליו מתו <b>לאחר</b> שכבר <b>שחטו וזרקו עליו,</b> ולכן אוכל את פסחו בערב, שהרי אנינות לילה אינה מן התורה.
<b>אמר ליה</b> <small>[לו]</small> <b>רב אדא בר מתנה לרבא:</b> ל<b>אחר ש</b>כבר <b>שחטו וזרקו את דמו,</b> מדוע אוכל הוא מן הפסח? והרי <b>מה דהוה הוה</b> <small>[שהיה היה]</small> ובאנינותו הוא, מדברי חכמים! <b>אמר ליה</b> <small>[לו]</small> <b>רבינא,</b> שישב גם הוא לפני רבא: <b>אכילת פסחים מעכבא</b> <small>[מעכבת]</small> את מצוות קרבן הפסח, שאם לא יאכל הריהו מבטל את עיקר מצות הפסח, ולכן לא אסרו חכמים על האונן לאוכלו בלילה, כמו שאסרו בשאר קדשים, ודבר זה למדים <b>מ</b>דברי <b>רבה בר רב הונא,</b> כאשר יבואר להלן. <b>אמר ליה</b> <small>[לו]</small> רבא לרב אדא בר מתנה: <b>ציית מאי דקאמר</b> <small>[הקשב,</small> קבל, <small>מה שאומר]</small> <b>לך רבך</b> רבינא. כלומר, הסברו זה של רבינא נכון הוא.
<big>ב</big> כיון שהוזכרו דברי רבה בר רב הונא, שואלים: <b>מאי</b> <small>[מהי]</small> אותה הלכה של <b>רבה בר רב הונא</b> שממנה הסקנו שאכילת הפסח מעכבת? <b>דתניא</b> <small>[ששנויה</small> ברייתא<small>]:</small> <b>יום שמועה</b> היום בו שומע אדם שמת לו מת, ולא ידע על כך בשעה שמת וקברוהו, הרי דינו <b>כיום קבורה ל</b>ענין <b>מצות</b> אבילות <b>שבעה,</b> שאסור ברחיצה ובנעילת הסנדל, שבעה ימים החל מיום זה, <b>ושלשים</b> יום, שאסור לכבס בהם בגדיו. <b>ו</b>אילו <b>ל</b>ענין <b>אכילת פסחים</b> הרי דינו של יום שמועה <b>כיום ליקוט עצמות</b> אביו ואמו, כדי לקוברם (לאחר שנתעכל בשרם באדמה), שאמרו חכמים במשנה (פסחים צב,א), שטובל ואוכל קדשים בערב. ומוסיפה הברייתא: <b>אחד זה ואחד זה,</b> הריהו <b>טובל ואוכל בקדשים לערב.</b>
ותוהים: והרי <b>הא גופא קשיא</b> <small>[</small>ברייתא <small>זו עצמה קשה</small> מתוכה<small>],</small> שכן בתחילה <b>אמרת</b> <small>[אומר אתה]:</small> <b>יום שמועה כיום קבורה למצות שבעה ושלשים, ולאכילת פסחים</b> דינו <b>כיום ליקוט עצמות,</b> שטובל ואוכל בערב. <b>מכלל</b> הדברים אתה למד שב<b>יום קבורה</b> (למרות שאינו יום מיתה) — <b>אפילו לערב</b> שלאחריו <b>נמי לא אכיל</b> <small>[גם כן אינו אוכל]</small> את פסחו, וכל שכן שאר קדשים. <b>והדר תני</b> <small>[ואחר כך שנה]:</small> <b>אחד זה ואחד זה,</b> ומשמע — אחד יום קבורה ואחד יום ליקוט עצמות — <b>טובל ואוכל בקדשים לערב!</b>
בתירוץ סתירה זו <b>אמר רב חסדא: תנאי</b> <small>[</small>מחלוקת <small>תנאים]</small> <b>היא</b> בברייתא, האם ליל קבורה מותר באכילת קדשים (כאשר יבואר להלן).
<b>רבה בר רב הונא אמר, לא קשיא</b> <small>[אין</small> זה <small>קשה]:</small> <b>כאן</b> ששנינו: "אחד זה ואחד זה טובל ואוכל קדשים בערב", מדובר <b>ששמע שמועה על מתו סמוך לשקיעת החמה,</b> כלומר, בעוד יום, <b>וכן שליקטו לו עצמות סמוך לשקיעת החמה, וכן שמת לו מת וקברו סמוך לשקיעת החמה.</b> <b>וכאן,</b> שדייקנו כי רק אם שמע שמועה על מתו או ליקט עצמות אוכל מפסחו בערב, אבל הקובר את מתו אינו אוכל — מדובר שהיה הדבר <b>לאחר שקיעת החמה,</b> כלומר, בליל חמישה עשר בניסן. שאין זה מוצאי יום הקבורה, אלא יום הקבורה עצמו.
 ותוהים על הסבר זה: אם מדובר <b>לאחר שקיעת החמה,</b> הרי כששמע שמועה על מתו וכבר נשחט הקרבן ונזרק דמו — <b>מאי דהוה הוה</b> <small>[מה שהיה היה],</small> ומדוע התירו לו לאכול את פסחו (בניגוד לשאר קדשים)? <b>אלא שמע מינה</b> <small>[למד מכאן]:</small> <b>אכילת פסחים מעכבא</b> <small>[מעכבת],</small> ומחמת שיש בה חומרה יתירה לא העמידו בה חכמים דבריהם, לגזור אנינות.
 ועוד בתירוץ סתירה זו שבברייתא <b>רב אשי אמר: מאי</b> <small>[מה</small> פירוש] <b>"אחד זה ואחד זה"</b> ששנינו בסוף הברייתא? לא אחד יום קבורה ואחד יום ליקוט עצמות. אלא <b>הכי קאמר</b> <small>[כך אמר]:</small> <b>אחד יום שמועה ואחד יום ליקוט</b> עצמות — <b>טובל ואוכל בקדשים לערב.</b> אבל ביום קבורה אינו אוכל מפסחו בערב, וכל שכן שאר קדשים, וכפי שדייקנו מתחילת הברייתא.
 ומעירים:  <b>והא</b> <small>[ו</small>הסבר <small>זה]</small> שאמר <b>רב אשי, בדותא</b> <small>[דבר שאינו נכון]</small> <b>היא,</b> שהרי <b>מכדי עלה קאי</b> <small>[כיון</small> שהתנא <small>עליה</small> עומד<small>],</small> בדין יום שמועה ויום ליקוט עצמות, אם כן, לא היה צריך לומר "אחד זה ואחד זה", אלא <b>"זה וזה" מיבעי ליה</b> <small>[צריך היה לו</small> לומר<small>].</small> <b>אלא שמע מינה בדותא היא</b> <small>[למד מכאן</small> ש<small>דבר שאינו נכון הוא].</small>
<big>ג</big> ושבים אל דברי רב חסדא שאמר כי אכילת קדשים בליל יום קבורה במחלוקת תנאים היא שנויה. ומסבירים: <b>ומאי תנאי</b> <small>[ומה</small> היא מחלוקת <small>התנאים]</small> בזה? <b>דתניא</b> <small>[ששנויה</small> ברייתא<small>]:</small> <b>עד מתי מתאונן עליו?</b> כלומר, עד מתי הוא נחשב לאונן על מתו, ואסור באכילת קדשים? <b>כל היום. רבי אומר: כל זמן שלא נקבר</b> עדיין מתו.
 ונברר ברייתא זו: <b>במאי עסקינן</b> <small>[במה עוסקים אנו]?</small> <b>אילימא</b> <small>[אם תאמר]</small> <b>ביום מיתה,</b> יש לשאול על דעת התנא הראשון, שאמר שכל היום הוא אונן ולא מעבר לכך — <b>מי איכא דלית ליה</b> <small>[האם יש</small> תנא <small>שאין לו,</small> שאינו סבור] ש<b>יום מיתה דתפיס</b> <small>[שתופס</small> גורר אחריו<small>]</small> גם את <b>לילו</b> על כל פנים <b>מדרבנן</b> <small>[מדברי סופרים]?</small>
<b>ותו</b> <small>[ועוד]</small> לפירוש זה, מה ש<b>רבי אומר: כל זמן שלא נקבר,</b> ויש לדייק בדבריו: <b>הא</b> <small>[אבל]</small> אם כבר <b>קברו אישתרי ליה</b> <small>[הותר לו]</small> אף ביום המיתה עצמו, יש לתמוה: <b>ומי איכא דלית ליה</b> <small>[והאם יש</small> מי <small>שאין לו</small> שאינו סבור<small>]</small> כהלכה הנלמדת מהפסוק "ושמתיה כאבל יחיד <b>ואחריתה כיום מר"</b> (עמוס ח, י), שאנינות נמשכת כל יום המיתה כולו, ואף לאחר שנקבר המת?
<b>אמר רב ששת:</b> התנא שבברייתא, שאמר: עד מתי מתאונן עליו — על <b>יום קבורה</b> שאינו יום המיתה <b>קאי</b> <small>[עומד,</small> מתייחס<small>],</small> ובכך נחלקו, האם הוא אונן רק עד הקבורה, כדברי רבי, או עד סוף היום, כדברי התנא הראשון.
<b>מתקיף</b> <small>[מקשה]</small> על כך <b>רב יוסף, אלא הא דקתני</b> <small>[זו ששנינו]:</small> <b>השומע על מתו</b> הרי הוא <b>כמלקט עצמות,</b> ודינו ש<b>טובל ואוכל בקדשים לערב,</b> ו<b>מכלל</b> הדברים אתה למד ש<b>יום קבורה אפילו לערב נמי לא אכיל</b> <small>[גם כן אינו אוכל],</small> <b>הא מני</b> <small>[זו</small> כשיטת <small>מי היא]?</small> שהרי אין היא כשיטת רבי ולא כשיטת החולקים עליו! <b>אלא תריץ</b> <small>[תרץ,</small> יישב את הברייתא<small>]</small> ואמור כך: <b>עד מתי מתאוננין עליו? כל אותו היום</b> של קבורה <b>ו</b>גם <b>לילו,</b> שאף בו נאסר באכילת קדשים. <b>רבי אומר:</b> אין אנינות בלילה אלא <b>כל זמן שלא נקבר, אבל נקבר</b> — מתאוננים עליו כל אותו היום, אך <b>בלא לילו.</b>
<b>אמרוה</b> לשמועה זו של רב יוסף <b>קמיה</b> <small>[לפני]</small> <b>ר' ירמיה, אמר</b> בתמיהה: <b>גברא רבה</b> <small>[אדם גדול]</small> <b>כרב יוסף לימא הכי</b> <small>[יאמר כך]?!</small> <b>לימא</b> <small>[</small>האם <small>נאמר]</small> שדברי <b>רבי</b> הם <b>לקולא</b> <small>[להקל]</small> ביחס לדעת חכמים המחמירה? <b>והתניא</b> <small>[והרי שנויה</small> ברייתא<small>]:</small> <b>עד מתי מתאונן עליו? כל זמן שאינו נקבר, אפילו מכאן ועד עשרה ימים,</b> אלו <b>דברי רבי. וחכמים אומרים: אין מתאונן עליו אלא אותו היום בלבד.</b> הרי שרבי הוא המחמיר, וחכמים הם המקילים!
 אלא <b>תריץ הכי</b> <small>[תרץ,</small> יישב <small>כך</small> את הברייתא<small>]:</small> <b>עד מתי הוא מתאונן עליו? כל אותו היום</b> של קבורה, <b>בלא לילו. רבי אומר:</b> מתאונן עליו <b>כל זמן שלא נקבר</b> אפילו לאחר עשרה ימים, <b>ואם נקבר</b> כלומר, כל יום שנקבר בו — <b>תופס</b> את <b>לילו.</b> והיא מחלוקת התנאים אליה התייחס רב חסדא.
 מסופר, <b>אמרוה</b> לשמועה זו <b>קמיה</b> <small>[לפני]</small> <b>רבא.</b> אמר: <b>מדקאמר</b> <small>[מכיון שאמר]</small> <b>רבי: יום קבורה,</b> שאנינות שבו מדברי חכמים, <b>תופס לילו מדרבנן</b> <small>[מדברי סופרים],</small> <b>מכלל</b> הדברים יש להסיק שהוא סבור ש<b>יום מיתה</b> שהוא מדברי תורה, הריהו <b>תופס לילו מדאורייתא</b> <small>[מן התורה],</small> שהרי בוודאי לא החמירו חכמים בדבריהם יותר מדין תורה.
 ועל כך יש לתמוה: <b>ו</b>האם אכן <b>סבר רבי</b> ש<b>אנינות לילה דאורייתא</b> <small>[מן התורה]</small> היא? <b>והתניא</b> <small>[והרי שנויה</small> ברייתא<small>]</small> על חילופי הדברים שהיו בין משה ואהרון בסוף ימי המילואים, שמתו בניו באותו יום, ואמר אהרן: <b>"הן</b> היום הקריבו את חטאתם ואת עולתם לפני ה' ותקראנה אותי כאלה ואכלתי חטאת <b>היום</b> הייטב בעיני ה" (ויקרא י, יט). והמלה "היום" באה להדגיש: <b>אני</b> — <b>היום אסור</b> באכילת החטאת, <b>ו</b>אילו ב<b>לילה</b> <b>מותר</b> באכילה. <b>ו</b>אולם <b>לדורות</b> — <b>בין ביום ובין בלילה אסור</b> באכילת קדשים, אלו <b>דברי ר' יהודה.</b> ואילו <b>רבי אומר: אנינות לילה</b> גם לדורות <b>אינה מדברי תורה אלא מדברי סופרים!</b>
ומשיבים: <b>לעולם</b> צריך לפרש שגם לדעת רבי, אנינות ליל יום מיתה <b>דרבנן</b> <small>[מדברי סופרים]</small> <b>היא,</b> ומן התורה, יום מיתה אינו תופס את לילו.

Daf 101a

<b>ו</b>מכל מקום יום קבורה שהוא מדברי חכמים תופס גם את לילו, שכן <b>חכמים עשו חיזוק לדבריהם יותר משל תורה</b> כלומר, יותר ממה שעשתה התורה לדבריה.
<big>א</big> <b>תנו רבנן</b> <small>[שנו חכמים]:</small> שלוש לשונות ציווי בענין אכילת קדשים נאמרו על ידי משה לאהרן ובניו ביום השמיני למילואים, בו מתו נדב ואביהוא בני אהרן: <b>"כי כן צויתי"</b> (ויקרא י, יג), <b>"כאשר צויתי"</b> (ויקרא י, יח), <b>כאשר צוה ה'"</b> (ויקרא י, טו). ומסבירים: בתחילה אמר להם משה לגבי המנחה המיוחדת שהקריבו באותו יום: "ואכלתם אותה... <b>כי כן צויתי"</b> מפי הקדוש ברוך הוא ש<b>באנינות יאכלוה,</b> למרות שבדרך כלל אסור האונן באכילת קדשים. ומה שאמר להם: <b>"כאשר צויתי"</b> — <b>בשעת מעשה אמר להן</b> כשראה אחר כך ששרפו שעיר חטאת ראש חודש ניסן שקרב באותו יום, אמר להם: היה עליכם לאכול אותה באנינות, כאשר ציויתי אתכם על המנחה. ומה שאמר להם: <b>"כאשר צוה ה' ",</b> כוונתו היתה להדגיש: <b>לא מאליי אני אומר</b> כן, אלא מפי הגבורה.
<b>ורמינהי</b> <small>[ומשליכים,</small> מראים סתירה<small>]</small> מברייתא אחרת, שנאמר בה: <b>מפני אנינות נשרפה</b> החטאת, <b>לכך נאמר</b> בדברי אהרן "ותקראנה אותי <b>כאלה</b> ואכלתי חטאת היום הייטב בעיני ה' "? (ויקרא י, יט), ומשה הודה לדבריו, כפי שנאמר "וישמע משה וייטב בעיניו" (ויקרא י, כ), משמע שלא נצטווה שיאכלו אותה באנינות!
<b>אמר שמואל, לא קשיא</b> <small>[אין</small> זה <small>קשה]:</small> <b>הא</b> <small>[זו]</small> הברייתא הראשונה, היא כשיטת <b>ר' יהודה, הא</b> <small>[זו],</small> ששנינו בה שמפני אנינות נשרפה, וכדין, היא כשיטת <b>ר' נחמיה.</b>
ומסבירים מהן שיטות אלה, <b>דתניא</b> <small>[ש</small>כן <small>שנויה</small> ברייתא<small>]:</small> <b>מפני אנינות שרפוה, לכך נאמר "כאלה"</b> (כפי שהוסבר לעיל) אלו <b>דברי ר' נחמיה. ר' יהודה ור' שמעון אומרים: מפני טומאה</b> שאירעה בה <b>נשרפה. ש</b>הרי שלוש חטאות קרבו באותו יום (כמבואר להלן), ו<b>אם אתה אומר: מפני אנינות נשרפה, היו לשלשתן שישרפוה,</b> כלומר, צריך היה לשרוף את שלושתן. <b>דבר אחר:</b> אם משום אנינות — <b>היו ראוי לאוכלן</b> (לאוכלה) <b>לערב,</b> לאחר שנגמרה האנינות, ולא היה צורך לשורפה. <b>דבר אחר: והלא פינחס</b> בן אלעזר <b>היה</b> כהן <b>עמהן,</b> והוא לא היה אונן על נדב ואביהוא, ויכול היה לאכול.
<b>רבא אמר: אידי ואידי</b> <small>[זו וזו]</small> שתי הברייתות כשיטת <b>ר' נחמיה,</b> הסבור שהחטאת נשרפה מפני האנינות. <b>ולא קשיא</b> <small>[ואין</small> זה קשה<small>]:</small> <b>כאן</b> שנצטווה משה לגבי המנחה שיאכלוה באנינות — מדובר היה <b>בקדשי שעה</b> בקרבן שהיה מיוחד לימי המלואים בלבד. <b>כאן</b> שנשרפה החטאת מפני האנינות — מדובר היה <b>בקדשי דורות</b> בשעיר חטאת של ראש חודש ניסן, שנוהג לדורות, ודינו ככל שעירי ראש חודש, שאינם נאכלים באנינות. ועל כך הודה משה לאהרן.
<big>ב</big> ומעתה דנים בדעות התנאים שהובאו בברייתא, ושואלים: <b>ר' נחמיה היכי מתריץ להני קראי</b> <small>[איך מיישב את המקראות הללו]</small> האמורים בענין החטאת, <b>ורבנן היכי מתרצי להו להני קראי</b> <small>[וחכמים איך מיישבים אותם את המקראות הללו]?</small>
ומסבירים: <b>ר' נחמיה מתריץ להו הכי</b> <small>[מיישב אותם כך]:</small> כששאל אותם משה <b>"מדוע לא אכלתם</b> את החטאת", כך <b>אמר לו משה לאהרן: שמא נכנס דמה</b> של חטאת זו <b>לפני ולפנים,</b> ונפסלה בכך (ראה ויקרא ו, כג), ומשום כך ראויה הייתה להישרף? <b>אמר לו: "הן לא הובא את דמה"</b> (ויקרא ו, כג), שלא כך אירע. וחזר ושאלו משה: <b>שמא חוץ למחיצתה יצאת</b> (יצאה), כלומר, חוץ לחצר המשכן, ונפסלה, ומשום כך נשרפה? <b>אמר לו: בקדש היתה</b> כל העת, ולא יצאה מחוץ למחיצתה.
 ושאל משה עוד את אהרן: <b>ודלמא</b> <small>[ושמא]</small> <b>באנינות אקריבתוה ופסלתוה</b> <small>[הקרבתם אותה ופסלתם אותה]?</small> שהרי בניך אסור היה להם לעבוד עבודה באנינות, שהם כהנים הדיוטות! <b>אמר לו: משה, וכי הם הקריבו? אני,</b> שאני כהן גדול המקריב גם באנינות (ראה ויקרא כא, י—יב) <b>הקרבתי</b> ולא נפסלה בשל כך! <b>ואמר לו</b> אז משה: <b>הן,</b> כלומר, הואיל ו<b>לא הובא את דמה</b> פנימה, <b>ו</b>גם <b>בקדש היתה</b> ולא יצאה, אם כן <b>אכול תאכלו אתה כאשר צויתי</b> לגבי המנחה שקרבה אותו יום, ש<b>באנינות יאכלוה!</b>
<b>אמר לו</b> אהרן למשה: <b>"ותקראנה אתי כאלה ואכלתי חטאת היום הייטב בעיני ה' "</b>(ויקרא כא, י—יב)? <b>שמא לא שמעת</b> מפי ה' שיש לאכול באנינות <b>אלא בקדשי שעה,</b> כגון אותה מנחה.
<b>דאי</b> <small>[שאם]</small> תרצה לומר שאף <b>קדשי דורות</b> בכלל זה, הרי יש ללמוד היפך הדברים במידת <b>קל וחומר ממעשר</b> שני, <b>הקל</b> בדינו מן הקדשים, ובאופן זה: <b>ומה מעשר הקל אמרה תורה: "לא אכלתי באני ממנו"</b> (דברים כו, יד), שאסור לאונן לאכול ממנו, <b>בקדשי דורות לא כל שכן</b> שאסור לאכול באנינות?
<b>מיד</b> — "<b>וישמע משה וייטב בעיניו</b>" (ויקרא י, כ), והביטוי "וישמע" מרמז כי <b>הודה ולא בוש משה לומר</b> רק: "הלכה זו <b>לא שמעתי</b> עד כה", <b>אלא אמר: "שמעתי, ושכחתי".</b>
<big>ג</big> ושואלים: <b>ור' יהודה ור' שמעון</b> הסבורים שהחטאת לא נשרפה מפני האנינות, <b>היכי מתרצי להו</b> <small>[כיצד</small> הם <small>מיישבים אותם</small> מקראות<small>]?</small> ומסבירים: <b>הכי מתרצי להו</b> <small>[כך</small> הם <small>מיישבים אותם]:</small> כשאמר להם משה: <b>"מדוע לא אכלתם את החטאת במקום [הקדש]"</b>(ויקרא י, יז), כך אמר: <b>שמא נכנס דמה לפני ולפנים</b> ולכן נפסלה? <b>אמר לו</b> אהרן למשה: <b>"הן לא הובא את דמה אל הקדש פנימה"</b> (ויקרא י, יח).
 חזר ושאל משה: <b>שמא חוץ למחיצתה</b> מחוץ לחצר המשכן <b>יצאת,</b> ולכן נפסלה? <b>אמר לו</b> אהרן: <b>הן בקודש היתה.</b> ועוד שאל משה: <b>ודילמא</b> <small>[ושמא]</small> <b>באנינות אקריבתוה</b> <small>[הקרבתם אותה]</small> <b>ופסלתוה</b> בכך? <b>אמר לו</b> אהרון: <b>משה,</b> וכי בני <b>הן</b> <b>הקריבוה, דפסלה בהו</b> <small>[שפוסלת בהם]</small> <b>אנינות? אני</b> שאני כהן גדול ועובד באנינות <b>הקרבתיה!</b>
ועוד שאל אותו משה: <b>ודילמא אגב מררייכו פשעתו</b> <b>בה ואיטמאי</b> <small>[ושמא אגב מרירותכם,</small> אבלכם, <small>פשעתם,</small> התרשלתם <small>בה ונטמאה]?</small> <b>אמר לו</b> אהרן: <b>משה, כך אני בעיניך, שאני מבזה קדשי שמים</b> ומתרשל בטהרתם? <b>"ותקראנה אתי כאלה"</b> — <b>ואפילו אלה וכאלה</b> ועוד מיני אסונות, <b>אין אני מבזה קדשי שמים!</b>
<b>אמר לו</b> משה: אם כן, <b>ואי</b> <small>[ואם]</small> <b>הן לא הובא את דמה, ובקודש היתה</b> — <b>אכול תאכלו אתה בקודש כאשר צויתי</b> (לגבי המנחה) <b>באנינות יאכלוה! </b>
<b>אמר לו</b> אהרן: <b>שמא</b> <b>לא שמעת</b> מפי ה' שכך הוא הדין <b>אלא בלילה</b> שלאחר יום האנינות, ולא ביום עצמו? <b>דאי</b> <small>[שאם]</small> תסיק מכאן כי הוא הדין אף <b>ביום</b> עצמו, הרי יש ללמוד במידת <b>קל וחומר ממעשר הקל</b> מן הקדשים שאין זה כך: <b>ומה מעשר הקל, אמרה תורה: "לא אכלתי באני</b> <b>ממנו"</b> (דברים כו, יד), <b>קודש חמור לא כל שכן?</b>
<b>מיד</b> — <b>"וישמע משה</b>

Daf 101b

<b>וייטב בעיניו"</b> — <b>לא בוש משה לומר</b> רק: <b>"לא שמעתי</b> הלכה זו עד כה", <b>אלא</b> אמר במפורש: <b>"שמעתי</b> הלכה זו, <b>ושכחתי".</b> ושואלים: אם כן, לשיטה זו, מדוע נשרפה החטאת?
<b>איבעי להו לשהוייה ולמיכלא באורתא</b> <small>[היה להם להשהותה ולאכול אותה בלילה]!</small> ומשיבים: <b>טומאה באונס באתה</b> (באה) על חטאת זו, ולכן שרפוה.
 ושואלים:  <b>בשלמא לרבנן</b> <small>[נניח ל</small>שיטת <small>חכמים]</small> המפרשים כן, ר' יהודה ור' שמעון, <b>היינו דכתיב</b> <small>[זהו שנאמר]</small> בדברי אהרן: "ואכלתי חטאת <b>היום</b> הייטב בעיני ה'" (ויקרא י, יט)? כלומר, היום איני יכול, אלא רק בלילה. <b>אלא ל</b>שיטת <b>ר' נחמיה,</b> שאהרן עשה הבחנה בין קדשי שעה וקדשי דורות, <b>מאי</b> <small>[מה</small> פירוש<small>]</small> "ואכלתי חטאת <b>היום"?</b> ומשיבים: הכוונה היא: וכי חטאת ראש חודש שהיא <b>חובת היום</b> רשאי אני לאכול?
 ועוד שואלים: <b>בשלמא</b> <small>[נניח]</small> <b>ל</b>דעת <b>ר' נחמיה, היינו דכתיב</b> <small>[זהו שנאמר]</small> בתחילת אותו פסוק: <b>"הן היום</b> הקריבו את חטאתם" וכו' (ויקרא י, יט), כלומר, הרי לחובת היום הקריבו את חטאתם. <b>אלא לרבנן</b> <small>[ל</small>דעת <small>חכמים,</small> ר' יהודה ור' שמעון<small>]</small> <b>מאי</b> <small>[מה</small> פירוש<small>]</small> <b>"הן היום"?</b> ומשיבים: <b>הכי קאמר</b> <small>[כך אמר]</small> אהרן: וכי <b>הן</b> (=הם, בני) <b>הקריבו</b> היום, שאסור להם להקריב באנינות? <b>אני הקרבתי,</b> וכהן גדול מקריב גם כשהוא אונן.
<big>א</big> ועוד בבירור ברייתא זו, <b>אמר מר</b> <small>[החכם]</small> ר' יהודה ור' שמעון לר' נחמיה: אם מפני אנינות נשרפה החטאת <b>היו לשלשתן שישרפו.</b> <b>ומסבירים: מאי</b> <small>[מה]</small> הכוונה בלשון
<b>"שלשתן"? דתניא</b> <small>[ש</small>כן <small>שנויה</small> ברייתא<small>]</small> הדורשת את הכתוב בענין זה: <b>"ואת שעיר החטאת דרש דרש משה"</b> (ויקרא ו, טז), <b>"שעיר"</b> — <b>זו שעיר נחשון</b> בן עמינדב, נשיא שבט יהודה שהקריב את קרבנו באותו יום, שהיה היום הראשון לחנוכת המזבח (ראה במדבר פרק ז). <b>"חטאת"</b> — <b>זו חטאת שמיני,</b> כלומר, שעיר שנצטוה העם להביא ביום השמיני למילואים (ויקרא ט, ג). <b>"דרש"</b> — זהו <b>שעיר של ראש חודש,</b> שהרי הקמת המשכן היתה בראש חודש ניסן (ראה שמות מ, יז), ובראש חודש מביאים שעיר לחטאת (במדבר כח, טו). הרי אלו שלושה שעירים שקרבו באותו יום.
<b>יכול שלשתן נשרפו? תלמוד לומר:</b> "דרש דרש משה <b>והנה שרף",</b> ללמד: <b>אחד</b> מן הקרבנות <b>נשרף, ולא שלשתן נשרפו.</b> והוא מה שנאמר שם <b>"דרש דרש",</b> ויש לשאול: <b>שתי דרישות למה?</b> אלא כך <b>אמר להו</b> <small>[להם]</small> משה: <b>מפני מה חטאת זו נשרפה, ו</b>מפני מה <b>אלו מונחות?</b> וממשיכה הברייתא: <b>ו</b>עדיין <b>איני יודע איזהו</b> שעיר נשרף, ומהם שני השעירים המונחים. <b>כשהוא אומר</b> לגבי השעיר שנשרף: <b>"ואתה נתן לכם לשאת את עון העדה"</b> (במדבר כח, יז), <b>הוי אומר: זה שעיר של ראש חודש,</b> עליו ידוע שהוא בא לכפרת טומאת מקדש וקדשיו.
 ושואלים:  <b>שפיר קאמרי ליה</b> <small>[יפה אומרים לו]</small> ר' יהודה ור' שמעון לר' נחמיה, שאם משום אנינות צריך היה לשרוף את שלושת השעירים. ומה הוא משיב על כך? ומשיבים: <b>ר' נחמיה לטעמיה</b> <small>[לטעמו,</small> לשיטתו<small>],</small> ש<b>אמר: קדשי שעה לא פסלה בהו</b> <small>[פוסלת בהם]</small> <b>אנינות,</b> ולכן שרפו רק את חטאת ראש החודש, שהיא חטאת לדורות.
ועוד באותה ברייתא, <b>אמר מר</b> <small>[החכם],</small> טענו ר' יהודה ור' שמעון לר' נחמיה: אם מפני אנינות, מדוע נשרפה? <b>היה לו לאכלה לערב!</b> ושואלים: <b>שפיר קאמרי ליה</b> <small>[יפה אמרו לו]!</small> ומה משיב על כך ר' נחמיה? ומשיבים: <b>קסבר</b> <small>[סבור הוא]</small> כי <b>אנינות לילה דאורייתא</b> <small>[מן התורה],</small> ולכן גם לערב לא היו רשאים לאכול אותה.
<big>ב</big> ועוד טענו ר' יהודה ור' שמעון לר' נחמיה, <b>דבר אחר:</b> אם מפני אנינות נשרפה החטאת — <b>והלא פינחס</b> בן אלעזר בן אהרן <b>היה עמהן,</b> ויכול היה לאכול את החטאת! ושואלים: הרי <b>שפיר קאמרי ליה</b> <small>[יפה אמרו לו],</small> ומה הוא משיב על כך? ומשיבים: <b>סבר לה</b> <small>[סבור הוא]</small> <b>כ</b>דברי <b>ר' אלעזר,</b> ש<b>אמר ר' אלעזר אמר ר' חנינא: לא נתכהן פינחס עד שהרגו לזמרי</b> בן סלוא, כשזנה עם המדיינית (במדבר כה, ו—ז), <b>דכתיב</b> <small>[ש</small>רק אז <small>נאמר]:</small> <b>"והיתה לו ולזרעו אחריו ברית כהנת עולם</b> תחת אשר קנא לאלהיו ויכפר על בני ישראל" (במדבר כה, יג). וקודם לכן, בזמן המילואים, רק בניו של אהרן עצמו (ובניהם שייוולדו לאחר מכן) נעשו כהנים.
<b>רב אשי אמר:</b> לא נתכהן פינחס <b>עד ששם שלום בין השבטים</b> בזמן כיבוש הארץ, כשעשו שבטי עבר הירדן מזבח לעצמם, ודבר זה היה עשוי לגרום למלחמה בין השבטים. ומניין שכך הוא? שהרי רק אז נזכר לראשונה בכינוי "הכהן", <b>שנאמר: "וישמע פינחס הכהן ונשיאי העדה וראשי אלפי ישראל"</b> (יהושע כב, ל) וקודם לכן נזכר רק כבנו של אלעזר הכהן.
 ושואלים:  <b>ואידך נמי</b> <small>[והאחר</small> גם כן<small>],</small> מדוע אינו סבור שפנחס נתכהן כשהרג את זמרי? <b>והכתיב</b> <small>[והרי נאמר]</small> אז: <b>"והיתה לו ולזרעו אחריו</b> ברית כהונת עולם"! ומשיבים: <b>כי כתיב</b> <small>[כאשר נאמר]</small> הפסוק <b>ההוא</b> — <b>ב</b>ענין <b>ברכה הוא דכתיב</b> <small>[שנאמר],</small> שלא תפסוק כהונה מזרעו.
 וחוזרים ושואלים: <b>ואידך נמי</b> <small>[והאחר גם כן]</small> הסבור כי נתכהן כשהרגו לזמרי, <b>הא כתיב</b> <small>[הרי נאמר]:</small> <b>"וישמע פינחס הכהן"</b> (יהושע כב, ל) ומשמע שרק מאז נקרא כהן! ומשיבים: הכתוב <b>ההוא</b> בא <b>ליחס זרעו אחריו</b> לומר כי מכוחו ומזכותו הריהם כהנים גדולים.
<big>ג</big> ובענין שהוזכר בברייתא מביאים מה ש<b>אמר רב: משה רבינו כהן גדול וחולק בקדשי שמים היה,</b> <b>שנאמר: "מאיל המלאים למשה היה למנה"</b> (ויקרא ח, כט).
<b>מיתיבי</b> <small>[מקשים]</small> על כך ממה ששנינו בברייתא: <b>"והלא פינחס היה עמהן", ואם איתא</b> <small>[אכן]</small> משה רבינו היה חולק בקדשים ככהן, <b>לימא</b> <small>[שיאמר]:</small> <b>"והלא משה רבינו היה עמהן"!</b> ודוחים: <b>דילמא שאני</b> <small>[שמא שונה]</small> <b>משה, דטריד</b> <small>[ש</small>היה <small>טרוד]</small> <b>ב</b>קבלת פני <b>שכינה,</b> שהקדוש ברוך הוא היה מדבר עמו תדיר, וצריך היה בכל עת להיות פנוי לכך. וכדרך ש<b>אמר מר</b> <small>[החכם]:</small> <b>משה</b> כשהיו ישראל חונים מול הר סיני, <b>בהשכמה עלה</b> להר <b>ובהשכמה ירד,</b> ולא היה פנוי לאכילת קדשים.
 ועוד <b>מיתיבי</b> <small>[מקשים]</small> על דברי רב ממה ששנינו, נאמר בדינו של כהן בעל מום: <b>"לחם אלהיו מקדשי הקדשים ומן הקדשים יאכל"</b> (ויקרא כא, כב). ויש לשאול, <b>אם נאמרו</b> בפסוק זה <b>קדשי קדשים,</b> שכהן בעל מום רשאי לאוכלם, <b>למה נאמר</b> גם <b>קדשים קלים? ואם נאמרו קדשים קלים, למה נאמר קדשי קדשים?</b>
ומשיבים: <b>אילו לא</b> היה <b>נאמר קדשים קלים, הייתי אומר:</b> דווקא <b>קדשי קדשים הוא</b> ש<b>אוכל, שהרי הותרו</b> קדשי קדשים באכילה גם <b>לזר ו</b>גם <b>להן</b> לכהנים, ואולם <b>קדשים קלים לא יאכל</b> (כלומר, החזה והשוק שבהם הניתנים לכהנים), שדבר זה לא הותר לזר. <b>ו</b>להיפך, <b>אילו לא נאמרו קדשי קדשים, הייתי אומר:</b> דווקא <b>בקדשים קלים יהא</b> כהן בעל מום <b>אוכל, ש</b>הרי <b>הן קלים,</b> ואולם <b>בקדשי קדשים</b> שקדושתם מרובה <b>לא יהא אוכל, לכך נאמרו</b> גם <b>קדשי קדשים ולכך נאמר</b> גם <b>קדשים קלים.</b>
<b>קתני מיהא</b> <small>[</small>הריהו <small>שונה על כל פנים]:</small> <b>"שהרי הותרו לזר ולהן", לאו</b> <small>[האם אין]</small> הכוונה ל<b>משה,</b> שמשה היה אוכל בקדשי קדשים אף על פי שהוא זר? ומכאן שלא היה כהן גדול, כפי שאמר רב! <b>אמר רב ששת: לא,</b> הכוונה היא לקדשי קדשים שהיו נאכלים <b>בבמה לזר.</b> שמשנכנסו ישראל לארץ, והותרו הבמות, ושם הותר גם לזר לעבוד, בבמה שכל יחיד בונה לעצמו. ומעירים: <b>ו</b>הוא <b>כדברי האומר: יש מנחה בבמה,</b> ומנחה היא קדשי קדשים.
<b>מיתיבי</b> <small>[מקשים]</small> עוד על דברי רב, שמשה היה כהן גדול, ממה ששנינו: <b>מרים</b> שנעשתה מצורעת, <b>מי הסגירה</b> (קבע שהיא מצורעת וטעונה הסגר מחוץ למחנה)? <b>אם תאמר: משה הסגירה</b> — הלוא <b>משה זר הוא,</b>

Daf 102a

<b>ואין זר רואה את הנגעים! ואם תאמר: אהרן</b> הכהן הוא ש<b>הסגירה</b> — הלוא <b>אהרן קרוב הוא,</b> שהרי אחיה הוא, <b>ו</b>כלל הוא ש<b>אין קרוב רואה את הנגעים! אלא כבוד גדול חלק לה הקדוש ברוך הוא למרים אותה שעה,</b> שאמר: <b>אני</b> עצמי <b>כהן, ואני</b> הוא זה ש<b>מסגירה</b> שבעה ימים כדי לראות אם הנגע פושה או עומד בעינו, ו<b>אני</b> הוא זה ש<b>חולטה,</b> מכריז שהיא מצורעת אם טמאה היא בוודאי, <b>ואני</b> הוא זה ש<b>פוטרה</b> אם אין זה נגע טמא.
<b>קתני מיהת</b> <small>[שנה על כל פנים]</small> בברייתא זו: <b>"משה זר, ואין זר רואה את הנגעים",</b> משמע שמשה לא היה כהן, ושלא כשיטת רב!
<b>אמר רב נחמן בר יצחק: שאני</b> <small>[שונה]</small> הוא דין <b>מראות נגעים,</b> שכן <b>אהרן ובניו כתובין בפרשה</b> זו של נגעים ("והובא אל אהרן הכהן או אל אחד מבניו הכהנים", ויקרא יג, ב), ואין משה בכלל אהרן ובניו. ואולם אין ללמוד מכאן שלא היה כהן.
<b>מיתיבי</b> <small>[מקשים]</small> עוד על שיטת רב ממה ששנינו בברייתא: <b>חמש שמחות היתה אלישבע</b> בת עמינדב, אשת אהרן (ראה שמות ו, כג), <b>יתירה על</b> שאר <b>בנות ישראל</b> באותו יום שנחנך המשכן: <b>יבמה</b> (גיסה) משה רבינו, היה <b>מלך, אישה</b> אהרן היה <b>כהן גדול, בנה</b> אלעזר היה <b>סגן</b> הכהן הגדול, <b>בן בנה</b> פינחס היה כהן <b>משוח מלחמה</b> היוצא בראש הצבא, <b>ואחיה</b> נחשון בן עמינדב היה <b>נשיא שבט</b> יהודה, שהקריב באותו יום את קרבנו כראשון הנשיאים. <b>ו</b>באותו יום עצמו של שמחה היתה <b>אבילה על שני בניה,</b> נדב ואביהוא, שמתו בו ביום.
<b>קתני מיהת</b> <small>[</small>הריהו <small>שונה על כל פנים]:</small> <b>"יבמה</b> משה <b>מלך",</b> ונדייק מכאן: <b>מלך</b> — <b>אין</b> <small>[כן],</small> <b>כהן גדול</b> — <b>לא,</b> ושלא כשיטת רב! ומשיבים: <b>אימא</b> <small>[אמור],</small> כך הכוונה: <b>אף מלך</b> היה, מלבד שהיה כהן גדול.
 ומעירים: שאלה זו אם משה היה כהן גדול, הריהי  <b>כתנאי</b> <small>[</small>כמחלוקת <small>תנאים]</small> בענין זה. שכך שנינו על הנאמר בעת ההתגלות בסנה למשה, כשסירב לדבר אל פרעה בשליחות ה': <b>"ויחר אף ה' במשה"</b> (שמות ד, יד), <b>ר' יהושע בן קרחה אומר: כל חרון אף שבתורה נאמר בו רושם</b> כלומר, יש בכתוב מעשה או דיבור שבו מתבטא חרון זה, <b>וזה לא נאמר בו רושם.</b>
<b>ר' שמעון בן יוחי אומר: אף זה נאמר בו רושם, ש</b>כן <b>נאמר</b> מיד לאחר מכן באותו פסוק: <b>"הלא אהרן אחיך הלוי</b> ידעתי כי דבר ידבר הוא", ויש לשאול: <b>הלא</b> אהרן <b>כהן הוא!</b> אלא <b>הכי קאמר</b> <small>[כך אמר]</small> הקדוש ברוך הוא למשה: <b>אני אמרתי</b> בתחילה ש<b>אתה</b> תהיה <b>כהן והוא לוי, עכשיו הוא</b> יהיה <b>כהן ואתה לוי.</b>
<b>וחכמים אומרים: לא נתכהן משה אלא</b> לתקופת <b>שבעת ימי המלואים בלבד,</b> ולאחר מכן פסקה כהונתו. <b>ויש אומרים: לא פסקה כהונה אלא מזרעו של משה,</b> אבל משה עצמו היה כהן, <b>שנאמר: "ומשה איש האלהים בניו יקראו על שבט הלוי"</b> (דברי הימים א כג, יד), ויש להבין מכאן שבניו הם לויים, אבל הוא עצמו כהן היה. <b>ו</b>כן <b>אומר: "משה ואהרן בכהניו ושמואל בקראי שמו"</b> (תהלים צט, ו).
 ושואלים:  <b>מאי</b> <small>[מה</small> פירוש<small>]</small> <b>"ואומר"?</b> מדוע היה צריך להוסיף עוד ראיה? ומסבירים: <b>וכי תימא</b> <small>[ואם תאמר],</small> <b>לדורות הוא דכתיב</b> <small>[שנאמר]</small> שגם בניו יקראו על שבט הלוי, ואין זה בא להוציא את משה מכלל זה, <b>ו</b>על כן <b>אומר: "משה ואהרן בכהניו",</b> הרי שנקרא כהן. ובשיטה זו הולך רב שאמר שהיה כהן גדול.
<big>א</big> על מה שהוזכר קודם שואלים: <b>וכל חרון אף שבתורה נאמר בו רושם? והכתיב</b> <small>[והרי נאמר]:</small> <b>"ויצא (משה) מעם פרעה בחרי אף"</b> (שמות יא, ח), <b>ולא אמר ליה</b> <small>[לו]</small> משה לפרעה <b>ולא מידי</b> <small>[דבר]!</small> <b>אמר ריש לקיש: סטרו</b> משה לפרעה <b>ויצא.</b>
ושואלים: <b>ומי</b> <small>[והאם]</small> <b>אמר ריש לקיש הכי</b> <small>[כך]</small> שמשה סטר לפרעה? <b>והכתיב</b> <small>[והרי נאמר]</small> בדברי ה' למשה: "לך אל פרעה... <b>ונצבת לקראתו על שפת היאר"</b> (שמות ז, טו), <b>ואמר ריש לקיש: מלך הוא, והסביר לו פנים, ור' יוחנן אמר:</b> הכוונה <b>רשע הוא, והעיז פניך בו.</b> הרי שלשיטת ריש לקיש נהג משה כבוד בפרעה, וכיצד אומר הוא שסטרו על לחיו! ומשיבים: <b>איפוך</b> <small>[הפוך]</small> את שמות החכמים בזה, ואמור שריש לקיש הוא שאמר שהעיז בו פנים, ור' יוחנן הוא שאמר שנהג בו כבוד.
 ובענין זה של נתינת כבוד למלך, <b>אמר ר' ינאי: לעולם תהא אימת מלכות עליך,</b> אפילו כשהמלך עצמו איננו ראוי לכבוד, <b>דכתיב</b> <small>[שנאמר]</small> שאמר משה לפרעה: <b>"וירדו כל עבדיך אלה אלי</b> והשתחוו לי לאמר צא אתה וכל העם אשר ברגליך" (שמות יא, ח), <b>ואילו לדידיה לא קאמר ליה</b> <small>[ל</small>פרעה <small>עצמו לא אמר לו]</small> שיעשה כן (אף שכך היה לבסוף), אלא דיבר אליו בלשון כבוד משום שהוא מלך.
<b>ר' יוחנן אמר: מהכא</b> <small>[מכאן]</small> ראיה לדבר, שנאמר: <b>"ויד ה' היתה אל אליהו וישנס מתניו וירץ לפני אחאב"</b> (מלכים א יח, מו), הרי שאפילו אליהו הנביא רץ לפני מלך רשע כאחאב כדי לכבדו.
<big>ב</big> ועוד בעניינו של משה, <b>אמר עולא: בקש משה</b> שתינתן לו <b>מלכות, ולא נתנו לו. דכתיב</b> <small>[ש</small>כן <small>נאמר]</small> לו בהתגלות בסנה: <b>"אל תקרב הלם"</b> (שמות ג, ה), <b>ואין "הלום" אלא מלכות, שנאמר</b> בדברי דוד המלך: <b>"מי אנכי ה' אלהים [וגו'] כי הביאתני עד הלם"</b> (שמואל ב ז, יח).
<b>מתיב</b> <small>[מקשה]</small> על כך <b>רבא</b> ממה ששנינו בברייתא שהובאה למעלה, <b>ר' ישמעאל אומר: יבמה</b> של אלישבע, משה, היה <b>מלך.</b> נמצא שזכה משה למלכות! <b>אמר רבא: לו ולזרעו קאמר</b> <small>[אמר],</small> שלא זכה למלכות שיורישנה לבניו אחריו.
 ושואלים:  <b>וכל היכא דכתיב</b> <small>[מקום שנאמר]</small> <b>"הלום",</b> מלכות <b>לדורות הוא? והא גבי</b> <small>[והרי אצל]</small> <b>שאול דכתיב</b> <small>[שנאמר]</small> בענין המלכתו: "וישאלו עוד בה' <b>הבא עוד הלם איש"</b> (שמואל א י, כב), <b>הוא</b> — <b>אין</b> <small>[כן]</small> היה מלך, <b>זרעו</b> — <b>לא!</b>
ומשיבים: <b>איבעית אימא</b> <small>[אם תרצה אמור]:</small> <b>הא הוה</b> <small>[הרי היה]</small> <b>איש בשת</b> בן שאול שהיה גם הוא מלך (שמואל ב ב, י), ואם כן היתה מלוכה גם לבניו. <b>ואיבעית אימא</b> <small>[ואם תרצה אמור]:</small> <b>שאני</b> <small>[שונה]</small> <b>שאול,</b> ש<b>אפילו בגויה</b> <small>[בו עצמו]</small> <b>לא קאים</b> <small>[עמדה</small>, התקיימה<small>]</small> המלוכה, ומשום כך גם לא נמשכה הלאה לזרעו.
 ו<b>כ</b>דברי <b>ר' אלעזר אמר ר' חנינא,</b> שאמר: <b>בשעה שפוסקים</b> בשמים <b>גדולה לאדם</b> — <b>פוסקים לו ולזרעו עד סוף כל הדורות, שנאמר: "לא יגרע מצדיק עיניו ואת מלכים לכסא</b> ויושיבם לנצח" (איוב לו, ז). <b>ואם הגיס דעתו</b> שנתגאה (כפי שנאמר מיד אחר כך: "ויגבהו") — <b>הקדוש ברוך הוא משפילו,</b> כפי שאירע לשאול, <b>שנאמר</b> בפסוק שלאחריו: "<b>ואם אסורים בזקים ילכדון בחבלי עוני</b>" (איוב לו, ח).
<big>ג</big> ושבים לביאור משנתנו, ששנינו בה: כהנים <b>בעלי מומין, בין</b> שהם <b>בעלי מומין</b> עוברים, ובין שהם בעלי מומין קבועים — חולקים בקדשים ואוכלים מהם, אבל לא מקריבים קדשים. ומבררים: <b>מנא הני מילי</b> <small>[מנין הדברים הללו]?</small> <b>דתנו רבנן</b> <small>[ששנו חכמים]:</small> נאמר לגבי המנחה: <b>"כל זכר</b> בבני אהרן יאכלנה" (ויקרא ו, יא), והרי לשון זו ("כל זכר") באה <b>לרבות</b> אף כהנים <b>בעלי מומין.</b>
ושואלים: <b>למאי</b> <small>[למה],</small> לאיזה ענין נאמר ריבוי זה? <b>אי</b> <small>[אם]</small> <b>ל</b>ענין <b>אכילה, הרי כבר נאמר</b> לגבי בעלי מומים במפורש: "כל איש אשר בו מום מזרע אהרן הכהן... <b>לחם אלהיו מקדשי הקדשים</b> ומן הקדשים <b>יאכל"</b> (ויקרא כא, כב)! <b>אלא</b> הכוונה היא לרבות כהן בעל מום אף <b>לחלוקה</b> שהוא חולק בקדשים עם שאר אחיו.
<b>תניא אידך</b> <small>[שנויה</small> ברייתא <small>אחרת]</small> בענין זה לגבי החטאת: <b>"כל זכר</b> בכהנים יאכל אותה" (ויקרא ו, כב) — <b>לרבות</b> כהנים <b>בעלי מומין.</b> ושואלים: <b>למאי</b> <small>[למה]</small> לאיזה ענין ריבוי זה? <b>אי</b> <small>[אם]</small> <b>לאכילה</b> — <b>הרי כבר אמור, אי</b> <small>[אם]</small> <b>לחלוקה</b> — <b>הרי כבר אמור.</b> אלא לכך בא ריבוי זה, <b>שיכול</b> הייתי לומר: <b>אין לי</b> דין זה <b>אלא</b> דווקא בכהן שהיה בתחילה <b>תם</b> (שלם) <b>ונעשה</b> אחר כך <b>בעל מום.</b> ואולם מי שהיה <b>בעל מום מעיקרו, מנין</b> לנו שגם הוא חולק ואוכל בקדשים? תלמוד לומר הריבוי <b>"כל זכר".</b>
ועוד <b>תניא אידך</b> <small>[שנויה</small> ברייתא <small>אחרת]</small> לגבי האשם: <b>"כל זכר</b> בכהנים יאכלנו" (ויקרא ז, ו) — <b>לרבות בעל מום.</b> ושואלים: <b>למאי</b> <small>[למה],</small> לאיזה ענין נאמר ריבוי זה? <b>אי</b> <small>[אם]</small> <b>לאכילה</b> — <b>הרי כבר אמור, ואי</b> <small>[ואם]</small> <b>לחלוקה</b> — <b>הרי כבר אמור, ואי</b> <small>[ואם]</small> <b>לבעל מום מעיקרו</b> — <b>הרי כבר אמור.</b> אלא לכך בא ריבוי זה, <b>שיכול</b> הייתי לומר: <b>אין לי</b> דין זה <b>אלא</b> דווקא בכהן <b>בעל מום קבוע,</b> ואולם כהן שהוא <b>בעל מום עובר מנין</b> לנו שכך הוא דינו? <b>תלמוד לומר "כל זכר".</b>
ותוהים: <b>כלפי לייא</b> <small>[להיכן</small> הוא <small>נוטה]?</small> וכי בבעל מום עובר יש להחמיר מבעל מום קבוע? והרי ההיפך הוא המסתבר! <b>אמר רב ששת: איפוך</b> <small>[הפוך]</small> את הדברים, ושנה בברייתא כך: "אין לי אלא בעל מום עובר, בעל מום קבוע מנין".
<b>רב אשי אמר: לעולם לא תיפוך</b> <small>[תהפוך]</small> את לשון הברייתא. <b>ו</b>אין זו קושיה, משום ש<b>איצטריך</b> <small>[הוצרך]</small> להיאמר שאף בעל מום עובר הריהו חולק ואוכל בקדשים, שכן <b>סלקא דעתך אמינא</b> <small>[יעלה על דעתך לומר]</small>

Daf 102b

שיהיה דינו <b>כי</b> <small>[כמו]</small> של כהן <b>טמא: מה טמא כמה</b> (כל זמן) שהוא <b>לא טהור</b> — <b>לא אכיל</b> <small>[אוכל]</small> מהקדשים, <b>אף האי נמי</b> <small>[זה גם כן],</small> כהן בעל מום עובר, <b>כמה</b> (כל זמן) ש<b>לא מתקן</b> <small>[נתקן,</small> נעשה שלם<small>]</small> <b>לא אכיל</b> <small>[אוכל]</small> מהקדשים. לכן <b>קא משמע לן</b> <small>[משמיע לנו]</small> ריבוי זה שבכל זאת הוא אוכל, אף על פי שמומו יעבור לאחר זמן.
<big>א</big> עוד שנינו במשנתנו: <b>כל</b> כהן <b>שאינו ראוי</b> לעבודה, אינו חולק בקדשים. ושואלים על כך: <b>ולא? והרי</b> כהן <b>בעל מום,</b> <b>דלא</b> <small>[שאינו]</small> <b>ראוי לעבודה,</b> <b>ו</b>בכל זאת הריהו <b>חולק</b> בקדשים, וכפי ששנינו במשנתנו עצמה! <b>ותו</b> <small>[ועוד]:</small> מלשון המשנה "כל שאינו ראוי לעבודה אינו חולק", יש לדייק: <b>הא</b> <small>[אבל]</small> שכל ה<b>ראוי לעבודה</b> — <b>חולק.</b> ו<b>הרי</b> כהן <b>טמא בקרבנות ציבור</b> הקרבים בטומאה, <b>ראוי</b> הוא <b>לעבודה, ו</b>בכל זאת <b>אינו חולק!</b>
ומשיבים: מה שאמרה המשנה "שאינו ראוי לעבודה" — <b>ראוי לאכילה קאמר</b> <small>[אמר],</small> שכל כהן שאינו ראוי לאכילה, אינו חולק בקדשים. ומקשים: לפי זה יש לדייק כי כל שראוי לאכילה חולק.
<b>והרי</b> כהן <b>קטן,</b> <b>ראוי לאכילה, ואינו חולק!</b> ומשיבים: <b>הא לא קתני</b> <small>[</small>דבר <small>זה אינו שונה],</small> שכל שראוי לאכילה חולק, ולא באה המשנה להשמיענו אלא שהראוי לאכילה חולק.
 ואומרים:  <b>השתא דאתית להכי</b> <small>[עכשיו שהגעת לכך,</small> למסקנה זו<small>],</small> שאין למדים ממשנה זו אלא מה שמפורש בה, אפשר לומר כך: <b>לעולם</b> הסבר המשנה הוא <b>כדקאמר מעיקרא</b> <small>[כפי שאמר מתחילה],</small> שכל שאינו ראוי לעבודה אינו חולק. ולפי זה אין מקום לקושיות שהוקשו בתחילה, שכן <b>אי</b> <small>[אם]</small> <b>משום טמא</b> בקרבנות ציבור, שאינו חולק למרות שהוא ראוי לעבודה — <b>טמא</b> כזה <b>לא קתני</b> <small>[שנה]</small> התנא במשנתנו שהוא חולק. שהרי כפי שאמרנו, אין המשנה באה ללמד שכל שראוי לעבודה חולק. <b>ואי</b> <small>[ואם]</small> <b>משום בעל מום,</b> שאינו ראוי לעבודה, ובכל זאת הריהו חולק בקדשים — <b>רחמנא רבייה</b> <small>[התורה ריבתה אותו]</small> במיוחד שיהא חולק אף שאינו ראוי לעבודה, כפי שלמדנו לעיל מ"כל זכר".
<big>ב</big> עוד שנינו במשנה ש<b>אפילו</b> היה הכהן <b>טמא בשעת זריקת דמים</b> של הקרבן, <b>וטהור בשעת הקטר חלבים</b> — <b>אינו חולק</b> בו. ונדייק מכאן: <b>הא</b> <small>[אבל]</small> מי שהיה <b>טהור בשעת זריקת דמים,</b> אף שהיה <b>טמא בשעת הקטר חלבים</b> — <b>חולק</b> בקדשים.
 ומעירים:  <b>מתניתין</b> <small>[משנתנו]</small> היא ש<b>לא כ</b>דעת <b>אבא שאול. דתניא</b> <small>[ש</small>כן <small>שנויה</small> ברייתא<small>],</small> <b>אבא שאול אומר: לעולם</b> הכהן <b>אינו אוכל,</b> כלומר, אינו חולק בקדשים, <b>עד שיהא טהור משעת זריקה עד שעת הקטר חלבים,</b> שכן <b>אמר קרא</b> <small>[הכתוב]:</small> <b>"המקריב את דם השלמים ואת החלב</b> מבני אהרן לו תהיה שוק הימין למנה" (ויקרא ז, לג), לומר ש<b>אפילו הקטר חלבים נמי בעי</b> <small>[גם כן צריך]</small> שיהיה ראוי בו.
<b>בעי</b> <small>[שאל]</small> <b>רב אשי:</b> ולשיטת אבא שאול, אם <b>נטמא</b> הכהן <b>בינתיים</b> (בין זריקת הדם והקטרת החלבים), אך בשעת הזריקה וההקטרה היה טהור, <b>מהו</b> דינו לענין אכילת קדשים? וצדדי השאלה, האם <b>בשעת זריקה ובשעת הקטרה בעינן</b> <small>[צריכים אנו]</small> שיהיה הכהן טהור, <b>והאיכא</b> <small>[והרי</small> תנאי זה <small>ישנו].</small> <b>או דלמא</b> <small>[שמא]</small> כוונת הדברים היא, שאין הכהן חולק בקדשים <b>עד שיהא טהור משעת זריקה ועד שעת הקטר חלבים,</b> וכאן הרי נטמא בינתיים? שאלה זו לא נפתרה ונשארה ב<b>תיקו</b> <small>[תעמוד]</small> השאלה במקומה.
<big>ג</big> ובענין ששנינו במשנתנו, שטבול יום (שכבר טבל ונטהר מטומאתו, וממתין להערב שמש כדי להיטהר לגמרי) אינו חולק בקדשים, וכיוצא בזה אונן ומחוסר כיפורים, <b>אמר רבא: האי דינא</b> <small>[דין זה]</small> <b>מר' אלעזר בר' שמעון גמירנא</b> <small>[למדתי אותו],</small> ש<b>אמר בבית הכסא: דנתה</b> יכול אתה לדון, ולומר כך בדרך סיפור מעשה שאירע: <b>בא</b> כהן <b>טבול יום</b> <b>ואמר</b> לחבירו מאותו בית אב של כהנים, שהיה עובד בבית המקדש באותו יום וחולק בקדשים: <b>תן לי</b> חלק <b>ממנחה</b> של ישראל שבידך, <b>ואוכל</b> ממנה בערב!
<b>אמר לו</b> הכהן הטהור כך: <b>ומה אם</b> קרבן חטאת, <b>במקום ש</b>שם <b>יפה כחך בחטאתך,</b> שכשאתה מביא חטאת שלך יכול אתה להקריבה אף שלא בזמן משמרת הכהנים שלך, ואתה זכאי בבשרה — בכל זאת <b>דחיתיך מחטאת ישראל,</b> שאין אתה יכול לחלוק עמי בבשרה, שהרי אתה טבול יום. מנחה, שהיא <b>מקום שהורע כחך במנחתך,</b> שאינך אוכל ממנה, שהרי אין מנחת כהן נאכלת כלל, אלא עולה כליל — <b>אינו דין שאדיחך</b> מלחלוק אתי <b>ממנחת ישראל?</b>
השיב לו טבול היום: אינו כן, <b>ומה אם דחיתני מחטאת ישראל,</b> שבה אכן איני חולק, <b>ש</b>כן <b>כשם שיפה כחי</b> בחטאת <b>כך יפה כחך</b> בה, שהרי גם אתה ראוי להקריב חטאתך אף שלא בזמן בית אב שלי ושלך, האם <b>תדחיני ממנחה</b> של ישראל? <b>ש</b>הרי <b>כשם שהורע כחי</b> במנחה, שאיני אוכל ממנחתי, <b>כך הורע כחך</b> בה, שאינך אוכל ממנחתך!
 השיב לו הכהן הטהור, <b>הרי הוא אומר</b> במנחה: <b>"לכהן המקריב אתה לו תהיה"</b> (ויקרא ז, ט), אם רצונך ליטול בה חלק <b>בא הקרב</b> מנחה <b>ואכול</b> ממנה. והואיל ואינך יכול להקריבה, שהרי טבול יום אתה — אינך חולק בה.
 חזר ואמר לו הכהן טבול היום לכהן הטהור: <b>תן לי מחטאת ישראל ואוכל</b> אתך בערב, לכשאהיה ראוי לאכול בחטאת.
 <b>אומר לו</b> הכהן הטהור כך: <b>ומה במקום שהורע כחי,</b> והוא <b>במנחתי,</b> שאין אני רשאי לאכול בה, שהרי מנחת כהן אינה נאכלת — <b>דחיתיך ממנחת ישראל,</b> וכמו שלמדנו מהפסוק "לכהן המקריב אותה לו תהיה", <b>מקום שיפה כחי, בחטאתי,</b> שהרי אני זכאי להקריבה אף שלא בזמן בית אב שלי, וזוכה אני בה כולה, <b>אינו דין שאדיחך מחטאת ישראל?</b>
<b>אמר לו</b> טבול היום כך: <b>ומה אם שדחיתני ממנחת ישראל,</b> הרי זה משום <b>שכשם שהורע כחך</b> במנחה, שהרי אינך אוכל ממנחתך, <b>כך הורע כחי</b> בה, <b>תדחיני מחטאת ישראל? ש</b>הרי <b>כשם שיפה כחך</b> בחטאתך <b>כך יפה כחי</b> בחטאתי!
 השיב לו הכהן הטהור: לכך <b>הרי הוא אומר</b> לגבי חטאת: <b>"הכהן המחטא אתה יאכלנה"</b> (ויקרא ו, יט), לומר שרק הכהן הזורק את הדם ("המחטא") הוא החולק בה. ואף אתה אם ברצונך בדבר — <b>בא, חטא</b> (זרוק את הדם) <b>ו</b>תהיה זכאי לחלוק בה ול<b>אכול</b> ממנה בערב. וכיון שאינך ראוי לזרוק את הדם בהיותך טבול יום, אף אינך חולק בה.
ועוד, חזר ו<b>אמר ליה</b> <small>[לו]</small> טבול היום לכהן הטהור: <b>תן לי מחזה ושוק</b> חלק הכהנים שמפרישים מהשלמים, <b>ואוכל</b> בערב, לכשאהיה ראוי לאכול מהקדשים.
<b>אמר ליה</b> <small>[לו],</small> יכול להשיבו הכהן הטהור כך: <b>ומה במקום שיפה כחך, בחטאתך</b> שלך, שהרי זכאי אתה בה להקריבה בכל זמן והיא כולה שלך, <b>דחיתיך [מחטאת ישראל] (מחזה ושוק)</b> שאין אתה חולק בה, וכפי שלמדנו מהפסוק האמור בה: "הכהן המחטא אותה יאכלנה", <b>מקום שהורע כחך,</b> כלומר <b>ב</b>קרבן <b>שלמים, שאין לך בהן אלא חזה ושוק</b> ולא כל בשר הקרבן, כמו בקרבן חטאת — <b>אינו דין שאדיחך</b> מלחלוק אתי בהם?
 השיב לו הכהן טבול היום: אין זו השוואה צודקת, שכן <b>מה אם</b> אכן <b>דחיתני מחטאת,</b> הרי זה משום <b>שכן הורע</b> בה <b>כחי אצל נשיי ועבדיי,</b> שאיני יכול להאכילם ממנה, שהרי אין החטאת נאכלת אלא לכהנים זכרים בלבד, האם <b>תדחיני מחזה ושוק</b> של שלמים, <b>שכן יפה כחי</b> בהם <b>אצל נשיי ועבדי,</b> שכן אני מאכיל אותם מחזה ושוק?
 השיב לו הכהן הטהור, לכך <b>הרי הוא אומר</b> בשלמים: <b>"לכהן הזורק את דם השלמים לו יהיה"</b> (ויקרא ז, יד), <b>בא זרוק</b> מדם השלמים, <b>ו</b>תוכל לחלוק בהם ול<b>אכול</b> מהם לערב. וכיון שאינך ראוי לכך, בהיותך טבול יום, אף אינך חולק בהם.
 ובסופו של דבר, <b>יצא טבול יום</b> בפחי נפש עם <b>קוליו וחמוריו</b> דרשות הקל וחומר הללו שטען, <b>על ראשו,</b> בלא שיזכה בחלק כלשהו מן הקדשים, ושני חבריו עמו, כהן <b>אונן</b> <b>מימינו מחוסר כפרה משמאלו,</b> שגם הם נדחים מחלוקת הקדשים בעקבות דיון זה, שהרי גם הם אינם ראויים לעבודה.
<b>פריך</b> <small>[מקשה]</small> <b>רב אחאי:</b> יוסיף ר' אלעזר בר' שמעון עוד חלק לדיון זה, <b>לימא ליה</b> <small>[שיאמר לו]</small> הכהן טבול היום לכהן הטהור: <b>תן לי מ</b>קרבן <b>בכור</b> שבידך, <b>ואוכל</b> ממנו לערב!
 ויש להשיב: <b>משום</b> שכך <b>אמר ליה</b> <small>[יכול לומר לו]</small> הטהור לטבול היום: <b>ומה במקום שהורע כחי, בחטאת, אצל נשיי ועבדיי</b> שאיני זכאי לתת להם מבשרה (שאינה נאכלת אלא לכהנים זכרים), בכל זאת <b>דחיתיך מחטאת ישראל</b> שאינך חולק בה, וכמו שלמדנו מהפסוק "הכהן המחטא אותה יאכלנה", <b>מקום שיפה כחי,</b> <b>בבכור, דכוליה דילי</b> <small>[שכולו שלי]</small> <b>היא,</b> שהבכור ניתן לכהן מסויים והוא מקריבו, ושלו הוא — <b>אינו דין שאדחך ממנו?</b>
משיב לו הכהן טבול היום: <b>ומה אם דחיתני מחטאת, שכשם שהורע כחך</b> בה <b>כך הורע כחי,</b> אבל האם גם <b>תדיחני מבכור? ש</b>הרי <b>כשם שיפה כחך כך יפה כחי</b>! 
משיב לו הכהן הטהור, לכך <b>הרי הוא אומר</b> לגבי הבכור: <b>"את דמם תזרק על המזבח ואת חלבם תקטיר... ובשרם יהיה לך"</b> (במדבר יח, יז — יח), ללמדנו שהזורק את הדם הוא האוכל מבשרם, ואף אתה אם ברצונך לחלוק בהם — <b>בא, זרוק ואכול.</b> הרי שניתן היה להוסיף שלב נוסף זה לגבי בכור, וללמוד מן הכתובים שאין טבול יום חולק בבשרו!
 ומסבירים: לא ניתן היה לומר כך, שכן  <b>ואידך</b> <small>[והאחר]</small> טבול היום <b>פריך</b> <small>[מקשה]</small> על ראיה זו מן הכתוב, שכן <b>מי כתיב</b> <small>[האם נאמר]</small> <b>"ובשרם לכהן הזורק"</b> כדרך שנאמר לגבי המנחה, החטאת, וכן החזה והשוק? הלוא <b>"ובשרם יהיה לך" כתיב</b> <small>[נאמר],</small> באופן כללי, לכל הכהנים ומכלל פסוק זה ניתן ללמוד ש<b>אפילו לכהן אחר</b> שאינו מקריב, גם כן יהיה הבכור. ומשום כך לא הביא ר' אלעזר בר' שמעון דיון זה. ושבים לדברי רבא, שאמר כי ר' אלעזר בר' שמעון אמר דברים אלו בבית הכסא.
 ושואלים:  <b>והיכי עביד הכי</b> <small>[ואיך עשה</small> כך<small>]</small> ר' אלעזר בר' שמעון? <b>והאמר</b> <small>[והרי אמר]</small> <b>רבה בר בר חנה אמר ר' יוחנן: בכל מקום מותר להרהר</b> בדברי תורה, <b>חוץ מ</b>בית ה<b>מרחץ ומבית הכסא,</b> שבמקומות המטונפים כגון אלו גנאי הוא לעסוק בהם בתורה! ומשיבים: מקרה בו נעשה הדבר <b>לאונסו שאני</b> <small>[שונה],</small> שכיון שהיה טרוד כל כך בדברים שחשב עליהם, דרש דרשה זו באותו מקום.

Daf 103a

<big>א משנה</big> <b>כל</b> קרבן עולה <b>שלא זכה המזבח בבשרה,</b> כגון שאירע בה פסול לפני זריקת דמה, <b>לא זכו כהנים בעורה. ש</b>כן <b>נאמר</b> בפרשת העולה: "והכהן המקריב את <b>עלת איש,</b> עור העולה אשר הקריב לכהן לו יהיה" (ויקרא ז, ח), ללמדנו: הכהן זכאי דווקא בעור <b>עולה שעלתה לאיש,</b> לבעליה, שיצאו בה ידי חובתה. וזו שלא עלתה לבעליה, אין עורה לכהנים.
 ומכל מקום <b>עולה שנשחטה שלא לשמה,</b> אלא לשם קרבן אחר, <b>אף על פי שלא עלתה לבעלים</b> בכל זאת <b>עורה לכהנים.</b> וכן אף על פי שנאמר "עולת איש", מכל מקום <b>אחד עולת האיש</b> שהביא קרבנו <b>ואחד עולת האשה</b> שהביאה קרבנה — <b>עורותיהן</b>
<b>לכהנים.</b> ועוד הלכה, עורות קדשים קלים שייכים <b>לבעלים, עורות קדשי קדשים</b> (חטאות ואשמות וזבחי שלמי ציבור) שייכים <b>לכהנים.</b> ולמדים זכות זו של הכהנים בעורות קדשי קדשים מ<b>קל וחומר, ומה אם עולה, שלא זכו</b> הכהנים <b>בבשרה,</b> שהרי היא עולה כליל, <b>זכו בעורה,</b> כמפורש בכתוב (ויקרא ז, ח), <b>קדשי קדשים</b> אחרים, <b>שזכו</b> הכהנים <b>בבשרה, אינו דין שיזכו בעורה?</b> ומוסיפים: ו<b>אין</b> מקום לטעון ש<b>מזבח יוכיח</b> כנגד לימוד זה, שהרי הוא זוכה בבשר העולה ואינו זוכה בעורה. משום <b>שאין לו</b> זכות ב<b>עור</b> הקרבן <b>בכל מקום</b> בשום קרבן, ואילו הכהנים הרי זוכים בעור העולה, ומתוך כך יש ללמוד בקל וחומר שזוכים הם אף בעורות קדשי הקדשים.
<big>ב גמרא</big> ועוד בדיני זכות הכהנים בעור העולה, <b>תנו רבנן</b> <small>[שנו חכמים</small> בברייתא<small>],</small> נאמר בפרשת העולה: "והכהן המקריב את עולת איש עור העולה אשר הקריב לכהן לו יהיה" (ויקרא ז, ח). והביטוי <b>"עלת איש"</b> הרי זה בא למעט: <b>פרט לעולת הקדש,</b> שאין עורה לכהנים, אלו <b>דברי ר' יהודה. ר' יוסי בר' יהודה אומר: פרט לעולת גרים,</b> שאין עורה לכהנים.
 ומבררים את דברי ר' יהודה שבברייתא: <b>מאי</b> <small>[מה</small> פירוש<small>]</small> <b>"פרט לעולת הקדש"</b>, איזו עולה יש להקדש? <b>אמר ר' חייא בר יוסף: פרט לעולה הבאה מן המותרות</b> כגון אשם שנותר לאחר שנתכפרו בעליו, שממתינים עד שייפול בו מום, ומוכרים אותו, ומדמיו מביאים עולות נדבה של ציבור בזמן שלא היו עליו קרבנות אחרים ("קיץ המזבח"). ואלו, אין עורותיהם לכהנים, משום שאין הם בגדר "עולת איש", אלא עולת ציבור.
 ושואלים:  <b>הניחא למאן דאמר</b> <small>[זה נוח ל</small>דעת <small>מי שאומר]:</small> <b>מותרות לנדבת ציבור אזלי</b> <small>[הולכות],</small> <b>אלא למאן דאמר</b> <small>[ל</small>דעת <small>מי שאומר]:</small> <b>מותרות לנדבת יחיד אזלי</b> <small>[הולכות],</small> שבעליו של קרבן האשם הוא המביא עולה בדמי האשם, <b>מאי איכא למימר</b> <small>[מה יש לומר],</small> מדוע לא יזכו הכהנים בעור עולה זו? הרי "עולת איש" היא!
 ומשיבים:  <b>כ</b>מו ש<b>אמר רבא</b> על הכתוב: "...ובער עליה הכהן עצים בבקר בבקר וערך עליה העולה" (ויקרא ו, ה): ש<b>"העלה"</b> בה"א הידיעה כוונתו ה<b>עולה ראשונה,</b> ללמד שעולת התמיד היא הקרבן הקרב בראשונה בכל יום במקדש. <b>הכא נמי</b> <small>[כאן גם כן]</small> נפרש שכוונת הנאמר "עור <b>העלה</b> אשר הקריב לכהן לו יהיה" — <b>עולה ראשונה,</b> שהפריש אדם לשם עולה — היא זו שזוכה הכהן בעורה, ולא עור העולה שבאה מן המותרות של קרבן אחר.
<b>ר' אייבו אמר ר' ינאי:</b> מה שאמר ר' יהודה בברייתא: "עולת איש" פרט לעולת הקדש, כוונתו: <b>פרט למתפיס</b> (מקדיש) <b>עולה</b> שלו <b>ל</b>הקדש <b>בדק הבית,</b> ללמדנו שאין עורה ניתן לכהנים.
 ומעירים:  <b>לא מיבעיא</b> <small>[נצרכה]</small> הלכה זו רק <b>למאן דאמר</b> <small>[ל</small>שיטת <small>מי שאומר]</small> ש<b>קדשי בדק הבית תפסי מדאורייתא</b> <small>[תופסים,</small> חלים, <small>מן התורה]</small> על קדשי מזבח, שלשיטתם בוודאי עולת הקדש היא, ולא "עולת איש". <b>אלא אפילו למאן דאמר לא תפסי</b> <small>[ל</small>שיטת <small>מי שאומר</small> ש<small>אינם תופסים],</small> לפי שכבר הוקדשה העולה למזבח — <b>הני מילי</b> <small>[דברים אלה]</small> אמורים דווקא לגבי <b>בשר</b> העולה העומד להקרבה, ושייך למזבח, ואינו של ההקדש. <b>אבל</b> לגבי ה<b>עור,</b> שממילא אין המזבח עתיד לזכות בו — <b>תפיס</b> <small>[תופס]</small> ההקדש לבדק הבית. ולכן אין הוא "עולת איש", ואינו ניתן לכהנים.
 ושבים לפירושו של ר' חייא בר יוסף בענין זה, ומעירים: <b>וכן</b> <b>אמר רב נחמן אמר רבה בר אבוה:</b> מה שאמר ר' יהודה "פרט לעולת הקדש" כוונתו — <b>פרט לעולה הבאה מן המותרות.</b>
<b>אמר ליה</b> <small>[לו]</small> <b>רב המנונא לרב נחמן: כמאן</b> <small>[כ</small>דעת <small>מי]</small> אתה אומר את הסברך זה, <b>כ</b>דעת <b>ר' יהודה</b> שמצאנו כי הוא סבור שאין הכהנים זוכים בעורה? <b>הא הדר ביה</b> <small>[הרי חזר בו]</small> ר' יהודה מדבריו אלו! <b>דתניא</b> <small>[ש</small>כן <small>שנויה</small> ברייתא<small>]:</small> מה ששנינו שבמקדש היו <b>ששה</b> שופרות (קופות שצורתן כשופר) המיועדים <b>לנדבה,</b> הכוונה היא <b>לעולה הבאה מן המותרות,</b> שמי שהפריש סכום כסף לקרבנו, ולאחר שקנאו נמצא בידו כסף יתר, היה נותנו בשופרות אלו. ודינה של עולה הבאה מן המותרות <b>שלא יהו כהנים זכאין בעורה,</b> אלו <b>דברי ר' יהודה.</b>
ועל כך <b>אמר לו ר' נחמיה, ואמרי לה</b> <small>[ויש אומרים]</small> שאמר זאת <b>ר' שמעון: אם כן, ביטלת מדרשו של יהוידע הכהן! דתניא</b> <small>[ששנויה</small> משנה<small>],</small> <b>זה מדרש דרש יהוידע הכהן</b> על הכתוב <b>"אשם הוא אשם אשם לה' "</b>(ויקרא ה, יט): <b>כל שבא משום חטאת ומשום אשם</b> שהפריש כסף לקניית חטאת או אשם, ונותר לו סכום מסויים לאחר הקנייה — <b>ילקח בו עולות, הבשר</b> יהיה <b>לשם, עורה</b> יהיה <b>לכהנים.</b> וכיון שלא השיב ר' יהודה, משמע שחזר בו מדבריו, ואף הוא מודה שעור העולה הבאה מן המותרות הריהו לכהנים!
<b>אמר ליה</b> <small>[לו]</small> רב נחמן לרב המנונא בתשובה: <b>אלא מר, במאי מוקים לה</b> <small>[אדוני, במה מעמיד,</small> מסביר <small>אותה]</small> לשון ר' יהודה שבברייתא "פרט לעולת הקדש"? <b>אמר ליה</b> <small>[לו]:</small> <b>מוקמינא ליה</b> <small>[אני מעמיד אותו]</small> <b>ב</b>אדם ה<b>מקדיש</b> את כל <b>נכסיו</b> כולם, ובכללם יש בהמות הראויות לעולה. שאף שהן קרבות לעולה — עולות הקדש הן, ואין עורן לכהנים.
<b>וכ</b>שיטת <b>ר' יהושע</b> בעניין זה. <b>דתנן</b> <small>[ש</small>כן <small>שנינו</small> במשנה<small>]:</small> <b>המקדיש נכסיו</b> למקדש בסתם, והרי זו הקדשה לבדק הבית, <b>והיו בהן בהמות הראויות</b> להקרבה <b>לגבי מזבח,</b> <b>זכרים ונקבות, ר' אליעזר אומר:</b> כל הראוי למזבח, צריך ליקרב עליו. ולכן <b>זכרים</b> — <b>ימכרו לצורכי עולות,</b> שיקריבום על המזבח כעולה. <b>נקבות,</b> שאין מביאים מהן עולה — <b>ימכרו לצורכי זבחי שלמים. ו</b>הואיל והוקדשו לבדק הבית <b>דמיהן יפלו עם שאר נכסים</b> שהקדיש <b>לבדק הבית.</b>
<b>ר' יהושע אומר:</b> כל דבר הראוי למזבח, מתכוון האדם שיקרב כעולה על המזבח. ולכן, <b>זכרים עצמם</b> שיש שם — <b>יקרבו עולות. ונקבות,</b> שאין מביאים מהן קרבן עולה — <b>ימכרו לצורכי שלמים ויביא בדמיהן עולות. ושאר נכסים יפלו לבדק הבית. ו</b>בזכרים הקרבים עצמם כעולות אין הכהנים נוטלים את העור.
 שכן <b>אפילו ל</b>דעת <b>ר' יהושע</b> ש<b>אמר: אדם</b> המקדיש נכסיו <b>חולק הקדישו,</b> ומה שראוי למזבח הריהו מתכוון להקדישו לעולה לה', <b>הני מילי</b> <small>[דברים אלה]</small> אמורים דווקא לגבי <b>בשר</b> העולה, הקרב על גבי המזבח, <b>אבל</b> את ה<b>עור</b> שאינו ראוי למזבח, <b>תפיס</b> <small>[תופס]</small> מתחילה הקדש בדק הבית, ולכן אין לכהנים חלק בו, כפי שדורש ר' יהודה מ"עולת איש".
עוד שנינו בברייתא ש<b>ר' יוסי בר' יהודה אומר:</b> "עולת איש" — <b>פרט לעולת גרים,</b> שאין הכהנים זוכים בעורה. על דרשה זו <b>אמר ליה</b> <small>[לו]</small> <b>רב סימאי בר חילקאי לרבינא: אטו</b> <small>[וכי]</small> <b>גר לאו</b> <small>[אין]</small> <b>איש הוא? אמר ליה</b> <small>[לו]:</small> הכוונה היא, <b>פרט לגר שמת ואין לו יורשים.</b> והרי זו עולה שאין לה בעלים, ואין הכהנים זוכים בעורה.
<big>ג</big> ועוד בענין דיני עור העולה ששנינו במשנתנו, <b>תנו רבנן</b> <small>[שנו חכמים]:</small> "והכהן המקריב את <b>עלת איש</b> עור העולה אשר הקריב לכהן לו יהיה" (ויקרא ז, ח). ויש לשאול: <b>אין לי</b> שזוכים הכהנים <b>אלא</b> בעור של <b>עולת איש,</b> גבר שהוא מישראל, בעור <b>עולת גרים נשים ועבדים מנין</b> לנו? <b>תלמוד לומר</b> מיד אחר כך: <b>"עור העלה</b> אשר הקריב", ובכך <b>ריבה</b> גם את אלו.
<b>ואם כן, מה תלמוד לומר "עלת איש"?</b> הרי זה בא ללמד: דווקא עור <b>עולה שעלתה לאיש</b> לשם חובתו, <b>פרט ל</b>עור עולה <b>שנשחטה חוץ לזמנה וחוץ למקומה,</b> שלא עלתה לבעלים, שהרי נפסלה, <b>שלא יהו הכהנים זכאין בעורה.</b>
<b>יכול שאני מרבה</b> אף עולה <b>שנשחטה שלא לשמה,</b> לומר: <b>הואיל ולא עלתה לבעלים</b> לשם חובתם

Daf 103b

לכן <b>לא יהו כהנים זכאין בעורה? תלמוד לומר: "עור העלה"</b> (ויקרא ז, ז), <b>מכל מקום,</b> לרבות עולה שנשחטה שלא לשמה, מאחר ומכל מקום זכה בה המזבח.
 ועוד דורשים, נאמר <b>"עור העלה", אין לי אלא עור העולה</b> בלבד שהוא לכהנים, <b>עורות</b> שאר <b>קדשי קדשים מנין? תלמוד לומר: "עור העלה אשר הקריב"</b> (ויקרא ז, ז), לרבות כל אשר הקריב. <b>יכול שאני מרבה אף קדשים קלים</b> בכלל זה? <b>תלמוד לומר: "עלה",</b> ולא הזכיר בסתם "כל אשר הקריב", ומכאן אני למד: <b>מה עולה</b> שהיא <b>קדשי קדשים, אף כל</b> שהוזכר בענין זה הוא <b>קדשי קדשים,</b> ולא בעור קדשים קלים.
<b>ר' ישמעאל אומר</b> מקור אחר לדברים: <b>"עור העלה"</b> — <b>אין לי אלא</b> עור <b>העולה</b> שהנהנים זוכים בו, <b>עורות</b> שאר <b>קדשי קדשים, מנין</b> לנו? <b>ו</b>לכאורה <b>דין</b> (קל וחומר) <b>הוא: ומה עולה, שלא זכו</b> הכהנים <b>בבשרה</b> שהרי הכל עולה למזבח — בכל זאת <b>זכו בעורה. קדשי קדשים, שזכו בבשרן</b> — <b>אינו דין שזכו בעורן?</b>
וכנגד זה אפשר לטעון: <b>מזבח</b> עצמו <b>יוכיח</b> שלא כקל וחומר זה, <b>ש</b>כן <b>זכה</b> בעולה <b>בבשר, ולא זכה בעור!</b> ודוחים ראיה זו מהמזבח: <b>מה למזבח שכן לא זכה במקצת</b> עורות, שהרי אין המזבח זוכה כלל בעורות הקרבנות, <b>תאמר בכהנים שזכו במקצת</b> עורות הקרבנות, כמפורש בתורה לענין עור העולה. ולכן יש מקום לומר: <b>הואיל וזכו</b> הכהנים <b>במקצת</b> בעור העולה, <b>זכו בכוליה</b> <small>[ב</small>עור קדשי הקדשים <small>כולם].</small>
<b>רבי אומר:</b> אין צורך ללימוד מיוחד לגבי עורות שאר קדשי קדשים, שכן <b>כל עצמו</b> של דין זה, שעורות ניתנים לכהנים, <b>לא הוצרכנו</b> לו <b>אלא ל</b>ענין <b>עור העולה בלבד,</b> לפי <b>שבכל מקום</b> לא ציותה התורה להפשיט את עור הקרבן. ולכן <b>העור</b> של הקרבן <b>מהלך אחר הבשר</b> של הקרבן, ונידון כמוהו:
<b>פרים הנשרפין ושעירים הנשרפין</b> — <b>הן ועורותיהן נשרפין עמהן,</b> כמפורש בכתוב (ראה ויקרא ד, יב). <b>חטאת ואשם וזבחי שלמי ציבור</b> הרי הם כולם <b>מתנה לכהן</b> (ראה ויקרא ז ז), אם <b>רצו</b> — <b>מפשיטין אותן</b> ומשתמשים בעור לעצמו, <b>לא רצו</b> — <b>אוכלין אותן על גבי</b> (יחד עם) <b>עורן. קדשים קלים</b> כולם <b>לבעלים,</b> ולכן אם <b>רצו</b> — <b>מפשיטין אותן</b> ומשתמשים בעור, <b>רצו</b> — <b>אוכלין אותן על גב עורן.</b>
<b>אבל עולה נאמר בה: "והפשיט את העלה ונתח אתה לנתחיה"</b> (ויקרא א, ו). <b>יכול</b> שכיון שבשרה עולה למזבח <b>לא יהו הכהנים זכאין בעורה?</b> לכן <b>תלמוד לומר: "עור העלה אשר הקריב</b> לכהן לו יהיה" (ויקרא ז, ח). כלומר, לכהן אשר הקריב — יהיה העור.
 ומה שנאמר <b>"לו יהיה"</b> בא למעט: <b>פרט לטבול יום ומחוסר כיפורים ואונן,</b> שאינם חולקים בעורות, כדרך שאינם חולקים בבשר הקדשים. <b>שיכול</b> הייתי לומר: <b>לא יזכו בבשר, ש</b>כן <b>הוא</b> מיועד <b>לאכילה,</b> והם אינם רשאים לאכול, אבל <b>יזכו בעור שאינו לאכילה! תלמוד לומר "לו יהיה"</b> — <b>פרט למחוסר כיפורים וטבול יום ואונן.</b> ונפנים עתה לבירור השיטות השונות שבברייתא זו למקור הדין שהכהנים נוטלים עורות קדשי קדשים, ולא רק עור העולה.
 ושואלים:  <b>ותנא קמא נמי, תיפוק לי מדינא</b> <small>[והתנא הראשון גם כן, תצא לו</small> הלכה זו <small>מן הדין,</small> מן הקל וחומר שאמר ר' ישמעאל<small>],</small> ולא יצטרך ללימוד מיוחד! ומשיבים: אכן, אפשר היה ללמוד זאת מקל וחומר, ואולם כלל בידינו שגם <b>מילתא דאתיא</b> <small>[דבר שבא,</small> נלמד<small>]</small> <b>בקל וחומר, טרח וכתב לה קרא</b> <small>[טורח וכותב אותו המקרא].</small>
ושואלים לצד השני: <b>ור' ישמעאל, האי</b> <small>[זה]</small> הביטוי <b>"אשר הקריב"</b> ממנו למד התנא הראשון דין זה, <b>מאי עביד ליה</b> <small>[מה עושה,</small> לומד הוא <small>בו]?</small> ומסבירים: ללמדנו מיעוט, <b>פרט לטבול יום ומחוסר כיפורים ואונן,</b> שאינו ראוי להקרבה, ולכן אינו זכאי בעור הקרבן.
 ושואלים:  <b>ותיפוק ליה</b> <small>[ושתצא לו]</small> הלכה זו <b>מ</b>מה שנאמר <b>"לו יהיה",</b> שלמד רבי בסוף ברייתא זו! ומשיבים: <b>ר' ישמעאל לטעמיה</b> <small>[לטעמו,</small> לשיטתו<small>],</small> שהוא דורש "לו יהיה" לענין אחר, ש<b>אמר ר' יוחנן משום</b> (בשם) <b>ר' ישמעאל: נאמר בעולה "לו יהיה", ונאמר באשם "לו יהיה"</b> (ויקרא ז, ז), לגזירה שווה: <b>מה להלן</b> באשם <b>עצמותיו מותרין</b> בשימוש גם לאחר זמן האכילה, ואינם חלק מבשר הקרבן, <b>אף כאן</b> בעולה, למרות שהקרבן עולה כליל — <b>עצמותיו מותרין.</b>
וצריכים לומר בהכרח שלשיטתו ביטוי זה <b>מופני</b> <small>[מופנה]</small> רק לדרשה זו, ואין דין נוסף שנצרך להילמד ממנו. משום <b>דאי לא מופני</b> <small>[שאם אינו מופנה],</small> <b>איכא למיפרך</b> <small>[יש מקום לפרוך,</small> לשבור<small>]</small> את הגזירה השווה, ולומר: <b>מה לאשם שכן בשרו מותר</b> לכהנים, ולכן גם עצמותיו מותרות להם, מה שאין כן בעולה שבשרה אסור לכהנים. אלא בהכרח הכתוב <b>"לו יהיה" קרא יתירא</b> <small>[מקרא יתיר]</small> <b>הוא</b> שלא היה נחוץ לעניינו, אלא בא רק לגזירה שווה. שכלל הוא שגזירה שווה המבוססת על מקראות שהופנו לשם כך, אין פורכים אותה.
<big>א משנה</big> ועוד בדיני זכות הכהנים בעורות הקרבנות. <b>כל הקדשים</b> (קדשי קדשים) <b>שאירע בהן פסול קודם להפשיטן</b> של עורותיהם מעליהם — <b>אין עורותיהן</b> ניתנים <b>לכהנים,</b> אלא נשרפים יחד עם הבשר בבית השריפה. אם אירע בהם פסול <b>לאחר הפשיטן</b> — <b>עורותיהן לכהנים.</b> ועל הדין הראשון, שכשאירע הפסול קודם הפשט, אין העור ניתן לכהנים, אלא נשרף עם הבשר, <b>אמר ר' חנינא סגן הכהנים:</b> <b>מימי לא ראיתי</b> בבית המקדש <b>עור</b> של קדשי קדשים שהופשט, <b>ש</b>אינו ניתן לכהנים אלא <b>יוצא לבית השריפה.</b>
<b>אמר ר' עקיבא: מדבריו</b> של ר' חנינא סגן הכהנים <b>למדנו, שהמפשיט את</b> עור קרבן <b>הבכור,</b> <b>ונמצא</b> לאחר מכן שכבר היה <b>טריפה</b> בזמן ההפשט — <b>ש</b>בכל זאת <b>יאותו</b> (ייהנו) <b>הכהנים בעורו.</b> <b>וחכמים אומרים</b> ביחס לדברי ר' רבי חנינא סגן הכהנים: <b>אין</b> טענת <b>"לא ראינו"</b> יכולה לשמש <b>ראיה, אלא</b> יש ללכת לפי ההלכה, ואם לאחר שהופשט נמצא שהיה הקרבן פסול, קודם ההפשט — <b>יצא</b> העור <b>לבית השריפה.</b>
<big>ב גמרא</big> שנינו במשנה הקודמת כי <b>כל</b> עולה <b>שלא זכה המזבח בבשרה,</b> וכגון שנפסל הבשר קודם שנזרק הדם, וכך לא היתה לו שעת היתר למזבח — <b>לא זכו הכהנים בעורה. ו</b>ממה שלא חילקה המשנה בדבר, יש להבין כי אין הכהנים זוכים בעורה <b>אף על גב דאפשטיה</b> <small>[אף על פי שהפשיט אותו]</small> את ה<b>עור קודם</b> ה<b>זריקה</b> של הדם. ולפי זה, משנה זו כשיטת <b>מני</b> <small>[מי היא]?</small> כשיטת <b>ר' אלעזר בר' שמעון היא,</b> ש<b>אמר: אין הדם מרצה על העור בפני עצמו,</b> אפילו אם הופשט, אלא רק כאשר הוא מרצה על הבשר ומתירו למזבח. ובמקרה זה שנפסל הבשר, כיון שאין הזריקה מרצה על הבשר להתירו למזבח — אף אינה מרצה על העור להתירו לכהנים.
 אולם <b>אימא סיפא</b> <small>[אמור</small> את <small>סופה]</small> של המשנה, כלומר את משנתנו שלנו: <b>כל הקדשים שאירע בהן פסול קודם הפשיטן</b> — <b>אין עורותיהן לכהנים, לאחר הפשיטן</b> — <b>עורותיהן לכהנים,</b> ומשמע שאם כבר הופשט העור, אפילו אירע הפסול קודם זריקת הדם — הריהו לכהנים. <b>אתאן</b> <small>[באנו]</small> בכך <b>ל</b>שיטת <b>רבי,</b> ש<b>אמר: הדם מרצה על העור בפני עצמו.</b> ויש לתמוה: <b>רישא</b> <small>[ראשה]</small> של המשנה הוא כדעת <b>ר' אלעזר בר' שמעון,</b> ו<b>סיפא</b> <small>[סופה]</small> כדעת <b>רבי?</b>
<b>אמר אביי: מדסיפא</b> <small>[מכיון שסופה]</small> שיטת <b>רבי היא,</b> יש לומר כי <b>רישא נמי</b> <small>[ראשה גם כן]</small> שיטת <b>רבי היא. ו</b>אף על פי שלשיטתו יכולים הכהנים לזכות בעור, אם הופשט קודם שנפסל הבשר, מכל מקום <b>מודה רבי שאין</b> עושים <b>הפשט</b> העור מן הבשר <b>קודם זריקה,</b> ונמצא שלמעשה מתקיים דין המשנה, שכל שלא זכה המזבח בבשרה (ואין המזבח זוכה בבשר עד שייזרק הדם) — לא זכו הכהנים בעורה.
<b>רבא אמר</b> להיפך: <b>מדרישא</b> <small>[מכיון שראשה]</small> של המשנה שיטת <b>ר' אלעזר בר' שמעון</b> היא, הסבור כי אין זריקת הדם מרצה על העור אם נפסל הבשר — <b>סיפא נמי</b> <small>[סופה גם כן,</small> משנתנו<small>]</small> כשיטת <b>ר' אלעזר בר' שמעון</b> היא. ואף שנאמר במשנתנו שאם אירע הפסול לאחר הפשט, זוכים הכהנים בעור, יש להבין כי הכוונה היא שאירע הפסול בבשר לאחר שנזרק הדם. ולפי זה <b>מאי</b> <small>[מה</small> פירוש<small>]</small> <b>"קודם הפשט",</b>

Daf 104a

<b>ומאי</b> <small>[ומה</small> פירוש<small>]</small> <b>"אחר הפשט"</b> השנויים במשנתנו? כוונתם: <b>קודם</b> זריקת הדם <b>ש</b>אז <b>נראו</b> (נעשו ראויים) <b>להפשט,</b> ו<b>אחר</b> זריקת הדם <b>ש</b>אז <b>נראו להפשט.</b>
<big>א</big> כיון שהוזכרה מחלוקת רבי ור' אלעזר בן ר' שמעון, מבררים: <b>מאי</b> <small>[מה]</small> היא שיטתו זו של <b>רבי ומאי</b> <small>[ומה]</small> היא שיטתו של <b>ר' אלעזר בר' שמעון</b> שנחלקו בה? <b>דתניא</b> <small>[ששנויה</small> ברייתא<small>],</small> <b>רבי אומר: הדם מרצה על העור</b> כשהוא <b>בפני עצמו,</b> כלומר, לאחר שהופשט, גם אם הבשר נפסל. וכשהוא עדיין <b>עם הבשר,</b> ו<b>נולד בו פסול</b> בבשר, <b>בין קודם זריקה</b> של הדם <b>בין לאחר זריקה</b> — <b>הרי הוא כיוצא בו,</b> כדין הבשר, שנשרף, כך דין העור.
<b>ר' אלעזר בר' שמעון אומר: אין הדם מרצה על העור בפני עצמו,</b> אם נפסל הבשר. <b>וכשהוא</b> עדיין <b>עם הבשר,</b> אם <b>נולד בו</b> בבשר <b>פסול קודם זריקה</b> — <b>הרי הוא</b> העור <b>כיוצא בו,</b> ושניהם נשרפים. נולד פסול בבשר <b>אחר זריקה</b> — הרי כבר <b>הורצה בשר שעה אחת,</b> ולכן, אף על פי שאחר כך נפסל — <b>יפשיטנו</b> קודם שיישרף, <b>ועורו לכהנים.</b>
ומציעים: <b>לימא</b> <small>[האם לומר],</small> כי <b>ב</b>מחלוקת <b>ר' אליעזר ור' יהושע קמיפלגי</b> <small>[חלוקים הם]?</small> שנאמר: <b>"ועשית עלתיך הבשר והדם"</b> (דברים יב, כז), ויש לשאול: לשם מה הובאו כאן יחד "הבשר והדם" והוקשו זה לזה? <b>ר' יהושע אומר,</b> ללמד: <b>אם אין דם</b> על המזבח — <b>אין בשר</b> עולה על המזבח, <b>אם אין בשר</b> — <b>אין</b> זורקים את ה<b>דם.</b>
<b>ר' אליעזר אומר: דם</b> יזרק <b>אף על פי שאין בשר, שנאמר: "ודם זבחיך ישפך"</b> (דברים יב, כז). <b>אם כן, מה תלמוד לומר</b> לפי זה <b>"ועשית עלתיך הבשר והדם"? לומר לך: מה דם</b> ניתן על המזבח <b>בזריקה, אף בשר בזריקה, הא</b> <b>למדת</b> מכאן <b>שריוח</b> משהו <b>יש בין כבש למזבח,</b> ומעליו זורקים את הבשר למזבח.
 ומעתה, האם <b>לימא</b> <small>[נאמר]</small> כי <b>מאן דאמר</b> <small>[מי שאומר]:</small> <b>הורצה</b> העור בפני עצמו, סבור <b>כ</b>דעת <b>ר' אליעזר</b> שאמר שזורקים את הדם אף על פי שאין בשר, <b>ומאן דאמר</b> <small>[ומי שאומר]:</small> <b>לא הורצה</b> העור בפני עצמו, <b>כ</b>דעת <b>ר' יהושע</b> שאמר שאם אין בשר אין דם?
 ודוחים:  <b>אליבא</b> <small>[על פי שיטתו]</small> של <b>ר' אליעזר כולי עלמא לא פליגי</b> <small>[הכל אינם חלוקים],</small> שהואיל והוא מתיר לזרוק את הדם לכתחילה, בוודאי הורצה העור בפני עצמו, וכשיטת רבי. <b>כי פליגי</b> <small>[כאשר נחלקו]</small> הרי זה <b>אליבא</b> <small>[על פי שיטתו]</small> של <b>ר' יהושע,</b>
<b>מאן דאמר</b> <small>[מי שאומר]:</small> <b>לא הורצה</b> העור בפני עצמו, הרי זה בפשטות <b>כ</b>דברי <b>ר' יהושע</b> הסבור שאין זורקים את הדם כשנפסל הבשר, ואם זרק — לא הורצה. <b>מאן דאמר</b> <small>[מי שאומר]:</small> <b>הורצה, אמר לך</b> <small>[יכול לומר לך]:</small> <b>עד כאן לא</b> שמענו כי <b>קאמר</b> <small>[אומר]</small> <b>ר' יהושע התם</b> <small>[שם]</small> שאין זורקים את הדם, <b>אלא ב</b>כשהשאלה נוגעת ל<b>בשר</b> בלבד, <b>דליכא פסידא</b> <small>[שאין הפסד]</small> <b>לכהנים. אבל</b> כשהשאלה נוגעת ל<b>עור,</b> כשהוא בפני עצמו, <b>דאיכא פסידא</b> <small>[שיש הפסד]</small> <b>לכהנים</b> אם לא ינתן להם, <b>אפילו ר' יהושע מודה</b> שהדם מרצה.
<b>מידי דהוה אדיעבד</b> <small>[כמו שהוא</small> הדין לגבי בשר שנפסל, אם זרק את הדם <small>בדיעבד],</small> <b>דתנן</b> <small>[ששנינו]:</small> <b>נטמא בשר או נפסל, או שיצא חוץ לקלעים, ר' אליעזר אומר: יזרוק</b> את הדם, <b>ר' יהושע אומר: לא יזרוק</b> את הדם, <b>ו</b>מכל מקום <b>מודה ר' יהושע שאם זרק</b> את הדם — הרי <b>הורצה</b> הקרבן.
<big>ב</big> שנינו במשנה: <b>אמר ר' חנינא סגן הכהנים</b> מימי לא ראיתי עור שיצא לבית השריפה. ושואלים: <b>ולא</b> ראה? <b>הרי פרים הנשרפים ושעירים הנשרפים</b> נשרפים יחד עם עורם!
 ומשיבים: <b>למצותן לא קאמרינן</b> <small>[אין אנו אומרים],</small> שדבר שכך מצוותו בוודאי עשו, אלא במקרים אחרים לא ראה.
 ושואלים:  <b>הרי</b> אם נפסל הקרבן <b>קודם הפשט וקודם זריקה</b> שורפים אותו עם עורו! ומשיבים: כאשר <b>חלוץ</b> העור מן הבשר <b>קאמרינן</b> <small>[אומרים אנו]</small> שלא ראה.
 ושואלים:  <b>והאיכא</b> <small>[והרי יש]</small> מקרה שנפסל הבשר <b>אחר הפשט וקודם זריקה, ל</b>דברי <b>ר' אלעזר בר' שמעון</b> ש<b>אמר: אין הדם מרצה על העור בפני עצמו,</b> ונמצא שהעור צריך להישרף לאחר שהופשט!
 ומשיבים:  <b>ר' חנינא כרבי סבירא ליה</b> <small>[סבור הוא],</small> שהדם מרצה על העור במקרה כזה, ואינו נשרף. <b>ואיבעית אימא</b> <small>[ואם תרצה אמור]:</small> <b>אפילו תוקמה</b> <small>[תעמיד]</small> את דברי ר' חנינא סגן הכהנים <b>כ</b>שיטת <b>ר' אלעזר בר' שמעון</b> שעקרונית ייתכן מצב כזה, הלוא <b>מודה רבי שאין</b> עושים <b>הפשט קודם זריקה</b> ואם כן בפועל לא ראה ר' חנינא עור שהופשט קודם זריקה, שנשרף.
 ומקשים:  <b>והאיכא</b> <small>[והרי יש]</small> מקרה לאחר זריקה, שלאחר שהופשט העור ונותחה הבהמה <b>נמצאת טריפה בבני מעיים,</b> ונתברר שהיתה פסולה מתחילה בשעת זריקת הדם!
 ומשיבים:  <b>קסבר</b> <small>[סבור הוא]</small> שאם <b>נמצאת טריפה בבני מעיים</b> הדם <b>מרצה,</b> מאחר ובשעת הזריקה לא היה הדבר ידוע. ומעירים: <b>דיקא נמי</b> <small>[מדויק גם כן]</small> לומר כך, <b>דקתני</b> <small>[ששנה</small> במשנה<small>],</small> <b>אמר ר' עקיבא: מדבריו</b> של ר' חנינא סגן הכהנים <b>למדנו, שהמפשיט את הבכור ונמצא טריפה</b> — <b>שיאותו הכהנים בעורו.</b> ומעירים: אכן, <b>שמע מינה</b> <small>[למד מכאן].</small>
<b>ו</b>שואלים: אם באמת זו היתה כוונתו, <b>אלא מאי קא משמע לן</b> <small>[מה השמיע לנו]</small> בכך <b>ר' עקיבא?</b> הרי אלו הם דבריו של ר' חנינא סגן הכהנים עצמו! ומשיבים: <b>הא קא משמע לן</b> <small>[זה השמיע לנו],</small> שדין זה קיים לא רק במקדש, אלא <b>אפילו בגבולין,</b> בבכור בעל מום, שנשחט מחוץ למקדש. שאם ידוע היה מתחילה שהוא טריפה — הריהו טעון קבורה יחד עם עורו. אבל אם נשחט ורק אחר כך נתברר שהיה טריפה — התירה אותו שחיטתו, וייהנו הכהנים מעורו, וכדרך שהועילה לכך זריקת הדם במקדש.
<b>אמר ר' חייא בר אבא אמר ר' יוחנן: הלכה כר' עקיבא,</b> ומוסיפים: <b>ואף ר' עקיבא לא אמר אלא כש</b>בכור זה <b>התירו מומחה,</b> שפסק שהוא בעל מום, ומותר לכהן לשוחטו. <b>אבל לא התירו מומחה</b> — <b>לא</b> הועילה לו שחיטתו.
 ומסכמים:  <b>והלכתא</b> <small>[וההלכה]</small> בענין זה היא <b>כדברי חכמים</b> ולא כר' עקיבא, ולכן דין ה<b>בשר</b> <b>בקבורה, והעור בשריפה.</b>
<big>ג משנה</big> <b>פרים הנשרפים</b> (פר יום הכיפורים ופר כהן משיח ופר העלם דבר של ציבור), שמצוותם להישרף לאחר שנזרק דמם והוקטרו אימוריהם על גבי המזבח, <b>ו</b>כן <b>שעירים הנשרפים</b> (שעיר יום הכיפורים ושעיר שגגת עבודה זרה), <b>בזמן שהן נשרפין כמצותן,</b> כהלכתם — הרי הם <b>נשרפים</b> חוץ לירושלים, <b>ב</b>מקום הנקרא <b>בית הדשן</b> (ויקרא ד, יב), <b>ומטמאין</b> את ה<b>בגדים</b> של הכהנים העוסקים בשריפתם, כפי שנאמר בתורה (ויקרא ד, כה). <b>ו</b>אולם <b>אם</b> הקרבנות הנשרפים <b>אינן נשרפין כמצותן,</b> משום שנפסלו, ודין פסולי המוקדשים בשריפה — הרי הם <b>נשרפין בבית הבירה,</b> במקדש, <b>ואינן מטמאין</b> את ה<b>בגדים</b> של הכהנים העוסקים בשריפתם.

Daf 104b

ועוד בדין פרים ושעירים הנשרפים: <b>היו סובלין</b> (נושאים) <b>אותו</b> (אותם) אל מחוץ לירושלים כשהם תלוים <b>במוטות.</b> ובדינם של אלה הנושאים את הקרבן: כאשר <b>יצאו הראשונים חוץ לחומת העזרה, והאחרונים</b> עדיין <b>לא יצאו</b> — <b>הראשונים מטמאין בגדים,</b> כדינם של כל המתעסקים בשריפת קרבנות אלו. <b>והאחרונים אינן מטמאין בגדים עד שיצאו.</b> וכאשר <b>יצאו אלו ואלו</b> — כולם <b>מטמאין בגדים. ר' שמעון אומר:</b> הן אלו ואלו, <b>אינן מטמאין,</b> שאין נטמאים אלא השורפים קרבנות אלו. ואף אלה, אינם נטמאים <b>עד שיוצת האור</b> (תאחז האש) <b>ברובן</b> של הקרבנות הללו, ולא לפני כן. ואחר ש<b>ניתך הבשר</b> נשרף לגמרי, ונעשה אפר — שוב <b>אין השורף מטמא בגדים.</b>
<big>א גמרא</big> שנינו במשנה שפרים ושעירים הנשרפים שנפסלו, נשרפים בבית הבירה. ושואלים: <b>מאי</b> <small>[מה]</small> היא אותה <b>"בירה"? אמר רבה בר בר חנה אמר ר' יוחנן: מקום יש בהר הבית, ו"בירה" שמו,</b> ושם היו שורפים את הקרבנות הללו. <b>וריש לקיש אמר: כל הבית</b> (המקדש) <b>כולו קרוי "בירה", ש</b>כן <b>נאמר</b> בתפילת דוד המלך: "ולשלמה בני תן לבב שלם לשמור מצוותיך עדותיך וחוקיך ולעשות הכל ולבנות <b>הבירה אשר הכינותי"</b> (דברי הימים א כט, יט).
<big>ב</big> ובענין בית הדשן שנזכר במשנה, <b>אמר רב נחמן אמר רבה בר אבוה: שלשה בית הדשנין הן</b> שנועדו לשריפת הקרבנות: אחד, הוא <b>בית הדשן</b> ה<b>גדול</b> ש<b>היה בעזרה, ששם</b> היו <b>שורפין</b> את <b>פסולי קדשי קדשים, ו</b>את <b>אימורי</b> (חלקי הקרבן הקרבים על המזבח) של <b>קדשים קלים</b> שנפסלו, <b>ו</b>את <b>פרים הנשרפין ושעירים הנשרפין שאירע בהן פסול</b> (כגון שנטמאו) <b>קודם</b> ה<b>זריקה</b> של דמם על המזבח.
<b>ו</b>עוד <b>בית הדשן אחר היה בהר הבית, ששם</b> היו <b>שורפין פרים הנשרפים ושעירים הנשרפים שאירע בהן פסול אחר זריקה. ו</b>עוד בית דשן היה, שנועד לפרים ושעירים הנשרפים שנעשו <b>כמצותן,</b> והוא היה <b>חוץ לשלש מחנות</b> שהיו בזמן המשכן במדבר (מחנה שכינה, מחנה לויה ומחנה ישראל), ובזמן בית המקדש — מחוץ לירושלים.
ובענין זה, <b>תני</b> <small>[שנה]</small> <b>לוי</b> בברייתא באופן שונה, <b>שלשה בית הדשנין הן:</b> אחד הוא <b>בית הדשן גדול</b> ש<b>היה בעזרה, ששם שורפין פסולי קדשי קדשים, ואימורי קדשים קלים, ופרים הנשרפים ושעירים הנשרפים שאירע בהן פסול, בין</b> שאירע הפסול <b>קודם זריקה בין לאחר זריקה. ובית הדשן אחר היה בהר הבית, ששם שורפין פרים הנשרפין ושעירים הנשרפין שאירע בהן פסול ביציאתן</b> (לאחר שיצאו מהעזרה). <b>ו</b>בית הדשן השלישי הוא זה שנועד לשריפת קרבנות הנעשים <b>כמצותן,</b> ומקומו מ<b>חוץ לשלש מחנות,</b> מחוץ לחומת העיר.
<big>ג</big> ודנים מהם הדברים הפוסלים בפרים ובשעירים הנשרפים. <b>בעי</b> <small>[שאל]</small> <b>ר' ירמיה: לינה</b> <b>מהו שתועיל</b> לפסול <b>בפרים הנשרפים ובשעירים הנשרפים,</b> אם לא הוציא את בשרם לבית הדשן עד שעבר הלילה? וצדדי השאלה, <b>מי אמרינן</b> <small>[האם אומרים אנו]:</small> <b>כי מהניא</b> <small>[כאשר מועילה,</small> פועלת<small>]</small> <b>לינה</b> לפסול, הרי זה רק <b>ב</b>יחס ל<b>בשר דבר</b> <small>[ש</small>הוא <small>בן]</small> <b>אכילה,</b> כגון בשר עולה שיש בו אכילת מזבח, או בשר קדשי קדשים שנאכל על ידי הכהנים. <b>אבל הני</b> <small>[אלה,</small> פרים ושעירים הנשרפים<small>],</small> <b>דלאו</b> <small>[שלא]</small> <b>בני אכילה נינהו</b> <small>[הם]</small> שהרי הם נשרפים — <b>לא</b> תפסלם הלינה. <b>או דלמא לא שנא</b> <small>[שמא אינו שונה]</small> והכל לינה פוסלתם?
<b>אמר רבא: הא מילתא איבעיא ליה</b> <small>[דבר זה,</small> שאלת ר' ירמיה, <small>נשאלה לו]</small> <b>לאביי, ופשטנא ליה מהא</b> <small>[ופתרתי לו</small> את שאלתו <small>מזו</small> ששנינו<small>]</small> בענין פרים הנשרפים, האם מחשבת חוץ לזמנו עושה בהם דין פיגול: <b>ושוין</b> גם האומרים שיש דין פיגול בפרים הנשרפים, מודים <b>ש</b>אין הדברים אמורים אלא במחשב להקטיר את אימוריהם למחר. אבל <b>אם חישב באכילת פרים ובשריפתן</b> לאכול את בשרם למחר או לשורפם למחר — <b>שלא עשה</b> בכך <b>כלום,</b> שכן פרים אלו אינם קרבים ואינם נאכלים, ואין מחשבת פיגול אלא במחשב לאכול דבר שדרכו לאכול, או להקטיר דבר שדרכו להקטיר. <b>מאי לאו</b> <small>[האם לא]</small> נלמד מכאן: <b>מ</b>כיון ש<b>מחשבה</b> לשרוף למחר, <b>לא פסלה</b> <small>[פוסלת]</small> בפרים הנשרפים, <b>לינה</b> עד למחר <b>נמי</b> <small>[גם כן]</small> <b>לא פסלה</b> <small>[פוסלת]?</small>
ודוחים את הראיה: <b>ודלמא</b> <small>[ושמא]</small> דווקא <b>מחשבה הוא</b> ש<b>לא פסלה</b> <small>[פוסלת],</small> <b>אבל לינה</b> עצמה <b>פסלה</b> <small>[פוסלת]!</small>
ומציעים, <b>תא שמע</b> <small>[בוא ושמע]</small> פתרון ממה ששנינו במסכת מעילה: <b>פרים הנשרפים ושעירים הנשרפין</b> — <b>מועלין בהן מ</b>שעה <b>שהוקדשו,</b> ומשעה ש<b>נשחטו</b> — <b>הוכשרו ליפסל ב</b>נגיעה של <b>טבול יום וב</b>נגיעה של <b>מחוסר כיפורים ובלינה.</b> <b>מאי לאו</b> <small>[האם אין]</small> הכוונה שנפסלים ב<b>לינת בשר,</b> שלא הוציאהו לישרף עד למחרת?
 ודוחים:  <b>לא,</b> הכוונה היא לפסול של <b>לינת אימורין</b> החלקים הקרבים על המזבח.
 ומקשים על כך: <b>והא מדקתני סיפא</b> <small>[והרי מ</small>מה <small>ששנה בסוף</small> אותה משנה<small>]:</small> <b>כולן מועלין בהן</b> בהיותם <b>בבית הדשן</b> שהוא מקום שריפתם <b>עד שיותך הבשר</b> כלומר, עד שיישרפו לגמרי, יש ללמוד כי <b>מדסיפא</b> <small>[מ</small>כיון <small>שבסוף]</small> מדובר ב<b>בשר, רישא נמי</b> <small>[ראשה גם כן]</small> מדובר ב<b>בשר,</b> ולא באימורים! ודוחים: <b>מידי איריא</b> <small>[וכי שייכים הדברים]?</small> <b>סיפא</b> <small>[בסוף]</small> מדובר ב<b>בשר, רישא</b> <small>[בראש]</small> מדובר ב<b>אימורין.</b>
ומציעים, <b>תא שמע</b> <small>[בוא ושמע]</small> פתרון לבעיה זו ממה <b>דתני</b> <small>[ששנה]</small> <b>לוי:</b> בית הדשן שבהר הבית, שם היו שורפים פרים הנשרפים ושעירים הנשרפים <b>שאירע בהן פסול ביציאתן.</b> <b>מאי לאו</b> <small>[האם לא]</small> מדובר בפסול <b>לינה?</b> ודוחים: <b>לא,</b> מדובר כאן ב<b>פסול טומאה</b> שנטמא הבשר, או <b>פסול יציאה</b> שיצאו מחוץ לעזרה קודם זמנם, לפני שנזרק הדם. ונשארה איפוא הבעיה ללא פתרון.
<big>ד</big> ועוד בענין זה <b>בעי</b> <small>[שאל]</small> <b>ר' אלעזר: יציאה</b> אל מחוץ לעזרה קודם הזמן, <b>מהו שתועיל</b> (שתפסול) <b>בפרים הנשרפים ושעירים הנשרפים?</b>
ושואלים: <b>מאי קמיבעיא ליה</b> <small>[מה נשאלה לו]?</small> מהי הבעיה, והרי מצוותם להישרף חוץ לעזרה! <b>אמר ר' ירמיה בר אבא:</b> שאלתו זו של ר' אלעזר היא <b>אליבא דמאן דאמר</b> <small>[לפי</small> שיטת <small>מי שאומר]</small> שבשר קדשים קלים שיצא אל מחוץ לעזרה קודם זריקת הדם נפסל בכך. שאף שסופו לצאת ולהיאכל בכל ירושלים, מכל מקום <b>עדיין לא הגיע זמנו לצאת.</b>
ואלו צדדי הבעיה, <b>מי אמרינן</b> <small>[האם אומרים אנו]:</small> <b>הני מילי</b> <small>[דברים אלה]</small> אמורים דווקא לגבי <b>בשר</b> קדשים קלים, משום ש<b>אין סופו לצאת חובה,</b> שהרי יכול הוא לאכול קדשים קלים גם בעזרה, ואין חובה להוציאם משם. <b>אבל הני</b> <small>[אלה,</small> פרים ושעירים הנשרפים<small>],</small> ש<b>סופן לצאת חובה</b> — <b>לא,</b> ואין היציאה קודם זמנה פוסלתם. <b>או דלמא הכא נמי</b> <small>[שמא אלה גם כן]</small> נפסלים, משום שיצאו כש<b>לא הגיע זמנו לצאת?</b>
ומציעים פתרון, <b>תא שמע</b> <small>[בוא ושמע]</small> ממה <b>דתני</b> <small>[ששנה]</small> <b>לוי:</b> בבית הדשן שבהר הבית היו שורפים פר או שעיר <b>שאירע בו פסול ביציאתו.</b> <b>מאי לאו</b> <small>[האם אין]</small> הכוונה שאירע בו <b>פסול יציאה,</b> שיצא קודם זריקת הדם? ומכאן שיציאה פוסלתם! ודוחים: <b>לא,</b> אפשר לומר שמדובר כאן ב<b>פסול טומאה ו</b>ב<b>פסול לינה.</b> ונשארה אף בעיה זו בלא פתרון.
<big>ה</big> <b>בעי</b> <small>[שאל]</small> <b>ר' אלעזר: פרים הנשרפים ושעירים הנשרפים שיצא רובו</b> של בעל החיים אל מחוץ לעזרה <b>במיעוט אבר</b> כלומר, שאיבר אחד של הקרבן יצא רק מיעוטו, ואם נצרף חלק זה לשאר האיברים שיצאו, יימצא לפנינו רוב הבהמה שיצא, <b>מהו</b> הדין? האם נחשב בעל החיים כאילו יצא רובו? וצדדי השאלה, האם <b>הך מיעוטא</b> <small>[מיעוט זה]</small> של ה<b>אבר, בתר רובא שדינן ליה</b> <small>[אחר הרוב</small> של האיבר <small>אנו משליכים</small> משיבים <small>אותו],</small> <b>והא</b> <small>[ו</small>אם כן <small>הרי]</small> <b>לא נפקא ליה</b> <small>[יצא לו]</small> האיבר. <b>או דלמא בתר רובא</b> <small>[שמא אחר רוב]</small> ה<b>בהמה שדינן</b> <small>[אנו משליכים]</small> את חלק האיבר שכבר יצא, ונמצא שרוב הקרבן יצא?
ואומרים על כך: <b>פשיטא</b> <small>[פשוט]</small> הוא, <b>דלא שבקינן רובא דבהמה</b> <small>[שאין אנו מניחים</small> את <small>רוב הבהמה]</small> <b>ואזלינן בתר רובא</b> <small>[והולכים אנו אחר רוב]</small> ה<b>אברים! אלא</b> כך היתה שאלתו של ר' אלעזר: אם <b>יצא חציו</b> של הקרבן <b>ב</b>אופן כזה ש<b>רוב אבר</b> מסויים יצא, ומיעוטו נותר בפנים. וצדדי השאלה, האם <b>האי מיעוטא</b> <small>[אותו מיעוט]</small> של ה<b>אבר</b> שעדיין לא יצא,

Daf 105a

<b>בתר</b> <small>[אחר]</small> <b>רוב אבר</b> שכבר יצא אל מחוץ לעזרה <b>שדינן ליה</b> <small>[מטילים אנו אותו], ו</small>אם כן <b>הא נפק ליה</b> <small>[הרי יצא לו]</small> האיבר, ונמצא רוב הבהמה בחוץ, ונטמאו הנושאים אותה. <b>או דלמא בתר</b> <small>[שמא אחר]</small> חצי ה<b>בהמה</b> שעדיין נמצא בעזרה ולא יצאה <b>שדינן ליה</b> <small>[מטילים אנו אותו</small> מקצת איבר<small>],</small> שהרי שם הוא נמצא, ואם כן לא יצא רוב הקרבן עדיין? שאלה זו לא נפתרה ונשארה ב<b>תיקו</b> <small>[תעמוד]</small> במקומה.
<b>רבה בר רב הונא מתני לה</b> <small>[היה שונה אותה</small> בעיה<small>]</small> <b>ב</b>יחס ל<b>גברי</b> <small>[אנשים],</small> <b>במתעסקין בו</b> בהוצאתו של פר או שעיר הנשרפים <b>חמשה בני אדם,</b> <b>ונפקו תלתא ופשו להו תרי</b> <small>[ויצאו שלושה</small> מהעזרה <small>ונשארו להם שנים],</small> והבהמה חציה בפנים וחציה בחוץ, <b>מאי</b> <small>[מה]</small> הדין? וצדדי הבעיה, האם <b>בתר</b> <small>[אחר]</small> <b>רוב</b> ה<b>מתעסקין אזלינן</b> <small>[הולכים אנו],</small> ולכן במקרה זה הרוב יצא כבר, <b>או</b> שמא <b>בתר</b> <small>[אחר]</small> רוב ה<b>בהמה אזלינן</b> <small>[הולכים אנו]</small> והרי לא יצא רובה? גם שאלה זו נשארה ב<b>תיקו</b> <small>[תעמוד]</small> במקומה ללא פתרון.
<big>א</big> <b>בעי</b> <small>[שאל]</small> <b>ר' אלעזר: פרים ושעירים הנשרפים שיצאו</b> מחוץ לעזרה <b>וחזרו, מהו</b> הדין? האם הם מטמאים את נושאיהם, בפנים? וצדדי השאלה, <b>מי אמרינן</b> <small>[האם אומרים אנו]:</small> <b>כיון דנפקי להו איטמו להו</b> <small>[כאן שיצאו להם</small> הרי כבר <small>נטמאו להם],</small> <b>או דלמא</b> <small>[שמא]</small> <b>כיון דהדור הדור</b> <small>[שחזרו</small> <small>חזרו]</small> ושוב אינם מטמאים?
<b>אמר ר' אבא בר ממל: תא שמע</b> <small>[בוא</small> ו<small>שמע]</small> ראיה ממה ששנינו במשנתנו: <b>היו סובלין אותן במוטות. הראשונים יצאו חוץ לחומת העזרה, והאחרונים לא יצאו</b> — <b>הראשונים שיצאו חוץ לחומת העזרה מטמאין בגדים, והאחרונים אין מטמאין בגדים עד שיצאו,</b> למרות שהפרים כבר בחוץ. <b>ואי סלקא דעתך</b> <small>[ואם עולה על דעתך]</small> לומר ש<b>כיון דנפקי להו איטמו</b> <small>[שיצאו להם נטמאו],</small> ומעתה הם מטמאים את הנוגעים בהם בפנים, אם כן, גם במשנה, <b>הנך דאיכא גואי ליטמא</b> <small>[</small>את <small>אלה שנמצאים בפנים</small> ועדיין לא יצאו, גם כן <small>שייטמאו]!</small> אלא מכאן שהנושא אותם כשהם בפנים אינו נטמא.
<b>אמר רבינא: ותסברא</b> <small>[וסבור אתה],</small> שיש מכאן ראיה? <b>הא</b> <small>[הרי]</small> טעם הדבר שהאחרונים אינם מטמאים בגדים הוא משום <b>בעינא</b> <small>[צריכים אנו]</small> שיתקיים הכתוב "יכבס בגדיו וכו' <b>ואחר יבא אל המחנה"</b> (ויקרא טז, כח), וליכא <small>[ואין כאן],</small> שהרי לא יצאו מן המחנה!
 ושואלים:  <b>אלא</b> אם רק מי שכבר יצא נטמא, <b>ר' אלעזר היכי בעי לה</b> <small>[כיצד</small> באיזה אופן <small>שאל אותה]?</small> ומשיבים: <b>כגון דנקיטי לה בבקולסי</b> <small>[שאוחזים במקלות]</small> כלומר, שאנשים שלא הוציאום מתחילה עומדים בחוץ ובמקלות שבידיהם מוציאים אותם שוב החוצה, ומעתה יש לשאול: האם הפרים והשעירים שיצאו וחזרו מטמאים את אלו שבחוץ.
<big>ב</big> <b>תנו רבנן</b> <small>[שנו חכמים]:</small> <b>פרים</b> הנשרפים <b>ופרה</b> אדומה <b>ושעיר המשתלח</b> — <b>המשלח</b> אותם, וכן <b>השורפן והמוציאן, מטמא בגדים. והן עצמן</b> משיצאו <b>אין מטמאין בגדים</b> שנגעו בהם, <b>אבל מטמאין</b> רק <b>אוכלין ומשקין</b> שנגעו בהם, אלו <b>דברי ר' מאיר. וחכמים אומרים: פרה</b> אדומה <b>ופרים</b> הנשרפים <b>מטמאין אוכלין ומשקין,</b> אבל <b>שעיר המשתלח אינו מטמא</b> כלל, מפני <b>שהוא חי</b> עדיין, <b>והחי אינו מטמא אוכלין ומשקין.</b>
ושואלים: <b>בשלמא</b> <small>[נניח]</small> <b>ל</b>שיטת <b>ר' מאיר,</b> יש לפרש את דבריו <b>כדתנא דבי</b> <small>[כמו ששנה</small> החכם <small>מבית</small> מדרשו<small>]</small> של <b>ר' ישמעאל, דתנא דבי</b> <small>[ששנה</small> החכם <small>מבית</small> מדרשו<small>]</small> של <b>ר' ישמעאל:</b> נאמר בדיני טומאה: <b>"על כל זרע זרוע"</b> (ויקרא יא, לח), ומשם למדנו כי זרעים אינם מקבלים טומאה עד שיותן עליהם מים ויפול עליהם שרץ.
 ומשם יש ללמוד: <b>מה זרעים</b> הם דבר <b>שאין סופן ליטמא טומאה חמורה</b> שאין מאכלים נטמאים לעולם בדרגת אב הטומאה, לטמא אדם או כלים, <b>וצריכין הכשר</b> שיבואו עליהם מים ויגע בהם שרץ כדי להיטמא ולטמא אוכלים אחרים, <b>אף כל</b> דברים <b>שאין סופן ליטמא טומאה חמורה צריכין הכשר</b> כדי לטמא אוכלים. <b>יצתה</b> (יצאה) <b>נבלת עוף טהור,</b> <b>שסופה ליטמא טומאה חמורה,</b> שהיא מטמאת אדם כשהיא בבית הבליעה שלו, <b>ו</b>לכן <b>אין</b> היא <b>צריכה הכשר</b> כדי לטמא אוכלים במגעה. וכיוצא בזה דינם של פרים ופרה ושעיר, הואיל והם מטמאים את העוסקים בהם, הריהם מטמאים אוכלים ומשקים בלי הכשר.
<b>אלא לרבנן</b> <small>[ל</small>דעת <small>חכמים],</small> החולקים על ר' מאיר, ומחלקים בין פרה ופרים לבין שעיר, <b>אי אית להו</b> <small>[אם יש להם,</small> מקבלים הם<small>]</small> את הדברים <b>דתנא דבי</b> <small>[ששנה</small> התנא <small>מבית</small> מדרשו<small>]</small> של <b>ר' ישמעאל, אפילו שעיר המשתלח</b> יהיה טמא! <b>אי לית ליה</b> <small>[אם אין להם]</small> שיטה זו, <b>אפילו פרה ופרים מנלן</b> <small>[מנין לנו]</small> שמטמאים כלל?
<b>כי אתא</b> <small>[כאשר בא]</small> <b>רב דימי אמר, אמרי במערבא</b> <small>[אומרים בארץ ישראל]:</small> לדעת חכמים, שעיר ופרים הנשרפים <b>צריכין הכשר טומאה ממקום אחר</b> כדי לטמא אוכלים, ולא כשיטת תנא דבי ר' ישמעאל. אבל שעיר, משום שהוא חי אינו מקבל טומאה מדבר אחר, ואינו בכלל טומאת אוכלים.
<big>ג</big> בעקבות הברייתא שהובאה לעיל, <b>בעי</b> <small>[שאל]</small> <b>ר' אלעזר: פרים ושעירים הנשרפים מהו שיטמאו אוכלין ומשקין בפנים,</b> לפני שיצאו מן העזרה, <b>כ</b>פי שהם מטמאים <b>בחוץ</b> לאחר שיצאו? והשאלה היא: האם <b>מחוסר יציאה כמחוסר מעשה דמי</b> <small>[נחשב],</small> וכיון שעדיין אין הם מטמאים טומאה חמורה — אין הם מטמאים טומאת אוכלים בלא הכשר. <b>או לא</b> כלומר, אין זה כחסרון מעשה, והם מטמאים אוכלים, מאחר וסופם לטמא טומאה חמורה כשיצאו?
<b>בתר דבעיא הדר פשטה</b> <small>[אחר ששאל</small> את השאלה <small>חזר ופתרה]:</small> <b>מחוסר יציאה כמחוסר מעשה דמי</b> <small>[נחשב],</small> ואינם מטמאים טומאת אוכלים בלא הכשר.
<big>ד</big> ועוד בעקבות אותה ברייתא <b>בעא מיניה</b> <small>[שאל אותו]</small> <b>ר' אבא בר שמואל מר' חייא בר אבא:</b> אין אוכל מטמא בטומאת אוכלים אלא אם יש בו שיעור כביצה. אבל <b>נבלת עוף טהור, לר' מאיר,</b> שאמר כי היא מטמאה בטומאת אוכלים בלא הכשר, מאחר והיא ראויה לטמא טומאה חמורה באותה שעה בבית הבליעה <b>מהו שיטמא</b> טומאת אוכלים כשיש בו <b>כזית</b> בלבד, כשיעור בו הוא מטמא טומאה חמורה בבית הבליעה?
ואומרים: <b>דמחתא לארעא לא תיבעי לך</b> <small>[שמונחת</small> נבלת העוף <small>בקרקע לא תישאל לך השאלה],</small> שוודאי אינה מטמאה אוכלים בכזית אלא בכביצה, שהרי לא הגיעה למצב בו היא מטמאת טומאה חמורה. וכן מצד אחר, <b>דנקיט בפומיה לא תיבעי לך</b> <small>[שמחזיק</small> אותה <small>בפיו לא תישאל לך],</small> שוודאי היא מטמאה אוכלים שבפיו כשיש בה כזית, שהרי באותה שעה יכול לבולעה, ואז היא מטמאת טומאה חמורה בשיעור זה, כדין נבלת עוף טהור. <b>כי תיבעי לך דנקיט ליה בידיה</b> <small>[כאשר תישאל לך</small> השאלה הרי זה <small>כשמחזיק אותה בידו],</small> וצדדי השאלה: האם <b>מחוסר קריבה</b> הקרבה לפיו <b>כמחוסר מעשה דמי</b> <small>[נחשב],</small> ועדיין לא הגיע לכלל טומאת בית הבליעה, שהיא בכזית, <b>או לא?</b>
ומעירים: <b>בתר דבעיא הדר פשטה</b> <small>[אחר ששאל אותה חזר ופתרה]:</small>

Daf 105b

<b>מחוסר קריבה לאו</b> <small>[אינו]</small> <b>כמחוסר מעשה דמי</b> <small>[נחשב],</small> והרי זה כאילו לא היה עדיין בפיו.
<b>איתיביה</b> <small>[הקשה לו]</small> ר' אבא, ממה ששנינו: <b>שלשה עשר דברים נאמרו בנבלת עוף טהור, וזה אחד מהן: צריכה מחשבה</b> לאוכלה, כדי שתקבל טומאת אוכלים, <b>ואין צריכה הכשר</b> מים ולא מגע שרץ כדי לטמא, <b>ומטמא טומאת אוכלין בכביצה. מאי לאו</b> <small>[האם</small> משנה זו <small>לא]</small> שיטת <b>ר' מאיר היא?</b> ונמצא שלדעתו רק בכביצה היא מטמאת טומאת אוכלים, ולא בכזית!
 ודוחים:  <b>לא,</b> שיטת <b>רבנן</b> <small>[חכמים]</small> <b>היא.</b>
ושואלים: <b>והא קתני רישא</b> <small>[והרי שנה בתחילה]:</small> <b>צריכה מחשבה ואין צריכה הכשר. ומאן שמעת ליה האי סברא</b> <small>[ומי שמעת אותו</small> אומר <small>סברה זו],</small> שנבלת העוף אינה צריכה הכשר? <b>ר' מאיר,</b> כמבואר בברייתא שבעמוד הקודם. <b>ומדרישא</b> <small>[ומכיון שראשה]</small> שיטת <b>ר' מאיר, סיפא נמי</b> <small>[סופה גם כן]</small> כשיטת <b>ר' מאיר!</b>
ודוחים: <b>מידי איריא</b> <small>[וכי שייכים הדברים]?</small> <b>הא כדאיתא והא כדאיתא</b> <small>[זו כמו שהיא וזו כמו שהיא].</small>
ומקשים: <b>והא מדקתני סיפא</b> <small>[והרי ממה ששנה בסוף,</small> בהמשך אותה משנה<small>]:</small> <b>שחיטתה ומליקתה</b> של עוף לקרבן <b>מטהרת טריפתה מטומאתה. מאן שמעת ליה האי סברא</b> <small>[</small>ו<small>מי שמעת אותו</small> אומר <small>סברה זו</small> שמליקה מטהרת את הטריפה<small>]?</small> <b>ר' מאיר,</b> בפרק השביעי של מסכת זו (לעיל זבחים סז,א). וכי משנה זו, <b>רישא וסיפא</b> <small>[ראשה וסופה]</small> שיטת <b>ר' מאיר</b> היא, <b>ומציעתא רבנן</b> <small>[ואמצעיתה</small> כדעת <small>חכמים]?</small>
ומשיבים: <b>אין</b> <small>[</small>אכן <small>כן],</small> <b>רישא וסיפא</b> <small>[ראשה וסופה]</small> כ<b>ר' מאיר ומציעתא רבנן</b> <small>[ואמצעה</small> כ<small>חכמים].</small>
<big>א</big> ועוד בענין זה <b>אמר ליה</b> <small>[לו]</small> <b>רב המנונא לר' זירא: לא תיתיב אכרעך</b> <small>[תשב על רגליך]</small> <b>עד דאמרת</b> <small>[שתאמר]</small> <b>לי</b> <b>הא מילתא</b> <small>[דבר זה]:</small> <b>נבלת עוף טהור,</b> <b>ל</b>דעת <b>ר' מאיר,</b> הסבור שהיא מטמאה אוכלים במגעה בלא הכשר, משום שהיא ראויה לטמא בטומאת בית הבליעה שהיא אב הטומאה, האם כשנגעה באוכלים <b>מונין לה ראשון ושני</b> כדין אב טומאה, שהנוגע בו נעשה ראשון לטומאה, וחוזר ומטמא אוכלים אחרים, <b>או אין מונין</b> לה <b>ראשון ושני,</b> אלא דינה ככל אוכל טמא, שהוא ראשון לטומאה, ועושה שני לטומאה?
<b>אמר ליה</b> <small>[לו]</small> ר' זירא: <b>כל היכא</b> <small>[מקום]</small> שדבר <b>מטמא אדם במגע</b> — <b>מונין בו ראשון ושני, כל היכא</b> <small>[מקום]</small> ש<b>אין מטמא אדם</b> במגע — <b>אין מונין בו ראשון ושני,</b> ונבלת העוף אינה מטמאה אדם במגע, אלא בבליעה בלבד.
ובדומה לכך <b>בעא מיניה</b> <small>[שאל אותו]</small> <b>ר' זירא מר' אמי בר חייא, ואמרי לה</b> <small>[ויש אומרים]</small> ששאל <b>מר' אבין בר כהנא: הא דתנן</b> <small>[זה ששנינו]:</small> <b>חיבורי אוכלין על ידי משקין</b> שאם נטמא אחד מן האוכלים גם השני נטמא — הרי זה נחשב <b>חיבור</b> לצרף את האוכלים לשיעור טומאה רק <b>ל</b>ענין <b>טומאה קלה</b> כלומר, לענין טומאת אוכלים, <b>ואין</b> זה נחשב ל<b>חיבור ל</b>ענין <b>טומאה חמורה,</b> שאם היתה זו נבילה, אין המשקה מצרף אותם לשיעור טומאה.
 האם כשנתחברו שני חלקי נבילה במשקים <b>מונין בו ראשון ושני,</b> שאוכל הנוגע בו חוזר ומטמא אוכלים, <b>או אין מונין בו ראשון ושני?</b>
<b>אמר ליה</b> <small>[לו]:</small> הכלל הוא, <b>כל היכא</b> <small>[מקום]</small> ש<b>מטמא אדם</b> — <b>מונין בו ראשון ושני,</b> דבר ש<b>אין מטמא אדם</b> — <b>אין מונין בו ראשון ושני,</b> ואדם אינו נטמא בטומאת אוכלים, וממילא אין מונים בחיבור זה ראשון ושני.
<big>ב</big> שנינו במשנה בענין המוציאים את הפרים והשעירים הנשרפים: <b>יצאו אלו ואלו</b> מחוץ לחומת העזרה — כולם מטמאים בגדים שעליהם. ומבררים: <b>מנא הני מילי</b> <small>[מנין הדברים הללו]</small> שכבר כשיצאו חוץ לעזרה הריהם מטמאים בגדים, עוד קודם שהחלו בשריפה מחוץ לירושלים? <b>דתנו רבנן</b> <small>[ששנו חכמים]</small> על הנאמר בענין פר ושעיר הנשרפים של יום הכיפורים: "יוציא אל מחוץ למחנה ושרפו באש" וכו' (ויקרא טז, כז): <b>להלן הוא אומר</b> שצריך להוציאם ולשורפם <b>חוץ לשלש מחנות, כאן</b> — חוץ <b>למחנה אחת, לומר לך: כיון שיצא</b> הנושא <b>חוץ למחנה אחת,</b> כלומר, מחנה שכינה, ובירושלים — חוץ לעזרה, מיד <b>מטמא בגדים,</b> וכפי שנאמר בהמשך: "יכבס בגדיו במים" (ויקרא טז, כח).
ושואלים: <b>והיא גופה</b> <small>[עצמה]</small> שצריך לשורפם חוץ לשלש מחנות <b>מנלן</b> <small>[מנין לנו]?</small> <b>דתנו רבנן</b> <small>[ששנו חכמים]:</small> מה שנאמר בפר כהן משיח <b>"והוציא את כל הפר אל מחוץ למחנה</b> וכו' ושרף אותו" (ויקרא ד, יב), כוונתו <b>חוץ לשלש מחנות:</b> מחנה שכינה, מחנה לויה ומחנה ישראל. <b>אתה אומר: חוץ לשלש מחנות, או אינו אלא</b> חוץ ל<b>מחנה אחת,</b> מחנה שכינה?
<b>כשהוא אומר</b> לאחר מכן <b>בפר העדה: "מחוץ למחנה"</b> (ויקרא ד, כא) <b>שאין צריך לומר</b> דבר זה, <b>שהרי כבר נאמר</b> באותו פסוק: "ושרף אותו <b>כאשר שרף את הפר הראשון"</b> — הרי זה בא <b>ליתן לו מחנה שניה,</b> כלומר, שיש להוציאו חוץ למחנה נוסף, מחנה לויה.
<b>כשהוא אומר</b> לאחר מכן <b>"מחוץ למחנה" ב</b>ענין ה<b>דשן</b> שמרים הכהן מן המזבח בכל בוקר (ויקרא ו, ד) — <b>שאין צריך לומר</b> דבר זה, <b>שהרי כבר נאמר</b> בפר כהן משיח: <b>"על שפך הדשן ישרף"</b> (ויקרא ד, יב), ומכאן אנו כבר יודעים שמקום הדשן הוא מחוץ למחנה. אלא הרי זה בא <b>ליתן לו מחנה שלישית,</b> ללמד שבית הדשן הוא חוץ לשלושה מחנות.
 ושואלים:  <b>ור' שמעון,</b> הסבור במשנתנו שאין המתעסקים בפרים ובשעירים הנשרפים מטמאים את הבגדים עד שיוצת האור ברובם, חוץ לשלש מחנות, <b>האי</b> <small>[זה]</small> <b>"מחוץ למחנה"</b> האמור בענין פר ושעיר של יום הכיפורים, <b>מאי עביד ליה</b> <small>[מה</small> הוא <small>עושה בו]?</small> ומשיבים: <b>מיבעי ליה לכדתניא</b> <small>[צריך</small> הוא <small>לו לכמו ששנויה</small> בברייתא<small>],</small> <b>ר' אליעזר אומר: נאמר כאן</b> בפר ושעיר של יום הכיפורים: <b>"חוץ למחנה"</b> (ויקרא טז, כז) <b>ונאמר להלן</b> בפרה אדומה: "והוציא אותה אל <b>חוץ למחנה"</b> (במדבר יט, ג), <b>מה להלן</b> בפר ושעיר, "חוץ למחנה" כוונתו <b>חוץ לשלש מחנות,</b> כלומר, חוץ לירושלים — <b>אף כאן</b> בפרה אדומה, כוונתו <b>חוץ לשלש מחנות. ומה להלן</b> בפרה, מוציא אותה <b>למזרחה של ירושלים,</b> שהרי צריך להזות מדם הפרה כנגד פתח ההיכל, שהוא במזרח —

Daf 106a

<b>אף כאן</b> בפר ושעיר הנשרפים <b>למזרחה של ירושלים.</b>
ושואלים: <b>אלא ל</b>דעת <b>רבנן</b> <small>[חכמים]</small> שאינם למדים גזירה שווה זו לפרה אדומה, <b>היכא שריף להו</b> <small>[היכן,</small> באיזה מקום חוץ לירושלים <small>שורפים אותם]?</small> ומשיבים: <b>כדתניא</b> <small>[כמו ששנויה</small> ברייתא<small>]:</small> <b>היכן נשרפין</b> פרים ושעירים הנשרפים? <b>לצפון ירושלים חוץ לשלש מחנות. ר' יוסי הגלילי אומר: אבית</b> (על בית) <b>הדשן נשרפין</b> במקום בו שופכים את דשן המזבח חוץ לירושלים.
<b>אמר רבא: מאן</b> <small>[מיהו]</small> ה<b>תנא דפליג עליה</b> <small>[שחולק עליו]</small> על <b>ר' יוסי הגלילי? ר' אליעזר בן יעקב היא, דתניא</b> <small>[ששנויה</small> ברייתא<small>]</small> בענין פרים הנשרפים: <b>"על שפך הדשן ישרף"</b> (ויקרא ד, יב) — <b>שיהא שם דשן,</b> לומר <b>שיקדים לשם דשן</b> לפני ששורף שם את הפר, שיהא זה בית הדשן. <b>ר' אליעזר בן יעקב אומר: שיהא מקומו משופך</b> (משופע) שיהא שם מדרון שהדשן נשפך בו.
<b>אמר ליה</b> <small>[לו]</small> <b>אביי: דילמא</b> <small>[שמא]</small> רק <b>ב</b>דין אם צריך שיהא <b>מקומו משופך פליגי</b> <small>[חלוקים]</small> ר' יוסי הגלילי ור' אליעזר בן יעקב, אבל גם ר' אליעזר בן יעקב מודה שצריך שיהיה שם דשן קודם!
<big>א</big> וכענין ששנינו במשנתנו, שלדעת ר' שמעון אין העוסקים בנשרפים מטמאים בגדים עד שיוצת האור ברובו, <b>תנו רבנן</b> <small>[שנו חכמים]:</small> <b>השורף מטמא בגדים, ולא המצית את האור מטמא בגדים, ולא המסדר את המערכה</b> של העצים, כדי לשרוף עליה את הבהמות הללו, <b>מטמא בגדים. ואיזהו השורף? המסייע בשעת שריפה</b> עצמה.
<b>יכול אף משנעשו אפר מטמא בגדים? תלמוד לומר</b> לגבי פר ושעיר של יום הכיפורים: "והשורף <b>אתם</b> יכבס בגדיו" (ויקרא טז, כח), להדגיש: <b>אותם</b> כשהם בשלימותם <b>מטמאין בגדים, ומשנעשין אפר אין</b> הם <b>מטמאין בגדים. ר' שמעון אומר</b> שכך יש לדייק: <b>אותם מטמאין בגדים,</b> אבל אם <b>ניתך הבשר</b> שוב <b>אין מטמאין בגדים.</b>
ושואלים: <b>מאי בינייהו</b> <small>[מה ביניהם]?</small> הרי לכאורה אומרים הם אותו דבר! <b>אמר רבא: איכא בינייהו דשוייה חרוכא</b> <small>[יש ביניהם</small> הבדל במקרה <small>שעשה אותו</small> את הבשר <small>חרוך],</small> ועדיין לא נעשה אפר, שלדעת התנא הראשון עדיין מטמאים, ולדעת ר' שמעון שוב אינם מטמאים.

<big>א משנה</big> <b>השוחט</b> קדשים חוץ לעזרה, <b>והמעלה</b> קדשים לקרבן <b>בחוץ</b> (לעזרה) — <b>חייב על השחיטה</b> כרת אם עשה זאת במזיד, וקרבן חטאת אם עשה זאת בשוגג, <b>ו</b>כן <b>חייב על</b> ה<b>העלאה,</b> שכן כל אחת היא עבירה לעצמה.
<b>ר' יוסי הגלילי אומר:</b> אם <b>שחט</b> את הקרבן <b>בפנים</b> המקדש, כהלכתו, וחזר <b>והעלה</b> אותו <b>בחוץ</b> — הריהו חייב על ההעלאה. ואולם אם <b>שחט בחוץ והעלה בחוץ</b> — הריהו <b>פטור</b> על ההעלאה, <b>ש</b>הרי <b>לא העלה</b> בחוץ <b>אלא דבר פסול,</b> שכן כבר נפסל הקרבן בשחיטתו בחוץ, ואין חייבים אלא על העלאה של דבר הראוי להתקבל בפנים. <b>אמרו לו</b> חכמים בתשובה לכך: לשיטתך, <b>אף השוחט בפנים ומעלה בחוץ</b> יהיה פטור על ההעלאה, <b>כיון</b> שבשעה <b>שהוציאו</b> אל מחוץ לעזרה <b>פסלו</b> בכך, והריהו איפוא מעלה קרבן פסול. אלא כשם שעל הנשחט בפנים חייב — גם על הנשחט בחוץ חייב.
 ועוד נחלקו חכמים אלו בבעיה דומה במקצת: אדם <b>הטמא שאכל</b> בשר קודש, <b>בין</b> שאכל <b>קדש טמא, בין קדש טהור</b> — <b>חייב</b> כרת אם עשה זאת במזיד, וקרבן עולה ויורד אם עשה זאת בשוגג. ואילו <b>ר' יוסי הגלילי אומר:</b> אדם <b>טמא שאכל</b> בשר קודש <b>טהור —</b> <b>חייב.</b> <b>ו</b>אולם אדם <b>טמא שאכל</b> בשר קדש <b>טמא</b> — <b>פטור,</b> כיון <b>שלא אכל אלא דבר טמא. אמרו לו</b> חכמים החולקים עליו: לשיטתך, <b>אף טמא שאכל את הטהור</b> יהיה פטור, שהרי <b>כיון שנגע בו</b> בבשר הקודש <b>טמאוהו</b> בכך, ונמצא שאוכל דבר טמא.
 ואדם <b>טהור שאכל</b> בשר קודש <b>טמא</b> — הרי זה <b>פטור</b> מכרת ומקרבן עולה ויורד, <b>ש</b>כן <b>אינו חייב</b> כרת <b>אלא על</b> אכילת קדשים ב<b>טומאת הגוף,</b> ועל אכילה של קדשים טמאים עובר בלאו שאין בו כרת.
<big>ב גמרא</big> שנינו במשנתנו שחייב אדם בנפרד, גם על שחיטת קדשים בחוץ וגם על העלאתם בחוץ, ומבררים מה המקור להלכות אלו: <b>בשלמא</b> <small>[נניח]</small> <b>העלה</b> קדשים בחוץ שחייב על כך, שכן <b>כתיב</b> <small>[כתוב]</small> <b>עונש</b> בדבר אם עשה כן, <b>וכתיב</b> <small>[וכתובה]</small> <b>אזהרה</b> מצות לא תעשה, <b>עונש</b> — <b>דכתיב</b> <small>[שנאמר]:</small> "איש איש מבית ישראל וכו' אשר יעלה עולה או זבח <b>ואל פתח אהל מועד לא (הביאו)</b> [יביאנו] לעשות אותו לה', ונכרת האיש ההוא מעמיו" (ויקרא יז, ח—ט). <b>אזהרה</b> — <b>דכתיב</b> <small>[שנאמר]:</small> <b>"השמר לך פן תעלה עלתיך</b> בכל מקום אשר תראה" (דברים יב, יג), <b>וכי הא</b> <small>[וכמו</small> כלל זה] ש<b>אמר ר' אבין אמר ר' אלעזר: כל מקום שנאמר</b> בתורה הלשון <b>"השמר"</b> או <b>"פן"</b> או <b>"אל"</b> — <b>אינו אלא</b> לשון <b>לא תעשה.</b>
<b>אלא שחיטה, בשלמא</b> <small>[נניח]</small> <b>עונש</b> — <b>דכתיב</b> <small>[שנאמר]:</small> "איש איש מבית ישראל אשר ישחט שור וכו' <b>ואל פתח אהל מועד לא הביאו...</b> ונכרת האיש ההוא מקרב עמו". <b>אלא אזהרה מנלן</b> <small>[מנין לנו]?</small> ומשיבים: <b>אמר קרא</b> <small>[המקרא]</small> בהמשך אותה פרשה: <b>"ולא יזבחו עוד</b> את זבחיהם לשעירים אשר הם זונים אחריהם" (ויקרא יז, ז).
 ושואלים על כך: והרי <b>האי מיבעי ליה</b> <small>[</small>מקרא זה נחוץ לו] <b>ל</b>הלכה זו שאמר <b>ר' אלעזר,</b> שכך <b>אמר: מנין לזובח בהמה ל</b>עבודה זרה הקרויה <b>מרקוליס שהוא חייב</b> על כך, אף שאין דרך עבודתה של עבודה זרה זו בזביחה? <b>דכתיב</b> <small>[שנאמר]:</small> <b>"ולא יזבחו עוד את זבחיהם", אם</b> כתוב זה <b>אינו ענין ל</b>עבודה זרה שעושה אותה <b>כדרכה</b> כלומר, שדרך פולחנה הרגיל הוא בזביחה, <b>דכתיב</b> <small>[ש</small>הרי כבר <small>נאמר]:</small> "השמר לך... ופן תדרוש לאלהיהם לאמר <b>איכה יעבדו</b> הגוים האלה את אלהיהם ואעשה כן גם אני" (דברים יב, ל), ומכאן כבר למדנו דין זה, <b>תנהו ענין לשלא כדרכה,</b> כלומר, לשוחט לעבודה זרה שאין דרך עבודתה בזביחה, אלא בצורה אחרת!
<b>אמר רבה: קרי ביה</b> <small>[קרא בו</small> במקרא זה<small>]</small> <b>"ולא יזבחו", וקרי ביה</b> <small>[וקרא בו]</small> <b>"ולא עוד",</b> הרי כאן שני לימודים, האחד לענין איסור שחיטת קדשים בחוץ, והאחד לענין איסור זביחה לעבודה זרה.
 וחוזרים ושואלים: <b>אכתי מיבעי ליה לכדתניא</b> <small>[עדיין נצרך לו</small> מקרא זה <small>לכמו ששנויה</small> בברייתא<small>]:</small> <b>עד כאן</b> בחלק הראשון של פרשת שחוטי חוץ, שנאמר בו: "איש איש מבית ישראל אשר ישחט שור וכו' ואל פתח אהל מועד לא הביאו להקריב קרבן לה' " (ויקרא יז, ג—ד), <b>הוא מדבר בקדשים שהקדישן בשעת איסור הבמות</b> לאחר שהוקם המשכן, <b>והקריבן בשעת</b> <b>איסור הבמות,</b>

Daf 106b

<b>שהרי עונשן אמור</b> במקרא זה: <b>"ואל פתח אהל מועד</b> לא הביאו להקריב קרבן לה' לפני משכן ה'... ונכרת האיש ההוא מקרב עמו" (ויקרא יז, ד), ו<b>אזהרה</b> עליהם אמורה, ממה <b>דכתיב</b> <small>[שנאמר]:</small> <b>"השמר לך פן תעלה עלתיך</b> בכל מקום אשר תראה" (דברים יב, יג).
<b>מכאן ואילך</b> הרי הכתוב עוסק <b>בזבחים שהקדישן בשעת היתר הבמות,</b> קודם שהוקם המשכן, <b>והקריבן בשעת איסור הבמות,</b>
<b>שנאמר: "למען אשר יביאו בני ישראל את זבחיהם אשר הם זבחים</b> על פני השדה והביאום לה' אל פתח אהל מועד... ולא יזבחו עוד את זבחיהם לשעירים אשר הם זונים אחריהם חוקת עולם תהיה זאת להם לדורותם" (ויקרא יז, ה — ז). וכך יש להבין כתובים אלו: מה שנאמר "למען אשר יביאו את זבחיהם אשר הם זובחים", בא ללמד כי מדובר ב<b>זבחים שהתרתי לך כבר,</b> שהוקדשו בזמן היתר במות, ומעתה שהוקם המשכן, עליהם להביאם אל פתח אהל מועד. <b>"על פני השדה", לומר לך: הזובח בשעת איסור הבמות,</b> אפילו הזובח לה', <b>מעלה עליו הכתוב כאילו הקריב על פני השדה</b> שלא לה'.
 ומה שנאמר במקרא זה: <b>"והביאם לה' "</b>— <b>זו מצות עשה</b> להביאם למשכן. שעוברים אף על מצות <b>לא תעשה</b> אם מקריבים בחוץ קדשים אלו <b>מניין? תלמוד לומר: "ולא יזבחו עוד"</b> (דברים יב, ז).
<b>יכול יהא</b> השוחט בחוץ <b>ענוש כרת</b> על זה, כמי שהקריב בחוץ קדשים שהוקדשו בזמן איסור במות? <b>תלמוד לומר: "חקת עולם תהיה זאת להם לדרתם",</b> ללמד: <b>זאת להם,</b> עונש על ביטול עשה ועל לא תעשה, <b>ולא אחרת להם,</b> עונש כרת. נמצא איפוא כי מן הפסוק "ולא יזבחו" אין ללמוד אזהרה לאיסור שחיטת חוץ של קדשים שהוקדשו בזמן איסור במות!
<b>אלא אמר ר' אבין:</b> נלמדת אזהרה לכך מ<b>קל וחומר,</b> ובאופן זה: <b>ומה במקום שלא ענש</b> הכתוב כרת על שחיטה בחוץ (בקדשים שהקדישם בשעת היתר במות) — <b>הזהיר</b> על שחיטתם ("ולא יזבחו", דברים יב, ז), <b>מקום שענש</b> הכתוב כרת על שחיטה בחוץ (כפי שלמדנו לגבי קדשים שהקדישם בשעת איסור במות) — <b>אינו דין שהזהיר</b> על כך?
<b>אמר ליה</b> <small>[לו]</small> <b>רבינא לרב אשי: אם כן,</b> לפי שיטה זו, שלמדים אזהרה מקל וחומר, מעתה <b>לא יאמר</b> הכתוב איסור <b>לאו ב</b>אכילת <b>חלב</b> בהמה טהורה, <b>ותיתי</b> <small>[ויבוא,</small> יילמד<small>]</small> האיסור מ<b>קל וחומר מנבילה,</b> ובאופן דומה: <b>מה נבילה, שלא ענש</b> הכתוב כרת על אכילתה — <b>הזהיר</b> עליה, שנאמר: "לא תאכלו כל נבילה" (דברים יד, כא), <b>חלב שענש</b> עליו הכתוב עונש כרת על אכילתו (ויקרא ז, כה) — <b>אינו דין שהזהיר</b> עליו?
<b>אתא לקמיה</b> <small>[בא</small> רב אשי <small>לפני]</small> <b>רבא</b> והביא לפניו שאלה זו, <b>אמר ליה</b> <small>[לו]</small> בדחייה: אזהרת חלב <b>מנבלה נמי לא אתיא</b> <small>[גם כן אינה באה,</small> נלמדת<small>]</small> משום <b>דאיכא למיפרך</b> <small>[שיש</small> מקום <small>לשבור]</small> את הקל וחומר ולומר: <b>מה לנבלה, שכן מטמא</b> במגעה, מה שאין כן בחלב.
 הקשה לו: ועדיין ניתן ללמוד בדרך זו אזהרה לחלב בקל וחומר <b>מ</b>דין <b>שרצים טמאין,</b> שנאמרה אזהרה לאכילתם (ויקרא יא, מא)! ודחה רבא: <b>מה לשרצים טמאין,</b> שיש בהם חומרה, <b>שמטמאין</b> אפילו <b>במשהו,</b> מה שאין כן חלב ששיעורו בכזית כדי לטמא.
עוד הקשה לו רב אשי: נלמד אזהרה לאכילת חלב קל וחומר <b>משרצים טהורים,</b> אלו שאין מטמאים במותם, שאף הם אסורים באכילה, ונאמרה בהם אזהרה (ויקרא יא, מא)! ודחה רבא: אין ללמוד מהם, שכן <b>מה לשרצים טהורים ש</b>גם <b>איסורן</b> באכילה הוא <b>ב</b>שיעור <b>משהו</b> וחלב — בכזית.
 ושוב הקשה רב אשי: נלמד אזהרה לחלב <b>מערלה וכלאי הכרם</b> שיש בהם אזהרה, והרי אלו איסורי אכילה ששיעורם בכזית! ודחה רבא: אין לומר כן, שכן <b>מה לערלה וכלאי הכרם</b> שאיסורם חמור יותר, <b>שכן אסורין בהנאה,</b> וחלב אסור רק באכילה.
 וחזר והקשה רב אשי: נלמד אזהרת חלב <b>מ</b>איסור אכילת פירות השנה ה<b>שביעית</b> שחלה עליהם חובת ביעור! ודחה רבא: <b>מה לשביעית שכן</b> יש בה חומרה, לפי ש<b>תופסת דמיה,</b> שכל דבר שמקבל עבור פירות שביעית נתפס בקדושת שביעית.
 וחזר רב אשי והקשה: נלמד <b>מתרומה,</b> שאסורה באכילה לזרים! ושוב דחה רבא: אין ללמוד ממנה, <b>שכן לא הותר מכללה,</b> שאין לה היתר בשום מקום. אבל חלב הותר במקרה מסויים, וכגון בחיה טהורה שחלבה הותר באכילה. והוסיף רבא: ובדרך זו, אפשר לומר כי <b>מכולהו נמי</b> <small>[מכולם גם כן]</small> שהוצע מתחילה ללמוד מהם אזהרה לאיסור חלב בקל וחומר, אין ללמוד מהם, <b>שכן לא הותרו מכללן.</b> ונמצא, איפוא, שאין להקשות מדין חלב, על שלמדנו אזהרה בדרך קל וחומר.
 אלא <b>אמר רבא: אי קשיא</b> <small>[אם קשה]</small> <b>לי</b> ענין זה שלמדנו אזהרה לשחיטת חוץ בדרך קל וחומר, <b>הא קשיא</b> <small>[זה קשה]</small> <b>לי: הא דתנן</b> <small>[זה ששנינו</small> במשנה<small>]</small> במסכת כריתות: <b>פסח ומילה מצו‍ת עשה</b> הן, ולכן אין חייבים חטאת אם ביטל מצוות אלו בשגגה, שאין מביאים חטאת אלא על שגגת לא תעשה שיש בה כרת.
 ולפי דרך זו, <b>תיתי</b> <small>[תבוא,</small> תילמד<small>]</small> אזהרתם של אלה <b>בקל וחומר ממותיר</b> קדשים לאחר זמן אכילתם, שנאמר: "לא תותירו ממנו עד בקר" (ויקרא כב, ל), ובאופן זה: <b>מה מותיר שלא ענש</b> עליו הכתוב כרת, <b>הזהיר</b> עליו הכתוב, <b>פסח ומילה שענש</b> עליהם כרת <b>אינו דין שהזהיר</b> עליהם?
<b>אמר רב אשי: אמריתה לשמעתא קמיה</b> <small>[אמרתי את השמועה</small> הזו <small>לפני]</small> <b>רב כהנא,</b> מה שהתקשה רבא, <b>ואמר לי:</b> אין להקשות מכאן, לפי ש<b>ממותיר לא אתיא</b> <small>[באה,</small> אי אפשר ללמוד<small>]</small> אזהרה לפסח, <b>דאיכא למיפרך</b> <small>[שיש</small> מקום <small>לפרוך]:</small> <b>מה למותיר שכן אין לו תקנה, תאמר פסח</b> ש<b>יש לו תקנה,</b> שהרי יכול לעשות פסח שני.
 וחוזרים ומקשים מצד אחר: <b>וכי מזהירין מן הדין?</b> וכי למדים אזהרה בדרך קל וחומר? הרי אין מן התנאים מי שסבור כן, ו<b>אפילו למאן דאמר</b> <small>[ל</small>דעת <small>מי שאומר]</small> <b>עונשין מן הדין,</b> בכל זאת <b>אין מזהירין מן הדין!</b>
<b>אלא</b> צריכים לומר כי אזהרת שחיטת חוץ (בקדשים שהוקדשו בשעת איסור במות) אינה נלמדת מקל וחומר, אלא <b>כ</b>שיטת <b>ר' יוחנן,</b> ש<b>אמר: אתיא</b> <small>[באה,</small> נלמדת<small>]</small> הלכה זו מגזירה שווה של <b>הבאה הבאה</b> האמורה בשחיטה בחוץ ובהעלאה בחוץ, בשחיטה — "אשר ישחט חוץ למחנה ואל פתח אהל מועד לא הביאו" (ויקרא יז, ד), ובהעלאה — "אשר יעלה עולה או זבח ואל פתח אהל מועד לא יביאנו" (ויקרא יז, ט),
<b>מה להלן</b> בהעלאה בחוץ <b> לא ענש</b> כרת (ויקרא יז, ט) <b>אלא אם כן הזהיר,</b> וכפי שלמדנו לעיל מן הכתוב "השמר לך פן תעלה עולותיך" וכו' (דברים יב, יג) <b>אף כאן</b> בשחיטה בחוץ <b>לא ענש</b> כרת ((דברים יב, ד) <b>אלא אם כן הזהיר.</b>

Daf 107a

<b>רבא אמר:</b> צריכים לומר שהמקור לאזהרה על שחיטת חוץ הריהו <b>כ</b>דברי <b>ר' יונה,</b> שכך <b>אמר ר' יונה: אתיא</b> <small>[באה,</small> נלמדת<small>]</small> אזהרת שחיטת חוץ מהיקש המלים <b>"שם" "שם",</b> שכן נאמר "כי אם במקום אשר יבחר ה' באחד שבטיך שם תעלה עולותיך" (דברים יב, יד), ושוב נאמר באותו פסוק "ושם תעשה כל אשר אנכי מצוך", להשוות בין העלאה בחוץ לשאר עשיות, ובכללן שחיטה: <b>מה להלן</b> בהעלאה, <b>לא ענש</b> עליה כרת, כמבואר בספר ויקרא (יז, ט) <b>אלא אם כן,</b> כלומר, מתוך ש<b>הזהיר</b> עליה בפירוש, שנאמר: "השמר לך פן תעלה עולותיך בכל מקום אשר תראה" (דברים יב, יג), <b>אף כאן</b> (בשחיטה בחוץ) <b>לא ענש</b> עליה כרת (ויקרא יז, ד) <b>אלא אם כן הזהיר</b> עליה.
<big>א</big> וממשיכים לדון בענין המקור בתורה להלכות שנשנו במשנתנו. למדנו כי המקור לחיוב על העלאה בחוץ הוא בכתוב "ואליהם תאמר איש וכו' אשר יעלה עולה או זבח ואל פתח אהל מועד לא יביאנו וכו' ונכרת האיש ההוא מעמיו" (ויקרא יז, ח—ט). <b>אשכחן</b> <small>[מצאנו]</small> איפוא מקור לדינם של <b>מוקטרי פנים</b> קדשים שנשחטו במקדש <b>שהעלן לחוץ,</b> שחייב עליהם, ואולם <b>מוקטרי חוץ</b> קדשים שנשחטו בחוץ, שנזכרו בתחילת אותו פרק (ויקרא יז, ד) <b>שהעלן לחוץ מנין</b> שחייב על העלאתם?
<b>אמר רב כהנא, אמר קרא</b> <small>[המקרא]</small> בתחילת ענין ההעלאה: <b>"ואלהם תאמר"</b> (ויקרא יז, ח). ולשון "ואליהם" נקראת "ועליהם", כלומר, <b>על הסמוכין תאמר,</b> כלומר, על אלו שהוזכרו תחילה, שנשחטו בחוץ.
<b>מתקיף לה</b> <small>[מקשה על כך]</small> <b>רבא: מי כתיב</b> <small>[האם נאמר]</small> <b>"ועליהם"?</b> והלא <b>"ואליהם" כתיב</b> <small>[נאמר],</small> אל אהרן ואל בניו ואל בני ישראל, שהוזכרו בתחילת אותו פרק! <b>אלא</b> המקור לכך הוא <b>כדתנא דבי</b> <small>[כמו ששנה</small> החכם <small>בבית</small> מדרשו<small>]</small> של <b>ר' ישמעאל,</b> שהכתוב <b>"ואלהם תאמר"</b> בוא"ו יתירה — הרי זה בא <b>לערב פרשיות</b> השחיטה בחוץ וההעלאה בחוץ, ללמדנו שדין המעלה בחוץ הריהו מתייחס אף על הנשחט בחוץ.
<b>ר' יוחנן אמר</b> הסבר אחר: <b>אתיא</b> <small>[באה,</small> נלמדת<small>]</small> הלכה זו בגזירה שווה <b>"הבאה" "הבאה",</b> שבשתי פרשיות אלו נאמרה לשון "הבאה", בשחיטה בחוץ נאמר: "ואל פתח אהל מועד לא הביאו" (ויקרא יז, ד), ובהעלאה בחוץ נאמר: "ואל פתח אהל מועד לא יביאנו" (ויקרא יז, ט), והרי זה בא ללמד: <b>מה להלן</b> (בשחיטה) הריהו חייב על <b>מוקטרי</b> (שחוטי) <b>חוץ, אף כאן</b> (בהעלאה) הריהו חייב אף על <b>מוקטרי</b> (שחוטי) <b>חוץ.</b>
<b>מתקיף לה</b> <small>[מקשה על כך]</small> <b>רב ביבי, הא דתנן</b> <small>[זה ששנינו</small> במשנה<small>]:</small> <b>שלשים ושש כריתות</b> (עבירות שעונשן כרת) <b>בתורה,</b> והמשנה מונה אותן, וביניהן המעלה קדשים בחוץ, הלא אם חייב גם על שחוטי חוץ, אם כן, <b>תלתין ושב הויין</b> <small>[שלושים ושבע הן],</small> <b>דאיכא</b> <small>[ש</small>הרי <small>יש]</small> חיוב כרת גם על <b>המעלה</b> בחוץ קרבן שנשחט בפנים <b>ו</b>גם על <b>המעלה</b> בחוץ דבר שלא נשחט בפנים, שכל אחד מהם נלמד ממקור אחר! ואומרים: אכן, <b>קשיא</b> <small>[קשה]</small> הדבר.
<big>ב</big> וממשיכים עוד בבירור המקור בתורה להלכות שבענין זה. ושואלים: <b>והדתנן</b> <small>[וזה ששנינו]</small> במשנה להלן: <b>הזורק מקצת דמים בחוץ חייב, מנלן</b> <small>[מנין לנו]?</small> ומשיבים: <b>נפקא ליה מדתניא</b> <small>[יוצא</small> נלמד הדבר <small>מ</small>מה <small>ששנויה</small> ברייתא<small>]:</small> מה שנאמר בענין השוחט בחוץ: <b>"דם יחשב</b> לאיש ההוא דם שפך ונכרת האיש ההוא" (ויקרא יז, ד) — הרי זה בא <b>לרבות הזורק</b> את הדם, אלו <b>דברי ר' ישמעאל. ר' עקיבא אומר:</b> יש ללמוד דבר זה ממה שנאמר בענין המעלה בחוץ "אשר יעלה עולה <b>או זבח"</b> (ויקרא יז, ח) — "או" <b>לרבות את הזורק.</b>
ושואלים: <b>ור' ישמעאל, האי</b> <small>[זה]</small> הביטוי <b>"או זבח" מאי עביד ליה</b> <small>[מה עושה,</small> לומד הוא <small>בו]?</small> ומשיבים: הרי זה בא <b>לחלק</b> ללמד שחייבים על העלאה בחוץ של עולה לחוד ושל שלמים לחוד, ולא רק כשהעלה את שניהם.
 ושואלים:  <b>ור' עקיבא,</b> הלכה זו של <b>לחלק מנא ליה</b> <small>[מנין לו]?</small> ומשיבים: <b>נפקא ליה</b> <small>[יוצא</small> נלמד <small>לו]</small> דין זה <b>מ</b>מה שנאמר שם: "ואל פתח אהל מועד <b>לא יביאנו",</b> בלשון יחיד, אפילו אחד מהם.
<b>ור' ישמעאל</b> מדוע הוא אינו לומד הלכה זו מ"יביאנו"? <b>ההוא</b> <small>[אותו</small> ביטוי<small>]</small> <b>מיבעי ליה</b> <small>[נצרך לו]</small> כדי ללמד שרק <b>על</b> <b>השלם הוא חייב</b> אם העלהו ("יביאנו" — יביא אותו, כפי שהוא), <b>ואינו חייב על החסר.</b> ושואלים: <b>ור' עקיבא,</b> מנין לו הלכה זו? ומשיבים: <b>נפקא ליה</b> <small>[יוצא,</small> נלמד <small>לו]</small> דין זה <b>מ</b>מה שנאמר באותו כתוב: "לא יביאנו <b>לעשות אתו"</b> כלומר, כפי שהוא, בשלימותו.
 ושואלים:  <b>ור' ישמעאל</b> מה הוא לומד מהכתוב "לעשות אותו"? ומשיבים: הוא סבור שצריכים שני מיעוטים בענין זה, <b>חד</b> <small>[אחד]</small> <b>ל</b>גבי <b>מוקטרי</b> (שחוטי) <b>פנים שחסרו והעלו בחוץ, וחד</b> <small>[ואחד]</small> <b>למוקטרי חוץ שחסרו והעלו בחוץ.</b> ומעירים: <b>והא תניא</b> <small>[ו</small>כן <small>שנויה</small> ברייתא<small>],</small> <b>ר' ישמעאל אומר: יכול מוקטרי פנים שחסרו והעלו בחוץ חייב? תלמוד לומר: "לעשות אתו"</b> — <b>על השלם חייב, ואינו חייב על החסר.</b>
ומעירים: <b>ו</b>אילו <b>ר' עקיבא,</b> שאין לו אלא כתוב אחד לענין זה, הוא סבור ש<b>מוקטרי פנים שחסרו והעלו בחוץ</b> — <b>חייב.</b>
ושואלים מצד אחר: <b>ור' עקיבא, האי</b> <small>[זה</small> הפסוק<small>]</small> <b>"דם יחשב"</b> (ויקרא יז, ה) שר' ישמעאל דורש לרבות זורק דמים בחוץ, <b>מאי עביד ליה</b> <small>[מה עושה,</small> דורש הוא <small>בו]?</small> ומשיבים: <b>לרבות שחיטת העוף</b> של קדשים בחוץ, שחייבים עליה, למרות שעוף קדשים נמלק בפנים, ושחיטה פסולה בו. ושואלים: <b>ור' ישמעאל</b> מנין לו הלכה זו? ומשיבים: <b>נפקא ליה</b> <small>[יוצא</small> נלמד <small>לו]</small> <b>מ</b>מה שנאמר <b>"או אשר ישחט"</b> (ויקרא יז, ג), שהוא ריבוי.
<b>ו</b>מן הצד האחר, <b>ר' עקיבא</b> <b>אמר לך</b> <small>[יכול לומר לך]:</small> <b>ההוא מיבעי ליה</b> <small>[אותו</small> כתוב <small>נצרך לו]</small> בשביל דבר אחר: <b>על השוחט</b> עוף <b>הוא חייב</b> משום שחיטת חוץ, <b>ולא על המולק</b> בגוף, למרות שמליקה היא דרך עבודתו של העוף בפנים. ושואלים: <b>ור' ישמעאל</b> מנין לו הלכה זו שאין חייבים על המליקה בחוץ? ומשיבים: <b>נפקא ליה</b> <small>[יוצא,</small> נלמד <small>לו</small> הדבר<small>]</small> <b>מ</b>מה שנאמר בתחילת פרשת שחיטת חוץ: <b>"זה הדבר"</b> (ויקרא יז, ב).
<b>דתניא</b> <small>[ש</small>כן <small>שנויה</small> ברייתא<small>]:</small> "איש איש מבית ישראל <b>אשר ישחט</b> שור או כשב או עז" (ויקרא יז, ג) — <b>אין לי</b> שנוהגת הלכה זו <b>אלא</b> ב<b>שוחט בהמה, שחט עוף</b> בחוץ <b>מנא לן</b> <small>[מנין לנו]</small> שגם כן חייב? <b>תלמוד לומר: "או אשר ישחט"</b> — "או" לרבות אף את שחיטת העוף.
<b>יכול אף המולק</b> עוף בחוץ יהא חייב? <b>ו</b>לכאורה <b>דין</b> (קל וחומר) <b>הוא: מה שחיטה</b> ש<b>אין דרך הכשירה בפנים,</b> שהרי אין שוחטים עופות במקדש, אלא מולקים, בכל זאת <b>חייב</b> עליה בחוץ, <b>מליקה ש</b>היא <b>דרך הכשירה בפנים,</b> <b>אינו דין שהוא חייב</b> עליה בחוץ? <b>תלמוד לומר</b> בתחילת הפרשה: <b>"זה הדבר"</b> (ויקרא יז, ב), לומר שרק על שחיטה האמורה בכתוב מתחייב, ולא באופן אחר.
 וחוזרים ושואלים: <b>ור' עקיבא,</b> מדוע אין הוא לומד הלכה זו של מליקה מכאן? ומשיבים: <b>אמר לך</b> <small>[יכול היה לומר לך],</small> <b>ההוא מיבעי ליה</b> <small>[אותו</small> ביטוי, "זה הדבר", <small>נצרך לו]</small> <b>לגזירה שוה</b> לפרשת נדרים, שאף בה נאמר "זה הדבר אשר צוה ה' " (במדבר ל, ב).
<big>ג</big> וממשיכים עוד בבירור המקור בתורה להלכות שבענין זה. <b>והא דתנן</b> <small>[וזו ששנינו]</small> במשנה בפרק הבא: <b>הקומץ</b> את המנחה בחוץ ולא הקטירה, <b>ו</b>כן <b>המקבל דמים</b> מן הקרבנות <b>בחוץ</b> ולא זרקם על המזבח — <b>פטור, מנלן</b> <small>[מנין לנו]?</small> ותמהים על עצם השאלה: <b>ומהיכא תיתי</b> <small>[ומהיכן תבוא,</small> תילמד<small>]</small> שיהיה <b>חייב?</b>
אם תאמר <b>תיתי</b> <small>[תבוא,</small> תילמד<small>],</small> <b>מ</b>תוך השוואה ל<b>שחיטה</b> בחוץ, שחייב אף שלא העלה — יש לפרוך השוואה זו ולומר: <b>מה לשחיטה</b> שיש בה חומרה מיוחדת, <b>שכן נפסלת</b> כששוחט <b>שלא ל</b>שם ה<b>אוכלין</b> בקרבן ה<b>פסח!</b>
ואם תאמר: <b>תיתי</b> <small>[תבוא,</small> תילמד<small>]</small> שבקומץ והמקבל דמים בחוץ חייב <b>מ</b>תוך השוואה ל<b>זריקה,</b> שאינה נפסלת במחשבה זו, ומכל מקום חייבים עליה, כפי שלמדנו לעיל — יש לפרוך ולומר: <b>מה לזריקה</b> שיש בה חומרה מיוחדת, <b>שכן</b> <b>זר</b> שעשה אותה במקדש <b>חייב עליה מיתה.</b> מה שאין כן בקמיצה ובקבלת הדם!

Daf 107b

ואם תאמר: <b>תיתי מבינייא</b> <small>[</small>ש<small>תבוא,</small> תילמד <small>מביניהן]</small> מן הצד השווה שבהן, בשחיטה וזריקה, שהן עבודות וחייב אם עשאן בחוץ — אין לומר כך, ש
<b>אם כן,</b> שניתן ללמוד בדרך זו לגבי עבודות שאינן מפורשות בכתוב, <b>לא יאמר</b> הכתוב <b>בזריקה</b> שחייב עליה, <b>ותיתי מבינייא</b> <small>[ותבוא מביניהן],</small> משחיטה והעלאה.
שכך היית אומר: <b>ותיתי</b> <small>[ותבוא]</small> <b>משחיטה</b> — <b>מה לשחיטה שכן נפסלת</b> כשעשאה <b>שלא לשם אוכלין בפסח. תיתי</b> <small>[תבוא]</small> <b>מהעלאה</b> — <b>מה להעלאה שכן ישנה</b> גם <b>במנחה,</b> וזריקת דמים אינה קיימת במנחה. ומכל מקום יש לומר: <b>ותיתי מבינייא</b> <small>[ותבוא מביניהן],</small> שהן עבודות וחייבין עליהן אם נעשו בחוץ, והוא הדין לזריקה —
<b>להכי כתיב קרא</b> <small>[ל</small>שם <small>כך בא הכתוב]</small> בזריקה, <b>למימר דלא אתא מבינייא</b> <small>[לומר שאינה באה מביניהן].</small> ומתוך שלמדנו מזריקה שאין למדים בדרך זו, נמצא שבקמיצה ובקבלת הדם, שאין להן מקור בכתוב — אין לחייב משום עבודה בחוץ.
<big>א</big> בעקבות מחלוקת ר' ישמעאל ור' עקיבא בעמוד הקודם, מהו המקור לחיוב על זריקה בחוץ, <b>אמר ר' אבהו:</b> מי ש<b>שחט</b> קדשים <b>ו</b>גם <b>זרק</b> דמם בחוץ, <b>לדברי ר' ישמעאל חייב</b> חטאת <b>אחת,</b> שהרי הוא לומד חיוב על זריקה ממה שנאמר "דם יחשב" בענין שחיטה (ויקרא יז, ה), ואם כן הרי זה חיוב אחד. <b>לדברי ר' עקיבא</b> שלומד חיוב על זריקה ממה שנאמר בענין העלאה "או זבח" (ויקרא יז, ח) — <b>חייב שתים.</b>
<b>אביי אמר: אפילו [לדברי] ר' עקיבא אינו חייב אלא אחת,</b> שכן <b>אמר קרא</b> <small>[הכתוב]</small> באזהרה על עבודות חוץ: "כי אם במקום אשר יבחר ה' באחד שבטיך שם תעלה עולותיך ושם תעשה כל אשר אנכי מצוך" (דברים יב, יד), ובלשון הכללית <b>"שם תעשה" הכתוב עשאן לכולן</b> לכל העבודות (חוץ מהעלאה) <b>עבודה אחת,</b> שאינו חייב עליהן אלא חטאת אחת.
 ועוד אמר ר' אבהו (לשיטתו): אם <b>זרק והעלה</b> בחוץ בהעלם אחד, <b>לדברי ר' ישמעאל</b> שלמד דין זריקה משחיטה <b>חייב שתים,</b> אחת משום זריקה ואחת משום העלאה. <b>לדברי ר' עקיבא</b> שלמד דין זריקה מהעלאה, <b>אינו חייב אלא אחת.</b>
<b>אביי אמר: אפילו [לדברי] ר' עקיבא חייב שתים,</b> משום ש<b>להכי פלגינהו קרא</b> <small>[לכך חילק אותם הכתוב]</small> את ההעלאה לחוד ואת שאר העבודות לחוד, ואמר: <b>"שם תעלה... ושם תעשה"</b> (דברים יב, יד), כדי לחייב על העלאה לחוד ועל זריקה לחוד.
 הוסיף ר' אבהו ואמר: אם <b>שחט וזרק והעלה</b> בחוץ בהעלם אחד — <b>לדברי הכל,</b> בין לר' ישמעאל ובין לר' עקיבא, <b>חייב שתים.</b>
<big>ב</big> עוד בדין השוחט קדשים בחוץ, <b>תנו רבנן</b> <small>[שנו חכמים</small> בברייתא<small>]:</small> נאמר בענין זה: "איש איש מבית ישראל אשר ישחט שור או כשב או עז במחנה או אשר ישחט מחוץ למחנה" (ויקרא יז, ג). הואיל ונאמר "אשר ישחט <b>במחנה",</b> ומשמע — אף בתוך המחנה, <b>יכול השוחט עולה,</b> שהיא קדשי קדשים <b>בדרום</b> העזרה, ולא בצפונה, אף הוא <b>יהא חייב</b> כדין השוחט בחוץ? <b>תלמוד לומר</b> מיד בהמשך: "או אשר ישחט <b>(אל) מחוץ למחנה",</b> ללמד שדווקא חוץ למחנה חייב.
 "מחוץ למחנה" <b>יכול</b> לא יהא חייב אלא כששחט <b>חוץ לשלש מחנות</b> מחנה שכינה, מחנה לויה ומחנה ישראל <b>(תלמוד לומר: או עז במחנה"),</b> <b>מנין</b> שחייב <b>אף</b> על שחיטה <b>במחנה לוייה? תלמוד לומר:</b> "אשר ישחט <b>במחנה".</b>
ושבים ושואלים: <b>אי</b> <small>[אם]</small> למדים אנו מהכתוב <b>"במחנה",</b> שחייב גם על שחיטה בתוך המחנה, <b>יכול</b> אף <b>השוחט עולה בדרום</b> העזרה <b>יהא חייב? תלמוד לומר: "או</b> אשר ישחט <b>(אל) מחוץ למחנה",</b> להשמיענו:
<b>מה חוץ למחנה מיוחד</b> בכך שהוא מקום <b>שאין ראוי</b> לא <b>לשחיטת</b> קדשי <b>קדשים ו</b>לא <b>לשחיטת כל זבח,</b> אף מה שנאמר "במחנה" — מקום שאינו ראוי לשחיטת כל זבח. <b>יצא דרום שאף על פי שאין ראוי לשחיטת קדשי קדשים</b> הריהו <b>ראוי לשחיטת קדשים קלים,</b> ולכן, אין זה בכלל שחיטה בחוץ.
 ועל פי כלל זה, <b>אמר עולא: השוחט</b> קדשים <b>על גגו של היכל</b> — <b>חייב</b> משום שחיטה בחוץ, <b>הואיל ואין ראוי לשחיטת כל זבח,</b> שאינו בכלל העזרה הכשירה לשחיטת קדשים. <b>מתקיף לה</b> <small>[מקשה על כך]</small> <b>רבא: אם כן, ניכתוב קרא</b> <small>[שיכתוב המקרא]</small> רק: "או אשר ישחט <b>(אל) מחוץ למחנה" ולא בעי</b> <small>[צריך]</small> מה שנאמר מיד אחר כך: <b>"אל פתח אהל מועד</b> לא הביאו" (ויקרא יז, ד), <b>"אל פתח אהל מועד" למה לי? לאו למעוטי</b> <small>[האם לא למעט]</small> את <b>גגו,</b> שאין חייבים על השחיטה בו, למרות שאינו ראוי לשחיטת כל זבח, שהרי הביאו אל פתח אוהל מועד?
ושואלים: <b>ול</b>שיטת <b>רבא,</b> שכל העזרה והגג בכללה נחשבת כפתח אוהל מועד, <b>אם כן נכתוב</b> <small>[שיכתוב]</small> רק <b>"אל פתח אהל מועד</b> לא הביאו", ומכאן נלמד שכל השוחט חוץ לעזרה חייב, ואם כן <b>"במחנה" "ואל מחוץ למחנה" למה לי? לאו לאתויי</b> <small>[האם לא</small> נלמד מ"במחנה" <small>להביא</small> לרבות<small>]</small> את השחיטה על <b>גגו</b> של היכל לחייב עליה למרות שהיא בכלל העזרה, ומשום כך הוצרך ל"מחוץ למחנה" למעט עולה ששחטה בדרום?
<b>אמר רב מרי:</b> לא, יש לומר כי "במחנה" הובא <b>לאיתויי</b> <small>[להביא,</small> לרבות<small>]</small> מקרה אחר, כשהיתה בהמת קדשים <b>כולה בפנים</b> (בעזרה) <b>ו</b>אילו <b>צוארה</b> היה <b>בחוץ,</b> ושחטה כך, ללמדנו שחייב על כך, ומשום כך הוצרך ל"מחוץ למחנה" למעט עולה ששחטה בדרום.
 ותוהים: כש<b>[צוארה] בחוץ, פשיטא</b> <small>[פשוט]</small> שחייב על כך, ואין צורך למקרא שילמדנו זאת, שהרי <b>אמאי קפיד רחמנא</b> <small>[על מה הקפידה התורה]?</small> על ה<b>שחיטה, ו</b>במקרה זה ה<b>שחיטה בחוץ היא,</b> שהרי צווארה בחוץ! ומשיבים: <b>אלא</b> "במחנה" בא <b>לאיתויי</b> <small>[להביא,</small> לרבות<small>]</small> מקרה אחר, ש<b>כולה</b> עומדת <b>בחוץ וצוארה בפנים,</b> ושחטה כך, שבכל זאת היא נחשבת כבחוץ, וחייב על כך.
<big>ג</big> עוד בדין העלאה בחוץ. <b>איתמר</b> <small>[נאמר]:</small> <b>המעלה</b> קדשים בחוץ <b>בזמן הזה</b> (בימינו) שאין עדיין בית המקדש קיים — <b>ר' יוחנן אמר: חייב, ריש לקיש אמר: פטור.</b>
ומסבירים את שיטותיהם, <b>ר' יוחנן אמר חייב,</b> משום ש<b>קדושה ראשונה</b> שנתקדש בית המקדש <b>קידשה לשעתה וקידשה לעתיד לבא,</b> גם לאחר החורבן, ויש אפשרות לבנות שם מזבח ולהקריב עליו. ולכן העלאה שלא במקום המקדש הריהי העלאה בחוץ. <b>ריש לקיש אמר פטור,</b> משום ש<b>קדושה ראשונה קידשה לשעתה ולא קידשה לעתיד לבא,</b> ואין זו איפוא העלאה בחוץ.
 ושואלים:  <b>נימא</b> <small>[האם נאמר]</small> <b>דבפלוגתא</b> <small>[שבמחלוקת]</small> של <b>ר' אליעזר ור' יהושע קמיפלגי</b> <small>[חלוקים הם]?</small> <b>דתנן</b> <small>[ש</small>כן <small>שנינו</small> במשנה<small>],</small> <b>אמר ר' אליעזר:</b> שמעתי במסורת, כי <b>כשהיו בונין בהיכל</b> בימי עזרא, <b>היו עושים</b> תחילה <b>קלעים</b> (יריעות) כמחיצות <b>בהיכל,</b> קודם שבנו שם את הבנין מאבנים, וגם עשו <b>קלעים בעזרות. אלא שבהיכל</b> היו <b>בונין מבחוץ</b> לקלעים, כדי שלא ייכנסו הבונים לתוך ההיכל, <b>ובעזרה</b> היו <b>בונין מבפנים</b> לקלעים.
<b>אמר ר' יהושע: שמעתי שהיו מקריבין</b> קרבנות על המזבח במקום המקדש <b>אף על פי שאין בית</b> בנוי, <b>ואוכלים קדשי קדשים, אף על פי שאין קלעים</b> לעזרה, וכן שהיו אוכלים <b>קדשים קלים ומעשר שני</b> בירושלים <b>אף על פי שאין חומה</b> לירושלים, <b>מפני שקדושה ראשונה</b> שנתקדש המקדש בימי שלמה <b>קידשה לשעתה וקידשה לעתיד לבא. </b>
לאו <small>[האם לא]</small> <b>מכלל</b> הדברים האלה עולה ש<b>ר' אליעזר סבר</b> <small>[סבור]</small> כי קדושה ראשונה <b>לא קידשה</b> לעתיד לבוא? ולכן הוצרכו לעשות מחיצות — כדי שיוכלו לקדש את העזרה ולהקריב בה עוד קודם שיושלם בנין המקדש. ואם כן מחלוקת ר' יוחנן וריש לקיש הריהי לכאורה כמחלוקתם של תנאים אלו.
<b>אמר ליה</b> <small>[לו]</small> <b>רבינא לרב אשי: ממאי</b> <small>[ממה]</small> אתה מוכיח שנחלקו ר' אליעזר ור' יהושע בדבר זה? <b>דלמא דכולי עלמא</b> <small>[שמא לדעת הכל]</small> <b>קדושה ראשונה קידשה לשעתה וקידשה לעתיד לבא,</b> אלא <b>מר מאי דשמיע ליה קאמר</b> <small>[חכם זה מה ששמע אמר],</small> <b>ומר מאי דשמיע ליה קאמר</b> <small>[וחכם זה מה ששמע אמר],</small> ואין מחלוקת ביניהם כלל! <b>וכי תימא</b> <small>[ואם תאמר],</small> כיון שקדושה ראשונה קיימת, <b>קלעים ל</b>דעת <b>ר' אליעזר למה לי?</b> התשובה היא: <b>לצניעותא בעלמא</b> <small>[לצניעות בלבד],</small> שאין זה נאה שהמקום הקדוש יהיה גלוי.
<big>ד</big> ועוד בדין העלאת קדשים בחוץ, <b>איתמר</b> <small>[נאמר]:</small> <b>המעלה</b> איבר קרבן בחוץ <b>ואין בו</b> בבשרו שיעור <b>כזית, ו</b>היתה בו <b>עצם</b> ש<b>משלימו ל</b>שיעור <b>כזית</b> — <b>ר' יוחנן אמר: חייב, ריש לקיש אמר: פטור.</b>
ומסבירים את שיטותיהם, <b>ר' יוחנן אמר חייב</b>, משום שלדעתו <b>חיבורי</b> הקרבנות ה<b>עולין</b> למזבח, כגון עצם המחוברת לבשר, שאין מצווה להעלותה כשלעצמה — <b>כעולין דמי</b> <small>[</small>הם <small>נחשבים]</small> כאשר הם עם הבשר, ולכן מצטרפת העצם לבשר הקרבן להתחייב על העלאתו בחוץ. <b>ריש לקיש אמר פטור,</b> כי לדעתו <b>חיבורי עולין לאו</b> <small>[לא]</small> <b>כעולין דמו</b> <small>[נחשבים].</small>
<b>בעי</b> <small>[שאל]</small> <b>רבא</b> שאלה זו: <b>המעלה</b> בחוץ

Daf 108a

<b>ראש בן יונה</b> של עולת העוף, <b>שאין בו</b> בעצמו <b>כזית, ו</b>אולם ה<b>מלח</b> שניתן עליו, כדין כל קרבן, הריהו <b>משלימו לכזית, מהו?</b> האם יתחייב על העלאתו בחוץ?
<b>אמר ליה</b> <small>[לו]</small> <b>רבא מפרזקיא לרב אשי: לאו היינו פלוגתייהו</b> <small>[האם אין זו מחלוקתם]</small> של <b>ר' יוחנן וריש לקיש</b> בדין השלמת עצם לשיעור כזית? השיב לו רב אשי: עדיין <b>תיבעי</b> <small>[תישאל,</small> תסתפק<small>]</small> שאלה זו <b>ל</b>דעת <b>ר' יוחנן, ותיבעי</b> <small>[ו</small>כן <small>תישאל]</small> <b>ל</b>דעת <b>ריש לקיש.</b>
ומסבירים: <b>תיבעי</b> <small>[תישאל]</small> <b>לר' יוחנן</b> הסבור שעצם מצטרפת לבשר להשלים לכזית, שכן <b>עד כאן לא</b> שמענו <b>קאמר</b> <small>[שאומר]</small> <b>ר' יוחנן התם</b> <small>[שם]</small> את שיטתו זו <b>אלא</b> דווקא בדינה של <b>עצם,</b> משום <b>דמינא</b> <small>[שמין]</small> של <b>בשר הוא,</b> ולכן אפשר לומר שמצטרפת היא אל הבשר, <b>אבל מלח דלאו מינא דבר</b> <small>[שאינו מין של בן]</small> <b>יונה הוא</b> — שמא <b>לא</b> מצטרף לבשר הקרבן. וכן <b>תיבעי</b> <small>[תישאל]</small> <b>לריש לקיש,</b> שכן <b>עד כאן לא</b> שמענו כי <b>קאמר</b> <small>[שאומר]</small> <b>ריש לקיש התם</b> <small>[שם]</small> שאין העצם מצטרפת לבשר, <b>אלא</b> משום שהדין הוא <b>דאי פריש מינה, לאו מצוה לאסוקי</b> <small>[שאם פרשה</small> העצם ממנה, מבשר הקרבן <small>אין מצוה</small> לשוב ו<small>להעלותה</small> למזבח<small>],</small> <b>אבל הכא</b> <small>[כאן,</small> במלח<small>],</small> <b>דאי פריש</b> <small></small> <small>[שאם פרש]</small> מן הקרבן יש <b>מצוה</b> לחזור ו<b>לאסוקי</b> <small>[להעלותו],</small> שהרי אין קרבן קרב בלא מלח — שמא <b>לא</b> אמר ריש לקיש את שיטתו זו, והמלח מצטרף עם הבשר לשיעור כזית. ומן הצד השני, <b>או דלמא</b> <small>[שמא]</small> <b>לא שנא</b> נאמר שאין הבדל בין דין העצם ודין המלח, וכשיטת ר' יוחנן וריש לקיש לענין עצם, כן שיטתם לענין מלח.
 ומסכמים:  <b>תיקו</b> <small>[תעמוד]</small> הבעייה בלא פתרון.
<big>א</big> שנינו במשנה: <b>ר' יוסי הגלילי אומר:</b> השוחט בחוץ והעלה בחוץ — פטור על ההעלאה, משום שלא העלה אלא דבר פסול. והקשו עליו חכמים, שלשיטתו אף השוחט בפנים ומעלה בחוץ יהיה פטור על ההעלאה, שהרי כבר נפסל הקרבן בשעה שיצא מן העזרה. ולא נשנתה במשנה תשובתו של ר' יוסי לטענה זו.
 ובברייתא נאמר, <b>השיב רבי תחת</b> (במקום) <b>ר' יוסי הגלילי:</b> יש הבדל בין הדברים, שכן <b>מה לשוחט בפנים ומעלה בחוץ,</b> שחייב על העלאתו, <b>ש</b>כן <b>היתה לו שעת הכושר</b> להקריבו בפנים, והקריבו בחוץ, <b>תאמר בשוחט חוץ ומעלה בחוץ, שלא היתה לו שעת הכושר</b> להעלאה מעולם? שהרי נפסל בשחיטתו.
 ובאופן אחר <b>השיב ר' אלעזר בר' שמעון תחת ר' יוסי הגלילי: מה לשוחט בפנים ומעלה בחוץ,</b> שחייב על ההעלאה, <b>שכן קודש מקבלו</b> שאף שהוא פסול לכתחילה להקרבה, אם חזר והכניסו למקדש והעלהו על המזבח, אין מורידים אותו (לעיל זבחים פד,א), <b>תאמר בשוחט בחוץ, שאין קודש מקבלו?</b>
ושואלים: <b>מאי בינייהו</b> <small>[מה</small> ההבדל <small>ביניהם,</small> בין רבי ור' אלעזר בר' שמעון<small>]?</small> <b>אמר זעירי: שחיטת לילה</b> <b>איכא בינייהו</b> <small>[יש ביניהם],</small> ששחט קרבן בלילה בפנים, והוציאו לחוץ והעלהו: להסברו של רבי, כיון שלא היתה לו שעת הכושר להקרבה, שהרי נפסל בשחיטה — הריהו פטור על ההעלאה בחוץ. ולהסברו של ר' אלעזר בר' שמעון, כיון שהקודש מקבלו, שהרי אם עלה לא ירד — הריהו חייב על ההעלאה בחוץ.
<b>רבה אמר:</b> <b>קבלה</b> שקיבל דמו של הקרבן <b>בכלי חול איכא בינייהו</b> <small>[יש ביניהם],</small> שהואיל ודם זה פסול ואין זורקים אותו — לא היתה לקרבן שעת הכושר, ולכן להסבר רבי אינו חייב על ההעלאה בחוץ. ואולם בדיעבד הקודש מקבלו, ולכן להסבר ר' אלעזר בר' שמעון הריהו חייב על ההעלאה בחוץ.
<big>ב</big> עוד שנינו במשנה: אדם <b>טמא שאכל בין</b> בשר <b>קודש</b> טמא ובין קדש טהור, הריהו חייב משום אכילת קדשים בטומאה. ור' יוסי סבור שטמא שאכל קודש טמא — הריהו פטור, הואיל ולא אכל אלא דבר טמא. והקשו עליו חכמים: אף טמא שאכל קודש טהור, כיון שנגע בו כדי לאוכלו הרי טימאו בכך, ובכל זאת מודה ר' יוסי שהוא חייב על אכילתו, ומה ההבדל באיזה אופן נטמא הבשר?
 ושואלים:  <b>שפיר קאמרי ליה רבנן</b> <small>[יפה אומרים לו חכמים]</small> <b>לר' יוסי הגלילי,</b> ומה הוא עונה על כך?
<b>אמר רבא:</b> באמת, <b>כל היכא</b> <small>[מקום]</small> ש<b>נטמא טומאת הגוף</b> (שנטמא האדם) <b>ואחר כך נטמא בשר</b> הקודש — <b>דכולי עלמא לא פליגי</b> <small>[הכל אינם חלוקים],</small> וגם ר' יוסי הגלילי סבור שהוא <b>חייב, שכן</b> איסור אכילת הקודש ב<b>טומאת הגוף</b> שהוא <b>בכרת</b> כבר חל, ושוב אינו פוקע גם אם נטמא הקודש.
<b>כי פליגי</b> <small>[כאשר נחלקו</small> ר' יוסי וחכמים<small>]</small> הרי זה <b>כשנטמא בשר</b> ונאסר באכילה, <b>ואחר כך נטמא הגוף,</b>
<b>דרבנן סברי</b> <small>[שחכמים סבורים]:</small> אף שבדרך כלל אין איסור חל על איסור, הרי כאן איסור אכילת קדשים בטומאת הגוף — איסור כולל הוא, שהוא חל על כל הקדשים, ובמקרה זה <b>אמרינן מיגו</b> <small>[אומרים אנו "מתוך"],</small> כלומר, מתוך שחל איסור טומאת הגוף על אכילת בשר טהור, הוא חל גם על אכילת הבשר הטמא. <b>ו</b>אילו <b>ר' יוסי הגלילי סבר</b> <small>[סבור]:</small> <b>לא אמרינן מיגו</b> <small>[אין אנו אומרים "מתוך"],</small> ולכן חל כאן הכלל שאין איסור חל על איסור.
 ושואלים:  <b>ו</b>לשיטת <b>ר' יוסי, נהי דמיגו לא אמרינן</b> <small>[אם אמנם ש"מתוך"</small> <small>אין אנו אומרים],</small> מכל מקום <b>תיתי</b> <small>[תבוא]</small> <b>טומאת הגוף דחמירא</b> <small>[ש</small>היא <small>חמורה]</small> <b>ו</b>משום כך <b>תחול על טומאת בשר!</b>
<b>אמר רב אשי: ממאי</b> <small>[ממה,</small> מניין<small>]</small> ש<b>טומאת הגוף חמורה? דלמא</b> <small>[שמא]</small> <b>טומאת בשר חמורה.</b> שאף על פי שאין עונשה מרובה כשל טומאת הגוף, יש צד אחר שהיא חמורה בה, <b>שכן אין לה טהרה במקוה</b> כטומאת גוף האדם שנטמא!
<big>ג משנה</big> ועוד בהלכות שחיטת קדשים והעלאתם מחוץ לעזרה: יש <b>חומר</b> <b>בשחיטה מבעלייה</b> (העלאה), <b>ו</b>יש חומרה <b>בעלייה מבשחיטה.</b>
ומפרטים: <b>חומר בשחיטה</b> מהעלאה, <b>שהשוחט</b> קדשים בחוץ אפילו <b>להדיוט,</b> כלומר, לצורך אכילת אדם ולא לשם שמים — <b>חייב, ו</b>אילו <b>המעלה</b> קרבן בחוץ <b>ל</b>שם <b>הדיוט</b> — <b>פטור. חומר בעלייה</b> משחיטה: <b>שנים שאחזו בסכין ו</b>ביחד <b>שחטו</b> קדשים בחוץ — <b>פטורים,</b> אבל אם שנים <b>אחזו באבר</b> מהקרבן <b>והעלו</b> אותו ביחד בחוץ — <b>חייבין.</b>
ועוד בהלכות העלאת קדשים בחוץ: אם <b>העלה</b> קדשים בחוץ בשגגה, ו<b>חזר והעלה</b> חלקים מאותה בהמה בשגגה, <b>ו</b>שוב <b>חזר והעלה</b> — <b>חייב</b> חטאת <b>על כל עלייה, דברי ר' שמעון. ר' יוסי אומר: אינו חייב אלא אחת.</b>
ועוד אמר ר' יוסי בהלכות אלו: <b>ואינו חייב</b> על העלאה בחוץ <b>עד שיעלה לראש המזבח</b> דווקא. <b>ר' שמעון אומר: אפילו העלה</b> בחוץ <b>על הסלע או על האבן</b> שאינם מזבח — גם כן <b>חייב.</b>
<big>ד גמרא</big> שנינו במשנה שהשוחט קדשים בחוץ להדיוט הריהו חייב על כך, ואילו המעלה בחוץ להדיוט פטור. ושואלים: <b>מאי שנא</b> <small>[במה שונה]</small> <b>המעלה להדיוט</b> ש<b>פטור</b> על כך? משום <b>דכתיב</b> <small>[שנאמר]</small> בדינו של השוחט קדשים בחוץ: "ואל פתח אהל מועד לא יביאנו לעשות אותו <b>לה' "</b>(ויקרא יז, ט), שאינו חייב על העלאה בחוץ אלא אם כן היה זה לה', ואולם <b>בשחיטה נמי הכתיב</b> <small>[גם כן הרי נאמר]</small> בדומה לכך: "...או אשר ישחט מחוץ למחנה. ואל פתח אהל מועד לא הביאו להקריב קרבן <b>לה' "</b>(ויקרא יז, ג — ד)!
 ומשיבים:  <b>שאני התם</b> <small>[שונה שם</small> בשחיטה], ש<b>אמר קרא</b> <small>[המקרא]:</small> <b>"איש איש</b> מבית ישראל... או אשר ישחט מחוץ למחנה" (ויקרא יז, ג), והרי זה לשון ריבוי, שאף על שחיטה להדיוט הריהו חייב. ומקשים: והרי <b>גבי</b> <small>[אצל]</small> <b>העלאה נמי כתיב</b> <small>[גם כן נאמר]:</small> <b>"איש איש"</b> (ויקרא יז, ח)! ומשיבים: <b>מיבעי ליה</b> <small>[נצרך לו]</small> ריבוי זה <b>ל</b>רבות <b>שנים שהעלו באבר</b> שהם <b>חייבין.</b>
ומקשים: <b>אי הכי</b> <small>[אם כך],</small> <b>הכא נמי מיבעי ליה</b> <small>[כאן גם כן</small> בשחיטה <small>צריך אותו]</small> <b>לשנים שאחזו בסכין ושחטו שחייבין,</b> ולא כפי ששנינו במשנתנו! ומשיבים: <b>שאני התם</b> <small>[שונה שם</small> בשחיטה בחוץ<small>],</small> שכן <b>אמר קרא</b> <small>[המקרא]:</small> "ונכרת האיש <b>ההוא"</b> (ויקרא יז, ד), לומר: בענין זה מדובר דווקא באדם <b>אחד ולא שנים.</b>
ומקשים על כך: <b>אי הכי</b> <small>[אם כך],</small> <b>גבי</b> <small>[אצל]</small> <b>העלאה נמי</b> <small>[גם כן],</small> <b>הא כתיב</b> <small>[הרי נאמר]:</small> "ונכרת האיש <b>ההוא"</b> (ויקרא יז, ט)! ומשיבים: אותו מקרא האמור בהעלאה <b>מיבעי ליה</b> <small>[צריך אותו]</small>

Daf 108b

<b>למעוטי</b> <small>[למעט]</small> המעלה קדשים בחוץ כשהוא <b>שוגג,</b> או <b>אנוס ו</b>כן כשהוא <b>מוטעה</b> בדבר. שכן הלשון "ההוא" מורה על אדם שלם בדעתו בדבר זה שהוא עושה. וחוזרים ושואלים: <b>אי הכי</b> <small>[אם כך],</small> <b>הכא נמי מיבעי למעוטי</b> <small>[כאן</small> בשחיטה בחוץ <small>גם כן צריך</small> "ההוא" כדי <small>למעט]</small> <b>אנוס שוגג ומוטעה!</b>
ומשיבים: <b>תרי</b> <small>[שתי]</small> <b>"ההוא" כתיבי</b> <small>[נאמרו]</small> בדין השוחט בחוץ ("דם יחשב לאיש ההוא דם שפך ונכרת האיש ההוא", ויקרא יז, ד), ומן האחד למדים למעט אנוס שוגג ומוטעה, ומן האחר למדים למעט שנים ששחטו בחוץ. בתחילת הדיון נאמר כי אף שנאמר "לה'" בענין שחיטה בחוץ (ויקרא יז, ד), מכל מקום גם השוחט להדיוט חייב, מריבוי הכתובים "איש איש".
<b>ו</b>שואלים: <b>אלא</b> לפי זה <b>"לה' " למה לי?</b> ומשיבים: <b>להוציא שעיר המשתלח</b> ביום הכיפורים, שאם שחטו בחוץ איננו חייב עליו כרת.
<big>א</big> עוד שנינו במשנתנו שיש <b>חומר</b> (חומרה) <b>בהעלאה</b> מבשחיטה, ששנים שהעלו ביחד אבר קדשים בחוץ — חייבים, ואילו שנים ששחטו ביחד — פטורים.
 ובענין זה <b>תנו רבנן</b> <small>[שנו חכמים</small> בברייתא<small>]:</small> מה שנאמר בדינו של המעלה קדשים בחוץ: <b>"איש איש...</b> אשר יעלה עולה או זבח". (ויקרא יז, ח), <b>מה תלמוד לומר</b> (איזה לימוד מלמדנו יתור לשון זה)? הרי זה בא <b>לרבות שנים שאחזו באבר והעלו שחייבין.</b> ונצרך לכך לימוד מיוחד משום <b>שיכול</b> היית לומר: <b>והלא דין</b> (קל וחומר) <b>הוא: ומה</b> שחיטה בחוץ שהיא חמורה, שהרי <b>השוחט להדיוט שחייב</b> על כך, בכל זאת <b>שנים שאחזו בסכין ושחטו</b> יחד — <b>פטורין.</b> העלאה בחוץ שהיא קלה, שהרי <b>המעלה להדיוט שפטור</b> על כך — <b>אינו דין</b> <b>ששנים שאחזו</b> באבר והעלוהו יהיו <b>פטורין?</b> לכך <b>תלמוד לומר: "איש איש"</b> לרבות, אלו <b>דברי ר' שמעון.</b>
<b>ר' יוסי אומר:</b> מה שנאמר בדינו של המעלה "האיש <b>ההוא"</b> (ויקרא יז, ט) — דווקא <b>אחד ולא שנים. אם כן, מה תלמוד לומר "איש איש"?</b> אין כפילות זו באה ללמדנו דבר, אלא <b>דברה תורה כלשון בני אדם.</b>
ושואלים: <b>ו</b>לשיטת <b>ר' שמעון,</b> מה מלמדנו הלשון "ההוא"? ומשיבים: <b>האי</b> <small>[אותו]</small> <b>"ההוא" מיבעי ליה</b> <small>[צריך אותו]</small> <b>למעוטי</b> <small>[למעט]</small> <b>שוגג, אנוס, מוטעה.</b> חוזרים ושואלים: <b>ור' יוסי,</b> שלומד מכאן לפטור שנים שהעלו, מהיכן לומד הוא פטור שוגג אנוס ומוטעה? ומשיבים: דין זה נלמד <b>מ</b>מה שהיה יכול לכתוב <b>"הוא",</b> וכתב <b>"ההוא".</b> ומעירים: <b>ו</b>אילו <b>ר' שמעון,</b> את הייתור <b>"הוא" "ההוא" לא דריש</b> <small>[אינו דורש].</small>
ומקשים: <b>ו</b>לשיטת <b>ר' יוסי, מדהאי</b> <small>[מ</small>תוך <small>שזה]</small> מה שנאמר <b>"איש איש"</b> בהעלאה, אינו מלמד דבר, אלא <b>דברה תורה כלשון בני אדם,</b> אם כן יש לומר לגבי <b>ההוא</b> <small>[אותו]</small> <b>"איש איש"</b> בשחיטה (ויקרא יז, ג) <b>נמי</b> <small>[גם כן]</small> כי <b>דברה תורה כלשון בני אדם. ואלא</b> לפי זה <b>השוחט להדיוט מנא ליה</b> <small>[מנין לו]</small> ש<b>חייב?</b> ומשיבים: <b>נפקא ליה</b> <small>[יוצא לו]</small> הדבר <b>מ</b>מה שנאמר: <b>"דם יחשב לאיש ההוא דם שפך"</b> (ויקרא יז, ד) — <b>ואפילו השוחט לאיש,</b> ולא רק לה'.
<big>ב</big> עוד שנינו במשנתנו בדין העלאת קדשים בחוץ, שאם <b>העלה</b> בשוגג, ונודע לו, <b>וחזר והעלה</b> בשוגג, לדעת ר' שמעון חייב חטאת על כל העלאה והעלאה, ולדעת ר' יוסי אינו חייב אלא אחת בלבד.
 ובהסבר מחלוקתם <b>אמר ריש לקיש: מחלוקת</b> זו היא דווקא <b>בארבעה וחמשה אברים,</b> שהעלם בנפרד, <b>דמר סבר</b> <small>[שחכם זה,</small> ר' יוסי, <small>סבור]:</small> <b>כי כתיב</b> <small>[כאשר נאמר]</small> בענין המעלה בחוץ <b>"לעשות אתו"</b> (ויקרא יז, ט), ומשם למדנו כי דווקא <b>על השלם</b> <b>הוא חייב ואינו חייב על החסר</b> — על <b>כל הבהמה כתיב</b> <small>[נאמר],</small> שרק אם העלה את כל הבהמה הוא חייב. ולכן גם אם העלה ארבעה וחמישה איברים בנפרד אינו חייב אלא אחת. <b>ומר סבר</b> <small>[וחכם זה,</small> ר' שמעון, <small>סבור]:</small> הלשון "אותו" — על <b>כל אבר ואבר כתיב</b> <small>[נאמר],</small> ולכן המעלה ארבעה וחמישה איברים הריהו חייב על כל העלאה והעלאה. <b>אבל</b> במעלה <b>אבר אחד</b> שחתכו והעלהו בכמה פעמים — <b>דברי הכל אינו חייב אלא אחת.</b>
<b>ור' יוחנן אמר: מחלוקת</b> ר' יוסי ור' שמעון היא דווקא <b>ב</b>מקרה שהעלה <b>אבר אחד,</b> שחתכו והעלהו בכמה פעמים. ואף שבקדשים שנשחטו בחוץ אין חולק על כך שאינו חייב על העלאה בחוץ של איבר חסר, נחלקו כאן בקדשים שנשחטו בפנים והוא מעלה אותם בחוץ, <b>דמר סבר</b> <small>[שחכם זה,</small> ר' שמעון, <small>סבור]:</small> <b>מוקטרי פנים,</b> כלומר, קרבנות שנשחטו בפנים, <b>שחסרו</b> איבריהם, <b>והעלה</b> את האיבר החסר <b>בחוץ</b> — <b>חייב</b> עליו, ולכן אם העלה בנפרד חלקים של איבר כזה — הריהו חייב על כל אחד ואחד. <b>ומר סבר</b> <small>[וחכם זה,</small> ר' יוסי, <small>סבור]:</small> מוקטרי פנים שחסרו והעלם בחוץ — <b>פטור,</b> ולכן אינו חייב אלא חטאת אחת על כל האיבר. <b>אבל בארבעה וחמשה איברין</b> שהעלם בנפרד — <b>דברי הכל חייב על כל אבר ואבר,</b> ולא רק על בהמה שלמה.
 ומעירים:  <b>ופליגא</b> <small>[וחלוקים]</small> דברים אלה על דברי <b>עולא,</b> ש<b>אמר עולא: הכל מודים במוקטרי פנים שחסרו והעלו בחוץ שחייב</b> עליהם. <b>לא נחלקו אלא במוקטרי בחוץ שחסרו והעלו בחוץ, דמר סבר</b> <small>[שחכם זה,</small> ר' יוסי, <small>סבור]:</small> <b>פטור</b> עליהם, <b>ומר סבר</b> <small>[וחכם זה,</small> ר' שמעון <small>סבור]:</small> <b>חייב.</b>
<b>איכא דאמרי</b> <small>[יש שאומרים],</small> שכך <b>אמר עולא</b> (כשיטת ר' יוחנן, רבו): <b>הכל מודים במוקטרי חוץ שחסרו והעלו בחוץ שהוא פטור. לא נחלקו אלא במוקטרי פנים שחסרו והעלו בחוץ, דמר סבר</b> <small>[שחכם זה</small> ר' יוסי <small>סבור]</small> שהוא <b>פטור, ומר סבר</b> <small>[וחכם זה</small> ר' שמעון <small>סבור]</small> שהוא <b>חייב.</b>
ומעירים: <b>ופליגי דאבוה</b> <small>[וחלוקים</small> דבריו <small>של אביו]</small> של <b>שמואל אלישנא קמא</b> <small>[על הלשון הראשונה]</small> בשם <b>עולא.</b> שכך <b>אמר אבוה</b> <small>[אביו]</small> של <b>שמואל: כמאן מהדרינן</b> <small>[כ</small>דעת <small>מי מחזירים אנו]</small> איברים <b>פוקעין לגבי</b> <small>[אצל]</small> ה<b>מזבח? כמאן</b> <small>[כ</small>דעת <small>מי]</small> — ש<b>לא כ</b>דעת <b>ר' יוסי,</b> שהרי הוא פוטר אם העלה בחוץ איבר חסר של מוקטרי פנים. ומכאן שאיבר כזה (וכגון שנשרף במקצתו ופקע מעל המזבח) אינו ראוי להקטרה בפנים. ואילו ללשון הראשונה של עולא אפילו ר' יוסי מודה שהוא חייב על כך.
<big>ג</big> <b>ו</b>עוד נחלקו ר' יוסי ור' שמעון במשנתנו בדין העלאת קדשים בחוץ, שלדעת ר' יוסי <b>אינו חייב עד שיעלה</b> על מזבח דווקא, ולדעת ר' שמעון — אף אם העלה על הסלע או על האבן חייב. ובהסבר השיטות, <b>אמר רב הונא: מאי טעמא</b> <small>[מה הטעם]</small> של <b>ר' יוסי? דכתיב</b> <small>[ש</small>כן <small>נאמר]</small> <b>"ויבן נח מזבח לה'</b> ויקח מכל הבהמה הטהורה ומכל העוף הטהור ויעל עולות במזבח" (בראשית ח, כ), הרי שאין העלאה אלא זו הנעשית על מזבח.
<b>אמר ר' יוחנן: מאי טעמא</b> <small>[מה הטעם]</small> של <b>ר' שמעון? דכתיב</b> <small>[ש</small>כן <small>נאמר]</small> בקרבן שהקריב מנוח אבי שמשון: <b>"ויקח מנוח את גדי העזים ואת המנחה ויעל על הצור לה' "</b>(שופטים יג, יט), הרי שיש העלאה אף על הסלע, ובלא מזבח.
 ושואלים:  <b>ואידך נמי</b> <small>[והאחר,</small> ר' שמעון, <small>גם כן]</small> <b>והכתיב</b> <small>[והרי נאמר]:</small> <b>"ויבן</b> נח <b>מזבח לה' "!</b> ומשיבים: <b>ההוא</b> <small>[אותו]</small> מקרא בא לציין <b>גובהה בעלמא</b> <small>[גובה בלבד],</small> שהיה זה מקום מוגבה מן הקרקע, ולא שהיה זה מזבח בדווקא. וחוזרים ושואלים: <b>ואידך נמי</b> <small>[והאחר,</small> ר' יוסי, <small>גם כן]</small> <b>הא כתיב</b> <small>[הרי נאמר]:</small> <b>"ויקח מנוח...</b> ויעל על הצור"! ומשיבים: <b>הוראת שעה היתה</b> זו, ואין ללמוד ממנה.
<b>ואיבעית אימא</b> <small>[ואם תרצה אמור]</small> ש<b>היינו טעמא</b> <small>[זהו הטעם]</small> של <b>ר' שמעון, כדתניא</b> <small>[כמו ששנויה</small> ברייתא<small>],</small> <b>ר' שמעון אומר:</b> נאמר "וזרק הכהן את הדם על <b>מזבח</b> ה' <b>פתח אהל מועד"</b> (ויקרא יז, ו), לומר שדווקא במשכן יש מזבח, ו<b>אין</b> צורך ב<b>מזבח בבמה</b> של יחיד בזמן היתר הבמות, כדי להקריב. <b>לפיכך</b> אם <b>העלה על הסלע או על האבן</b> בבמה — <b>חייב.</b>
ויש לתמוה: אם מדובר בשעת היתר הבמות, אם כן <b>"יצא</b> ידי חובתו" <b>מיבעי ליה</b> <small>[צריך היה לו</small> לומר<small>]!</small> אלא: <b>הכי קאמר</b> <small>[כך הוא אומר]:</small> הואיל ובשעת היתר במות אין צורך במזבח, <b>לפיכך בשעת איסור הבמות</b> אם <b>העלה על הסלע או על האבן</b> — <b>חייב.</b>
ובענין זה של מזבח בבמה בזמן היתר הבמות, <b>בעי</b> <small>[שאל]</small> <b>ר' יוסי בר' חנינא: קרן</b> בכל קצה של מזבח, <b>וכבש ויסוד וריבוע</b> (שיהא המזבח מרובע), שבמקדש אין המזבח כשר בלעדיהם, <b>מהו</b> דינם <b>שיעכבו בבמה?</b>
<b>אמר ליה</b> <small>[לו]</small> <b>ר' ירמיה, תניא</b> <small>[שנויה</small> ברייתא<small>]:</small> <b>קרן וכבש וריבוע ויסוד, מעכבין</b> בשעת היתר הבמות <b>בבמה גדולה</b> שעושים לכל ישראל, כגון זו שבנוב ושבגבעון, <b>ואין מעכבין</b> <b>בבמה קטנה</b> של אדם פרטי.

Daf 109a

<big>א משנה</big> <b>אחד קדשים כשרין, ואחד קדשים פסולין שהיה פסולן בקודש</b> תוך כדי עבודה במקדש, <b>והקריבן בחוץ</b> לעזרה — <b>חייב</b> עליהם משום הקרבה בחוץ.
<b>המעלה</b> (המקריב) שיעור <b>כזית מן</b> בשר <b>העולה ומן האימורין</b> (החלבים) <b>בחוץ</b> — <b>חייב,</b> אף שלא היה בבשר עצמו כשיעור זית.
<big>ב גמרא</big> שנינו במשנתנו שחייבים על העלאתם בחוץ בין של קדשים כשרים ובין של קדשים שנפסלו בקודש. ובמקורה של הלכה זו <b>תנו רבנן</b> <small>[שנו חכמים]:</small> נאמר בפרשת העלאה בחוץ <b>"אשר יעלה עלה או זבח.</b> ואל פתח אהל מועד לא יביאנו לעשות אותו לה'" (ויקרא יז, ח—ט). ומסבירים מה בא ללמד כל חלק מן הכתוב: "עולה" — <b>אין לי</b> שדין זה נוהג <b>אלא</b> בקרבן <b>עולה,</b> שקרב כולו על המזבח, <b>מנין לרבות אימורי אשם ואימורי חטאת ואימורי קדשי קדשים ואימורי קדשים קלים,</b> שמוקטרים אף הם על המזבח, שאם העלה אותם בחוץ שהוא חייב? <b>תלמוד לומר: "זבח",</b> כל שאר הזבחים.
<b>מנין לרבות</b> גם שאר דברים הקרבים על המזבח: <b>הקומץ</b> המנחה, <b>והלבונה</b> (הנקטרת עם הקומץ), <b>והקטורת</b> המוקטרת בכל יום על המזבח הפנימי, <b>ומנחת כהנים ומנחת</b> חביתין של <b>כהן משיח</b> (כהן גדול) הקריבה בכל יום, ששתיהן עולות כליל על המזבח, <b>ו</b>כן <b>המנסך</b> בחוץ <b>שלשת לוגין יין</b> (שהוא המועט מכל הנסכים שמנסכים על המזבח), <b>ושלשת לוגין מים</b> שמנסכים על המזבח בחג הסוכות, מנין שחייבים על כל אלה אם העלם בחוץ? <b>תלמוד לומר: "ואל פתח אהל מועד לא יביאנו"</b> (ויקרא יז, ח—ט), ללמדנו ש<b>כל</b> <b>הבא לפתח אהל מועד</b> להיות מוקרב על המזבח — <b>חייבין עליו</b> על העלאתו <b>בחוץ.</b>
וממשיכים לברר, <b>ואין לי</b> שחייבים <b>אלא</b> על העלאה בחוץ <b>קדשים כשרים</b> שכן הם ראויים להיות מוקרבים על המזבח, <b>מנין לרבות</b> גם קדשים <b>פסולין</b> שהיה פסולם בקודש,
<b>כגון הלן</b> כל הלילה מחוץ למזבח, <b>והיוצא</b> חוץ לעזרה, <b>והטמא, ושנשחט</b> במחשבה להקריבו או לאוכלו <b>חוץ לזמנו</b> <b>ו</b>כן במחשבת <b>חוץ למקומו,</b> <b>ושקבלו פסולין</b> לעבודה <b>וזרקו את דמו,</b> וכן <b>ה</b>קרבנות שדמיהם <b>ניתנין למטה</b> (מחוט הסיקרא שבמזבח) <b>שנתנן למעלה,</b> <b>והניתנין למעלה שנתנן למטה, והניתנין בחוץ</b> במזבח החיצון <b>שנתנן בפנים</b> בהיכל, <b>והניתנין בפנים שנתנן בחוץ, ופסח וחטאת שנתנן</b> את דמם <b>שלא לשמן,</b>
<b>מנין</b> שעל כל אלה חייבים על העלאתם בחוץ, אף שהם פסולים? <b>תלמוד לומר: "לא יביאנו לעשות"</b> (ויקרא יז, ח—ט), לומר: <b>כל המתקבל</b> ונעשה <b>בפתח אהל מועד,</b> אפילו בדיעבד — <b>חייבין עליו בחוץ.</b> וכל פסולים אלה, אם עלו על המזבח לא ירדו.
<big>ג</big> שנינו במשנתנו ש<b>המעלה כזית מן</b> בשר <b>העולה</b> ומן האימורים בחוץ חייב. ונדייק מכאן: <b>עולה ואימוריה</b> — <b>אין</b> <small>[כן],</small> מצטרפים לשיעור כזית לחייב על העלאה בחוץ. אבל בשר <b>שלמים ואימוריהן</b> — <b>לא,</b> מפני שאין בשר השלמים ראוי ליקרב על המזבח, שהרי הוא נאכל.
ומעירים: <b>תנינא להא דתנו רבנן</b> <small>[שנינו</small> במשנתנו <small>את זו ששנו חכמים</small> בברייתא<small>]:</small> <b>עולה ואימוריה מצטרפין ל</b>שיעור <b>כזית ל</b>חייב משום <b>העלותן בחוץ, ולחייב עליהן משום</b> אכילת <b>פיגול, ו</b>משום אכילת <b>נותר וטמא.</b> ואם כן יש לדייק גם בברייתא, שדווקא בעולה הדין כן ולא בשלמים.
ושואלים: <b>בשלמא</b> <small>[נניח]</small> לגבי <b>העלאת</b> חוץ, מובן הדבר: <b>עולה</b> שהיא קריבה <b>כליל</b> על המזבח — <b>אין</b> <small>[כן]</small> מצטרפים הבשר והאימורים, <b>שלמים</b> — <b>לא</b> מצטרף הבשר לאימורים, שהרי אינו קרב על המזבח. <b>אלא</b> לענין אכילת <b>פיגול ונותר וטמא מאי טעמא</b> <small>[מה הטעם]</small> אין מצטרפים בשר שלמים ואימוריהם?
<b>והא תנן</b> <small>[והרי שנינו</small> במשנה במסכת מעילה<small>]:</small> <b>כל הפגולין</b> (הדברים שנאסרו משום פיגול) <b>מצטרפין</b> לשיעור כזית, לחייב את האוכל מהם, <b>ו</b>כן <b>כל הנותרין מצטרפין.</b> ואם כן, <b>קשיא</b> <small>[קשה]</small> מדין <b>פיגול</b> השנוי במשנה זו על דין <b>פיגול</b> השנוי בברייתא, וכן <b>קשיא</b> <small>[קשה]</small> מדין <b>נותר</b> על דין <b>נותר!</b>
ומשיבים: מ<b>פיגול</b> על <b>פיגול לא קשיא</b> <small>[קשה],</small> שכן <b>כאן</b> שבשר השלמים והאימורים מצטרפים, מדובר <b>ב</b>אכילת <b>פיגול,</b> שכבר התפגל הקרבן במחשבת חוץ לזמנו. ואילו <b>כאן</b> שאינם מצטרפים, מדובר <b>במחשבת פיגול,</b> שמחשבה להקטיר פחות מכזית אימורים לאחר זמנו, ולאכול פחות מכזית בשר לאחר זמנו — אינה מצטרפת לאסור את הקרבן משום פיגול.
 וכן גם הסתירה מדין <b>נותר</b> על דין <b>נותר לא קשיא</b> <small>[קשה]:</small> <b>כאן</b> ששנינו שכל הנותרים מצטרפים, מדובר <b>ב</b>אכילת <b>נותר</b> ממש, <b>כאן</b> בברייתא שדייקנו בה שדווקא בעולה הבשר והאימורים מצטרפים לכזית, אבל לא בשלמים, מדובר <b>ב</b>מקרה <b>ש</b>אבד או נשרף הקרבן, ו<b>ניתותרו</b> חצי כזית מן האימורים וחצי כזית מן הבשר <b>עד שלא נזרק הדם,</b> ולגבי השאלה האם ניתן לזרוק את הדם על אותו כזית.
<b>ומני</b> <small>[ו</small>שיטת <small>מי היא</small> ברייתא זו<small>]?</small> שיטת <b>ר' יהושע היא. דתניא</b> <small>[ששנויה</small> ברייתא<small>],</small> <b>ר' יהושע אומר: כל הזבחים שבתורה,</b> חוץ מקרבן עולה, <b>ש</b>אבדו או שנטמאו ו<b>נשתייר בהן כזית בשר</b>

Daf 109b

<b>ו</b>כן אם נשתייר מהם רק <b>כזית חלב</b> שעולה למזבח — הרי זה <b>זורק את הדם</b> עליהם, ויצא ידי חובת קרבנו.
 ואולם אם נשאר מהם רק <b>חצי זית בשר וחצי זית חלב</b> — <b>אינו זורק</b> עליהם <b>את הדם,</b> משום שלא נותר מן הקרבן שיעור ראוי לא לאכילה ולא להקרבה על המזבח. <b>ובעולה</b> אפילו <b>חצי זית בשר וחצי זית חלב</b> — <b>זורק</b> עליה <b>את הדם, מפני שכולה כליל</b> וגם הבשר וגם החלב קרבים על המזבח. <b>ומנחה אפילו כולה קיימת</b> — <b>לא יזרוק.</b>
ותוהים: <b>מנחה מאי עבידתה</b> <small>[מה מעשיה,</small> עניינה כאן<small>],</small> והרי אין זריקת דם במנחות? <b>אמר רב פפא:</b> הכוונה היא ל<b>מנחת נסכים הבאה עם הזבח,</b> שאפילו שהיא עצמה כולה קיימת, אין היא נחשבת עיקר הזבח, שיזרקו דמים בשבילה.
<big>א משנה</big> <b>הקומץ</b> של המנחה, המוקטר על המזבח, <b>והלבונה</b> הנקטרת עם הקומץ, <b>והקטרת</b> המוקטרת בכל יום על המזבח הפנימי, <b>ומנחת כהנים</b> העולה כולה על המזבח, <b>ומנחת</b> חביתין של <b>כהן משיח</b> (כהן גדול) הקריבה בכל יום כליל על המזבח, <b>ומנחת נסכים</b> הבאה עם הקרבן, ומוקטרת כולה על המזבח, <b>שהקריב מאחת מהן כזית בחוץ</b> לעזרה — <b>חייב</b> משום העלאה בחוץ. <b>ר' אליעזר פוטר עד שיקריב את כולן</b> בשלמותם, כפי שהיה מוקרב כדינו במקדש. <b>ו</b>מכל מקום, גם לדעת ר' אליעזר, <b>כולן</b> <b>שהקריב</b> אותם תחילה <b>בפנים ושייר מהן כזית, ו</b>לאחר מכן <b>הקריבו</b> את אותו כזית <b>בחוץ</b> — <b>חייב,</b> כיון שבכך היתה נשלמת הקטרה.
<b>וכולן,</b> כל אלה שנשנו במשנתנו, <b>שחסרו כל שהו</b> לפני הקטרתם, ונפסלו בכך, <b>והקריבו</b> אותם כך כפי שהם <b>בחוץ</b> — <b>פטור.</b>
<b>המקריב</b> בשר <b>קדשים</b> הנאכלים, <b>ו</b>איתם הקריב גם את ה<b>אימורים</b> שלהם, <b>בחוץ</b> — <b>חייב</b> על הקטרת האימורים, למרות שאינו חייב על הבשר.
<big>ב גמרא</big> שנינו במשנה שהמקטיר קטורת בשיעור כזית בחוץ חייב. ובענין זה <b>תנו רבנן</b> <small>[שנו חכמים</small> בברייתא<small>]:</small> <b>המקטיר</b> קטורת <b>כזית בחוץ</b> — <b>חייב,</b> אף שאין בה שיעור הקטרה הראוי למקדש, שהוא משקל פרס (חצי מנה). ואילו המקטיר פחות מכשיעור הראוי, כגון <b>חצי פרס בפנים</b> — <b>פטור.</b> ומבררים את האמור בסוף ברייתא זו.
<b>קא סלקא דעתין</b> <small>[עלה על דעתנו]</small> לפרש כך: <b>מאי</b> <small>[מה</small> פירוש<small>]</small> <b>"פטור"</b> — כוונתו: <b>פטור זר,</b> שמי שאינו כהן, ואסור בעבודה, אם הקטיר במקדש פחות מכשיעור — פטור על כך, משום שלא עשה עבודה כראוי. ואולם על כך יש לתהות: <b>אמאי</b> <small>[מדוע]?</small> והרי <b>הקטרה היא,</b> כפי ששנינו בדין הראשון בברייתא זו, שאם הקטיר כזית בחוץ חייב!
<b>אמר ר' זירא אמר רב חסדא אמר רב ירמיה בר אבא אמר רב: מאי</b> <small>[מה</small> פירוש<small>]</small> <b>"פטור"</b> האמור בברייתא? כוונתו: <b>פטור ציבור,</b> שאם הקטירו בכמות זו, אף שאין בה שיעור ראוי, יצאו ידי חובת הקטרה, ושוב אין צריכים להביא קטורת חדשה.
<b>אמר ר' זירא: אי קשיא</b> <small>[אם קשה]</small> <b>לי</b> בהסבר זה — <b>הא קשיא</b> <small>[</small>דבר <small>זה קשה]</small> <b>לי,</b> <b>הא</b> <small>[זה]</small> ש<b>אמר רב עלה</b> <small>[עליה]:</small> <b>בהא</b> <small>[ב</small>הלכה <small>זו]</small> שיוצאים ידי חובת הקטרה בפחות משיעורה המלא, <b>אפילו ר' אליעזר,</b> שפוטר במשנתנו על הקטרה כזו בחוץ, <b>מודה.</b> וקשה לי על שיטתו זו של רב, <b>דהא</b> <small>[שהרי]</small> <b>ר' אליעזר</b> <b>לאו</b> <small>[לא]</small> <b>הקטרה היא</b> <b>קאמר</b> <small>[הוא אומר],</small> ומשום כך הוא פוטר במשנתנו על הקטרה כזו בחוץ!
<b>אמר רבה</b> בתשובה לשאלת ר' זירא: <b>בהקטרה</b> שנעשית ב<b>היכל</b> על מזבח הזהב פעמיים בכל יום, <b>דכולי עלמא לא פליגי</b> <small>[הכל,</small> חכמים ור' אליעזר, <small>אינם חלוקים]</small> שגם אם הקטיר כזית הריהי הקטרה, ויוצאים בה ידי חובה בפנים, וחייבים עליה בחוץ. שכן שיעור פרס אינו מדין תורה אלא מדברי חכמים. ובהקטרה זו עוסקת הברייתא.
<b>כי פליגי</b> <small>[כאשר נחלקו]</small> חכמים ור' אליעזר במשנתנו, האם מתחייבים על הקטרה בחוץ בכזית, הרי זה <b>בהקטרה</b> שנעשית ב<b>פנים</b> (בקודש הקודשים) ביום הכיפורים, ובכך נחלקו: <b>דמר סבר</b> <small>[שחכם זה,</small> ר' אליעזר, <small>סבור]</small> כי מה שנאמר בענין זה "ולקח... ו<b>מלא חפניו</b> קטורת סמים דקה והביא מבית לפרוכת" (ויקרא טז, יב), כוונתו שתהא ההקטרה בשיעור זה <b>דוקא,</b> ולא בפחות ממנו. ולכן אינו חייב בפחות מכך על הקטרת חוץ. ואילו <b>מר סבר</b> <small>[חכם זה,</small> חכמים, <small>סבורים]</small> כי <b>"מלא חפניו"</b> הריהו <b>לאו</b> <small>[לא]</small> <b>דוקא</b>, ואין שיעור זה מעכב את הקטורת.
<b>אמר ליה</b> <small>[לו]</small> <b>אביי</b> לרבה: איך אפשר לומר שלדעת חכמים "מלא חפניו" לאו דווקא? <b>והא כי קא כתיבא</b> <small>[והרי כאשר נאמרה]</small> <b>"חקה"</b> בסדר עבודת יום הכיפורים (ויקרא טז, לד), אף <b>בהקטרה</b> שב<b>פנים הוא דכתיב</b> <small>[שנאמר],</small> וכל מקום שנאמר בתורה "חוקה" הוא מעכב!
<b>אלא אמר אביי: בהקטרה בפנים כולי עלמא לא פליגי</b> <small>[הכל</small> <small>אינם חלוקים]</small> שאם הקטיר פחות משיעור "מלא חפניו" שאין זו הקטרה.
<b>כי פליגי</b> <small>[כאשר נחלקו]</small> חכמים ור' אליעזר במשנתנו, הרי זה <b>בהקטרה</b> של קטורת הפנים כשעשאה ב<b>חוץ, מר סבר</b> <small>[חכם זה,</small> חכמים, <small>סבור]:</small> <b>ילפינן</b> <small>[למדים אנו]</small> לענין זה את דינה של קטורת <b>פנים</b> (של יום הכיפורים) <b>מ</b>דינה של קטורת <b>חוץ</b> (שבהיכל). וכשם שהמקטיר את קטורת ההיכל בחוץ חייב אף בכזית, כך המקטיר את קטורת הפנים בחוץ חייב בכזית. <b>ו</b>אילו <b>מר סבר</b> <small>[חכם זה</small> ר' אליעזר <small>סבור]:</small> <b>לא ילפינן</b> <small>[אין אנו למדים]</small> דין קטורת פנים מקטורת היכל, לענין שיעור העלאה בחוץ.
<b>אמר רבא</b> בסתירת הסברו של אביי: <b>השתא</b> <small>[עכשיו,</small> הרי<small>]</small> לענין העלאה בחוץ, אפילו את דינה של עבודת <b>חוץ</b> <b>מ</b>דינה של עבודת <b>חוץ</b> אחרת <b>לא ילפי רבנן</b> <small>[אין חכמים למדים],</small> וכי את דינה של עבודת <b>פנים מ</b>דינה של עבודת <b>חוץ מיבעי</b> <small>[</small>האם <small>נצרך]</small> לומר שלא ילמדו?
 ומבררים:  <b>מה היא,</b> מהו אותו ענין לימוד עבודת חוץ מעבודת חוץ שהתייחס אליו רבא? <b>דתניא</b> <small>[ששנויה</small> ברייתא<small>]:</small> <b>יכול</b> <b>המעלה</b> מחוץ לעזרה <b>פחות מכזית קומץ ו</b>כן <b>פחות מכזית אימורין,</b> או <b>המנסך</b> בחוץ <b>פחות משלשת לוגין יין</b> או <b>פחות משלשה לוגין מים</b> בחג הסוכות <b>יהא חייב? תלמוד לומר</b> בדין העלאה בחוץ: "ואל פתח אהל מועד לא יביאנו <b>לעשות</b> אותו" (ויקרא יז, ט), דווקא <b>על השלם</b> הוא <b>חייב, ואינו חייב על החסר.</b>
<b>והא</b> <small>[והרי]</small> <b>פחות משלשת לוגין,</b> שפטור אם ניסך בהם בחוץ, <b>דאית בהו</b> <small>[שיש בהם]</small> שיעור של <b>כמה זיתים, ו</b>בכל זאת <b>לא ילפי רבנן</b> <small>[אין למדים חכמים]</small> <b>חוץ מחוץ,</b> לחייב על ניסוך היין בחוץ בכזית, כדרך שחייבים בקרבנות אחרים הנעשים במזבח החיצון. ובודאי שאין ללמוד דין עבודת פנים מדין עבודת חוץ!
<b>אלא אמר רבא</b> תשובה אחרת לשאלת ר' זירא: מה שאמר רב שעל הקטרת חצי פרס בפנים פטור הציבור מלהקריב שוב, אף לשיטת ר' אליעזר, הרי זה משום שגם לדעתו שיעור הקטרה הריהו בכזית (בין לצאת ידי חובה, ובין להתחייב על הקטרה של כזית בחוץ). ומה שנחלקו ר' אליעזר וחכמים במשנתנו האם מתחייב על הקטרת הקטורת בחוץ כאשר היא חסרה, הרי זה <b>כגון דקבעינהו</b> <small>[שקבע אותם,</small> הניחם<small>]</small> הכהן את <b>שני חצאי פרס,</b> כלומר, את כל הקטורת הראויה להקטרה,

Daf 110a

<b>במנא</b> <small>[בכלי]</small> אחד, ובזאת נחלקו: <b>מר סבר</b> <small>[חכם זה,</small> ר' אליעזר, <small>סבור]:</small> <b>קביעות מנא</b> <small>[כלי]</small> <b>מילתא היא</b> <small>[דבר</small> קובע <small>הוא],</small> ונקבע בכך כל מה שבכלי להקטרה, ולכן אם הקטיר רק כזית מחוץ לעזרה אין זו נחשבת הקטרת חוץ. <b>ו</b>אילו <b>מר סבר</b> <small>[חכם זה,</small> חכמים, <small>סבור]:</small> קביעות בכלי <b>לאו מילתא היא</b> <small>[לא דבר</small> קובע <small>הוא],</small> והואיל ולא נקבע כל מה שבכלי להקטרה, ולכן גם אם הקטיר רק כזית מחוץ לעזרה יהיה חייב על כך.
 ועוד בענין זה <b>אמר רבא: השתא</b> <small>[עכשיו]</small> שלמדנו שיטות אלו של ר' אליעזר וחכמים בענין קביעות כלי, יש לומר כי <b>למאן דאמר קביעותא דמנא</b> <small>[ל</small>דעת <small>מי שאומר קביעות כלי]</small> <b>ולא כלום הוא</b> <small>[היא],</small> כלומר, לדעת חכמים, אם <b>קבע</b> בכלי <b>ששה</b> לוגים יין <b>ל</b>נסכים הבאים עם קרבן ה<b>פר</b> ("חצי ההין" (במדבר כח, יד), <b>ומשך מהן ארבעה</b> לוגים <b>והקריבן בחוץ</b> — <b>חייב,</b> לפי <b>שראויין ל</b>נסכי קרבן ה<b>איל</b> (שהם "שלישית ההין" האמורה בתורה שם).
 וכמו כן, אם <b>קבע</b> בכלי <b>ארבעה</b> לוגים יין, שהוא שיעור הראוי <b>לאיל, ומשך מהן שלשה</b> לוגים <b>והקריבן בחוץ</b> — <b>חייב,</b> לפי <b>שראויין ל</b>נסכי קרבן ה<b>כבש</b> (שהם "רביעית ההין" האמורים בתורה שם).
 ואולם אם <b>חסרו כל שהוא</b> משיעור זה של שלושה לוגים, <b>והקריבן בחוץ</b> — <b>פטור.</b> ושבים לדון בקושייתו של רבא על שיטת אביי: כיצד ניתן לומר לדעת חכמים שהקטרת פנים נלמדת מהקטרת חוץ? והרי אף עבודת חוץ מעבודת חוץ (ניסוך מהקטרה) אין הם למדים!
<b>רב אשי אמר:</b> אין בכך קושי, <b>ניסוך מהקטרה לא ילפי רבנן</b> <small>[אין חכמים למדים],</small>
<b>אף על גב</b> <small>[אף על פי]</small> שזו עבודה שב<b>חוץ</b> וזו עבודה שב<b>חוץ,</b> משום שמעבודה אחת לעבודה אחרת <b>לא ילפי</b> <small>[אין למדים].</small> אבל <b>הקטרה מהקטרה,</b> שהן אותה עבודה, <b>ילפי</b> <small>[למדים</small> חכמים<small>]</small> זו מזו <b>אף על גב</b> <small>[אף על פי]</small> שהרי זה לימוד של עבודה ב<b>חוץ מ</b>עבודה של <b>פנים.</b>
<big>א</big> שנינו במשנתנו: <b>כולן שחסרו</b> כלשהו והקריבו בחוץ — פטור, הואיל ובפנים אינם ראויים להקרבה. ובענין זה <b>איבעיא להו</b> <small>[נשאלה להם</small> לחכמים<small>]</small> שאלה זו: <b>חסרון</b> שאירע ב<b>חוץ,</b> האם <b>שמיה</b> <small>[שמו,</small> נחשב<small>]</small> <b>חסרון</b> לענין זה שיהיה פטור על העלאתו בחוץ, <b>או לא שמיה</b> <small>[אין שמו]</small> <b>חסרון?</b>
וצדדי השאלה, <b>מי אמרינן</b> <small>[האם אומרים אנו]:</small> הרי ממילא <b>כיון דנפק, איפסלו להו</b> <small>[כיון שיצא</small> מהמקדש, <small>נפסלו להם</small> בעצם היציאה<small>],</small> ולמרות זאת חייבה התורה על העלתם בחוץ, אם כן, <b>מה לי</b> אם הוא <b>חסר, מה לי</b> אם הוא <b>יתר.</b> <b>או דילמא</b> <small>[שמא]</small> מן הצד האחר יש להבחין ולומר: דווקא קרבן <b>יוצא דאיתיה בעיניה</b> <small>[ש</small>עדיין <small>ישנו בעינו,</small> בממשו הראשון<small>]</small> — <b>אין</b> <small>[כן],</small> חייבים על העלאתו בחוץ, אבל במקרה <b>דליתיה בעיניה</b> <small>[ש</small>שוב <small>אינו בעינו],</small> שנחסר — <b>לא</b> יהיו חייבים על העלאתו בחוץ?
<b>אמר אביי, תא שמע</b> <small>[בוא</small> ו<small>שמע]</small> פתרון לבעיה זו, ממה ששנינו במשנתנו: <b>ר' אליעזר פוטר</b> על הקרבת כזית מן הקומץ וכו' משום העלאת חוץ <b>עד שיקריב את כולן,</b> הרי מפורש בדבריו שאינו חייב אם הקריב חסר.
<b>אמר ליה</b> <small>[לו]</small> <b>רבה בר רב חנן לאביי:</b> וכי <b>מ</b>דברי <b>ר' אליעזר פשיט מר</b> <small>[פותר אדוני]</small> את השאלה הזו? והרי השאלה הינה לשיטת חכמים, המחייבים כשהקריב כזית בחוץ, גם אם לא הקריב את כולו!
<b>אמר ליה</b> <small>[לו]</small> אביי לרבה בר רב חנן: <b>בפירוש שמיע לי מיניה דרב</b> <small>[שמעתי ממנו, מרבי]:</small> <b>עד כאן לא</b> שמענו ש<b>פליגי רבנן עליה</b> <small>[</small>ש<small>נחלקו חכמים עליו]</small> על <b>ר' אליעזר,</b> <b>אלא</b> במקרה <b>דאיתיה בעיניה</b> <small>[ש</small>הקומץ <small>ישנו בעינו,</small> בשלימותו<small>],</small> ומקטיר כזית ממנו. <b>אבל בחסרון,</b> שנחסר מן הקומץ והקריבו בחוץ, <b>מודו ליה</b> <small>[מודים לו]</small> שאינו חייב. <b>לאו</b> <small>[האם לא]</small> שמדובר שם גם ש<b>חסר בחוץ?</b> ודוחים: <b>לא,</b> מדובר ש<b>חסר בפנים,</b> ואין להביא מכאן ראיה לשאלתנו זו.
 ומביאים ראיה אחרת, <b>תא שמע</b> <small>[בוא</small> ו<small>שמע]</small> פתרון לדבר ממה ששנינו במשנתנו: <b>וכולן שחסרו והקריבן בחוץ</b> — <b>פטור. לאו</b> <small>[האם לא]</small> מדובר גם כש<b>חסר בחוץ?</b> ודוחים: <b>לא,</b> הכוונה היא ש<b>חסר בפנים,</b> ואין מכאן ראיה.
<big>ב</big> עוד שנינו במשנתנו כי <b>המקריב</b> בחוץ <b>קדשים</b> הנאכלים, שבשרם אינו ראוי להקרבה, יחד עם אימוריהם, הריהו חייב על הקרבת האימורים. ושואלים: <b>אמאי</b> <small>[מדוע]</small> הוא חייב על כך? <b>והאיכא</b> <small>[והרי יש]</small> פה <b>חציצה</b> שחוצץ הבשר בין האימורים לבין המזבח, ואין זו איפוא הקרבה בפנים, ומדוע חייב עליה בחוץ!
<b>אמר שמואל:</b> מדובר פה <b>כשהפכן</b> הנה והנה את הבשר והאימורים, וכך נגעו האימורים במערכה.
<b>ור' יוחנן אמר:</b> יש להסביר את המשנה כך: <b>אפילו תימא</b> <small>[תאמר]</small> שמדובר במשנתנו <b>שלא הפכן,</b> ולא נגעו האיברים במזבח. <b>והא מני</b> <small>[וזו</small> משנתנו כשיטת <small>מי היא]?</small> כשיטת <b>ר' שמעון היא,</b> ש<b>אמר</b> בדין המקריב בחוץ: <b>אפילו העלו על הסלע</b> ולא על מזבח — <b>חייב.</b>
ואילו <b>רב אמר</b> הסבר אחר לשאלה זו: אין הבשר מהווה חציצה בין האימורים ולמזבח, משום שכלל הוא בהלכות חציצה ש<b>מין במינו אינו חוצץ,</b> ובשר ואימורים מין אחד הם, ששניהם מגוף הבהמה.
<big>ג משנה</big> <b>מנחה שלא נקמצה,</b> שלא הרים ממנה הכהן את הקומץ, <b>והקריבה</b> בלא קמיצה <b>בחוץ</b> — <b>פטור</b> משום העלאה בחוץ, שהרי אין המנחה ראויה להיות מוקטרת כך בפנים. אבל אם <b>קמצה</b> הכהן את המנחה, <b>ו</b>אחר כך <b>חזר קומצה לתוכה, והקריבו בחוץ</b> את כל המנחה — <b>חייב</b> משום העלאת הקומץ בחוץ, שכן באופן זה כשירה המנחה בפנים.
<big>ד גמרא</big> שנינו בסוף משנתנו שאם נקמצה המנחה, וחזר הקומץ לתוכה, והקריבה כולה בחוץ — חייב משום הקרבת הקומץ. ושואלים: <b>ואמאי</b> <small>[ומדוע]</small> חייבים על כך? <b>ליבטלי</b> <small>[שיבטלו]</small> ה<b>שירים</b> (שאר המנחה) שהם הרוב, את ה<b>קומץ!</b>
<b>אמר ר' זירא: נאמרה</b> לשון <b>הקטרה בקומץ</b> המנחה: "והקטיר הכהן את אזכרתה המזבחה" (ויקרא ב, ב), ו"אזכרתה" היא הקומץ. <b>ונאמרה</b> לשון <b>הקטרה בשירים</b> של המנחה: "לא תקטירו ממנו אשה לה' " (ויקרא ב, יא). ובאה גזירה שווה זו ללמד: <b>מה הקטרת קומץ</b> — <b>אין</b> בו ביטול, שאפילו היה <b>קומץ</b> אחד מרובה על חבירו, אין הוא <b>מבטל חבירו. אף</b> ב<b>הקטרת שירים</b> — <b>אין</b> ביטול, ולכן אין ה<b>שירים מבטלין</b> את ה<b>קומץ.</b>
<big>ה משנה</big> <b>הקומץ והלבונה,</b> שלאחר הקטרת שניהם מותרת המנחה באכילה לכהנים, <b>שהקריב</b> רק <b>את אחד מהן בחוץ</b> — <b>חייב,</b> שהרי כל אחד ואחד כשלעצמו ראוי להקטרה במקדש. <b>ר' אליעזר פוטר</b> על הקטרת אחד משניהם, <b>עד שיקריב</b> גם <b>את השני,</b> שרק שניהם יחד מתירים את המנחה לאכילה. אם הקריב <b>אחד</b> משניהם <b>בפנים</b> המקדש כדינו, <b>ואחד</b> הקטיר שלא כדינו <b>בחוץ</b> — הרי הוא <b>חייב</b> על זה שבחוץ, שהרי אם היה מקריבו בפנים היה מתיר את המנחה.
 וכיוצא בזה, <b>שני בזיכי</b> (כלי) ה<b>לבונה</b> המונחים בצד כל אחת משתי המערכות של לחם הפנים, והם המתירים בהקטרתם את אכילת לחם הפנים לכהנים, <b>שהקריב את אחד מהם בחוץ</b> — <b>חייב, ר' אליעזר פוטר, עד שיקריב את השני.</b> אם הקריב בזיך לבונה <b>אחד בפנים ו</b>אחר כך הקריב <b>אחד בחוץ</b> — <b>חייב.</b>
<big>ו גמרא</big> שנינו במשנתנו בדין הקומץ והלבונה, שהקטרת שניהם מתירה את המנחה באכילה לכהנים. ובענין זה <b>בעי</b> <small>[שאל]</small> <b>ר' יצחק נפחא</b> <small>[הנפח]:</small> הקטרת ה<b>קומץ</b> בלבד, <b>מהו שיתיר</b> באכילה את החלק ש<b>כנגדו בשירים,</b> כלומר, את מחציתם? וצדדי השאלה: האם הקטרת כל אחד משני המתירים הללו, הקומץ והלבונה, <b>מישרא שרי</b> <small>[מתירה]</small> מחצית מן השיריים, <b>או</b> שהיא רק <b>קלושי מיקלש</b> <small>[מקלישה,</small> מחלישה<small>]</small> את איסורם של כל השיריים, עד להיתרם ממש על ידי המתיר השני, ואולם עדיין כל השיריים עומדים באיסורם?
 ומבררים:  <b>אליבא דמאן</b> <small>[לפי שיטת מי]</small> נשאלה שאלה זו? <b>אי אליבא</b> <small>[אם לפי שיטתו]</small> של <b>ר' מאיר</b> ש<b>אמר: מפגלין בחצי מתיר</b> כלומר, דין פיגול יכול לחול על המנחה אפילו אם חשב מחשבת פיגול בזמן הקטרת אחד מן המתירים בלבד — לשיטה זו בוודאי כל אחד מהמתירים <b>מישרא שרי</b> <small>[מתיר</small> הוא<small>],</small> שאם לא כן לא היה מפגל!
<b>אי</b> <small>[אם]</small> ר' יצחק נפחא שאל את שאלתו זו <b>אליבא דרבנן דאמרי</b> <small>[לפי שיטת חכמים שאומרים]</small> ש<b>אין מפגלין בחצי מתיר,</b> הרי לשיטתם אין חצי מתיר כשלעצמו פועל דבר. ולענייננו יש לומר כי קומץ כשלעצמו <b>לא מישרא שרי</b> <small>[מתיר]</small> חלק מן המנחה, <b>ולא מקלש קליש</b> <small>[מקליש]</small> את איסור האכילה של המנחה!
<b>אלא</b> נסביר שר' יצחק שאל <b>אליבא</b> <small>[על פי שיטתו]</small> של <b>ר' אליעזר</b> שבמשנתנו, שאינו מחייב משום הקטרת חוץ אם העלה את הקומץ לבדו — והרי <b>ר' אליעזר</b> אומר כן משום שלדעתו אין זו הקטרה, ומכאן שר' אליעזר <b>כרבנן סבירא ליה</b> <small>[כחכמים</small> החולקים על ר' מאיר <small>סבור הוא],</small> <b>דאמר</b> <small>[שאומרים]:</small> <b>אין מפגלין בחצי מתיר!</b>
<b>אלא</b> יש לומר ששאלת ר' יצחק הינה <b>אליבא דרבנן דהכא</b> <small>[על פי שיטת חכמים של כאן,</small> שבמשנתנו<small>],</small> הסוברים שחייב בחוץ על הקטרת קומץ או לבונה לחוד, ומכאן שלדעתם הקטרה זו יש בה ממש. ומעתה יש לשאול: <b>מאי</b> <small>[מה]</small> היא פועלת במנחה? האם היא <b>מישרא שרי</b> <small>[מתירה]</small> את המחצית, <b>או</b> רק <b>קליש מקלש</b> <small>[מקלישה]</small> את האיסור?
 לשאלה זו לא נמצאה תשובה, ונשארה ב<b>תיקו</b> <small>[תעמוד]</small> השאלה במקומה.
<big>ז משנה</big> <b>הזורק מקצת דם</b> כגון שנתן מתנה אחת במקום ארבע <b>בחוץ</b> —

Daf 110b

<b>חייב. ר' אלעזר אומר: אף המנסך מי החג,</b> מים שמנסכים על המזבח בחג הסוכות, <b>ב</b>תוך ה<b>חג בחוץ</b> — <b>חייב. ר' נחמיה אמר:</b> אף <b>שירי הדם</b> שצריך לשפוך אל יסוד המזבח, <b>שהקריבו בחוץ</b> — <b>חייב.</b>
<big>א גמרא</big> <b>אמר רבא: ומודה ר' אלעזר בדמים</b> שגם אם זרק מקצתם — חייב. ואפילו בדמים הפנימיים, שאפילו מתנה אחת מהן מעכבת.
<b>דתניא</b> <small>[ששנויה</small> ברייתא<small>],</small> <b>ר' אלעזר ור' שמעון אומרים:</b> אם נשפך מדם הפר או מדם השעיר של יום הכיפורים לפני שגמר הכהן הגדול את כל הזאותיו — אין הוא נזקק לחזור ולשחוט פר או שעיר ולהזות את כל ההזאות פעם נוספת, אלא <b>ממקום שפסק</b> להזות, משם <b>הוא מתחיל,</b> משום שכל נתינת דם בעבודות יום הכיפורים הריהי דבר בפני עצמו, ומשום כך גם חייב על כך בחוץ.
<big>ב</big> שנינו במשנתנו ש<b>ר' אלעזר אומר: אף המנסך מי החג בחג בחוץ. אמר ר' יוחנן משום</b> (בשם) <b>ר' מנחם יודפאה: ר' אלעזר בשטת ר' עקיבא רבו אמרה,</b> ש<b>אומר: ניסוך המים דאורייתא</b> <small>[מן התורה]</small> הוא, ולכן חייב אם עשאו בחוץ. <b>דתניא</b> <small>[ששנויה</small> ברייתא<small>],</small> <b>ר' עקיבא אומר:</b> נאמר בקרבנות חג הסוכות: "מלבד עולת התמיד מנחתה <b>ונסכיה"</b> (במדבר כט, לא), הרי זו לשון רבים, ללמדנו כי <b>בשני ניסוכים הכתוב מדבר: אחד ניסוך המים</b> שהוא מצווה המיוחדת לחג הסוכות, <b>ואחד ניסוך היין</b> הנלווה לקרבן התמיד.
<b>אמר ליה</b> <small>[לו]</small> <b>ריש לקיש לר' יוחנן: אי</b> <small>[אם]</small> על כך מסתמך ר' אלעזר לחייב על ניסוך המים, נמצא שהכתוב מקיש את מצוות ניסוך המים למצוות ניסוך היין, ולפי זה יש לומר לשיטתו: <b>מה להלן</b> בניסוך היין, שיעור המצווה הוא <b>שלשת לוגין,</b> שכך הוא שיעור נסכי כבש התמיד, <b>אף כאן</b> במצוות ניסוך המים, יהיה שיעורה <b>שלשת לוגין,</b> בין לצאת בכך ידי חובה, ובין להתחייב על כך משום העלאה בחוץ. <b>והא</b> <small>[והרי]</small> <b>ר' אלעזר "מי החג" קאמר</b> <small>[אומר]</small> שחייב על הקרבתם בחוץ, ומשמע אפילו בפחות מכך! ועוד, <b>אי</b> <small>[אם]</small> מכאן הוא למד, יש לומר גם: <b>מה להלן</b> ניסוך היין של עולת התמיד הריהו נוהג <b>בשאר ימות השנה, אף כאן</b> ניסוך המים נוהג <b>בשאר ימות השנה,</b> ולא רק בחג הסוכות. ואף חייב אם עשה כן בחוץ. ואילו <b>ר' אלעזר "בחג" קאמר</b> <small>[אומר]!</small>
ואומרים: <b>אישתמיטתיה הא דאמר</b> <small>[נשמט ממנו</small> מריש לקיש הלכה <small>זו שאמר]</small> <b>ר' אסי,</b> שכן <b>אמר ר' אסי</b> שכך <b>אמר ר' יוחנן משום</b> (בשם) <b>ר' נחוניא איש בקעת בית חורתן:</b> דין <b>עשר נטיעות</b> (עצים צעירים) בתוך שטח של בית סאה, שמותר להשקות בגללם את השדה ערב שנת השביעית, וכן דין נטילת <b>ערבה</b> במקדש בחג הסוכות, <b>ו</b>כן דין <b>ניסוך המים</b> בחג הסוכות — כל אלה הריהם <b>הלכה למשה מסיני.</b>
<big>ג</big> ועוד בענין זה <b>תנו רבנן</b> <small>[שנו חכמים</small> בברייתא<small>]:</small> <b>המנסך שלשת לוגין מים בחג בחוץ</b> — <b>חייב, ר' אלעזר אומר: אם מלאן לשם חג</b> — <b>חייב.</b>
ושואלים: <b>מאי בינייהו</b> <small>[מה</small> ההבדל <small>ביניהם]</small> להלכה? <b>אמר רב נחמן בר יצחק: ב</b>שאלה האם <b>יש שיעור במים</b> שצריך לנסך <b>קמיפלגי</b> <small>[חלוקים הם].</small>
<b>רב פפא אמר:</b>

Daf 111a

<b>ב</b>שאלה האם <b>קרבו נסכים</b> של יין <b>במדבר פליגי</b> <small>[חלוקים</small> הם<small>],</small> וכאשר יבואר להלן, שמי שסבור שנסכים קרבו במדבר, הוא סבור שחייבים משום ניסוך בחוץ גם על מה שלא נתקדש בכלי שרת. וכדין ניסוך היין כך דין ניסוך המים. ולפיכך, לדעת חכמים קרבו נסכים במדבר, ולכן חייב על ניסוך המים שלא נתקדשו בכלי. ואילו ר' אלעזר סבור שלא קרבו נסכים במדבר, ולפיכך אינו חייב על ניסוך המים בחוץ אלא אם נתקדשו המים בכלי.
<b>רבינא אמר:</b> בניסוך היין בחוץ חייבים לדעת הכל, גם אם לא נתקדש בכלי שרת. וכאן <b>ב</b>שאלה האם <b>למדין ניסוך המים מניסוך היין פליגי</b> <small>[חלוקים</small> הם<small>].</small>
<big>א</big> ובענין ניסוך היין בחוץ <b>תנו רבנן</b> <small>[שנו חכמים]:</small> <b>המנסך שלשה לוגין יין בחוץ</b> — <b>חייב, ר' אלעזר בר' שמעון אומר: והוא שקדשן בכלי.</b>
ושואלים: <b>מאי בינייהו</b> <small>[מה</small> עיקר המחלוקת <small>ביניהם]?</small> <b>אמר רב אדא בר רב יצחק: בירוצי מידות איכא בינייהו</b> <small>[יש ביניהם],</small> מה שנגדש ועולה מעל שפת כלי המידה של היין. שלדעת חכמים חייבים על ניסוכם בחוץ. ולדעת ר' אלעזר בר' שמעון, רק מה שנתקדש בתוך הכלי חייבים על ניסוכו בחוץ, ולא על הבירוצים.
 ואילו <b>רבא בריה</b> <small>[בנו]</small> של <b>רבה אמר:</b> בשאלה האם <b>קרבו נסכים בבמה</b> (של יחיד) בזמן היתר הבמות <b>איכא בינייהו</b> <small>[יש ביניהם]</small> מחלוקת. לדעת חכמים קרבו נסכים בבמה, ובלי שנתקדשו בכלי שרת (לפי שאין כלי שרת בבמה, להלן זבחים קיג,א), ולכן חייבים על ניסוכם בחוץ בשעת איסור הבמות גם כשלא נתקדשו בכלי שרת. ולדעת ר' אלעזר בר' שמעון לא קרבו כלל נסכים בבמה. ואין לחייב, איפוא, על ניסוך בחוץ אלא באופן שהוא כשר בפנים, כשקדשו הנסכים בכלי שרת.
 ומעירים:  <b>ו</b>נחלקו ר' אלעזר בר' שמעון וחכמים <b>בפלוגתא דהני תנאי</b> <small>[במחלוקתם של תנאים אלה],</small> <b>דתניא</b> <small>[ששנויה</small> בריתא<small>]:</small> <b>במת יחיד אינה צריכה נסכים</b> עם הקרבנות, אלו <b>דברי רבי. וחכמים אומרים: טעונה נסכים. ו</b>מעירים:
<b>הני תנאי כהני תנאי</b> <small>[</small>מחלוקת <small>תנאים אלו</small> הריהי <small>כ</small>מחלוקת אחרת של <small>תנאים אלו],</small> <b>דתניא</b> <small>[ששנויה</small> ברייתא<small>]:</small> מה שנאמר בתחילת פרשת הנסכים: <b>"כי תבאו</b> אל ארץ מושבותיכם" (במדבר טו, א), והרי זה בא <b>להטעינה נסכים</b> את הקרבת הקרבנות בארץ ישראל — <b>בבמה גדולה</b> של כל ישראל <b>הכתוב מדבר,</b> כעין המשכן שבמדבר, שבו לא נהגו נסכים.
<b>אתה אומר בבמה גדולה, או אינו</b> אלא דין זה <b>אפילו בבמה קטנה,</b> שכל אחד רשאי לבנות ולהקריב עליה בשעת היתר הבמות? <b>כשהוא אומר: "אל ארץ מושבתיכם וגו' אשר אני נתן לכם"</b> (במדבר טו, א), <b>הרי בבמה הנוהגת לכולכם הכתוב מדבר,</b> אלו <b>דברי ר' ישמעאל.</b>
ואילו <b>ר' עקיבא אומר:</b> מה שנאמר <b>"כי תבאו" להטעינה נסכים</b> — <b>בבמה קטנה הכתוב מדבר.</b>
<b>אתה אומר לבמה קטנה, או אינו אלא לבמה גדולה?</b> <b>כשהוא אומר: "אל ארץ מושבתיכם", הרי בבמה הנוהגת בכל מושבות הכתוב מדבר,</b> כלומר, בכל מקום בו אתם יושבים ורוצים להקריב קרבן.
ומעירים: <b>כשתמצא לומר,</b> כשתמצה את הדברים, <b>לדברי ר' ישמעאל</b> — <b>לא קרבו נסכים במדבר</b> כלל, ולכן היה צריך לומר שיש חובה להקריב אותם משנכנסו לארץ. <b>ולדברי ר' עקיבא</b> — <b>קרבו נסכים במדבר</b> ומה שהוצרכה התורה לחייב נסכים משבאו לארץ הרי זה בבמה קטנה, שהיתה אסורה במדבר.
<big>ב</big> שנינו במשנה ש<b>ר' נחמיה אומר: שירי הדם שהקריבן בחוץ</b> — <b>חייב.</b>
<b>אמר ר' יוחנן, תנא</b> <small>[שנה]</small> <b>ר' נחמיה</b> במשנתנו <b>כדברי האומר</b> בכלל ש<b>שיריים מעכבין</b> את הכפרה.
<b>מיתיבי</b> <small>[מקשים]</small> על כך ממה ששנינו בברייתא: <b>ר' נחמיה אומר: שירי הדם שהקריבן בחוץ</b> — <b>חייב. אמר לו ר' עקיבא: והלא שירי הדם שירי מצוה הם,</b> ואם לא זרקם לא עיכב את המצוה, ומדוע יהא חייב עליהם בחוץ! <b>אמר לו</b> ר' נחמיה: <b>איברין</b> של עולה <b>ופדרין</b> (חלבים) <b>יוכיחו, שהן שירי מצוה</b> שגם אם לא קרבו יצא ידי חובת הקרבן, <b>ו</b>בכל זאת <b>המקריבן בחוץ</b> — <b>חייב. אמר לו</b> ר' עקיבא: <b>לא, אם אמרת באיברים ופדרים שהן תחלת עבודה,</b> כלומר, שהקטרתם עבודה לעצמה, ולכן חייב על כך בחוץ, <b>תאמר בשירי הדם שאינן תחלת עבודה?</b>
<b>ואם איתא</b> <small>[יש]</small> מקום לדברי ר' יוחנן, שלדעת ר' נחמיה שיריים מעכבים — <b>לימא ליה</b> <small>[שיאמר לו]</small> ר' נחמיה בתשובה: <b>הני נמי מעכבי</b> <small>[אלה גם כן</small> השיריים מעכבים]! ואומרים: אכן, <b>תיובתא</b> <small>[קושיה חמורה</small> היא<small>],</small> ונדחו דבריו.
<b>ו</b>אומרים <b>השתא</b> <small>[עכשיו]</small> ש<b>אמר רב אדא בר אהבה:</b> <b>מחלוקת</b> התנאים בענין שיריים האם הם מעכבים, הריהי <b>בשיריים</b> של דמים <b>הפנימיים,</b> של חטאות שדמן ניתן בהיכל, <b>אבל בשיריים החיצונים,</b> של קרבנות שדמם ניתן על המזבח החיצון, <b>דברי הכל לא מעכבי</b> <small>[מעכבים],</small> צריכים לומר כך: <b>כי קאמר</b> <small>[כאשר אומר]</small> <b>ר' נחמיה</b> במשנתנו ששיירי הדם שהקריבם בחוץ חייב — הרי זה <b>בשיריים הפנימים,</b> שהוא סבור כי הם מעכבים. <b>כי תניא ההיא</b> <small>[כאשר שנויה אותה</small> ברייתא<small>]</small> שנחלק בה עם ר' עקיבא, מדובר <b>בשיריים החיצונים.</b>
<b>ור' עקיבא לא ידע מאי קאמר</b> <small>[לא הבין מה שאומר]</small> <b>ר' נחמיה, הוא סבר</b> <small>[</small>היה <small>סבור]</small> כי <b>ר' נחמיה שיריים חיצונים אמר</b> שחייבים על הקרבתם בחוץ, <b>וקא מהדר ליה</b> <small>[</small>ולכן <small>משיב הוא לו]</small> ממה שאמרו ב<b>שיריים החיצונים,</b> שהם שיירי מצוה ואינם מעכבים. <b>ור' נחמיה,</b> אף שיכול היה לענות לו שהוא מדבר בפנימיים, <b>לדבריו</b> של <b>ר' עקיבא קאמר</b> <small>[</small>הוא <small>אומר],</small> שגם אם שיירי הדם החיצונים אינם מעכבים — אין מכאן ראיה לפטור על הקרבתם בחוץ, שהרי חייבים על הקרבת איברים ופדרים, למרות שאינם מעכבים.
<big>ג משנה</big> <b>המולק את העוף</b> של קדשים <b>בפנים</b> בתוך העזרה, כדינו, <b>והעלה</b> אותו <b>בחוץ</b> — <b>חייב.</b> אבל אם <b>מלק</b> אותו <b>בחוץ והעלה בחוץ</b> — <b>פטור,</b> מפני שמליקתו בחוץ נחשבת כהריגתו סתם, ואינו מתקבל בפנים. <b>השוחט את העוף בפנים</b> העזרה <b>והעלה</b> אותו <b>בחוץ</b> — <b>פטור,</b> שהרי עוף שנשחט ולא נמלק אינו ראוי להקרבה.

Daf 111b

<b>שחט</b> עוף קדשים <b>בחוץ והעלה בחוץ</b> — <b>חייב.</b>
<b>נמצא</b> ש<b>דרך הכשירו</b> של עוף <b>בפנים,</b> כלומר, במליקה שעל ידה הוא מתחייב אם העלהו בחוץ — <b>פטורו בחוץ,</b> שאם מלקו בחוץ והעלהו בחוץ — פטור. <b>דרך הכשירו מבחוץ</b> בשחיטה, שאם שחט בחוץ הריהו מתחייב על העלאה בחוץ — <b>פטורו בפנים,</b> שהשוחט בפנים והעלה בחוץ פטור.
<b>ר' שמעון אומר: כל שחייבין עליו בחוץ</b> כששחטו וגם העלהו בחוץ — <b>חייבין על כיוצא בו</b> ששחטו <b>בפנים</b> <b>שהעלה בחוץ, חוץ מן השוחט</b> עוף <b>בפנים ומעלה בחוץ.</b>
<big>א גמרא</big> על מה ששנינו במשנתנו ששחיטה היא דרך הכשרו של עוף קדשים מבחוץ, תוהים: <b>האי</b> <small>[</small>ביטוי <small>זה]</small> <b>"הכשירו"</b> אינו מתאים, שהרי שחיטה זו אינה מכשירה כלל עוף קדשים, אלא <b>חיובו הוא,</b> כלומר, הדרך בה הוא מתחייב על העלאה בחוץ! ומשיבים: אכן <b>תני</b> <small>[שנה]:</small> <b>"חיובו".</b>
<big>ב</big> עוד שנינו בסוף משנתנו כי <b>ר' שמעון אומר:</b> כל שחייבים עליו בחוץ חייבים על כיוצא בו בפנים שהעלהו בחוץ, חוץ מן השוחט בפנים ומעלה בחוץ. ושואלים: <b>אהיכא קאי</b> <small>[היכן</small> ר' שמעון <small>עומד]?</small> לאיזה חלק של המשנה הוא מתייחס?
<b>אילימא ארישא קאי</b> <small>[אם תאמר על ראשה הוא עומד],</small> שאמר התנא הראשון: <b>המולק עוף בפנים והעלה בחוץ</b> — <b>חייב, מלק בחוץ והעלה בחוץ</b> — <b>פטור. ואמר ליה</b> <small>[לו]</small> <b>ר' שמעון: כי היכי</b> <small>[כמו]</small> שהנמלק ב<b>פנים מיחייב</b> <small>[מתחייב]</small> על העלאתו בחוץ, כך הנמלק <b>בחוץ נמי מיחייב</b> <small>[גם כן מתחייב]</small> על העלאתו. אם כן <b>האי</b> <small>[זה]</small> שהוא שונה: <b>"כל שחייבין עליו בחוץ</b> חייבים על כיוצא בו בפנים", <b>"כל שחייבין עליו בפנים</b> חייבים על כיוצא בו בחוץ" <b>מיבעי ליה</b> <small>[צריך היה לו</small> לומר<small>]!</small>
<b>אלא</b> תאמר להיפך: <b>כי היכי</b> <small>[כמו]</small> שהנמלק <b>בחוץ לא מיחייב</b> <small>[מתחייב]</small> על העלאתו בחוץ, כך המולק <b>בפנים נמי</b> <small>[גם כן]</small> <b>לא ליחייב</b> <small>[מתחייב]</small> על העלאתו. אם כן, <b>האי</b> <small>[זה]</small> שהוא שונה: "כל שחייבים עליו בחוץ חייבים על כיוצא בו בפנים", <b>"כל שאין חייבין עליו בחוץ</b> אין חייבים על כיוצא בו בפנים" <b>מיבעי ליה</b> <small>[צריך היה לו</small> לומר<small>]!</small>
<b>אלא</b> תאמר כי ר' שמעון <b>אסיפא קאי</b> <small>[על סופה</small> של המשנה <small>מתייחס]</small> שאמר התנא הראשון: <b>השוחט עוף בפנים והעלה בחוץ</b> — <b>פטור, שחט בחוץ והעלה בחוץ</b> — חייב. <b>ואמר ליה</b> <small>[לו]</small> <b>ר' שמעון: כי היכי</b> <small>[כמו]</small> שהנשחט <b>בפנים לא מיחייב</b> <small>[מתחייב]</small> על העלאתו בחוץ, כך הנשחט <b>בחוץ נמי</b> <small>[גם כן]</small> <b>לא מיחייב</b> <small>[מתחייב]</small> על העלאתו. אם כן, <b>האי</b> <small>[זה]</small> שהוא שונה: "כל שחייבים עליו בחוץ", <b>"כל שאין חייבין</b> עליו בפנים" <b>מיבעי ליה</b> <small>[צריך היה לו</small> לומר<small>]!</small>
<b>אלא</b> תפרש: <b>כי היכי</b> <small>[כמו]</small> שעל הנשחט <b>בחוץ מיחייב</b> <small>[מתחייב],</small> כך על הנשחט <b>בפנים נמי מיחייב</b> <small>[גם כן מתחייב]</small> על העלאתו בחוץ — אולם אי אפשר לומר כן, שכן <b>הא קתני</b> <small>[הרי</small> הוא <small>שונה]</small> במפורש: <b>חוץ מן השוחט בפנים והמעלה בחוץ</b> שאינו חייב!
 אלא <b>אמר זעירי: שחיטת בהמה בלילה</b> בפנים <b>איכא בינייהו</b> <small>[יש ביניהם],</small> כלומר, ר' שמעון אינו מתייחס להלכות השנויות קודם לכן במשנה, אלא להלכה אחרת ששנה התנא הראשון, ואינה שנויה לפנינו. <b>והכי קאמר</b> <small>[וכך</small> הוא <small>אומר]</small> התנא הראשון: <b>[וכן] השוחט בהמה בפנים</b> במקדש <b>בלילה,</b> והיא נפסלת בכך <b>והעלה בחוץ</b> — <b>פטור,</b> לפי שאין היא מתקבלת בפנים. אבל אם <b>שחט בחוץ בלילה והעלה בחוץ</b> — <b>חייב.</b>
ועל כך <b>ר' שמעון אומר: כל שחייבין עליו</b> על העלאתו בחוץ אם שחטו <b>בחוץ</b> — <b>חייבין על כיוצא בו</b> כששחטו <b>בפנים והעלה</b> אותו <b>בחוץ</b> (ואף השוחט בהמה בלילה בפנים והעלה בחוץ בכלל זה), <b>חוץ מן השוחט עוף בפנים והעלה בחוץ.</b>
<b>רבא אמר: קבלה</b> של דם הקרבן <b>בכלי חול</b> בפנים <b>איכא בינייהו</b> <small>[יש ביניהם],</small> <b>והכי קאמר</b> <small>[וכך אומר]</small> התנא הראשון: <b>[וכן] המקבל</b> דם <b>בכלי חול בפנים והעלה בחוץ</b> — פטור, שהרי אינו ראוי להתקבל בפנים. אבל <b>המקבל בכלי חול בחוץ והעלה בחוץ</b> — <b>חייב.</b>
<b>ר' שמעון אומר: כל שחייבין עליו</b> על העלאתו בחוץ, אם עשאו <b>בחוץ</b> — <b>חייבין על כיוצא בו</b> כשעשאו בפנים <b>והעלו בחוץ</b> (ואף המקבל דם בכלי חול בכלל זה), <b>חוץ מן השוחט עוף בפנים והעלו בחוץ.</b>
ואומרים: <b>השתא דתני אבוה</b> <small>[עכשיו ששנה אביו]</small> של <b>שמואל בר רב יצחק</b> כי ר' שמעון חולק על ההלכה שבראש המשנה, שכן הוא שונה בברייתא: <b>המולק עוף בפנים והעלו בחוץ</b> — <b>חייב, מלק בחוץ והעלה בחוץ</b> — <b>פטור, ור' שמעון מיחייב.</b> יש לפרש כי <b>ר' שמעון התם קאי</b> <small>[שם הוא עומד],</small> להלכה זו של המולק בחוץ הוא מתייחס בסוף המשנה, <b>ותני</b> <small>[ושנה]</small> כך בדבריו: <b>כל שחייבין עליו בפנים והעלה בחוץ,</b> ובכלל זה המולק את העוף בפנים — <b>חייבין עליו בחוץ,</b> שגם אם מלק בחוץ — חייב על העלאתו.
<big>ג משנה</big> <b>חטאת שקבל</b> הכהן את <b>דמה</b> <b>בכוס אחד,</b> ו<b>נתן</b> תחילה מן הדם על מזבח <b>בחוץ</b> למקדש, <b>וחזר ונתן</b> ממה שנותר <b>בפנים.</b> או שנתן תחילה מן הדם <b>בפנים, וחזר ונתן</b> ממה שנשאר מן הדם <b>בחוץ</b> — <b>חייב</b> בשני המקרים משום העלאה בחוץ, משום <b>שכולו</b> (כל הדם שבכוס) <b>ראוי</b> הוא לנתינה <b>בפנים.</b>
אם <b>קבל דמה בשתי כוסות, נתן שניהם בפנים</b> — <b>פטור,</b> שעשה כראוי. אם נתן את <b>שניהם בחוץ</b> — <b>חייב,</b> שהרי שניהם ראויים ליקרב בפנים. אם נתן <b>אחד בפנים ואחד בחוץ</b> — <b>פטור</b> על השני, שהרי כבר גמר את המצוה בכוס הראשון, ושוב אין השני ראוי לבוא בפנים. אם נתן תחילה <b>אחד בחוץ ו</b>אחר כך <b>אחד בפנים</b> — <b>חייב על החיצון</b> שהיה ראוי לבוא בפנים. <b>והפנימי מכפר</b>, כלומר, יצא בו ידי חובת חטאתו.
<b>למה הדבר דומה? למפריש חטאתו ואבדה והפריש אחרת תחתיה, ואחר כך נמצאת הראשונה, והרי שתיהן עומדות</b> וצריך להקריב אחת מהן לחטאתו. אם <b>שחט שתיהן בפנים</b> — <b>פטור.</b> אם שחט <b>שתיהן בחוץ</b> — <b>חייב,</b> ששתיהן ראויות היו לישחט בפנים. שחט <b>אחת בפנים ו</b>אחר כך <b>אחת בחוץ</b> — <b>פוטר</b> על השניה ששחט בחוץ, שכבר יצא ידי חובתו בראשונה, ואין השניה ראויה ליקרב בפנים. שחט <b>אחת בחוץ ואחת בפנים</b> — <b>חייב על החיצונה, והפנימית מכפרת,</b> כלומר, יוצא בה ידי חובת חטאתו.
 ומוסיפה המשנה: במקרה שכבר שחט שתיהן בפנים, וזרק דמה של אחת מהן, הרי <b>כשם שדמה פוטר את בשרה</b> מן המעילה, והוא מותר לכהנים, <b>כך היא</b> החטאת הזו <b>פוטרת את בשר חבירתה</b> מן המעילה.

Daf 112a

<big>א גמרא</big> שנינו במשנתנו שבשני אופנים חייב על נתינה בחוץ של דם חטאת שהתקבל בכוס אחת, בין כשנתן בחוץ תחילה ובין כשנתן בפנים תחילה, מפני שכולו ראוי לבא בפנים. ושואלים על כך: <b>בשלמא</b> <small>[נניח]</small> שחייב במקרה שנתן תחילה <b>בחוץ וחזר ונתן בפנים,</b> משום <b>שכולו ראוי להיות בפנים, אבל</b> אם נתן <b>בפנים והעלן בחוץ,</b> מדוע יתחייב על כך? הלוא כבר נשלמה עבודת הדם, ומה שנתן בחוץ <b>שיריים נינהו</b> <small>[הם]!</small>
ואומרים: <b>הא מני</b> <small>[</small>משנתנו <small>זו</small> כשיטת <small>מי היא]?</small> שיטת <b>ר' נחמיה היא,</b> ש<b>אמר: שירי הדם שהקריבן בחוץ</b> — <b>חייב.</b>
ומקשים: <b>אי</b> <small>[אם]</small> כשיטת <b>ר' נחמיה, אימא סיפא</b> <small>[אמור</small> את <small>סופה]:</small> <b>קבל דמה בשני כוסות, נתן שניהם בפנים</b> — <b>פטור, שניהם בחוץ</b> — <b>חייב, אחד בפנים ואחד בחוץ</b> — <b>פטור.</b> ומדוע פטור על השני? <b>והאמר</b> <small>[והרי אמר]</small> <b>ר' נחמיה: שירי הדם שהקריבן בחוץ</b> — <b>חייב!</b>
ואומרים: <b>סיפא אתאן</b> <small>[בסוף</small> המשנה <small>הגענו]</small> <b>ל</b>שיטת <b>תנא קמא</b> של <b>ר' אלעזר בר' שמעון,</b> ש<b>אמר: כוס עושה דחוי לחבירו,</b> שאם קיבל דם חטאת בכמה כוסות, ונתן מאחד מהם את כל ארבע מתנות הדם — אין הדם שבשאר הכוסות נחשב שיריים הנשפכים ליסוד מזבח, אלא הוא נדחה לגמרי מהקרבה.
<big>ב</big> שנינו במשנה: חטאת שקיבל דמה בשני כוסות, נתן אחד בפנים ואחד בחוץ — פטור על השני שהקריבו בחוץ, מאחר ושוב אינו ראוי להקרבה בפנים. <b>למה הדבר דומה? למפריש חטאתו ואבדה והפריש אחרת תחתיה ואחר כך נמצאת הראשונה,</b> שאם שחט אחת מהן בפנים ואחת בחוץ — פטור על הקרבת השניה בחוץ.
 ושואלים:  <b>"למה הדבר דומה" למה לי?</b> מה בא ללמדנו על ידי השוואה זו? ומשיבים: <b>הא מני</b> <small>[זו,</small> משנתנו, כשיטת <small>מי היא]?</small> שיטת <b>רבי היא,</b> ש<b>אמר:</b> חטאת שהיתה <b>אבודה בשעת הפרשה</b> של השניה, ונמצאה, והקריב אחת מהן — השניה <b>מתה</b> ואינה ראויה להקרבה, ולכן פטור אם הקריבה בחוץ.
<b>והכי קאמר</b> <small>[וכך הוא אומר],</small> לכך הוא מתכוון בהשוואה של דין החטאות לדין הכוסות: <b>טעמא</b> <small>[הטעם,</small> דווקא<small>]</small> במקרה ש<b>אבדה</b> חטאתו והפריש אחרת תחתיה, אם הקריב אחת מהן בפנים — פטור על הקרבת השניה בחוץ, משום שהיא דחויה מהקרבה, כמו במקרה של שני כוסות, שפטור אם הקריב את השני בחוץ, משום שהוא דחוי מהקרבה. <b>הא</b> <small>[אבל]</small> <b>הפריש</b> מתחילה <b>שתי חטאות לאחריות</b> שאם תאבד אחת מהן יתכפר בשניה, ובמקרה זה אין השניה מתה, אלא רועה עד שיפול בה מום, ומביאים בדמיה עולה — הרי <b>חדא מינייהו</b> <small>[אחת מהן],</small> זו שתיוותר לאחר שתקרב הראשונה, <b>מעיקרא</b> <small>[מתחילה]</small> <b>עולה היא,</b> ולכן אם הקריבה בחוץ — חייב על כך.
<b>וכ</b>דברי <b>רב הונא אמר רב,</b> ש<b>אמר רב הונא אמר רב</b> במקרה דומה: <b>אשם ש</b>נתכפרו בעליו ומשום כך <b>ניתק</b> (הוצא) <b>לרעייה</b> עד שיפול בו מום וייפדה, ויביאו בדמיו עולה, <b>ושחטו סתם,</b> אפילו בלי כוונה מיוחדת — <b>כשר</b> והוא קרב <b>לעולה.</b>
ודוחים: <b>מי דמי</b> <small>[האם דומים</small> הדברים<small>]?</small> <b>התם</b> <small>[שם]</small> <b>אשם</b> הוא <b>זכר, ועולה זכר,</b> ולכן איל האשם עצמו ראוי לעולה. <b>אבל חטאת</b> הלוא <b>נקבה היא,</b> ואיך אפשר לומר שהיא נחשבת מתחילתה לעולה! <b>אמר ר' חייא מיוסתיניא:</b> מדובר פה <b>בשעיר</b> חטאת של <b>נשיא,</b> שהוא אכן זכר. והפריש מתחילה שניים לאחריות וקרב אחד מהם. שהואיל והשני כשר לעולה, אם הקריבו בחוץ — חייב.

<big>א משנה</big> <b>פרת חטאת</b> (פרה אדומה) <b>ששרפה חוץ מגתה</b> שהיו מתקינים מקום שקוע כעין גת בהר הזיתים, מול פתח ההיכל, המיועד לשחיטתה ולשריפתה. <b>וכן שעיר המשתלח</b> למדבר ביום הכיפורים, <b>שהקריב</b> אותו <b>בחוץ</b> ולא גלגלו במורד הצוק כראוי לו — הרי זה <b>פטור</b> עליהם משום הקרבה בחוץ, משום
<b>שנאמר</b> בפרשת שחיטה בחוץ של קדשים: "...אשר ישחט מחוץ למחנה. <b>ואל פתח אהל מועד לא הביאו"</b> (ויקרא יז, ג— ד), לומר: <b>כל שאין ראוי</b> שאינו מיועד <b>לבא אל פתח אהל מועד</b> — <b>אין חייבין עליו</b> משום שחיטת חוץ והעלאה בחוץ. והרי פרה אדומה ושעיר המשתלח אין מיועדים לבוא אל פתח אהל מועד.
 וכיוצא בזה קדשים הפסולים להקרבה: בעל חיים זכר <b>הרובע</b> את האשה, <b>והנרבע</b> על ידי אדם, <b>ו</b>כן <b>המוקצה</b> שייעדוהו לעבודה זרה, <b>והנעבד</b> כעבודה זרה, <b>ו</b>כן <b>המחיר</b> ששימש כתמורה לכלב, <b>[והאתנן</b> שניתן כתשלום לזונה<b>], והכלאים</b> (שנולד משני מיני בעלי חיים, כגון תיש ורחל), <b>ו</b>כן <b>ה</b>בהמה שהיא <b>טריפה</b> (שעומדת למות עקב מחלה או פגיעה), <b>ו</b>כן בעל חיים שהוא <b>יוצא דופן</b> (שנולד שלא כרגיל, אלא שנחתכה דופן בטנה של אמו והוצא משם), כל אלו <b>שהקריבן בחוץ</b> — הרי זה <b>פטור,</b> משום
<b>שנאמר</b> בפרשת שחיטת קדשים בחוץ: "...ואל פתח אהל מועד לא הביאו להקריב קרבן לה' <b>לפני משכן ה' "</b>(ויקרא יז, ג— ד), לומר: <b>כל שאין ראוי לבא לפני משכן ה' אין חייבין עליו</b> אם הקריבוהו בחוץ. וכל אלו אין ראויים לבוא וליקרב לפני משכן ה'.
 וכן <b>בעלי מומין, בין</b> שהם <b>בעלי מומין</b> <b>קבועין, בין</b>

Daf 112b

שהיו אלו <b>בעלי מומין עוברין, שהקריבן בחוץ</b> — הרי הוא <b>פטור</b> משום הקרבה בחוץ, שהרי אלו קדשים פסולים ואינם בכלל הראויים לבא לפני משכן ה'. <b>ר' שמעון אומר:</b> המקריב בחוץ <b>בעלי מומין קבועין</b> — <b>פטור</b> משום הקרבה בחוץ, ואולם המקריב בחוץ <b>בעלי מומין עוברין</b> — <b>חייב</b> עליהם, לא בכרת (כשאר החייבים על הקרבה בחוץ) אלא <b>בלא תעשה</b> בלבד, משום שהם ראויים לבוא לאחר זמן.
 ועוד בדינים אלה, <b>תורים ש</b>עדיין <b>לא הגיע זמנן</b> להיות כשרים להקרבה (שאין התורים כשרים להקרבה אלא כשהם גדולים, משיזהיבו כנפיהם), או <b>בני יונה ש</b>כבר <b>עבר זמנן</b> (שאין הם כשרים אלא בהיותם קטנים עד שיצהיבו כנפיהם), <b>שהקריבן בחוץ</b> — <b>פטור</b> על הקרבתם בחוץ, משום שאינם ראויים לבא לפני משכן ה' להקרבה. <b>ר' שמעון אומר: בני יונה שעבר זמנן</b> שהקריבם בחוץ — <b>פטור</b> עליהם, <b>ו</b>אולם המקריב בחוץ <b>תורים שלא הגיע זמנן</b> — חייב עליהם, אמנם לא בכרת, אלא <b>בלא תעשה</b> בלבד.
 ועוד כיוצא בו, המקריב בחוץ <b>אותו ואת בנו</b> ביום אחד, והרי איסור תורה הוא לשחוט את השני באותו יום (ויקרא כב, כח), ואינו ראוי להקרבה. וכן המקריב בחוץ <b>מחוסר זמן</b> שעדיין לא הגיע זמנו להיות ראוי להקרבה — הרי זה <b>פטור, ר' שמעון אומר: הרי זה</b> חייב <b>בלא תעשה.</b> שכן הוא הכלל במחלוקתם זו של חכמים ור' שמעון, <b>שר' שמעון אומר: כל</b> דבר מן הקדשים <b>שהוא ראוי לבא</b> להיות מוקרב במקדש <b>לאחר זמן</b> אף שכעת אינו ראוי, והקריבו בחוץ — <b>הרי זה בלא תעשה ואין בו כרת. ו</b>אילו <b>חכמים אומרים: כל שאין בו כרת אין בו</b> גם <b>לא תעשה.</b>
ומוסיפה המשנה: <b>מחוסר זמן</b> שנחלקו בו חכמים ור' שמעון — <b>בין</b> שהוא מחוסר זמן <b>בגופו</b> (כגון תורים שלא הגיע זמנם, או בהמה שלא מלאו לה שבעה ימים מלידתה, ראה ויקרא כב, כז), ו<b>בין</b> שהוא מחוסר זמן <b>בבעליו.</b>
ומסבירים, <b>איזהו מחוסר זמן בבעליו?</b> כגון <b>הזב והזבה והיולדת והמצורע</b> שעדיין לא מלאו ימי טהרתם, <b>שהקריבו</b> את <b>חטאתם ואשמם בחוץ</b> — הריהם <b>פטורין</b> משום הקרבה בחוץ, שהרי אינם מחוייבים עדיין בקרבנות אלו, ואינם רשאים להביאם. ואולם אם הקריבו בשלב זה את <b>עולותיהן ושלמיהן בחוץ</b> — <b>חייבין,</b> מפני שקרבנות אלה באים כקרבנות נדבה אף כשהבעלים טמאים.
<big>א</big> <b>המעלה</b> בחוץ <b>מבשר</b> קרבן ה<b>חטאת</b> (החיצונה, הנאכלת לכהנים), <b>מבשר אשם, מבשר</b> שאר <b>קדשי קדשים</b> הנאכלים, כלומר, שני כבשי עצרת, <b>מבשר קדשים קלים, ו</b>כן המעלה בחוץ מ<b>מותר</b> מנחת <b>העומר,</b> לאחר שניטל ממנה הקומץ, <b>ו</b>מ<b>שתי הלחם</b> המובאות בחג השבועות, <b>ו</b>מ<b>לחם הפנים</b> אותו עורכים כל שבת בהיכל, <b>ו</b>כן המעלה בחוץ מ<b>שירי</b> ה<b>מנחות</b> — פטור. משום שכל אלה הריהם מיועדים לאכילה על ידי הכהנים ולא להקרבה על המזבח.
<b>ו</b>כן העושה בחוץ עבודות אלו: <b>היוצק</b> את השמן על המנחה, <b>והפותת</b> את המנחה לפתיתים, <b>והבולל</b> בשמן את סולת המנחה, <b>והמולח</b> מנחות (או שאר קרבנות), <b>והמניף</b> מנחה, <b>והמגיש</b> את המנחה לקרן המזבח שעושה בחוץ, לאחר הנפתה, <b>והמסדר את</b> לחם הפנים על <b>השולחן</b> בחוץ, <b>והמטיב את הנרות</b> של המנורה, <b>והקומץ</b> מהמנחה, <b>והמקבל</b> בכלי מן ה<b>דמים</b> של הקרבן. כל אלה אף שאסור לעשותם בחוץ, אם נעשו <b>בחוץ</b> — <b>פטור,</b> שאין חייבים אלא על עבודה כעין העלאה, שהוזכרה בכתוב, שהיא גמר עבודה. וכל אלו יש עבודה אחריהן.
<b>ואין חייבין עליו</b> (על כל העבודות הללו) מיתה <b>לא משום זרות</b> (איסור עבודה למי שאינו כהן), <b>ולא משום</b> האיסור על הכהנים לעבוד ב<b>טומאה, ולא משום</b> האיסור על הכהן לעבוד כשהוא <b>מחוסר בגדים</b> (בגדי הכהונה), <b>ולא משום</b> האיסור על הכהן לעבוד בהיותו במצב <b>[שלא] רחוץ ידים ורגלים.</b>
<big>ב</big> ומעתה נשנה דין הקרבה בחוץ במהלך הדורות: בתחילה, <b>עד שלא הוקם המשכן</b> במדבר סיני, בשנה השנית לצאת בני ישראל ממצרים, <b>היו הבמות מותרות</b> הותר להקריב בכל מקום, <b>ו</b>ה<b>עבודה</b> בקרבנות היתה נעשית <b>בבכורות</b> של כל ישראל. <b>ומ</b>עת <b>שהוקם המשכן נאסרו</b> כל <b>הבמות, ו</b>ה<b>עבודה</b> היתה נעשית <b>בכהנים</b> בלבד. ואז <b>קדשי קדשים נאכלין לפנים מן הקלעים</b> (בחצר אהל מועד), <b>ו</b>אילו <b>קדשים קלים</b> נאכלים <b>בכל מחנה ישראל.</b> בזמן כניסת ישראל לארץ בימי יהושע, לאחר שעברו את הירדן ו<b>באו לגלגל,</b> ושם עמד המשכן ומזבח הנחושת — <b>הותרו</b> שוב <b>הבמות.</b> ואז <b>קדשי קדשים</b> היו <b>נאכלין לפנים מן הקלעים</b> של חצר המשכן, <b>ו</b>אולם <b>קדשים קלים</b> היו נאכלים <b>בכל מקום.</b>
ולאחר מכן, כאשר <b>באו לשילה</b> ושם שוכן אהל מועד, חזרו ו<b>נאסרו הבמות.</b> <b>ו</b>משכן זה שהיה בשילה, <b>לא היה שם תקרה</b> העשויה מקרשים או אבנים, <b>אלא בית אבנים בלבד מלמטן, והיריעות</b> של המשכן היו פרוסות <b>מלמעלן.</b> <b>והיא</b> התקופה בה היה המשכן בשילה, <b>היתה</b> זו המכונה בתורה <b>"מנוחה",</b> שעד אותה שעה התירה התורה הקרבה בבמות, שנאמר: "כי לא באתם עד עתה אל המנוחה" (דברים יב, ט). ובתקופה זו היו <b>קדשי קדשים נאכלין לפנים מן הקלעים</b> המקיפים את חצר בית ה', <b>וקדשים קלים ומעשר שני</b> שצריך להביאם למקום המשכן ולאוכלם לפני ה' (דברים יב, ו) היו נאכלים <b>בכל</b> מקום <b>הרואה</b> את שילה.
 ולאחר מכן, כאשר חרבה שילה עם מותו של עלי הכהן (ראה שמואל א ד, יח) <b>באו</b> המשכן וכליו <b>לנוב וגבעון,</b> ושוב <b>הותרו הבמות.</b> ואזי, <b>קדשי קדשים</b> היו <b>נאכלין לפנים מן הקלעים,</b> ו<b>קדשים קלים</b> היו נאכלים <b>בכל ערי ישראל.</b>
ומעת ש<b>באו לירושלים</b> ובנו את המקדש בימי שלמה, שוב <b>נאסרו הבמות, ו</b>מעתה <b>לא היה להן</b> עוד <b>היתר. והיא</b> בהיות בית המקדש בירושלים, <b>היתה "נחלה",</b> שנזכרה בכתוב: "כי לא באתם עד עתה אל המנוחה ואל הנחלה" (שמואל א ד, ט). ובירושלים <b>קדשי קדשים נאכלין לפנים מן הקלעים,</b> כלומר, בעזרה, <b>קדשים קלים ומעשר שני</b> — <b>לפנים מן החומה</b> של העיר, שהיא במקום מחנה ישראל שבמדבר.
<big>ג</big> <b>כל הקדשים שהקדישן בשעת איסור הבמות,</b> <b>והקריבן</b> בחוץ <b>בשעת איסור הבמות מבחוץ —</b> <b>הרי</b> זה עובר על <b>אלו ב</b>מצוות <b>עשה</b> להקריב במקום הנבחר על ידי ה', <b>ו</b>על מצוות <b>לא תעשה</b> שאין להקריב אז בבמה, <b>וחייבין עליו כרת.</b>
ואם <b>הקדישן בשעת היתר הבמות</b> כגון בזמן הבמה בגבעון, <b>והקריבן</b> בחוץ <b>בשעת איסור הבמות</b> משנבנה המקדש בירושלים <b>בחוץ</b> — <b>הרי</b> הוא עובר על <b>אלו בעשה ולא תעשה, ו</b>אולם <b>אין חייבין עליהן כרת.</b> אם <b>הקדישן בשעת איסור הבמות</b> כגון בזמן משכן שילה, <b>והקריבן</b> בחוץ <b>בשעת היתר הבמות</b> בתקופת נוב — <b>הרי אלו בעשה,</b> כלומר, חייב על שביטל מצות עשה להביאם למשכן, <b>ו</b>מכל מקום <b>אין בהן</b> עבירה על מצות <b>לא תעשה</b> (ולא עונש כרת), שלא להקריב במקדש, שהרי עכשיו מותר להקריב בחוץ.
 ומוסיפה המשנה: <b>ואלו קדשים</b> ש<b>קרבין</b> גם בזמן היתר הבמות רק <b>במשכן</b> שבבמה הגדולה, במת הציבור שבגלגל, בנוב ובגבעון: <b>קדשים שהוקדשו ל</b>שם הקרבה ב<b>משכן.</b> ולכן <b>קרבנות ציבור</b> שסתמן עומדים להקרבה במשכן <b>קרבין במשכן, ו</b>אילו <b>קרבנות היחיד</b> שאינם עומדים להקרבה דווקא במשכן — קרבים <b>בבמה. קרבנות היחיד שהוקדשו למשכן</b> — <b>יקריבו במשכן, ואם הקריבן בבמה</b> — <b>פטור. ו</b>עוד,
<b>מה בין במת</b> <b>יחיד לבמת ציבור?</b> שבבמת ציבור יש <b>סמיכה ו</b>יש חובה של <b>שחיטת צפון,</b>

Daf 113a

<b>ומתן</b> דם <b>סביב</b> כל צידי המזבח, בקרבנות שנאמר בהם דין זה, <b>ו</b>אין בהם לא <b>תנופה</b> של מנחות, <b>ו</b>לא <b>הגשה</b> של מנחות לקרן המזבח קודם שיקמוץ מהן את הקומץ. <b>ר' יהודה אומר:</b> <b>אין</b> כלל <b>מנחה בבמה. ו</b>אין בבמה קטנה <b>כיהון,</b> כלומר, כהונה, אלא גם זרים כשרים לעבודה, <b>ו</b>אין בה צורך ב<b>בגדי שרת</b> של כהונה, <b>ו</b>לא ב<b>כלי שרת</b> כדי לקדש בהם את הדברים העולים על המזבח, כגון מזרקי הדם. <b>ו</b>אין צריכים ל<b>ריח ניחוח, ו</b>אין צריכים <b>מחיצה לדמים</b> כגון חוט סיקרא שהיה במקדש, להבחין בין חלק עליון ותחתון של המזבח, <b>ו</b>אין בהם מצות <b>ריחוץ ידים ורגלים</b> לפני עבודה.
<b>אבל הזמן</b> מחשבת הקרבה או אכילה חוץ לזמנו שמפגלת את הקרבן, ודין <b>הנותר</b> שאסור להותיר מן הקדשים, <b>והטמא</b> שאסור להקריב ולאכול מן הקדשים בטומאה — <b>שוין בזה ובזה</b> בגדולה ובקטנה.
<big>א גמרא</big> שנינו במשנתנו שאין חייבים משום הקרבת חוץ על שריפת פרה אדומה חוץ מגתה. ומבררים: <b>מאי</b> <small>[מה</small> פירוש<small>]</small> הביטוי <b>"חוץ מגתה"? אמר ריש לקיש: חוץ מ</b>ה<b>מקום הבדוק לה</b> מטומאה. <b>אמר לו ר' יוחנן</b> לריש לקיש: <b>והלא כל ארץ ישראל בדוקה היא</b> לענין טומאה, ואין צורך איפוא למקום מיוחד הבדוק מטומאה לשריפת הפרה!
<b>אלא אמר ר' יוחנן:</b> כוונת המשנה בביטוי "חוץ מגתה" היא <b>כגון ששחטה</b> הכהן את הפרה האדומה <b>לפנים מן חומת ירושלים,</b> ולא מחוץ לחומת ירושלים, כפי שנאמר: "והוציא אותה אל מחוץ למחנה ושחט אותה" (במדבר יט, ג).
 ושואלים: ומדוע להעמיד במקרה כזה?  <b>ולוקמה</b> <small>[ושיעמיד</small> ר' יוחנן <small>אותה</small> את לשון זו של משנתנו<small>]</small> <b>כגון ששחטה</b> מ<b>חוץ לחומה,</b> אבל <b>שלא כנגד הפתח</b> (של ההיכל במקדש), שהרי <b>אמר רב אדא בר אהבה: שחטה שלא כנגד הפתח</b> — <b>פסולה, שנאמר</b> בתורה בדין הפרה האדומה: "והוציא אותה אל מחוץ למחנה <b>ושחט</b> אותה לפניו... <b>והזה</b> אל נכח פני אהל מועד מדמה" (במדבר יט, ג — ד).
 והכתוב מזכיר יחד את שחיטת הפרה והזאת דמה, להקישן זו לזו: <b>מה הזאתה</b> צריכה להיות <b>כנגד הפתח</b> כנאמר במפורש בכתוב, <b>אף שחיטתה</b> צריכה להיות <b>כנגד הפתח! וכי תימא</b> <small>[ואם תאמר]</small> שר' יוחנן <b>לא מקיש</b> היקש זה — <b>והא אתמר</b> <small>[והרי נאמר]</small> שנחלקו אמוראים בדין הפרה האדומה ש<b>שחטה</b> הכהן <b>שלא כנגד הפתח</b> — <b>ר' יוחנן אומר: פסולה,</b> וטעמו הוא משום היקש זה של <b>"ושחט... והזה". ריש לקיש אמר: כשרה,</b> משום שנאמר: "והוציא אותה <b>אל מחוץ למחנה ושחט</b> אותה לפניו", ומשמע — בכל מקום מחוץ למחנה.
<b>ואיתמר נמי</b> <small>[ונאמר גם כן]</small> שנחלקו אמוראים בדין הפרה האדומה ש<b>שרפה</b> הכהן <b>שלא כנגד הפתח,</b> ואף בזאת <b>ר' יוחנן אמר: פסולה, ו</b>אילו <b>ר' אושעיא אמר: כשרה.</b> וטעמו של כל אחד: <b>ר' יוחנן אמר פסולה,</b> משום ההיקש הנוסף שבפרשה זו, שכן נאמר: <b>"ושרף</b> את הפרה" (במדבר יט, ה), ובפסוק שקדם לו נאמר: <b>"והזה</b> אל נכח פני אהל מועד", ללמד שכשם שהזאה צריכה להיות כנגד הפתח, אף השריפה צריכה להיות כנגד הפתח.
<b>ו</b>אילו <b>ר' אושעיא אמר</b> שפרה ששרפה שלא כנגד הפתח <b>כשרה,</b> שכן נאמר בשריפת הפרה: "ושרף את הפרה לעיניו וכו' <b>על פרשה ישרף"</b> (במדבר יט, ה), והרי זה בא ללמד שב<b>מקום</b> שבו <b>פורשת</b> ("פרשה") הפרה <b>למיתה,</b> כלומר, במקום בו יוצאת נפשה <b>שם תהא שריפתה.</b> וכשם שאין מקום מוגדר ליציאת נפשה כך גם אין מקום מוגדר לשריפתה. הרי שר' יוחנן סבור כי מדין תורה דם צריכה השחיטה להיות דווקא נגד הפתח, ומדוע לא העמיד את משנתנו בשחיטת הפרה שלא כנגד הפתח?
<b>אמרי</b> <small>[אומרים]</small> כתירוץ לזה: בדרך <b>לא מיבעיא</b> <small>[נצרכה]</small> <b>קאמר</b> <small>[אומר</small> ר' יוחנן<small>],</small> ובאופן זה: <b>לא מיבעיא</b> <small>[נצרכה]</small> לומר שאם שחטה <b>חוץ לחומה</b> שלא כנגד פתח ההיכל, שהיא פסולה, <b>דרחוקי רחקה</b> <small>[ש</small>הרי <small>ריחק אותה]</small> ממקום המקדש, ומשום כך לא יהא חייב משום שחיטת חוץ. <b>אלא אפילו</b> אם שחטה <b>לפנים מן החומה, דקרובי קרבה</b> <small>[שקירב אותה]</small> אל המקדש, <b>ואימא תתכשר</b> <small>[</small>ויכול אתה <small>לומר</small> ש<small>תהיה כשרה],</small> <b>קא משמע לן</b> <small>[משמיע לנו]</small> תוך כדי פירושו למשנה, שאין שחיטת הפרה כשירה אלא כשעשאה בחוץ.
<big>ב</big> ודנים במחלוקת שהובאה קודם לכן. <b>אמר מר</b> <small>[החכם],</small> <b>אמר לו ר' יוחנן</b> לריש לקיש: <b>והלא כל ארץ ישראל בדוקה היא,</b> ולא נשנתה בברייתא תשובתו של ריש לקיש על שאלה זו. ומבררים: <b>במאי קמיפלגי</b> <small>[במה,</small> באיזה עיקרון, <small>הם חלוקים]?</small> <b>מר סבר</b> <small>[חכם זה,</small> ריש לקיש, <small>סבור]:</small> <b>ירד מבול לארץ ישראל,</b> ומתו בה היושבים בה, ולכן יש צורך לבדוק במקום שריפת הפרה אם אין מתחתיו טומאה. <b>ומר סבר</b> <small>[וחכם זה,</small> ר' יוחנן, <small>סבור]:</small> <b>לא ירד</b> המבול בארץ ישראל, ולכן אין צורך לחפש אחר שרידי המתים.
<b>אמר רב נחמן בר יצחק: ושניהם,</b> ר' יוחנן וריש לקיש, <b>מקרא אחד דרשו.</b> שנאמר בנבואת יחזקאל אודות ארץ ישראל: <b>"בן אדם אמר לה את ארץ לא מטהרה היא לא גשמה ביום זעם"</b> (יחזקאל כב, כד), ונחלקו בדרך קריאתו של מקרא זה,
<b>ר' יוחנן סבר</b> <small>[סבור]</small> כי <b>אתמוהי מתמה קרא</b> <small>[תמיהה</small> היא ש<small>תמה הכתוב]:</small> <b>ארץ ישראל, מי</b> <small>[האם]</small> <b>לא מטוהרה את</b> מטומאת מתים בך? <b>כלום ירדו עליך גשמים</b> של מבול <b>ביום זעם?! וריש לקיש סבר:</b> דרך קריאתו של מקרא זה היא <b>כפשטיה</b> <small>[כפשוטו,</small> כאמירה פשוטה, שלא בתמיהה<small>]:</small> <b>ארץ לא מטוהרה את, מי</b> <small>[האם]</small> <b>לא ירדו עליך גשמים ביום זעם?!</b> ולכן נשארו בך כל מתי המבול, המטמאים אותך.
<b>איתיביה</b> <small>[הקשה לו]</small> <b>ריש לקיש לר' יוחנן</b> ממה ששנינו בדין הפרה האדומה: <b>חצירות היו בירושלים,</b> <b>בנויות על הסלע, ותחתיהן חלול</b> (היה חלל), <b>מפני</b> חשש <b>קבר התהום</b> שמא יש קבר בעומק האדמה, ואם יש שם חלל הריהו חוצץ בפני הטומאה. <b>ו</b>היו <b>מביאין נשים מעוברות ויולדות</b> שם את בניהם, ונמצאו איפוא הילדים גדלים בלא חשש טומאה. <b>ומגדלות שם</b> את <b>בניהם</b> כדי שיהיו ראויים <b>ל</b>השתתף בעשיית ה<b>פרה</b> האדומה.
<b>ו</b>כיון שהילדים הגיעו לגיל ראוי, היו <b>מביאין</b> לאותן חצרות <b>שוורים, ועל גביהן</b> של השוורים הללו היו <b>דלתות, ו</b>ה<b>תינוקות</b> הללו היו <b>יושבין עליהן,</b> כדי שיפסיקו הדלתות בינם לבין טומאה המצויה בתהום, <b>וכוסות של אבן,</b> שאינן מקבלות טומאה, <b>בידן.</b> וירדו כשהם רכובים על השוורים הללו אל מעין השילוח שבירושלים, <b>ומלאו</b> מים מן המעין, וחזרו <b>וישבו במקומן</b> על גבי השוורים, והלכו להר הבית, שם היו נותנים מאפר הפרה לתוך המים שבכוסות האבן הללו. משמע מסדר זה של עשיית הפרה שאנו חוששים לטומאה בארץ ישראל!
<b>אמר רב הונא בריה</b> <small>[בנו]</small> של <b>רב יהושע,</b> כך יכול ר' יוחנן להשיב: <b>מעלה</b> (חומרה מיוחדת) <b>עשו</b> חכמים <b>ב</b>מעשיה של <b>פרה</b> אדומה, ואולם אין זה מלמד שבאופן כללי יש לחשוש לטומאה בארץ ישראל משום מתי המבול.
 ומן הצד האחר, <b>איתיביה</b> <small>[הקשה לו]</small> <b>ר' יוחנן לריש לקיש</b> ממה ששנינו בברייתא: <b>פעם אחד מצאו עצמות</b> מת <b>בלשכת דיר העצים</b> <b>ובקשו</b> חכמים <b>לגזור טומאה על ירושלים</b> לטמא את המהלך בה, שאם במקום זה נמצא מת, יש לחשוש שאף בשאר מקומות נמצאים מתים. <b>עמד ר' יהושע על רגליו ואמר: לא בושה וכלימה היא לנו שנגזור טומאה על עיר אבותינו</b> בשל חשש זה? הראו לי <b>איה</b> הם <b>מתי מבול,</b> <b>איה</b> הם כל <b>מתי נבוכדנצר</b> שהרג?
 ויש לדייק בדברי ר' יהושע: <b>מדקאמר הכי</b> <small>[מ</small>מה <small>שהוא אומר כך],</small> <b>לאו למימרא דלא הוו</b> <small>[האם אין</small> זה <small>בא לומר שלא היו</small> מתי מבול בירושלים<small>]?</small> ומכאן שלא ירד שם המבול! ומשיב ריש לקיש על שאלת ר' יוחנן: <b>ולטעמיך</b> <small>[ולטעמך,</small> לשיטתך<small>]</small> שלא היו כלל מתי מבול בארץ ישראל, האם ב<b>הרוגי נבוכדנצר</b> שהזכיר ר' יהושע <b>הכי נמי</b> <small>[כך גם כן]</small> תאמר ש<b>לא הוו</b> <small>[היו]?</small> והרי ברור שרבים היו המתים שהרג נבוכדנצר בירושלים! <b>אלא הוו ופנינהו</b> <small>[היו ופינו אותם].</small> <b>הכא נמי הוו ופנינהו</b> <small>[כאן,</small> בענין מתי מבול, <small>גם כן</small> נאמר ש<small>היו ופינו אותם].</small> מקשה עליו ר' יוחנן: <b>ואי אפנו</b> <small>[ואם</small> הם כבר <small>פונו]</small> מדוע יש לחשוש לטומאה, כפי שאתה חושש בענין מקומה של פרה אדומה?

Daf 113b

<b>הא איפני</b> <small>[הרי</small> כבר <small>פונו]!</small> ומשיב ריש לקיש: ברייתא זו הרי עוסקת בירושלים, ויש לומר ש<b>נהי דאיפני</b> <small>[אם אמנם פונו</small> עצמות מתי מבול ונבוכדנצר<small>]</small> <b>מירושלים, מכולה</b> <small>[מכל]</small> <b>ארץ ישראל לא איפני</b> <small>[פונו],</small> ולכן מחוץ לירושלים רק מקום בדוק כשר לשחיטת הפרה.
<b>איכא דאמרי</b> <small>[יש שאומרים]</small> להיפך את מהלך הדברים הללו, שמברייתא זו <b>איתיביה</b> <small>[הקשה לו]</small> <b>ריש לקיש לר' יוחנן</b> הסבור שהמבול לא הגיע לארץ ישראל: הרי כך אמר ר' יהושע: <b>"איה מתי מבול? איה מתי נבוכדנאצר?"</b>ולכאורה <b>מאי לאו מדהני הוו</b> <small>[האם אין</small> להבין מכאן כי <small>מ</small>כיון <small>שאלה,</small> מתי נבוכדנצר, <small>היו]</small> בארץ, <b>הני נמי הוו</b> <small>[אלה,</small> מתי מבול, <small>גם כן היו</small> בארץ<small>]?</small> ודחה ר' יוחנן את הראייה הזו: <b>מידי איריא</b> <small>[כלום הדברים שייכים]?</small> <b>הא כדאיתיה והא כדאיתיה</b> <small>[זה כמו שישנו וזה כמו שישנו],</small> מתי נבוכדנצר אמנם היו בארץ ישראל, ואולם מתי מבול לא היו בה, משום שהמבול לא היה בה.
 ועוד <b>איתיביה</b> <small>[הקשה לו]</small> ריש לקיש לר' יוחנן: נאמר במבול "כל אשר נשמת רוח חיים באפיו <b>מכל אשר בחרבה מתו"</b> (בראשית ז, ב). ומעתה, <b>בשלמא לדידי דאמינא</b> <small>[נניח לשיטתי, שאני אומר]</small> ש<b>ירד מבול לארץ ישראל, משום הכי</b> <small>[כך]</small> <b>מתו</b> כל בעלי החיים שעל פני האדמה ("בחרבה"), ואף אלו שבארץ ישראל, <b>אלא לדידך</b> <small>[לשיטתך]</small> שלא ירד בארץ ישראל מבול, <b>אמאי</b> <small>[מדוע]</small> <b>מתו</b> בעלי החיים שבארץ ישראל? והשיב ר' יוחנן: <b>משום הבלא</b> <small>[חום]</small> שהתלווה למי המבול, ואותו חום היה אף בארץ ישראל.
 ומעירים: והוא  <b>כ</b>דברי <b>רב חסדא,</b> ש<b>אמר רב חסדא: ברותחין</b> בחום שיש במעשי עריות <b>קלקלו</b> בני דור המבול, <b>וברותחין נידונו</b> שמי המבול רותחים היו. <b>דכתיב הכא</b> <small>[ש</small>כן <small>נאמר כאן</small> בתום המבול<small>]:</small> "ויעבר אלקים רוח על הארץ <b>וישכו המים"</b> (בראשית ח, א), <b>וכתיב התם</b> <small>[ונאמר שם</small> במגילת אסתר לאחר תליית המן<small>]:</small> <b>"וחמת המלך שככה"</b> (אסתר ז, י), הרי ששכיכה באה לאחר חום, ואף במבול היה חום ששכך.
<b>איכא דאמרי</b> <small>[יש שאומרים]</small> את מהלך הדברים הזה באופן הפוך, שמפסוק אחר <b>איתיביה</b> <small>[הקשה לו]</small> <b>ר' יוחנן לריש לקיש,</b> וכך הקשה: נאמר <b>"מכל אשר בחרבה מתו"</b> (בראשית ז, כב). <b>בשלמא לדידי דאמינא</b> <small>[נניח לשיטתי,</small> <small>שאני אומר]</small> ש<b>לא ירד מבול לארץ ישראל</b> — <b>משום הכי הוי</b> <small>[כך היה]</small> מקום של <b>חרבה</b> אף בזמן המבול (ומתו בעלי החיים שבו מחמת החום). <b>אלא לדידך</b> <small>[לשיטתך],</small> שירד מבול בארץ ישראל, <b>מאי</b> <small>[מה</small> פירוש<small>]</small> <b>"חרבה"</b> האמור בתיאור המבול? והרי לא היה אז כל מקום יבש בעולם! והשיב ריש לקיש: הכוונה ל<b>חרבה</b> (ליבשה) <b>שהיתה מעיקרא</b> <small>[מתחילה,</small> לפני בוא המבול<small>]</small> שמתו כל בעלי החיים שהיו בה.
<b>ואמאי קרי ליה</b> <small>[ומדוע קורא לה]</small> הכתוב בתוך תיאור המבול <b>"חרבה"?</b> להשמיענו <b>כ</b>דברי <b>רב חסדא,</b> שכך <b>אמר רב חסדא: בדור המבול לא נגזרה גזרה על דגים שבים, שנאמר: "מכל אשר בחרבה מתו",</b> כלומר, אלו שהיו מתחילה ביבשה, <b>ולא דגים שבים.</b>
וממשיכים לדון במחלוקת ר' יוחנן וריש לקיש אם ירד המבול בארץ ישראל, ושואלים: <b>בשלמא למאן דאמר</b> <small>[נניח ל</small>דעת <small>מי שאומר,</small> ר' יוחנן<small>]</small> ש<b>לא ירד מבול לארץ ישראל, היינו דקם רימא התם</b> <small>[זהו</small> ההסבר לכך <small>שעמד הראם שם</small> בארץ ישראל<small>]</small> בזמן המבול, וכך נשאר בחיים. <b>אלא למאן דאמר</b> <small>[ל</small>דעת <small>מי שאומר,</small> ריש לקיש<small>]</small> ש<b>ירד</b> מבול אף בארץ ישראל, <b>רימא היכא קם</b> <small>[הראם היכן עמד],</small> שהרי ברור שהראם במידותיו הגדולות (כמבואר להלן) לא יכול היה להיכנס לתיבת נח! ומביאים בתשובה לכך מה ש<b>אמר ר' ינאי:</b> הוא אכן נכנס לתיבה, ואולם לא היה זה ראם גדול במלוא קומתו, אלא <b>גוריות</b> (גורים) של ראמים <b>הכניסו בתיבה,</b> וכך נשתמרו הראמים לאחר המבול.
 ומקשים על כך: <b>והאמר</b> <small>[והרי אמר]</small> <b>רבה בר בר חנה: לדידי חזי לי אורזילא דרימא בת יומא</b> <small>[אני ראיתי גור ראם בן יומו]</small> <b>והוי</b> <small>[והיה</small> גודלו<small>]</small> <b>כהר תבור</b> שבארץ ישראל. <b>והר תבור כמה הויא</b> <small>[הוא</small> גודלו<small>]?</small> <b>ארבעין פרסי</b> <small>[ארבעים פרסה],</small> <b>משכא דצואריה תלתא פרסי</b> <small>[אורך צווארו</small> של אותו גור ראמים היה <small>שלוש פרסות],</small> <b>מרבעתא דרישא פרסא ופלגא</b> <small>[</small>מקום <small>מרבץ ראשו,</small> צווארו, היה גודלו <small>פרסה וחצי],</small> <b>רמא כבא וסכר ירדנא</b> <small>[הטיל</small> אותו גור ראמים <small>גלל, וסתם</small> את <small>הירדן</small> מרוב גודלו<small>].</small> ואם כן אף את גור הראם אי אפשר היה להכניס לתיבה בשל גודלו!
 ומשיבים:  <b>אמר ר' יוחנן:</b> רק את <b>ראשו</b> של גור הראם <b>הכניסו לתיבה,</b> בעוד שכל גופו היה מחוצה לה. ומקשים על כך: <b>והאמר מר</b> <small>[והרי אמר החכם,</small> רבה בר בר חנה<small>]:</small> <b>מרבעתא דרישא פרסא ופלגא</b> <small>[</small>מקום <small>מרבץ ראשו,</small> צוארו, היה בגודל <small>פרסה וחצי],</small> ואם כן אף את ראשו בלבד אי אפשר היה להכניס לתיבה! <b>אלא</b> צריך לתקן ולומר שרק את <b>ראש</b> (קצה) <b>חוטמו</b> של גור הראם <b>הכניסו לתיבה,</b> כדי שיוכל לנשום.
 ותמהים: ומדוע נזקק ר' יוחנן להסבר זה?  <b>והא</b> <small>[והרי]</small> <b>אמר ר' יוחנן</b> ש<b>לא ירד מבול לארץ ישראל,</b> ולשיטתו היה הראם עצמו בזמן המבול עומד בארץ ישראל! ומשיבים: אכן ר' יוחנן לא נזקק לכך, ורק <b>לדברי ריש לקיש קאמר</b> <small>[הוא אומר],</small> שכך יש להסביר לשיטת ריש לקיש. ושואלים לגופו של הסבר זה: כיצד ניתן היה להשאיר את הראם כשקצה חוטמו בתוך התיבה?
<b>והא קסגיא</b> <small>[והרי היתה מהלכת]</small> ה<b>תיבה</b> על פני המים! <b>אמר ריש לקיש: קרניו</b> של הראם <b>קשרו בתיבה</b> וכך הוא נסחף עימה. ומקשים עוד על הסבר זה: <b>והאמר</b> <small>[והרי אמר]</small> <b>רב חסדא: אנשי דור המבול ברותחין קלקלו וברותחין נידונו,</b> ואם כן כיצד שרד הראם במים הרותחים?
 ומשיבים:  <b>ולטעמיך</b> <small>[ולטעמך,</small> לשיטתך<small>]</small> שאי אפשר היה לשרוד במים הרותחים של המבול, ה<b>תיבה</b> עצמה <b>היכי סגיא</b> <small>[כיצד היתה מהלכת]?</small> והרי היתה מצופה בזפת שנמסה במים רותחים! <b>ועוד, עוג מלך הבשן,</b> שלפי המסורת היה מאנשי דור המבול, ושרד בחיים, <b>היכא קאי</b> <small>[איך עמד,</small> שרד<small>]</small> בתוך המים הרותחים? <b>אלא</b> בודאי יש לומר ש<b>נס נעשה להם, שנצטננו</b> המים שהיו <b>בצידי התיבה,</b> וכך שרדה התיבה, וגם גור הראם ועוג מלך הבשן.
 וחוזרים לעיקר הדברים ושואלים: <b>ול</b>שיטת <b>ר' שמעון בן לקיש,</b> שירד מבול בארץ ישראל, ולכן יש לחשוש בה לטומאה של אנשי המבול, <b>נהי נמי</b> <small>[אם גם כן]</small> ש<b>ירד מבול לארץ ישראל, והא</b> <small>[והרי]</small> גם לשיטתו <b>לא פש</b> <small>[נשאר]</small> דבר מן המתים שם! שכך <b>אמר ריש לקיש: למה נקרא שמה</b> של בבל <b>"מצולה"? שכל מתי מבול</b> שבכל העולם <b>נצתללו</b> (צללו) <b>שם.</b> <b>ור' יוחנן אמר: למה נקרא שמה</b> של בבל <b>"שנער"? שכל מתי מבול ננערו שם.</b> הרי שריש לקיש עצמו אמר שכל המתים במבול, ואף אלו שבארץ ישראל, שקעו בבבל! ומשיבים: מכל מקום, <b>אי אפשר</b> ש<b>לא אידבקו</b> <small>[נדבקו]</small> מקצת ממתי המבול שבארץ ישראל בטיט שהיה אז, ונשארו בה.
 כיון שהוזכרו הסברים בענין שמותיה של בבל, מוסיפים עוד, <b>אמר ר' אבהו: למה נקרא שמה "שנער"? שמנערת עשיריה,</b> שאינם עומדים בעשירותם. ושואלים על כך: <b>והא קחזינן דהוו</b> <small>[והרי אנו רואים שיש</small> שם עשירים<small>]</small> העומדים בעשירותם! ומשיבים: <b>תלתא דרי לא משכי</b> <small>[שלושה דורות אינם נמשכים]</small> בעושרם.
 ועוד בענין בבל, שהגיעו לשם כל מתי המבול, <b>אמר ר' אמי: כל האוכל מעפרה של בבל, כאילו אוכל בשר אבותיו,</b> שיש שם הרבה מעפר המתים. <b>תניא נמי הכי</b> <small>[שנויה</small> ברייתא <small>גם כן כך]:</small> <b>כל האוכל מעפרה של בבל, כאילו אוכל בשר אבותיו. ויש אומרים: כאילו אוכל שקצים ורמשים,</b> שהרי אף הם מתו במבול, ונבלעו באדמת בבל.
<big>א</big> שנינו במשנתנו שאם הקריב בחוץ <b>שעיר המשתלח</b> של יום הכיפורים, הריהו פטור מהקרבת חוץ, משום שנאמר בענין זה: "ואל פתח אהל מועד לא הביאו" (ויקרא יז, ד), ושעיר המשתלח אינו ראוי ומיועד לבוא אל פתח אהל מועד.
<b>ורמינהי</b> <small>[ומשליכים,</small> מראים סתירה<small>]</small> ממה ששנינו בברייתא על המשך הכתוב: "להקריב קרבן לה' " שדרשו חכמים, כי המלה "קרבן" באה למעט שוחט חולין בפנים, שאינו חייב על כך. ועל כך שואלים: <b>או</b> שמא מן המלה <b>"קרבן"</b> <b>שומע אני</b> שדין שחיטת חוץ אמור <b>אפילו</b> ב<b>קדשי בדק הבית</b> שהוקדשו לצורך המקדש, ולא לשם הקרבה על המזבח, <b>ש</b>הרי גם הם <b>נקראו "קרבן", ש</b>כך <b>נאמר</b> בשלל מלחמת מדין: <b>"ונקרב את קרבן ה'</b> איש אשר מצא כלי זהב אצעדה וצמיד טבעת עגיל וכומז לכפר על נפשותינו" (במדבר לא, נ) והם בודאי אינם קדשי מזבח!
<b>תלמוד לומר: "ואל פתח אהל מועד לא הביאו"</b> (ויקרא יז, ד) ללמדנו שדין זה נוהג דווקא ב<b>מי שראוי לבא ב</b>פתח <b>אהל מועד,</b> שעומד להקרבה. <b>יצאו</b> מכלל דין זה <b>קדשי בדק הבית שאינן ראוין</b> להקרבה.
 וממשיכים לדון, <b>אוציא</b> מכלל דין שחיטת חוץ <b>את אלו</b> את קדשי בדק הבית, <b>שאינן ראוין</b> לבוא בפתח אהל מועד, <b>ולא אוציא את שעיר המשתלח, ש</b>הרי <b>הוא ראוי לבא אל פתח אהל מועד!</b> <b>תלמוד לומר:</b> "להקריב קרבן <b>לה' " להוציא שעיר המשתלח,</b> שאין חייבים על שחיטתו בחוץ מפני <b>שאינו מיוחד</b> להקרבה <b>לה',</b> שהרי משלחים אותו לעזאזל. הרי שלפי ברייתא זו שעיר המשתלח ראוי לבוא אל פתח אהל מועד!
 ומשיבים:  <b>לא קשיא</b> <small>[אין</small> זה <small>קשה]:</small> <b>כאן</b> ששנינו בברייתא שהוא ראוי לבוא אל פתח אהל מועד, הרי זה <b>קודם הגרלה,</b> שהרי מכניסים את שני שעירי יום הכיפורים לעזרה, והכהן עושה הגרלה איזה קרב לה' ואיזה לעזאזל. ואילו <b>כאן</b> במשנתנו, ששנינו שאין הוא ראוי לבוא אל פתח אהל מועד, הרי זה <b>לאחר הגרלה,</b> שמעתה שוב אינו ראוי למקדש. ושואלים על כך: <b>אחר הגרלה נמי</b> <small>[גם כן]</small> עדיין ראוי לפנים הוא, שהרי <b>האיכא</b> <small>[ישנה]</small> מצות <b>וידוי,</b> שהכהן הגדול מתוודה עליו בעזרה!
<b>אלא אמר רב מני, לא קשיא</b> <small>[אין</small> זו הסתירה שבין המשנה לברייתא <small>קשה],</small> שכך יש להסביר: <b>כאן</b> בברייתא ששנינו בה ששעיר המשתלח ראוי לפתח אהל מועד, הרי זה <b>קודם וידוי</b> שעדיין הוא ראוי להיות בפנים, <b>כאן</b> במשנתנו ששנינו בה שאין הוא ראוי לפתח אהל מועד, הרי זה <b>לאחר וידוי,</b> שמעתה שוב אין הוא ראוי להיות בפנים.
<big>ב</big> שנינו במשנתנו שהמקריב בחוץ בעל חיים <b>הרובע והנרבע</b> או שאר קדשים פסולים, כגון המוקצה והנעבד ועוד, הריהו פטור על כך, משום שנאמר בדין שחיטת חוץ: "...לא הביאו להקריב קרבן לה' לפני משכן ה' " (ויקרא יז, ד) —  שכל שאינו ראוי להקרבה במשכן ה' (משום פסולו), אין חייבים על הקרבתו בחוץ.
 ושואלים: ולמה הוצרכנו ללימוד מכתוב זה?  <b>והא נמי</b> <small>[וזה גם כן],</small> בדומה לפרה אדומה ושעיר המשתלח שנשנה דינם בראשית משנתנו, <b>תיפוק ליה</b> <small>[תצא לו]</small> הלכה זו <b>מ</b>האמור בתחילת אותו פסוק "ואל <b>פתח אהל מועד</b> לא הביאו", שכל שאינו מיועד לבוא לפתח אהל מועד אין חייבים על הקרבתו בחוץ. אלו גם כן אינם ראויים לבוא פתח אהל מועד!

Daf 114a

<b>בשלמא</b> <small>[נניח]</small> <b>רובע ונרבע משכחת ליה</b> <small>[מוצא אתה אותו],</small> שאין לפטור על שחיטתו בחוץ משום שאינו ראוי להבאה לפתח אוהל מועד, וכיצד? בזמן <b>דאקדשינהו מעיקרא</b> <small>[שהקדיש אותו מתחילה]</small> והיה איפוא ראוי להבאה למקדש, ושוב אין לפטור על שחיטתו בחוץ מטעם זה, <b>והדר</b> <small>[וחזר,</small> ושב<small>]</small> אחרי כן ו<b>רבעו.</b>
<b>אלא</b> לגבי <b>מוקצה ונעבד</b> לא ניתן להסביר באופן זה, משום שאם כבר הוקדשו לא היו נפסלים, שכן כלל הוא ש<b>אין אדם אוסר דבר שאינו שלו!</b> ומשיבים: יש אופן בו אדם יכול לאסור דבר שכבר הוקדש, והרי זה <b>בקדשים קלים</b> שהקדיש בהמה לשלמים, <b>ואליבא</b> <small>[ועל פי שיטתו]</small> של <b>ר' יוסי הגלילי,</b> ש<b>אמר: קדשים קלים ממון בעלים הוא.</b>
<b>דתניא</b> <small>[ש</small>כן <small>שנויה</small> ברייתא<small>]</small> בדין הגוזל חפץ של חבירו ונשבע לשקר, שמביא אשם גזילות: <b>"ומעלה מעל בה'</b> וכחש בעמיתו" (ויקרא ה, כא) — <b>לרבות</b> זה הנשבע על <b>קדשים קלים</b> של חבירו, לפי <b>שהן</b> בעיקרם <b>ממונו</b> של הבעלים, אלו <b>דברי ר' יוסי הגלילי.</b>
ומסכמים: <b>הלכך</b> כל אלו המנויים במשנה, ראויים היו לבוא אל פתח אוהל מועד, אלא שנפסלו אחר כך להקרבה. <b>רובע ונרבע</b> — <b>דבר ערוה</b> הוא זה, שפוסל את הקרבנות, והם נאסרים גם לאחר שהוקדשו. <b>מוקצה ונעבד</b> כ<b>עבודה זרה</b> נאסרו בכך אף לאחר שהוקדשו — בזמן שהיו אלה <b>קדשים קלים</b> שהם ממון בעלים.
 ואילו פסול <b>אתנן ומחיר כלאים</b> ו<b>יוצא דופן,</b> שאינם יכולים לחול על בהמות שכבר היו ראויות להקרבה — כל אלה נשנו דווקא <b>בולדות</b> (עוברים) של בהמות <b>קדשים,</b> שהקנה אותם כאתנן או מחיר כשהם במעי אמם. ואלו היו ראויים להקרבה כחלק מגוף הקדשים, ורק לאחר שנולדו נפסלו כשלעצמם מהקרבה. ואף שיש לשאול: כיצד יכול ליתנם כאתנן ומחיר במעי אמם, והרי קדשים הם, ואין הם שלו לאוסרם!
 על כך יש להשיב: <b>קסבר</b> <small>[סבור הוא</small> התנא במשנתנו<small>]</small> ש<b>ולדי קדשים</b> רק <b>בהוייתן</b> בשעה שהם נולדים הרי <b>הן קדושים,</b> אבל במעי אמם עדיין חולין הם, וחל עליהם פסול אתנן או מחיר.
<big>א</big> שנינו במשנתנו שנחלקו חכמים ור' שמעון בקדשים שהם <b>בעלי מומין</b> עוברים (שאינם קבועים), שלדעת ר' שמעון עוברים על לא תעשה על הקרבתם בחוץ, מאחר ויהיו ראויים להקרבה לאחר זמן. וכן נחלקו בשני מקרים דומים — על הקרבתם בחוץ של תורים שלא הגיע זמנם, וכן בדינו של השוחט ביום אחד <b>אותו ואת בנו,</b> כאשר את השני שוחט בחוץ, למרות שהוא ראוי לשחיטה רק למחרת.
 ומסבירים: <b>וצריכי</b> <small>[וצריכים]</small> לשנות את מחלוקתם זו בכל האופנים הללו, משום <b>דאי תנא</b> <small>[שאם היה שונה]</small> רק את מחלוקתם בדין <b>בעלי מומין</b> עוברים, הייתי אומר שדווקא שם אומרים חכמים שפטור על הקרבתם בחוץ, <b>משום דמאיסי</b> <small>[ש</small>הם <small>מאוסים]</small> לקרבן בפנים, <b>אבל תורין</b> שעדיין לא הגיע זמנם, <b>דלא מאיסי</b> <small>[שאינם מאוסים],</small> שהרי משיגיע זמנם יהיו ראויים להקרבה — <b>אימא</b> <small>[הייתי אומר]</small> ש<b>לא</b> כך הוא הדין, אלא <b>דמודו</b> <small>[שמודים]</small> בזה חכמים <b>ליה</b> <small>[לו]</small> <b>לר' שמעון</b> שעובר על כך בלא תעשה.
<b>ואי תנא</b> <small>[ואם היה שונה]</small> את מחלוקת חכמים ור' שמעון במשנתנו רק בדינם של <b>תורין</b> שלא הגיע זמנם, הייתי אומר כי דווקא לגביהם אמר ר' שמעון שעובר על הקרבתם בחוץ בלא תעשה, <b>משום</b> שהם <b>לא</b> היו בגדר של <b>חזי ואידחו</b> <small>[ראויים</small> להקרבה <small>ונדחו],</small> אלא רק טרם הגיע זמנם להקרבה. <b>אבל בעלי מומין</b> עוברים, <b>דאיחזו ואידחו</b> <small>[שהיו</small> כבר בגדר <small>ראויים</small> להקרבה <small>ונדחו],</small> <b>אימא</b> <small>[הייתי אומר]</small> ש<b>מודה להו</b> <small>[להם]</small> <b>ר' שמעון לרבנן</b> <small>[לחכמים],</small> שאינו עובר בלא תעשה על הקרבתם בחוץ, שהרי נדחו מהקרבה במקדש.
<b>ואי תנא</b> <small>[ואם היה שונה]</small> רק את <b>הני תרתי</b> <small>[שני אלה,</small> בעלי מומים עוברים ותורים שלא הגיע זמנם<small>],</small> הייתי אומר בשיטת חכמים שאינו עובר על הקרבתם בחוץ <b>משום</b> שפסול הקרבתם הוא <b>פסולא דגופייהו</b> <small>[פסול גופם,</small> עצמם<small>],</small> <b>אבל</b> פסול הקרבה של <b>אותו ואת בנו, דפסולא מעלמא קאתי לה</b> <small>[שפסול מבחוץ</small> ש<small>בא לו],</small> שהרי הוא כשלעצמו כשר להקרבה, ואין הוא נאסר להקרבה באותו יום אלא רק משום שבנו (או אביו) נשחט באותו היום, <b>אימא מודו ליה רבנן</b> <small>[אמור</small> ש<small>מודים לו חכמים]</small> <b>לר' שמעון</b> שבדבר זה אכן עובר הוא על הקרבתו בחוץ בלא תעשה, על כן <b>צריכא</b> <small>[צריך]</small> שתיאמר המחלוקת אף באופן זה.
<big>ב</big> שנינו במשנתנו: <b>שהיה ר' שמעון אומר:</b> כל שהוא ראוי לבוא לאחר זמן, והקריבו — הרי זה בלא תעשה. ולא פירש ר' שמעון בדבריו איזה לא תעשה הוא זה. ונפנים לברר את דבריו, <b>מאי טעמא</b> <small>[מה</small> בדיוק הוא ה<small>טעם,</small> המקור בתורה<small>]</small> לאותו לאו שציין <b>ר' שמעון?</b>
<b>אמר ר' אילעא אמר ריש לקיש:</b> שכן <b>אמר קרא</b> <small>[המקרא]:</small> <b>"לא תעשון ככל אשר אנחנו עושים פה היום</b> איש כל הישר בעיניו. כי לא באתם עד עתה על המנוחה ואל הנחלה" (דברים יב, ח — ט). שכך <b>אמר להו</b> <small>[להם]</small> <b>משה לישראל: כי עייליתו</b> <small>[כאשר אתם נכנסים]</small> <b>לארץ</b> ישראל, <b>ישרות,</b> כלומר, קרבנות שבאים מתוך מה שישר בעיני אדם, מנדבת לבו, שהם נדרים ונדבות — אותם <b>תקריבו,</b> אבל <b>חובות לא תקריבו</b> ואפילו במשכן שבגלגל, עד שתגיעו אל "המנוחה" — זו שילה, ותקריבום.
<b>ו</b>הרי איפוא שקרבן חובה בתקופת <b>גלגל לגבי</b> (ביחס) לתקופת המשכן ב<b>שילה, מחוסר זמן הוא, וקאמר להו</b> <small>[ואומר להם]</small> <b>משה: לא תעשון</b> אותם באותה תקופה. הרי שהמקריב מחוסר זמן עובר בלא תעשה זה של "לא תעשון".
<b>אמר ר' ירמיה לר' זירא:</b> לפי זה נמצא שיש כאן איסור "לא תעשה" כללי להקריב מחוסר זמן אפילו במשכן, כפי שהיה בגלגל, <b>אי הכי</b> <small>[אם כך],</small> כל המקריב מחוסר זמן, ואפילו בפנים,

Daf 114b

<b>מילקי נמי לילקי</b> <small>[שילקה גם כן]</small> על כך, כעל כל איסור לאו בתורה שיש בו מעשה. <b>אלמה</b> <small>[מפני מה]</small> <b>אמר ר' זירא</b> בדינו של השוחט מחוסר זמן בפנים, שאין לוקים על כך משום האיסור הכללי של פסולי ההקרבה "לא ירצה" ( ויקרא כב, כג),  לפי ש<b>הכתוב נתקו</b> <b>ל</b>כלל איסור <b>עשה</b> "מיום השמיני והלאה ירצה" (יקרא כב, כז) שעליו אין לוקים? והרי עדיין קיים לאו זה של "לא תעשון"!
 ומשיבים:  <b>הני מילי</b> <small>[דברים אלה]</small> שאמר ר' זירא, הינם רק <b>ל</b>שיטת <b>רבנן</b> <small>[חכמים]</small> החולקים על ר' שמעון במשנתנו, והם סבורים שאין ללמוד מ"לא תעשון" מצוות לא תעשה על שחיטת מחוסר זמן. ואולם <b>לר' שמעון הכי נמי</b> <small>[</small>אכן <small>כך</small> הוא <small>גם כן</small> הדין<small>],</small> שלוקים על שחיטת מחוסר זמן בפנים המקדש.
<b>רב נחמן בר יצחק אמר:</b> דברי ר' זירא הינם אף לשיטת ר' שמעון, שאף הוא סבור שאין לוקים על שחיטת מחוסר זמן במקדש. ואין ללמוד מאיסור לאו שנאמר על תקופת המשכן בגלגל, משום ש<b>פנים</b> המשכן ב<b>גלגל לגבי</b> (ביחס) לתקופת המשכן ב<b>שילה כחוץ דמי</b> <small>[נחשב],</small> ומה שנאסר ב"לא תעשון" הריהו איפוא הקרבה של מחוסר זמן בחוץ, ולא הקרבה של מחוסר זמן בפנים.
<b>רבה אמר: טעמיה</b> <small>[טעמו,</small> מקור שיטתו<small>]</small> של <b>ר' שמעון</b> אינו מ"לא תעשון", כפי שלמד ריש לקיש, אלא ממקרא אחר, <b>כדתניא</b> <small>[כמו ששנויה</small> ברייתא<small>],</small> <b>ר' שמעון אומר: מנין לזובח</b> את קרבן ה<b>פסח</b> שלו <b>בבמת יחיד בשעת</b> <b>איסור הבמות, שהוא</b> עובר על כך <b>ב</b>איסור <b>לא תעשה? תלמוד לומר: "לא תוכל לזבח את הפסח</b> באחד שעריך... כי אם אל המקום אשר יבחר ה' אלהיך לשכן שמו שם תזבח את הפסח..."(דברים טז, ה — ו).
<b>יכול אף בשעת היתר הבמות כן</b> הוא הדין, שאסור לזבוח את הפסח בבמת יחיד? <b>תלמוד לומר: "באחד שעריך",</b> לומר: <b>לא אמרתי לך</b> שהדבר אסור <b>אלא בשעה שכל ישראל נכנסין בשער אחד</b> למקדש להביא קרבנותיהם, אבל בזמן שאין מקום מיוחד שכל ישראל חייבים להביא בו את קרבנותיהם, אינו עובר בלא תעשה אם שחט את הפסח בבמת יחיד.
 ומעתה נדון בדברים אלה: <b>אימת</b> <small>[מתי]</small> היתה שחיטה זו של קרבן הפסח, שהוא עובר עליה ב"לא תעשה" בבמת יחיד בשעת איסור במות? <b>אי נימא</b> <small>[אם נאמר]</small> שהיה זה <b>אחר חצות</b> היום של י"ד בניסן, שהוא הזמן הראוי להקרבת הפסח במקדש — לא רק שעבר על לא תעשה, אלא אף <b>כרת נמי מחייב</b> <small>[גם כן</small> הוא <small>מתחייב],</small> ככל השוחט בחוץ קדשים הראויים להיקרב במקדש! <b>אלא לאו</b> <small>[האם לא]</small> מדובר שהקריב את הפסח בבמת יחיד ביום י"ד בניסן <b>קודם חצות,</b> כשהוא מחוסר זמן. ומכאן שעוברים על כך באיסור לא תעשה!
 ודוחים את דברי רבה: <b>לעולם</b> אפשר לומר ששחיטה זו של הפסח בבמת יחיד נעשתה בזמנה, <b>לאחר חצות</b> יום י"ד בניסן, <b>ובשעת היתר הבמות</b> <b>קאי</b> <small>[עומד,</small> מדבר<small>]</small> (בתקופת המשכן בגלגל ובנוב ובגבעון) ובא מקרא זה ללמדנו שאף שהותרה הקרבת נדרים ונדבות בבמת יחיד, את קרבן הפסח נאסר להקריב מחוץ לבמה הגדולה.
 ומקשים:  <b>והא</b> <small>[והרי]</small> <b>"בשעת איסור הבמות" קאמר</b> <small>[הוא אומר</small> בברייתא<small>]!</small> ומשיבים: כך כוונת הדברים, בתקופה שיש <b>איסור במה לו</b> לענין קרבן זה של פסח, אבל יש בה <b>היתר במה לחבירו</b> לקרבן אחר, של נדרים ונדבות.
<big>א</big> שנינו במשנתנו שהמקריב בחוץ <b>מחוסר זמן</b> בבעליו אינו חייב על כך, ובפרטי ענין זה נמנו הזב, והזבה, והיולדת, שהקריבו חטאתם ואשמם בחוץ בתוך ימי ספירת טהרתם. ושואלים: <b>והני</b> <small>[ו</small>כי <small>אלה]</small> <b>בני</b> (חייבי) <b>אשמות נינהו</b> <small>[הם]?</small> <b>אמר זעירי: תני</b> <small>[שנה,</small> בגירסת משנתנו<small>]</small> <b>"מצורע" בהדייהו</b> <small>[יחד איתם,</small> עם זב וזבה ויולדת<small>],</small> ומצורע בטהרתו מביא גם אשם.
 עוד שנינו במשנתנו שאם הקריבו מחוסרי הזמן את <b>עולותיהן ושלמיהן</b> בחוץ — חייבים על כך. ושוב שואלים: <b>והני</b> <small>[ו</small>כי <small>אלה]</small> <b>בני</b> <b>שלמים נינהו</b> <small>[הם]?</small> <b>אמר רב ששת: תני</b> <small>[שנה,</small> בגירסת משנתנו<small>]:</small> <b>"נזיר"</b> יחד עם אלו המנויים בה, והרי נזיר מביא שלמים בסוף נזירותו. ומעירים: את גירסת <b>זעירי</b> במשנתנו ("מצורע") <b>קבעוה תנאי</b> <small>[התנאים,</small> שוני המשנה<small>]</small> בנוסח המשנה שהיו חוזרים ושונים. ואילו את גירסת <b>רב ששת</b> במשנתנו ("נזיר") <b>לא קבעוה תנאי</b> <small>[התנאים]</small> בלימודם<small>.</small>
<big>ב</big> שנינו במשנתנו שמי שלא מלאו ימי טהרתו, כגון מצורע, השוחט בחוץ את אשמו — הריהו פטור על כך, משום שאינו ראוי ליקרב באותה שעה. ובדין זה, <b>אמר ר' חלקיה (דבי</b> <small>[</small>מחכמי <small>בית</small> המדרש<small>]</small><b>)</b> של <b>רב טובי: לא שנו אלא</b> ששחט את האשם בחוץ <b>לשמו</b> (לשם אשם), <b>אבל</b> אם שחט את האשם בחוץ <b>שלא לשמו,</b> אלא לשם קרבן אחר — <b>חייב</b> משום הקרבה בחוץ, <b>הואיל וראוי ל</b>היות מוקרב <b>שלא לשמו בפנים</b> (במקדש), שהרי אשם שנשחט שלא לשמו כשר להקרבה (לעיל זבחים ב,א).
 ומקשים על כך: <b>אי הכי</b> <small>[אם כך]</small> הוא, אפילו אם שחט את האשם <b>לשמו נמי ניחייב</b> <small>[גם כן יתחייב]</small> משום הקרבה בחוץ, <b>הואיל וראוי</b> (יכול היה) לשוחטו <b>לשלא לשמו בפנים!</b> ומשיבים: כדי שייחשב האשם שנשחט בחוץ בגדר "ראוי לפנים", <b>בעי</b> <small>[צריך]</small> הוא תחילה <b>עקירה</b> של שמו (שיכוון במפורש לשמו של קרבן אחר). אבל כל עוד לא נעקר שם אשם ממנו, אין הוא נחשב "ראוי לפנים".
<b>מתקיף לה</b> <small>[מקשה על כך]</small> <b>רב הונא</b> על דברי רב חלקיה, שאשם מחוסר זמן ראוי לפנים כששחטו שלא לשמו: <b>וכי יש לך דבר שאינו כשר</b> כשהוא נעשה <b>לשמו, וכשר</b> כשהוא נעשה <b>שלא לשמו?</b> ומשיבים: <b>ולא?</b> וכי אין דבר כזה? <b>והרי</b>

Daf 115a

קרבן <b>פסח בשאר ימות השנה</b> (שלא בי"ד בניסן אחר חצות היום, שהוא זמן הקרבתו הראוי) <b>אינו כשר</b> אם הקריבוהו אז <b>לשמו,</b> <b>ו</b>אולם הריהו <b>כשר</b> אם הקריבוהו <b>שלא לשמו!</b> ודוחים את הראיה: <b>פסח בשאר ימות השנה</b> <b>שלמים נינהו</b> <small>[הם</small> נחשבים<small>],</small> ואין זה פסח שנשחט שלא לשמו.
 ומציעים:  <b>לימא</b> <small>[האם לומר]</small> שהמקור הבא <b>מסייע ליה</b> <small>[לו</small> לרב חלקיה<small>],</small> שאמר כי השוחט אשם מחוסר זמן שלא לשמו בחוץ — חייב. שכך שנינו בברייתא: <b>יכול שאני מוציא</b> מכלל החייבים על שחיטת קדשים בחוץ <b>אף</b> את השוחט <b>עולת מחוסר זמן בבעלים,</b> כגון יולדת שלא מלאו ימי טהרתה, <b>ו</b>כן גם השוחט <b>אשם נזיר ואשם מצורע</b> כשאינם ראויים להקרבה?
<b>תלמוד לומר</b> בתחילת פרשה זו: "איש איש מבית ישראל אשר ישחט שור או כשב או עז... או אשר ישחט מחוץ למחנה" (ויקרא יז, ג). ובא פירוט הדברים הזה ללמדנו: <b>"שור"</b> — <b>מכל מקום, "כשב"</b> — <b>מכל מקום, "עז"</b> — <b>מכל מקום,</b> שחייב על שחיטתם בחוץ בכל האופנים. <b>ואילו חטאת שיירא</b> <small>[שייר]</small> בברייתא ולא הזכיר שהשוחט אותה בחוץ חייב.
 ויש לברר: <b>במאי עסקינן</b> <small>[במה עוסקים אנו]</small> בברייתא זו? באיזה מקרה של אשם נזיר ואשם מצורע? <b>אילימא</b> <small>[אם תאמר]</small> באשם שנשחט בחוץ <b>בזמנו, מאי איריא</b> <small>[מה שייך,</small> מדוע דווקא<small>]</small> <b>אשם</b> שחייב עליו? והרי <b>אפילו חטאת נמי</b> <small>[גם כן]</small> חייבים על שחיטתה בחוץ בזמנה! <b>אלא</b> מדובר באשם שנשחט <b>שלא לזמנו</b> כאשר הנזיר או המצורע מחוסר זמן.
 ונברר עוד: <b>ובמאי</b> <small>[ובמה]</small> מדובר? <b>אילימא</b> <small>[אם תאמר]</small> ששוחט אותו <b>לשמו,</b> באופן זה <b>אשם אמאי</b> <small>[מדוע]</small> <b>חייב</b> על שחיטתו בחוץ? והרי אין הוא ראוי ליקרב בפנים! <b>אלא לאו</b> <small>[האם אין</small> הכוונה<small>]</small> שמקריבו <b>שלא לשמו.</b> ושנינו איפוא בברייתא זו שחייב על כך, כפי שאמר רב חלקיה! ודוחים: <b>לעולם</b> תאמר שמדובר בברייתא באשם ששחטו בחוץ <b>בזמנו ושלא לשמו. ו</b>אף שלכאורה אין צורך בריבוי מיוחד לחייב על כך, שהרי אשם שנשחט שלא לשמו כשר בפנים, ברייתא זו שיטת
<b>ר' אליעזר היא,</b> ש<b>אמר: מקשינן</b> <small>[מקישים אנו]</small> <b>אשם לחטאת,</b> בכתוב ("כחטאת כאשם תורה אחת להם", ויקרא ז, ז) ללמד שדינם שווה, וגם אשם שנשחט שלא לשמו פסול. ומשום כך, היה מקום לומר כי השוחט אשם שלא לשמו יהא פטור, שהרי אינו ראוי ליקרב בפנים — לכך הוצרך ריבוי הכתוב.
<b>ו</b>התנא בברייתא זו <b>תנא</b> <small>[שנה]</small> קרבן אשם, שהוא <b>טפל</b> (נספח) לקרבן חטאת בדין זה, שכן הוא נלמד ממנו, <b>ו</b>אולם <b>הוא הדין</b> ב<b>עיקר</b> שהוא החטאת, שהשוחטה בחוץ שלא לשמה — חייב.
 ומציעים עוד, <b>תא שמע</b> <small>[בוא</small> ו<small>שמע]</small> ראיה אחרת לשיטת רב חלקיה, ממה ששנינו בברייתא: <b>יכול שאני מרבה</b> לחייב על שחיטה בחוץ אף את השוחט <b>עולת מחוסר זמן בגופה</b> (שטרם מלאו לה שמונה ימים) <b>ו</b>כן את השוחט <b>חטאת</b> מחוסרת זמן, <b>בין בגופה בין בבעלים?</b>
<b>תלמוד לומר</b> בעניינו של השוחט בחוץ: <b>"ואל פתח אהל מועד</b> לא הביאו" (ויקרא יז, ד), ללמד: ש<b>כל</b> קרבן <b>שאינו ראוי לבא בפתח אהל מועד</b> — <b>אין חייבין עליהן</b> משום שחיטה בחוץ. ועולה וחטאת אלו אינן ראויות עתה לבוא אל פתח אהל מועד. <b>ואילו אשם</b> מחוסר זמן <b>שיירא</b> <small>[שייר]</small> התנא ולא הזכיר, ומכאן יש להסיק שהוא חייב על שחיטתו בחוץ.
 ויש לשאול: <b>במאי עסקינן</b> <small>[במה עוסקים אנו]</small> באיזה מקרה? <b>אילימא</b> <small>[אם תאמר]</small> כששחט בחוץ את החטאת מחוסרת הזמן <b>לשמו,</b> באופן זה בקרבן <b>אשם נמי ליפטריה</b> <small>[גם כן</small> יש <small>לפוטרו],</small> שהרי מחוסר זמן הוא! <b>אלא לאו</b> <small>[האם לא]</small> מדובר ששחט בחוץ את החטאת מחוסרת הזמן <b>שלא לשמו.</b> ובחטאת אכן הוא פטור על שחיטת חוץ, משום שהיא פסולה בפנים שלא לשמה, ואילו באשם מחוסר זמן — חייב באופן זה, משום שהוא ראוי בפנים, וכשיטת רב חלקיה.
 ודוחים: אמנם  <b>לעולם</b> מדובר בברייתא זו בשוחט חטאת מחוסרת זמן בחוץ <b>שלא לשמו.</b> <b>ו</b>מכל מקום אין להסיק ממנה שבאשם חייב במקרה זה, שכן יש לומר כי ברייתא זו כ<b>ר' אליעזר היא,</b> ש<b>מקיש אשם לחטאת,</b> ואף באשם הדין כן. ולא הזכיר התנא בברייתא אשם, משום ש<b>תנא</b> <small>[שנה]</small> בה חטאת, שהיא ה<b>עיקר</b> (המקור) לדין פסול שלא לשמה, <b>ו</b>אני יודע ש<b>כל שכן</b> שכך הוא הדין גם <b>לטפל</b> (הנספח, הנלמד) שהוא האשם.
 ומציעים עוד, <b>תא שמע</b> <small>[בוא</small> ו<small>שמע]</small> ראיה אחרת לשיטת רב חלקיה, <b>דכי אתא</b> <small>[ש</small>כן <small>כאשר בא]</small> <b>רב דימי</b> מארץ ישראל לבבל <b>אמר, תנא דבי</b> <small>[שנה</small> החכם <small>מבית</small> מדרשו <small>של]</small> <b>ר' ליואי</b> ברייתא זו: <b>יכול שאני מוציא</b> מכלל החייבים בשחיטת קדשים בחוץ <b>אף</b> את השוחט <b>עולת מחוסר זמן בבעלים,</b> או השוחט בחוץ <b>אשם נזיר ואשם מצורע? מנין</b> שהוא חייב? והוסיף רב דימי: <b>ונסיב להו תלמודא לחיובא</b> <small>[והביאו להם</small> החכמים <small>לימוד</small> מן הכתוב <small>לחייב</small> על כך<small>],</small> <b>ו</b>אולם <b>לא ידענא מאי היא</b> <small>[אין אני יודע מה הוא</small> אותו לימוד<small>].</small>
ומבררים: <b>מאי תלמודא</b> <small>[מה</small> הוא אותו <small>לימוד]?</small> <b>אמר רבינא:</b> מן הנאמר בתחילת פרשת שחיטת חוץ (ויקרא יז, ג): <b>"שור"</b> — <b>מכל מקום, "כשב"</b> — <b>מכל מקום, "עז"</b> — <b>מכל מקום.</b> על כל פנים, מכאן ראיה לשיטת רב חלקיה, כפי שהוכחנו לעיל בעמוד זה, שהברייתא עוסקת באשם מחוסר זמן שנשחט שלא לשמו. ומכאן קושיה על רב הונא החולק עליו. ותוהים: <b>הא מאי רומיא</b> <small>[מה כאן הקושיה]?</small> הרי ניתן להסביר את הדברים <b>כדאמרת</b> <small>[כמו שאמרת]</small> לעיל, שמדובר באשם שנשחט שלא לשמו בזמנו, וכשיטת ר' אליעזר!
<b>אמר רב נחמן:</b> לשיטת רב דימי לא ניתן להעמיד ברייתא זו באשם שנשחט בזמנו, והראיה לכך, <b>משום דרמי</b> <small>[ש</small>הוא <small>משליך</small> מראה סתירה<small>]</small> מברייתא זו ששנה <b>תנא דבי</b> <small>[החכם מבית</small> מדרשו<small>]</small> של <b>ר' ליואי אדתני</b> <small>[על</small> ברייתא <small>ששנה]</small> <b>לוי: אשם נזיר ואשם מצורע ששחטן שלא לשמן</b> — <b>כשירין ולא עלו לבעלים לשום</b> (לשם) <b>חובה.</b>
<b>שחטן מחוסר זמן בבעלים, או שהיו</b> הכבשים <b>בני שתי שנים</b> (ולא בני שנה כדינם) <b>ושחטן</b> — <b>פסולין,</b> ולפיכך אינו חייב על שחיטתם בחוץ, ובניגוד לברייתא שהביא תנא דבי ר' ליואי.
<b>ומשני</b> <small>[ומתרץ]</small> <b>רב דימי: לא קשיא</b> <small>[אין</small> זה <small>קשה]:</small> <b>כאן</b> ששנה שפטור על שחיטת חוץ, הרי זה מדובר כששחט את מחוסר הזמן <b>לשמו, כאן</b> ששנה שחייב, הרי זה מדובר כששחט אותו <b>שלא לשמו.</b>
ובדומה לכך, <b>רב אשי רמי</b> <small>[משליך,</small> הראה סתירה<small>]</small> מ<b>מתניתין</b> <small>[משנתנו]</small> ששנינו בה שהשוחט בחוץ אשם מחוסר זמן הריהו פטור, על ה<b>ברייתא</b> ששנינו בה שחייב, <b>ומשני</b> <small>[ומתרץ]:</small> <b>כאן</b> (במשנתנו) ששנינו שפטור, מדובר כששחט אותו <b>לשמו, וכאן</b> (בברייתא) ששנינו שחייב, מדובר כששחט אותו <b>שלא לשמו,</b> וכשיטת רב חלקיה.
ואומרים: אם כן, <b>לימא תיהוי תיובתיה</b> <small>[האם לומר</small> ש<small>תהא</small> זו <small>קושיה חמורה]</small> על דברי <b>רב הונא</b> החולק על רב חלקיה, וסבור שהשוחט בחוץ אשם מחוסר זמן שלא לשמו, הריהו פטור?
 ומשיבים:  <b>אמר לך</b> <small>[יכול היה לומר לך]</small> <b>רב הונא</b> בהסבר הברייתא: <b>הכא במאי עסקינן</b> <small>[כאן במה אנו עוסקים]</small> שחייב על אשם ששחטו שלא לשמו? <b>כגון שהפריש שתי אשמות לאחריות,</b> שאם יאבד אחד מהם יתכפר בשני, וקודם שהגיע זמנו שחט אחד מהם לשם עולה, ולא לשם אשם. ועל שחיטה כזו בחוץ חייב, כדין שוחט עולה בחוץ, שהרי באופן זה <b>חד מינייהו</b> <small>[אחד מהם]</small> שאינו עתיד להתכפר בו, כבר <b>מעיקרא</b> <small>[מתחילה]</small> <b>עולה היא,</b>

Daf 115b

<b>כ</b>דברי <b>רב הונא אמר רב,</b> ש<b>אמר רב הונא אמר רב: אשם ש</b>מתו או שנתכפרו בעליו ו<b>ניתק</b> (הוצא) <b>לרעיה</b> עד שיפול בו מום, <b>ושחטו סתם</b> — <b>כשר לעולה.</b>
<big>א</big> <b>המעלה</b> בחוץ <b>מבשר חטאת [וכו']</b> פטור. ובטעמו של דין זה <b>תנו רבנן</b> <small>[שנו חכמים]:</small> <b>מנין</b> <b>למעלה</b> בחוץ <b>מבשר חטאת, ומבשר אשם, ומבשר קדשי קדשים, ומבשר קדשים קלים, וממותר העומר, ושתי הלחם, ולחם הפנים, ושירי מנחות,</b> <b>שפטור</b> אם מעלה אותם בחוץ?
<b>תלמוד לומר</b> באיסור הקרבה בחוץ: "אשר יעלה <b>עולה</b> וכו' ואל פתח אהל מועד לא הביאו" (ויקרא יז, ח — ט), לומר: <b>מה עולה שהיא ראויה להעלאה</b> למזבח, <b>אף כל שראויה להעלאה.</b> וכל אלו אינם מועלים על המזבח, אלא ניתנים לכהנים.
<b>מנין שאף היוצק</b> שמן על המנחה, <b>והבולל</b> את המנחה בשמן, <b>והפותת</b> את המנחה לפתיתים, <b>והמולח</b> אותה, <b>והמניף</b> אותה, <b>והמגיש</b> אותה לקרן המזבח קודם קמיצה, <b>והמסדר</b> את לחם הפנים על <b>השלחן, והמטיב את הנרות</b> במנורה, כלומר, מסיר את הדשן, <b>והקומץ</b> את הקומץ מן המנחה כדי להקטירו, <b>והמקבל</b> דם קרבן <b>בחוץ, שפטור?</b>
<b>תלמוד לומר: "אשר יעלה עלה או זבח"</b> (ויקרא יז, ח — ט), <b>מה העלאה שהיא גמר עבודה, אף כל שהוא גמר עבודה,</b> וכל אלה אינם גמר עבודה אלא יש עבודה אחריהם.
<big>ב</big> שנינו במשנה: <b>עד שלא הוקם המשכן</b> היו הבמות מותרות ועבודה בבכורות. מסופר, <b>יתיב</b> <small>[יושב</small> היה<small>]</small> <b>רב הונא בר רב קטינא קמיה</b> <small>[לפני]</small> <b>רב חסדא וקא קרי</b> <small>[והיה קורא]</small> את הפסוק האמור במעמד הר סיני: <b>"וישלח את נערי בני ישראל</b> ויעלו עולות ויזבחו זבחים" וכו' (שמות כד, ה) ונערים אלו הם הבכורות. <b>אמר ליה</b> <small>[לו]</small> רב חסדא, <b>הכי</b> <small>[כך]</small> <b>אמר ר' אסי: קרבו ופסקו,</b> כלומר, מאותו יום שוב לא הקריבו הבכורות.
<b>סבר לאותוביה ממתניתין</b> <small>[סבור</small> היה רב הונא <small>להקשות עליו ממשנתנו],</small> בה מפורש שלא רק באותו יום, אלא עד שהוקם המשכן בשנה שאחר כך, היתה עבודה בבכורות. בינתיים <b>שמעיה דקאמר משמיה</b> <small>[שמע אותו</small> את רב חסדא <small>שהוא אומר משמו]</small> של <b>רב אדא בר אהבה: עולה שהקריבו ישראל במדבר,</b> קודם שהוקם המשכן, <b>אינה טעונה הפשט</b> עור <b>וניתוח</b> הבשר כדי להקריבו, אלא מקריבים אותה על המזבח כמות שהיא. משום כך <b>אותביה ברייתא דשויא בכולהו</b> <small>[הקשה לו מברייתא ששווה בכולם]</small> שניתן להקשות ממנה על שני הדברים שהביא.
<b>דתניא</b> <small>[ששנויה</small> ברייתא<small>]:</small> <b>עד שלא הוקם המשכן</b> — <b>הבמות מותרות, ועבודה בבכורות. והכל</b> כל בעלי החיים <b>כשירין להקריב</b> מהם — <b>בהמה חיה ועוף, זכרים ונקבות, תמימין ובעלי מומין,</b> ובלבד שיהיו <b>טהורין אבל לא</b> מהמינים ה<b>טמאין.</b>
<b>והכל</b> כל מה שקרב עד שהוקם המשכן <b>קרבו עולות. ועולה שהקריבו ישראל במדבר</b> עד שלא הוקם המשכן <b>טעונה הפשט וניתוח. וגוים בזמן הזה רשאין לעשות כן</b> להקריב לקדוש ברוך הוא באותו אופן. הרי מפורש בברייתא זו שעד שהוקם המשכן היתה עבודה בבכורות, והעולה שהקריבו היתה טעונה הפשט וניתוח!
 והשיב לו: <b>תנאי</b> <small>[</small>מחלוקת <small>תנאים]</small> <b>היא</b> בענין בכורות, <b>דתניא</b> <small>[ששנויה</small> ברייתא<small>]:</small> מה שאמר ה' למשה בהר סיני <b>"וגם הכהנים הנגשים אל ה' יתקדשו"</b> (שמות יט, כב) שיפרישו עצמם ולא יתקרבו אל הקדש, ודבר זה היה יום אחד לאחר שהוקרבו העולות והשלמים — <b>ר' יהושע בן קרחה אומר:</b> <b>זו פרישות בכורות</b> שהם היו הכהנים, <b>רבי אומר: זו פרישות נדב ואביהוא,</b> שהם היו הכהנים.
 ושואלים:  <b>בשלמא למאן דאמר</b> <small>[נניח ל</small>דעת <small>מי שאומר]</small> כי הציווי "יתקדשו" <b>זו פרישות נדב ואביהוא</b> — <b>היינו דכתיב</b> <small>[זהו שנאמר]</small> שאמר משה לאהרן לאחר מותם, ביום השמיני למילואים: <b>"הוא אשר דבר ה' לאמר בקרבי אקדש"</b> (ויקרא י, ג), שהרי הוזהרו מלהתקרב יתר על המדה "פן יפרוץ בהם ה'" (שמות יט, כב).
<b>אלא למאן דאמר</b> <small>[ל</small>דעת <small>מי שאומר]</small> כי "הכהנים הנגשים אל ה' יתקדשו" <b>זו פרישות בכורות, היכא רמיזא</b> <small>[היכן נרמז</small> הדבר<small>]?</small> היכן דיבר ה' שיתקדש בנדב ואביהו? ומשיבים: <b>דכתיב</b> <small>[שנאמר]</small> בציווי על חנוכת המשכן: <b>"ונעדתי שמה לבני ישראל ונקדש בכבדי"</b> (שמות כט, מג), <b>אל תקרי "בכבודי" אלא "במכובדיי",</b> באנשים המכובדים לה' יתקדש שמו, כשיתגלה במשכן.
<b>דבר זה</b> <b>אמר הקדוש ברוך הוא למשה ולא ידעו</b> מה עניינו <b>עד שמתו בני אהרן. כיון שמתו בני אהרן, אמר לו: אהרן אחי, לא מתו בניך אלא להקדיש שמו של הקדוש ברוך הוא. כיון שידע אהרן שבניו ידועי</b> (אהובי) ה<b>מקום הן, שתק וקבל שכר, שנאמר: "וידם אהרן"</b> (ויקרא י, ג).
<b>וכן בדוד הוא אומר: "דום לה' והתחולל לו"</b> (תהלים לז, ז), לומר: <b>אף על פי שמפיל לך חללים חללים, את</b> <small>[אתה]</small> <b>שתוק</b> ואל תתלונן. <b>וכן בשלמה הוא אומר: "עת לחשות ועת לדבר"</b> (קהלת ג, ז), <b>פעמים ששותק ומקבל שכר על השתיקה, פעמים מדבר ומקבל שכר על הדבור.</b>
ומעירים: <b>והיינו</b> <small>[וזהו]</small> ש<b>אמר ר' חייא בר אבא אמר ר' יוחנן, מאי דכתיב</b> <small>[מהו שנאמר]:</small> <b>"נורא אלהים ממקדשך"</b> (תהלים סח, לו)? <b>אל תיקרי "ממקדשך" אלא "ממקודשיך", בשעה שעושה הקדוש ברוך הוא דין בקדושיו, מתיירא ומתעלה ומתהלל</b> על כולם. על כל פנים, אין להקשות מן הברייתא ששנינו בה שהבכורות הקריבו עד שהוקם המשכן, משום שמחלוקת תנאים יש בדבר.
<b>אלא קשיא</b> <small>[קשה]</small> מענין <b>עולה,</b> שנאמר בשם רב אדא בר אהבה כי עולה שהקריבו ישראל במדבר אינה טעונה הפשט וניתוח, ובברייתא שהובאה כאן מפורש להיפך! ומשיבים: <b>תרי תנאי</b> <small>[</small>מחלוקת <small>שני תנאים]</small> <b>היא. דתניא</b> <small>[ששנויה</small> ברייתא<small>],</small> <b>ר' ישמעאל אומר: כללות</b> עקרי התורה בלבד <b>נאמרו בסיני, ופרטות</b> כל הדינים המפורטים בספר ויקרא נאמרו למשה <b>באהל מועד,</b> ובכללם דין הפשט וניתוח העולה (ויקרא א, ו), ומכאן שלא נהג דין זה עד שהוקם המשכן.
<b>ר' עקיבא אומר:</b> גם ה<b>כללות ו</b>גם ה<b>פרטות נאמרו בסיני, ונשנו באהל מועד, ונשתלשו</b> לכל ישראל שוב <b>בערבות מואב</b> כשחזר משה ולימד את התורה לעם (ראה דברים א, א). ולפי שיטתו גם דין ההפשט והניתוח נהג מאז מתן תורה, עד שלא הוקם המשכן.
<big>ג</big> <b>אמר מר</b> <small>[החכם]</small> שנינו בברייתא: עד שלא הוקם המשכן, <b>הכל כשירין להקריב</b> אותם. בהמה חיה ועוף. ושואלים: <b>מנא הני מילי</b> <small>[מנין הדברים הללו]?</small> <b>אמר רב הונא,</b> שכן <b>אמר קרא</b> <small>[הכתוב]</small> בהקרבה שהקריב לאחר המבול: <b>"ויבן נח מזבח לה' ויקח מכל הבהמה הטהורה ומכל עוף הטהור</b> ויעל עולות במזבח" (בראשית ח, כ). ומסבירים: <b>"בהמה"</b> — <b>כמשמעו,</b> וכן עוף. <b>חיה</b> — <b>בכלל "בהמה"</b> האמורה בכתוב היא.

Daf 116a

ומה ששנינו בברייתא שהיו מקריבים בהמה חיה ועוף <b>זכרים ונקבות, תמימין ובעלי מומין,</b> הריהו מתייחס למה ש<b>אמר מר</b> <small>[החכם]</small> ככלל בדיני קרבנות: דין <b>תמות</b> (למעט בעלי מום) <b>ו</b>דין <b>זכרות</b> (למעט נקבות, בקרבן עולה) נוהגים דווקא בקרבנות הבאים מן ה<b>בהמה, ואין</b> דיני <b>תמות וזכרות</b> נוהגים <b>ב</b>קרבנות הבאים מן ה<b>עופות. ו</b>בקרבנות שהקריב נח בצאתו מן התיבה
<b>איתקש</b> <small>[הוקשו]</small> <b>בהמה לעוף</b> ("מכל הבהמה הטהורה ומכל העוף הטהור", בראשית ח, כ) ללמדנו שאף הבהמות הטהורות שהוקרבו אז היו כדין העופות, וקרבו בין זכרים ובין נקבות, בין תמימים ובין בעלי מומים.
 ומוסיפים: מה ששנינו בברייתא  <b>תמימין ובעלי מומין,</b> הרי זה <b>לאפוקי</b> <small>[להוציא,</small> למעט<small>]</small> בעל חיים <b>מחוסר אבר,</b> ש<b>לא.</b> שכן <b>אמר ר' אלעזר: מנין למחוסר אבר שנאסר</b> להקרבה <b>לבני נח? תלמוד לומר</b> אצל נח <b>:</b> <b>"ומכל החי מכל בשר"</b> (בראשית ו, יט), ובלשון "מכל החי", שאינה נצרכת לעניינה, <b>אמרה תורה:</b> <b>הבא בהמה שחיין</b> (שקיימים ופועלים) כל <b>ראשי איברין שלה,</b> ולא מחוסרת אבר, שהרי זו פסולה להקרבה.
 ושואלים:  <b>ודילמא</b> <small>[ושמא]</small> באה לשון זו ("מכל החי") <b>למעוטי</b> <small>[למעט]</small> <b>טריפה</b> שהיא בעל חיים העומד למות, ללמד שאינו כשר להקרבה! ומשיבים: <b>ההוא</b> <small>[אותו</small> דין<small>]</small> <b>מ</b>מה שנאמר <b>"לחיות זרע</b> על פני כל הארץ" (בראשית ז, ג) <b>נפקא</b> <small>[יוצא,</small> נלמד<small>],</small> שהרי טריפה אינה בכלל "לחיות זרע", שכן אינה יולדת.
ומקשים: <b>הניחא למאן דאמר</b> <small>[</small>הסבר <small>זה נוח ל</small>דעת <small>מי שאומר]</small> ש<b>טריפה אינה יולדת,</b> ואם כן מן הפסוק "לחיות זרע" למדים פסול טריפה, ומן הפסוק "ומכל החי" למדים פסול מחוסר אבר, <b>אלא למאן דאמר</b> <small>[ל</small>דעת <small>מי שאומר]</small> ש<b>טריפה יולדת, מאי איכא למימר</b> <small>[מה יש לומר]?</small> הרי גם היא בכלל "לחיות זרע", ומהיכן למדנו שהיא פסולה להקרבה? ומשיבים: <b>האמר קרא</b> <small>[הרי אמר הכתוב]</small> באותו פסוק: "ומכל החי מכל בשר... תביא אל התיבה להחיות <b>אתך",</b> לומר: <b>בדומין לך,</b> שאינם טריפה.
 ושואלים:  <b>ודילמא</b> <small>[ושמא]</small> <b>נח גופיה</b> <small>[עצמו]</small> <b>טריפה הוה</b> <small>[היה],</small> ואם כן אין מכאן ראיה! ומשיבים: "נח איש צדיק <b>תמים</b> היה" (בראשית ו, ט) <b>כתיב ביה</b> <small>[נאמר בו],</small> שהיה שלם ("תמים"), בלא פגם. ושואלים: <b>ודילמא</b> <small>[ושמא]</small> כוונת הלשון "תמים" להשמיע שהיה <b>תמים בדרכיו!</b> ומשיבים: גם לשון <b>"צדיק" כתיב ביה</b> <small>[נאמרה בו]</small> באותו כתוב, וממנה למדים שהיה שלם בדרכיו.
 וחוזרים ושואלים: <b>ודילמא</b> <small>[ושמא]</small> שתי לשונות אלה "תמים" ו"צדיק" באו ללמדנו ענין זה, שהיה נח <b>תמים</b> — <b>בדרכיו,</b> במידותיו, <b>צדיק</b> — <b>במעשיו.</b> ועדיין אפשר שלא היה שלם בגופו, אלא טריפה! ודוחים: <b>אי סלקא דעתך</b> <small>[אם עולה על דעתך</small> לומר<small>]</small> ש<b>נח גופיה</b> <small>[עצמו]</small> <b>טריפה הוה</b> <small>[היה],</small> <b>מי קאמר ליה</b> <small>[האם היה אומר לו]</small> הקדוש ברוך הוא <b>לנח: דכוותך עייל</b> <small>[</small>בעלי חיים טריפה <small>שכמותך הכנס]</small> לתיבה, <b>שלמים לא תעייל</b> <small>[תכניס]?!</small> אלא ודאי שנח לא היה טריפה, ופסול טריפה להקרבה נלמד איפוא מ"אתך".
ושואלים: <b>ומאחר דנפקא לן</b> <small>[שיוצא</small> שנלמד <small>לנו]</small> פסול טריפה <b>מ"אתך",</b> אם כן הכתוב <b>"לחיות זרע" למה לי?</b> ומשיבים: <b>מהו דתימא</b> <small>[שתאמר]</small> שהכתוב <b>"אתך"</b> כוונתו לומר שנח יביא בעלי חיים אלה לתיבה <b>ל</b>צורך <b>צותא בעלמא</b> <small>[חברה בלבד],</small> ולכן ייתכן שיהיו בכלל אלה <b>אפילו</b> בעל חיים <b>זקן</b> וכן <b>אפילו סריס,</b> שאינם ראויים להולדה, כל עוד אינם בגדר טריפה, ולכן <b>קמשמע לן</b> <small>[משמיע לנו]</small> הכתוב "לחיות זרע" — דווקא כאלה שראויים להחיות זרע, ואין זקן וסריס בכללם.
<big>א</big> ועוד שנינו בברייתא כי עד שלא הוקם המשכן הוקרבו בהמה חיה ועוף <b>טהורין אבל לא טמאין.</b> והוא כפי שנאמר לגבי בעלי החיים שהקריב נח בצאתו מן התיבה: "מכל הבהמה הטהורה ומכל העוף הטהור" (בראשית ח, כ). ושואלים: <b>ומי הוו</b> <small>[והאם היו]</small> <b>טמאין וטהורין בההיא שעתא</b> <small>[באותה שעה,</small> תקופה<small>]</small> של נח? הרי אז עדיין לא היתה הבחנה זו שבין טהרה וטומאה, אלא משניתנה התורה (ראה ויקרא פרק יא)! <b>אמר ר' שמואל בר נחמני</b> שכך <b>אמר ר' יונתן:</b> לקח נח בעלי חיים <b>מאותן שלא נעבדה בהן עבירה,</b> והם ה"טהורים".
 ושואלים:  <b>מנא הוו ידעי</b> <small>[מנין היו יודעים</small> נח ובניו<small>]</small> באלו בעלי חיים נעשתה עבירה, ולא היו מכניסים אותם לתיבה? ומשיבים: <b>כ</b>דברי <b>רב חסדא,</b> ש<b>אמר רב חסדא: העבירן</b> נח את כל בעלי החיים <b>לפני התיבה, כל שהתיבה קולטתן</b> — <b>בידוע שהוא טהור, אין התיבה קולטתן</b> — <b>בידוע שהן טמאין.</b>
<b>ר' אבהו אמר</b> הסבר אחר כיצד ידע נח אלו בעלי חיים טהורים הם, ורק אותם הכניס לתיבה: <b>אמר קרא</b> <small>[הכתוב]</small> בתיאור בעלי החיים שנכנסו לתיבה: <b>"והבאים זכר ונקבה</b> מכל בשר באו" (בראשית ז, טז), לומר: <b>הבאין מאליהן</b> (מעצמם). ולא נזקק נח לברור את הטהורים מן הטמאים, כיון שרק בעלי חיים טהורים באו.
<big>ב</big> ועוד <b>אמר מר</b> <small>[החכם]</small> בתיאור העבודה קודם שהוקם המשכן: <b>והכל</b> כל בעלי החיים <b>קרבו עולות.</b> ומדייקים: <b>עולות</b> — <b>אין</b> <small>[כן]</small> קרבו, ואילו <b>שלמים</b> — <b>לא</b> קרבו. ומקשים: <b>והא כתיב</b> <small>[והרי נאמר]</small> בקרבנות שהקריבו בהר סיני בזמן מתן תורה: "ויעלו עולות <b>ויזבחו זבחים שלמים לה' פרים"</b> (שמות כד, ה), והיה זה קודם שהוקם המשכן! <b>אלא אימא</b> <small>[אמור]</small> כי כוונת הברייתא לומר: <b>הכל קרבו,</b> גם <b>עולות [ו</b>גם <b>שלמים.</b>
ומקשים, <b>והתניא</b> <small>[והרי שנויה</small> ברייתא אחרת<small>]</small> מפורשת בענין זה: <b>אבל שלמים לא</b> הקריבו קודם המשכן, <b>כי אם עולות</b> בלבד]. <b>עולות</b> — <b>אין</b> <small>[כן],</small> <b>שלמים</b> — <b>לא!</b> ומשיבים: ברייתא זו סבורה <b>כמאן דאמר</b> <small>[כ</small>דעת <small>מי שאומר]</small> ש<b>לא קרבו</b> (הקריבו) <b>שלמים בני נח. דאיתמר</b> <small>[ש</small>כן <small>נאמר]</small> שנחלקו אמוראים בדבר: <b>ר' אלעזר ור' יוסי בר חנינא, חד</b> <small>[אחד</small> מהם<small>]</small> <b>אמר: קרבו [שלמים בני נח], וחד</b> <small>[ואחד</small> מהם<small>]</small> <b>אמר: לא קרבו.</b>
ומבררים את הדעות הללו: <b>מאי טעמא דמאן דאמר</b> <small>[מה הטעם,</small> המקור בתורה, <small>של מי שאומר]</small> ש<b>קרבו שלמים בני נח? דכתיב</b> <small>[שנאמר]:</small> <b>"והבל הביא גם הוא מבכורות צאנו ומחלבהן"</b> (בראשית ד, ד), הרי שבנוסף לבכורות צאנו, הביא גם חלב מן הצאן. ויש לדון בדבר: <b>איזהו דבר</b> (קרבן) <b>שחלבו קרב לגבי מזבח ואין כולו קרב לגבי מזבח? הוי אומר: זה שלמים,</b> שבשרם נאכל.
 ומן הצד האחר, <b>מאי טעמא דמאן דאמר</b> <small>[מה הטעם,</small> המקור בתורה, <small>של מי שאומר]</small> ש<b>לא קרבו</b> בני נח שלמים? <b>דכתיב</b> <small>[ש</small>כן <small>נאמר]:</small> <b>"עורי צפון ובואי תימן...</b> יבא דודי לגנו ויאכל פרי מגדיו" (שיר השירים ד, טז), לומר: <b>תתנער</b> (תצא ממקומה) <b>אומה</b> <b>שמעשיה</b> (שקרבנותיה) אינם אלא <b>בצפון</b> (כלומר, עולה, ששחיטתה וקיבול דמה נעשים בצפון העזרה), כלומר, אומות העולם, בני נח, <b>ותבוא</b> במקומה <b>אומה</b> ישראלית <b>שמעשיה</b> (קרבנותיה) <b>בצפון ובדרום</b> שהיא מקריבה גם עולות הנעשות בצפון, וגם שלמים הנעשים בדרום, שכן כל העזרה כשירה להם.
 ושואלים:  <b>ומר נמי</b> <small>[וחכם זה,</small> הסבור שבני נח לא הקריבו שלמים, <small>גם כן],</small> <b>הכתיב</b> <small>[הרי נאמר]:</small> <b>"ומחלבהן",</b> ומשם למדנו שהקריב הבל שלמים! ומשיבים: "ומחלביהן" אין כוונתו שהקריב מן החלב שלהן, אלא שהקריב <b>משמניהן [דידהו</b> <small>[שבהם]</small><b>]</b> (מהשמנים, המובחרים ביותר).
ומן הצד האחר, שואלים: <b>ומר נמי</b> <small>[וחכם זה,</small> הסבור שבני נח מקריבים שלמים, <small>גם כן],</small> <b>הכתיב</b> <small>[הרי נאמר]:</small> <b>"עורי צפון"</b> ומשם למדנו לענין אומות העולם שאינן מקריבות שלמים! ומשיבים: לשיטת חכם זה, <b>[ההוא</b> <small>[אותו]</small> מקרא<b>] בקיבוץ גליות הוא דכתיב</b> <small>[שנאמר],</small> שיבואו גולי ישראל מן הצפון ומן הדרום.
 ומקשים עוד על הסבור שבני נח לא הקריבו שלמים, <b>והא כתיב</b> <small>[והרי נאמר]:</small> <b>"ויאמר משה</b> (לפרעה) <b>גם אתה תתן בידינו זבחים ועלת ועשינו לה' אלהינו"</b> (שמות י, כה), הרי שעוד לפני מתן תורה הקריבו "זבחים", כלומר, שלמים! ומשיבים: <b>"זבחים"</b> כוונתם בהמות <b>ל</b>צורך <b>אכילה,</b> <b>ו"עולות" להקרבה.</b>
ומקשים עוד: <b>והא כתיב</b> <small>[והרי נאמר]:</small> קודם מתן תורה <b>"ויקח יתרו [חתן משה] עולה וזבחים</b> לה' "(שמות יח, יב), ו"זבחים" האמורים שם הינם קרבנות. והרי שהקריבו שלמים! ומשיבים: <b>ההוא</b> <small>[אותו]</small> כתוב <b>לאחר מתן תורה הוא דכתיב</b> <small>[שנאמר],</small> ואז הותרה הקרבת שלמים לבני ישראל.
 ושואלים על כך: <b>הניחא למאן דאמר</b> <small>[</small>תירוץ <small>זה נוח ל</small>דעת <small>מי שאומר]</small> <b>[</b>שהמעשה ב<b>יתרו] אחר מתן תורה היה,</b> <b>אלא למאן דאמר</b> <small>[ל</small>דעת <small>מי שאומר]</small> <b>[</b>שמעשה <b>יתרו] קודם מתן תורה היה,</b> <b>מאי איכא למימר</b> <small>[מה יש לומר]?</small> <b>דאיתמר</b> <small>[ש</small>כן <small>נאמר]</small> ש<b>בני ר' חייא ור' יהושע בן לוי</b> נחלקו בכך, <b>חד</b> <small>[אחד</small> מהם<small>]</small> <b>אמר: יתרו קודם מתן תורה היה, וחד</b> <small>[ואחד</small> מהם<small>]</small> <b>אמר: יתרו אחר מתן תורה היה!</b> ומשיבים: <b>למאן דאמר</b> <small>[ל</small>דעת <small>מי שאומר]</small> ש<b>יתרו קודם מתן תורה היה, קסבר</b> <small>[סבור הוא]</small> אכן ש<b>שלמים הקריבו בני נח.</b>
<big>ג</big> ומעירים כי ענין זה שנחלקו בו אמוראים, מתי בא יתרו להר סיני, הריהו שנוי <b>כ</b>מחלוקת <b>תנאי</b> <small>[תנאים].</small> שכך נאמר ביתרו לפני בואו להר סיני: <b>"וישמע יתרו כהן מדין...</b> את כל אשר עשה אלהים למשה ולישראל עמו כי הוציא ה' את ישראל ממצרים" (שמות יח, א), ויש לברר <b>מה שמועה שמע ובא ונתגייר? ר' יהושע אומר: מלחמת עמלק שמע, שהרי כתיב</b> <small>[נאמר]</small> <b>בצדו</b> (בסמוך לפסוק זה): <b>"ויחלש יהושע את עמלק ואת עמו לפי חרב"</b> (שמות יז, יג).
<b>ר' אלעזר המודעי אומר: מתן תורה שמע [ובא]. שכשניתנה תורה לישראל היה קולו</b> של הקדוש ברוך הוא <b>הולך מסוף העולם ועד סופו,</b> <b>וכל [מלכי] אומות העולם אחזתן רעדה</b> <b>בהיכליהן ואמרו שירה, ש</b>כן <b>נאמר:</b> "קול ה' יחולל אילות... <b>ובהיכלו כולו אומר כבוד"</b> (תהלים כט, ט). כלומר, כל אחד מן המלכים אילי הארץ, אומר בהיכלו כבוד ושירה לקדוש ברוך הוא.
 באותה שעה <b>נתקבצו כולם</b> כל המלכים <b>אצל בלעם הרשע</b> שהיה גדול נביאי אומות העולם, <b>ואמרו לו: מה קול ההמון</b> (הרעש הגדול) <b>אשר שמענו, שמא מבול בא ל</b>אבד את ה<b>עולם? (אמר להם):</b> <b>"ה' למבול ישב"</b> (תהלים כט, י)? <b>אמר להם</b> בלעם למלכים: <b>"וישב ה' מלך לעולם"</b> ((תהלים כט, י), כלומר, <b>כבר נשבע הקדוש ברוך הוא</b> לאחר המבול <b>שאינו מביא</b> שוב <b>מבול לעולם,</b> שנאמר: "ולא יהיה עוד המבול מים על הארץ" (בראשית ט, יג).
<b>אמרו לו</b> המלכים: שמא <b>מבול של מים אינו מביא,</b> ועל כך נשבע, <b>אבל מבול של אש מביא,</b> והרי באש מעניש הקדוש ברוך הוא את העמים לעתיד לבוא, <b>ש</b>כן <b>נאמר:</b> <b>"כי (הנה) באש ה' נשפט</b> ובחרבו את כל בשר ורבו חללי ה' "(ישעיהו סו, טז)! <b>אמר להן</b> בלעם למלכים: <b>כבר נשבע שאינו משחית כל בשר</b> בכל אופן, שנאמר "לשחת כל בשר" (בראשית ט, יג), ואף לא באש.
 חזרו ושאלו אותו המלכים: <b>ו</b>אם כן, <b>מה</b> הוא <b>קול ההמון</b> (הרעש הגדול) <b>הזה ששמענו? אמר להם: חמדה טובה יש לו בבית גנזיו, שהיתה גנוזה אצלו תשע מאות שבעים וארבעה דורות קודם שנברא העולם, וביקש ליתנה לבניו, ש</b>כן <b>נאמר</b> לאחר מכן באותו מזמור בתהלים: <b>"ה' עוז לעמו יתן"</b> (תהלים כט, יא), ו"עוז" הריהו התורה, שהיא עוזם של ישראל. <b>[מיד] פתחו כולם ואמרו: "ה' יברך את עמו בשלום"</b> (תהלים כט, יא).
ועוד בפירוש השמועה ששמע יתרו והביאתו להר סיני, <b>ר' אליעזר אומר: קריעת ים סוף שמע ובא, ש</b>כן <b>נאמר</b> במקרה הדומה לכך, בקריעת הירדן בימי יהושע: <b>"ויהי כשמע כל מלכי האמרי</b> אשר בעבר הירדן ימה וכל מלכי הכנעני אשר על הים את אשר הוביש ה' את מי הירדן מפני בני ישראל עד עברם ולא היה בם עוד רוח מפני בני ישראל" (יהושע ה, א). <b>ואף רחב הזונה אמרה לשלוחי יהושע: "כי שמענו את אשר הוביש ה' את מי ים סוף"</b> (יהושע ב, י).
 ושואלים:  <b>מאי שנא התם</b> <small>[מה שונה שם</small> בנאמר בקריעת הירדן<small>]</small> ש<b>אמר</b> הכתוב: <b>"ולא היה בם עוד רוח", ומאי שנא הכא דקאמר</b> <small>[ומה שונה כאן</small> בדברי רחב, <small>שאמר]</small> הכתוב <b>"ולא קמה עוד רוח באיש"?</b>

Daf 116b

ומשיבים: רחב השתמשה בביטוי "ולא קמה עוד רוח באיש מפניכם" (יהושע ב, יא), לומר ש<b>אפילו אקשויי נמי לא אקשו</b> <small>[להתקשות גם כן לא נתקשו</small> איבריהם<small>]</small> מפני גודל פחדם. ושואלים: <b>ומנא</b> <small>[ומנין]</small> <b>ידעה</b> רחב? ומשיבים: שכן <b>אמר מר</b> <small>[החכם</small> בברייתא<small>]:</small> <b>אין לך כל שר ונגיד</b> באותה עת <b>שלא בא על רחב הזונה.</b>
ומוסיפים, שכך <b>אמרו</b> חכמים בענינה של רחב: <b>בת עשר שנים היתה כשיצאו ישראל ממצרים, וזנתה</b> במשך <b>כל ארבעים שנה שהיו ישראל במדבר. אחר</b> כל זאת, בהיותה בת <b>חמישים שנה,</b> הלכה רחב ו<b>נתגיירה,</b> כשהגיעו אליה שני המרגלים. וכך <b>אמרה: יהא מחול לי</b> כל מה שחטאתי בזנות <b>בשכר</b> שסכנתי עצמי ב<b>חבל חלון ופשתים</b> והצלתי בהם את שני מרגליו של יהושע (שכן הסתירה אותם תחילה מפני המחפשים אחריהם בפשתי העץ, ולאחר מכן הורידה אותם בחבל דרך החלון אל מחוץ לביתה. יהושע פסוקים ו וטו).
<big>א</big> ועוד <b>אמר מר</b> <small>[החכם]</small> בברייתא בענין הקרבת קרבנות קודם שהוקם המשכן: <b>וגוים בזמן הזה רשאין לעשות כן,</b> להקריב קרבנות לה' שלא בבית המקדש, אף שבני ישראל אסורים לעשות כן. ושואלים: <b>מנא הני מילי</b> <small>[מנין הדברים הללו]?</small> <b>דתנו רבנן</b> <small>[ש</small>כן <small>שנו חכמים]</small> על האמור בתורה בראש פרשת איסור שחיטת קדשים בחוץ <b>"דבר</b> אל אהרן ואל בניו ו<b>אל</b> כל <b>בני ישראל"</b> (ויקרא יז, ב), לומר: רק <b>בני ישראל</b> הם ה<b>מצווין על שחוטי חוץ, ואין הגוים מצווין על שחוטי חוץ.</b>
<b>לפיכך כל אחד ואחד</b> מן הגוים, אם רוצה, <b>בונה לו במה לעצמו ומקריב עליה כל מה שירצה. אמר ר' יעקב בר אחא</b> שכך <b>אמר רב אסי:</b> אף שלגוים עצמם מותר לשחוט לשם ה' בחוץ, <b>אסור</b> לישראל <b>לסייען ולעשות שליחותן</b> בדבר זה, משום שלנו אסור הדבר. <b>אמר רבה: ו</b>אולם <b>לאורינהו להו שרי</b> <small>[להורות להם</small> כיצד להקריב בחוץ <small>מותר],</small>
<b>כי הא</b> <small>[כמו</small> מעשה <small>זה]</small> ש<b>איפרא הורמיז אימיה</b> <small>[אימו]</small> של <b>שבור מלכא</b> <small>[המלך]</small> הפרסי, <b>שדרה קורבנא</b> <small>[שלחה קרבן]</small> <b>לרבא,</b> ועם הקרבן <b>שלחה ליה</b> <small>[לו]</small> דברים אלה: <b>אסקוה ניהליה</b> <small>[העלו אותו לי,</small> עבורי<small>]</small> <b>לשם שמים. אמר להו</b> <small>[להם</small> רבא<small>]</small> <b>לרב ספרא ולרב אחא בר הונא: זילו ודברו תרי עולמי גולאי</b> <small>[לכו וקחו</small> לצורך זה <small>שני נערים</small> גוים בני גיל אחד<small>],</small> דומים זה לזה, כדי שתהא הקרבה זו ביתר טהרה ונוי, <b>וחזו היכא דמסקא ימא</b> <small>[וראו מקום היכן שהים מעלה]</small> זה עתה <b>שירטון</b> (תלולית של טיט), ויהא זה איפוא מקום שלא השתמש בו אדם לפני כן, <b>ושקלו ציבי חדתי, ואפיקו נורא ממרא חדתא</b> <small>[וקחו עצים</small> לשריפה <small>חדשים, והוציאו אש מכלי חדש],</small> <b>ואסקוה ניהליה</b> <small>[והעלו אותה לפניה]</small> <b>לשם שמים,</b> ואותם שני נערים יקריבו עליה את הקרבן.
<b>אמר ליה</b> <small>[לו]</small> <b>אביי</b> לרבא: <b>כמאן</b> <small>[כ</small>דעת <small>מי]</small> הוראה זו להשתמש להקרבה דווקא בעצים חדשים, <b>כ</b>דעת <b>ר' אלעזר בן שמוע?</b> <b>דתניא</b> <small>[ש</small>כן <small>שנויה</small> ברייתא<small>]</small> ש<b>ר' אלעזר בן שמוע אומר: מה מזבח</b> הוא מקום <b>שלא ישתמש בו הדיוט</b> תחילה, <b>אף עצים</b> העומדים להקרבה צריך <b>שלא ישתמש בהן הדיוט. ו</b>אולם יש להקשות על כך: <b>הא</b> <small>[הרי]</small> <b>מודה ר' אלעזר בן שמוע בבמה</b> שאין בה צורך בעצים חדשים!
<b>דתניא</b> <small>[ש</small>כן <small>שנויה</small> ברייתא<small>],</small> <b>כתוב אחד אומר</b> בענין קניית מקום המקדש בידי דוד כשרצה לבנות שם מזבח במצות ה': <b>"ויתן דוד לארנן במקום שקלי זהב משקל שש מאות.</b> ויבן שם דויד מזבח לה' ויעל עולות ושלמים" (דברי הימים א כא, כה — כו), <b>וכתיב</b> <small>[ונאמר]</small> במקום אחר: <b>"ויקן דוד את הגרן ואת הבקר בכסף שקלים חמשים.</b> ויבן שם דוד מזבח לה' ויעל עולות ושלמים" (שמואל ב כד, כד — כה), <b>הא</b> <small>[הרי]</small> <b>כיצד</b> מיישבים את הסתירה שבין הפסוקים הללו ביחס לסכום הכסף שנתן דוד?
 היה דוד <b>גובה מכל שבט ושבט</b> משנים עשר שבטי ישראל <b>חמשים</b> שקלים, <b>שהן</b> בסך הכל <b>ששת מאות</b> שקלים. <b>רבי אומר משום</b> (בשם) <b>אבא יוסי בן דוסתאי</b> הסבר אחר: את ה<b>בקר [ועצים] ומקום מזבח</b> קנה דוד <b>בחמשים</b> שקלים, <b>ו</b>את מקום <b>כל הבית כולו</b> קנה <b>בשש מאות</b> שקלים.
<b>ר' אלעזר בן שמוע אומר:</b> את ה<b>בקר ועצים ומקום מזבח</b> קנה דוד <b>בחמשים</b> שקלים, <b>ו</b>אילו את מקום <b>כל הבית כולו</b> קנה <b>בשש מאות</b> שקלים. ומנין שקנה ממנו את הבקר והעצים? <b>דכתיב</b> <small>[שנאמר]:</small> <b>"ויאמר ארונה אל דוד יקח ויעל אדוני המלך הטוב בעיניו ראה הבקר לעלה והמרגים וכלי הבקר לעצים"</b> (שמואל ב כד, כב), ועל כך השיב דוד: "לא כי קנה אקנה מאותך במחיר... ויקן דוד את הגורן ואת הבקר בכסף חמשים שקלים" (שמואל ב כד, כד). על כל פנים גם לשיטת ר' אלעזר בן שמוע קנה דוד את המוריגים ואת כלי הבקר של ארונה לשם עצים! <b>ורבא אמר לך</b> <small>[יכול היה לומר לך]</small> בתשובה לשאלה זו: <b>התם נמי בחדתי</b> <small>[שם</small> אצל דוד המלך <small>גם כן</small> מדובר <small>בחדשים]</small> שלא השתמשו באותם כלים לפני כן.
 ושואלים:  <b>מאי</b> <small>[מה</small> הם<small>]</small> <b>"מרגים"</b> הנזכרים שם? <b>אמר עולא:</b> הוא הדבר שנקרא <b>מטה של טורבל.</b> ושואלים על הסבר זה, <b>מאי</b> <small>[מה</small> היא<small>]</small> <b>"מטה של טורבל"? אמר אביי: עיזא דקרקסא דדיישן דישאי</b> <small>[לוח כבד ומשונן שדשות בו בהמות הדייש].</small> <b>אמר אביי: מאי קרא</b> <small>[מהו הפסוק]</small> המלמד את זה? שנאמר: <b>"הנה שמתיך למורג חרוץ חדש בעל פיפיות</b> תדוש הרים ותדוק וגבעות כמוץ תשים" (ישעיהו מא, טו). הרי שמורג יש בו חריצים ("חרוץ") ושיניים ("פיפיות"), והוא משמש לדישה.
 ובענין זה של הסתירה בכתובים במנין השקלים שנתן דוד, מסופר: <b>מקרי ליה</b> <small>[היה מלמד אותו מקרא]</small> <b>רבא לבריה</b> <small>[את בנו],</small> <b>ורמי ליה קראי אהדדי</b> <small>[והשליך לו פסוקים זה על זה],</small> הראהו שיש בהם סתירה, <b>כתיב</b> <small>[נאמר]</small> בדברי הימים (א כא, כה): <b>"ויתן דוד לארנן...</b> שקלי זהב משקל שש מאות", <b>וכתיב</b> <small>[ונאמר]</small> בספר שמואל (דברי הימים א כא, כה): <b>"ויקן דוד...</b> בכסף שקלים חמישים", <b>הא כיצד</b> ניתן ליישבה? <b>גובה מכל שבט ושבט חמשים</b> שקלים, <b>שהן</b> בסך הכל <b>שש מאות</b> שקלים.
 ושואלים:  <b>ואכתי קשיין אהדדי</b> <small>[ועדיין קשים,</small> סותרים המקראות הללו, <small>זה את זה],</small> שכן, <b>התם</b> <small>[שם,</small> בספר שמואל<small>]</small> מצויין כי היו אלה שקלי <b>כסף,</b> ואילו <b>הכא</b> <small>[כאן,</small> בספר דברי הימים<small>]</small> מצויין כי היו אלה שקלי <b>זהב!</b> ומתרצים: <b>אלא הכי קאמר</b> <small>[כך אומר]</small> הכתוב, באופן שאין בו סתירה בין התיאורים הללו: <b>גובה</b> היה דוד המלך מכל שבט בישראל שקלי <b>כסף במשקל</b> חמישים שקלי זהב, ובאופן שהגיע בסך הכל ל<b>שש מאות</b> שקלי <b>זהב.</b>
<big>ב</big> שנינו במשנה כי משהוקם המשכן במדבר <b>קדשים קלים נאכלים בכל מחנה ישראל. אמר רב הונא:</b> הכוונה היא שקדשים קלים נאכלו <b>בכל מקומות</b> ששהו בהם <b>ישראל,</b> <b>אבל מחנה</b> ממש, שמחוץ לו אסורה האכילה, <b>לא הוי</b> <small>[היו].</small>
<b>איתיביה</b> <small>[הקשה לו]</small> <b>רב נחמן לרב הונא: ו</b>כי <b>מחנות ב</b>זמן שהיה עם ישראל ב<b>מדבר לא הואי</b> <small>[היו]?</small> <b>והא תניא</b> <small>[והרי שנויה</small> ברייתא<small>]:</small> <b>כשם ש</b>היה <b>מחנה במדבר,</b> שיש בו אזורים חלוקים זה מזה בדינם, לענין אכילת קדשים ולענין הטמאים האסורים להיכנס לכל אחד מהם, <b>כך</b> יש <b>מחנה בירושלים,</b> ובאופן זה: התחום ש<b>מ</b>חומת <b>ירושלים להר הבית</b> — הרי זה בגדר <b>מחנה ישראל,</b> התחום ש<b>מהר הבית לשער נקנור</b> שבפתח העזרה — הרי זה <b>מחנה לויה,</b>
<b>מכאן ואילך</b> מפתח העזרה ופנימה — הרי זה <b>מחנה שכינה, ו</b>גבול העזרה <b>הן הן</b> התחום שלפנים מן ה<b>קלעים</b> של חצר המשכן <b>שבמדבר!</b>
ומתרצים <b>אלא אימא</b> <small>[אמור]</small> והסבר את דברי רב הונא כך: בזמן המשכן במדבר, קדשים קלים נאכלים <b>בכל מקום</b> בו היה מצוי <b>מחנה ישראל.</b> ושואלים על כך: <b>פשיטא</b> <small>[פשוט]</small> שכך הוא, שבכל מקום שהיו בו ישראל במדבר, הרי הוא מחנה ישראל! ומשיבים: <b>מהו דתימא</b> <small>[שתאמר]</small> שבעת נסיעתם במדבר, בין חניה לחניה, הרי יצאו בכך הקדשים הקלים אל מחוץ למחנה ישראל, ולכן <b>איפסלו</b> <small>[נפסלו]</small> <b>ב</b>פסול <b>יוצא, קא משמע לן</b> <small>[משמיע לנו]</small> רב הונא שאין בשר הקדשים נפסל ביוצא.
 ושואלים על כך: <b>ואימא הכי נמי</b> <small>[ואמור</small> שבאמת <small>כך</small> הוא <small>גם כן]</small> הדין, שיש בזה פסול יוצא! ומשיבים: שכן <b>אמר קרא</b> <small>[הכתוב]</small> בתיאור מחנה ישראל לדגליו במדבר <small>:</small> <b>"ונסע אהל מועד</b> מחנה הלויים בתוך המחנות, כאשר יחנו כן יסעו" (במדבר ב, יז), לומר: <b>אף על פי שנסע</b> ממקומו — <b>אהל מועד הוא,</b> ובדומה לכך גם מחנה ישראל ממשיך להיקרא כן אף בעת נסיעתו.
<big>ג</big> ובענין זה ששנינו בחלוקת שלוש מחנות שהיתה בירושלים, <b>תניא</b> <small>[שנויה</small> ברייתא<small>],</small> <b>ר' שמעון בר יוחאי אומר: עוד</b> מחנה <b>אחרת היתה</b> בירושלים, בתוך הר הבית עצמו, <b>וחיל</b> (החומה) של <b>עזרת נשים היא,</b> שאסרו חכמים על חלק מהטמאים להיכנס לשם<b>. ולא היו עונשין עליה,</b> משום שמדין תורה אין לה דין מסויים לעצמו לעומת שאר הר הבית, ואף הוא בכלל מחנה לויה. ומוסיפה הברייתא: <b>וב</b>משכן <b>שילה לא היו אלא שני מחנות בלבד.</b>
ושואלים: <b>הי מינייהו</b> <small>[איזה מהם,</small> משלשת המחנות שהיו במדבר<small>]</small> <b>לא הוה</b> <small>[היה]</small> שם? <b>אמר רבה: מסתברא</b> <small>[מסתבר]</small> לומר ש<b>מחנה לויה הואי</b> <small>[היה]</small> בשילה, ולא מחנה ישראל, משום <b>דאי סלקא דעתך</b> <small>[שאם עולה</small> על <small>דעתך]</small> לומר ש<b>מחנה לויה לא הואי</b> <small>[היה]</small> בשילה,

Daf 117a

<b>נמצאו</b> איפוא גם <b>זבין ו</b>גם <b>טמאי מתים משתלחין חוץ למחנה אחת</b> שהוא מחנה שכינה בלבד, ומותרים שניהם (כדינם) במחנה ישראל. <b>ו</b>אולם הרי <b>התורה אמרה</b> בדין שילוח מחנות של טמאים: "אל מחוץ למחנה תשלחום <b>ולא יטמאו את מחניהם"</b> (במדבר ה, ג), ובאה לשון כפולה זו לומר:
<b>תן מחנה</b> מיוחד <b>לזה</b> לשילוחם של טמאי מתים (שהם מותרים במחנה לויה ואסורים רק במחנה שכינה), <b>ו</b>תן <b>מחנה לזה</b> לשילוחם של זבים (שהם מותרים במחנה ישראל ואסורים במחנה שכינה ובמחנה לויה). ואם לא היה במשכן שילה מחנה לויה, נמצאו איפוא הזבים וטמאי המתים שניהם משולחים רק ממחנה אחד, ואין הבחנה ביניהם.
<b>אמר ליה</b> <small>[לו]</small> <b>רבא אלא מאי</b> <small>[מה]</small> אתה אומר בפירוש הדברים, ש<b>מחנה ישראל לא הואי</b> <small>[היה]</small> במשכן שילה? אם כן <b>נמצאו</b> איפוא ה<b>זבין ו</b>גם ה<b>מצורעין משתלחין</b> שניהם <b>למקום אחד,</b> שהוא מחוץ למחנה לויה, <b>ו</b>אילו <b>התורה אמרה</b> על המצורע: <b>"בדד ישב</b> מחוץ למחנה מושבו" (ויקרא יג, מו), ולשון זו "בדד" באה להורות <b>שלא ישב טמא אחר עמו!</b>
<b>אלא</b> יש לומר, מכח זה, כי <b>לעולם כולהו תלתא הוו</b> <small>[כל שלוש</small> המחנות <small>היו]</small> במשכן שילה, <b>ומאי</b> <small>[ומה</small> פירוש<small>]</small> מה ששנינו שבשילה <b>"לא היו אלא שתי מחנות"?</b> הכוונה היא <b>ל</b>ענין <b>קליטה,</b> שבמשכן שילה לא היה מחנה לויה קולט את הרוצח בשגגה. ותוהים: האם <b>מכלל</b> תירוץ זה ניתן להסיק כי במשכן ש<b>במדבר הואי קלטה</b> <small>[היתה קולטת]</small> <b>מחנה לויה</b> את הרוצחים?
 ומשיבים:  <b>אין</b> <small>[</small>אכן <small>כן],</small> <b>והא תניא</b> <small>[והרי שנויה</small> ברייתא<small>]</small> על האמור בדין עיר מקלט לרוצח בשגגה: "ושמתי לך מקום אשר ינוס שמה" (שמות כא, יג), אמר הקדוש ברוך הוא למשה <b>"ושמתי לך מקום"</b> להשמיעו כי עוד <b>בחייך</b> יהיה הדבר, ואף לפני שיכנסו ישראל לארץ. ואמר לו: "לך <b>מקום"</b> — שזה הוא <b>מקומך</b> עתה, שהוא מחנה לויה. ועל אותו מקום נאמר <b>"אשר ינוס שמה",</b> נמצא הכתוב <b>מלמד שמגלין</b> את הרוצח בשגגה גם <b>במדבר,</b> ו<b>להיכן גולין? למחנה לויה.</b> ואף בלויים הדין כן, שהם גולים למחנה לויה.
<b>מכאן אמרו</b> חכמים: <b>בן לוי שהרג</b> בשגגה, וחייב הוא בגלות — <b>גולה מפלך לפלך,</b> כלומר, מעיר לויים אחת לעיר אחרת. <b>ואם גלה ל</b>מקום אחר ב<b>פלכו</b> — גם <b>פלכו קולטו.</b>
ושואלים: <b>מאי קרא</b> <small>[מהו המקרא]</small> המלמד על כך? <b>אמר רב אחא בריה</b> <small>[בנו]</small> של <b>רב איקא:</b> נאמר בדין עיר מקלט לרוצח בשגגה <b>"כי בעיר מקלטו ישב"</b> (במדבר לה, כח) — <b>עיר שקלטתו כבר.</b>
<big>א</big> שנינו במשנתנו כי מש <b>באו לגלגל</b> הותרה ההקרבה בבמות יחיד. ובפרטי ענין זה <b>תנו רבנן</b> <small>[שנו חכמים]:</small> <b>כל</b> קרבן שהוא <b>נידר ונידב</b> (שבא בנדר או בנדבה) — <b>היה קרב בבמה</b> של יחיד, וכל קרבן <b>שאין נידר ונידב</b> אלא חובה — <b>אין קרב בבמה</b> של יחיד. וכיון שכך, <b>מנחה</b> (סתם, שהיא באה נדבה) <b>ו</b>קרבנות <b>נזירות,</b> שהם בגדר נדרים, שהרי אין אדם חייב להיות נזיר — <b>קריבין בבמה.</b> אלו <b>דברי ר' מאיר. וחכמים אומרים: לא קרבו</b> בבמת <b>יחיד אלא עולות ושלמים בלבד,</b> אבל לא מנחה ונזירות.
<b>ר' יהודה אומר: כל</b> קרבן <b>שהצבור והיחיד מקריבין באהל מועד שבמדבר</b> — <b>מקריבין</b> אותו גם <b>באהל מועד שבגלגל,</b> ו<b>מה</b> אם כן, ההבדל ש<b>בין אהל מועד שבמדבר לבין אהל מועד שבגלגל?</b> שבזמן <b>אהל מועד שבמדבר לא היו במות</b> יחיד <b>מותרות,</b> והיו חייבים להקריב רק במשכן, ואילו בזמן <b>אהל מועד שבגלגל היו הבמות מותרות. ו</b>מכל מקום גם כאשר עושה ב<b>במתו שבראש גגו,</b> עדיין <b>לא היה מקריב עליה אלא עולה ושלמים.</b>
<b>וחכמים אומרים: כל שהצבור מקריבין באהל מועד שבמדבר</b> — <b>מקריבין</b> גם <b>באהל מועד שבגלגל, וכאן וכאן,</b> בין בגלגל ובין בבמת היחיד — <b>לא קרבו</b> ל<b>יחיד אלא עולה ושלמים בלבד,</b> ולא קרבנות אחרים. <b>ר' שמעון אומר: אף צבור לא הקריבו</b> בבמת הציבור שבגלגל כל קרבנותיהם, <b>אלא פסחים</b>

Daf 117b

<b>ו</b>כן שאר <b>חובות</b> ציבור <b>שקבוע להן זמן</b> מוגדר מתי הם צריכים להיות מובאים, כגון תמידים ומוספים. ואולם קרבנות חובה שאין להם זמן מוגדר להקרבתם, לא קרבו בבמה בזמן משכן גלגל.
<big>א</big> ומעתה נפנים לברר את השיטות השונות של החכמים ששנינו בברייתא זו. ומסבירים: <b>מאי טעמא</b> <small>[מה הטעם,</small> המקור בתורה<small>]</small> לשיטת <b>ר' מאיר</b> שלא הקריבו בבמת יחיד בתקופת המשכן בגלגל אלא קרבנות הבאים בנדר ונדבה, ובכללם מנחות ונזירות? שכן <b>אמר קרא</b> <small>[הכתוב]</small> בענין ההקרבה לכשייכנסו בני ישראל לארץ ישראל <small>:</small> <b>"לא תעשון ככל אשר אנחנו עשים פה היום</b> איש כל הישר בעיניו. כי לא באתם עד עתה אל המנוחה ואל הנחלה" (דברים יב, ח — ט).
 שכך <b>אמר להן משה לישראל: כי עייליתו</b> <small>[כאשר אתם נכנסים]</small> <b>לארץ</b> ישראל, ועדיין לא באתם למשכן שילה ולמקדש בירושלים, ומותרים אתם להקריב בבמות — לא תעשו ככל אשר אנחנו עושים במדבר, קרבנות חובה ונדבה. אלא "איש כל הישר בעיניו" — <b>ישרות,</b> כלומר, קרבנות הבאים מנדבת (מיושר) ליבו של כל איש <b>תקריבו,</b> ואילו <b>חובות</b> <b>לא תקריבו.</b> ואף <b>מנחות ו</b>קרבנות הבאים עם סיום ה<b>נזירות</b> הלוא בכלל <b>ישרות נינהו</b> <small>[הם],</small> שהמנחות באות בנדר ונדבה, ואין נזירות אלא בנדר, ואינה חובה על האדם.
<b>ורבנן</b> <small>[וחכמים]</small> החולקים על ר' מאיר, ולשיטתם לא הקריבו בבמות יחיד מנחות ונזירות, טעמם הוא — משום ש<b>אין מנחה</b> נוהגת כלל <b>בבמה,</b> ואילו קרבנות <b>נזירות</b> אינם בכלל ישרות, אלא <b>חובות נינהו</b> <small>[הם].</small> שאמנם הנזירות עצמה היא נדר, אבל משעה שנעשה נזיר מוטלים עליו הקרבנות כחובה.
 ובעניין זה, <b>אמר שמואל: מחלוקת</b> ר' מאיר וחכמים הינה דווקא <b>ב</b>קרבנות ה<b>חטאת ואשם</b> שמביא הנזיר, <b>אבל בעולות ושלמים</b> שהוא מביא — <b>דברי הכל,</b> ואף לדעת חכמים, בכלל <b>ישרות</b> <b>נינהו</b> <small>[הם],</small> <b>וקרבי</b> <small>[וקרבים]</small> בבמת יחיד<small>.</small>
<b>מותיב</b> <small>[מקשה]</small> על כך <b>רבה</b> ממה ששנו חכמים בברייתא: <b>חזה ושוק</b> של קרבנות שלמים הניתנים לכהנים לאכילה (ראה ויקרא ז, לד), <b>ו</b>כן <b>תרומת לחמי תודה</b> (הלחם הניתן לכהן לאכילה מכל אחד מארבעת מיני לחמי התודה, ראה ויקרא ז, טו), <b>נוהגין</b> רק <b>בבמה גדולה, ואין נוהגין בבמה קטנה.</b> ויש מעתה לדייק: דווקא אלו אינם נוהגים בבמה קטנה, <b>ואילו</b> מתנת כהנים האחרת, שהיא <b>הזרוע בשלה</b> שבאיל נזיר (ראה במדבר ו, יט — כ), <b>שיירה</b> <small>[שייר אותה],</small> לא הזכיר אותה התנא.
 ומעתה, <b>אי אמרת בשלמא</b> <small>[נניח אם אתה אומר]</small> שאף <b>בעולה ושלמים פליגי</b> <small>[חלוקים</small> הם<small>]</small> ר' מאיר וחכמים אם קרבו בבמת יחיד, <b>הא</b> <small>[</small>ברייתא <small>זו]</small> שלא נזכר בה איל נזיר, <b>מני</b> <small>[</small>כשיטת <small>מי היא]?</small> כשיטת <b>רבנן</b> <small>[חכמים]</small> <b>היא,</b> שלדעתם לא קרבו שלמי נזיר. <b>אלא אי אמרת</b> <small>[אם אומר אתה]</small> שרק <b>ב</b>קרבנות ה<b>חטאת ואשם</b> של הנזיר <b>פליגי</b> <small>[חלוקים</small> הם<small>],</small> ושלמים ועולות של נזיר אף חכמים מודים שהקריבו בבמה, <b>הא מני</b> <small>[זו</small> כשיטת <small>מי היא]?</small>
<b>אלא אי איתמר, הכי איתמר</b> <small>[אם נאמר</small> דבר זה, <small>כך נאמר],</small> <b>אמר שמואל: מחלוקת</b> ר' מאיר וחכמים היא דווקא <b>בעולה ושלמים</b> של נזיר, <b>אבל בחטאת ואשם</b> — <b>דברי הכל חובות נינהו</b> <small>[הן],</small> <b>ולא קרבי</b> <small>[קרבים],</small> גם לא לדעת ר' מאיר.
<big>ב</big> ועוד בבירור דעות התנאים שבברייתא זו, <b>אמר מר</b> <small>[החכם]</small> ר' יהודה אומר: כל שהציבור והיחיד מקריבים באהל מועד שבמדבר — מקריבים באהל מועד שבגלגל, בין נדרים ונדבות ובין חובות. ורק בבמת יחיד לא הקריב היחיד אלא עולה ושלמים. <b>וחכמים אומרים: כל שהצבור מקריבין באהל</b> מועד שבמדבר, מקריבין באהל מועד שבגלגל. אבל יחיד אינו מקריב אלא עולה ושלמים בלבד, בין בבמת יחיד ובין במת ציבור.
 ומבררים את השיטות הללו, <b>מאי טעמייהו דרבנן</b> <small>[מה טעמם של חכמים]</small> הסבורים שרק ציבור הקריבו קרבנות חובה בבמה גדולה? <b>אמר קרא</b> <small>[המקרא]</small> לגבי תקופת היתר הבמות: <b>איש הישר בעיניו (יעשה)"</b>(דברים יב, ח), לומר: לגבי <b>איש,</b> אדם פרטי — <b>ישרות,</b> כלומר, קרבנות נדבה <b>הוא דליקרוב</b> <small>[שיקרבו],</small> <b>חובות</b> — <b>לא ליקרוב</b> <small>[יקרבו],</small> <b>ו</b>אילו לגבי <b>צבור</b> — <b>אפילו חובות ליקרוב</b> <small>[שיקרבו].</small>

Daf 118a

<b>ור' יהודה</b> הסבור שבבמה גדולה גם יחיד מקריב קרבנות חובה, <b>אמר לך</b> <small>[יכול לומר לך]:</small> <b>כי כתיב</b> <small>[כאשר נאמר]</small> <b>"הישר"</b> שרק קרבנות הבאים בנדר ונדבה ("ישרות") מקריב היחיד, הרי על <b>"בעיניו" הוא דכתיב</b> <small>[שנאמר],</small> כלומר, במקום שישר בעיניו להקריב, בבמת יחיד שהוא בונה לעצמו, <b>אבל בבמה גדולה</b> — <b>אפילו חובות נמי ליקרוב</b> <small>[גם כן יקרבו].</small>
ושואלים: <b>אלא</b> גם אם תדייק כך, מכל מקום <b>הא כתיב</b> <small>[הרי נאמר]</small> במקרא זה <b>"איש", לאו למימרא</b> <small>[האם לא</small> בא <small>לומר]</small> שלגבי <b>איש</b> (יחיד) דווקא קרבנות שהם בגדר <b>ישרות הוא דליקרוב</b> <small>[שיקרבו],</small> <b>הא</b> <small>[אבל]</small> מכאן נדייק שקרבנות <b>חובות</b> — <b>לא ליקרוב</b> <small>[יקרבו]?</small> ומשיבים: <b>כי כתיב</b> <small>[כאשר נאמר]</small> <b>"איש"</b> בכתוב זה, הריהו בא <b>להכשיר את הזר</b> (מי שאינו כהן) בעבודה בבמה קטנה.
 ושואלים: והרי  <b>זר</b> כשר לעבודה בבמה קטנה, <b>מ</b>הכתוב <b>"וזרק הכהן את הדם על מזבח ה'</b> פתח אהל מועד" (ויקרא יז, ו) <b>נפקא</b> <small>[יוצא,</small> נלמד<small>],</small> שרק במזבח ה' שבמשכן (שהיה בבמה הגדולה) יש חובה שיעשה כהן את עבודות ההקרבה, ואילו בבמה קטנה כשר לכך אף זר!
 ומשיבים:  <b>מהו דתימא</b> <small>[שתאמר]</small> מהפסוק "וזרק הכהן את הדם על מזבח ה' " אמנם יש ללמוד כי אין צורך בכהן לעבודה בבמת יחיד, ואולם <b>ליבעי</b> <small>[שיצטרכו]</small> לשם כך <b>קדוש בכורות,</b> שיפרישו אותם לשם כך, <b>כ</b>דרך שהיתה העבודה <b>מעיקרא</b> <small>[מתחילה],</small> קודם שהוקם המשכן. לכך בא הכתוב "איש הישר בעיניו יעשה" ו<b>קא משמע לן</b> <small>[משמיע לנו]</small> שכל איש עושה את קרבנותיו בבמת יחיד.
<big>א</big> ועוד בבירור שיטת חכמים החולקים על ר' יהודה, שואלים: שיטת <b>חכמים</b> <b>היינו</b> <small>[זוהי]</small> אף שיטת <b>תנא קמא</b> <small>[התנא הראשון,</small> חכמים הנזכרים בתחילת הברייתא<small>],</small> שאמרו שיחידים לא הקריבו אף בבמה גדולה אלא עולות ושלמים, ומה איפוא ההבדל ביניהם?
<b>אמר רב פפא:</b> בשאלה האם <b>קרבו נסכים במדבר</b> עם קרבנות העולה והשלמים <b>איכא בינייהו</b> <small>[יש ביניהם</small> הבדל<small>],</small> שלשיטת חכמים שבתחילת הברייתא לא קרבו נסכים במדבר, וגם לא בארץ ישראל בתקופת המשכן שבגלגל, עד שהוקם המקדש בשילה. ואילו לשיטת חכמים שבסוף הברייתא, קרבו נסכים במדבר, וגם בזמן הגלגל.
<big>ב</big> ועוד בבירור השיטות ששנינו בברייתא. <b>אמר מר</b> <small>[החכם</small> בברייתא<small>],</small> <b>ר' שמעון אומר:</b> אף ציבור לא הקריבו באהל מועד שבגלגל אלא פסחים וחובות שקבוע להן זמן. ומסבירים: <b>מאי טעמיה</b> <small>[מה טעמו,</small> מה המקור בתורה<small>]</small> לשיטה זו של <b>ר' שמעון? דכתיב</b> <small>[שנאמר]:</small> <b>"ויעשו בני ישראל את הפסח בגלגל</b> (ראה יהושע ה, י), ויש לדון בכתוב זה: מה בא להשמיענו שעשו את הפסח בגלגל?
<b>פשיטא</b> <small>[פשוט]</small> הדבר שכך עשו, שהרי זו חובה המוטלת עליהם, כמו כל קרבן אחר! <b>אלא הא קא משמע לן</b> <small>[</small>פסוק <small>זה משמיע לנו],</small> שאף שאר קרבנות שהקריבו בגלגל, קרבנות <b>חובות כעין פסח,</b> שקבוע להן זמן, <b>הוא דקרב</b> <small>[שהקריבו],</small> <b>הא לאו</b> <small>[אבל</small> שאר קרבנות חובה, ש<small>אינן]</small> <b>כעין פסח</b> — <b>לא קרב</b> <small>[הקריבו].</small> ושואלים: <b>ואידך</b> <small>[והאחרים],</small> חכמים החולקים על ר' שמעון, וסבורים שציבור הקריבו בגלגל אף שאר קרבנות, מה עושים הם בפסוק זה?
 ומשיבים:  <b>מיבעי ליה</b> <small>[צריך אותו]</small> <b>ל</b>למדנו אותה הלכה שאמר <b>ר' יוחנן,</b> שכך <b>אמר ר' יוחנן משום</b> (בשם) <b>ר' בנאה:</b> בן ישראל שהוא <b>ערל</b> ונטמא בטומאת מת, הריהו <b>מקבל הזאה</b> ממי פרה אדומה ביום הרביעי וביום השביעי לטהרתו, בכדי להיטהר מטומאה זו, למרות שהוא ערל. והראיה היא מכך שישראל שעשו את הפסח בגלגל כשהם טהורים מטומאת מת, לא יכולים היו לעשותו בטהרה אלא אם היזו עליהם עוד כשהיו ערלים.
<big>ג</big> ובענין פסחים וחובות שקבוע להם זמן, שהוזכרו בדברי ר' שמעון, מסופר: <b>תני תנא קמיה</b> <small>[שנה חוזר המשניות לפני]</small> <b>רב אדא בר אהבה</b> ברייתא זו: <b>אין</b> הבדל <b>בין במה גדולה</b> כגון זו שבגלגל <b>לבמה קטנה</b> שמקריב בה היחיד, <b>אלא פסח וחובות הקבוע להן</b> <b>זמן,</b> שמקריבים בבמה גדולה ואין מקריבים בבמה קטנה. <b>אמר ליה</b> <small>[לו]</small> רב אדא בר אהבה: <b>יחיד</b> קרבנות <b>חובות שקבוע להן זמן מנא ליה</b> <small>[מנין לו]?</small> שהרי אין קרבנות כאלו, ואין צורך להשמיענו שאינם קרבים בבמה קטנה!
<b>אמר ליה</b> <small>[לו]</small> חוזר המשניות: אם כן, האם <b>אסמייה</b> <small>[אמחוק אותו]</small> מגרסת משנתי, ולא אשנה אלא פסח? <b>אמר ליה</b> <small>[לו]</small> רב אדא בר אהבה: אינך צריך לכך, <b>תתרגם מתניתך</b> <small>[הסבר</small> את <small>משנתך]</small> <b>בעולת חובה,</b> והיא עולת הראיה שצריך כל יחיד להביא ברגלים, והיא אינה קריבה בבמת יחיד, <b>דאיכא</b> <small>[ש</small>לעומתה <small>יש]</small> <b>עולת נדבה,</b> שהיא קריבה בבמת יחיד. ודווקא בעולה של יחיד עוסקת ברייתא זו, <b>דאי</b> <small>[שאם]</small> תאמר ש<b>חטאת יחיד הוא,</b> וכי <b>חובות</b> של חטאת <b>דקביע ליה</b> <small>[שקבוע להם]</small> <b>זמן</b> <b>מי איכא</b> <small>[האם</small> בכלל <small>יש]</small> ליחיד?
 ומקשים:  <b>ולוקמה</b> <small>[ושיעמיד אותה]</small> הברייתא הזו <b>במנחת חובה</b> של יחיד שקבוע לה זמן, <b>דהא איכא</b> <small>[שהרי יש]</small> מנחת <b>חביתין</b> שכן הכהן הגדול צריך להקריב בכל יום, והיא קריבה בבמה גדולה ולא בבמה קטנה! ומשיבים: <b>קא סבר</b> <small>[סבור הוא]</small> רב אדא בר אהבה שבכלל <b>אין מנחה בבמה</b>, שלא הביאו מנחה כלל אף בבמה גדולה <b>.</b> 
<big>ד</big> שנינו במשנתנו כי כש<b>באו</b> ישראל <b>לשילה</b> נאסרו הבמות, ולא היתה במשכן שילה תקרה, אלא קירות של אבנים ויריעות פרוסות עליהן מלמעלה. ומבררים: <b>מנא הני מילי</b> <small>[מנין הדברים הללו]?</small> <b>אמר ר' חייא בר אבא אמר ר' יוחנן, כתוב אחד</b> המתאר את משכן שילה <b>אומר</b> כשהביאה חנה את שמואל: <b>"ותבאהו בית ה' שילה"</b> (שמואל א א, כד), <b>ו</b>אילו <b>כתוב אחד אומר: "ויטש משכן שילה אהל שכן באדם"</b> (תהלים עח, ס), <b>וכתיב</b> <small>[ונאמר]:</small> <b>"וימאס באהל יוסף ובשבט אפרים לא בחר"</b> (תהלים עח, סז), אם כן מצד אחד נראה שמשכן שילה היה בית, ובפסוק אחר נראה שהיה זה אוהל,
<b>הא</b> <small>[הרי]</small> <b>כיצד</b> תתיישב סתירה זו? כפי שנאמר במשנתנו: <b>לא היתה שם תקרה, אלא</b> רק <b>אבנים מלמטן</b> (ומשום כך נקרא בית), <b>ויריעות מלמעלן</b> (ומשום כך נקרא אוהל). <b>והיא</b> (תקופת משכן שילה) <b>היתה</b> זו המכונה בתורה <b>"מנוחה"</b> ("כי לא באתם עד עתה אל המנוחה ואל הנחלה", דברים יב, ט).
<big>ה</big> ועוד שנינו במשנתנו כי בתקופת משכן שילה <b>קדשי קדשים</b> היו נאכלים לפנים מן הקלעים, ואילו קדשים קלים ומעשר שני היו נאכלים בכל מקום הרואה את שילה. ומבררים הלכה זו שבאכילת קדשים קלים ומעשר שני: <b>מנא הני מילי</b> <small>[מנין הדברים הללו]?</small> <b>אמר ר' אושעיא:</b> שכך <b>אמר קרא</b> <small>[הכתוב]</small> באיסור הקרבה בחוץ <b>"השמר לך פן תעלה עלתיך בכל מקום אשר תראה"</b> (דברים יב, יג), ויש לדייק בכתוב: <b>בכל מקום אשר תראה אי</b> (אין) <b>אתה מעלה, אבל אתה אוכל</b> את הקרבנות <b>בכל מקום שאתה רואה.</b>
ומקשים: <b>אימא</b> <small>[אמור]</small> כך את דיוק הכתוב: <b>בכל מקום שאתה רואה אי אתה מעלה</b> קרבנות על המזבח, <b>אבל אתה זובח בכל מקום שתראה,</b> ותהא שחיטתם מותרת בכל הרואה!
<b>אמר ר' ינאי:</b> אין לומר כן, שכן <b>אמר קרא</b> <small>[הכתוב]</small> בפסוק שלאחריו: "כי אם במקום אשר יבחר ה' באחד שבטיך <b>שם תעלה</b> עולותיך <b>ושם תעשה</b> כל אשר אנכי מצוך" (דברים יב, יד), ללמד שבמקום בו מעלים את הקרבנות, בו נעשות כל עבודות ההקרבה, ורק אכילת קדשים קלים מותרת במקום הרואה.
<b>ר' אבדימי בר חסא אמר</b> מקור אחר לכך שקדשים קלים נאכלים בכל הרואה, שכך <b>אמר קרא</b> <small>[הכתוב]</small>

Daf 118b

בתיאור מהלך גבול נחלתם של בני יוסף (שם שכנה שילה): "ונסב הגבול מזרחה <b>(ולו) תאנת שלה"</b> (יהושע טז, ו), כלומר במקום הסמוך לשילה, ולמה נקרא על שם שילה? משום שהיה זה <b>מקום שכל הרואה אותו</b> את מקדש שילה משם לאחר חורבנו, הריהו <b>מתאנח</b> ("תאנת") <b>עליו על אכילת קדשים</b> קלים <b>שלו</b> שבטלה, שהיתה מותרת עד מקום זה.
<b>ר' אבהו אמר</b> רמז אחר בכתוב, <b>אמר קרא</b> <small>[הכתוב]</small> בברכת יעקב ליוסף: <b>"בן פרת יוסף בן פרת עלי עין"</b> (בראשית מט, כב) — <b>עין שלא רצתה לזון וליהנות מדבר שאינו שלו</b> בנסיון עם אשת פוטיפר, <b>תזכה ותאכל</b> קדשים קלים בשילה (שבנחלת יוסף) <b>כמלא עיניה.</b>
<b>ר' יוסי בר' חנינא אמר:</b> רמז אחר לדבר, ממה שנאמר בברכת משה ליוסף: <b>"ורצון שכני סנה"</b> (דברים לג, טז) — <b>עין שלא רצתה ליהנות מדבר שאינו שלו, תזכה ותאכל בין השנואין,</b> כלומר, גם בנחלת השבטים האחרים ששנאו אותו (כנאמר בבראשית פרק לז), שכן קדשי משכן שילה נאכלים אף בנחלת שאר השבטים, בכל מקום הרואה.
<big>א</big> ועוד בהלכה זו של אכילת קדשים קלים בכל הרואה בתקופת משכן שילה, <b>תנא</b> <small>[שנה</small> החכם<small>]:</small> <b>"רואה"</b> זה <b>שאמרו</b> במשנתנו, כוונתו ש<b>רואה כולו, ולא</b> שיהא דבר <b>המפסיק בינו לבינו. אמר ליה</b> <small>[לו]</small> <b>ר' שמעון בן אליקום לר' אלעזר: אסברא</b> <small>[אסביר]</small> <b>לך</b> למה הכוונה <b>—</b> <b>כגון בי כנישתא</b> <small>[בית הכנסת]</small> של <b>מעון</b> שהיה סמוך לעיר טבריה, וניתן היה לראותו משם. <b>אמר רב פפא: "רואה" שאמרו לא</b> בדווקא שיהא <b>רואה כולו</b> את כל משכן שילה, <b>אלא</b> אף אם הוא <b>רואה מקצתו</b> די בכך לאכול שם קדשים קלים.
ועוד בהגדרת מקום הרואה, <b>בעי</b> <small>[שאל]</small> <b>רב פפא:</b> אם היה במקום כזה שבהיותו <b>עומד</b> שם <b>ורואה</b> את שילה, וכאשר הוא <b>יושב</b> שם <b>ואינו רואה</b> את שילה, <b>מאי</b> <small>[מה]</small> יהיה הדין? האם נקרא הוא "רואה" או לא? וכמו כן <b>בעי</b> <small>[שאל]</small> <b>ר' ירמיה:</b> מקום כזה, שכאשר אדם <b>עומד</b> בו <b>על גבי הנחל</b> על שפתו <b>ו</b>אז הוא <b>רואה</b> את שילה, ואולם כאשר הוא <b>(יושב) בתוך הנחל ו</b>אז <b>אינו רואה, מאי</b> <small>[מה]</small> הדין? שתי השאלות הללו לא נפתרו ונשארו ב<b>תיקו</b> <small>[תעמוד]</small> השאלה במקומה<small>.</small>
<big>ב</big> <b>כי אתא</b> <small>[כאשר בא]</small> <b>רב דימי</b> מארץ ישראל לבבל <b>אמר</b> בשם <b>רבי, בשלשה מקומות שרתה שכינה על ישראל: בשילה, ונוב וגבעון, ובית עולמים, ובכולן לא שרתה</b> שכינה <b>אלא בחלק</b> (בנחלת) שבט <b>בנימין. ש</b>כך <b>נאמר</b> לבנימין בברכת משה: "ידיד ה' ישכון לבטח עליו <b>חפף עליו כל היום</b> ובין כתפיו שכן" (דברים לג, יב), לומר: ש<b>כל חפיפות</b> (השראת שכינה) בישראל <b>לא יהו אלא בחלקו של בנימין.</b>
ובענין זה נמסר, <b>כי אזיל</b> <small>[כאשר הלך]</small> <b>אביי</b> ללמוד תורה לפני רב יוסף <b>אמרה</b> לשמועה זו <b>קמיה</b> <small>[לפני]</small> <b>רב יוסף, אמר</b> רב יוסף על כך: <b>חד ברא הוה ליה</b> <small>[בן אחד היה לו]</small> <b>לכייליל</b> אביו של אביי, <b>ולא מיתקן</b> <small>[ואינו מתוקן],</small> כלומר, כיצד ניתן לומר דבר כזה? <b>והכתיב</b> <small>[והרי נאמר]</small> אודות משכן שילה <small>:</small> <b>"ויטש משכן שילה"</b> (תהלים עח, ס), <b>וכתיב</b> <small>[ונאמר]</small> בהמשך: <b>"וימאס באהל יוסף ובשבט אפרים לא בחר"</b> (תהלים עח, סז), משמע שמשכן שילה היה בנחלת יוסף ולא בנחלת בנימין!
<b>אמר רב אדא: מאי קא קשיא ליה</b> <small>[מה היה קשה לו</small> לרב יוסף<small>]</small> ממקרא זה? <b>דלמא</b> <small>[שמא]</small> היה המשכן גם בנחלת בנימין וגם בנחלת יוסף, ה<b>שכינה</b> היתה <b>בחלק בנימין, ו</b>אילו ה<b>סנהדרי גדולה</b> שצריכה לשבת סמוך למקום השכינה, היתה <b>בחלק יוסף. מדמצינו</b> <small>[כמו שמצאנו]</small> <b>בבית עולמים</b> (בבית המקדש), שהיתה ה<b>שכינה בחלקו של בנימין וסנהדרין בחלק יהודה!</b>
<b>אמר ליה</b> <small>[לו]</small> בתשובה: <b>הכי השתא</b> <small>[כך אתה משווה]?!</small> <b>התם</b> <small>[שם,</small> בבית המקדש בירושלים<small>]</small> <b>מיקרבן</b> <small>[קרובות]</small> היו <b>נחלות</b> בנימין ויהודה <b>גבי הדדי</b> <small>[זו לזו],</small> ולכן יכולה להיות חלוקה שכזו, שבית המקדש בנחלת שבט אחד והסנהדרין בנחלת שבט אחר, ואילו <b>הכא</b> <small>[כאן,</small> בשילה<small>]</small> <b>מי מקרבן</b> <small>[האם</small> הן <small>קרובות],</small> שילה ונחלת בנימין? ומשיבים: <b>הכא נמי מקרבן</b> <small>[כאן גם כן</small> יש לומר שהן <small>קרובות],</small> כי <b>כ</b>שם ש<b>אמר ר' חמא בר' חנינא: רצועה היתה יוצאת מחלקו של יהודה ונכנסת לחלקו של בנימין, ובה היה מזבח בנוי, והיה בנימין הצדיק מצטער עליה לבלעה,</b> שגם המזבח כולו יהיה בתחום נחלתו.
<b>הכא נמי</b> <small>[כאן גם כן]</small> במשכן שילה, יש לומר כי <b>רצועה היתה יוצאת מחלקו של</b> <b>יוסף לחלקו של בנימין,</b> שחיברה את שילה לנחלת בנימין. ובתחום אותה רצועה, שנחשבה כחלק מנחלת בנימין, עמד חלק ממשכן שילה. <b>והיינו דכתיב</b> <small>[וזהו שנאמר]</small> בתיאור גבול נחלת בני יוסף: "ונסב הגבול מזרחה <b>תאנת שלה"</b> (יהושע טז, ו), שלפי הסבר זה יש לפרשו שהיה שבט בנימין מתאונן ("תאנת") על שאין כל תחום משכן שילה בתחומו.
ומעירים: מחלוקת זו שבין האמוראים בתחום איזה שבט היה שרוי משכן שילה, הריהי <b>כתנאי</b> <small>[כ</small>מחלוקת <small>תנאים]</small> בענין זה, שכן שנינו: מה שנאמר בברכת משה לבנימין: <b>"חפף עליו"</b> — <b>זה מקדש ראשון, "כל היום"</b> — <b>זה מקדש שני, "ובין כתפיו שכן"</b> — <b>אלו ימות המשיח,</b> ואילו
<b>רבי אומר: "חופף עליו"</b> — <b>זה העולם הזה, "כל היום"</b> — <b>אלו ימות המשיח, "ובין כתפיו שכן"</b> — <b>זה העולם הבא.</b> הרי שלדעת חכמים שרתה שכינה בתחום שבט בנימין החל מבית ראשון והלאה, ולא בתקופת משכן שילה, שאז היתה בנחלת יוסף. ואילו לדעת רבי שרתה השכינה בנחלת בנימין בכל ימי העולם הזה, ובכלל זה גם בשילה.
<big>ג</big> ובענין אורך התקופות השונות שהוזכרו במשנתנו, <b>תנו רבנן</b> <small>[שנו חכמים]:</small> <b>ימי אהל מועד שבמדבר</b> היו <b>ארבעים שנה חסר אחת. ימי אהל מועד ש</b>היה <b>בגלגל</b> — <b>ארבע עשרה</b> שנה, שהן <b>שבע</b> שנים <b>שכבשו</b> בהן בני ישראל את הארץ, <b>ושבע</b> שנים <b>שחלקו</b> בהן אותה לשבטים. <b>ימי אהל מועד שבנוב וגבעון</b> עד שהוקם המקדש בירושלים — <b>חמשים ושבע</b> שנים. והואיל והמקדש הוקם ארבע מאות ושמונים שנה ליציאת מצרים (מלכים א ו, א), נמצא כי <b>נשתיירו ל</b>תקופת המשכן ב<b>שילה שלש מאות ושבעים חסר אחת.</b>
ומעתה דנים בברייתא זו: מה שנאמר <b>ימי אהל מועד שבמדבר ארבעים חסר אחת, מנלן</b> <small>[מנין לנו]?</small> שכן <b>אמר מר</b> <small>[החכם]</small> בברייתא: ב<b>שנה ראשונה</b> ליציאת בני ישראל ממצרים <b>עשה משה את המשכן,</b> בשנה <b>שניה הוקם המשכן ושלח משה מרגלים,</b> וכתוצאה מחטא המרגלים היו בני ישראל במדבר ארבעים שנה. הרי שימי המשכן במדבר היו ארבעים שנה חסר אחת.
ומה ששנינו בברייתא כי ימי אהל מועד <b>שבגלגל</b> היתה <b>ארבע עשרה</b> שנה, שהן <b>שבע שכבשו ושבע שחלקו, מנלן</b> <small>[מנין לנו]?</small> <b>דקאמר</b> <small>[ש</small>כן <small>אמר]</small> <b>כלב</b> בן יפונה ליהושע בתום תקופת הכיבוש, לפני חלוקת הארץ: <b>"בן ארבעים שנה אנכי בשלח משה עבד ה' אותי מקדש ברנע לרגל את הארץ ואשב אותו דבר כאשר עם לבבי"</b> (יהושע יד, ז), <b>וכתיב</b> <small>[ונאמר]</small> בהמשך אותו מקרא <small>:</small> <b>"ועתה הנה אנכי היום בן חמש ושמנים שנה"</b> (יהושע יד, י).
<b>כי עבריה</b> <small>[כאשר עברו]</small> בני ישראל את ה<b>ירדן בר</b> <small>[בן]</small> <b>כמה הוי</b> <small>[היה]</small> כלב? <b>בר שבעין ותמני</b> <small>[בן שבעים ושמונה],</small> שהרי המרגלים נשלחו בשנה השניה לצאתם ממצרים, ובשנה הארבעים עברו את הירדן. <b>וקאמר</b> <small>[ואמר]</small> בזמן שהגיעו לחלוקת הארץ כי הוא <b>בן חמש ושמונים שנה, הרי שבע</b> שנים <b>שכבשו.</b>
ושואלים: <b>ושבע</b> שנים <b>שחלקו מנלן</b> <small>[מנין לנו]?</small> ומשיבים, <b>איבעית אימא</b> <small>[אם תרצה אמור]</small> סברה היא: <b>מ</b>כיון שהיו <b>שבע</b> שנים <b>שכבשו, שבע נמי</b> <small>[גם כן]</small> <b>שחלקו.</b>
<b>ואיבעית אימא</b> <small>[ואם תרצה אמור]:</small> <b>מדלא משכחת לה</b> <small>[מ</small>כיון <small>שאינך מוצא]</small> הסבר לתאריך אותו מציין הנביא יחזקאל: "בראש השנה בעשור לחודש <b>בארבע עשרה שנה אחר אשר הכתה העיר"</b> (יחזקאל מ, א), שממנו עולה כי שנה זאת היתה שנת היובל, אלא רק אם נאמר שזמן כיבוש וחלוקת הארץ יחד היה ארבע עשרה שנים, ומתום תקופה זו החלו למנות שנות שמיטה ויובל.
<big>ד</big> ועוד נאמר בברייתא שמשך תקופת <b>אהל מועד שבנוב וגבעון</b> היתה <b>חמשים ושבע</b> שנים. ומבררים: <b>מנא לן</b> <small>[מנין לנו]?</small> <b>דכתיב</b> <small>[ש</small>כן <small>נאמר]</small> בתיאור מות עלי הכהן כאשר בישרו לו על נפילת הארון בידי הפלישתים <small>:</small> <b>"ויהי כהזכירו את ארון האלהים</b> ויפול מעל הכסא אחורנית בעד יד השער ותשבר מפרקתו וימות" (שמואל א ד, יח),
<b>ותנא</b> <small>[ושנה</small> החכם<small>]:</small> <b>כשמת עלי הכהן חרבה שילה, ובאו</b> ישראל <b>לנוב</b> ושם הוקם המשכן. ובאותה שעה החל שמואל להנהיג את העם במקומו. <b>כשמת שמואל הרמתי חרבה נוב</b> על ידי שאול (שמואל א כב, יט) <b>ובאו לגבעון,</b> ושם היה המשכן (ראה דברי הימים א טז, לט).
<b>ו</b>כשאנו באים לבדוק כמה שנים עברו מאז נפל הארון ביד פלשתים (וחרבה שילה), הרי <b>כתיב</b> <small>[נאמר]:</small> <b>"ויהי מיום שבת הארון בקרית יערים</b> (מזמן שהחזירוהו פלשתים, שבעה חדשים לאחר ששבוהו) <b>וירבו הימים ויהיו עשרים שנה וינהו כל בית ישראל אחרי ה' "</b>(דברי הימים א ז, ב), הרי שהיה הארון בקרית יערים עשרים שנה, עד שהעלהו דוד לירושלים.
 ויש לדון במנין השנים הללו, <b>הני</b> <small>[אלה]</small> <b>עשרים שנה</b> כיצד מונים אותם? <b>עשר שנה שמלך שמואל בעצמו</b> (לבדו), ממות עלי ועד שהמליך את שאול. <b>ושנה שמלך שמואל ושאול,</b> כלומר, שמלך שאול בחייו של שמואל. <b>ושתים שמלך שאול</b> בלבד לאחר שנפטר שמואל. <b>ו</b>על שלש עשרה שנים אלה יש להוסיף עוד את <b>שבע</b> השנים שמלך <b>דוד</b> בחברון, לפני שנות מלכותו בירושלים,

Daf 119a

<b>דכתיב</b> <small>[ש</small>כן <small>נאמר]:</small> <b>"והימים אשר מלך דוד על ישראל ארבעים שנה בחברון מלך שבע שנים</b> ובירושלים מלך שלשים ושלש שנים" (מלכים א ב, יא), ובשנה שמלך בירושלים העלה את הארון מקרית יערים לירושלים. והרי אלו עשרים השנה ששהה הארון בקרית יערים. ועליהן יש להוסיף את שלשים ושלש שנות מלכות דוד בירושלים (מלכים א ב, יא). הרי אלו חמישים ושלש שנים מאז חורבן שילה, ובכל אלו השנים היה המשכן בנוב ואחר כך בגבעון, וגם בתחילת מלכות שלמה (ראה מלכים א ג, ד).
<b>וב</b>בניית המקדש בימי <b>שלמה כתיב</b> <small>[נאמר]:</small> <b>"ויחל לבנותו בשנת ארבע למלכותו"</b> (ראה דברי הימים ב ג, ב), ובאותה שנה מלאו ארבע מאות ושמונים שנה מיציאת מצרים (מלכים א ו, א). ואם נפחית מארבע מאות ושמונים שנה אלו את ארבעים שנות המדבר, וארבע עשרה שנות המשכן בגלגל (לפני משכן שילה), ואת חמישים ושבע שנות המשכן בנוב ובגבעון (לאחר משכן שילה), ובסך הכל מאה ואחת עשרה שנה, נמצא ש<b>נשתיירו לשילה שלש מאות ושבעים חסר אחת.</b>
<big>א</big> שנינו במשנתנו כי משעה שחרבה שילה ו<b>באו לנוב</b> <b>ו</b>לאחר מכן ל<b>גבעון</b> הותרו הבמות, וקדשים קלים נאכלים בכל ערי ישראל. ומבררים: <b>מנא הני מילי</b> <small>[מנין הדברים הללו]?</small> <b>דתנו רבנן</b> <small>[ש</small>כן <small>שנו חכמים]:</small> נאמר לבני ישראל כי כשייכנסו לארץ יהיו מותרים בהקרבה בבמות <b>"כי לא באתם עד עתה אל המנוחה ואל הנחלה"</b> (דברים יב, ט), שאז יהיו אסורים בכך.
 ופירושן של לשונות אלה: <b>"אל המנוחה"</b> — <b>זו שילה,</b> "אל ה<b>נחלה"</b> — <b>זו ירושלים.</b> ויש לשאול: <b>למה חלקן</b> בשני ביטויים "אל המנוחה" ו"אל הנחלה"? <b>כדי ליתן היתר</b> להקריב בבמות, בזמן ש<b>בין זה לזה,</b> ומכאן להיתר הבמות בתקופת נוב וגבעון.
<b>אמר ליה</b> <small>[לו]</small> <b>ריש לקיש לר' יוחנן: מעשר שני נמי ליתני</b> <small>[גם כן שישנה]</small> התנא במשנתנו! <b>אמר ליה</b> <small>[לו]</small> ר' יוחנן: <b>מעשר</b> שני, בגזירה שווה <b>"שם" "שם"</b> <b>מארון קא ילפי</b> <small>[למדים],</small> שבמעשר שני נאמר "ואכלתם שם" (דברים יב, ז), ובארון נאמר: "ושמת שם את ארון העדות" (שמות מ, ג). <b>כיון</b> ש<b>ארון לא הוה</b> <small>[היה]</small> בנוב ולא בגבעון אלא בקרית יערים, <b>מעשר נמי לא הואי</b> <small>[גם כן לא היה]</small> נאכל.
 הקשה ריש לקיש: <b>אי הכי</b> <small>[אם כך],</small> שזהו המקור לדין זה, לגבי <b>פסח ו</b>שאר <b>קדשים נמי,</b> שאין חולק שהיו נאכלים שם, <small>[גם כן]</small> נאמר שגם הם, <b>"שם" "שם" מארון ילפי</b> <small>[למדים],</small> ו<b>כיון</b> ש<b>ארון לא הוה</b> <small>[היה]</small> בנוב ובגבעון <b>אינהו נמי לא הוו</b> <small>[הם גם כן לא היו]!</small>
<b>אמר ליה</b> <small>[לו]:</small> אלא <b>דאמר לך הא</b> <small>[</small>החכם <small>שאומר לך</small> דבר <small>זה],</small> כלומר, משנתנו, ממנה דייקת שמעשר שני אינו נאכל אף בנוב וגבעון, <b>מני</b> <small>[</small>כשיטת <small>מי היא]?</small> שיטת <b>ר' שמעון היא,</b> ש<b>אמר: אף צבור לא הקריבו</b> בבמה גדולה, כגון נוב וגבעון, <b>אלא פסח וחובות הקבוע להן זמן, אבל חובות שאין קבוע להם זמן הכא והכא</b> <small>[כאן וכאן],</small> גם בבמה קטנה וגם בבמה גדולה <b>לא קרב</b> <small>[קרבו].</small> ובכלל זה <b>מעשר בהמה,</b> ש<b>חובות שאין קבוע להן זמן הוא. ו</b>הרי <b>איתקש</b> <small>[והוקש]</small> <b>מעשר דגן למעשר בהמה,</b> ומכיון שמעשר בהמה אינו קרב באותה שעה, אף מעשר שני אינו נאכל שם.
 ושואלים:  <b>מכלל</b> הדברים אתה למד ש<b>ל</b>דעת <b>ר' יהודה</b> הסבור שגם חובות שלא קבוע להם זמן קרבו בבמה גדולה, <b>קרב</b> מעשר שני ומעשר בהמה? ומשיבים: <b>אין</b> <small>[כן],</small> <b>דהאמר</b> <small>[שהרי אמר]</small> <b>רב אדא בר מתנה: מעשר שני ומעשר בהמה נאכלין בנוב וגבעון לדברי ר' יהודה.</b> ושואלים: <b>והא בעי</b> <small>[והרי צריך]</small> <b>בירה,</b> כלומר, צריך בית מקדש, ולא רק אוהל, שאליו באים לאכילת המעשר! משיבים: <b>ולאו תני</b> <small>[ו</small>כי <small>לא שנה]</small> <b>רב יוסף</b> ברייתא זו שנאמר בה: <b>שלש בירות הן: שילה, ונוב וגבעון, ובית עולמים? הוא תני לה</b> <small>[שנה אותה]</small> <b>והוא אמר לה</b> <small>[פירש אותה]:</small> מדובר שם <b>ל</b>ענין <b>אכילת מעשר שני, ואליבא</b> <small>[ועל פי שיטתו]</small> של <b>ר' יהודה.</b>
<big>ב</big> שנינו במשנתנו כי משעה ש<b>באו לירושלים</b> נאסרו הבמות, ולא היה להם עוד היתר, והיא היתה "נחלה". ובענין זה <b>תנו רבנן</b> <small>[שנו חכמים</small> בברייתא<small>]:</small> נאמר בהיתר הבמות <b>"כי לא באתם עד עתה אל המנוחה ואל הנחלה"</b> (דברים יב, ט), ופירושם של לשונות אלה: <b>"מנוחה"</b> — <b>זו שילה, "נחלה"</b> — <b>זו ירושלים. ו</b>כן
<b>אומר</b> הכתוב בנבואה על ירושלים: "עזבתי את ביתי נטשתי את נחלתי... <b>היתה לי נחלתי כאריה ביער"</b> (ירמיהו יב, ז — ח), <b>ו</b>עוד שם בדברי הנבואה על ירושלים <b>אומר</b> הכתוב: <b>"העיט צבוע נחלתי לי העיט סביב עליה"</b> (ירמיהו יב, ט), אלו <b>דברי ר' יהודה.</b>
ואילו <b>ר' שמעון אומר: "מנוחה"</b> — <b>זו ירושלים, "נחלה"</b> — <b>זו שילה, ו</b>ראיה לדבר, שכן הכתוב <b>אומר</b> על ירושלים: <b>"זאת מנוחתי עדי עד פה אשב כי אויתיה"</b> (תהלים קלב, יד), <b>ו</b>מנין שהכתוב מדבר בירושלים — שכן הוא <b>אומר</b> בפסוק הקודם: <b>"כי בחר ה' בציון אוה למושב לו"</b> (תהלים קלב, יג).
 ושואלים:  <b>בשלמא למאן דאמר</b> <small>[נניח ל</small>דעת <small>מי שאומר,</small> ר' יהודה<small>]:</small> <b>"מנוחה"</b> <b>זו שילה</b> — <b>היינו דכתיב</b> <small>[זהו שנאמר]:</small> <b>"אל המנוחה ואל הנחלה",</b> כסדר הזמנים, שהרי קדמה שילה לירושלים. <b>אלא למאן דאמר</b> <small>[ל</small>דעת <small>מי שאומר,</small> ר' שמעון<small>]</small> ש<b>"מנוחה"</b> — <b>זו ירושלים, "נחלה"</b> — <b>זו שילה,</b> אם כן <b>"אל הנחלה ואל המנוחה" מיבעי ליה</b> <small>[צריך הוא</small> לומר<small>]!</small> ומשיבים: <b>הכי קאמר</b> <small>[כך אומר]</small> הכתוב: כשתיכנסו לארץ עדיין מותרים אתם בבמות, משום ש<b>לא מיבעיא</b> <small>[נצרכה</small> לומר<small>]</small> שאל ה<b>"מנוחה",</b> שהיא המקדש בירושלים, עדיין <b>לא מטיתו</b> <small>[הגעתם],</small> <b>אלא אפילו ל"נחלה",</b> שהיא המשכן בשילה, <b>נמי</b> <small>[גם כן]</small> עדיין <b>לא מטיתו</b> <small>[הגעתם].</small>
<big>ג</big> ובענין זה של "מנוחה" ו"נחלה" האמורות בכתוב "כי לא באתם עד עתה אל המנוחה ואל הנחלה" (דברים יב, ט). שנינו עוד דעות תנאים, שכן <b>תנא דבי</b> <small>[שנה</small> חכם <small>בית</small> המדרש<small>]</small> של <b>ר' ישמעאל: זו וזו,</b> הן "מנוחה" והן "נחלה", הריהן כינויים ל<b>שילה.</b> ואילו <b>ר' שמעון בן יוחי אומר:</b> <b>זו וזו</b> הריהן כינויים ל<b>ירושלים.</b> ושואלים: <b>בשלמא למאן דאמר</b> <small>[נניח ל</small>דעת <small>מי שאומר,</small> ר' יהודה<small>]</small> ש<b>"מנוחה"</b> — <b>זו</b>

Daf 119b

<b>שילה,</b> ו<b>"נחלה" זו ירושלים, אי נמי</b> <small>[או גם כן]</small> <b>איפכא</b> <small>[היפך]</small> הדברים, כלומר, ש"מנוחה" זו ירושלים ו"נחלה" זו שילה — <b>היינו דכתיב</b> <small>[זהו שנאמר]</small> בכתוב זה בשתי לשונות נפרדות <b>"אל המנוחה" "ואל הנחלה".</b> <b>אלא למאן דאמר</b> <small>[ל</small>שיטת <small>מי שאומר,</small> חכם בית המדרש של ר' ישמעאל<small>]:</small> ש<b>זו וזו</b> הכוונה היא ל<b>שילה, או</b> לשיטת ר' שמעון בן יוחאי ש<b>זו וזו</b> הכוונה ל<b>ירושלים,</b> אם כן "כי לא באתם עד עתה אל ה<b>מנוחה</b> וה<b>נחלה" מיבעי ליה</b> <small>[צריך היה לו</small> לומר<small>]!</small> ומסכמים: אכן, <b>קשיא</b> <small>[קשה]</small> הדבר.
 ושואלים עוד: <b>בשלמא למאן דאמר</b> <small>[נניח ל</small>דעת <small>מי שאומר,</small> ר' שמעון בן יוחאי<small>]:</small> ש<b>זו וזו</b> הן כינויים ל<b>שילה,</b> אפשר להסביר כך את הכינויים הללו: <b>"מנוחה"</b> — ש<b>נחו</b> בתקופת שילה <b>מ</b>ה<b>כיבוש</b> שבימי יהושע. <b>"נחלה"</b> — <b>דפלגו התם</b> <small>[שחלקו שם]</small> לשבטים את <b>נחלות</b> ארץ ישראל, <b>דכתיב</b> <small>[ש</small>כן <small>נאמר]:</small> <b>"ויחלק להם יהושע ויפל להם גורל בשילה על פי ה' "</b>(יהושע יח, י: "וישלך להם יהושע גורל בשילה לפני ה' ויחלק שם יהושע את הארץ לבני ישראל כמחלקותם").
<b>אלא למאן דאמר</b> <small>[ל</small>דעת <small>מי שאומר,</small> חכם בית המדרש של ר' ישמעאל<small>]:</small> ש<b>זו וזו</b> הריהן כינויים ל<b>ירושלים, בשלמא</b> <small>[נניח]</small> <b>"נחלה"</b> הריהי כינוי לירושלים — משום שהיא <b>נחלת עולמים, אלא "מנוחה"</b> — <b>מאי</b> <small>[מה</small> איזו<small>]</small> <b>מנוחה</b> היתה במקדש בירושלים? ומשיבים: <b>מנוחת ארון, דכתיב</b> <small>[ש</small>כן <small>נאמר]:</small> <b>"ויהי כנוח הארון",</b> שבכתובים נקרא המקדש שבירושלים מקום מנוחה לארון.
 ושואלים עוד, <b>בשלמא למאן דאמר</b> <small>[נניח ל</small>דעת <small>מי שאומר,</small> ר' שמעון בן יוחאי<small>]:</small> ש<b>זו וזו</b> הריהן כינויים ל<b>ירושלים,</b> ומכאן שהבמות מותרות כל עוד לא הוקם המקדש בירושלים, <b>אבל</b> בזמן משכן <b>שילה הוה שריא</b> <small>[היו מותרות]</small> <b>במות</b> — <b>היינו דכתיב</b> <small>[זהו שנאמר]</small> בתקופת שילה, לגבי מנוח אבי שמשון: <b>"ויקח מנוח את גדי העזים ואת המנחה ויעל על הצור לה' "</b>(שופטים יג, יט), שהקריב בבמת יחיד, ולא בשילה.
<b>אלא למאן דאמר</b> <small>[ל</small>דעת <small>מי שאומר,</small> חכם בית המדרש של ר' ישמעאל<small>]</small> ש<b>זו וזו</b> הריהן כינויים למשכן <b>שילה, ובמות הוה אסירן</b> <small>[היו אסורות]</small> בתקופת משכן שילה, <b>מאי</b> <small>[מה</small> פירוש<small>]</small> <b>"ויקח מנוח"?</b> והרי אסור היה לו להקריב קרבן מחוץ למשכן! ומשיבים: <b>הוראת שעה היתה</b> זו להתיר הקרבה זו.
 ומעירים כי בענין שיטות התנאים בפירוש "מנוחה" ו"נחלה" שבכתוב זה, <b>תנא דבי</b> <small>[שנה</small> חכם <small>בית</small> המדרש<small>]</small> של <b>ר' ישמעאל</b> גירסה אחרת, שהיא <b>כ</b>דעת <b>ר' שמעון בן יוחי,</b> ש<b>אמר: זו וזו ירושלים. וסימניך</b> כדי לזכור את הענין: <b>משכי גברא לגברי</b> <small>[משך איש את האנשים],</small> כלומר, ר' שמעון בן יוחאי שהוא יחיד, משך בדעתו את חכמי בית מדרשו של ר' ישמעאל שהם רבים.
<big>א</big> שנינו במשנתנו כי <b>כל הקדשים</b> שהקדישם בזמן היתר במות, והקריבם בחוץ בשעת איסור במות — עבר בכך על מצוות עשה ועל מצוות לא תעשה, ואין חייב על כך כרת. ודבר זה למדנו מדיוק הכתובים בפרשת שחוטי חוץ. ובענין זה <b>אמר רב כהנא: לא שנו</b> שאין חייב כרת, <b>אלא בשחיטה</b> של אלו בחוץ, <b>אבל בהעלאה</b> — <b>כרת נמי מיחייב</b> <small>[גם כן חייב],</small>
<b>מאי טעמא</b> <small>[מה טעם</small> הדבר<small>]?</small> שכן מיד לאחר הפסוקים מהם למדנו דין זה של קרבן שהקדיש בשעת היתר במות, <b>אמר קרא</b> <small>[הכתוב]</small> עונש כרת על העלאה בחוץ, ופתח במלים: <b>"ואלהם תאמר"</b> (ויקרא יז, ח), ומשמע הדברים: <b>על</b> הדינים <b>הסמוכין,</b> שהוזכרו קודם לכן <b>תאמר,</b> שאף שאין עונש כרת בשחיטתם, יש עונש כרת בהעלאתם בבמה.
<b>מתקיף לה</b> <small>[מקשה על כך]</small> <b>רבה: מי כתיב</b> <small>[האם נאמר]</small> <b>"ועליהם תאמר"</b> הקרבנות שהוזכרו בפסוק הסמוך? והלוא <b>"אלהם" כתיב</b> <small>[נאמר],</small> <b>ו"אליהם"</b> גם כן <b>קרינן</b> <small>[קוראים אנו],</small> ומשמע אל האמורים בראש הפרשה ("דבר אל אהרן ואל בניו ואל כל בני ישראל", ויקרא יז, ב)!
 ומוסיפים:  <b>תניא</b> <small>[שנויה</small> ברייתא<small>]</small> מפורשת שלא כדברי רב כהנא: <b>ארבעה כללות היה ר' שמעון אומר בקדשים:</b> קדשים ש<b>הקדישן בשעת איסור הבמות, ושחט והעלה בשעת איסור הבמות בחוץ</b> — <b>הרי הן</b> <b>ב</b>איסור <b>עשה ולא תעשה, ויש בהן</b> עונש <b>כרת. הקדישן בשעת היתר הבמות, ושחט והעלה בשעת איסור הבמות</b> — <b>הרי הן בעשה ולא תעשה,</b> אבל <b>אין בהן כרת.</b>
<b>הקדישן בשעת איסור הבמות, ושחט והעלה בחוץ</b> <b>בשעת היתר הבמות</b> — <b>הרי הן בעשה, ואין בהן בלא תעשה.</b>
<b>הקדישן בשעת היתר הבמות, ושחט והעלה בשעת היתר הבמות</b> — הריהו <b>פטור מכלום.</b> הרי איפוא נשנה במפורש שאין הבדל בין דין שחיטה ודין העלאה בבמות, ובשתיהם פטור מכרת אם הקדיש את הקדשים בשעת היתר הבמות ושחט או העלה אותם בשעת איסור הבמות. והרי זו <b>תיובתא</b> <small>[קושיה חמורה]</small> על דברי <b>רב כהנא</b> שהבדיל בין שחיטה והעלאה! ומסכמים: אכן, <b>תיובתא</b> <small>[קושיה חמורה]</small> היא, ונדחו דבריו.
<big>ב</big> שנינו במשנתנו: <b>ואלו קדשים [וכו'].</b> והמשנה הולכת ומפרטת רשימה של דברים שנהגו דווקא בבמת ציבור, שם היה המשכן, ולא בבמת יחיד. ומעתה מבררים מהיכן למדנו כי דברים אלה נוהגים דווקא שם: <b>סמיכה</b> של הבעלים על ראש הקרבן — <b>דכתיב</b> <small>[ש</small>כן <small>נאמר]:</small> "אל פתח אהל מועד יקריב אותו לרצונו <b>לפני ה'. וסמך</b> ידו..."(ויקרא א, ג—ד).
<b>שחיטת צפון</b> בקדשי קדשים — <b>דכתיב</b> <small>[ש</small>כן <small>נאמר]:</small> "ושחט אותו על ירך המזבח <b>צפונה לפני ה' "</b>(ויקרא א, יא). דין <b>מתנות סביב</b> על ארבעת צידי המזבח, בקרבן עולה ועוד — <b>דכתיב</b> <small>[ש</small>כן <small>נאמר]:</small> <b>"וזרקו</b> את הדם <b>על המזבח סביב</b> (סביב) אשר פתח אהל מועד" (ויקרא א, ה).
<b>תנופה</b> בקרבנות הטעונים הנפה — <b>דכתיב</b> <small>[ש</small>כן <small>נאמר]:</small> <b>"והניף הכהן לפני ה' "</b>(ראה ויקרא יד, יב: "ולקח הכהן... והניף אותם תנופה לפני ה' "). <b>הגשה</b> של המנחות לקרן המזבח קודם קמיצה — <b>דכתיב</b> <small>[ש</small>כן <small>נאמר]:</small> <b>"והגישה אל המזבח"</b> (ויקרא ב, ח).
ובענין זה של מנחה, שנינו במשנה: <b>ר' יהודה אומר: אין</b> כלל <b>מנחה בבמה,</b> ואף לא בבמה גדולה (במשכן גלגל, נוב וגבעון). ועל כך <b>אמר רב ששת: לדברי האומר יש מנחה בבמה, יש</b> גם קרבן <b>עופות בבמה.</b> ואילו <b>לדברי האומר</b> ש<b>אין מנחה בבמה, אין</b> גם <b>עופות בבמה.</b>
וטעם הדבר, שכן נאמר בענין הקרבנות שהוקרבו בשעת היתר הבמות: <b>"זבחים"</b> ("וזבחו זבחי שלמים" ויקרא יז, ה), והלשון "זבחים" יש בה הדגשה: <b>"זבחים"</b> — <b>ולא מנחות, "זבחים"</b> — <b>ולא עופות,</b> להורות שלא הותרו אלה אף בבמה גדולה. ושבים לפרט את ההבדלים הנזכרים במשנתנו שבין במת יחיד לבמת ציבור.
<b>וכהן</b> צריך דווקא בבמת — <b>דכתיב</b> <small>[ש</small>כן <small>נאמר]:</small> <b>"וזרק הכהן</b> את הדם על מזבח ה' פתח אהל מועד" (ויקרא יז, ו). <b>בגדי שרת</b> נצרכים דווקא בבמת ציבור — שכן נאמר בהם: "והיו על אהרן ועל בניו בבואם אל אהל מועד או בגשתם אל המזבח <b>לשרת בקדש"</b> (שמות כח, מג).
<b>וכלי שרת</b> — שנאמר בהם: "ולקחו את כל כלי השרת <b>אשר ישרתו בם בקדש"</b> (במדבר ד, יב). ומה ששנינו שדווקא בבמת ציבור צריכה ההקרבה להיות <b>לריח ניחוח,</b> שאין להעלות על המזבח איברים שנצלו תחילה מחוץ למערכה שעל המזבח — <b>דכתיב</b> <small>[ש</small>כן <small>נאמר]</small> בפרשת איסור הקרבה בחוץ: "והקטיר החלב <b>לריח ניחח לה' "</b>(ויקרא יז, ו).
 ומה ששנינו שדווקא בבמת ציבור יש <b>מחיצה בדמים,</b> שחוצים את גובה המזבח על ידי חוט הסיקרא, חציו לדמים הניתנים למעלה (דם חטאת), וחציו לדמים הניתנים למטה (דם עולה), טעם הדבר — <b>דכתיב</b> <small>[ש</small>כן <small>נאמר]:</small> <b>"והיתה הרשת עד חצי המזבח"</b> (שמות כז, ה), בה"א הידיעה — דווקא המזבח שבמשכן. חובת <b>ריחוץ ידים</b> ורגלים קודם עבודה לא היתה אלא בבמת ציבור — <b>דכתיב</b> <small>[ש</small>כן <small>נאמר]</small> בדין זה: "בבואם אל אהל מועד <b>ובקרבתם אל המזבח ירחצו"</b> (שמות מ, לב).
<big>ג</big> ובדין חיצוי בדמים ושאר דינים שלא נהגו בבמת יחיד אלא בבמת ציבור, <b>אמר רמי בר חמא: לא שנו</b> שאין חיצוי <b>אלא בקדשי במה קטנה</b> שהקדישום <b>והקריבום בבמה קטנה, אבל בקדשי במה קטנה</b> שהקדישם <b>דקרבינהו</b> <small>[שהקריב אותם]</small> <b>בבמה גדולה</b> (במת ציבור) — <b>יש חיצוי.</b>
<b>מותיב</b> <small>[מקשה]</small> <b>רבה</b> ממה ששנינו בברייתא: תנופת <b>חזה ושוק</b> של שלמים, וכן <b>תרומת לחמי תודה, נוהגין בקדשי במה גדולה ואין נוהגין בקדשי במה קטנה,</b> ומשמע — אפילו הקריבם בבמה גדולה! ודוחים: <b>אימא</b> <small>[אמור]</small> כך את גירסת הדברים: חזה ושוק ותרומת לחמי תודה <b>נוהגין בבמה גדולה</b> (ואפילו בקדשי במה קטנה) <b>ואין נוהגין בבמה קטנה.</b>
<b>איכא דאמרי</b> <small>[יש שאומרים],</small> שכך <b>אמר רמי בר חמא: לא שנו</b> שיש חיצוי בדמים, <b>אלא בקדשי במה גדולה והקריבן בבמה גדולה, אבל בקדשי במה קטנה, אף על גב דקרבינהו</b> <small>[אף על פי שהקריב אותם]</small> <b>בבמה גדולה —</b> <b>אין חיצוי.</b>
ומציעים: <b>לימא מסייע ליה</b> <small>[האם אפשר לסייע לו]</small> ממה ששנינו בברייתא: <b>חזה ושוק ותרומת לחמי תודה נוהגין בקדשי במה גדולה ואין נוהגין בקדשי במה קטנה?</b>
ומשיבים: אין להביא ראיה מכאן, שכן <b>אימא</b> <small>[אמור]</small> שכך יש להסביר: חזה ושוק ותרומת לחמי תודה <b>נוהגין בבמה גדולה</b> (ואפילו בקדשי במה קטנה) <b>ואין נוהגין בבמה קטנה.</b> ומעירים, <b>ופליגא</b> <small>[וחלוקה]</small> לשון זו של רמי בר חמא על שיטת <b>ר' אלעזר,</b> שכך <b>אמר ר' אלעזר: עולת במת יחיד שהכניסה בפנים</b> לתחום הבמה הגדולה — <b>קלטוה מחיצות לכל דבר</b> ולכל הדינים.
 ובענין זה, <b>בעי</b> <small>[שאל]</small> <b>ר' זירא: עולת במת יחיד</b>

Daf 120a

<b>שהכניסה לפנים,</b> <b>ו</b>חזר ו<b>הוציאה לחוץ, מהו</b> דינה לענין שינהגו בה מעתה כדין קדשי במה גדולה? וצדדי השאלה, <b>מי אמרינן</b> <small>[האם אומרים אנו]:</small> <b>כיון דעיילא</b> <small>[שנכנסה]</small> כבר <b>קלטה לה מחיצתא</b> <small>[קלטה אותה המחיצה],</small> ומעתה נוהגים בה כל דיני במה גדולה, <b>או דלמא</b> <small>[שמא]</small> אומרים אנו: <b>כיון דהדר הדר</b> <small>[שחזרה</small> לחוץ <small>חזרה],</small> לדיני במת יחיד.
 ושואלים:  <b>לאו היינו פלוגתא</b> <small>[האם אין זו המחלוקת]</small> של <b>רבה ורב יוסף? דתנן</b> <small>[ש</small>כן <small>שנינו]</small> במשנה בראש מסכת מעילה: <b>קדשי קדשים,</b> כגון חטאת ואשם, <b>ששחטן</b> שלא כהלכתם בצפון העזרה, אלא <b>בדרום</b>, ונפסלו בכך — <b>מועלין</b> (יש דין מעילה) <b>בהן, ו</b>כן למרות שאין מעלים אותם על המזבח, <b>אם</b> קרה ו<b>עלו</b> למזבח — <b>לא ירדו.</b>
<b>ואיבעיא להו</b> <small>[ונשאלה להם,</small> ללומדים<small>]:</small> אם <b>ירדו</b> מן המזבח <b>מהו ש</b>יחזרו ו<b>יעלו? רבה אמר: לא יעלו, ורב יוסף אמר: יעלו.</b> הרי שבשאלה זו עצמה נחלקו, האם דבר שאינו ראוי להקרבה בתחום קדושה מסויימת, חלים עליו דיני אותה קדושה, אף שיצא מגבולותיה!
 ודוחים: אין זו בהכרח אותה מחלוקת, שכן עדיין יש מקום ש<b>תיבעי</b> <small>[תישאל]</small> שאלה זו <b>ל</b>דעת <b>רבה,</b> ויש מקום ש<b>תיבעי</b> <small>[תישאל]</small> <b>ל</b>דעת <b>רב יוסף.</b> ומפרטים: <b>תיבעי</b> <small>[תישאל]</small> <b>ל</b>דעת <b>רבה,</b> שכן <b>עד כאן לא</b> שמענו <b>קאמר</b> <small>[שאומר]</small> <b>רבה</b> שקדשי קדשים ששחטם בדרום, שאם עלו וירדו — שוב לא יעלו, <b>אלא</b> דווקא <b>במזבח,</b> משום שהמזבח מתחילתו, <b>דחזי ליה</b> <small>[</small>מה <small>שראוי לו]</small> הוא <b>מקדש,</b> ומה ש<b>לא חזי</b> <small>[ראוי]</small> לו, הוא <b>לא מקדש. אבל מחיצה</b> של במת ציבור אינה כמזבח לענין זה, שהרי <b>אף על גב</b> <small>[אף על פי]</small> שהקרבן שהוקדש לבמת היחיד הוא בגדר ש<b>לא חזי ליה</b> <small>[ראוי לה],</small> בכל זאת — <b>קלטה</b> <small>[קולטת]</small> אותו, והוא קרב שם, ולכן חלים עליו דיניה גם אם יצא משם.
<b>או</b> להיפך, <b>דלמא</b> <small>[שמא]</small> בעיה זו בענין עולת במת יחיד הריהי נשאלת <b>אפילו לרב יוסף,</b> שכן <b>עד כאן לא</b> שמענו ש<b>קאמר</b> <small>[שאומר]</small> <b>רב יוסף התם</b> <small>[שם],</small> לענין קדשי קדשים ששחטם בדרום, שאף אם ירדו מהמזבח חוזרים ומעלים אותם, <b>אלא</b> משום <b>דחד מקום</b> <small>[שמקום אחד]</small> <b>הוא,</b> שהמזבח והבשר שהורד ממנו מצויים שניהם בעזרה, <b>אבל הכא</b> <small>[כאן,</small> בשאלת ר' זירא<small>]</small> <b>דתרי</b> <small>[ששני]</small> <b>מקומות</b> נפרדים <b>נינהו</b> <small>[הם],</small> במת היחיד ומקום הבמה גדולה — <b>לא</b> ינהגו בה דיני במה גדולה אם חזרה ויצאה לחוץ. <b>או דלמא לא שנא</b> <small>[שמא אינו שונה],</small> וכשיטות רבה ורב יוסף בזה כן שיטותיהם בזה<small>?</small> שאלה זו לא נפתרה ונשארה ב<b>תיקו</b> <small>[תעמוד]</small> השאלה במקומה.
 ואומרים:  <b>מילתא דפשיטא ליה</b> <small>[דבר שפשוט לו]</small> <b>לרבה בחד גיסא</b> <small>[בצד אחד],</small> שלא יחזרו ויעלו למזבח, <b>ולרב יוסף בחד גיסא</b> <small>[בצד אחר],</small> שיחזרו ויעלו למזבח, <b>מיבעי ליה</b> <small>[היה מסופק לו]</small> <b>לר' ינאי, דבעי</b> <small>[ש</small>כן <small>שאל]</small> <b>ר' ינאי: אברי עולת במת יחיד שעלו למזבח וירדו, מהו</b> דינם? ומעירים: <b>היכא</b> <small>[במקום]</small> שעדיין <b>לא משלה בהן</b> <b>האור</b> שלא אחזה האש באיברי העולה, <b>לא תיבעי</b> <small>[תישאל]</small> <b>לך</b> שבוודאי אינם חוזרים ועולים, <b>כי תיבעי</b> <small>[כאשר תישאל]</small> <b>לך</b> השאלה הרי זה <b>היכא</b> <small>[במקום]</small> ש<b>משלה בהן האור, מאי</b> <small>[מה]</small> דינה? שאלה זו לא נפתרה ונשארה ב<b>תיקו</b> <small>[תעמוד]</small> במקומה.
<big>א</big> ועוד בדיני במת יחיד, <b>איתמר</b> <small>[נאמר]:</small> <b>שחיטת</b> קדשים ב<b>לילה בבמת יחיד</b> מה דינה? <b>רב ושמואל</b> נחלקו בכך, <b>חד</b> <small>[אחד</small> מהם<small>]</small> <b>אמר: כשרה, וחד</b> <small>[ואחד</small> מהם<small>]</small> <b>אמר: פסולה.</b> <b>ו</b>מסבירים: <b>קא מיפלגי</b> <small>[חלוקים הם]</small> <b>ב</b>אופן התירוץ לסתירה שהראה <b>ר' אלעזר,</b> שכן
<b>ר' אלעזר רמי קראי אהדדי</b> <small>[השליך,</small> הראה סתירה בין שני <small>מקראות זה על זה],</small> <b>כתיב</b> <small>[נאמר]</small> בתוך סיפור מלחמת שאול בפלשתים: "ויעט העם אל השלל ויקחו צאן ובקר ובני בקר וישחטו ארצה ויאכל העם על הדם. ויגידו לשאול לאמר הנה העם חוטאים לה' לאכול על הדם <b>ויאמר בגדתם גלו אלי היום אבן גדולה"</b> (שמואל א יד, לב — לג), ועשאה במה כדי לשחוט ולהקריב עליה. הרי שהקפיד שאול שהשחיטה תיעשה ביום ולא בלילה ("גולו אלי היום"), אף שהיה הדבר בבמת יחיד ולא בבמת ציבור (שהרי בתוך כדי מלחמה היו).
<b>ו</b>אולם <b>כתיב</b> <small>[נאמר]</small> מיד לאחר מכן: <b>"ויאמר שאול פצו בעם ואמרתם להם הגישו אלי איש שורו ואיש שיהו ושחטתם בזה ואכלתם ולא תחטאו לה' לאכול על הדם ויגשו כל העם איש שורו בידו הלילה וישחטו שם".</b> (דם לד), הרי שהשחיטה נעשתה בלילה, ולא ביום!
 וביישוב סתירה זו נחלקו רב ושמואל, <b>מר משני</b> <small>[חכם זה</small> <small>מתרץ]:</small> <b>כאן</b> ששחטו בלילה, מדובר <b>בחולין,</b> <b>כאן</b> שהקפיד שאול שלא ישחטו בלילה, מדובר <b>בקדשים,</b> ונמצא שלדעת חכם זה אף בבמת יחיד אין עבודה אלא ביום. ואילו <b>מר משני</b> <small>[וחכם זה</small> <small>מתרץ]:</small> שני המקראות עוסקים בשחיטת קדשים, אלא ש<b>כאן</b> שהקפיד שאול על שחיטה ביום — מדובר <b>בקדשי במה גדולה,</b> <b>כאן</b> ששחטו בלילה, מדובר <b>בקדשי במה קטנה.</b>
<big>ב</big> <b>איתמר</b> <small>[נאמר]</small> שנחלקו חכמים בדין <b>עולת במת יחיד, רב אמר: אין טעונה הפשט</b> עורה <b>וניתוח</b> איבריה, כדין מעשה עולה הכתוב בתורה (ויקרא א, ו), <b>ור' יוחנן אמר: טעונה הפשט וניתוח. ו</b>מסבירים: <b>קא מיפלגי</b> <small>[</small>הרי <small>הם חלוקים]</small> <b>ב</b>כוונת דברי <b>ר' יוסי הגלילי, דתניא</b> <small>[ש</small>כן <small>שנויה</small> ברייתא<small>],</small> <b>ר' יוסי הגלילי אומר: עולה שהקריבו ישראל במדבר,</b> בהר סיני, קודם שהוקם המשכן — <b>אין טעונה</b> <b>הפשט וניתוח,</b> לפי <b>שאין</b> דין <b>הפשט וניתוח</b> בעולה נוהג <b>אלא מאהל מועד ואילך,</b> שהרי רק באהל מועד נאמר דין זה (ויקרא א, ו).
 ובכך נחלקו, <b>מר סבר</b> <small>[חכם זה,</small> ר' יוחנן, <small>סבור]:</small> <b>מאהל מועד ואילך</b> חייבים בהפשט וניתוח, <b>לא שנא</b> <small>[אינו שונה]</small> אם היה זה ב<b>במה גדולה ולא שנא</b> <small>[ואינו שונה]</small> אם היה זה ב<b>במה קטנה. ומר סבר</b> <small>[וחכם זה,</small> רב, <small>סבור]:</small> <b>בבמה גדולה</b> — <b>אין</b> <small>[כן]</small> נוהג דין זה, ואילו <b>בבמה קטנה</b> — <b>לא</b> נוהג.
 ומעירים:  <b>תניא כותיה</b> <small>[שנויה</small> ברייתא <small>כשיטתו]</small> של <b>ר' יוחנן,</b> שכך שנינו: מהם ה<b>דברים</b> <b>שבין במה גדולה לבמה קטנה?</b> יש חיוב שיהיו <b>קרן וכבש ויסוד וריבוע ב</b>מזבח של <b>במה גדולה, ואין קרן ויסוד וכבש וריבוע בבמה קטנה; כיור וכנו בבמה גדולה, ואין כיור וכנו בבמה קטנה;</b> תנופת <b>חזה ושוק</b> של שלמים הניתנים לכהן. <b>בבמה גדולה, ואין חזה ושוק בבמה קטנה.</b>
ואולם יש <b>דברים</b> אחרים <b>ששוותה במה גדולה לבמה קטנה: שחיטה</b> נוהגת הן <b>בבמה גדולה ו</b>הן בבמה <b>קטנה; הפשט וניתוח</b> של עולה נוהגים הן <b>ב</b>במה <b>גדולה ו</b>הן בבמה <b>קטנה;</b> זריקת <b>דם</b> הקרבנות שהוא <b>מתיר</b> את הבשר לאכילה, <b>ומפגל</b> (שאם חשב הכהן מחשבת אכילה או הקרבה חוץ לזמנו בשעת עבודת הדם הרי זה מפגל את הקרבן) — נוהגים הן <b>ב</b>במה <b>גדולה ו</b>הן בבמה <b>קטנה;</b> וכן דין ה<b>מומין</b> הפוסלים את הקרבן מהקרבה, <b>ו</b>דין <b>זמן</b> מוגבל לאכילת הקרבנות, נוהגים הן <b>ב</b>במה <b>גדולה ו</b>הן בבמה <b>קטנה.</b>
<big>ג</big> ועוד שנינו במשנתנו לאחר שנמנו ההבדלים שבין במת ציבור לבמת יחיד: <b>אבל</b> דין ה<b>נותר</b> מהקרבן לאחר זמנו, שטעון שריפה, והאוכלו חייב כרת. <b>ו</b>דין <b>הזמן</b> מחשבת חוץ לזמנו, שמפגלת את הקרבן, <b>ו</b>דין <b>הטמא</b> שפסול לעבודה ואסור באכילת הקרבנות, <b>שוין</b> שנוהגים <b>בזה ובזה.</b>
ובענין זה עוד <b>תנו רבנן</b> <small>[שנו חכמים]</small> בברייתא: <b>מנין לעשות זמן בבמה קטנה</b> שיהא הקרבן נפסל אם נותר לאחר זמן אכילתו, <b>כ</b>דינו ב<b>במה גדולה? אמרה תורה:</b> <b>לן,</b> כלומר, נותר, דינו ש<b>ישרף, ו</b>כן גם ה<b>פיגול</b> (שחשב עליו הכהן בשעת עבודה לאוכלו חוץ לזמנו) אמרה התורה ש<b>ישרף,</b> ומעתה יש עוד להשוות ביניהם, ולומר: <b>מה פיגול פסול בבמה</b> של יחיד, <b>אף</b> ה<b>לן</b> (נותר) <b>פסול בבמה</b> של יחיד.
<b>או כלך</b> <small>[לך]</small> <b>לדרך זו,</b> ואמור כך: <b>דהא</b> <small>[שהרי]</small> <b>אמרה תורה</b> בדין הקדשים במקדש: <b>לן ישרף, ו</b>גם <b>יוצא</b> אל מחוץ לעזרה, אמרה תורה ש<b>ישרף.</b> ומעתה, <b>מה יוצא כשר בבמה</b> של יחיד, שהרי אין לה תחום מוגדר — <b>אף</b> ה<b>לן</b> הריהו <b>כשר בבמה,</b> ונסיק איפוא שאין דין זמן בבמת יחיד. ומשיבים: <b>ולאו</b> <small>[</small>וכי <small>לא]</small> <b>קל וחומר הוא, מ</b>דינם של קרבנות ה<b>עופות,</b> שהזמן פוסל בבמת יחיד?

Daf 120b

<b>מה עופות</b> הקלים בדינם, <b>שאין המום פוסל בהן,</b> בכל זאת <b>זמן פוסל בהן,</b> <b>קדשי במה קטנה שהמום פוסל בהן, אינו דין שזמן פוסל בהן?</b>
ויש לדחות קל וחומר זה: <b>מה לעופות</b> שיש בהם צד חומרה, <b>שכן אין הזר כשר בהן</b> בהקרבתן, <b>תאמר בבמה קטנה שהזר כשר בה,</b> ולכן <b>לא יהא זמן פסול בה! תלמוד לומר: "וזאת תורת זבח השלמים"</b> (ויקרא ז, יא) להשוות את כל השלמים זה לזה — <b>לעשות</b> (לקיים) דין <b>זמן</b> ב<b>במה קטנה</b> שיהא נוהג <b>כ</b>דין <b>זמן</b> של <b>במה גדולה.</b>