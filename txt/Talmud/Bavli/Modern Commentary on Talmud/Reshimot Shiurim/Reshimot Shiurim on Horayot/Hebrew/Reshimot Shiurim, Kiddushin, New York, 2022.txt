Reshimot Shiurim on Horayot
רשימות שיעורים על הוריות
Reshimot Shiurim, Kiddushin, New York, 2022
https://www.nli.org.il/he/books/NNL_ALEPH990034821070205171/NLI

רשימות שיעורים על הוריות



Daf 1a



Daf 1b



Daf 2a

<b>משנה. הורו בית דין לעבור על אחת מכל מצות האמורות בתורה, והלך היחיד ועשה שוגג על פיהם, בין שעשו ועשה עמהן, בין שעשו ועשה אחריהן, בין שלא עשו ועשה פטור, מפני שתלה בב"ד. הורו ב"ד וידע אחד מהן שטעו או תלמיד והוא ראוי להוראה, והלך ועשה על פיהן בין שעשו ועשה עמהן, בין שעשו ועשה אחריהן, בין שלא עשו ועשה הרי זה חייב, מפני שלא תלה בב"ד. זה הכלל התולה בעצמו חייב, והתולה בב"ד פטור.</b>
<b>ובגמ'</b> (דף ב:) איתא "אמר רב יהודה אמר שמואל זו דברי ר' יהודה, אבל חכמים אומרים יחיד שעשה בהוראת ב"ד חייב". ומבואר דר' יהודה וחכמים נחלקו בדין יחיד שעשה בהוראת ב"ד האם הוא חייב חטאת יחיד או לא.
<b>והנה</b> יש להסתפק אליבא דר' יהודה דיחיד התולה בב"ד פטור מחטאת, האם זוהי גזה"כ בעלמא דהתולה בב"ד אינו בכלל חיוב חטאת יחיד והוי פטור מסוים בחובת חטאת<sup class="footnote-marker">1</sup><i class="footnote">ולקמן בשיעורים העלה רבינו סברא די"ל דכשתולה עצמו בב"ד אזי אין מעשה העבירה מצטרפת ליחיד אלא לב"ד ולכן היחיד פטור מחובת חטאת.</i>, או דילמא יסוד הפטור הוא דהתולה בב"ד לא נחשב כעושה בשגגה להתחייב חטאת, אלא דהוי כעין אונס מכיון שתלה בהוראת ב"ד, ודינו דומה לאומר מותר דפטור ונחפז לדבר מצוה דפטור מדהוי כאונס. ועיין בתוס' (דף ב. ד"ה בין שעשו ועשה עמהן) שכתבו וז"ל צ"ע אם ב"ד עצמן חייבין להביא כשבה או שעירה דנהי דפר אין מביאין אא"כ רוב צבור עשו על פיהן מ"מ קרבן יחיד לייתו או שמא פטורים לגמרי עכ"ל. ומבואר דתוס' נסתפקו באופן שהב"ד עצמן עשו ע"פ הוראתם לפי המ"ד דס"ל דיחיד התולה בב"ד פטור האם הב"ד חייבין להביא חטאת יחיד או לא.
<b>ונראה</b> לבאר דהתוס' נסתפקו האם חלה חלות שם הוראת ב"ד הגדול לגבי חברי הב"ד עצמן שנאמר שהן תולין בב"ד, די"ל דהוראת ב"ד הגדול אינה הוראה פרטית של ע"א דיינים כל א' וא' בפנ"ע אלא דחלה חלות הוראה כללית של כל הב"ד הגדול. ולפי"ז י"ל דכל דיין בפנ"ע נחשב כתולה בהוראה ופסק של הב"ד הגדול. ומאידך י"ל דהוראתן הוי חלות שם הוראה לגבי אחרים, אך לגבי דייני ב"ד הגדול עצמן י"ל דלא נחשבים כתולין בב"ד, וכל דיין שהורה ועשה הו"ל כתולה בהוראת עצמו וחייב. והנה אם נאמר דיחיד התולה בב"ד פטור מגזה"כ בעלמא דכשתולה בב"ד הוא אינו נכלל בפרשת חיוב חטאת יחיד אזי יש להסתפק האם חל פטור זה אף לגבי דיין שבב"ד שתלה ועשה בהוראת ב"ד הגדול ופטור, או"ד דחייב דמכיון שהוא חבר ודיין בב"ד הגדול הרי זה נחשב כתולה בהוראת עצמו וחייב חטאת. אמנם אי נימא דיסוד הפטור דיחיד התולה בב"ד הוא משום דהוי כעין אונס אזי מסתבר לומר דזה שייך רק לגבי אחרים שתלו עצמן בב"ד, אך לגבי דייני הב"ד עצמן אין לומר דהויין אנוסין שהרי הם הטעו את עצמן. ויתכן דבזה גופא נסתפקו התוס' אם יסוד הפטור הוא מגזה"כ וחל חלות פטור בפנ"ע דאזי חל דין פטור מחטאת יחיד אף לגבי דייני הב"ד עצמן או דיסוד הפטור ביחיד התולה בב"ד הוא משום דהוי כעין אונס, ולא חל הפטור הזה לגבי דייני הב"ד הגדול עצמן.
<b>והנה</b> עיין בסוגיית הגמ' שבת (דף צג.) "בעיגול של דבילה והוציאו לרשות הרבים, בקורה והוציאו לרשות הרבים, רבי יהודה אומר אם לא יכול אחד להוציאו והוציאוהו שנים חייבין, ואם לאו פטורין. רבי שמעון אומר אף על פי שלא יכול אחד להוציאו והוציאוהו שנים פטורים, לכך נאמר בעשתה יחיד שעשאה חייב, שנים שעשאוה פטורין. במאי קמיפלגי בהאי קרא, ואם נפש אחת תחטא בשגגה מעם הארץ בעשתה. רבי שמעון סבר תלתא מיעוטי כתיבי נפש תחטא אחת תחטא בעשתה תחטא. חד למעוטי זה עוקר וזה מניח, וחד למעוטי זה יכול וזה יכול, וחד למעוטי זה אינו יכול וזה אינו יכול. ורבי יהודה: חד למעוטי זה עוקר וזה מניח, וחד למעוטי זה יכול וזה יכול, וחד למעוטי יחיד שעשאה בהוראת בית דין. ורבי שמעון יחיד שעשאה בהוראת בית דין חייב". ופרש"י (בד"ה יחיד שעשה בהוראת בית דין) וז"ל הורו בית דין שחלב מותר, והלך היחיד ועשה על פיהם, דאנוס הוא, ור' שמעון לטעמיה, דאמר בהוריות יחיד שעשה בהוראת בית דין חייב עכ"ל. ומבואר להדיא מדברי רש"י דלמ"ד יחיד התולה בב"ד פטור מחטאת יסוד הפטור אינו גזה"כ בעלמא אלא דהגזה"כ מלמדת דהוא נחשב כאונס. ועיין בתוס' שם (ד"ה ה"ג) וז"ל ורבי שמעון יחיד שעשאה בהוראת ב"ד לא צריך קרא ול"ג ר"ש לטעמיה דאמר יחיד שעשאה בהוראת ב"ד חייב כדפירש בקונטרס דהא תנן בהדיא בפ"ק דהוריות (ד' ג.) הלך ועשה על פיהן בין הביאו כפרתן בין לא כו' ר' שמעון פוטר ומפרש טעמא תולה בב"ד אנוס הוא עכ"ל. ונראה דלפי תוס' בזה גופא נחלקו ר"י ור"ש, דר"ש לא בעי קרא לפטור יחיד התולה בב"ד משום דס"ל דהו"ל כאונס ופטור מסברא, משא"כ לר' יהודה דיחיד פטור מגזה"כ אין הפטור מטעם אונס אלא הוי גזה"כ בעלמא וחלות דין פטור מיוחד בפנ"ע דיחיד התולה בב"ד אינו נכלל בפרשת חטאת יחיד.
<b>ועיין</b> ברש"י יבמות (דף פז: ד"ה שלא על פי ב"ד) וז"ל אלא בעדים חייבת קרבן דשוגגת היא ואין זה אונס להפטר מן הקרבן דאיבעי לה לאמתוני עכ"ל. ומשמע דיסוד הפטור בתולה בב"ד הוא מטעם אונס ולא הוי חלות פטור בפנ"ע.
<b>ועיין</b> בתוס' (ד"ה הורו ב"ד) וז"ל הם סנהדרי גדולה כדדרשינן בת"כ עדת ישראל עדה המיוחדת בישראל זו סנהדרי גדולה עכ"ל. ומשמע דס"ל דדין יחיד התולה עצמו בב"ד פטור חל דוקא כשתולה עצמו בהוראת הסנהדרין הגדול. וצ"ע דלקמן בגמ' כתבו התוס' (ד"ה הורו לה ב"ד להנשא) וז"ל האי ב"ד אינו סנהדרין גדולה שהרי ב"ד יכולין להתירה לינשא, ומ"מ הני נמי אית להו האי דינא שאם עשתה כמו שהורו היתה פטורה כיון שתולה בב"ד עכ"ל. ומדבריהם משמע דס"ל דחל דין יחיד תולה עצמו לפוטרו מחטאת בתולה עצמו בהוראה של ב"ד של ג' דעלמא. ויתכן דזה תלוי בגדר הפטור, דאם הפטור חל מדין אונס אזי י"ל דחל פטור בתולה עצמו אף בהוראת ב"ד דעלמא של ג', דגם בכה"ג חשיב אונס. משא"כ אם הפטור הוא מגזה"כ מיוחדת י"ל דאינו נאמר אלא בתולה עצמו בהוראה של הסנהדרין הגדול.<sup class="footnote-marker">2</sup><i class="footnote">והוסיף רבינו זצ"ל דאם יסוד הפטור מחטאת יחיד דתולה עצמו בב"ד הוא משום דבכה"ג מעשה העבירה של היחיד מצטרף לבית דין (כדיבואר לקמן בשיעורים דף ב. גמ'. אמר שמואל לעולם אין ב"ד חייבין עד שיאמרו להם מותרין אתם) אזי י"ל דזוהי גזה"כ מיוחדת דוקא באופן שתולה עצמו בסנהדרין הגדול.</i>
<b>ונראה</b> דאפילו לפי שיטת התוס' (בד"ה הורו לה ב"ד להנשא) דחל דין פטור בתולה עצמו בהוראת ב"ד של ג', י"ל דהיינו רק לגבי הוראת ב"ד שהורו שמת בעלה והיא מותרת להנשא, דחל חלות שם הוראה לענין זה בהוראת ב"ד של ג'<sup class="footnote-marker">3</sup><i class="footnote">דהיכא שב"ד מורים שמת בעלה והיא מותרת להנשא הב"ד הם המתירים אותה להנשא בכל אופן וגם בעדות של עד אחד ושל עד פסול. ומוכח דבהוראת ב"ד של ג' דמותרת להנשא חל חלות שם הוראה דב"ד הם המתירים אותה להנשא, וחטאתה ושגגתה תלויה באותה הוראה, ולכן החטא מצטרף לב"ד שהתירה.</i>. אבל אם יורו ב"ד של ג' שחלב מותר לא חל ע"ז חלות שם הוראה לענין תולה עצמו בב"ד, דהוראת ב"ד של ג' באיסור והיתר אינה חלות שם הוראה אלא רק גילוי מילתא בעלמא ובירור שזוהי ההלכה.<sup class="footnote-marker">4</sup><i class="footnote">עיין ברשימות שיעורים למס' סנהדרין דף ג. ד"ה רב אחא בריה דרב איקא אמר מדאורייתא חד נמי כשר, בענין שיטת הרמב"ם בדין דיין אחד, אות ב.</i>, ורק בהוראת ב"ד הגדול באיסור והיתר חל חלות שם הוראה מאחר שהן עמודי ההוראה ומהן משפט יוצא לכל ישראל, כמש"כ הרמב"ם (פ"א מהלכות ממרים ה"א) וז"ל בית דין הגדול שבירושלים הם עיקר תורה שבעל פה, והם עמודי ההוראה ומהם חק ומשפט יוצא לכל ישראל עכ"ל, ולפי"ז י"ל דחל פטור דתולה עצמו בב"ד באיסור והיתר רק באופן שתלה עצמו בהוראת ב"ד הגדול, דחל על הוראתם בנוגע לאיסור והיתר חלות שם הוראה.<sup class="footnote-marker">5</sup><i class="footnote">אך לכאורה חילוק זה מסתבר רק לפי הביאור שהתולה בב"ד פטור מגזה"כ, דהיינו שהחטא מצטרף לב"ד שהורו חלות שם הוראה, כמו ב"ד של ג' שהורו דמת בעלה והיא מותרת להנשא או בכל הוראת סנהדרין הגדול דעלמא. משא"כ אם ננקוט שהפטור של יחיד התולה בב"ד הוא מטעם אונס אזי אין לחלק בין הוראת סנהדרין הגדול להוראת ב"ד של ג' דעלמא באיסור והיתר, ויחיד התולה בב"ד של ג' באיסור והיתר פטור משום דהוי אנוס.</i>
<b>גמ'. אמר שמואל לעולם אין ב"ד חייבין עד שיאמרו להם מותרין אתם, רב דימי מנהרדעא אמר עד שיאמרו להם מותרין אתם לעשות מ"ט לפי שלא נגמרה הוראה.</b>
<b>עיין</b> בתוספות הרא"ש (ד"ה אין ב"ד חייבין עד שיאמרו להם מותרין אתם) וז"ל פי' שישאלו לב"ד מה אנו לאכול חלב שע"ג הקיבה ויאמרו להם מותרין אתם לאכול, ולאפוקי אם שנו ולמדו להם בבית המדרש שמותר דלא הוי הוראה. והקשה הרמ"ה ז"ל מה חלוק יש בין מותרין אתם ובין מותרים אתם לעשות כיון ששאלו להם מה אנו לאכול ואמרו להם מותרים אתם היינו מותרים אתם לעשות עכ"ל, כלומר דאם מיירי ששאלו לב"ד האם מותרין אנו לאכול חלב שע"ג הקיבה ואמרו להם ב"ד "מותרין אתם" אזי הרי מובן מאליו שהשואל יסמוך על הוראתם ויאכל את החלב וחלה הוראה לעשות וא"כ מדוע סובר רב דימי דבעינן שיאמרו להם ב"ד "מותרין אתם לעשות".
<b>ועיין</b> בתוס' הרא"ש שם שכתב בשם הרמ"ה וז"ל פי' דמותרין אתם דקאמר שמואל לא מיירי ששאלו אם מותרין לאכול, דאם אמרו להם מותרים אתם היינו מותרין אתם לעשות, דבשאלת השואל תלויה ההוראה ולא בתשובת המורה, דכיון ששאלוהו אם מותרין לאכול יודע המורה כשיאמר להם מותרין אתם שיאכלו על פיו ויש לו לדקדק קודם שיורה וכשאמר להם מותרין אתם הוי כאילו אמר להם מותרין אתם לאכול, אלא מיירי ששאלו להם מה אנו להורות היתר בחלב שעל הקיבה ואמרו להם מותרין אתם דאע"ג דלא הורו אותם לעשות אלא להורות לאחרים הוראה הוי, ולא נהירא לי דכיון שידע המורה ששאלו כדי להורות היתר לכל שואל יותר ה"ל לדקדק בדבריו וכשהורה להם היתר כ"ש דהוי הוראה. ונראה לי לפרש כההיא דתניא בבבא בתרא בפרק יש נוחלין (ק"ל ב') ת"ר אין למדין הלכה לא מפי תלמוד ולא מפי מעשה עד שיאמרו לו הלכה למעשה שאל ואמרו לו הלכה למעשה ילך ויעשה, ותו אמרינן התם א"ל ר' אסי לר' יוחנן כי אמר לן מר הלכה נעבד. א"ל עד דאמרי לכו הלכה למעשה, כלומר אפי' אם ישאלו לו אם הלכה כך ויאמר הלכה כן לא יסמכו על זה לעשות מעשה עד שישאלו ממנו פעם שנית בשעת מעשה לפי שכשהאיסור מזומן ליעשות מיד אז מדקדק המורה בדבריו שלא תארע תקלה ע"י, וה"פ הכא אם שאלו להם ואמרו להם מותרין אתם אף שלא בשעת מעשה קאמר שמואל דהוי הוראה, ורב דימי קאמר דדוקא בשעת מעשה הויא הוראה, ונדחו דברי שמואל, ודברי רב דימי כההיא דפ' יש נוחלין עכ"ל.
<b>ונראה</b> דהרמ"ה סובר דלפי ר' דימי לא חלה חלות שם הוראה אא"כ היא באה כתשובה לשאלת השואל ביחס להנהגתו בעצמו, אבל כאן מיירי ששאלו "מה אנו להורות היתר בחלב שע"ג הקיבה" והתשובה "מותרים אתם" אינה אלא בגדר תלמוד תורה, דלא חל עליה חלות שם הוראת ב"ד משום שלא שאלו לגבי הנהגתם בעצמן, ורק אם יאמרו להם ב"ד "מותרים אתם לעשות" אזי חל חלות שם הוראה. וסמך לזה מהא דכתיב (דברים יב:ט) "ובאת אל הכהנים הלוים ואל השופט אשר יהיה בימים ההם ודרשת והגידו לך את דבר המשפט", כלומר דחלק מסדר הוראה היא שהיא באה כתשובה לדרישת השואל, וחלות שם הוראה חלה רק כשההוראה היא תשובה לשאלת השואל בנוגע להיאך ינהג בעצמו. משא"כ כששואל מהו להורות לאחרים אזי התשובה של ב"ד אינה אלא חלות שם תלמוד תורה. משא"כ אליבא דשמואל חל חלות שם הוראה אף כששואל היאך להורות לאחרים.
<b>ועיין</b> ברמב"ם (פ"א מהלכות ממרים ה"א) שכתב וז"ל בית דין הגדול שבירושלים הם עיקר תורה שבעל פה, והם עמודי ההוראה ומהם חק ומשפט יוצא לכל ישראל, ועליהן הבטיחה תורה שנאמר על פי התורה אשר יורוך זו מצות עשה, וכל המאמין במשה רבינו ובתורתו חייב לסמוך מעשה הדת עליהן ולישען עליהן עכ"ל. ומבואר מדבריו דיש ב' ענינים בב"ד הגדול – א) ללמד תורה – וכמש"כ הרמב"ם "שהם עיקר תושבע"פ", ב) להורות ולפסוק הוראה למעשה וכמש"כ "והם עמודי ההוראה ומהם חק ומשפט יוצא לכל ישראל". ולפי הרמ"ה המחלוקת בין שמואל לר' דימי היא האם חלה חלות שם הוראה או דהוי רק גדר של תלמוד תורה כששאלו מה אנו להורות לאחרים. ולהרא"ש אליבא דר' דימי לא חלה חלות שם הוראה אא"כ השאלה מתייחסת עכשיו להנהגה למעשה, דחלות שם הוראה אינה אלא לשאלה מסוימת הנוגעת עכשיו למעשה, ואילו שמואל סובר דחלה חלות שם הוראה אף בתשובה לשאלה מהו הדין באופן כללי אע"פ שאין כאן מקרה מסוים לפנינו שנוגע עכשיו למעשה.
<b>אמנם</b> לכאורה צ"ע בזה, דעיין בסוגיית הגמ' כריתות (דף יג:) בנוגע לאיסור שתויי יין להורות, וז"ל ת"ר ולהבדיל בין הקודש ובין החול אלו דמין וערכין, חרמין והקדשות, בין הטמא ובין הטהור אלו טמאות וטהרות, ולהורות זו הוראה, את כל החוקים אלו מדרשות, אשר דבר ה' זו הלכה, ביד משה זה תלמוד, יכול אף המשנה ת"ל ולהורות; ר' יוסי בר' יהודה אומר יכול אף תלמוד ת"ל ולהורות. כמאן אזלא הא דתניא: יצא שרץ טמא, וצפרדע טהור, ששתויי יין מורין בהן הוראה נימא רבי יוסי בר' יהודה היא ולא רבנן, אפי' תימא רבנן, ושאני הכא, דזיל קרי בי רב הוא. אמר רב הלכה כרבי יוסי ברבי יהודה. והא רב לא מוקים אמורא מיומא טבא לחבריה משום שכרות, שאני רב, דאורי מורי. וניקם דלא לורי, כל היכא דיתיב רב לא סגי ליה בלא הוראה עכ"ל. ופרש"י (בד"ה והא רב לא מוקים כו') וז"ל ואמאי לא דריש בפירקא כיון דגמרא שרי כל שכן מדרשות עכ"ל, כלומר דהגמ' מקשה למה רב לא דרש בפירקא משום חשש שכרות והרי רב רק דרש מדרשות ולא היה שם חלות הוראה ופסק וא"כ אין בדרשה איסור של הוראה בשכרות, והגמ' מתרצת "כל היכא דיתיב רב לא סגי ליה בלא הוראה", ופרש"י (בד"ה לא סגי בלא הוראה) וז"ל דכ"ע בעו מיניה עכ"ל. ומשמע דרב חשש שיורה הוראה למעשה בתוך הדרשה, דמכיון דכולי עלמא בעו מיניה שאלות למעשה יש לחשוש שמא ישאל א' מן השומעים שאלה הנוגעת לו למעשה ורב יענה לו הוראה הנוגעת להלכה למעשה. אמנם עיין ברמב"ם (פ"א מהל' ביאת מקדש ה"ד) שכתב וז"ל ומותר לשכור ללמד תורה ואפי' הלכות ומדרשות והוא שלא יורה, ואם היה חכם קבוע להוראה לא ילמד שלימודו הוראה היא עכ"ל. ומלשון הרמב"ם משמע שפירש את הגמ' דעפ"י דין לימוד תורה של גדול הדור וחכם הקבוע להוראה (כגון רב) הוי הוראה מכיון שהכל סומכין עליו, משא"כ לימוד תורה של ת"ח בעלמא אינו בגדר הוראה אלא בגדר ת"ת.
<b>וצ"ע</b> אליבא דהרמב"ם מ"ש חלות שם הוראה לענין איסור שתוי יין דאף לימוד תורה של חכם הקבוע להוראה נחשב כהוראה, ואילו בנוגע לחלות שם הוראה לענין פר העלם דבר של ציבור ויחיד התולה עצמו בב"ד דבעינן לר' דימי שיאמרו "מותרים אתם לעשות" דבעינן שההוראה באה כתשובה לשאלה הנוגעת למעשה. והרי הרמב"ם פסק כשיטת ר' דימי שכתב (פי"ב מהל' שגגות ה"ב) וז"ל במה דברים אמורים שבית דין חייבין ואלו העושים על פיהם פטורין מן הקרבן, כשהיו המורים בית דין הגדול של שבעים ואחד ויהיה ראש ישיבה עמהן בהוראה ויהיו כולן ראויין להוראה ויטעו כולן או רובן בדבר זה שהורו בו ויורו בפירוש ויאמרו לעם מותרין אתם לעשות, וכן אלו ששמעו מפי בית דין אם אמרו לאחרים מותרים אתם לעשות ויעשו כל הקהל או רובו על פיהם ויהיו העושים שוגגים על פיהם ומדמים שהדבר שהורו בו כדת הורו, ויורו לבטל מקצת ולקיים מקצת לא שיעקרו כל הגוף וכשיודע להם ידעו גופו של דבר שהורו בו בשגגה, בכל אלו המאורעים הוא שהיו בית דין חייבין בקרבן והעושה על פיהם פטור, אבל אם חסר אחת מכל אלו הדרכים הרי בית דין פטורין מן הקרבן וכל מי ששגג ועשה מעשה מביא חטאת קבועה על שגגתו עכ"ל. וצ"ע מ"ש דלענין איסור הוראה דשתויי יין פסק הרמב"ם דחכם הקבוע להוראה לא ילמד דמשמע דחל חלות שם הוראה אף על לימוד תורה גרידא.
<b>ונראה</b> דהרמב"ם סובר דהא דאמרינן בסוגיין אליבא דר' דימי דבעינן שיאמרו ב"ד "מותרים אתם לעשות" אינה הלכה בחלות שם הוראה בכהת"כ, דבאמת בכהת"כ תלמוד תורה של חכם הקבוע להוראה חשיב חלות שם הוראה, ורק לענין הוראת ב"ד להתחייב פר העלם דבר של ציבור ולענין יחיד התולה עצמו בהוראת ב"ד הוא דבעינן "הוראה לעשות". והביאור בזה הוא דהתורה חידשה דהיכא דהורו ב"ד בטעות אזי חל חלות שם הוראה רק באופן שהורו ב"ד "לעשות", משא"כ אם אמרו ש"כך הוא הדין" בתורת לימוד תורה בעלמא אזי אם טעו לא חל על דבריהם חלות שם הוראה, דמכיון שטעו בהלכה ובאמת אין הדין כפי שאמרו הב"ד אזי דבריהם הויין דברים בטלים ולא חל עליהם חלות שם הוראה. אמנם לענין חיוב פר העלם דבר של ציבור ופטור יחיד התולה עצמו בב"ד חידשה התורה דכשהורו ב"ד בטעות לעשות אזי חל על דבריהם שבטעות חלות שם הוראה. משא"כ בדין שתויי יין שהורה הוראה כדין ולא טעה, דאי הוי חכם הקבוע להוראה אזי גם כשמלמד תורה בעלמא מבלי לומר הוראה "לעשות" חל חלות שם הוראה.
<b>ועיין</b> ברמב"ם (פ"ג מהל' ממרים ה"ח) וז"ל וכיצד דנין זקן ממרא, בעת שיפלא דבר ויורה בו חכם המגיע להוראה בין בדבר שיראה בעיניו בין בדבר שקבל מרבותיו, הרי הוא והחולקין עמו עולין לירושלים ובאין לבית דין שעל פתח הר הבית, אומרים להן בית דין כך הוא הדין, אם שמע וקבל מוטב ואם לאו באין כולן לבית דין שעל פתח העזרה ואומרים להם גם הם כך הוא הדין, אם קבלו ילכו להן ואם לאו כולן באין לבית דין הגדול ללשכת הגזית שמשם תורה יוצאת לכל ישראל שנאמר מן המקום ההוא אשר יבחר ה', ובית דין אומר להם כך הוא הדין ויוצאין כולן, חזר זה החכם לעירו ושנה ולמד כדרך שהוא למוד הרי זה פטור, הורה לעשות או שעשה כהוראתו חייב מיתה ואינו צריך התראה, אפילו נתן טעם לדבריו אין שומעין לו אלא כיון שבאו עדים שעשה כהוראתו או שהורה לאחרים לעשות גומרין דינו למיתה בבית דין שבעירו, ותופסין אותו ומעלין אותו משם לירושלים, ואין ממיתין אותו בבית דין שבעירו ולא בבית דין הגדול שיצא חוץ לירושלים אלא מעלין אותו לבית דין הגדול שבירושלים, ועד הרגל משמרין אותו וחונקין אותו ברגל וכו' עכ"ל. ויש לדקדק בדברי הרמב"ם דלענין הוראת ב"ד כתב "ובאין לבית דין שעל פתח הר הבית, אומרים להן בית דין כך הוא הדין", ואילו לענין הוראת הזקן כתב "חזר זה החכם לעירו ושנה ולמד כדרך שהוא למוד הרי זה פטור, הורה לעשות או שעשה כהוראתו חייב מיתה ואינו צריך התראה", וצ"ב מ"ש דלענין ב"ד חלה הוראה אם אמרו "כך הוא הדין" ואילו זקן ממרא אינו מתחייב עד שיורה לעשות.
<b>ונראה</b> לבאר דלגבי ב"ד מכיון שמורין כפי הדין אזי חל חלות שם הוראה אף כשאמרו רק "כך הוא הדין", משא"כ לגבי זקן ממרא שטועה ומורה הלכה שלא כדין התורה דאזי לא חלה על דבריו חלות שם הוראה אא"כ "הורה לעשות". ולהרמב"ם חל דין מסוים דהוראה בטעות והוראה שלא כדין התורה אינה נחשבת כ"הוראה" אא"כ הורו לעשות. ולפי"ז נראה דאליבא דהרמב"ם אף בלימוד תורה חל חלות שם הוראה, והא דאמרינן בסוגיין דלר' דימי צ"ל "מותרים אתם לעשות" היינו משום דמיירי בהוראה בטעות דאזי לא חל חלות שם הוראה אא"כ הוי הוראה לעשות הנהגה למעשה. משא"כ בסוגיא בכריתות בנוגע לאיסור הוראה כשהוא שתויי יין קיי"ל דאף לימוד תורה של חכם הקבוע להוראה נחשב כהוראה. מאידך לפי הרא"ש והרמ"ה הוראה לעשות הוי הלכה בחלות שם הוראה בכהת"כ, ולדבריהם י"ל דאף לגבי זקן ממרא בעינן שהב"ד יורו לעשות ולא סגי שיאמרו "כך הוא הדין".
<b>ועוד</b> נראה לבאר באופן אחר, דהנה נחלקו התנאים לקמן במשנה (דף ד:) "הורו ב"ד ועשו כל הקהל או רובן על פיהן מביאין פר וכו', דברי ר"מ, ר' יהודה אומר י"ב שבטים מביאין י"ב פרים". ועיין ברמב"ם (פי"ב מהל' שגגות ה"א) שפסק כר"י, וז"ל כל דבר שחייבין על שגגתו חטאת קבועה אם שגגו בית דין הגדול בהוראה והורו להתירו ושגגו העם בהוראתן ועשו העם והם סומכין על הוראתן ואחר כך נודע לבית דין שטעו, הרי בית דין חייבין להביא קרבן חטאת על שגגתן בהוראה ואף על פי שלא עשו הן בעצמן מעשה שאין משגיחין על עשיית בית דין כלל בין עשו בין לא עשו אלא על הוראתן בלבד, ושאר העם פטורין מן הקרבן ואף על פי שהם העושין מפני שתלו בבית דין, ומה הוא הקרבן שמביאין על שגגה זו, אם בע"ז שגגו והורו מביאין פר לעולה ושעיר לחטאת מכל שבט ושבט וקרבן זה הוא האמור בפרשת שלח לך שנאמר והיה אם מעיני העדה נעשתה לשגגה מפי השמועה למדו שבשגגת ע"ז הוא מדבר ואם בשאר כריתות שחייבין על שגגתן חטאת קבועה שגגו והורו, מביא כל שבט ושבט פר חטאת וזהו האמור בפרשת ויקרא שנאמר ואם כל עדת ישראל ישגו. נמצאת למד שאם שגגו בית דין הגדול בהוראה בע"ז מביאין כל הקהל שנים עשר פרים עולות ושנים עשר שעירים חטאות והם נשרפות שהרי דמן נכנס לפנים והם הנקראין שעירי ע"ז, ואם בשאר המצות שגגו מביאין שנים עשר פרים חטאות והן נשרפות מפני שדמם נכנס לפנים, וכל פר מהן נקרא פר העלם דבר של צבור שנאמר והקריב הקהל כל קהל וקהל וכל שבט ושבט קרוי קהל שנאמר ויעמד יהושפט בקהל יהודה, בין שעשו כל ישראל שבארץ ישראל על פי בית דין שהורו בין שעשו רוב ישראל אף על פי שהן מיעוט מנין השבטים, בין שעשו רוב השבטים אף על פי שהן מיעוט כל ישראל, מביאין כמנין כל השבטים פר לכל שבט ושבט וכו' עכ"ל. אמנם מדברי הרמב"ם מבואר דאף כשי"ב שבטים מביאים י"ב פרים ב"ד הם הבעלים על קרבן וחיוב הקרבן רמיא על הב"ד שכתב "הרי בית דין חייבין להביא קרבן חטאת על שגגתן בהוראה ואף על פי שלא עשו הן בעצמן מעשה שאין משגיחין על עשיית בית דין כלל בין עשו בין לא עשו אלא על הוראתן בלבד", ונראה שאין החיוב קרבן חל על ב"ד מחמת ההוראה בלבד דלא מצינו חיוב קרבן על הוראה בלבד, אלא י"ל דהתורה חידשה דכשהורו ב"ד ועשו הציבור על פיהם אזי מעשה העבירה של הציבור מצטרף ומתייחס להב"ד והעבירה נקראת על שמם.
<b>ולפי"ז</b> יש לבאר סברת ר' דימי דס"ל דבעינן שיורו ב"ד לעשות, דאע"פ דבכהת"כ קיי"ל דחלה חלות שם הוראה בהוראת "כך הוא הדין", מ"מ כדי שיצטרף מעשה העבירה שעשו הציבור לב"ד בעינן שב"ד יורו לעשות, וההוראה לעשות אינה דין בחלות שם הוראה אלא בצירוף עבירת הקהל לבית דין. וכן משמע מלשון הגמ' "אמר שמואל לעולם אין ב"ד חייבין עד שיאמרו להם מותרין אתם, רב דימי מנהרדעא אמר עד שיאמרו להם מותרין אתם לעשות". דהנידון הוא בנוגע לחיוב ב"ד שאינן חייבים אא"כ מעשה העבירה מצטרף להם, ובזה נחלקו שמואל ור' דימי אי סגי בהוראת מותרים אתם או דבעינן מותרים אתם לעשות כדי לצרף את מעשה העבירה של הציבור לבית דין.
<b>אלא</b> דלפי"ז צ"ע דבגמ' השוו הוראת ב"ד להתחייב פר העלם דבר לדין הוראה בחיוב זקן ממרא, ואי נימא דהא דלר' דימי בעינן שיורו ב"ד לעשות הוא דוקא בכדי לצרף את עבירת הציבור לבית דין, א"כ לכאורה בזקן ממרא אין צורך לזה ולמה תלינן דין הוראה דזקן ממרא בדין הוראה לגבי חיוב פר העלם דבר. וי"ל דאע"פ דאין צריך שהוראת זקן ממרא תצטרף למעשה עבירה של הציבור אבל בעינן עכ"פ הוראה הראויה לעשות צירוף, ומשו"ה בעינן שהזקן ממרא יורה הוראה לעשות.
<b>והנה</b> עיין ברמב"ם (פי"ב מהל' שגגות ה"ב) שכתב וז"ל במה דברים אמורים שבית דין חייבין ואלו העושים על פיהם פטורין מן הקרבן, כשהיו המורים בית דין הגדול של שבעים ואחד ויהיה ראש ישיבה עמהן בהוראה ויהיו כולן ראויין להוראה ויטעו כולן או רובן בדבר זה שהורו בו ויורו בפירוש ויאמרו לעם מותרין אתם לעשות, וכן אלו ששמעו מפי בית דין אם אמרו לאחרים מותרים אתם לעשות ויעשו כל הקהל או רובו על פיהם ויהיו העושים שוגגים על פיהם ומדמים שהדבר שהורו בו כדת הורו, ויורו לבטל מקצת ולקיים מקצת לא שיעקרו כל הגוף וכשיודע להם ידעו גופו של דבר שהורו בו בשגגה, בכל אלו המאורעים הוא שהיו בית דין חייבין בקרבן והעושה על פיהם פטור, אבל אם חסר אחת מכל אלו הדרכים הרי בית דין פטורין מן הקרבן וכל מי ששגג ועשה מעשה מביא חטאת קבועה על שגגתו עכ"ל. והנה אם הדין דבעינן הוראה לעשות הוי הלכה בחלות שם הוראה כשהורו ב"ד בטעות, דרק כשהורו לעשות אזי חל חלות שם הוראה על דבריהם אע"פ שהן דברי טעות, א"כ לכאורה רק היה צריך שב"ד עצמן יורו הוראה לעשות, ולא נצטרך נמי שהקהל השומעין מבית דין יאמרו לאחרים "מותרים אתם לעשות", דהרי אם ב"ד הורו לעשות אזי חל חלות שם הוראה והעם עשו עפ"י הוראתם. אמנם לפי מה שנתבאר דבעינן הוראה לעשות כדי שיצטרף מעשה העבירה של הציבור לב"ד א"כ י"ל דגם אלו ששמעו מפי בית דין צריכים לומר לאחרים "מותרים אתם לעשות" דרק בכך מצטרף מעשה העבירה שעשו הציבור לבית דין.<sup class="footnote-marker">6</sup><i class="footnote">ועיין עוד בחידושי הגר"מ והגרי"ד (מהדורא תנינא) פ"ג מהל' ממרים ה"ח.</i>
<b>גמ'. א"ר אבא אף אנן נמי תנינא הורו לה ב"ד להנשא, והלכה וקלקלה חייבת בקרבן, שלא התירו לה אלא להנשא.</b>
<b>ופרש"י</b> בד"ה חייבת בקרבן וז"ל לפי שלא היתה תולה בב"ד מדקתני הורו לה ב"ד להנשא ולא קתני התירוה ב"ד ש"מ דלא נגמרה הוראתם עד שיאמרו מותרין אתם לעשות עכ"ל. ועיין בתוספות הרא"ש (ד"ה אמר רבא) וז"ל דקדק רש"י ז"ל מדקתני הורוה ב"ד להנשא ולא קתני התירוה ב"ד ש"מ שלא נגמרה הוראה עד שיאמרו מותרים אתם לעשות, והקשה הרמ"ה ז"ל דמה לי הורוה ומה לי התירוה, אידי ואידי חד הוא דהא רב דימי מנהרדעא דהוא מריה דשמעתתא במותרים אתם לעשות סגיא ליה, ועוד הא בהדיא קתני שלא התירוה אלא להנשא אלמא לענין נישואין בהתירוה להנשא סגיא ליה, ופי' דהכי דייק דחזינן הכא דכשהתירוה לינשא הוציאוה מכלל אשת איש לכל דבר ועשו אותה פנויה ואפ"ה כשקלקלה לא מיקריא תולה בב"ד, אלמא לא מיקרי תולה בב"ד אלא באותו מעשה עצמו שהורו בו היתר, ואף על פי שהמעשה האחר יוצא מכללו דהוראה זו אינה הוראה אלא להיותו מותר באותו מעשה עצמו, ומזה יש ללמוד דלא מיקריא הוראה עד שיפרשו היתר העשיה וכו' עכ"ל. ונראה לבאר דברי הרמ"ה דיסוד הפטור של יחיד התולה עצמו בב"ד הוא דמעשה העבירה אינו מצורף אליו אלא לבית דין, אמנם כ"ז שייך רק כשמעשה העבירה מצורפת להוראה שהחוטא עשה את מעשה העבירה מחמת ההוראה של ב"ד. אמנם כאן אי אפשר לייחס את מעשה העבירה של הזנות להוראת ב"ד שהרי לא הורו שעצם מעשה זה מותר, ומכאן מוכח דבעינן שיורו ב"ד לעשות, דרק אז חל פטור מחובת חטאת יחיד מאחר דכשהורו לעשות אזי מעשה העבירה אינו מתייחס לחוטא אלא לב"ד.
<b>ולכאורה</b> יש להביא מזה ראייה דיסוד הפטור דיחיד התולה עצמו בב"ד הוא דהיכא שעושה עפ"י הוראת ב"ד אין מעשה העבירה מתייחס ליחיד החוטא אלא לב"ד, דאילו אם נאמר דחל פטור מדין אונס אזי י"ל דבהתירוה לינשא עפ"י עד א' והלכה וקלקלה תיפטר מאחר דהיא כאנוסה בנוגע לאיסור אשת איש, ועכצ"ל דיסוד הפטור הוא מגזה"כ דעשיית העבירה מתייחס לב"ד ולא לחוטא, אבל כאן א"א לייחס את מעשה העבירה לב"ד מכיון שלא הורו לה לעשות הזנות, ולכן אם קלקלה וזינתה היא חייבת חטאת.
<b>ולפי"ז</b> י"ל דהא דבעינן הוראה לעשות אינו דין בחלות שם הוראה אלא דהוי הלכה מסוימת בפטור מחובת חטאת יחיד דרק כשב"ד הורו לעשות אזי חל צירוף בין הוראת ב"ד ומעשה העבירה דנחשב שעשה את העבירה מחמת הוראת הב"ד ואינו מתחייב חטאת יחיד דאין מעשה העבירה מתייחס אל החוטא לבדו אלא שחטא מחמת הוראת הב"ד. ולפי"ז יש ליישב שיטת הרמב"ם שפסק כר' דימי (פי"ב מהל' שגגות ה"ב) ומ"מ פסק לענין איסור שתויי יין להורות (פ"א מהל' ביאת המקדש ה"ד) דחל חלות שם הוראה בלימוד תורה גרידא של חכם הקבוע להוראה וא"צ שיאמר מותרים אתם לעשות. דבאמת חלה חלות שם הוראה אף בלי הוראה לעשות, והא דבעינן הוראה לעשות הוי הלכה מסוימת בצירוף מעשה העבירה לב"ד, וכמש"נ.
<b>ועיין</b> בתוספות (ד"ה הורו לה ב"ד להנשא) וז"ל האי ב"ד אינו סנהדרין גדולה שהרי ב"ד יכולין להתירה לינשא, ומ"מ הני נמי אית להו האי דינא שאם עשתה כמו שהורו היתה פטורה כיון שתולה בב"ד עכ"ל. ויש להעיר דאי נימא דיסוד הפטור דיחיד התולה בב"ד הוא מגזה"כ מיוחדת דנלמד ממנה שמעשה העבירה דידיה אינו מצורף אליו אלא לב"ד וזה מפקיע את חיוב חטאת ממנו י"ל דהיינו דוקא אם שמע הוראה מב"ד הגדול, אך אם נאמר דיסוד הפטור חל מדין אונס אזי י"ל שפטורה אף כשתולה בב"ד בעלמא.
<b>והנה</b> עיין ברש"י (ד"ה הורו לה ב"ד להנשא) שפירש דמיירי שב"ד התירוה עפ"י עד א', דאם באו ב' עדים והעידו שמת בעלה א"צ ב"ד להתירה. ונראה לבאר דאם יש ב' עדים שהעידו שמת בעלה אזי אפילו אם היא סמכה על הוראת ב"ד אין צירוף בין הוראת ב"ד להמעשה שהרי היא מותרת להנשא אף בלי הוראת ב"ד, דהעדים עצמן נאמנים שמת בעלה ונחשב שעשתה עפ"י העדות של העדים ולא ע"פ ב"ד. אמנם יש להעיר דלכאורה כ"ז נכון כשב"ד של ג' או כ"ג התירוה להנשא עפ"י ב' עדים דאזי י"ל דחל ההיתר עפ"י עדותם של העדים ולא מכח הוראת ב"ד, אבל יל"ע בב"ד הגדול שהתירוה עפ"י ב' עדים די"ל דאע"פ שהיכא שהעידו ב' עדים א"צ היתר ע"י ב"ד דהעדים עצמם נאמנים להתירה, מ"מ מכיון שב"ד הגדול הם עמודי ההוראה י"ל דכל מה שמורין חל על דבריהם חלות שם הוראה, ושפיר חל דין דתולה עצמה בב"ד, וצ"ע בזה.
<b>גמ'. הורו ב"ד שחלב מותר ונתחלף לו חלב בשומן ואכלו רב אמר פטור ור' יוחנן אמר חייב.</b>
<b>ונראה</b> לבאר מחלקותם דר' יוחנן סובר דהכא הפסק של ב"ד אינו הסיבה שגרם את החטא, דסיבת החטא היא מה שטעה ונתחלף לו חלב בשומן, ואפילו אם ב"ד לא הורו שחלב מותר היה נכשל בעבירה מחמת שטעה ונתחלף לו חלב בשומן. ולכן אינו נחשב כתולה בב"ד וחייב חטאת. ואילו רב סובר דמכיון שאילו היה יודע שחתיכה זו הוי חלב לא היה נמנע מלאוכלה מכיון שב"ד הורו שחלב מותר הו"ל תולה בב"ד ופטור. עיין ברש"י (ד"ה אמר רבא) וז"ל אף על גב דלא הוי על פיהם ממש ושלא במתכוין קאכיל ליה אפילו הכי הואיל ואילו מתידע ליה דחלב הוא לא הוה הדר ביה שהרי הורו ב"ד שחלב מותר הלכך תולה בב"ד קרינן ביה ופטור עכ"ל. והמחלוקת בין רב לר' יוחנן הוא האם עושה ע"פ ב"ד היינו רק באופן שהוראת ב"ד הוי סיבת החטא או דמכיון שלא היה נמנע מלחטוא מחמת הוראת ב"ד משו"ה נחשב עושה עפ"י ב"ד. דרב סובר דהיכא שאם חלה ידיעת השגגה היה פורש מן החטא אזי הוי שוגג להתחייב חטאת אך כאן שאפילו אם נודע לו שגגתו דחתיכה זו שלקח אינה שומן אלא חלב מ"מ לא היה נמנע לאוכלה מכיון שב"ד הורו דחלב מותר א"כ אע"פ שהשגגה והטעות היה טעות שלו דנתחלף לו חלב בשומן מ"מ אי-פרישתו מן החטא היה מחמת פסק דין של ב"ד, ומשו"ה הו"ל תולה בדעת ב"ד ופטור מחטאת. ואילו ר' יוחנן סובר דדין תולה בב"ד חל רק אם ב"ד הם סיבת החטא שגרמו לו בהוראתם לחטוא.
<b>ועוד</b> יתכן לפרש דרב סובר דמכיון שב"ד התירו חלב אין החלפת חתיכת חלב בשומן נחשבת כשגגת מעשה דשגגת מעשה המחייבת חטאת היא מה שמחליף חתיכת איסור בחתיכת היתר, ואילו כאן החליף היתר בהיתר, דהרי ב"ד התירו חלב ולפי הוראת ב"ד אין חילוק בין חלב לשומן דתרווייהו הוי היתר, ויוצא דיש רק שגגה אחת שהיא טעותם של ב"ד שהתירו את החלב, ולכן שגגת אכילת חלב מצטרפת להוראת ב"ד ונחשב כתולה בב"ד ופטור.
<b>גמ'. אמר רבא מודה רב שאינו משלים לרוב צבור מ"ט אמר קרא בשגגה עד שיהו כולן בשגגה אחת.</b>
<b>עיין</b> בתוס' (ד"ה עד שיהיו כולן בשגגה אחת) וז"ל צ"ע אם רוב צבור עשו בזה הענין שנתחלף להם והוי כולן בשגגה אחת אי מיחייב בית דין עכ"ל. ונראה לבאר דלרב יחיד שנתחלף לו חלב בשומן פטור משום דיש צירוף בין חטאו של היחיד והוראת ב"ד, דמכיון דאילו היה יודע שחתיכה זו היא חלב לא היה פורש מכיון שב"ד הורו דחלב מותר הרי זה נחשב כתולה עצמו בב"ד, דרק אם נודע לו הטעות של ב"ד אז היה פורש מן העבירה. אמנם יתכן דכ"ז הוי סברא בנוגע לחובת חטאת דיחיד, אבל לענין חיוב ב"ד בפר העלם דבר של ציבור צריכים שב"ד יהיו סיבת החטא שהם גרמו לרוב הציבור לעבור על מעשה העבירה בשגגה, ואילו כאן סיבת החטא אינה רק ההוראה המוטעת של ב"ד שהורו שחלב מותר אלא מה שנתחלף חתיכת חלב בשומן, ומה שהחטא מצטרף לב"ד הוא רק משום דאם היה נודע טעותם של ב"ד היו נמנעים מהעבירה. ויתכן דלהתחייב בפר העלם דבר בעינן שב"ד יהיו סיבת החטא ולא רק דידיעת טעותם היה מונע את החטא.
<b>ונראה</b> שהצד השני בספק של תוס' לחייב ס"ל דמכיון שב"ד הורו דחלב מותר אין כאן מחייב של שגגת מעשה של חילוף חתיכת חלב בשומן, דלפי הוראת ב"ד הרי זה חילוף של היתר בהיתר, ונמצא דהגורם למעשה העבירה היא הוראת ב"ד, וב"ד הם סיבת העבירה, ומשו"ה יתחייבו בפר העלם דבר.
<b>והנצי"ב</b> זצ"ל העיר על התוס' (בספר מרומי שדה דף ב. ד"ה אמר רבא) דלכאורה לא שייך שגגה אחת אלא בשכולם תלו בהוראה, אבל אם חטאו בשגגת מעשה של כל אחד ואחד, כל שגגה מילתא בפני עצמה היא ולא מיקרי שגגה אחת. ונראה לבאר דבריו דחיוב פר העלם דבר הוא מפאת "חטא הציבור" ואין החטא נחשב כ"חטא הציבור" אא"כ חטאו רוב הציבור עפ"י הוראת ב"ד, דמה שחטאו מחמת הוראת ב"ד זהו מצרף את החטא של כל יחיד ויחיד לחטא של הציבור, משא"כ בנתחלף לכל א' וא' חלב בשומן אע"פ שעפ"י חשבון רוב הציבור חטאו אין חטאם מצטרף לחטא ועבירת הציבור, אלא הוי צירוף של הרבה יחידים שחטאו וממילא ליכא חיוב פר העלם דבר של ציבור.<sup class="footnote-marker">7</sup><i class="footnote">ונראה שהצד שבתוס' המחייב ב"ד ס"ל דלא צריך חטא אחד של כל הציבור כדי לחייב הבאת פר העלם דבר, אלא רק שהציבור יחטא מחמת הב"ד, ואע"פ שכל א' וא' חטא בחטא נפרד משלו, דמ"מ רוב הציבור חטאו חטאים שהצטרפו לבית דין.</i>
<b>גמ'. מיתיבי מעם הארץ בעשותה פרט למומר, רבי שמעון בן יוסי אומר משום ר"ש (אינו צריך), הרי הוא אומר אשר לא תעשינה בשגגה ואשם או הודע, השב מידיעתו מביא קרבן על שגגתו, לא שב מידיעתו אינו מביא קרבן על שגגתו; ואם איתא הא לא שב מידיעתו הוא, אמר ר"פ קסבר ר' יוחנן כיון דכי מתידע להו לבי דינא הדרי בהו והוא נמי הדר ביה, שב מידיעתו קרינן ביה וחייב.</b>
<b>יש</b> לעיין בקושיית הגמ', דלכאורה מי שטעה וסבר דחלב מותר וגם נתחלף לו חלב בשומן בדין הוא שיהא חייב חטאת דנחשב שב מידיעתו - שאם היה נודע לו שחלב אסור ושנתחלף לו חלב בשומן לא היה אוכל, והכל נידון כשגגה אחת דשתי השגגות הן שלו, (ועיין במשנה למלך פ"ב מהל' שגגות ה"ב), וצ"ע מהו הביאור בדיון שבגמ'. וי"ל דכאן שגגת האיסור אינו נחשב לשגגתו אלא לשגגת בית דין שאינה שגגה שלו אלא של ב"ד, ולכן הוה אמינא דאינו נחשב כשב מידיעתו, דאפילו אם נודע לו שגגתו שנתחלף חלב בשומן עדיין היה אוכל מחמת שגגת ב"ד שטעו והורו דחלב מותר, ושגגה זו היא שגגת ב"ד וא"כ אינו נחשב שב מידיעתו.
<b>והנה</b> בגמ' (דף ב:) איתא "דתניא בעשותה אחת יחיד העושה מפי עצמו חייב בהוראת ב"ד פטור", ונראה דילפינן מגזה"כ בעשותה דאינו חייב חטאת אלא א"כ הוי שגגת עצמו אבל התולה בב"ד אין עשייתו מתיייחסת אליו אלא ה"ז נחשב כשגגת ב"ד.
<b>והנה</b> לר' יוחנן דבנתחלף חלב בשומן ואכל חייב חטאת י"ל דיסוד הפטור של יחיד התולה בב"ד הוא משום דהעבירה נחשבת כשגגת ב"ד ולא כשגגת עצמו, אבל בנתחלף חלב בשומן דטעותו ג"כ גרם לחטא אין מצרפין את העבירה לב"ד. ואילו רב סובר דהחלפת חלב בשומן הוי כהחלפת היתר בהיתר ולכן החטא מתייחס לב"ד ופטור.
<b>ורב</b> הקשה לר' יוחנן דלא להוי שב מידיעתו דסבר דאליבא דר' יוחנן הריהו חייב חטאת על שגגת החילוף ושגגה זו מצורפת לב"ד ולכן אפילו אם נודע לו שנתחלף לא הוי שב מידיעתו, והגמ' מתרצת דאינו נחשב כתולה בב"ד דהאיסור אינו מצורף לב"ד אלא דיש כאן ב' שגגות – שגגת איסור ושגגת החתיכה דגרמו לו שיחטא, ומשו"ה הוא נחשב שב מידיעתו שאם היה יודע שב"ד טעו בהוראתם לא היה חוטא.
<b>והנה</b> יש לחקור בדין שב מידיעתו אם הוא דין בשגגה דלא הוי שגגה המחייבת חטאת אא"כ הוי שב מידיעתו, או"ד דהוי שיעור ברשעות הגברא דגברא דאינו שב מידיעתו אע"פ שאינו מומר אינו בר הבאת קרבן על הך חטא, דעבירה שלא שב מידיעתו אינה ראויה לכפרה ע"י חטאת. ולכאורה יש להביא ראייה דזהו דין בחטא ולא ברשעות הגברא מהא דהכא לא הוי רשע שהרי חשב שחלב מותר והטעם דסד"א דלא הוי שב מידיעתו הוא משום דהשגגה מצורפת לב"ד.
<b>ועיין</b> ברמב"ם (פ"ג מהלכות שבועות הלכה יא) וז"ל נשבע על ככר שלא יאכלנו ונצטער עליו ואכלו מפני הצער והוא שוגג שהרי דמה שמותר לו לאכלו מפני הצער הרי זו פטור מן הקרבן לפי שאינו שב מידיעתו אלא ידע שאסורה היא ואכלה בטעות עכ"ל. והנה בגמ' לקמן מבואר דאף דאין טעות באיסור כגון שידע דחלב אסור אלא דאכל משום שטעה דסבר דמצוה לשמוע לדברי חכמים הוי שוגג וחייב חטאת, וצ"ל דלענין שבועה שאני דאינו חשוב שגגה אלא א"כ טעה בעצם האיסור דהשבועה אבל אם הטעות הוא מחמת דבר צדדי אינו נחשב כשוגג. ומ"מ חזינן דשב מידיעתו אינו דין ברשעות הגברא, שהרי סוף כל סוף סבר שמותר לו לאכול מפני הצער אבל מכיון דאין שגגתו בעצם האיסור דהשבועה אינו שב מידיעתו.

Daf 2b

<b>גמ'. אלא היכי משכחת לה כגון דידע דאסור וקא טעי במצוה לשמוע דברי חכמים, לדידי נמי דטעו במצוה לשמוע דברי חכמים.</b>
<b>והנה</b> מבואר בגמ' דבתלמיד הראוי להוראה דיודע שב"ד טעו ואעפ"כ עבר דקא טעה במצוה לשמוע לדברי חכמים חייב חטאת דלא נחשב כתולה בב"ד, ואילו תלמיד שאינו ראוי להוראה דאינו גמיר וסביר שיודע שטעו ב"ד בהוראתן ואעפ"כ שומע להן ועבר פטור מקרבן משום דטעה במצוה לשמוע בדברי חכמים והוי תולה עצמו בב"ד שפטור. ועיין ברמב"ם (פי"ג מהל' שגגות ה"ה) וז"ל כיצד הורו בית דין לאכול חלב הקיבה כולו, וידע אחד מן הקהל שטעו ושחלב הקיבה אסור ואכלו מפני הוראתן, שהיה עולה על דעתן שמצוה לשמוע מבית דין אף על פי שהם טועים, הרי זה האוכל חייב חטאת קבועה על אכילתו, ואינו מצטרף למנין השוגגים על פיהם, במה דברים אמורים כשהיה זה שידע שטעו חכם או תלמיד שהגיע להוראה אבל אם היה עם הארץ הרי זה פטור שאין ידיעתו באיסורין ידיעה ודאית ומצטרף לכלל השוגגים על פיהם עכ"ל. וצ"ב מ"ש תלמיד הראוי להוראה שטעה במצוה לשמוע בדברי חכמים דאינו נחשב כתולה עצמו בב"ד וחייב קרבן, מתלמיד שאינו ראוי להוראה ועם הארץ שטעה במצוה לשמוע דברי חכמים ונחשב כתולה עצמו בב"ד ופטור מקרבן חטאת.
<b>וי"ל</b> דתלמיד שאינו ראוי להוראה שטעה בדברי חכמים שהורו דחלב מותר טעה וחשב דע"י הוראת ב"ד פקע איסור חלב ונעשה היתר, ולכן מעשה העבירה של אכילת החלב הוי תולה עצמו בב"ד ופטור, משא"כ תלמיד שראוי להוראה דהוי ת"ח טעותו אינו דס"ד דע"י הוראת ב"ד פקע עצם האיסור של חלב אלא שטעה וחשב דאע"פ דחלב אסור הוא מ"מ יש מצוה לשמוע לדברי חכמים ולאכלו מכיון שהורו דחלב מותר, וטעה בעצם המצוה לשמוע לדברי חכמים ולא באיסור חלב, ומשו"ה לא נחשב כתולה עצמו בב"ד וחייב חטאת. וכן משמע מדברי רש"י ד"ה וקא טעה במצוה לשמוע דברי חכמים - אפי' למיעבד איסורא  עכ"ל, דר"ל דטעה וחשב דמצוה לשמוע לדברי חכמים אפילו כשטעו והורו לעבור על איסור.
<b>ועוד</b> יתכן לפרש דיש חילוק בין תלמיד הראוי להוראה ותלמיד שאינו ראוי להוראה דאע"פ דתרוויהו יודעים שבית דין טעו, בתלמיד הראוי להוראה כשיודע שב"ד טעו הריהו חולק על ב"ד ואינו נחשב כתולה עצמו בב"ד, דלגבי עצם ההוראה הריהו חולק על דעתם והוראתם של ב"ד, דסובר שטעו בהוראתם שחלב מותר, ומכיון שחולק על ב"ד לגבי עצם ההוראה אין לומר דהוי תולה עצמו בב"ד. משא"כ בתלמיד שאינו ראוי להוראה דאינו נחשב כחולק על ב"ד, שאינו ת"ח הראוי לחוות דעה בניגוד לב"ד, ולפיכך הוא אינו נחשב כמי שחולק על ב"ד, והו"ל תולה עצמו בב"ד, ופטור מקרבן. וי"ל דמשו"ה רק ת"ח הראוי להוראה יכול להתחייב מדין זקן ממרא דרק אז הו"ל חולק על ב"ד, משא"כ ת"ח שאינו ראוי להוראה דאינו בר הכי לחוות דעה כנגד דעת דייני הב"ד, והוי סתם עם הארצות בלבד ואין דעתו נחשבת כלל כדעה החולקת על ב"ד, ואינו מתחייב משום זקן ממרא.
<b>והנה</b> עיין ברמב"ם (פ"ד מהל' סנהדרין ה"ח) שכתב וז"ל ויש להן למנות כל מי שירצו לדברים יחידים, והוא שיהיה ראוי לכל הדברים, כיצד חכם מופלא שראוי להורות לכל התורה כולה יש לבית דין לסמוך אותו וליתן לו רשות לדון ולא להורות באיסור והיתר, או יתנו לו רשות באיסור והיתר ולא לדון דיני ממונות, או יתנו רשות לזה ולזה אבל לא לדון דיני קנסות, או לדון דיני קנסות אבל לא להתיר בכורות במומין, או יתנו לו רשות להתיר נדרים בלבד או לראות כתמים וכן כל כיוצא בהן עכ"ל. ונראה דשיטת הרמב"ם היא דסמיכה הוי דין בחלות שם הוראה ואינה הלכה בפסק של בית דין, דהרי באיסור והיתר לא בעינן ב"ד וסגי ביחיד המורה הוראה, והרמב"ם נקט דשייך לסמוך דיין לחצאין וכגון להסמיכו לענין הוראה באיסור והיתר בלבד, ועל כרחך דס"ל דסמיכה הוי דין בחלות שם הוראה ולא בב"ד. (ולפי"ז נראה לומר דבזה"ז דליכא סמיכה לא חלה חלות שם הוראה, והרב המורה הוראה אינו אלא רק מברר ומגלה את ההלכה בתורת גילוי מילתא וכמראה מקום בעלמא).
<b>ועיין</b> ברמב"ם (פי"ג מהל' שגגות ה"ה) וז"ל כיצד הורו בית דין לאכול חלב הקיבה כולו, וידע אחד מן הקהל שטעו ושחלב הקיבה אסור ואכלו מפני הוראתן, שהיה עולה על דעתן שמצוה לשמוע מבית דין אף על פי שהם טועים, הרי זה האוכל חייב חטאת קבועה על אכילתו, ואינו מצטרף למנין השוגגים על פיהם, במה דברים אמורים כשהיה זה שידע שטעו חכם או תלמיד שהגיע להוראה אבל אם היה עם הארץ הרי זה פטור שאין ידיעתו באיסורין ידיעה ודאית ומצטרף לכלל השוגגים על פיהם עכ"ל. ויש להעיר דלענין חיוב חטאת יחיד פסק הרמב"ם דתלמיד שהגיע להוראה שאינו נחשב כתולה עצמו בב"ד לא הצריך הרמב"ם שיהיה סמוך אלא תלמיד חכם בעלמא, אמנם לענין זקן ממרא כתב הרמב"ם (פ"ג מהלכות ממרים ה"ה) וז"ל אין זקן ממרא חייב מיתה עד שיהא חכם שהגיע להוראה סמוך בסנהדרין ויחלוק על בית דין בדבר שזדונו כרת ושגגתו חטאת או בתפילין ויורה לעשות כהוראתו, או יעשה הוא על פי הוראתו ויחלוק עליהן והן יושבין בלשכת הגזית, אבל אם היה תלמיד שלא הגיע להוראה והורה לעשות פטור, שנאמר כי יפלא ממך דבר למשפט מי שלא יפלא ממנו אלא דבר מופלא עכ"ל. וצ"ב מ"ש דין זקן ממרא מדין חכם התולה עצמו בב"ד דטעה במצוה לשמוע דברי חכמים בנוגע לחיוב חטאת דא"צ שיהיה סמוך בסנהדרין, ואילו זקן ממרא אינו מתחייב אא"כ הוי חכם סמוך בסנהדרין שחולק על ב"ד הגדול. ונראה דחיוב זקן ממרא אינו חל אלא אם כן הזקן מורה חלות שם הוראה לעשות כנגד דעת ב"ד הגדול, ואין חיוב זקן ממרא חל משום שיש לזקן דעה אחרת בתורה בעלמא כנגד ב"ד הגדול, ולכן רק אם הוא ת"ח שיש לו סמיכה לכהת"כ דהיינו "סמוך בסנהדרין" אזי חלה חלות שם הוראה לעשות בהוראתו ומתחייב מדין זקן ממרא. משא"כ לענין חיוב חטאת יחיד, אם ב"ד הורו לאכול חלב והחוטא הוי תלמיד חכם היודע שב"ד טעו אפילו אם אינו דיין סמוך מ"מ מכיון שהוא ת"ח ויש לו דעה אחרת בתורה כנגד דעת הבית דין אזי הוא נחשב כמי שחולק עליהם בתורה, ומשו"ה אינו נחשב כתולה עצמו בב"ד.
<b>גמ'. התולה בעצמו חייב לאיתויי מאי לאיתויי מבעט בהוראה.</b>
<b>ופרש"י</b> (בד"ה לאיתויי מבעט בהוראה) וז"ל שאם היה רגיל להיות מבעט בהוראה ואחר כך הורו שחלב מותר והלך זה המבעט ועשה על פיהם ואכל חלב דחייב דהואיל והוא רגיל להיות מבעט השתא נמי מבעט וכשהוא אוכל חלב מפי עצמו הוא עושה ואינו תולה בב"ד הלכך חייב קרבן עכ"ל. אמנם עיין ברמב"ם (פי"ג מהל' שגגות ה"ה) וז"ל כיצד הורו בית דין לאכול חלב הקיבה כולו, וידע אחד מן הקהל שטעו ושחלב הקיבה אסור ואכלו מפני הוראתן, שהיה עולה על דעתן שמצוה לשמוע מבית דין אף על פי שהם טועים, הרי זה האוכל חייב חטאת קבועה על אכילתו, ואינו מצטרף למנין השוגגים על פיהם, במה דברים אמורים כשהיה זה שידע שטעו חכם או תלמיד שהגיע להוראה אבל אם היה עם הארץ הרי זה פטור שאין ידיעתו באיסורין ידיעה ודאית ומצטרף לכלל השוגגים על פיהם, וכו', וכן אם תלה בעצמו ואכל חלב הקיבה שהורו להתירו לא מפני הוראתן אלא מפני שהוא מותר בדעתו הרי זה חייב חטאת קבועה בפני עצמו, זה הכלל כל התולה בבית דין פטור והוא שיהיו שם כל הדרכים שמנינו, וכל החייב בפני עצמו אינו מצטרף לרוב השוגגים עכ"ל. ונראה דלהרמב"ם המבעט בהוראה חייב מיירי במי שעשה מדעתו דסבר מעצמו שחלב מותר, דמכיון שאינו אוכל מפני הוראת ב"ד אינו נחשב כתולה בב"ד וחייב. ואילו לרש"י המבעט בהוראה הוא דין בגברא, דגברא שבדרך כלל הוא מבעט בהוראת ב"ד מיקרי עושה מדעת עצמו וחייב קרבן חטאת.
<b>רש"י ד"ה אם נפש אחת תחטא בשגגה בעשותה. וז"ל דמשמע נפש תחטא אחת תחטא בעשותה תחטא הרי אלו שלשה מיעוטי דמשמע בעשותה מפי עצמו חייב למעוטי תולה בבית דין דפטור והני שלשה מיעוטי מפרש במסכת שבת בפרק המצניע (דף צג) לר' יהודה חד למעוטי זה עוקר וזה מניח וחד למעוטי זה יכול וזה יכול וחד למעוטי יחיד שעשה בהוראת בית דין דפטור עכ"ל.</b>
<b>ונראה</b> דיש צד השוה בין הדין דשנים שעשו פטור והדין דיחיד שעשה בהוראת ב"ד פטור מחטאת, דהפטור דתולה בב"ד אינו חל מדין אונס בלבד, אלא דחל הפקעה במעשה העבירה שהעבירה מתייחסת לב"ד ואינה מתייחסת לגמרי לעושה, ודומה לדין שנים שעשו במלאכת שבת דאין כל המעשה מתייחס לא' מהן, וה"נ ביחיד התולה עצמו בב"ד מעשה העבירה מתייחס נמי לב"ד ופטור.
<b>ועיין</b> במשנה (דף ג:) דלר"א אם אדם מסופק אם היה תולה בב"ד או לא הריהו חייב אשם תלוי. ולכאורה צ"ע דפשטות חיוב אשם תלוי בא משום שנסתפק אם עשה מעשה העבירה או לא, אבל אם נסתפק אי היה אונס או שוגג ליכא חיוב אשם תלוי. ולכאורה אם הפטור דיחיד התולה עצמו בב"ד הוא מדין אונס צ"ע אמאי מי שנסתפק אם היה תולה עצמו בב"ד יתחייב אשם תלוי. ונראה דיסוד הפטור דיחיד התולה עצמו בב"ד אינו מדין אונס בלבד אלא דחלה הפקעה במעשה העבירה שאין מעשה העבירה מתייחס לגמרי אליו אלא היא מצורפת לבית דין, ולכן באופן שנסתפק אם היה תולה עצמו בב"ד או לא חל ספק אם מעשה העבירה מתייחס אליו או לא ושפיר מתחייב באשם תלוי.

Daf 3a

<b>אמר רב פפא דכולי עלמא יחיד שעושה בהוראת ב"ד פטור אלא ב"ד משלים לרוב ציבור קמפליגי מר סבר ב"ד משלים לרוב צבור, ומר סבר אין ב"ד משלים לרוב צבור.</b>
<b>והנה</b> לפום ריהטא נחלקו האם דייני הב"ד עצמן נחשבים כעושים עפ"י הוראת ב"ד דליחשב שרוב הציבור עשו בהוראת ב"ד או דאין הדיינים עצמן נחשבים כעושים עפ"י הוראת ב"ד ולכן אינם מצטרפים לרוב. ולכאורה זהו מעין ספקם של התוס' לעיל (דף ב. ד"ה בין שעשו) שנסתפקו היכא שב"ד עשו עמהן האם הן חייבים להביא חטאת יחיד או לא, וצ"ע למה תוס' לא ציינו את הגמ' בסוגיין.
<b>וי"ל</b> דאין ב' הספקות תלויים זה בזה, דאפילו אי נימא דב"ד פטורין מקרבן חטאת של יחיד דנחשבין כתולין עצמן בב"ד מ"מ י"ל דאינן משלימין למנין רוב הציבור להתחייב בפר העלם דבר, דלענין פר העלם דבר בעינן שב"ד יחטיאו את רוב הציבור ולא משום שחטאו רוב הציבור, וכאן מלבד הב"ד הן החטיאו רק את מיעוט של הציבור, ומשו"ה י"ל דאינם חייבים פר העלם דבר.
<b>ועוד</b> י"ל דלענין פר העלם דבר צריכים שההוראה תהיה תלויה בב"ד והעבירה בקהל, וזהו הגזה"כ דהקהל ועשו, דחל דין מיוחד בחיוב פר העלם דבר דמעשה העבירה תיעשה ע"י קהל ואילו ההוראה ע"י ב"ד, ולכן אין ב"ד המורים נכללים במנין הקהל לגבי עשיית מעשה העבירה, וכן משמע מלשון הרמב"ם (פי"ג מהלכות שגגות ה"ב) וז"ל הסנהדרין עצמן שעשו בהוראתן אינן מצטרפין לרוב הקהל, עד שיהיו הרוב שעשו חוץ מן הסנהדרין עכ"ל.
<b>גמ'. ואב"א כגון שחטאו ששה והן רובו של קהל, או שבעה אף על פי שאינן רובו של קהל, ומתניתין מני ר' שמעון בן אלעזר היא, דתניא רבי שמעון בן אלעזר אומר משמו חטאו ששה והן רובו של קהל, או שבעה אף על פי שאינן רובו של קהל חייבין.</b>
<b>עיין</b> בתוספות הרא"ש (ד"ה ר"א ב"ר שמעון אומר משמו חטאו ששה והם רובו של קהל) שכתב בשם הירושלמי, וז"ל ירושלמי אמר ר"א לא אמר אלא ששה שהם רוב הא ה' אף על פי שהם רוב הרי אלו פטורין אמר ר' יוסי בר בון מתני' אמרה כן מחצית השבטים ובלבד רוב אוכלוסין ודכוותה מחצית אוכלוסין ובלבד רוב השבטים עכ"ל. ומבואר דלפי הירושלמי אם חטאו רק ה' שבטים בלבד אע"פ שחטאו רוב אוכלסין מ"מ ב"ד הגדול אינם חייבים בפר העלם דבר, וכן אם חטאו רוב שבטים אך הם מיעוט אוכלוסין אינם חייבים עד שתהיה מחצית האוכלוסין. אמנם עיין ברמב"ם (פי"ג מהלכות שגגות ה"ב) וז"ל והסנהדרין עצמן שעשו בהוראתן אינן מצטרפין לרוב הקהל, עד שיהיו הרוב שעשו חוץ מן הסנהדרין, עשו רוב אנשי ארץ ישראל על פיהם, אף על פי שאלו העושים שבט אחד, וכן אם עשו רוב השבטים אף על פי שהן מיעוט הקהל, בית דין חייבים והעושין פטורין, כיצד היו יושבי ארץ ישראל שש מאות אלף ואחד, והיו העושין בהוראת בית דין שלש מאות אלף ואחד והרי כולן בני יהודה בלבד, או שהיו העושים בני שבעה שבטים כולן אף על פי שיש בהן מאה אלף, הרי בית דין חייבין וכל העושים על פיהם פטורין ואין משגיחין על יושבי חוצה לארץ שאין קרוי קהל אלא בני ארץ ישראל, ושבט מנשה ואפרים אינן חשובין כשני שבטים לענין הזה אלא שניהם שבט אחד עכ"ל. ומבואר דלהרמב"ם אם רוב אוכלסין חטאו אע"פ שהן מיעוט שבטים חייבים בפר העלם דבר. ונראה דהרמב"ם סובר דהבבלי חולק על הירושלמי, וס"ל דסגי או ברוב אוכלסין (ציבור) או ברוב שבטים (קהל). ואילו הירושלמי סובר דאם הרוב נסתר ע"י רוב אחר אזי אינו נידון כרוב, ואילו במחצה על מחצה סגי ברוב אחד. ופלוגתתם צ"ב.
<b>ונראה</b> דיש לעיין אם הדין דבעינן שחטאו רוב הציבור חל מדין דרובו ככולו או דחל מדין רוב בלבד. והנה אם רוב ציבור שחטאו חל מדין רוב בעלמא אזי י"ל דאף אם יש רוב אחר המכחישו וכגון דחטאו רוב אוכלסין אך רק מיעוט דהשבטים, אזי י"ל דסגי ברוב אחד לקבוע את החיוב דפר העלם דבר. משא"כ אם רוב ציבור חל מדין רובו ככולו אזי י"ל דבעינן שלא תהיה סתירה בין רוב ציבור לרוב קהל, דאם יש רוב אוכלסין שחטאו אין לומר דחשיב רוב הציבור מדין רובו ככולו אם יש כנגדו רוב קהל שלא חטאו, ובעינן עכ"פ שיהיה מחצה על מחצה שבטים. ויתכן דבזה נחלקו הבבלי והירושלמי, דהבבלי (וכן פסק הרמב"ם) סובר דבעינן רוב ציבור מדין רוב בעלמא ולכן סגי או ברוב אוכלסין לבדו או ברוב שבטים לבדו דיש מחייב של פר העלם דבר ברוב אחד דע"י זה נחשב שרוב הציבור חטאו. משא"כ הירושלמי סובר דרוב ציבור שחטאו חל מדין רובו ככולו ולכן אם יש סתירה בין רוב השבטים לבין רוב האוכלסין לא חל דין רובו ככולו ופטורין.
<b>ועיין</b> במנחת חינוך (פרשת ויקרא מצוה קכ אות א') שכתב וז"ל והנה לא נתבאר אם הם מחצה על מחצה, ומחצה עשו כהוראתן אי דינם כרוב או כמיעוט, ע' פסחים פכ"צ רב סבר מע"מ כרוב, והר"מ בהק"פ פוסק כותיה, א"כ כאן כיון דכ"א הוי כרוב אין מביאין פר דהמחצה שלא עשו נקראים רוב וגם אין מביאין קרבן יחיד דה"ל כרוב שעשו דאין מביאין ק"י ע"כ אין מביאין כלל ואפשר הוא ספק עכ"ל. ולכאורה י"ל דזה תלוי בחקירה הנ"ל דאם יסוד הדין דרוב ציבור שחטאו מיוסד בדין רובו ככולו אזי אין לומר כרב דמחצה על מחצה הוי כרוב, ורק אם הדין חל מדין רוב בעלמא יתכן דאליבא דרב מחצה ומחצה כרוב דמי.דלא מסתבר לומר דמחצה על מחצה הו"ל כרוב מדין רובו ככולו אלא דכמו דרוב בעלמא סגי ה"ה דמחצה על מחצה סגי להיות נחשב ציבור שחטאו.
<b>ועוד</b> י"ל דהרמב"ם והירושלמי נחלקו האם יש ב' מחייבים נפרדים בפנ"ע דהיינו ציבור (אוכלסין) וקהל (שבטים) או לא, דלהרמב"ם יש ב' מחייבים נפרדים ואילו הירושלמי סובר דחל מחייב אחד של קהל וציבור ביחד וכשיש מחצה על מחצה שבטים ביחד עם רוב ציבור אזי מצטרפין קהל וציבור למחייב אחד, משא"כ כשסתרי אהדדי אין מצטרפין למחייב אחד.
<b>גמ'. ואיבעית אימא שבט שעשה בהוראת בית דינו, ומאן חכמים רבי יהודה היא, דתניא שבט שעשה בהוראת בית דינו, אותו השבט חייב.</b>
<b>עיין</b> ברמב"ן עה"ת (דברים טז:י"ח ד"ה לשבטיך) וז"ל ויתכן לפרש, שחייב הכתוב למנות ב"ד על כל השבט והוא ישפוט את כולם, ואחרי כן נמנה ב"ד בכל עיר ועיר שישפוט את העיר, ואף על פי שכולם שוים במנין שהם כ"ג בדיני נפשות וג' בדיני ממונות, אבל הגדולים שבהם בחכמה יתמנו על כל השבט ותחתיהם לכל עיר ועיר. ואין בעלי הדין יכולין לכוף זה את זה לדון אלא בפני ב"ד שבעירם לא בפני ב"ד שבעיר אחרת, ואפילו היו שני בעלי הדין בעיר אחרת יכול לומר נלך לפני ב"ד שבעירנו. אבל ב"ד השבט יכול לכוף כל אנשי שבטו לדון לפניו, ואפילו היו הנדונים בעירם יכול לומר לב"ד הגדול של שבט אזילנא. וכן אם נסתפקו בתי דינין של עיירות, יבאו לפני ב"ד הגדול של שבט וישאלו. כדרך שסנהדרי גדולה ממונה על כל בתי דינין של כל ישראל, כך יהא ב"ד אחד ממונה על כל שבט ושבט, ואם הוצרכו לתקן ולגזור דבר על שבט שלהם גוזרין ומתקנין והיא לשבט כגזרת סנהדרי גדולה על כל ישראל. וזה הב"ד הוא המוזכר במסכת הוריות (ה.), ששנינו בו הורו בית דין של אחד מן השבטים ועשה אותו השבט על פיהם אותו השבט חייב ושאר השבטים פטורים וכו' עכ"ל. ונראה מדברי הרמב"ן שהבית דין של השבט אינו תלוי במנין של כ"ג דיינים או של ע"א דיינים, אלא דהוי הב"ד של החכמים הגדולים שבשבט. ולולא דברי הרמב"ן י"ל דב"ד של השבט הוי ב"ד של ע"א אבל מכיון דאינם יושבין בלשכת הגזית לכן אין להם דין ב"ד הגדול, דקיי"ל (סנהדרין יד.) דהמרה עליהם אבית פאגי פטור דהמקום גורם. ועיין בספה"מ (מ"ע קנ"ג) דנחלקו הרמב"ם והרמב"ן אי קידוש החודש בעי ב"ד הגדול, דהרמב"ם סובר דצריך ב"ד הגדול והשיג עליו הרמב"ן שהרי מצינו שב"ד קידשו את החודש לאחר שגלו סנה' מלשכת הגזית דקידשו החודש עד ימי אביי ורבא ואילו הסנהדרין הגדול גלו מלשכת הגזית מ' שנה לפני חורבן הבית. ולהרמב"ם י"ל דחל חלות שם ב"ד הגדול אף כשהן חוץ למקומן אלא שאין דנין דיני נפשות אלא כשהן בלשכת הגזית. ולרמב"ן חוץ למקומן ליכא חלות שם ב"ד הגדול כלל. ואי נימא דב"ד של השבט הוי ב"ד של ע"א אזי י"ל דלפי הרמב"ם יתכן דחל עלייהו חלות שם ב"ד הגדול וחיוב פר העלם דבר תלוי בהוראת ב"ד הגדול. אך לפי הרמב"ן י"ל דלא חל עלייהו חלות שם ב"ד הגדול, ויוצא דחיוב פר העלם דבר אינו תלוי דוקא בהוראת ב"ד הגדול של ע"א, אלא אף בהוראת ב"ד הגדול של השבט שהם החכמים הגדולים ביותר בשבט חל חיוב פר העלם דבר.<sup class="footnote-marker">8</sup><i class="footnote">ולפי"ז יל"ע לפי הרמב"ם דחל חלות שם ב"ד הגדול אף כשהן חוץ למקומן בלשכת הגזית, אם הב"ד של השבט היו ב"ד של ע"א האם חל בם דין ב"ד הגדול בנוגע ללאו דלא תסור כמו ב"ד הגדול שבירושלים או לא.</i>
<b>גמ'. פשיטא, מרובין ונתמעטו היינו פלוגתא דרבי שמעון ורבנן, מועטין ונתרבו מאי, מי פליגי רבי שמעון ורבנן ר"ש דאזיל בתר ידיעה מחייב, ורבנן דאזלי בתר חטאת פטרי, או לא, מאי, ותיסברא אימור דשמעת ליה לר"ש דאזיל אף בתר ידיעה היכי דהוי ידיעה וחטאה בחיוב, ידיעה דלא חטאה מי שמעת ליה דא"כ, לייתי כי השתא, אלא ר"ש חטאה וידיעה בעי.</b>
<b>יש</b> לעיין מהי ההו"א שבגמ' דלר"ש דאזיל בתר ידיעה בנשיא שחטא עד שלא נתמנה ואח"כ נתמנה דפטור (עיין במשנה דף י.) דבעינן ששעת החטא והידיעה יהיו שווים דתרווייהו הם המחייבים של חיוב קרבן דנשיא, ואילו במיעוט קהל שנתרבו יתחייבו בפר. וי"ל דבהו"א הגמ' נקטה דנשיא שאני מציבור, דודאי גבי נשיא ר"ש פוטר דאזיל ר"ש אף בתר חטא דאל"כ יתחייב כנשיא, דהרי בשעת החטא היה מחייב של קרבן אחד ורק כשנתמנה נשתנה חובת הבאת הקרבן מכשבה לשעיר, וזהו דקאמר ר"ש דאזלינן גם בתר ידיעה וגם בתר החטא דאין ידיעתו יכולה לבטל את המחייב של שעת החטא, אבל במיעוטין ונתרבו הרי בשעת החטא לא היה חלות חיוב קרבן ואזי יתכן דהידיעה באה ומחייבת קרבן אחר, דהרי מתחילה פטורין היו לגמרי, והוה אמינא דבאופן כזה הידיעה יכולה לחייב פר העלם דבר.
<b>ועוד</b> יש לפרש דעיין ברש"י (ד"ה מועטין ונתרבו מאי) שכתב וז"ל כגון שהורו בית דין ועשו מיעוט קהל על פיהם דיחיד שעשה בהוראת בית דין פטור ומתו מקצתן של רוב קהל ונתרבו אלו ולאחר שנתרבו נודע להם שחטאו דהני מועטין ונתרבו לא דמי ממש לחטאו עד שלא נתמנו דמועטין כי חטאו בהוראה לאו בני קרבן נינהו דיחיד שעשה בהוראת בית דין פטור אבל כי חטאו כהן משיח ונשיא עד שלא נתמנו נעשו בני קרבן ומחייבי לאתויי כשבה או שעירה אבל מרובין ונתמעטו דמי ממש לחטאו עד שלא נתמנו דהא מרובין כי חטאו בני קרבן נינהו ואמטו להכי קאמר במרובין ונתמעטו דהוי פלוגתא דר"ש ורבנן אבל במועטין ונתרבו איבעיא לן אי דמי לפלוגתא דר' שמעון ורבנן אי לא מי אמרי' ר"ש דבתר ידיעה אזיל דאמר אם נודע להם עד שלא נתמנו חייבין כבתחלה הכא נמי מחייב דכי אתיידע להו בחיובא אתיידע להו דכי נתרבו אתיידע להו ומביאין פר ורבנן דבתר חטאה אזלי דאמרי הרי אלו כהדיוטות הואיל וחטאו כי לא נתמנו הכא נמי אזלי בתר חטאה וכי חטאו אכתי מועטין היו ופטורין דיחיד שעשה בהוראת בית דין פטור עכ"ל. ולכאורה צ"ע מה ענין פטור היחיד לענין קביעת חובת הציבור בקרבן ציבור דפר העלם דבר, ומה השייכות בין פטור היחיד שעשה בהוראת ב"ד לענין חיוב הציבור במועטין ונתרבו.
<b>ונראה</b> לבאר דמה דיחיד התולה בב"ד פטור אינו חלות פטור בפנ"ע, אלא דכיון דחטא היחיד עומד לצירוף לרוב חוטאים לחייב פר העלם דבר, אין החטא מחייב חטאת יחיד, שהרי נשתנה דינו מכיון דעומד לצירוף לחטא של הציבור לחייב פר העלם דבר, ולכן אף בשעת החטא כבר נתפס החטא בחיוב דפר העלם דבר, ואע"פ שחלות החיוב של פר העלם דבר אינו חל אא"כ רוב הציבור חטאו מ"מ מכיון דעומד לצירוף אזי החטא נתפס במחייב של פר העלם דבר. וי"ל דמשו"ה שאני מועטין שנתרבו מדין הדיוט שנתמנה לנשיא, דבהדיוט שעת החטא מחייבת קרבן הדיוט והידיעה לאחר שנתמנה מחייבת קרבן נשיא, ומשו"ה קרבן נשיא וקרבן הדיוט חלוקין מהדדי, ואין חטא של הדיוט נתפס כלל בחיוב קרבן נשיא. משא"כ במועטין ונתרבו דבשעת החטא איכא מחייב של פר העלם דבר של ציבור, דהחטא ראוי להצטרף לרוב הציבור ולחייב פר העלם דבר, ולכן אע"פ דרק מיעוט חטאו וליכא חלות חיוב של פר העלם דבר בשעת החטא י"ל דכשנתרבו ובשעת הידיעה איכא רוב הציבור אזי יחול חיוב פר העלם דבר, דהחטא והידיעה שויים לחייב פר העלם דבר של ציבור. אמנם למ"ד יחיד התולה בב"ד חייב בשעת החטא הוי רק חטא דיחיד דעלמא המחייב קרבן חטאת דיחיד, ואין שום זיקה לחיוב פר העלם דבר, והא דאם חטאו רוב הציבור חל חיוב פר העלם דבר היינו משום דחל מחייב בפנ"ע דרוב ציבור שחטאו לחייב פר העלם דבר. ולפי"ז במועטין ונתרבו בשעת החטא יש מחייב לחטאת יחיד בלבד ואילו לאחר הידיעה חל מחייב של פר העלם דבר, ואינן מצטרפין, ודומה להדיוט שחטא ואח"כ נתמנה להיות נשיא דפטור. ולפי"ז מובן היטב לשון הירושלמי (פ"א הוריות ה"א) וז"ל חברייא בשם שמואל יחיד משלים לרוב הציבור היא מתניתא אבל כל יחיד ויחיד שעשה בפני עצמו פטור אמר רבי יוחנן אפילו כל יחיד ויחיד שעשה בפני עצמו מביא כשבה ושעירה. וקשיא על דעתיה דשמואל לא נמצא כל יחיד ויחיד מתכפר לו בשני חטאות רבי זעירא בשם שמואל היחיד תלוי אכלו רוב ב"ד מביאין אכלו מיעוט היחיד מביא עכ"ל. דהיחיד "תלוי", דאף בשעת החטא של יחיד נתפס החטא בחיוב דפר העלם דבר אם אח"כ יהיה רוב ציבור שחטאו.
<b>ויש</b> להעיר דפירוש זה ניחא רק אם יחיד התולה בב"ד פטור היינו דוקא התולה בסנהדרין, אך לפי תוס' לעיל (דף ב. ד"ה הורו לה) דאף התולה עצמו בב"ד של ג' פטור, א"א לומר כמו שביארנו, דיסוד הפטור של התולה עצמו בב"ד הוא משום דהחטא נתפס בחיוב פר העלם דבר של ציבור, דהרי ב"ד של ג' אינם חייבים בפר העלם דבר של ציבור.
<b>גמ'. איבעיא להו הורו ב"ד חלב מותר ועשו מיעוט הקהל, וחזרו ב"ד בהן והורו ועשו מיעוט אחר, מהו כיון דשתי ידיעות נינהו לא מצטרף, או דלמא כיון דאידי ואידי חלב הוא מצטרף, ואם תמצא לומר כיון דאידי ואידי חלב הוא מצטרף, מיעוט בחלב שעל גבי הקבה ומיעוט בחלב שעל גבי דקין, מהו הכא ודאי כיון דבתרי קראי קאתי לא מצטרף, או דלמא כיון דאידי ואידי חלב הוא מצטרף, ואת"ל שם חלב הוא ומצטרף, מיעוט בחלב ומיעוט בדם, מהו, הכא ודאי (כיון) דתרי איסורי נינהו [וכיון דאין איסורן שוה] לא מצטרף, או דלמא כיון (דאיסורן שוה) דקרבנן שוה מצטרף. ואת"ל כיון (דאיסורן שוה) דקרבנן שוה מצטרף, מיעוט בחלב ומיעוט בעבודת כוכבים מהו, הכא ודאי אין איסורן שוה ואין קרבנן שוה, או דלמא כיון דאידי ואידי כרת הוא מצטרף תיקו.</b>
<b>עיין</b> ברמב"ם (פי"ג מהלכות שגגות ה"ד) וז"ל הורו בית דין בחלב מן החלבים שהוא מותר ואכל מיעוט הקהל על פיהם ונודע להם שחטאו וחזרו בהן, ואחר כך הורו שע"ז פלונית מותרת ועבד אותה ע"ז מיעוט אחר על פיהם, וכשיצטרפו האוכלים לעובדים יהיו רוב הרי אלו מצטרפין אף על פי שהיתה להן ידיעה בינתיים, במה דברים אמורים כשהיה המורה בית דין אחד, אבל אם מת בית דין שהורה תחילה ועמד אחר והורו אין אלו מצטרפין לאלו עכ"ל. ויש לדקדק בלשון הרמב"ם "הרי אלו מצטרפין אע"פ שהיתה להן ידיעה בינתיים", ומבואר דהרמב"ם ס"ל דאע"פ שב"ד חזרו מהוראתן שחלב מותר מ"מ ההוראה להתיר חלב וההוראה להתיר עבודה זרה מצטרפות לחייב פר העלם דבר. ועוד מבואר מדבריו דאע"פ שהיתה ידיעת הקהל בינתיים וכמש"כ "ונודע להם שחטאו", עדיין חל צירוף, וחייבים פר העלם דבר, דאע"פ שמיעוט א' מהקהל ידע מהחטא ואח"כ עוד חלק מהקהל חטאו והיתה להם ידיעה אחרת, עדיין מצטרף החטא של כולם להיות חטא של הציבור לחייב קרבן פר העלם דבר. ויוצא דלהרמב"ם המחייב דחיוב פר העלם דבר הוי ההוראה בטעות בדבר שזדונו כרת ושגגתו חטאת, ולגבי ב"ד אין חילוק בין ב' הוראות מוטעות בב' איסורים שונים דהרי יש כאן מחייב אחד של הוראה בטעות של הב"ד הגדול לעשות איסור, והרמב"ם חידש דאע"פ שב"ד ביטלו את ההוראה הראשונה שחלב מותר דחזרו בהם, ולכאורה נמצא דההוראה השנייה הויא הוראה בפנ"ע, מ"מ שתי ההוראות מצטרפות.
<b>ובגמ'</b> איתא "ואת"ל דכיון דקרבנן שוה מצטרף" דיתכן דשתי הוראות בחלב ודם מצטרפות לחייב פר העלם דבר, ועיין בתוס' (ד"ה וחזרו והורו שדם מותר) שכתבו וז"ל הא דקתני כה"ג דמשמע דוקא משום שידעו בינתים שטעו בחלב דהא אפי' לא ידעו נמי מצי למבעי כדקאמר משום דשני מינים הם דם שוה בכל ולא חלב אלא נקטי' אגב אחריני, והא דלא פשיט מההוא דלעיל עד שיהיו כולן בשגגה אחת, דהכא כיון דתליא בב"ד הוי שגגה אחת עכ"ל. ומבואר דתוס' ס"ל דיש ספק בחלב ודם אף כשלא חזרו, דיש ספק של שגגת הוראה כשהורו ב"ד בחלב ובדם בבת אחת ואכלו מקצת הציבור חלב ומקצת הציבור דם, ויש עוד ספק היכא דהורו ב"ד שחלב מותר וחזרו בהם וביטלו את ההוראה הראשונה האם ההוראה הראשונה מצטרפת להוראה השניה שדם מותר לחייב פר העלם דבר. ולמסקנא קיי"ל דב"ד חייב בפר, ויוצא דביחס למחייב דהוראת ב"ד ליכא קביעות חטא ואין חילוק לגבי הטעות ושגגת ב"ד אם הורו שחלב מותר או שהורו דדם מותר, דלגבי ב"ד יסוד המחייב הוי ההוראה בטעות, וב"ד חייבים להביא פר העלם דבר משום שהם החטיאו את הרבים ע"י הוראתם, והוי חלות איסור אחד של שגגת הוראה אחת, ולכן תוס' גרסו בגמ' "וחזרו" דקמ"ל דחל צירוף לחייב פר העלם דבר אע"פ שיש ב' הוראות בזה אחר זה. ונראה דזהו נמי כוונת הרמב"ם דאפילו אם חזרו ב"ד מהוראתם לגבי חלב עדיין ב"ד חייבים בפר מכיון דחל צירוף בין ההוראות. ולכן כתב הרמב"ם "וחזרו בהם" כלומר שאפילו כשחזרו ב"ד חל צירוף, דאע"פ שההוראות הן ב' הוראות שונות – דיש הוראה אחת בנוגע לחלב והוראה אחת בנוגע לדם מ"מ חל צירוף לחייב פר העלם דבר של ציבור דהרי סוכ"ס הב"ד החטיאו את הרבים מחמת הוראה מוטעת בדבר שיש בו כרת.
<b>והנה</b> הראב"ד השיג על הרמב"ם וז"ל הורו בית דין בחלב מן החלבים עד הרי אלו מצטרפין. א"א בעיא ולא איפשיטא היא ולא ב"ד מייתו ולא צבור מייתו עכ"ל<sup class="footnote-marker">9</sup><i class="footnote">ועיין בכס"מ שג"כ תמה דהוי בעיא דלא איפשטא והיה לו לפסוק דבין ב"ד ובין הציבור פטורים מקרבן, וצ"ל שהיה להרמב"ם גירסא אחרת בגמ' ולא גרס תיקו, ונמצא דהרמב"ם והראב"ד נחלקו בגירסא שבגמ'. ועיין במאירי (דף ג. ד"ה היתה הראשונה בחלב והשנייה באיסור ע"ז) שכתב וז"ל יראה שהדבר ספק וגדולי המחברים כתבו שאף בזו מצטרפים. ונראה טעם שלהם שאין גורסין כאן תיקו, אלא שמשיבין שאלה זו עם שאלה שאחריה באם תמצא לומר וכו' וכבר ידעת כל שבאם תמצא לומר הלכה היא ברוב מקומות עכ"ל.</i>. ולפי"ד הראב"ד מבוארים דברי המאירי שכתב בשם גדולי המפרשים דהספק בגמ' הוא דוקא לגבי פטור היחידים מחטאת קבועה, אך לגבי ב"ד פשיטא דליכא צירוף ואינן חייבים בפר העלם דבר. ולפי"ז י"ל דהראב"ד משיג ב' השגות: א) דבגמ' זוהי איבעיא דלא איפשטא וא"כ היאך פסק הרמב"ם בודאי דמצטרפין לחיוב פר העלם דבר והא הוי ספק חולין בעזרה, ב) ועוד השיג דלפי הרמב"ם הספק בגמ' הוא לגבי ב"ד האם חייבים בפר העלם דבר או לא, ואילו הראב"ד סובר דלגבי ב"ד אין חיוב פר העלם דבר דאין צירוף בין ב' ההוראות.
<b>ועוד</b> נראה לבאר שיטת הרמב"ם דהנה יש לחקור האם כשיש ציבור שעבדו ע"ז בשגגת הוראה שמביאים ב"ד פר לעולה ושעיר לחטאת האם הן נכללים ג"כ בחיוב פר העלם דבר של ציבור שבפ' ויקרא ומחוייבים מעיקר הדין להביא פר חטאת, אלא דכשמביאים הקרבן דשגגת ע"ז שבפ' שלח דהיינו שעיר לחטאת ופר לעולה מתקיים בזה ג"כ החיוב דפ' ויקרא דפר חטאת, או דהוי חיוב נפרד דחייבים רק שעיר לחטאת ופר לעולה כמו שכתוב בפ' שלח (במדבר טו, כ"ד). ועיין במאירי (דף ג. ד"ה היתה הראשונה חלב והשניה באיסור ע"ז) שכתב וז"ל ומ"מ צריך אתה לשאול בכל שאתה אומר לצרף הוראת חלב עם הוראת ע"ז איזה קרבן הם מביאין אחר שאין קרבנם שוה שהרי חלב בפר לכל שבט וע"ז בפר ושעיר לכל שבט, ודבר זה ראיתי בו מחלוקת גדולה בין המפרשים יש אומרים שדנים אותם כאלו כלם חטאו בחלב וכלם בע"ז ומביאים פר על החלב ושעיר על הע"ז. וגדולי המפרשים פי' שהם מצטרפין להוציא את כלם מדין קרבן הדיוט ופוטרין אותם לגמרי, ואין הדברים נראין כלל. ויראה לי עיקר הדבר שהם מצטרפין לקרבן חלב שהרי הוא גם כן בע"ז כענין האמור בדיני ממונות יש בכלל מאתים מנה ומביאין פר לכל שבט שהרי בע"ז גם כן דינו בפר ואין מביאין שעיר שהרי לא חטאו רובם להיותם בני שעיר עכ"ל. ומבואר דהמאירי למסקנא סובר דכשרוב הציבור עבדו ע"ז מחמת שגגת הוראה אזי חל עוד חיוב קרבן מיוחד בפנ"ע של פר לעולה ושעיר לחטאת, אבל בדליכא רוב ציבור שעבדו ע"ז אזי המיעוט של הציבור שעבדו ע"ז בהוראה נכללים בחיוב של פר העלם דבר. ויוצא דהמאירי סובר דשגגת הוראה דעבודה זרה נכללת גם בפרשת פר העלם דבר דעלמא שבפ' ויקרא, דיש בכלל מאתים מנה, ומשו"ה כשהורו ב"ד בחלב ובעבודה זרה ומיעוט חטאו בחלב ומיעוט בע"ז ב"ד מביאים רק פר.
<b>ויתכן</b> דהרמב"ם סובר דאם ההוראה של ב"ד היא הוראה מסוימת רק בנוגע לאיסור ע"ז ואח"כ רוב הציבור עבדו ע"ז עפ"י הוראת ב"ד אזי חל חיוב מיוחד דשגגת ע"ז שבפר' שלח דמביא שעיר לחטאת ופר לעולה, אבל אם הוי הוראה בנוגע לאיסור חלב וע"ז ביחד אזי עבירת ע"ז היא נכללת בחיוב פר העלם דבר של ציבור, דתרווייהו הויין איסורי כרת, ומתכפרים בפר העלם דבר של ציבור. ונראה דאם ב"ד לא חזרו בהם לגבי חלב אזי היו מביאים פר העלם דבר מדהוי הוראה לגבי ע"ז וחלב ביחד, אבל אי חזרו מההוראה לגבי חלב אזי סד"א דהויא הוראה רק לענין ע"ז בלבד וליכא צירוף, ואזי הרמב"ם חידש דזה אינו אלא דאף בציור שב"ד חזרו בהם מהוראתם לענין חלב, אע"פ כן חל חיוב פר העלם דבר לגבי החטא של עבודה זרה, ואע"פ שב"ד חזרו בהם וביטלו את הוראתם דחלב מותר. ולהרמב"ם החידוש הוא דאע"פ שב"ד חזרו בהם ויש ב' הוראות נפרדות מ"מ חל צירוף לחייב פר העלם דבר, דסוכ"ס ב"ד הורה להתיר איסור כרת וחייבים בפר בלבד ולא בשעיר דהרי לגבי ע"ז ליכא רוב אלא מיעוט. וע"ז נכלל בחיוב פר העלם דבר דעלמא כשאר חיובי כרת.
<b>והנה</b> נסתפקנו האם חטא של ציבור שעבדו ע"ז בשגגת הוראה נכלל בכפרת פר העלם דבר של ציבור דעלמא או לא, ונפ"מ בזה באופן שהביאו ציבור פר העלם דבר על רוב הציבור שעבדו ע"ז בשגגת הוראה האם חל כפרה ע"י הקרבת הפר והקרבן כשר, ואע"פ שצריכים עדיין להביא פר לעולה מדין שגגת ע"ז מ"מ חל כפרה בהבאת פר העלם דבר, או דנתחדש חיוב קרבן מיוחד לציבור שעבדו ע"ז בשגגת ב"ד של פר לעולה ושעיר לחטאת, ואם הביאו פר העלם דבר על חטא של ע"ז ליכא כפרה כלל והקרבן פסול. ויתכן לומר דכשרוב הציבור חטאו בעבודה זרה אזי לא חל חיוב פר העלם דבר דעלמא אלא רק חיוב מיוחד של שגגת עבודה זרה דהיינו פר לעולה ושעיר לחטאת, אך כשרק מיעוט הציבור חטאו בע"ז אזי חל מחייב דפר העלם דבר דעלמא דאזי החטא של ע"ז נחשב כחטא בעלמא בדבר שזדונו כרת שמצטרף עם החטא של מיעוט הציבור שחטאו באכילת חלב בשגגת הוראה ומתכפר בפר העלם דבר של ציבור. ועיין בירושלמי (הוריות פ"א ה"ח) וז"ל ר' זעירא בשם רב חסדאי תניי תמן הורו בית דין ועשו הן וידעו מה הורו וטעו מה הורו ושגגו מה הורו יכול יהו חייבין תלמוד לומר ונודעה החטאת לא שיודיעו החוטאין. מה נפשך חלב הורו חייבין שבת הורו חייבין, אמר ר' בון בר חייא אתיא כר' אלעזר ברם כרבי יהושע לא אתיא אמר ר' יוסי ברם כר' יהושע אתיא היא בשהורו ולא ידעו מה הורו אם עבודה זרה אם שאר כל המצות. אם ע"ז בפר אם שאר כל המצות בשעיר. ספק פר ושעיר שינוי קרבן הוא והוא פטור עכ"ל. ומבואר בירושלמי דאם יש לב"ד ספק במה הורו בשגגה אי בע"ז או בשאר מצוות הריהן פטורים מפר העלם דבר אף אליבא דר"א דס"ל דלא בעינן ידיעת חטא מסוימת להתחייב בפר העלם דבר (עיין בפני משה ובמראה הפנים שם), ומשמע דס"ל להירושלמי דכשיש רוב ציבור שעבדו ע"ז אזי לעולם אין מביאים כלל פר העלם דבר, דעבודה זרה אינה נכללת בכפרת פר העלם דבר. דהרי אם נימא דבדיעבד חלה כפרה בפר העלם דבר לחטא של ציבור שעבדו ע"ז מחמת שגגת הוראה, א"כ צ"ע למה כשב"ד אין יודעים אם הורו בע"ז או בשאר מצוות הריהן פטורין מפר, דשינוי קרבן הוא שאינם יודעים מה יביאו, דלכאורה פר העלם דבר נמי מכפר על שגגת עבודה זרה. ומוכח מהירושלמי דלא חלה כפרה בפר העלם דבר לחטא של עבודה זרה מחמת שגגת הוראה.
<b>והנה</b> הירושלמי חילק אליבא דר"א דס"ל דלא בעינן ידיעת החטא מסוימת כדי לחייב ב"ד בפר העלם דבר של ציבור וס"ל בספק הורו בחלב או שבת דחייבין, דמ"מ אם ב"ד מסופקים אם הורו בחלב או בע"ז הריהן פטורים. ובפשטות יש לפרש את דברי הירושלמי דב"ד פטורים משום שאינם יודעים איזה קרבן להביא והוי ספק חולין בעזרה. אמנם עוד נראה לומר דהטעם שב"ד פטורים הוא משום דשגגת הוראה בחלב ושגגת הוראה בעבודה זרה הויין ב' חלות שם שגגות הוראה בפנ"ע, דכל אחת מחייבת חיוב כפרה בפנ"ע, וידיעת החטא של חלב וידיעת החטא שטעו בשגגת ע"ז הויין ב' שמות של ידיעת החטא בפני עצמן. ור"א סובר דכשב"ד מסופקים אם טעו בהוראת חלב או בדם אזי הם חייבים פר העלם דבר ממ"נ, דר"א סובר דליכא דין דבעינן ידיעת החטא המסוים להתחייב בפר העלם דבר של ציבור, וכשיש לב"ד ספק אם הם הורו בחלב או שהורו בדם אזי עכ"פ חלה ידיעת החטא לגבי ב"ד וחיוב פר העלם דבר, דמכל מקום יש לב"ד ידיעה שטעו והטעו את הציבור לחטוא בדבר שזדונו כרת ושגגתו חטאת, וחל מחייב דפר העלם דבר. משא"כ כשיש להם ספק אי הורו בחלב או בע"ז, ליכא ידיעת ב"ד המחייבת כלל, ויש ספק בעצם המחייב של הקרבן, ומשו"ה ב"ד פטורים לגמרי דלא חל חיוב קרבן כלל. ולכאורה יש נ"מ בין ב' הפירושים הנ"ל בירושלמי האם ב"ד פטורין רק משום חסרון בהיכי תמצי שאין יודעים איזה קרבן להביא ושמא הוי חולין בעזרה, או משום דליכא מחייב כלל של קרבן מכיון דליכא ידיעת ב"ד המחייבת, אם הקריבו בציור כזה פר העלם דבר האם הפר פסול רק מספק וטעון עיבור צורה לפני ששורפין אותו או דפסול בתורת ודאי וישרף מיד.
<b>תוס' ד"ה והורו שעבודת כוכבים מותרת וז"ל צ"ע מה יביאו כיון שאין קרבנותיהן שווין אם יביאו קרבן עבודת כוכבים וגם חלב או לא וכו' עכ"ל.</b>
<b>ולכאורה</b> י"ל דעובד ע"ז נכלל בפרשה דפר העלם דבר של ציבור דלא גרע עבודה זרה משאר חטא שיש בו כרת, ואם רוב הציבור עבדו ע"ז והביאו פר לחטאת יתכפרו בדיעבד. ולכן ס"ל דמצטרף ע"ז עם חלב לחיוב פר. אמנם יש לדחות דאם רוב הציבור עבדו ע"ז הריהן חייבים בחיוב מיוחד דפר לעולה ושעיר לחטאת, ורק באופן שמיעוט חטאו בחלב ומיעוט בע"ז מתכפרים בפר העלם דבר.
<b>אך</b> עדיין צ"ע דהרי חטאת דעלמא בעי קביעות חטא דבאה על חטא מסוים והיאך מביאין פר העלם דבר על על ב' חטאים שונים של חלב וע"ז. וכן הקשה הגר"ח זצ"ל בספרו (חידושי רבנו חיים הלוי פי"ג מהל' שגגות ה"ד) דהיאך יתחייבו פר על חלב ודם והרי חטאת בעי קביעות חטא, ועיי"ש שפירש דהספק שבגמ' הוא רק לענין האם יחיד פטור מחובת חטאת קבועה או לא<sup class="footnote-marker">10</sup><i class="footnote">ועיין במרומי שדה (הוריות דף ג. ד"ה והנה הרמב"ם) וז"ל ונראה דלפי מש"כ דלענין קרבן ציבור ודאי אין מקום להצטרף, ולא מיבעי לן אלא אי מצטרף לענין פטור יחיד, ואחר שהוא בעיא דלא איפשיטא ממילא פטורים מקרבן יחיד, והיינו מצטרפין, אבל בקרבן ציבור ודאי אין מצטרפין עכ"ל. ולכאורה יוצא חידוש דלפי"ד הנצי"ב והגר"ח זצ"ל שייך לחול פטור לרוב ציבור שחטאו בהוראת בית דין ואע"פ שהוא באופן שב"ד עצמו פטור. וגם אפילו למ"ד דיחיד שעשה על דעת בית דין חייב אך אם הוי רוב ציבור פטורים.</i>. ונראה דבאמת שגגת ההוראה של ב"ד אינה נקבעת כהוראה לחטא מסוים אלא דכל ההוראות המוטעות נחשבות כהוראה אחת מוטעת המחייבת פר העלם דבר, דליכא חלות קביעות חטא בהוראה, דאין חילוק בין הוראה מוטעת שחלב מותר או שעבודה זרה מותרת דתרוויהו הוי הוראה בטעות, וחלה רק חלות שם שגגת הוראה אחת בדבר שיש בו כרת. ולכן היכא דלא חזרו בהם ב"ד מההוראה הראשונה פשיטא לגמ' דחל חיוב פר העלם דבר בחלב וע"ז, כי הכל הוי חלות דין הוראה אחת כי אין ההוראה נקבעת ומיוחדת לחטא מסוים. והספק שבגמ' הוא האם הידיעה מחלקת ומונעת צירוף או לא. והרמב"ם (פי"ג מהלכות שגגות ה"ד) מפרש דהספק בגמ' הוא באופן שב"ד חזרו בהן וביטלו את ההוראה הראשונה ושוב הורו דע"ז מותרת האם מצטרפין את ההוראות להוראה אחת וחל חיוב פר העלם דבר או לא.
<b>ובביאור</b> דין זה שפר העלם דבר א"צ קביעות חטא מסוים י"ל דרק כשהכפרה חלה על חטא מסוים כבחטאת יחיד אזי בעינן קביעות חטא, אבל בפר העלם דבר אין הכפרה באה על עצם החטא של הציבור אלא דחלה כפרה לב"ד על שגגת ההוראה שגרמה לרוב הציבור לחטוא, ולכן לא בעינן קביעות חטא מסוים. דהכפרה באה על שגגת ההוראה שב"ד הורה בשגגת כרת דעלמא.
<b>תוס' ד"ה והורו. וז"ל גם צ"ע אי דוקא מיבעיא דמעיקרא הוי מיעוט וכן בסוף אבל אי הוי רובו בסוף לא איצטרכי למיעוטא שיתכפר בפר לההוא מיעוטא, א"ד ל"ש, אבל הא ודאי אי הוי מתחלה רובא ולבסוף מיעוטא אין מיעוט מצטרף לרובא כיון שכבר נתחייבו רובא בקרבן עכ"ל.</b>
<b>ונראה</b> לפרש דתוס' ס"ל דאם מתחילה יש רוב שחטאו בחטא מסוים כגון שרוב הציבור אכלו חלב ואח"כ מיעוט הציבור אכלו דם אזי כבר נקבע חיוב הפר לחטא של חלב והמיעוט שחטאו בחטא של דם אינם מצטרפין לחיוב פר העלם דבר, והמיעוט חייבים להביא חטאת קבועה על הדם. דרק באופן שיש מיעוט שאכלו חלב ואח"כ מיעוט שאכלו דם שלא נקבעה ההוראה לחטא מסוים אזי חל צירוף בין ב' החטאים לחייב פר העלם דבר. ותוס' נסתפקו באופן דמתחילה היה מיעוט שאכלו חלב ואח"כ יש רוב ציבור שאכלו דם האם מתכפרים המיעוט שאכלו חלב בפר שנקבע לחטא דאכילת דם או לא. ולכאורה מבואר מדברי התוס' דחלה קביעות חטא בפר העלם דבר של ציבור, דהפר בא לכפר על חטא מסוים, וכדברי הגר"ח זצ"ל בספרו (חידושי רבנו חיים הלוי פי"ג מהל' שגגות ה"ד) דג"כ נקט דחלה קביעת חטא בפר העלם דבר של ציבור. אולם נראה דלפי התוס' יש דין קביעת חטא בפר העלם דבר דוקא כשיש רוב ציבור שחטאו, ומאידך יש דין פר העלם דבר של ציבור בפנ"ע בלי קביעות חטא כשליכא רוב ציבור שחטאו בחטא אחד וכגון כשיש מיעוט ומיעוט דאזי פר העלם דבר מכפר בין על חלב ובין על דם. ולולא דברי התוס' היה יתכן לומר דליכא דין קביעות חטא בפר העלם דבר של ציבור, דהרי חל צירוף כשמיעוט חטאו בחלב ומיעוט חטאו בדם, ובמאירי (דף ג. ד"ה הורו ב"ד שחלב הקיבה מותר) הביא שיטה דמיעוט חלב ומיעוט דם מצטרפין להביא פר העלם דבר אחד, דיסוד החיוב דפר העלם דבר של ציבור הוא דהוי קרבן הבא על שגגת הוראה בדבר שיש בו כרת. ולפי"ז י"ל דלא שנא אי יש רוב שחטאו תחילה בחלב ואח"כ מיעוט בדם או מיעוט ואח"כ רוב, חל צירוף וכפרת פר העלם דבר לכולם, ויתכן דזוהי שיטת הרמב"ם (עיין ברמב"ם פי"ג מהל' שגגות ה"ד, ובלח"מ). אמנם שיטת התוס' היא דאם רוב ציבור חטאו בחלב אזי חל קביעות החטא לחלב, והמיעוט שחטאו אח"כ בדם אינם מצטרפים לחיוב פר העלם דבר, דמכיון דיש כבר רוב שאכלו חלב, נקבע הפר כחלות שם פר העלם דבר הבא על החלב, והמיעוט שחטאו אח"כ בדם אינם מצטרפים להתכפר בו. אך התוס' נסתפקו באופן שבתחילה יש רק מיעוט ציבור שחטאו בחלב ואח"כ רוב הציבור חטאו בדם דאזי יש להסתפק האם חל הקביעות לדם בלבד ע"י רוב הציבור שחטאו בדם, והמיעוט שחטאו בתחילה בחלב אינם מתכפרים בפר, או דחל צירוף בין המיעוט שחטאו בחלב עם חלק מהציבור שחטאו בדם כדי לשוויה רוב ציבור שחטאו עפ"י שגגת הוראה ולחייב פר העלם דבר א' לכולם, דבכהאי גוונא ליכא חלות קביעות חטא לחלב אלא תחול כפרה לחלב ודם.
<b>גמ'. איבעיא להו הורו ב"ד שחלב מותר ועשו מיעוט הקהל, ומת אותו ב"ד ועמד ב"ד אחר, וחזרו והורו ועשו מיעוט אחר, אליבא דמ"ד ב"ד מייתי לא תיבעי לך דהא ליתנהו, אלא כי תיבעי לך אליבא דמ"ד צבור מייתי מאי צבור הא קאי. או דלמא ידיעה דההוא ב"ד דהורו בעינן, תיקו.</b>
<b>והנה</b> בגמ' איבעיא מהו הדין כשיש ב' הוראות ע"י ב' ב"ד, ובגמ' איתא "אליבא דמ"ד ב"ד מייתי לא תיבעי לך דהא ליתנהו", וצ"ב והרי יש כאן רוב ציבור שחטאו ע"י ההוראה של הב"ד השני וא"כ למה אין הב"ד השני מחוייבים להביא פר העלם דבר. וצ"ל דלר"מ (לקמן דף ד:) ב"ד חייבים להביא פר רק כשהם עצמם מחטיאים את רוב הציבור והם אלה שגורמים שרוב הציבור יחטאו, ולא דב"ד חייבים כשיש מציאות שרוב הציבור הם חוטאים לאחר שב"ד שגגו בשגגת הוראה, דאם יסוד החיוב הוא שב"ד חייבים להביא פר העלם דבר היכא שיש מציאות של רוב ציבור שחטאו ע"י שגגת הוראה של ב"ד, א"כ י"ל דמחמת הוראת הב"ד השני נתהווה רוב ציבור שחטאו מפאת שגגת הוראה של ב"ד וא"כ יתחייבו הב"ד השני בפר. ועל כרחך מוכח דיסוד החיוב דפר העלם דבר של ציבור הוא משום שהב"ד החטיאו את רוב הציבור, ומשו"ה כשמת הב"ד הראשון והב"ד השני החטיאו עוד מיעוט של הציבור אע"פ שעי"ז נתהווה שבמציאות רוב הציבור חטאו ע"י שגגת הוראת ב"ד מ"מ הב"ד השני פטורים מכיון שלא החטיאו את רוב הציבור, והחיוב חל רק כשבית דין הם המחטאים ומכשילים את רוב הציבור ע"י הוראתם.
<b>והנה</b> יש לעיין למה הגמ' נסתפקה בציור שמתו ב"ד ולא בציור שיש ב' ב"ד שהם בחיים שהטעו כל אחד מיעוט מהציבור, ועיין בתוס' (ד"ה אלא כי תבעי לך) וז"ל והא דנקט מת ב"ד ולא נקט הורו ב"ד אחר דלא אפשר כי אם בסנהדרי גדולה עכ"ל. ומבואר מדברי התוס' דחיוב פר העלם דבר של ציבור אינו חל אלא בשגגת הוראה דסנהדרין וליכא מציאות של ב' סנהדרין הגדול. אמנם עיין בתוס' במס' סנה' (דף פט. ד"ה ולא בבית דין שביבנה) דמשמע דס"ל דיתכן דשייך שיהיו ב' ב"ד של סנהדרין הגדול, וכגון שב"ד א' של ע"א יושבין בלשכת הגזית וב"ד שני של ע"א נמצא ביבנה<sup class="footnote-marker">11</sup><i class="footnote">עיין ברשימות שיעורים למס' סנהדרין דף פט. ד"ה אין ממיתין אותו לא בבית דין שבעירו, ולא בבית דין שביבנה.</i>, או יתכן היכי תימצי של ב' ב"ד הגדול כגון שיש ב"ד הגדול של ע"א בלשכת הגזית וב"ד שני של ע"א בעזרת ישראל, וס"ל להתוס' דליכא תנאי דבעינן ישיבה בלשכת הגזית דוקא כדי שיחול חלות שם ב"ד הגדול, אלא בעינן ב"ד במקדש, ולכן יתכן ב"ד הגדול א' בלשכת הגזית וא' בעזרה<sup class="footnote-marker">12</sup><i class="footnote">עיין ברשימות שיעורים למס' סנהדרין דף פו: (ד"ה שלשה בתי דינין היו שם, אחד יושב על פתח הר הבית, ואחד יושב על פתח העזרה, ואחד יושב בלשכת הגזית) שדן רבינו זצ"ל ביסוד זה בארוכה.</i>. ויש להסתפק באופן כזה מה הדין אי הורו ב' ב"ד שחלב מותר ועשו מיעוט הקהל על פיהם האם הם מצטרפים להביא פר העלם דבר של ציבור או לא. ויתכן לומר דאם החיוב חל מחמת שב"ד מחטיאים את רוב הציבור אזי אין חילוק בין מתו ב"ד לב' ב"ד שהחטיאו כל א' מיעוט מהציבור. אמנם אי נימא דהחיוב משום שרוב הציבור חטאו ומספק"ל כשיש ב' ב"ד וכל א' החטיא מיעוט הציבור ומתו הב"ד הראשון יתכן דדוקא כשב"ד מתו אזי אין הב"ד המת חייבים להביא קרבן, ואז הב"ד החי לבדו אינו מביא קרבן, אך כשב' ב"ד נמצאים י"ל דחל חיוב פר על שני הב"ד ביחד להביא פר העלם דבר. והנה בגמ' איתא "דהא ליתנהו" ומשמע דאי איתנייהו מביאים שניהם קרבן פר העלם דבר, ויל"ע בזה.
<b>ובהמשך</b> הגמ' איתא "אלא כי תיבעי לך אליבא דמ"ד צבור מייתי מאי צבור הא קאי. או דלמא ידיעה דההוא ב"ד דהורו בעינן", ובפשטות ר"ל דיש דין דבעינן ידיעת הציבור וגם ידיעת ב"ד. ויל"ע האם ההלכה דבעינן ידיעת ב"ד הוא מדין ידיעת החטא דעלמא או דזוהי הלכה בביטול הוראה, דכדי שיתחייבו ב"ד בקרבן צריכים בית דין לבטל את ההוראה המוטעת. ואם מתו ב"ד הרי אינן יכולים לבטל את ההוראה, וכמו כן אין ידיעת החטא של הב"ד שמת. אך עוד יתכן לומר דמעיקר הדין אין דין דבעינן ידיעת ב"ד כדי לחייב קרבן פר העלם דבר אלא רק בעינן ידיעת החטא של החוטאים, והא דבעינן ידיעת בית דין היינו משום דב"ד צריכים לומר לציבור שהן טעו בהוראתן כדי להשוות וליצור ידיעת החטא של הציבור, דכשב"ד מכירים את טעותם ומודיעים לציבור שהם טעו בהוראתם אז חלה ידיעת הציבור שחטאו בשגגת מעשה, וידיעת ב"ד היא רק כדי להשוות ידיעת הציבור. ונראה דאם ידיעת ב"ד הוי דין בב"ד עצמו דהם צריכים ידיעת החטא כדי להתחייב בפר אזי היכא שמת הב"ד שהורו ליכא חיוב פר משום דליכא ידיעת הב"ד שחטאו. ומאידך אם יסוד הדין דבעינן ידיעת ב"ד היא רק כדי להשוות ידיעת החטא של הציבור, א"כ י"ל שאין צריך ידיעת אותו הב"ד הגדול שהורו, אלא אף ידיעת הב"ד הגדול השני מועילה כדי להשוות ידיעת הציבור שחטאו. וי"ל דזהו יסוד הספק שבגמ'.<sup class="footnote-marker">13</sup><i class="footnote">ולכאורה מבואר לפי"ז דיסוד הספק שבגמ' הוא האם החיוב דפר העלם דבר הוא בעיקר חלות חיוב ב"ד, או דהוי חלות חיוב הציבור. ונ"מ ביסוד הדין דבעינן ידיעת ב"ד שטעו ושחטאו, דאם הב"ד עצמם חייבים אזי בעינן ידיעת ב"ד מדין ידיעת חטא דעלמא, כדין כל חייבי חטאות דעלמא. משא"כ אם עיקר החיוב דפר העלם דבר אינו חל על הב"ד אלא על הציבור אזי י"ל דבעינן ידיעת הציבור לחייבם בקרבן ואזי ידיעת הב"ד היא הלכה כדי להשוות ידיעת הציבור. ונמצא דהספק שבגמ' הוא אי פר העלם דבר הוי חובת ב"ד או חובת הציבור, ולכאורה זה תלוי במחלוקת ר"מ ור' יהודה (לקמן ד:) אם מביאים פר או י"ב פרים דאיתא בירושלמי (פ"א ה"ח) וז"ל ר"מ אומר חובת ב"ד היא ר' יהודה אומר חובת ציבור היא עכ"ל.</i>
<b>אולם</b> עיין ברמב"ם (פי"ב מהל' שגגות ה"א) שכתב וז"ל כל דבר שחייבין על שגגתו חטאת קבועה אם שגגו ב"ד הגדול בהוראה והורו להתירו ושגגו העם בהוראתן ועשו העם והם סומכין על הוראתן ואחר כך נודע לבית דין שטעו הרי ב"ד חייבין להביא קרבן חטאת על שגגתן בהוראה ואע"פ שלא עשו הן בעצמן מעשה שאין משגיחין על עשיית ב"ד כלל בין עשו בין לא עשו אלא על הוראתן בלבד וכו' עכ"ל, ומבואר דהרמב"ם סובר דיסוד החיוב של פר העלם דבר הוי חיוב על ב"ד לכפר על שגגת ההוראה, ובעינן רק ידיעת ב"ד שהם טעו בהוראה כדי שיתחייבו בקרבן, דהב"ד הם מחייבים את הקרבן, דהרמב"ם לא הזכיר כלל דבעינן ידיעת הציבור כדי להתחייב.<sup class="footnote-marker">14</sup><i class="footnote">וכן דייק באבי עזרי פי"ג מהל' שגגות ה"ד ד"ה ונראה. ועיי"ש באבי עזרי דאע"פ שפסק הרמב"ם שם שכל שבט ושבט מביא פר ומביאין י"ב פרים מ"מ עיקר החיוב הוא על ב"ד והציבור מביאין בשביל הב"ד, ולכן רק צריכים ידיעת הב"ד שטעו ולא ידיעת הציבור. ועיין בחזון איש הוריות סימן י"ד ס"ק ט', וס"ק כ'.</i> ולשיטת הרמב"ם בעינן ידיעת הב"ד בלבד כדי שיתחייבו בקרבן, ולכאורה א"כ אי מת ב"ד אחד ליכא ידיעת ב"ד המחייבת חיוב קרבן, ולשיטתו צ"ע בספק שבגמ', ובאמת הרמב"ם עצמו פסק (פי"ג מהל' שגגות ה"ד) שאם מת הב"ד שהורה בתחילה ועמד ב"ד אחר והורו אין אלו מצטרפין לאלו ופטורין מפר העלם דבר.

Daf 3b

<b>גמ'. אמר רבי יונתן מאה שישבו להורות אין חייבין עד שיורו כולן, שנאמר ואם כל עדת ישראל ישגו, עד שישגו כולן, [עד שתפשוט הוראה בכל עדת ישראל]. אמר רב הונא בריה דרב הושעיא הכי נמי מסתברא, דבכל התורה כולה קיי"ל רובו ככולו, והכא כתיב כל העדה, הואיל וכך, אפילו הן מאה.</b>
<b>יש</b> לעיין ביסוד הדין דר' יונתן דאינן חייבין עד שיורו כולן, דהרי בעלמא קיי"ל דחלה הוראה ע"י הכרעת רוב הדיינים וא"צ דעת כולם, ומ"ש חיוב פר העלם דבר דבעינן שיורו כולם. וי"ל דבהוראה שהיא אמת לפי דיני התורה ויש מחלוקת בסנהדרין אזי חל הלכה של "עמדו למנין ונמנו ואם רבו המתירין מותר" (סנהדרין פח:), דחל דין הכרעה שב"ד קובעים את פסק ההלכה כדברי פלוני וכדעת הרוב. אמנם בהוראה בטעות בשגגת הוראה אין חלות דין של "הכרעה" כדעת הרבים דהרי ההכרעה היא טעות ושקר, ועל כרחך דחלה חלות שם הוראה בשגגת הוראה רק באופן שכל הסנהדרין הורו להתיר את האיסור בטעות. דיסוד הדין של הכרעה כדעת הרוב היינו חלות דין בירור דזהו דין התורה אולם לא יתכן שתחול חלות שם בירור בשגגת הוראה, ולכן ר' יונתן סובר דלא חל חלות שם שגגת הוראה אלא א"כ כולן מורין להיתר. ועוד נראה דכשחל דין הכרעה כלומר כשמורין ב"ד הגדול דין אמת לאמיתה ואזלינן בתר רוב להכריע את הדין אזי קיי"ל דאין מוסיפין על הב"ד הגדול (פ"ט מהל' סנהדרין ה"ג), משא"כ כאן בשגגת הוראה דאין חלות דין של הכרעה אלא הוי חלות שם הוראה בטעות אזי חל דין דמוסיפין על ב"ד הגדול ואפילו מאה, וצריכים שכולם יורו בטעות להתיר כדי להתחייב בפר העלם דבר. ודמי לפשרה דאינה הוראה כפי דיני התורה ומשו"ה לא אזלינן בהן בתר רוב דיעות אלא בעינן דעת כולם כדי שיחול פסק דין פשרה (תוס' בסנה' דף ו. ד"ה ביצוע בג'), ונראה דבפשרה צריך דעת כל הב"ד כולם מכיון דליכא חלות שם "הכרעה" בפשרה דלא הוי הוראה עפ"י דיני התורה, וכמו"כ י"ל דבשגגת הוראה בעי דעת כולם.
<b>ועיין</b> בהמשך הגמ' "ת"ש הורו ב"ד, וידע אחד מהן שטעו ואמר להן טועין אתם הרי אלו פטורים, טעמא דאמר להן טועין אתם דפטורים, הא שתיק מישתק חייבין וגמר לה הוראה, ואמאי והא לא הורו כולן אמרי ה"נ כגון שהרכין בראשו", ומבואר בגמ' דיש חילוק בין היכא ששתק א' מהדיינים להיכא דהרכין את ראשו, דכשהורו ב"ד הגדול וא' מהם שתק ליכא חיוב פר העלם דבר, משא"כ בהרכין את ראשו נגמרה ההוראה וחייבין פר העלם דבר. ונראה לבאר דלר' יונתן לא חל חלות שם שגגת הוראה המחייבת פר העלם דבר בהוראה עפ"י רוב דיעות דהוי הוראה מדין הכרעה אלא בעינן הוראה עפ"י דעת כולם כדי שתחול חלות שם הוראה בשגגה. ור' יונתן סובר דכששתק א' מן הסנה' והוא מסופק מהי ההלכה אזי חל ההוראה מדין הכרעה כדעת הרוב, ומשו"ה לא חל חיוב פר העלם דבר של ציבור. משא"כ בהרכין את ראשו אזי אין חלות שם הכרעה כנגדו דכיון שהרכין ראשו לדעת הרוב לא חלה חלות שם מחלוקת בין דיין זה לשאר הדיינים שבסנהדרין וליכא חלות דין הכרעה לפסוק את ההלכה, ואע"פ שדיין זה יודע שב"ד טעו אבל הרכין את ראשו דנראה כהודה לדבריהם חל חיוב פר העלם דבר דחלה שגגת הוראה ע"י כל הב"ד הגדול כולו.
<b>גמ'. ת"ש הורו ב"ד, וידע אחד מהן שטעו ואמר להן טועין אתם הרי אלו פטורים, טעמא דאמר להן טועין אתם דפטורים, הא שתיק מישתק חייבין וגמר לה הוראה, ואמאי והא לא הורו כולן אמרי ה"נ כגון שהרכין בראשו. מתיב רב משרשיא סמכו רבותינו על דברי רשב"ג ועל דברי ר"א בר' צדוק, שהיו אומרים אין גוזרין גזירה על הצבור אלא א"כ רוב הצבור יכולין לעמוד בה, ואמר רב אדא בר אבא מאי קרא במארה אתם נארים ואותי אתם קובעים הגוי כולו, והא הכא דכתיב הגוי כולו, ורובא ככולא דמי, תיובתא דר' יונתן תיובתא.</b>
<b>והנה</b> ביארנו דסברת ר' יונתן היא דכששתק דיין א' או אם יש דיין בסנהדרין שחולק על שאר הדיינים אזי בעינן חלות דין הכרעה לקבוע את ההלכה, ובכה"ג ליכא דין חיוב פר העלם דבר דליכא חלות שם שגגת הוראה בהוראה שחלה מדין הכרעה, דרק בפסק של כל הב"ד כולו אזי חל חלות שם שגגת הוראה המחייבת פר העלם דבר. והנה כשחל דין רובו ככולו בתקנת ב"ד בקבלת התקנה ע"י רוב הציבור, יל"ע האם זה מדין דאזלינן בתר רוב מדין הכרעה ובירור, או דחל דין רובו ככולו דחל בקבלת התקנה ע"י רוב הציבור חלות שם קבלת כל ישראל, וחל דין רובו ככולו בלי דין הכרעה, דאם רוב הציבור מקבלים את הגזירה הו"ל כקבלת כל הציבור מכיון דרובו ככולו. והנה הגר"ח זצ"ל נקט דהוראת ב"ד בעלמא הויא הוראת כל הב"ד מדין רובו ככולו<sup class="footnote-marker">15</sup><i class="footnote">עיין ברשימות שיעורים למס' ב"ק דף יג. ד"ה מלחמות ה' (אות ו' עמ' קי"ב). ובדף כז: בתוס' ד"ה קמ"ל, ובחידושי הגר"ח על הש"ס ב"ק דף כז: בענין אין הולכים בממון אחר הרוב.</i>. אולם יתכן לומר דזה ביאור קו' הגמ' על ר' יונתן, דר' יונתן ס"ל דבעי הוראת הב"ד כולו בשגגת הוראה, והגמ' הקשה ע"ז דהרי חזינן מגזירת תקנות דב"ד הגדול דחל דין רובו ככולו בקבלת גזירה ע"י רוב כלל ישראל, ואין זה דין של בירור דמהא דרוב הציבור קיבלו עליהם הך תקנה לא חל בירור שזה תקנה נכונה, אלא דחל דין מסוים דרוב הוי ככולו, וקבלת רוב הציבור הוי כקבלת כל הציבור, וא"כ כמו"כ י"ל דהוראת רוב ב"ד בשגגה הוי הוראת כולו. והגמ' הקשה דחזינן מהא דגוזרין גזירה על הציבור דחל תקנה על הציבור ע"י דין רובו ככולו אע"פ דליכא חלות דין בירור בהנהגת רוב הציבור, וה"נ י"ל בב"ד הגדול דחל דין רובו ככולו, וא"כ למה מצריך ר' יונתן שיורו כולן.
<b>והנה</b> עיין ברמב"ם (פי"ג מהלכות שגגות הלכה א) שכתב וז"ל וכן אם הורו וידע אחד מהן שטעו ואמר להם טועים אתם ורבו עליו המתירים והתירו, הרי בית דין פטורין וכל מי שעשה על פיהם חייב להביא חטאת קבועה על שגגתו, שנאמר ואם כל עדת ישראל ישגו עד שישגו כל הסנהדרין. ידע אחד מן הסנהדרין או מיעוטן שטעו המתירין ושתקו הואיל והורו ולא היה שם חולק ופשטה ההוראה ברוב הקהל הרי בית דין חייבין בקרבן וכל שעשה על פיהם פטור, ואלו ששתקו אם עשו על פי אלו שהורו הרי אלו חייבין מפני שלא תלו בבית דין, וכן אם נשאו ונתנו בדבר ואמרו דבר זה מותר הוא ולא הורו לעם ולא אמרו להם מותרין אתם לעשות ושמע השומע מהן בעת שגמרו מותר והלך ועשה כפי מה ששמע הרי כל העושה חייב חטאת קבועה ובית דין פטורין שהרי לא הורו להם בפירוש לעשות, וכן אם הורו ועשו מיעוט הקהל על פיהם ונודעה השגגה, הרי בית דין פטורין ואלו המיעוט שעשו חייבין וכל אחד ואחד מביא חטאתו עכ"ל. ומבואר מדברי הרמב"ם דכשא' מהדיינים אומר טועין אתם אזי בעינן הכרעה כנגדו וליכא חלות דין שגגת הוראה ע"י הוראה שחלה מדין הכרעה אלא בעינן הוראת כל הב"ד ומשו"ה ליכא חיוב פר העלם דבר, ואילו כששתק א' מהדיינים חל דין רובא ככולו ומשו"ה ב"ד חייבים להביא פר העלם דבר. ויש להסתפק בפירוש מש"כ הרמב"ם "ידע אחד מן הסנהדרין או מיעוטן שטעו המתירין ושתקו הואיל והורו ולא היה שם חולק ופשטה ההוראה ברוב הקהל הרי בית דין חייבין בקרבן וכל שעשה על פיהם פטור", דיתכן לומר דכוונתו היא דמכיון דשתק ולא היה שם חולק וגם פשטה ההוראה בכל הציבור לפיכך חלה חלות שם הוראה בשגגה וחל חיוב פר העלם דבר, או"ד י"ל דמכיון דשתק ואין שם חולק משו"ה חל חלות שם הוראה ואח"כ רוב הציבור חטאו לפיכך חייב בפר העלם דבר, ומלשון הרמב"ם משמע כפירוש הראשון דזה שפשטה ההוראה ברוב הציבור היא חלק מחלות ההוראה וחלק מהמחייב, דכשדיין א' שותק אז חל ספק בב"ד וההוראה חלה מדין הכרעה עפ"י רוב ואינה מחייבת פר העלם דבר, אולם אם פשטה ההוראה בכל הציבור אזי לא חשיב הוראה מדין הכרעה אלא כהוראת כל הב"ד ומשו"ה חל חיוב פר העלם דבר.
<b>ולפי"ז</b> מבואר מדברי הרמב"ם דיש דין בהוראה עצמה דבעי קבלת כלל ישראל. ונראה דלהרמב"ם כדי להתחייב פר העלם דבר בשגגת הוראה יש ב' דינים: א) בעינן שרוב הציבור יחטאו, וב) גם בעינן דרוב הציבור יקבלו את ההוראה של ב"ד דזה משווה חלות שם הוראה על השגגת הוראה. והנה קיי"ל דיחיד שעשה בהוראת ב"ד פטור, והגר"ח זצ"ל (בחידושי רבנו חיים הלוי פי"ג מהל' שגגות ה"ד) ביאר דהטעם בזה הוא משום דהחטא של היחיד מצורף לחטא של הציבור והציבור כבר נתכפר בפר. אבל צ"ע לפי"ד הגר"ח זצ"ל בדין יחיד שחטא לאחר כפרה דמאי טעמא הריהו פטור מקרבן יחיד. והגר"ח זצ"ל תירץ (בספרו שם) דלגבי עצם החטא ודין המחייב שבו, החטא של יחיד התולה עצמו בב"ד הוא חטא המצורף לחטא של הציבור, ומחייב פר העלם דבר של ציבור ומשו"ה פטור הוא מחטאת יחיד. אולם לפימש"נ לעיל י"ל דע"י שפשטה ההוראה בכל ישראל חל חלות שם הוראה, דההוראה נשלמה ע"י שפשטה הוראה בכל ישראל, ויחיד שחטא לאחר כפרת הפר מצטרף להוראת ב"ד וקבלת הציבור ומשו"ה פטור מחטאת קבועה.
<b>אמר רבי יונתן מאה שישבו להורות אין חייבין עד שיורו כולן, שנאמר ואם כל עדת ישראל ישגו, עד שישגו כולן, [עד שתפשוט הוראה בכל עדת ישראל].</b>
<b>עיין</b> ברמב"ם (פי"ג מהל' שגגות ה"א) וז"ל וכן אם הורו וידע אחד מהן שטעו ואמר להם טועים אתם ורבו עליו המתירים והתירו, הרי בית דין פטורין וכל מי שעשה על פיהם חייב להביא חטאת קבועה על שגגתו, שנאמר ואם כל עדת ישראל ישגו עד שישגו כל הסנהדרין עכ"ל. והנה עצם ההלכה היא משנה לקמן (דף ד:) "הורו ב"ד, וידע אחד מהן שטעו ואמר להן, טועין אתם, או שלא היה מופלא של ב"ד שם, או שהיה אחד מהן גר או ממזר או נתין, או זקן שלא ראוי לבנים ה"ז פטור, שנאמ' כאן עדה ונאמר להלן עדה, מה עדה האמורה להלן כולן ראוין להוראה, אף עדה האמורה כאן עד שיהיו כולן ראוין להוראה". אמנם במשנה לא קתני הדרשה דאינם חייבין עד שישגו כל הסנהדרין. אמנם בגמ' (דף ג:) ר' יונתן ס"ל דמאה שישבו להורות אינם חייבים עד שיורו כולם משום שנא' ואם כל עדת ישראל ישגו עד שישגו כולם. והנה מסקנת הגמ' היא דלא כר' יונתן דהסוגיא פריך "ואלא מאי כל עדת דקאמר רחמנא ה"ק אי כולם הויא הוראה ואי לא לא הויא הוראה", ומלשון רש"י שכתב וז"ל אי איתא לכולהו. סנהדרין של שבעים ואחד. הויא הוראה. אף על פי שלא הורו כל אותן שישבו להורות עכ"ל, משמע דבעינן רק שיהיו כל ע"א דיינים דסנהדרין הגדול נוכחים כדי שיהא חלות דין ב"ד הגדול אבל בעצם ההוראה אז אמרינן רובא ככולא. והא דטועים אתם פטורים צריך לפרש דהוי מדין דהיה להם ללמוד ולא למדו כמו הדין השני דמבואר שם דלא היה מופלא שבב"ד שמה, והמשנה כללה שני דינים בחדא מחתא.
<b>אמנם</b> הרמב"ם נקט טעמא דטועים אתם פטורים מגזה"כ דכל עדת ישראל, ומשמע דמפרש דהא דאמרינן בגמ' דאי איכא כולם הויא הוראה, דבע"א בעינן הוראת כולם ולא אמרינן רובא ככולא. והא דאיפריך ר"י הוא בנוגע למאה, דאז לא בעינן כולם וסגי בהוראת ע"א, אבל בע"א גופא בעינן הוראת כולם, ולא אמרינן רובא ככולא. ולאמיתו של דבר פירושו של רש"י צ"ע דאם אחד חסר אז למה צריכים לקרא הא ליכא ב"ד הגדול, והלא בעינן ב"ד הגדול משום דכתיב "עדת ישראל" ולא בעינן גזה"כ דכל. אלא דעצם ההלכה דהרמב"ם צ"ע מ"ש ע"א ממאה.
<b>והנה</b> הלכה זו דלא אמרינן רובא ככולא דילפינן מגזה"כ של כל עדת ישראל יש לפרש בב' אופנים: א) י"ל דהלכה זו נאמרה בהלכות הוראה וקביעות הלכה, דהרי גם בשגגת הוראה לענין פר העלם דבר של ציבור בעינן חפצא של הוראה בדיני הוראה וקביעות הלכה וכדחזינן דצריכין שהורו לעשות, דזוהי גזה"כ של שגגת הוראה. ובהלכה זו של הוראה וקביעת הלכה לא נאמר הדין דרובא ככולא, ובזה שאני הוראה זו מכל הוראות שבתורה, דבכל מקום אמרינן אחרי רבים להטות והרוב קובע את ההוראה, אבל בשגגת הוראה של פר העלם דבר בעינן הוראת כולם<sup class="footnote-marker">16</sup><i class="footnote">ועיין בשיעורים לעיל שביאר רבינו זצ"ל דליכא חלות שם שגגת הוראה בהוראה שחלה עפ"י רוב מדין הכרעה, דהרי ב"ד טעו בהוראתם וההכרעה עפ"י רוב מועיל מדין בירור שההלכה היא כפי שיטת הרוב, אך בהוראה בטעות ליכא חלות בירור דזוהי ההלכה וחל חלות שם הוראה בשגגה רק בפסק של כל הב"ד כולו.</i>. ב) עוד יתכן לומר דבנוגע לדין הוראה אין חילוק בין הוראת ב"ד בשגגה משאר הוראת בית דין בכל התורה, וגם הכא אמרינן אחרי רבים להטות ורובא ככולא בנוגע לעצם החפצא של ההוראה. והא דבעינן הוראת כולם הוא דין אחר בהלכות עבירה של שגגת הוראה וחיובה, דכיון דהמיעוט הורה כהלכה ולא שגגו ממילא אינם חייבים ע"י הוראת הרוב אע"פ דמיקרי שההוראה יצאה ע"י כל החפצא של ב"ד, דמ"מ בנוגע למעשה העבירה לא עשו כולם, ואינם חייבים ע"י מעשה דאחרים. וממילא לא יצוייר חיוב פר העלם דבר, דלזה בעינן חיוב כל הע"א, ואם המיעוט לא נתחייב ממילא כולם פטורים משום דאין כל הסנהדרין חייבים. והנה אם נימא כפירוש הראשון דהלכה זו נאמרה בדין הוראה אז דין זה לא שייך רק לע"א בלבד אלא אפילו למאה, כיון דהחפצא של הוראה וקביעות הלכה נעשית ע"י כל המאה, והואיל ולא נאמר אחרי רבים להטות בדין הוראה בעינן אפילו במאה הוראת כולם. משא"כ לפי הפירוש השני דבדין הוראה אמרינן רובא ככולא וזה דבעינן הוראת כולם הוא משום דצריכים שכל הסנהדרין כולם יעברו על מעשה העבירה, וממילא אין זה שייך אלא לע"א, דבעינן חפצא של סנהדרין שיעברו על מעשה עבירה של שגגת הוראה. אבל במאה לא צריכים הוראת כולם, ואם אך יש הוראת ע"א סגי, דאיכא חלות חיוב דחל על חפצא של סנהדרין.
<b>ואשר</b> נראה דשיטת הרמב"ם היא דזוהי מחלוקת רבי יונתן ומסקנת הסוגיא, דר' יונתן סובר דנאמר דין בשגגת הוראה דלא אמרינן רובא ככולא, דליכא הכא גזה"כ של אחרי רבים להטות, ועל כן סובר דאפילו במאה בעינן עד שיורו כולם. ולפי מסקנת הסוגיא אמרינן רובא ככולא בשגגת הוראה, דקאמרה הגמ' "ורובא ככולא דמי", והא דבעינן עד דאיכא כולם הוי דינא בחיובא דכולם צריכים להתחייב, אבל אין זה שייך להוראה. וא"כ הוא רק בע"א ולא במאה.
<b>והנה</b> בסוגיא מבואר לר' יונתן דאם אחד מהם שתק דפטור (דבעינן שירכין בראשו דהיינו הוראה ממש), אבל הרמב"ם פסק דשתק חייב. וצ"ע דהא לענין ע"א בעינן הוראת כולם, וא"כ אמאי חייבים בשתק. אולם כן מוכח מהסוגיא דרק לר' יונתן בעינן הרכנת הראש, אבל לפי מסקנת הסוגיא סגי בשתק, אמנם עצם הדבר צ"ב.
<b>ולפי</b> מה שנתבאר דלר"י הוי דין בהוראה וקביעת הלכה, ולמסקנת הסוגיא הוי דין בחיוב ומעשה העבירה, נראה דבשתק בנוגע להלכות הוראה הרי לא הורה ואינו מצטרף לקביעות ההלכה. וכן הוא בהוראה בכל התורה כולה דאם שתק הרי ההלכה נקבעת רק מדין רובא ככולא אבל הוא בעצמו אינו מורה כלל. וממילא דלר' יונתן דבעינן כולא בעצם החפצא של הוראה שתק פטור דלא הורה והוי רק הוראת רוב. משא"כ לפסק הרמב"ם דבעצם ההוראה אמרינן רובא ככולא אלא דאיכא הלכה בפנ"ע במעשה העבירה דאלו שהורו כדין ולא שגגו אינן חייבין, ממילא בשתק דכיון דמצטרף להחפצא של ב"ד מתחייב בחיובם כמו אלו שהורו. והיינו טעמא משום דהא דאמרינן פטורים, הוא רק היכא שמיעוט הורו כהלכה וחלקו על השוגגים, אבל באלו ששתקו חל חיובא דהעלם דבר גם לגבם. וזוהי ההלכה של טועים אתם, דלענין הפקעת החיוב מהמיעוט בעינן שיאמרו טועים אתם ויחלקו על השוגגים דאז המיעוט מיקרי הורה כהלכה משא"כ בשתק. וזהו דין במעשה שגגה ועבירה של העלם דבר, דבשתק מתחייב, ובאמר טועים אתם הוא מפקיע את עצמו ממעשה העבירה וחיובו, וניחא דברי הרמב"ם, וככמש"נ.<sup class="footnote-marker">17</sup><i class="footnote">עיין בחידושי הגר"מ והגרי"ד (מהדורא תנינא) פי"ג מהל' שגגות ה"א.</i>
<b>משנה. הורו ב"ד, וידעו שטעו וחזרו בהן, בין שהביאו כפרתן ובין שלא הביאו כפרתן, והלך ועשה על פיהן ר' שמעון פוטר, ור' אלעזר אומר ספק.</b>
<b>עיין</b> ברמב"ם (פי"ד מהלכות שגגות ה"ה) וז"ל בית דין שהורו בשגגה ונודעה להם שגגתן בין שהביאו כפרתן בין שלא הביאו כל העושה כפי הוראתן שפשטה ברוב הצבור מאחר שידעו הרי זה מביא אשם תלוי, הואיל והיה לו לשאול בכל עת על דברים שנתחדשו בבית דין ולא שאל הרי זה כמי שנסתפק לו אם חטא או לא חטא, במה דברים אמורים במי שהיה עם בית דין במדינה אבל מי שראה ההוראה והלך למדינה אחרת אף על פי שעשה אחר שידעו פטור מפני שתלה בהן והרי אי אפשר לו לשאול, ולא עוד אלא הנבהל לצאת אף על פי שעדיין לא יצא לדרך ועשה על פיהם מאחר שידעו הרי זה פטור עכ"ל. והשיג הראב"ד וז"ל א"א דדוקא שעשה אחר שחטאו רוב הקהל על פיהם שכבר נתחייבו ב"ד אבל אם עשה עד שלא חטאו רוב הקהל מביא חטאת יחיד שהרי פסק למעלה יחיד שעשה בהוראת ב"ד חייב וכ"ש כשעשה אחר שחזרו שהוא חייב עכ"ל. (ועיין בכס"מ שם).
<b>ונראה</b> לבאר את השגת הראב"ד דהרי הרמב"ם פסק בפי"ג מהל' שגגות (ה"א) דיחיד שעשה עפ"י הוראת ב"ד חייב, א"כ לכאורה לא היה להרמב"ם לפסוק את ההלכה של המשנה דאזיל למ"ד דיחיד שעשה בהוראת ב"ד פטור, דהרי כאן מיירי גם באופן דהיחיד עשה לאחר שהביאו ציבור כפרתן והוא לא נתכפר עמהן דאין כפרה להבא וא"כ הו"ל כיחיד התולה עצמו בב"ד דלשיטת הרמב"ם חייב חטאת, וא"כ צ"ע למה פסק דפטור.
<b>ונראה</b> דלפי הרמב"ם הטעם דמ"ד יחיד התולה בב"ד פטור אינו משום דנכלל בכפרת הציבור בהקרבת פר העלם דבר, אלא יסוד הפטור הוא דחל פטור מסוים דהתולה בב"ד פטור מחטאת יחיד<sup class="footnote-marker">18</sup><i class="footnote">ויתכן להוסיף ביאור בזה, דמאחר שחטאו רוב הציבור ונקרא החטא בחלות שם "חטא הציבור" דאזי חטא זה אינו מחייב את היחיד בתורת חיוב חטאת משום חטא דיחיד. ועוד י"ל דאע"פ דכפרת קרבן יחיד אינה חלה להבא על חטאים שעשה לאחר שהביא יחיד את קרבנו מ"מ חלות כפרת הציבור חלה להבא על חטאים שיעשו אף לאחר הבאת קרבנם אם החטא כלול בחטא הציבור שנתכפר בקרבנם. ועיין בגמ' זבחים (דף ו.) שדנה הגמ' לענין כפרה להבא בעולה וקרבן כבשי עצרת. ומצינו דכפרת יוה"כ חלה בין לחיים ובין למתים, דאף המתים נכללים בכפרת היום (עיין לקמן בשיעורים דף ו.) ויתכן דגם כאן היחיד שחטא בחטא הציבור אחרי הבאת הפר מתכפר בכפרת הציבור כיון דהוי חלק מהציבור, ויתכן דכפרת הציבור חלה אף להבא. ובגמ' לקמן (דף ו.) איתא דאין ציבור מת ומביאים חטאת הציבור לכפר גם על המתים, ואע"פ דא"א לכפר על המת בתורת יחיד מ"מ ניתן לכפר על הציבור, והמתים הם בכלל הציבור ובכך הם מתכפרים, וכמו שכפרת הציבור כוללת את המתים ה"ה נמי שכפרת הציבור בפר העלם דבר חלה עבור יחיד שיחטא אחרי הבאת הפר, מאחר דחטאו הוי חטא ציבור. ועיין באגרות משה חו"מ ח"ב סימן א' שביאר דיש סברא מיוחדת שיחיד יתכפר בפר העלם דבר אף כשחטא לאחר שהקריבו את הפר דמכיון דעשה ע"פ הוראת הב"ד נחשב גם עשיתו אף שהוא אחר הכפרה מעשה אחד עם מעשה הקהל כיון שסבת העשיה הוא אחד עם של הקהל נחשבו כל העשיות שנעשו מצד סבה זו כנעשו בב"א בעת ההוראה וממילא נתכפר גם הוא בקרבן הקהל ול"ד לחטא דאחר הפרשה וכפרה דהכא נחשב כקודם הפרשה כיון דהסבה קודמת ולכן פטור מכבשה ושעירה. דיש דין מסוים בכפרת פר העלם דבר שהכפרה חלה אף להבא.</i>, והא דיש מ"ד דס"ל דלא חל פטור אא"כ עבר ביחד עם רוב הציבור היינו משום דלא חלה חלות שם הוראה אא"כ ההוראה נתפשטה ונתקבלה ברוב הציבור, דמכיון דהויא הוראה בטעות לא חל חלות שם הוראה אא"כ נתפשטה ההוראה ונתקבלה ע"י רוב הציבור<sup class="footnote-marker">19</sup><i class="footnote">ועיין לעיל בשיעורים דף ג: ד"ה ת"ש הורו ב"ד וידע אחד מהן שטעו ואמר להן טועין אתם הרי אלו פטורים וכו'.</i>. וי"ל דלכן דקדק הרמב"ם וכתב "כל העושה כפי הוראתן שפשטה ברוב הצבור" דזהו לשון מושאל מתקנת וגזירות של בית דין, דכמו שלא חלה תקנת ב"ד אא"כ נתפשטה התקנה ברוב ישראל כמו"כ לא חלה חלות שם הוראה כשב"ד הורו בטעות אא"כ נתפשטה ההוראה ברוב הציבור דאזי הוי ליה תולה בב"ד. ומבואר דהא דבעינן שיחטאו רוב ציבור היינו בכדי לקבוע חלות שם הוראה בהוראת הב"ד, דע"י שסמכו הקהל על פסק ב"ד זה גופא קובע את ההוראה לחלות שם הוראה. ולפי"ז י"ל דהמשנה (בדף ג:) אזיל אף למ"ד דיחיד התולה עצמו בב"ד חייב, דהא דבעינן שיעברו רוב הציבור היינו בכדי שיחול חלות שם הוראה על פסק ב"ד המוטעה ואע"פ שהציבור כבר הביאו כפרתן היחיד פטור מאחר דהו"ל תולה בב"ד. והמחלוקת תנאים בדין יחיד התולה עצמו בב"ד אי פטור או חייב אינו ביסוד הפטור דחיוב קרבן האם פטור מקרבן או לא, אלא אי חשיב הוראה אם לא נתפשטה ההוראה ברוב הציבור מאחר שהיתה הוראה בטעות. ולפי"ז מיושבת שיטת הרמב"ם שפסק כמשנה (בדף ג:) וגם פסק דיחיד התולה עצמו בב"ד חייב.
<b>והנה</b> עיין בגמ' יבמות (דף צב.) "ניסת ע"פ ב"ד תצא וכו', אמר זעירי ליתא למתני' מדתני בי מדרשא, דתני בי מדרשא הורו בית דין ששקעה חמה ולבסוף זרחה אין זו הוראה אלא טעות, ורב נחמן אמר הוראה היא. א"ר נחמן תדע דהוראה היא, דבכל התורה כולה עד אחד לא מהימן, והכא מהימן, מ"ט לאו משום דהוראה היא. אמר רבא תדע דטעות הוא, דאילו הורו ב"ד בחלב ובדם להיתירא, והדר חזו טעמא לאיסורא, כי הדרי ואמרי להיתירא לא משגחינן להו, ואילו היכא דאתא עד אחד שרינא, אתו תרי אסרנא, כי הדר אתא עד אחרינא שרינן לה, מ"ט לאו משום דטעות הוא".
<b>ונראה</b> דאליבא דזעירי טעות במציאות לא חשיב הוראה לחייב פר העלם דבר, וכגון שב"ד הורו דמותר לעשות מלאכה בשבת דכבר שקעה החמה וטעו במציאות דבאמת לא שקעה החמה - אין זו הוראה אלא טעות. וכן לענין מת בעלה אם בא בעלה והוא חי נתברר שאין ההוראה הוראה אלא טעות. ואילו לר' נחמן סובר דחלה הוראה - דב"ד הם המתירים את האשה להנשא, וב"ד קובעים עפ"י עדות עד א' שמותרת להנשא. ועיי"ש בגמ' דר' נחמן אמר "תדע דהוראה היא דבכל התורה כולה ע"א לא מהימן והכא מהימן מ"ט לאו משום דהוראה היא", ונראה דר"ל שאין ב"ד מבררין עפ"י העד א' דהרי אין עד א' נאמן בדבר שבערוה, אלא דב"ד מתירין אותה להנשא עפ"י הגדת עד א' שמת בעלה. ולכן כשבא בעלה אין כאן טעות במציאות דאין ב"ד מבררין שמת הבעל אלא ב"ד פוסקין ומורין הוראה שהיא מותרת להנשא, ולכן כשבא הבעל הרי זה נחשב כטעות בדין ובהוראה ולא כטעות במציאות. ועיין בפירוש רבנו אברהם מן ההר דסובר דעד מהני דוקא כשמעיד בב"ד אבל אם העיד שלא בב"ד אזי אם ניסת תצא דאין נאמנות לעד א' כלל בלא היתר ב"ד<sup class="footnote-marker">20</sup><i class="footnote">עיין בפירוש רבי אברהם מן ההר (מהדורת בלוי) מסכת יבמות (דף פז: ד"ה בעד אחד) וז"ל כלומר שהעיד לה העד בבית דין שמת בעלה, והתירוה ב"ד לינשא בעדותו. שאם לא העיד לה כך בב"ד אינו עדות, שאעפ"י שאמר לה שמת יכול לחזור בו ואין כאן עדות, שאין עדות אלא בבית דין, דהיתר האשה בבית דין על פי זו העדות שיתירוה בית דין לינשא. וזהו דאמרינן ברשות ב"ד. אבל בשנשאת שלא ברשות, שהעידו לה שני עדים בב"ד שמת בעלה, שוב אינה צריכה לרשות ב"ד, כלומר שיתירוה לינשא, שהגדת שני עדים מסלקת מעליה אותו ספק איסור. אבל עתה דליכא אלא עד אחד להתרה צריכה היתר ב"ד, שהיתר ב"ד מסלק מעליה איסור שהיתה מוחזקת בו. אבל כל זמן שלא התירוה ב"ד, אעפ"י שהעיד לה עד אחד בפני הב"ד, אם נשאת בלא רשות ב"ד אסורין זה לזה. שעדיין לא נסתלק איסור שהיתה מוחזקת בו עכ"ל. ובדף (צב.) כתב וז"ל שהיא צריכה לבא לב"ד עם העד שיעיד לה בפני ב"ד שמת, דאי אמר לה שמת שלא בב"ד לא הוי כלום כמו שכתבנו בריש פירקין עכ"ל.</i>, וי"ל דאף לפי הראשונים שחולקים עליו בעינן חלות היתר ב"ד להתירה להנשא, ואין ב"ד רק מבררים את המציאות עפ"י עד א' אלא הן מורין לה היתר להנשא עפ"י הגדת עדות של עד א'.
<b>ועיין</b> שם בגמ' "אמר רבא תדע דטעות הוא דאילו הורו ב"ד בחלב ובדם להתירא והדר חזו טעמא לאיסורא כי הדרי ואמרי להיתרא לא משגחינן להו ואילו היכא דאתא עד א' שרינא אתו תרי אסרנא כי הדר אתא עד אחרינא שרינן לה מ"ט לאו משום דטעות הוא". ונראה לפרש דרבא סובר דעד א' הוי רק מברר גרידא ולכן אם עד אחד העיד שמת בעלה ואח"כ הוכחש בב' עדים, כשבא עד א' אחר שאומר שמת בעלה יש לנו לקבל נאמנותו ובירורו ומותרת להנשא, ואע"פ שהעד א' הראשון שהעיד שמת הבעל הוכחש ע"י ב' עדים. דאילו אם עד א' אינו מברר אלא דב"ד מתירין אותה להנשא עפ"י הגדת ע"א שמת בעלה אזי י"ל דמכיון דהעד הראשון כבר הוכחש ע"י ב' עדים אין לסמוך עוד על דבריו ועל דברי הע"א השני דהרי אין לב"ד לקבוע היתר עפ"י הגדת העד א' הראשון מכיון שהוכחשה העדות של הע"א הראשון שמת בעלה, אלא על כרחך דרבא סובר דע"א נאמן לברר המציאות שמת בעלה, ומכיון דיש כאן עדות של ע"א שני חל בירור חדש שמת בעלה, ואם בא בעלה נתברר שב"ד טעו דהוי טעות במציאות.
<b>ועיין</b> ברמב"ם (פי"ד מהל' שגגות ה"ג) וז"ל הורו בית דין שיצא השבת לפי שנתכסית החמה ודימו ששקעה חמה ואחר כך זרחה אין זו הוראה אלא טעות וכל שעשה מלאכה חייב אבל בית דין פטורין, וכן אם התירו בית דין אשת איש להנשא לפי שהעידו בפניהם שמת בעלה ואחר כך בא בעלה אין זו הוראה אלא טעות והאשה ובעלה האחרון חייבין חטאת על שגגתן וכן כל כיוצא בזה עכ"ל. ועיין במשנה למלך (שם) שהקשה וז"ל לא ידעתי למאי איצטריך טעם זה דבגמרא לא הוצרכו לזה אלא משום דסבירא ליה דיחיד שעשה בהוראת ב"ד פטור, אבל לדידן דקי"ל חייב כי נמי חשיב הוראה חייב, וצ"ע עכ"ל.
<b>וי"ל</b> דביארנו לעיל דבהוראה בשגגה לא חלה חלות שם הוראה אא"כ נתפשטה ההוראה ברוב הציבור, ורוב הציבור קיבלוה וחטאו, ולכן ס"ל להרמב"ם דיחיד שעשה בהוראת ב"ד חייב דמיירי בשגגת הוראה ולא נתפשטה ההוראה ברוב הציבור ומשו"ה לא חלה בכהאי גוונא חלות שם הוראה כלל, וליכא חלות שם הוראה לפטור את היחיד דתלה בה. משא"כ כשנתפשטה ההוראה ברוב הציבור אזי חלה חלות שם הוראה בשגגה לפטור את היחיד דתולה בה. אמנם כאן בנידון דידן גבי מת בעלה ונמצא שהעד העיד שקר, הרי יש לב"ד הכח להורות הוראה להתירה עפ"י הגדת עד א' שמת בעלה, דהרי כל ב"ד של ג' דיינים יכולים להתיר אשת איש ע"י עד א' שמעיד שמת בעלה וכ"ש ב"ד של ע"א מבלי שתתפשט ההוראה בציבור, אלא דנתברר בסוף שהיה טעות במציאות, ומכיון דקיי"ל דהוי טעות ולא הוראה לא חשיב כתולה בב"ד. אבל אי פסקינן דהוי הוראה - דטעות צדדית במציאות אינה נחשבת כטעות אלא להוראה עפ"י דין אזי לא היה צורך לרוב הקהל, והוי חלות שם הוראה והתולה בה פטור דתולה בהוראת ב"ד. והרמב"ם סובר דהסוגיא ביבמות אזיל אף למ"ד דיחיד התולה בב"ד חייב קרבן, דהתם ליכא הוראה כלל מכיון דב"ד טעו ורק מיעוט הקהל חטאו ומשו"ה התולה בה חייב. משא"כ במת בעלה דהוי הוראה עפ"י דין ולכן התולה בה פטור, אי לא דפקעה ההוראה מחמת הטעות, דנתברר דהוי טעות ולא חלות שם הוראה, ומשו"ה היחיד חייב מדליכא הוראה אלא טעות.
<b>משנה. הורו ב"ד, וידעו שטעו וחזרו בהן, בין שהביאו כפרתן ובין שלא הביאו כפרתן, והלך ועשה על פיהן ר' שמעון פוטר, ור' אלעזר אומר ספק.</b>
<b>עיין</b> בגמ' וז"ל ר"א אומר ספק, משום סומכוס אמרו תלוי. אמר ר' יוחנן אשם תלוי איכא בינייהו. א"ר זירא משל דר"א למה הדבר דומה לאדם שאכל ספק חלב ספק שומן ונודע לו, שמביא אשם. ולא מבעיא למ"ד צבור מייתי, דמפרסמא מלתא, אלא אפילו למ"ד ב"ד מביאין, דלא מפרסמא מלתא, אי הוה שאיל הוו אמרין ליה. אמר ר' יוסי בר אבין, ואיתימא רבי יוסי בר זבידא משל דסומכוס למה הדבר דומה לאדם שהביא כפרתו בין השמשות, ספק מבעו"י נתכפר לו ספק משחשכה נתכפר לו, שאין מביא אשם תלוי. ולא מבעיא למ"ד ב"ד מביאין, דלא אפרסמא מלתא, אלא אפילו למ"ד צבור מביאין, דמפרסמא מלתא והוו אמרינן ליה, דהכא בספק מבעוד יום ספק משחשכה, אי שאיל לא אשכח אינש דמשייליה עכ"ל. וצריך ביאור מהו יסוד המחלוקת בין ר"א וסומכות.
<b>ועיין</b> בקרן אורה (דף ג: ד"ה אמר רב יהודה אמר רב וכו') שביאר המחלוקת בין ר' אלעזר וסומכוס, דר"א מחייב באשם תלוי ומדמי לה לאדם שאכל ספק חלב ספק שומן, משום דר"א לטעמיה דס"ל ביבמות (צ"ב) יחיד שעשה בהוראת ב"ד פטור. ולהכי הוי דומיא דאכל ספק חלב ספק שומן. וה"נ ספק הוא אי ברשות ב"ד עשה ופטור או שלא ברשות וחייב. וסומכוס ס"ל דאין טעם לפוטרו אלא מפני שיצתה הוראה ברוב ציבור, וגם הוא נגרר אחר הציבור להפטר מכשבה ולהתכפר ע"י פר, להכי מדמי לה למי שהביא כפרתו ביה"ש, ספק נתכפר או ספק לא נתכפר, וה"נ ספק נתכפר בכלל הציבור ספק לא נתכפר ואין מביא אשם תלוי.
<b>ועיין</b> בחידושי רבינו חיים הלוי זצ"ל (פי"ג מהל' שגגות ה"ד) שביאר הגר"ח זצ"ל הטעם דיחיד שעשה עפ"י הוראת ב"ד פטור מקרבן חטאת אף כשחטא לאחר שהקריבו את הפר, וז"ל אכן נראה, דיחיד שעשה לאחר שנתכפרו הצבור דינו חלוק, דאם באנו לדון לענין עצם החיוב של קרבן צבור, בזה ודאי דכל שחטא לאחר שהביאו הצבור כפרתן אינו מצטרף להצבור לענין עצם החובת קרבן, כיון דבשעת חטאו כבר פקע מהצבור דין חובת קרבן, אכן אם באנו לדון לענין עצם החטא ודין המחייב שבו, בזה אמרינן דגם בעשה לאחר כפרה מ"מ מצטרף מיהא להצבור לענין עצם מעשה החטא וההעלם, והוי בכלל דין העלם חטא של ציבור שיש בו דין המחייב בקרבן צבור. אשר ע"כ שפיר פטור מקרבן יחיד, כיון דעצם החטא וההעלם דין קרבנו הוא של צבור אלא דמיפטר מקרבן, וע"כ שפיר מיפטר גם מקרבן יחיד, כיון דדינו הוא בקרבן צבור, משא"כ בהך דינא דונודעה החטאת ולא שיודעו החוטאין, דאימעוט מעיקר החיוב של קרבן צבור, נמצא דעצם החטא והעלמו אימעוט מדין קרבן צבור, שפיר מתחייבי בקרבן יחיד, כשאר שגגות חטא, כיון דאימעוט מגזירת הכתוב של צבור. אשר לפי זה י"ל בדעת הרמב"ם, דס"ל דאף אם מיעוט בחלב ומיעוט בדם מצטרפי, מ"מ כל זה הוא לענין עיקר הדין של קרבן צבור, אבל מ"מ איכא דין בפני עצמו בדין קרבן דשני חטאים לא מצטרפי לחיוב קרבן אחד, אשר ע"כ ממילא דלא מועיל צירופן רק לענין שעיקר החטא שלהן יחול ביה דין העלם חטא של צבור המחייב בקרבן צבור, ושמועיל זאת לפטרן מקרבן יחיד, אבל מ"מ קרבן צבור לית כאן, מטעמא דאין קרבן אחד בא על שני חטאים, וע"כ זהו שפסק הרמב"ם בסתמא דמצטרפין, כיון דגם אם מצטרפין פטורים ג"כ מקרבן צבור, וכל האיבעיא היא רק לענין אם חייבים בקרבן יחיד, ובזה כיון דנשאר בספיקא פטורין גם מקרבן יחיד. ובזה הראב"ד חולק וס"ל דאם אך מצטרפין חייבין גם בקרבן צבור, וע"כ זהו שהשיג דהוה ליה למיפסק דדין צירופן הוא ספיקא, כי היכי דליפטרו בין מקרבן יחיד בין מקרבן צבור, עכ"ל הגר"ח זצ"ל.
<b>והנה</b> מדברי הגר"ח זצ"ל מבואר דלגבי האם יחיד שחטא עפ"י הוראת ב"ד מצטרף לציבור לאחר שכבר הביאו את הפר, ונחשב חלק מהציבור, הדבר תלוי דלגבי החיוב קרבן הוא אינו מצטרף להציבור, דהרי הוא לא עבר עבירה בשעה שהציבור נתחייבו בקרבן, וכשחטא כבר הקריבו הציבור את הקרבן, אולם בנוגע להשגגה י"ל דחטאו הוי חלות שם שגגת ציבור, דהרי הוא חטא מחמת הוראת ב"ד, וסיבת החטא שלו היא שגגת ההוראה, והשגגה הזאת הויא שגגה המביאה לידי קרבן, ושגגה דמביאה לידי קרבן פר העלם דבר פוטרת את היחיד מחיוב חטאת קבועה. דמכיון דחל כפרת קרבן ציבור על השגגה אזי אע"פ שלא נתכפר הגברא בכפרת הקרבן שהרי חטא לאחר שכבר הקריבו את הקרבן מ"מ ליכא חיוב קרבן יחיד, דשגגה המביאה לידי חיוב קרבן פר העלם דבר פוטרת היחיד מקרבן יחיד. עכת"ד הגר"ח זצ"ל. וי"ל דזוהי סברת שיטת סומכוס דהוי ספק נתכפר או לא ופטור מקרבן, דמכיון דהחטא שלו מצורף לחטא הציבור, והוי בכלל שגגת הציבור, ומשו"ה הספק הוא אם נתכפר או לא, וליכא חיוב אשם תלוי דהו"ל כהביא כפרתו בביה"ש<sup class="footnote-marker">21</sup><i class="footnote">ועיין באגרות משה חו"מ ח"ב סימן א'.</i>. ואילו ר"א סובר דהשגגה הוי שגגת יחיד, ואינו מצטרף לשגגת הציבור, דאע"פ שסיבת החטא של היחיד ושל חטא הציבור הוא שעשו עפ"י הוראת ב"ד, מ"מ מכיון דכשחטא היחיד הציבור כבר ידעו שטעו הרי זה נחשב לשגגה בפנ"ע, והוי חלות שם שגגת יחיד שאינו מצטרף לשגגת הציבור. ונ"מ לענין האם חייב להביא אשם תלוי כשחטא לאחר שהביאו הפר ויש לנו ספק אם הוא נחשב כתולה בב"ד משום שלא ידע דחזרו בהם או כתולה בעצמו דהיה לו לישאל, דקיי"ל דספק חטא ספק לא חטא מביא אשם תלוי ואילו ספק נתכפר או ספק לא נתכפר אינו מביא אשם תלוי. ולר"א יחיד שחטא עפ"י הוראת ב"ד לאחר שהביאו הציבור כפרתן אינו נכלל בשגגת הציבור, אלא חטאו הוי חלות שם חטא היחיד ושגגת יחיד משום דכשחטא כבר נודע לציבור שטעו, והטעם שפטור הוא משום דהוי תולה בב"ד, דמאחר דההוראה נתקבלה ברוב הציבור והיחיד עשה על פי הוראת ב"ד, משו"ה נחשב כתולה בב"ד. והפטור דתולה עצמו בב"ד מהוה חלות דין פטור בפני עצמו, דמאחר שחטא מחמת הוראת ב"ד זה ממעט בחטא שלו, ופטור מחטאת יחיד. משא"כ לפי סומכות החטא של היחיד שעשה ע"פ הוראת ב"ד לאחר שהקריבו את הפר הוי חלות שם חטא הציבור דמצטרף לשגגת הציבור שנתכפר ופטור מקרבן יחיד מחמת כפרת שגגת הציבור (וכסברת הגר"ח זצ"ל), ומשו"ה כאן הו"ל ספק נתכפר או לא נתכפר דאינו מביא אשם תלוי. ואילו ר"א סובר דיחיד שעשה בהוראת ב"ד שפשטה ברוב ישראל פטור מקרבן יחיד משום שהוא תולה בב"ד, ור"א סובר דהחטא מהוה חלות שם חטא היחיד, אך אם הוא תולה בב"ד זה ממעט בחטא ופוטרו מחיוב חטאת יחיד, ומשו"ה ס"ל כאן דיש ספק אם הוא נחשב כתולה בעצמו או כתולה בב"ד הו"ל כספק חטא ספק לא חטא, דהספק הוא אם חייב קרבן או לא, וכספק אכל חלב ספק אכל שומן דמביא אשם תלוי. משא"כ לסומכות הפטור של יחיד שעשה ע"פ הוראת ב"ד הוא משום שמצטרף לכפרת הציבור והקרבן, ולכן כאן הוי ספק נתכפר ספק לא נתכפר ואינו מביא אשם תלוי.
<b>גמ'. מיתיבי פר העלם דבר של צבור ושעירי עבודת כוכבים בתחלה גובין עליהן דברי ר"ש ר' יהודה אומר מתרומת הלשכה הן באין.</b>
<b>הנה</b> קיי"ל (מס' שקלים פ"ד:מ"א) דקרבנות הציבור באין מתרומת הלשכה. ועיין ברמב"ן עה"ת (ויקרא א:ב) וז"ל תקריבו - מלמד ששנים מתנדבים עולה בשותפות. קרבנכם - מלמד שהיא באה נדבת צבור, היא עולת קיץ המזבח הבאה מן המותרות. לשון רש"י. פירש הרב כן, לומר שאם יתנדבו רבים להביא עולה עולת השותפין היא, מה בין שנים המשתתפין בקרבן ובין עשרה ואלף שנשתתפו בו. אבל קיץ המזבח הבאה מן המותרות לב ב"ד מתנה עליהן, ולפיכך היא עולת צבור. והנה לדעתו כל עולה שיביאו רבים, חוץ מן המותרות, דינה כדין עולת השותפין, וטעונה סמיכה בכלם, ונסכים קרבים משלהם. ואולי לדעתו עולת העוף שהיא באה נדבת שנים ואינה באה נדבת צבור, וכן השלמים שאמרו בהם שהשותפין מביאין אותם נדבה ואין הצבור מביאים אותם נדבה (תורת כהנים פרק טז ה), בכלן יכולין הרבים להתנדב להם בתחלה, דעולת השותפין היא נקראת ושלמי שותפין הם נקראין, ולא מעטו אלא שלא יביאו אותן מן הקופות, ואפשר שנאמר, שאם רצו צבור להפריש בתחלה לנדבה, ויגבו אותה כאשר יגבו השקלים לתמידין ומוספין, שתהיה נדבת צבור בעולת בהמה, ואין בה סמיכה, שנתרבה מן הכתוב הזה. וכל זמן שיתנדבו בו רוב ישראל היא נדבת צבור, ואינה בעולת העוף ולא בשלמים, ומעוטן נדונין כיחידים. והוא העיקר עכ"ל. ובמלחמות ה' (ברכות דף יג. מדפי הרי"ף ד"ה אמר הכותב) נקט הרמב"ן דאין הציבור מתפללין תפילת נדבה מפני שאין קרבן ציבור בנדבה, (ודלא כמש"כ בסוף דבריו בפירושו עה"ת), וכ"כ הרמב"ם (פ"א מהל' תפילה ה"י) וז"ל אין הציבור מתפללין תפילת נדבה לפי שאין הציבור מביאין קרבן נדבה עכ"ל.
<b>והנה</b> סברת ר' יהודה דפר העלם דבר בא מתרומת הלשכה הוא דכיון דהוי קרבן ציבור ממילא דינו שבא מתרומת הלשכה, ואילו ר"ש סובר דמכיון דהוי קרבן ציבור שאין קבוע לו זמן אינו בא מתרומת הלשכה אלא דבתחלה גובין עליהן מכל אחד מישראל. אמנם צ"ע דהרי הרמב"ם והרי"ף פסקו דאין הציבור מתנדבין קרבן ציבור, וא"כ צ"ע היאך גובין בתחילה מן הציבור בעד פר העלם דבר דהרי לכאורה בכדי שיחול על הקרבן דין קרבן ציבור בעינן שיבוא מתרומת הלשכה ומ"ש מקרבן ציבור דעלמא שאינו בא בנדבה. וי"ל דשאני קרבן נדבה שאין הציבור מביאין נדבה ולכן אפילו אם יתנו כל הציבור ממון לנדבה לא יחול עליה חלות דין קרבן ציבור אלא הוי רק קרבן השותפין<sup class="footnote-marker">22</sup><i class="footnote">והא דמבאין קרבנות נדבה לקיץ המזבח ממותר השקלים (פ"ד שקלים מ"א) הוא דין מסוים דחל ממילא מדין מותר השקלים, אבל אין הציבור יכולים לנדב קרבנות נדבה מעצמם ולגבות ממון לקרבן ציבור נדבה, ולכן פסק הרמב"ם (פ"א מהל' תפילה ה"י) שאין ציבור מתפללין תפילת נדבה.</i>. משא"כ פר העלם דבר מכיון דהוי חיוב דחל על הציבור אזי יכולים לגבות ממון מהציבור עבור חובתם וחל בו דין קרבן ציבור.
<b>ועוד</b> י"ל דשאני פר העלם דבר דאע"פ דמצד ההקדש אינו קרבן ציבור אלא חלות שם קרבן השותפין מ"מ ההקרבה דהפר חלה עבור הציבור, וחל ביה חלות שם קרבן ציבור מחמת ההקרבה דמכפרת על עון הציבור. אמנם עיין ברמב"ם (פ"ג מהל' מעה"ק ה"י) וז"ל אין סמיכה בקרבנות הצבור חוץ משתי סמיכות, על שעיר המשתלח ועל פר העלם דבר, ושלשה מן הסנהדרין סומכין עליו, ודבר זה הלכה מפי משה רבינו שאין בצבור אלא שתי סמיכות עכ"ל. ומדברי הרמב"ם מוכח דאף לפני ההקרבה חל על פר העלם דבר של ציבור חלות דין קרבן ציבור בעצם הקדשו דרק מהלל"מ חל בו חיוב סמיכה ובלא"ה לא היה בו סמיכה מאחר דהוי חפצא של קרבן ציבור. ועיין ברמב"ם (פ"ד מהל' שקלים ה"ב) שפסק וז"ל אבל פר העלם דבר של צבור ושעירי ע"ז בתחלה גובין להן ואינן באין מתרומת הלשכה עכ"ל, ומוכח דאף בגביית ממון מהציבור עבור חובת הקרבת פר העלם דבר חל בו חלות שם קרבן ציבור, וחל בעיקר ההקדש של פר העלם דבר חלות שם ודין קרבן ציבור. ומוכח כהפירוש הראשון שכתבנו.

Daf 4a

<b>גמ'. אמר ר' יוסי בר אבין ואיתימא רבי יוסי בר זבידא משל דסומכוס למה הדבר דומה לאדם שהביא כפרתו בין השמשות, ספק מבעו"י נתכפר לו ספק משחשכה נתכפר לו, שאין מביא אשם תלוי. ולא מבעיא למ"ד ב"ד מביאין, דלא אפרסמא מלתא, אלא אפילו למ"ד צבור מביאין, דמפרסמא מלתא והוו אמרינן ליה, דהכא כספק מבעוד יום ספק משחשכה, אי שאיל לא אשכח אינש דמשייליה.</b>
<b>עיין</b> ברש"י (ד"ה ספק משחשכה נתכפר לו) וז"ל ולא הוי כפרה מעליא דביום צוותו כתיב דקיימא לן דפטור דאין צריך להביא קרבן אחר וכו', והא הכא (מפני) דבין השמשות לית ביה צד חיוב מעליא דליכא למימר שמא משחשכה נתכפר לו שהרי בין השמשות כהרף עין ואין אדם בעולם יכול לעמוד עליו אם מן היום או מן הלילה ופטור, ה"נ ליכא למימר שמא ממש תולה בעצמו שהרי כבר הורו ב"ד עכ"ל. והקשה הקרן אורה "וגם על מה שפרש"י ז"ל דהמשל הוא כי היכי דבספק מבעוד יום כו' הצד פטור עדיף ה"נ הכא. קשה לי, דמשמע דלרבי יהודה דיש שיעור לביה"ש. ואיכא נמי צד חיוב מעליא הוא חייב באשם תלוי. וזה לא שמענו".
<b>והנה</b> לולא פרש"י לכאורה היה אפשר לפרש את הגמרא דר"ל דרק ספק חטא או לא חטא בלבד מחייב אשם תלוי, ואילו ספק נתכפר בחטאת או לא נתכפר אינו מחייב אשם תלוי, דהיינו שהיתה ביה"ש ספק יום ספק לילה בשעת הבאת החטאת לכפרה. וה"ה בספק תולה בב"ד בכפרת פר העלם דבר, דהוי ספק כפרה ולא ספק חטא דהרי ודאי חטא דמשו"ה אינו מביא אשם תלוי. אולם רש"י לא פירש כך וחילק בין ביה"ש דר' יוסי שאינו מביא אשם תלוי באופן שהביא חטאתו בבין השמשות דהוי ספק יום וספק לילה, לבין ביה"ש אליבא דר' יהודה דאזי כשהביא חטאתו בביה"ש מביא אשם תלוי. ודבריו מחוסרים ביאור, וכדהקשה הקרן אורה.
<b>ונראה</b> לבאר דרש"י סובר דמביאים אשם תלוי בספק נתכפר ספק לא נתכפר, דגם ספק כפרה מחייב אשם תלוי ולא רק ספק חטא ספק לא חטא. וס"ל לרש"י דיש ב' דינים באשם תלוי, דין אחד בספק חטא ספק לא חטא שחל חיוב אשם תלוי מעיקרו בשעת ספק חטא בלי חלות חיוב חטאת, ודין שני של אשם תלוי דחל במי שנתחייב חיוב חטאת בשעת חטאו, אלא שנסתפק לו האם הביא את חטאתו כדינה וכשרה היא או דפסולה היא דהו"ל ספק נתכפר או לא נתכפר, כי באופן הזה חיוב החטאת דמעיקרא כולל אף את החיוב דאשם תלוי שמחוייב להביא באופן דיש ספק אם נתכפר או לא. וזה חידוש בדיני אשם תלוי.
<b>ולפי"ז</b> נראה לבאר אליבא דרש"י הנ"מ בין ספק דביה"ש לר' יוסי דס"ל דביה"ש כהרף עין, דבספק הביא חטאת בביה"ש דר' יוסי פטור מאשם תלוי. ואילו אם הביא את חטאתו בביה"ש דר' יהודה חייב באשם תלוי. דביארנו בשיעורים למס' ברכות<sup class="footnote-marker">23</sup><i class="footnote">עיין ברשימות שיעורים למס' ברכות דף ב. בענין בין השמשות אות ב' - בגדר דין ביה"ש (עמ' מ"ג – מה).</i> דלפי הרמב"ם והריטב"א ביה"ש דר' יהודה אינו ספק של חסרון ידיעה מתי יום ומתי לילה, דזהו הספק אליבא דר' יוסי דס"ל ביה"ש כהרף עין כי יש חסרון ידיעה מתי הרגע דביה"ש. ואילו אליבא דר' יהודה עצם הזמן דבין השמשות הוי חפצא של ספק משום דהוי תרתי דסתרי דחל בביה"ש גם דיני יום וגם דיני לילה, והוי תרתי דסתרי של יום ולילה בערבוביא, ומהווה ספק עפ"י דין. וי"ל דמשו"ה רש"י חילק בין ר' יוסי ור' יהודה לגבי חיוב אשם תלוי. דאם הביא את קרבנו בבין השמשות אליבא דר' יוסי אזי חל ספק מצד הגברא דחסרה לו ידיעה מתי הביא את חטאתו ביום או בלילה, ולפי רש"י כשיש ספק מצד הגברא אם הביא כפרתו או לא אינו מחייב אשם תלוי. ומאידך אליבא דר' יהודה הספק אינו ספק גברא בלבד אלא ספק בחפצא, דעצם החפצא דבין השמשות הוי ספק עפ"י דין וספק נתכפר שחל מחמת ספק בחפצא מחייב אשם תלוי.<sup class="footnote-marker">24</sup><i class="footnote">ויתכן דהביאור בזה הוא כי בדומה לספק חטא שמביא אשם תלוי כשהספק חל מצד החפצא, כלומר בספק אכל שומן ספק אכל חלב או בחתיכה אחת מבין ב' חתיכות כמו"כ ספק בין השמשות אליבא דר' יהודה הוי ספק בחפצא ומחייב אשם תלוי, משא"כ ספק בין השמשות אליבא דר' יוסי הוי חלות ספק גברא וספק של חסרון ידיעה בלבד ואינו מחייב אשם תלוי.</i>
<b>ועוד</b> יתכן לבאר בשיטת רש"י דס"ל דחיוב אשם תלוי הוא כשיש ספק השקול, וביה"ש לר' יהודה הוי ספק השקול דיש תרתי דסתרי בבין השמשות דיש לביה"ש דיני יום ודיני לילה והוי ספק השקול, משא"כ לר' יוסי יש ספק אם הקריב ביום או בלילה, ויש יותר צדדים לומר שהקריב ביום ולא הוי ספק השקול, וכן משמע מדברי רבנו חננאל (דף ד: ד"ה א"ר יוסי בר אבין וכו') שכתב דחזקה ד"כהנים זריזין הן בהו ובחזקת מתכפר קאי", דמאחר שכהנים זריזין הם מסתמא הביאו חטאתו לפני בין השמשות דר' יוסי. ועיין ברא"ש (דף ה: ד"ה סומכות אומר) דמוקמינן היום בחזקתו, דמדין חזקה אמרינן שבשעה שהקריבו את חטאתו עדיין היה יום, ולכן סומכוס סובר דאינו חייב אשם תלוי דלא הוי ספק השקול. וכן משמע ברש"י דיש יותר צד שהקריב ביום וזה מש"כ "לית ביה צד חיוב מעליא דליכא למימר שמא משחשיכה נתכפר". וה"נ כאן הספק יותר נוטה לצד דתולה על דעת ב"ד. ובספק בב' חתיכות א' חלב וא' שומן הוי ספק השקול וחל חיוב אשם תלוי. ולפי ביאור זה יוצא דבכל ספק השקול בכפרה מביאים אשם תלוי כמו בספק השקול בחטא.
<b>אמנם</b> עיין ברמב"ם (פי"ד מהלכות שגגות ה"ה) שכתב וז"ל בית דין שהורו בשגגה ונודעה להם שגגתן בין שהביאו כפרתן בין שלא הביאו כל העושה כפי הוראתן שפשטה ברוב הצבור מאחר שידעו הרי זה מביא אשם תלוי, הואיל והיה לו לשאול בכל עת על דברים שנתחדשו בבית דין ולא שאל הרי זה כמי שנסתפק לו אם חטא או לא חטא, במה דברים אמורים במי שהיה עם בית דין במדינה אבל מי שראה ההוראה והלך למדינה אחרת אף על פי שעשה אחר שידעו פטור מפני שתלה בהן והרי אי אפשר לו לשאול, ולא עוד אלא הנבהל לצאת אף על פי שעדיין לא יצא לדרך ועשה על פיהם מאחר שידעו הרי זה פטור עכ"ל.
<b>ויש</b> לדקדק בלשון הרמב"ם שכתב "הרי זה כמי שנסתפק", דבאמת אין כאן ספק דהרי הוא תולה עצמו בב"ד, אלא דהיה יכול לשאול ולמנוע את עצמו מלחטוא, ולכאו' צ"ע דהרי בכל שגגה יש יכולת לשאול, וכגון בשגגה דאומר מותר, דהיה יכול לשאול שאלת חכם ולברר האם דבר זה מותר או אסור, ומ"מ חייב חטאת, ומ"ש כאן שחייב באשם תלוי. ונראה דבשגגה שלו אין חובת שאלה, אבל ביחיד שעשה עפ"י הוראת ב"ד השגגה היא של ב"ד, והיה צריך לשאול ע"ז, ואם לא שאל הריהו חייב אשם תלוי, דכשחל חיוב שאלה ולא שאל יש מחייב בפנ"ע דאשם תלוי. ונראה דזה נמי כוונת הרא"ש (דף ה: ד"ה ולא מיבעיא) שכתב דזה שלא שאל פושע הוא. דמצד א' הוא פטור מקרבן משום דתולה בב"ד אלא דמצד שני היה לו לשאול ובכה"ג שלא שאל הריהו חייב אשם תלוי. ולפי הרמב"ם יש מחייב בפנ"ע של אשם תלוי כשהיה לו לשאול ולא שאל, וכמש"כ הרמב"ם "הואיל והיה לו לשאול בכל עת על דברים שנתחדשו בבית דין ולא שאל הרי זה כמי שנסתפק לו אם חטא או לא חטא".
<b>ובגמ'</b> בכריתות (דף יז:) מבואר דהמחייב של אשם תלוי הוא משום שהיה אפשר לברר איסורו ולא ביררו, וז"ל א"ר חייא אמר רב היו לפניו שתי חתיכות, אחת של חלב ואחת של שומן, ואכל אחת מהן ואינו יודע איזה מהן אכל חייב; חתיכה ספק של שומן ספק של חלב ואכלה פטור. א"ר זירא מ"ט דרב, קסבר שתי חתיכות אפשר לברר איסורו, חתיכה אחת אי אפשר לברר איסורו עכ"ל. וכמו"כ י"ל דמי שתולה בב"ד דאם היה אפשר לו לברר ולא שאל ונכנס לספק חטא הרי זה מחייבו באשם תלוי. והנה בעלמא חיוב אשם תלוי חל בספק חטא ספק לא חטא, והיכא דיש ב' חתיכות ספק אכל חלב ספק אכל שומן חייב אשם תלוי משום דאיקבע איסורא והיה לו לשאול ולברר. ועיין בתוס' (שם ד"ה מדסיפא) שכתבו וז"ל וגבי שבת ויום חול נמי מצינו למשכח שתי חתיכות כגון שעשה מלאכה בין השמשות דספק יום או לילה וגם איקבע איסורא שעשה מלאכה בבין השמשות קרוב למוצאי שבת דאיקבע איסורא כל היום וגם אפשר לברר איסורא שיוכל לראות לפי ענין המלאכה שפעל בשבת לפי מה שיש כמה עבר מן הלילה ולא עבר ממנה רק מעט ופעל מלאכה רבה א"כ פעל קצת מן היום עכ"ל. ונראה דמכיון דאיקבע איסורא חל חובת שאלה ובירור, ואם לא שאל חייב באשם תלוי. והנה שיטת סומכות היא דבספק נתכפר בבין השמשות פטור מאשם תלוי. וצ"ע מ"ש מחטא בביה"ש ספק חול ספק שבת דחייב באשם תלוי. ונראה דשאני כשחטא בביה"ש שהיה לו לשאול אם זה כבר בין השמשות כשחטא ושלא יחלל שבת מספק, ואם היה שואל היה נמנע מחטא ומכיון דלא שאל חייב באשם תלוי. משא"כ בציור דסמוכות מיירי שכבר חטא אלא שהביא את חטאתו לכפר בבין השמשות, וע"ז ליכא חיוב שאלה כדי לברר, דרק בספק חטא אמרינן שהיה לו לשאול ולברר דהוי ספק איסור כרת ולא בספק כפרה דאינה אלא מצות עשה.
<b>ונראה</b> דלפי הרמב"ם סומכות מיירי בבין השמשות דר' יהודה דאליביה א"א לברר מכיון דהוי ספק בעצם הזמן אי ביה"ש הוי יום או לילה ולכן אין חובת שאלה ואין חיוב אשם תלוי. ועיין בפירוש המשנה להרמב"ם וז"ל ור"א אומר ספק מפני שהיה לו לשאול וכאילו הוא אצלו ספק כמו שאכל ואינו יודע אם חלב אם שומן אכל שאינו חייב אלא אשם תלוי וכו' עכ"ל. ומשמע כהנ"ל דיסוד החיוב דאשם תלוי לר"א חל מחמת דיש חובת שאלה ולא שאל.
<b>גמ'. רב אשי אמר יליף דבר דבר מזקן ממרא, דכתיב ביה בזקן ממרא כי יפלא ממך דבר, לא תסור מן הדבר אשר יגידו לך ימין ושמאל, מה ממרא מן הדבר ולא כל דבר, אף בהוראה דבר ולא כל הגוף.</b>
<b>והנה</b> לגבי זקן ממרא נלמד מפר העלם דבר דחייב רק על הוראה בדבר שזדונו כרת, וחיוב פר העלם דבר נלמד מזקן ממרא דאינו חייב כשעוקר כל הגוף. והנה קיי"ל דבזקן ממרא חל חיוב אפילו אם הוראתו רק נוגע לבסוף לחיוב כרת, וכגון דהורה בנוגע לפרוטה למי היא שייכת דיכול להגיע לידי כרת אם השתמש בפרוטה הזאת לקידושין (עיין ברמב"ם פ"ד מהל' ממרים ה"א – ה"ב), ואילו בחיוב פר העלם דבר בעינן שתהיה ההוראה בדבר שהוא בעצמו איסור שיש בו כרת, וצ"ב מ"ש. וי"ל דזקן ממרא חייב משום עצם ההוראה שהורה כנגד דעת בית דין הגדול בלי לעשות מעשה עבירה כלל, משא"כ בפר העלם דבר שב"ד חייב רק בהדי מעשה עבירה של הציבור, וצריכים לצרף מעשה העבירה של הציבור להוראת ב"ד, וחל צירוף בדבר שיש בו כרת רק אם עצם ההוראה ומעשה העבירה הויין בדבר שיש בו כרת ממש, ולא בדבר שיכול לבוא לידי כרת. משא"כ בזקן ממרא דההוראה עצמה מחייבת אי הויא הוראה בדבר שיכול לבא לידי כרת. ועיין בנצי"ב בס' מרומי שדה שפירש כעין זה<sup class="footnote-marker">25</sup><i class="footnote">עיין במרומי שדה ( דף ד.) וז"ל הנה גז"ש זו מבוארת בסנהדרין (דף פ"ז.), בטעמא דר"מ דאמר אין זקן ממרא חייב אלא בדבר שזדונו כרת. ואף על גב דלא דמי דין זקן ממרא להוראת ב"ד לגמרי אפי' לר"מ, שהרי זקן ממרא חייב אפילו בדבר שאפשר לבוא לידי חיוב כרת, משא"כ בהוראת ב"ד. הא ל"ק, דבהוראת ב"ד לא נגמר החיוב אלא במעשה הקהל, ובעינן שיעברו על דבר שזדונו כרת ממש, משא"כ התם אותו הממרה חייב אפילו לא נעשה כלל על פיו. א"כ אפילו דבר שאפשר לבוא לידי חיוב כרת חייב, דלא גרע מלא נעשה כלל ומכ"מ חייב, משום שעפ"י הוראתו אפשר שיעשה אחד על פיו בדבר שזדונו כרת עכ"ל.</i>.
<b>רב אשי אמר יליף דבר דבר מזקן ממרא, דכתיב ביה בזקן ממרא כי יפלא ממך דבר, לא תסור מן הדבר אשר יגידו לך ימין ושמאל, מה ממרא מן הדבר ולא כל דבר, אף בהוראה דבר ולא כל הגוף. אמר רב יהודה אמר שמואל אין ב"ד חייבין עד שיורו בדבר שאין הצדוקין מודין בו, אבל בדבר שהצדוקין מודין בו פטורין, מאי טעמא זיל קרי בי רב הוא.</b>
<b>יש</b> לעיין האם הדין שהורו ב"ד לעקור כל הגוף כגון שאמרו אין נדה בתורה וכו' הרי אלו פטורין (מפר העלם דבר) הוא אותו הדין דאין חייבין אלא בדבר שאין הצדוקין מודין בו אבל בדבר שהצדוקין מודין בו פטור או דתרי דינים נינהו. ועיין בתוס' (ד"ה בדבר שאין הצדוקין מודין בו) דמבואר דס"ל דב' דינים שונים הם, דבתו מאנסותו או אם חמיו ואם חמותו נלמד מגז"ש ואין הצדוקין מודין בו אבל הוי עקירת כל הגוף. והנה הגדר של דבר שהצדוקין מודין בו היינו דהוי דבר המפורש בתורה שבכתב. והנה לפי תוס' עקירת כל הגוף ודבר שהצדוקין מודין בו הם ב' דינים שונים, דדבר שהצדוקין מודין בו זיל קרי בי רב הוא ואין על זה חלות שם שגגת הוראה אלא הוי טעות בדבר המפורש בתורה ועם הארצות. ואילו עקירת כל הגוף הוי דין בפנ"ע דאינה מחייבת פר העלם דבר, ויש היכי תימצי של עקירת כל הגוף אע"פ שאינו מפורש בתורה, כגון בתו מאנסותו ואם חמיו ואם חמותו דאינם מפורשים בתורה.
<b>ולפי"ז</b> מבואר דדין עקירת כל הגוף נלמד מגזה"כ ואילו דבר שהצדוקין מודין בו נלמד מסברא, דבדבר שהצדוקין מודין בו לא חלה חלות שם הוראה דהוי עם הארצות בעלמא, ואין כאן שגגת הוראה כלל. משא"כ עקירת כל הגוף הויא חלות שם הוראה אלא דיש גזה"כ דפטורין מחיוב פר העלם דבר.
<b>אמנם</b> עיין ברמב"ם בפיה"מ דמשמע קצת דס"ל דעקירת כל הגוף הוי הלכה אחת עם הדין של דבר שהצדוקין מודין בו, שכתב וז"ל הורו ב"ד לעקור את כל הגוף וכו' לא יתחייב בית דין קרבן ויהיו העושים על פיהם פטורין עד שיהיה הדבר אשר שגגו בו אין צדוקין מודים בו, אבל אם היה מבואר עד כדי שצדוקין מודים בו הרי בית דין פטורין, לפי שאין זו נקראת שגגה, אלא היא שכחה, והוא ענין אומרם זיל קרי בי רב אמרינן ליה, ויהיה כל מי שעשה לפי שכחתם חייב קרבן יחיד עכ"ל. ועיין בקרן אורה בסוגיין דנקט דלהרמב"ם יסוד הדין דאין חיוב פר העלם דבר בעקירת כל הגוף הוא מדין זיל קרי ביה רב דעקירת כל הגוף ודין זיל קרי ביה רב הויין הלכה אחת, דעקירת כל הגוף היינו כשעוקר דבר המפורש בתורה.<sup class="footnote-marker">26</sup><i class="footnote">עיין בקרן אורה (דף ד. ד"ה ונעלם באמצע דבריו) וז"ל ומדברי הרמב"ם ז"ל נראה דהא דשמואל דאמר אין ב"ד חייבין עד שיורו בדבר שאין הצדוקים מודים בו אתי לפרושי הא דממעטינן עקירת כל הגוף. וגלי שמואל הטעם משום דכל דבר המפורש בתורה לאו הוראה היא אלא טעות. ולא הוי הוראה אלא בדבר שאינו מפורש בתורה. וכל שמפורש בתורה נקרא עקירת כל הגוף. אף על פי דלא עקרו כל המצוה, כמו הוצאה בשבת או השתחוואה בע"א. כיון דגוף ההוצאה וההשתחוואה נאמר בתורה הרי זו עקירת הגוף. וביטול מקצת נקרא אם הורו בדבר היוצא ממדרש חכמים, כמו דם הלב והשתחואה שאינה בפישוט ידים ורגלים. וכן מושיט וזורק בשבת, דלא נאמר בפירוש בתורה לאיסורא. ולפ"ז יש לומר אם הורו בבתו מאנוסתו להתירא הוי הוראה כיון דאין זה מפורש בתורה וכו' וע' בדברי הרמב"ם ז"ל בפי' המשניות ותראה שכן הוא הדברים לדעתו כמ"ש, דשמואל מפרש למתני' דזה נקרא עקירת הגוף דבר שמפורש בתורה עכ"ל.</i>
<b>והנה</b> יש לעיין בדין דבר שהצדוקים מודים בו דהוי דבר המפורש בתורה שבכתב<sup class="footnote-marker">27</sup><i class="footnote">ואמר רבינו זצ"ל דהגדר של דבר שהצדוקין מודים בו היינו דהוי פשוטו של מקרא ותורה שבכתב, ונראה דאף ההלכה ד"עין תחת עין" הוי ממון זהו פשוטו של מקרא ותורה שבכתב, ונחשב כדבר שהצדוקים מודין בו בנוגע לחיוב פר העלם דבר. ואם ב"ד יורו בשגגה שעין תחת עין הוא ממש הם פטורים, כי הורו לעקור פשוטו של תורה שבכתב, והוי עפ"י דין דבר שהצדוקים מודין בו, ולא איכפת לן מה הצדוקים עצמם אומרים בפירוש הכתוב "עין תחת עין". והראייה דעין תחת עין ממון הוי פשוטו של תורה שבכתב דכתב הרמב"ם בהקדמתו לפיה"מ וז"ל שהפירושים המקובלים מפי משה אין מחלוקת בהם בשום פנים שהרי מאז ועד עתה לא מצאנו מחלוקת נפלה בזמן מן הזמנים מימות משה ועד רב אשי בין החכמים כדי שיאמר אחד המוציא עין חבירו יוציאו את עינו שנא' עין תחת עין ויאמר השני אינו אלא כופר בלבד שחייב לתת כו' פירושים מקובלים מפי משה ויש להם רמז בכתוב ואפשר להוציאם בדרך סברא וזה אין בו מחלוקת אבל כשיאמר האחד כך קבלתי אין לדבר עליו עכ"ל. בביאור שיטת הרמב"ם בפירושים המקובלים ממשה נראה, שבשאר פסוקי התורה שייכי הכללים של שבעים פנים לתורה ואלו ואלו דברי אלקים חיים, כלומר שהפסוקים ניתנים לפירושים שונים, ע"פ פשט רמז דרש וסוד. משא"כ הפסוקים עם הפירושים המקובלים מפי משה רבינו, שאפשר לפרשם רק ע"פ הפירוש המקובל מפי משה רבינו, ולא בדרך אחרת כלל. למשל, בפסוק "עין תחת עין", הפירוש המקובל ממשה רבינו קובע שפשט הפסוק הוא דוקא לשלם ממון ולא להפיל עין תחת עין ממש. וממילא, אסור לפרש את הפסוק דר"ל עין תחת עין ממש, כי הפשט היחידי בפסוק הוא לשלם ממון, ומי שמפרש עין תחת עין ממש הוי מגלה פנים בתורה שלא כהלכה. ונמצא שחיוב החובל לשלם ממון אינו מדיני התורה שבעל פה בלבד אלא גם דין הוא בתורה שבכתב, כי זהו פשוטו של מקרא. וע"ע ברשימות שיעורים למס' ב"ק דף פג: ד"ה חייב עליו משום חמשה דברים.</i> האם ליכא בזה חלות שם הוראה כלל, או"ד דליכא בזה חלות שם הוראת בית דין הגדול, דרק תושבע"פ בלבד נמסרה לבית הגדול וכמש"כ הרמב"ם (פ"א מהל' ממרים ה"א) וז"ל בית דין הגדול בירושלים הם עיקר תושבע"פ והם עמודי ההוראה ומהם חוק ומשפט יוצא לכל ישראל וכו' עכ"ל. ולפי"ז י"ל דליכא חלות שם הוראת בי"ד הגדול בדבר המפורש בתורה שבכתב, דתושב"כ נמסרה לכל ישראל ואין לב"ד הגדול סמכות מיוחדת בתורה שבכתב ורק בתושבע"פ חלה חלות שם הוראת ב"ד הגדול מכיון שהם עיקר תושבע"פ.
<b>אמנם</b> עיין במס' סנה' (דף לג:) בנוגע לדין שאין מחזירין בדיני נפשות לחובה, "דאמר ר' יוחנן והוא שטעה בדבר שאין הצדוקין מודין בו אבל טעה בדבר שהצדוקין מודין בו זיל קרי ביה רב הוא". ומיירי בד"נ בב"ד של כ"ג ולא רק בסנהדרין הגדול, ומוכח דליכא חלות שם הוראה בדבר שהצדוקין מודין בו בכל ב"ד ולא רק בסנהדרין הגדול. ולפי"ז נראה שאפילו אם הורו ב"ד כדין בדבר שהצדוקין מודין בו, דהיינו בדבר המפורש בתורה שבכתב לא חל חלות הוראה, דלא חל חלות שם הוראה על תורה שבכתב בכלל.
<b>גמ'. ואמאי הוצאה הא כתיבא לא תוציא משא מבתיכם.</b>
<b>עיין</b> במסורת הש"ס וז"ל נ"א אל יצא איש ממקומו ביום השביעי עכ"ל. ונראה לומר דשתי הגירסאות תלויות במחלוקת הראשונים. דאליבא דתוס' מס' שבת דף ב. (ד"ה פשט) יש לאו מיוחד לאסור הוצאה בשבת דהיינו הלאו דאל יצא איש ממקומו, דהוצאה אינה נכללת בלאו הכללי דלא תעשה כל מלאכה ביום השבת, כי הוצאה מלאכה גרועה היא, כי אין בה תיקון החפצא ומלאכת מחשבת. ומאידך הרמב"ם (פי"ב הל' שבת ה"ח) אינו מונה לאו מיוחד להוצאה וכולל איסור הוצאה בשאר ל"ט מלאכות האסורות בשבת. והלאו דאל יצא איש ממקומו הרמב"ם מפרש דבא לאסור תחומין י"ב מיל בשבת. ולפי תוס' שפיר גרסינן בגמ' דידן הלאו דאל יצא איש ממקומו, ואילו להרמב"ם לא גרסינן את הלאו הזה, אלא הפסוק בירמיה (פי"ז) לא תוציא משא מבתיכם.
<b>אך</b> קשה אליבא דהרמב"ם דהרי דברי תורה מדברי קבלה לא ילפינן, וא"כ מה לי שאיסור הוצאה כתוב בספר ירמיה הרי לא ילפינן מדברי קבלה איסורין, ולכאורה לשיטתו הוצאה אינה איסור הכתוב מפורש בתורה. ונראה דדברי תורה מדברי קבלה לא ילפינן היינו להחיל על הדבר חלות שם איסור דאורייתא ואיסור לאו מה"ת. אמנם דברי קבלה שפיר מהווים חלות שם תורה שבכתב. ודין דבר שהצדוקין מודין בו ר"ל דהוי חלות שם תורה שבכתב, וא"כ שפיר חשבינן להוצאה לחפצא של תורה שבכתב, והוי דבר שהצדוקין מודין בו מכיון דיש פסוק בירמיה שכתוב בו איסור הוצאה.<sup class="footnote-marker">28</sup><i class="footnote">וי"ל דלכן התיר הרמב"ם (פ"א מהל' תלמוד תורה ה"ז) ללמד נביאים וכתובים בשכר מדין לימוד תורה שבכתב ואסור ללמד תורה שבעל פה בשכר (עיין בהגהות הגר"א ברמב"ם שם דפוס פרנקל, ובב"ח סימן רמ"ה ד"ה היה מנהג בעיר), דבהל' תלמוד תורה נביאים וכתובים הו"ל תורה שבכתב כחמשה חומשי תורה. (רבינו זצ"ל)</i>
<b>גמ'. דאמרי הוצאה הוא דאסור הכנסה מותר ואב"א דאמרי הוצאה והכנסה הוא דאסירא מושיט וזורק שרי.</b>
<b>אליבא</b> דתוס' (שבת דף ב. ד"ה פשט, וד"ה מי) הוצאה הויא אב מלאכה והכנסה הוי תולדה, ומשו"ה הכנסה אינה מפורש בקרא ועקירתה מחייבת. ואילו להרמב"ם (פי"ב מהל' שבת ה"ח) בין הוצאה ובין הכנסה הויין חלות שם אב אחד. ומ"מ אם עקרו הכנסה ולא הוצאה הו"ל עקירת מקצת הגוף שאינו מפורש בקרא וחייבים.
<b>והנה</b> מושיט וזורק לכו"ע הן תולדות הוצאה, ולשאר הראשונים האב"א רק מוסיפה תולדות מושיט וזורק על תולדות הכנסה, והוי אותו תירוץ כמו הכנסה. ואילו לרמב"ם י"ל דהאב"א פליג על התירוץ דהכנסה, דמכיון דהכנסה הוי אב כמו הוצאה עקירת הכנסה נחשבת כעקירת כל הגוף המפורש בתורה, ומשו"ה אוקמה בעקירת מושיט וזורק דהויין תולדות ולא אב.
<b>גמ'. תנן יש עבודת כוכבים בתורה אבל המשתחוה פטור, ואמאי המשתחוה הא כתיבא דכתיב לא תשתחוה לאל אחר, דאמרי כי אסירא השתחויה כדרכה, אבל שלא כדרכה שריא. ואיב"א דאמרי השתחויה גופה כדרכה הוא דאסיר דאית בה פשוט ידים ורגלים, הא השתחויה דלית בה פשוט ידים ורגלים שריא.</b>
<b>והנה</b> יש מחלוקת בראשונים האם יש ב' איסורים בעבודה זרה, איסור לעבוד ע"ז כדרכה ואיסור בפנ"ע לעבוד ע"ז שלא כדרכה, או דהויין רק לאו אחד (עיין ברמב"ם וברמב"ן בספה"מ ל"ת ה'). ונראה דאם עבודה זרה כדרכה ועבודה זרה שלא כדרכה נמנין כב' איסורים נפרדים - אזי יש חלות שם איסור אחד לעבוד עבודת פנים לשם ע"ז, דהיינו זביחה, זריקה הקטרה והשתחויה לשם עבודה זרה אפילו באופן שאין הדרך של עבודה זרה זו לעבודה בכך, ונלמד איסור זה מהפסוק זובח לאלוהים יחרם בלתי לה' לבדו. ויש עוד איסור עבודה זרה בפנ"ע לעבוד ע"ז בצורה דזוהי דרך עבודה לע"ז זו, וכגון זורק אבן למרקוליס ופוער עצמו לפעור. ולפי השיטה דיש לאו אחד הכולל בתוכו ב' אופנים של איסור לעבוד ע"ז אזי י"ל דהא דחייבין ב"ד פר העלם דבר כשהורו ב"ד דהשתחויה שלא כדרכה שריא, הוא משום דהאיסור לעבוד ע"ז שלא כדרכה בעבודת פנים והאיסור לעבוד עבודה זרה כדרכה נכללים בלאו אחד ואזי ההוראה דהשתחויה שלא כדרכה שריא הו"ל קיום מקצת וביטול מקצת, אבל אי הוו ב' לאווין נפרדים אזי לכאורה הו"ל כעקירת הגוף דבהוראתם דהשתחויה שלא כדרכה שריא ב"ד עוקרים את האיסור דזובח לאלוהים יחרם. ויתכן דזוהי המחלוקת בין הלישנא קמא והאבעית אימא, דלפי הל"ק האיסור לעבוד ע"ז שלא כדרכה בעבודת פנים והאיסור לעבוד עבודה זרה כדרכה נכללים בלאו אחד, ולכן ההוראה דהשתחויה שלא כדרכה שריא הו"ל כקיום מקצת וביטול מקצת, ואילו האב"א ס"ל דהוו ב' לאווין נפרדים ועקירת השתחואה שלא כדרכה הו"ל כעקירת הגוף. וע"ז תירצו בגמ' דאמרי השתחואה גופה כדרכה אסור היינו כי רק השתחויה בפישוט ידים ורגלים אסורה ואילו השתחואה בלי פישוט רגלים שריא, דר"ל דהשתחואה שהיא כדרכה כלומר בצורה של השתחואה דהיינו בפישוט ידים ורגלים אסור, ואילו השתחואה בלא פישוט רגלים מותר. וההוראה להתיר השתחואה לע"ז בלי פישוט ידים ורגלים הו"ל עקירה במקצת וקיום במקצת.
<b>ומבואר</b> מהגמ' דחל חיוב ע"ז אפילו בהשתחואה בלי פישוט ידים ורגלים. ועיין ברמב"ם (פי"ד מהלכות שגגות ה"ב) וז"ל כן אם טעו ואמרו המשתחוה לעבודה זרה בפישוט ידים ורגלים הוא החייב שנאמר בו לא תשתחוה לאל אחר אבל הכורע על הארץ ולא פשט ידיו ורגליו הרי הוא מותר הרי אלו חייבין עכ"ל, וכן פסק הרמב"ם (פ"ו מהל' ע"ז ה"ח) דחייב משום ע"ז בהשתחואה בלי פישוט ידים ורגלים, וז"ל כל המשתחוה לה' על האבנים המפוצלות בלא פישוט ידים ורגלים אינו לוקה אלא מכין אותו מכת מרדות, אבל לעבודת כוכבים אחד השתחויה בפישוט ידים ורגלים או בלא פישוט ידים ורגלים משעה שיכבוש פניו בקרקע נסקל עכ"ל. ואילו במקדש בעינן פישוט ידים ורגלים כדאיתא במשנה (יומא סו.) "והכהנים והעם העומדים בעזרה, כשהיו שומעים שם המפורש שהוא יוצא מפי כהן גדול, היו כורעים ומשתחוים ונופלים על פניהם" דהכהנים משתחוים ונופלים על פניהם בפישוט ידים ורגלים, וצ"ע מ"ש.
<b>והנה</b> עיין ברמב"ם (פ"ו מהל' עבודת כוכבים ה"ו – ה"ח) וז"ל וכן אבן משכית האמורה בתורה אף על פי שהוא משתחוה עליה לשם לוקה שנאמר ואבן משכית לא תתנו בארצכם להשתחות עליה מפני שהיה דרך עובדי כוכבים להניח אבן לפניה להשתחות עליה, לפיכך אין עושין כן לה', ואינו לוקה עד שיפשוט ידיו ורגליו על האבן ונמצא כולו מוטל עליה שזו היא השתחויה האמורה בתורה, במה דברים אמורים בשאר הארצות אבל במקדש מותר להשתחות על האבנים שנאמר בארצכם בארצכם אי אתם משתחוים על האבנים אבל אתם משתחוים על האבנים המפוצלות במקדש, ומפני זה נהגו כל ישראל להציע מחצלאות בבתי כנסיות הרצופות באבנים או מיני קש ותבן להבדיל בין פניהם ובין האבנים, ואם לא מצא דבר מבדיל בינו ובין האבן הולך למקום אחר ומשתחוה או שוחה על צדו ומטה כדי שלא ידביק פניו באבן.  כל המשתחוה לה' על האבנים המפוצלות בלא פישוט ידים ורגלים אינו לוקה אלא מכין אותו מכת מרדות, אבל לעבודת כוכבים אחד השתחויה בפישוט ידים ורגלים או בלא פישוט ידים ורגלים משעה שיכבוש פניו בקרקע נסקל עכ"ל. וצ"ב מהו יסוד החילוק בין איסור השתחויה על אבן משכית ואיסור השתחויה לעבודה זרה.
<b>ונראה</b> לבאר דיסוד איסור השתחואה באבן משכית בגבולין הוא דאסור להשתחוות בגבולין באופן שדומה לקיום השתחואה שבמקדש, וכדאיתא בגמ' מגילה (דף כב:) "ותניא ואבן משכית לא תתנו בארצכם להשתחות עליה, עליה אי אתה משתחוה בארצכם, אבל אתה משתחוה על אבנים של בית המקדש", ומבואר דאסור להשתחוות בגבולין על רצפת אבנים אבל במקדש מותר להשתחוות על אבן. ומכיון דקיום השתחואה במקדש הוא בפישוט ידים ורגלים נלמד איפוא דבגבולין פישוט ידים ורגלים על רצפת אבנים זוהי מעשה עבירה. דעיין בגמ' מגילה (דף כב:) "ת"ר קידה על אפים, כריעה על ברכים השתחויה זו פישוט ידים ורגלים", וילפנין דהשתחואה היא בפישוט ידים ורגלים מדכתיב הבא נבא אני ואמך ואחיך להשתחוות לך ארצה. ועיין ברמב"ם (פ"ב מהל' מלכים ה"א) שכ' כבוד גדול נוהגין במלך, ובהל' ה' (שם) כתב וז"ל ועומדין לפניו ומשתחוים ארצה עכ"ל, ונראה דהשתחואה ארצה היא מהוה מעשה של ניהוג הכבוד הכי גדול כלפי המלך, וי"ל דלכן בביהמ"ק חלה מצוה מיוחדת של השתחואה וכדכתיב "והשתחוית לפני ה' אלוקיך", דמכיון שבביהמ"ק הוא עומד לפני ה' צריך לעשות המעשה הכי גדול של השתחואה וכבוד, והוא ק"ו ממלך בשר ודם, ולכן במקדש אין עושים קידה וכריעה אלא דוקא השתחוואה ארצה בפישוט ידים ורגלים. והשתחואה במקדש מהווה קיום של יראת ה' וכבוד ה'. ונראה דאיסור השתחוואה באבן משכית בגבולין היינו לעשות מחוץ למקדש מה שהוא מהווה קיום השתחוואה במקדש, ולכן האיסור הוא דוקא בפישוט ידים ורגלים. אמנם בעבודה זרה חל איסור השתחואה אפילו בלי פישוט ידים ורגלים, ואף בקידה חל איסור, דגם זה נקרא השתחואה ומעשה עבודה זרה להתחייב עליה, דבעבודה זרה חייב מיתה אף על מקצת עבודה, וכדמבואר בגמ' סנה' (דף סה.) דחייב אף על שחיטת סימן א' לעבודה זרה, וה"נ לגבי השתחואה חייב אף על קידה אע"פ דלא הוי קיום השתחואה בשלימות. דדוקא קיום השתחואה במקדש מחייב השתחואה בשלימות בפישוט ידים ורגלים.

Daf 4b

<b>גמ'. בעי רב יוסף אין חרישה בשבת, מהו מי אמרינן כיון דקא מודו בכולהו מלתא, כביטול מקצת וקיום מקצת דמי, או דלמא כיון דקא עקריין ליה לחרישה כל עיקר, כעקירת גוף דמי.</b>
<b>והנה</b> בפשטות מספק"ל לר' יוסף אי עקירת מלאכה אחת הוי כעקירת כל הגוף או לא. והנה הרמב"ם (פי"ד מהל' שגגות ה"ב) פסק דעקירת מלאכה אחת הוי ביטול מקצת וקיום מקצת וז"ל או שעקרו אב מאבות מלאכות והורו שאינה מלאכה, הרי אלו חייבין עכ"ל, וצ"ע דבפשטות מסקינן בתיקו, וא"כ היאך פסק דהוי ביטול במקצת וקיום במקצת וחייבין פר העלם דבר דהו"ל לפסוק לקולא דלא יביאו קרבן דיתכן דהוי חולין בעזרה, כיון דהוי איבעיא דלא איפשטא דמסקינן בתיקו.
<b>והנה</b> יש לעיין האם כל ל"ט מלאכות בשבת אסורים מלאו אחד דלא תעשה כל מלאכה ומהווים חלות שם איסור מלאכה אחד אלא שחלוקים הם מצד מעשה העבירה, וכמו שמצינו בנוגע לאיסור אכילת נבילה (ספה"מ מצות ל"ת ק"פ ועיין ברמב"ם פ"ד מהל' מאכלות אסורות ה"א – ה"ב) דנבלת שה נבלת צבי ונבלת איל וכדומה דכולם נכללו בלאו אחד דנבילה, אלא דיש כמה אופנים שונים במציאות היאך לעבור על הלאו, וה"נ לגבי מלאכה בשבת. או"ד דכל מלאכה ומלאכה הוי חלות שם איסור מלאכה בפנ"ע, והל"ט מלאכות הם ל"ט איסורים שונים בפנ"ע. ונפ"מ לענין התראה, האם צריך להתרות על המלאכה המסוימת או לא. ועיין בתוס' (סנה' סג. ד"ה על) דהקשו למה העושה מלאכה ביו"ט לוקה ואינו נחשב ללאו שבכללות. והנה איסור נבילה אינו נחשב כלאו שבכללות אע"פ דיש הרבה אופנים האיך לעבור על האיסור, משום דהוי איסור אחד של אכילת נבילה עם אופנים שונים דנבילה במציאות. ומוכח מקושיית התוס' דס"ל דכל מלאכה ומלאכה הוי איסור בפנ"ע ולכן הקשו דהו"ל לאו שבכללות, דגדר לאו שבכללות היינו שיש כמה איסורים שונים הנכללים בלאו אחד כמו שמצינו בלאו דלא תאכלו על הדם דנכללו בו איסור אכילה מן הבהמה קודם שתצא נפשה, איסור לאכול בשר קדשים לפני זריקת הדם, איסור להברות על הרוגי ב"ד, ואיסור לסנהדרין שהרגו את הנפש לטעום כלום כל אותו היום (עיין הגמ' סנהדרין דף סג.). ולפי"ד התוס' י"ל דצריך התראה נפרדת על כל מלאכה<sup class="footnote-marker">29</sup><i class="footnote">ועיין בתוס' ב"ק דף ב. ד"ה ולרבי אליעזר, ועיין ברשימות שיעורים שם. ועיין בתוס' רי"ד שבת דף קלח. ד"ה משום מאי מתרין וז"ל כיון דהבערה לחלק יצאת כאילו כתיב לאו אכל מלאכה ומלאכה דמי, והוו להו כמו לאווין דחלב ודם שהן חלוקים זה מזה, וצריך להתרות על חלב משום חלב ועל הדם משום דם, וכך על כל מלאכה ומלאכה עכ"ל.</i>, ולפי"ז י"ל דעקירת מלאכה אחת הוי כעקירת כל הגוף, מאחר דהוי חלות שם איסור מלאכה בפנ"ע.
<b>ולפי</b> תוס' יש לבאר איבעית רב יוסף דמספק"ל האם עקירת כל הגוף תלוי בלאו, ומכיון דמלאכת חרישה נכללת בלאו א' עם שאר מלאכות שבת משו"ה עקירתה הויא עקירת מקצת הגוף. או"ד דהגדר דעקירת כל הגוף תלוי בחלות שם איסור ומעשה המלאכה, ומכיון דכל מלאכה מהווה שם איסור בפנ"ע אזי עקירת מלאכת חרישה הויא עקירת כל הגוף.
<b>אמנם</b> להרמב"ם (פ"א מהל' שבת ה"ב, ופ"ז מהל' שבת ה"ז) א"צ להתרות על מלאכה מסוימת בשבת אלא על איסור חילול שבת ואיסור מלאכה באופן כללי, ולדידיה כל המלאכות נכללים באיסור אחד – לא תעשה כל מלאכה<sup class="footnote-marker">30</sup><i class="footnote">עיין במנחת חינוך מצוה ל"ב ס"ק א' שדייק מהרמב"ם (פי"ב מהל' סנהדרין ה"ב) דהתראה היא להתרות בו שהיא עבירה ושחייבים עליה מיתת ב"ד או מלקות וממש"כ הרמב"ם (פ"ז מהל' שבת ה"ז) דאין חילוק בין אב לתולדה אלא קרבן בלבד ולא כתב דתולדה צריך להתרות משום האב משמע דא"צ להתרות בשם האב וכמו"כ דא"צ להתרות משום התולדה ג"כ רק צריך להתרות סתם זה שאתה עושה הוא מלאכה וחייבים עליו ועוברים משום לאו דל"ת כל מלאכה. וכן משמע מהירושלמי סנה' פ"ה ה"א וז"ל ראוה מחלל שבת אמרו לו הוי יודע שהוא שבת והתורה אמרה מחלליה מות יומת וכו' עכ"ל. ועיין עוד בס' הררי קדם ח"ג סימן ב' אות ג', וסימן ס"ח אות א'.</i>. ויתכן דנידון הגמ' האם עקירת מלאכה הוי כעקירת כל הגוף תלוי בשאלה זו אי יש לכל מלאכה ומלאכה חלות שם איסור בפנ"ע או דכולם נכללים באיסור בחלות שם איסור מלאכה אחת. (דזוהי מחלוקת בין תוס' והרמב"ם), דלהרמב"ם דס"ל דכל המלאכות נכללות בחלות שם איסור מלאכה אחת כדמוכח מהא דסובר שא"צ התראה מסוימת על כל מלאכה במסוים, י"ל דיש רק ל"ט אופנים בהיכי תימצי היאך לעבור על האיסור של לא תעשה כל מלאכה, ולשיטתו י"ל דבעוקר מלאכה אחת, דהיינו שעוקר רק א' מהאופנים בהיכי תימצי היאך לעבור על האיסור של לא תעשה כל מלאכה בשבת לא הוי כעקירת כל הגוף, ולכן הרמב"ם פסק דהוי ביטול מקצת וקיום מקצת.<sup class="footnote-marker">31</sup><i class="footnote">ולפי הרמב"ם צ"ע למה מסתפק רב יוסף האם עקירת מלאכת חרישה הויא עקירת כל הגוף או לא, והרי להרמב"ם כל הל"ט מלאכות הויין חלות שם איסור מלאכה אחת, וא"כ מהו הצד לומר דעקירת מלאכת חרישה הויא עקירת כל הגוף. וצ"ל דמכיון דהויא מעשה מלאכה בפני עצמה ומשו"ה חל חלות שם מלאכה בפנ"ע, סד"א דהויא כעקירת כל הגוף, דמאחר דחרישה הוה חלות שם מלאכה בפני עצמה עקירתה הויא עקירת כל הגוף. ולכאורה יש סמך לכך מהדין דמלאכות חלוקות לענין מספר חטאות (פ"ז מהל' שגגות ה"ז) וז"ל וכל היודע שהיום שבת ושגג במלאכות ולא ידע שמלאכות אלו אסורות וכו' ועשה מלאכות הרבה חייב חטאת על כל אב מלאכה ומלאכה עכ"ל. וה"ה לענין העלם דבר.</i>
<b>גמ'. ת"ש יש נדה בתורה אבל הבא על שומרת יום כנגד יום פטור, ואמאי הא עקריין לשומרת יום כנגד יום כל עיקר, אמר לך רב יוסף שומרת יום דקאמרין כדשנין.</b>
<b>והנה</b> שומרת יום כנגד יום הויא זבה קטנה, ויש חילוק לגבי דיני ספירה וקרבן בין זבה קטנה לבין זבה גדולה, ואילו לגבי איסור ביאה זבה קטנה אסורה לבעלה כזבה גדולה ונדה, דכולן נאסרו בלאו אחד (כדפסק הרמב"ם פ"ד איסורי ביאה ה"ב). אמנם נראה מהגמ' דנדה וזבה גדולה וזבה קטנה הם ב' שמות נפרדים לענין פר העלם דבר ואע"פ שבנוגע לאיסור ביאה זבה ונדה הן נכללים בלאו אחד, מכל מקום הן ב' שמות נפרדים משום שהן ב' חלות שם וחפצא שונים בהלכות טומאה, ולכן הגמ' מדמה שומרת יום לחרישה דאע"פ דכל מלאכות שבת נאסרו בלאו ואיסור אחד של "לא תעשה כל מלאכה" לשיטת הרמב"ם, (עיין ברמב"ם במנין המצות הקצר ריש הל' שבת אות ב', ובפ"א מהל' שבת ה"ב, ובפ"ז מהל' שבת ה"ז, ובמנ"ח מצוה ל"ב ס"ק א'), מ"מ כל מלאכה הוי מעשה איסור בפני עצמו, ומשו"ה כל מלאכה ומלאכה מהווה חלות שם בפנ"ע, וכמו"כ י"ל בנוגע לאיסור זבה גדולה וזבה קטנה דאע"פ שנאסרו באיסור לאו אחד לגבי איסור ביאה מ"מ הן ב' שמות נפרדים לגבי חיוב פר העלם דבר.
<b>והביאור</b> בזה הוא דהשאלה אי הוראת ב"ד הוי עקירת כל הגוף או ביטול מקצת וקיום במקצת, אין זה תלוי בכמה לאווין יש, אלא דתלוי בחלות שם האיסור ומהו החפצא של העבירה, וחרישה הוי מעשה עבירה מיוחדת בפנ"ע, דיש בל"ט מלאכות בשבת ל"ט מעשה עבירות נפרדים אפילו אם כולן נכללין בלאו אחד דלא תעשה כל מלאכה, ומכיון דמצד מעשה העבירה הן חלוקים זה מזה, עקירת כל מלאכה ומלאכה מהווה עקירת כל הגוף וה"ה דשומרת יום כנגד יום וזבה גדולה הם ב' שמות נפרדים דחלין בגברא משום דבהלכות טומאה יש ב' שמות - חלות שם זבה קטנה וחלות שם זבה גדולה, ולפיכך הו"ל כעקירת כל הגוף.
<b>ועוד</b> יש להוסיף דהנה נדה היא גם טמאה וגם אסורה לבעלה, ולתוס' (ב"ק דף יא. ד"ה דאין) האיסור של נדה לבעלה אינו קשור לטומאה שעליה<sup class="footnote-marker">32</sup><i class="footnote">דכתבו התוס' (ב"ק יא. ד"ה אין) וז"ל וא"ת לר"א דאמר חוששין משום דאין מקצת שליא בלא ולד וכו' היכי דמי אי ברה"ר אפי' בחד ספיקא מטהרין ואי ברה"י אפי' בספק ספיקא נמי טמא דהא תנן (טהרות פ"ו מ"ד) כל ספיקות שאתה יכול להרבות ברה"י אפי' ספק ספיקא טמא. וי"ל דשמעתין איירי לענין לאוסרה על בעלה עכ"ל. ומבואר דלפי תוס' במקום שיש ספק ספיקא ברה"י לענין אם אשה נטמאה בטומאת נדה (או זבה או יולדת) - הדין נחלק, דלגבי איסור ביאה לבעלה פוסקים לקולא שטהורה, אבל לגבי דיני טומאה וטהרה פוסקים שטמאה. ומשמע דס"ל דחלות שם נדה לענין טומאה וחלות שם נדה לגבי איסורי ביאה הם שני שמות נפרדים ואינם תלויים זב"ז.</i>, והכוזרי (מאמר ג' אות מ"ט) ג"כ נקט דאיסור נדה לבעלה אינו מחמת טומאת נדה<sup class="footnote-marker">33</sup><i class="footnote">ועיין בקובץ הערות יבמות סימן ל"ט, ובאתוון דאורייתא (כלל כ"א). וברשימות שיעורים להל' נדה בפתיחה להלכות נדה בענין טומאת נדה ואיסור נדה.</i>, דהרי יש ב' פרשיות שונות בתורה – דטומאת נדה מובא בפ' תזריע, ואילו איסור ביאה לבעלה מובא בפ' אחרי מות קדושים, ולשיטת הראב"ד (עיין ברא"ש פ"ד נדה סימן א' ובתורת הבית להרשב"א בית שביעי שער חמישי) זבה הפולטת שכבת זרע טובלת ומותרת לבעלה ואסורה מה"ת בקדשים מחמת טומאה. ומבואר משיטתו דחלוק דין טומאה מדין איסור ביאה לבעל. וי"ל דמצד איסור ביאה לבעלה נדה וזבה קטנה הריהן איסור לאו אחד, אבל מצד הלכות טומאה נדה וזבה קטנה הויין ב' שמות, דדינהם חלוקים לגבי טומאה. ומשו"ה הו"ל כעקירת כל הגוף מאחר דהויין שמות נפרדים בהל' טומאה.
<b>ולפי"ז</b> י"ל דהביאור בגמ' הוא דאי עקירת מלאכת חרישה נחשבת כעקירת כל הגוף אע"פ דיש בל"ט מלאכות בשבת רק איסור אחד של "לא תעשה כל מלאכה" מ"מ מכיון דמעשה המלאכה דחרישה חלוק משאר הל"ט מלאכות לכן חרישה מהוה חלות שם מלאכה בפנ"ע ועקירת מלאכת חרישה הו"ל עקירת כל הגוף, א"כ י"ל דאף שינוי השם בהל' טומאה נמי יהיה נחשב כעקירת כל הגוף, ואע"פ דבנוגע לאיסור לבעלה נדה וזבה שומרת יום הויין איסור אחד.
<b>והנה</b> עיין בירושלמי דעקירת מלאכה אחת הו"ל כעקירת כל הגוף, דעיין בירושלמי (פרק א הלכה ג) וז"ל ולא נמצאת עוקר כל שם הוצאה א"ר שמואל בר רב יצחק בשאמרו גרוגרת מותרת ושתי גרוגרות אסורות ואתייא כמאן דמר הכנסה והוצאה אחת היא ברם כמאן דמר הכנסה והוצאה שתים הן. ולא נמצאת עוקר כל שם הכנסה וכו' עכ"ל.
<b>ויש</b> לדקדק דמבואר בירושלמי דעקירת איסור הוצאה בשבת לגמרי הויא כעקירת כל הגוף. ואילו אם אמרו ב"ד שהוצאה אסורה והכנסה מותרת אזי זה תלוי דאי הוצאה והכנסה הן שתיים הוי עקירת כל הגוף ואי הוצאה והכנסה הויין מלאכה אחת אזי זה נחשב ביטול במקצת וקיום מקצת, ולפי הירושלמי עקירת אב מלאכה אחת הוי כעקירת כל הגוף דתלוי בחלות שם מלאכה. ונראה לבאר דאי הוצאה והכנסה הן אחת – א"כ גדר האיסור היינו חילוף רשויות והעברת חפץ מרשות לרשות והוי חלות שם איסור מלאכה אחת, ולכן עקירת א' מהם (או הוצאה או הכנסה) הוי ביטול במקצת וקיום מקצת, ואי הוצאה והכנסה הן שתיים אזי הוצאה והכנסה הם ב' איסורי מלאכה שונים דחלוקים ביסוד גדרם - דיש איסור בפנ"ע של הוצאה דהיינו להוציא מרה"י לרשות הרבים - ואיסור בפנ"ע של הכנסה להכניס חפץ מרה"ר לרה"י, ולכן עקירת אחת מהן הו"ל עקירת כל הגוף, משא"כ אם מלאכה אחת הן דאזי כשביטלו א' מהן הוי קיום במקצת וביטול במקצת. ולפי"ז משמע דאליבא דהירושלמי עקירת חרישה בשבת הויא עקירת כל הגוף מאחר דחרישה מהוה חלות שם מלאכה בפנ"ע.
<b>והנה</b> תוס' נקטו דאם אמרו ב"ד שבתו מאנסותו מותרת אזי הוי עקירת כל הגוף, דתוס' הקשו למה בעי הלכה שדבר המפורש בתורה לא הוי הוראה תיפוק ליה משום דהוי עקירת כל הגוף, ותי' דנ"מ לאם חמיו וחמותו ובתו מאנסותו, דבתו מאנוסתו לא מוזכר בתורה אבל היא איסור בפנ"ע והוי עקירת כל הגוף. והק' הקרן אורה דאיתא בגמ' סנה' (דף פז:) דזקן ממרא שעקר את דין בתו מאנוסתו והורה לעשות חייב משום זקן ממרא, והרי הדין דב"ד שהורו חייבים רק בביטול מקצת וקיום במקצת ילפינן מזקן ממרא, וא"כ צ"ע למה זקן ממרא חייב אם עקירת בתו מאנוסתו נחשבת כעקירת כל הגוף. ועוד הק' הקרן אורה דמ"ש מאומר שומרת יום אסורה רק ביום ראייתה ולא בלילה דהוי ליה ביטול מקצת וקיום במקצת, והרי המתיר בתו מאנוסתו נמי מודה דבתו מאשתו אסורה וא"כ להוי כביטול מקצת וקיום במקצת, וצ"ע מ"ש דהיתר של בתו מאנוסתו הוי כעקירת כל הגוף והרי לא התירו את איסור בתו מאשתו, וא"כ להוי כביטול מקצת ועקירת מקצת.
<b>והנה</b> מסברא היינו אומרים דאם הגדר של עקירת כל הגוף תלוי במעשה העבירה אזי י"ל דכשהתירו בתו מאנוסתו בלבד הרי זה נחשב כביטול במקצת וקיום במקצת, דלגבי איסור ביאה דבתו – בתו מאנוסתו ובתו מאשתו נכללים תרווייהו באיסור ביאה דבתו, והרי בת אחת התירו (בתו מאנוסתו) ובת שנייה אסורה (בתו מאשתו), ולכאורה הו"ל ביטול במקצת וקיום במקצת בנוגע למעשה העבירה. אולם אי נימא דהגדר של עקירה במקצת או עקירת כל הגוף תלוי ביסוד ההוראה ובהל' לימוד תורה בנוגע למשא מתן והבירור של ההלכה וההוראה, ובעצם הגדר של האיסורים, אזי י"ל דהתרת בתו מאנוסתו הוי עקירת כל הגוף, דמצד המשא ומתן ולימוד תורה וגדר חלות האיסור אזי האיסור דבתו מאנוסתו ובתו מאשתו הויין ב' שמות של איסור נפרדים – דיש חלות שם איסור של בתו מאנוסתו – דיסוד האיסור הוא רק משום בתו מדין שאר בשר, ואילו בבתו מאשתו אסורה היא גם משום האיסור דאשה ובתה – שהיא בת אשתו, דהרי ישנן ב' דיני עריות מה"ת עריות דשאר בשר ועריות מחמת קידושין, ואם הב"ד התירו בתו מאנוסתו הם אמרו שערות הבת חלה רק מחמת קידושין ולא מחמת שאר בשר בלבד, ומשו"ה עקירת שם אחד של איסור בתו מאנוסתו נחשבת כעקירת כל הגוף, דבתו מאנוסתו הוי שם ערוה בפנ"ע שהאיסור חל מצד שהיא בתו שהיא שאר בשרו, משא"כ בתו מאשתו הוי שם ערוה בפנ"ע מצד שהיא בת אשתו והקורבה היא מחמת הקידושין שנתפסו באם, דאיסור הבת חל מפאת קידושי האם ולא משום שאר בשר בלבד והוי חלות שם הוראה אחרת בהגדרת איסור הבת. וי"ל דהנידון האם זה נחשב עקירת כל הגוף תלוי אם זה נמדד במעשה העבירה דאזי היתר בתו מאנסותו הוי קיום מקצת וביטול מקצת, או דתלוי בחלות שם וגדר האיסור דאז נחשב כעקירת כל הגוף. ונראה דבזקן ממרא החיוב תלוי במעשה עבירה דאם ההוראה היא לעשות עבירה דהוי ביטול מקצת הריהו חייב, ואם ההוראה היתה שבתו מאשתו אסורה ובתו מאנסותו מותרת מכיון דמצד מעשה העבירה הוי רק ביטול במקצת הריהו חייב. ואילו הוראת ב"ד הגדול וחיוב פר העלם דבר תלוי אף בידיעה – דבעינן ידיעת הטעות וגם ידיעת החטא. דלהרמב"ם כשמזכירים להם לב"ד שטעו ולא הכירו מדעתם שטעו אינן חייבים פר העלם דבר דאין זה נחשב "ידיעת הטעות", ובהוראת ב"ד מצד הוראה לעשות את העבירה בתו מאנוסתו הוי ביטול מקצת וקיום מקצת, אבל מצד ההוראה ולימוד התורה ועצם גדר האיסור עקירת בתו מאנוסתו הוי עקירת כל הגוף, דב"ד טעו וחשבו דאין חלות האיסור של בתו חל אלא מחמת קידושין ולא משום איסור עריות דשאר בשר. ואילו בזקן ממרא החיוב תלוי רק בהוראה לעשות למעשה - ומכיון שהורה הזקן ממרא שבתו מאנוסתו מותרת ואילו בתו מאשתו אסורה הרי זה קיום במקצת וביטול במקצת וחייב, ואילו בחיוב פר העלם דבר של ציבור הוראת ב"ד שבמשא ומתן מחייבת, ובהוראה שבמשא במתן ולימוד התורה ויסוד הגדר של האיסור הו"ל עקירת כל הגוף.
<b>ויש</b> להביא ראייה לזה דבהוראת ב"ד וחיוב פר העלם דבר ההוראה שבמשא ומתן מחייבת, דעיין במשנה (דף ד:) "הורו ב"ד, וידע אחד מהן שטעו ואמר להן, טועין אתם, או שלא היה מופלא של ב"ד שם, או שהיה אחד מהן גר או ממזר או נתין, וכו' ה"ז פטור, שנאמ' כאן עדה ונאמר להלן עדה, מה עדה האמורה להלן כולן ראוין להוראה, אף עדה האמורה כאן עד שיהיו כולן ראוין להוראה". ומבואר דאי הורו סנהדרין בשגגה בדבר שזדונו כרת ושגגתו חטאת ועשו הקהל על פיהם אך אחד מהסנהדרין היה גר הם פטורין מקרבן פר העלם דבר, דבעינן שיהיו כולן ראוין להוראה. ועיין בירושלמי (הוריות פ"א ה"ד) וז"ל מתניתא כרבי, דרבי אמר אין לך מעכב אלא מופלא של בית דין בלבד כתיב (במדבר טו:כ) והיה אם מעיני העדה מי שהוא עשוי עינים לעדה. כתיב (שם יא:טז) והתיצבו שם עמך מה את לא גר ולא נתין ולא ממזר אף הן לא גרים ולא נתינים ולא ממזרים ולא עבדים. ניחא גר. ממזר בית דין ממנין ממזרין, רב הונא אמר בשעברו ומינו, רבי חנניה רבי מנא חד אמר בתוך שבעים, וחרנה אמר חוץ לשבעים. מאן דמר חוץ לשבעים ניחא, ומאן דמר בתוך שבעים הא חוץ לשבעים לא, מכיון שאינו ראוי להורייה נעשה כאבן עכ"ל. והנה הירושלמי מקשה וכי ממנין גר וממזר בסנהדרין, כלומר דהיאך יש היכי תימצי דהורו ב"ד הגדול והורה עמהם גר והרי אין ממנין גר לסנהדרין. ותירצו דמיירי בעברו ומינו, חד אמר חוץ לשבעים וחד אמר בתוך שבעים. וצ"ב לפי המ"ד דמינוהו חוץ לשבעים א"כ למה ב"ד פטורין מפר העלם דבר, והרי לכאורה יש כאן ב"ד הראויין להוראה בלי הגר. וי"ל דאף למ"ד שמינוהו חוץ לשבעים היינו שלא מינו את הגר להיות דיין בסנהדרין להורות לעשות בגמר הדין, ובנוגע למנין של גמר הדין הרי הוא מחוץ לשבעים, אולם מינו את הגר להשתתף במשא ומתן, ומ"מ ב"ד פטורים על שגגת הוראה אע"פ שהגר לא הצטרף להוראה לעשות למעשה. ומוכח דהמשא ומתן הוי חלק מהמחייב בחיוב דשגגת הוראה וחיוב פר העלם דבר, ביחד עם ההוראה לעשות בגמר הדין, והחיוב תלוי גם במשא ומתן וגם בהוראה לעשות. ומאחר שהשתתף הגר במשא ומתן אין המשא ומתן מחייב פר העלם דבר.<sup class="footnote-marker">34</sup><i class="footnote">עיין ברשימות שיעורים לסנהדרין (דף ב. ד"ה סנהדרין גדולה היתה של שבעים ואחד וקטנה של עשרים ושלשה) דאליבא דהרמב"ם יש שתי עמידות למנין בסנהדרין מנין ראשון למשא ומתן מצד הוראה בדיני התורה, ולמנין זה גר וקרובים כשרים, ומנין שני להורות לעשות בגמר הדין דלזה גר וקרובים פסולים.</i> ולפי"ז נראה לומר דמצד המשא ומתן ולימוד התורה היתר בתו מאנוסתו נחשבת כעקירת כל הגוף. וכ"ז בנוגע להוראת ב"ד הגדול וחיוב פר העלם דבר. מאידך זקן ממרא אינו חייב משום שגגת הוראה אלא משום שהורה הוראה לעשות כנגד הפסק של ב"ד הגדול, והוא תלוי בעצם שם האיסור ומעשה העבירה ובתו מאנוסתו הוי שם איסור א' עם בתו מאשתו, ואילו חיוב פר העלם דבר הוא משום הוראת ב"ד הגדול בשגגה, ואי הורו לעקור את כל הגוף פטורים. ובנוגע להוראת היתר בתו מאנוסתו מצד המשא ומתן ולימוד התורה הו"ל עקירת כל הגוף.
<b>והנה</b> יש שני דינים בסנהדרין הגדול: א) סנהדרין הגדול הוי ב"ד הדן דיני נפשות, שדנין כה"ג ונביא שקר ועיר הנדחת וכו' וכדמבואר במשנה בסנה' (דף ב.) דיש דינים המסורים לב"ד הגדול, ב) סנהדרין הגדול הם עמודי ההוראה ותושבע"פ, דכשיש ספק בדיני התורה באים לב"ד הגדול כדי שיורו ויבררו מהו דין התורה, ולימוד התורה ופירוש התורה נמסרה לב"ד הגדול, כמש"כ הרמב"ם (פ"א הלכות ממרים ה"א) וז"ל בית דין הגדול שבירושלים הם עיקר תורה שבעל פה, והם עמודי ההוראה ומהם חק ומשפט יוצא לכל ישראל עכ"ל. והגר"מ זצ"ל אמר דגר פסול לדון משום דאינו נתמנה לשררה דכתיב "לא תשים עליך איש נכרי", אבל גר יכול להיות גדול הדור, וראוי להצטרף לסנהדרין הגדול להשתתף בחלק של הוראה של המשא מתן לברר מהו הלכות התורה, וכדחזינן משמעיה ואבטליון דכתב הרמב"ם שגרי צדק היו ואעפ"כ הן היו חלק מסנהדרין (עיין הקדמת הרמב"ם למשנה תורה). וצ"ע דהרי אין ממנין גר לסנהדרין, וצ"ל דגר רק פסול לדון ואינו נתמנה לדיין הדן, אבל גר אינו נפסל לענין הוראה בדיני התורה, דסנהדרין הם עיקר עמודי הוראה ותושבע"פ וגר לא נפסל לזה דזה תלוי בגדלות בתורה. וי"ל דזה כוונת הירושלמי "ניחא גר", כלומר דאפשר למנות גר לסנהדרין הגדול לענין משא ומתן והוראת לימוד התורה, אבל לא להיות דיין לגמור את הדין ולהורות לעשות. אמנם כדי להתחייב בשגגת הוראה צריך שכל הדיינים בסנהדרין יהיו ראויין להורות, דלגבי שגגת הוראה ילפינן מגז"ש עדה עדה דבעינן דיין שבסנהדרין הראוי לדון, וגר פסול לדון. ולכן אף אם הגר רק השתתף במשא ומתן הב"ד פטורין מהפר דבעינן שיהיו כל הדיינים צריכים להיות כשרים לדון גמר דין ולהורות לעשות ולגבי זה גר פסול.
<b>ועוד</b> הקשה הירושלמי דאין ממנין ממזר, וצ"ל דהקושיא היא דממזר אינו יכול להימנות לסנה' בכלל, ואינו נמנה לסנהדרין אף להשתתף במשא ומתן משום דהוי פסולי קהל. והירושלמי מתרץ שעברו ומנו חד אמר מחוץ לשבעים, דס"ל דממזר אינו מצטרף ומתמנה לסנהדרין בכלל אף לא לענין משא ומתן ובירור ההלכה, אלא דהדיינים שבסנהדרין יכולים להתייעץ אתו בלבד. ויש מ"ד שממזר מצטרף בתוך ע', ולשיטתו אין חילוק בין ממזר לגר, דשניהם מתמנים לסנהדרין בנוגע למשא ומתן והוראת דיני התורה בתורת בירור הלכות התורה, ופטור משגגת הוראה משום דאינו ראוי להיות דיין הדן ופוסק למעשה דין על הנידונים.
<b>משנה. הורו ב"ד, וידע אחד מהן שטעו ואמר להן, טועין אתם, או שלא היה מופלא של ב"ד שם, או שהיה אחד מהן גר או ממזר או נתין, או זקן שלא ראוי לבנים ה"ז פטור, שנאמ' כאן עדה ונאמר להלן עדה, מה עדה האמורה להלן כולן ראוין להוראה, אף עדה האמורה כאן עד שיהיו כולן ראוין להוראה.</b>
<b>ומבואר</b> דלהתחייב בחיוב פר העלם דבר של ציבור צריך שיהא שם מופלא של ב"ד. אמנם לא מצינו דבעינן שיהא שם מופלא שבב"ד לחיוב זקן ממרא או שאר הוראות של ב"ד הגדול. וצ"ע מ"ש חיוב פר העלם דבר דבעינן שיהא שם מופלא שבבית דין משאר הוראות הב"ד וחיוב זק"מ. וי"ל דהתם ההוראה היתה הוראה כפי הדין ומשו"ה לא בעינן שיהא שם מופלא שבב"ד כדי שתחול חלות שם הוראה, משא"כ בחיוב פר העלם דבר דההוראה היתה הוראה בטעות בעינן שיהא שם מופלא שבב"ד בכדי שתחול חלות שם הוראה. דאם לא היה שם מופלא שבבית דין יתכן לומר דאילו היה שם היו שואלין אותו ולא היו טועין. ורק אם היה שם המופלא שבב"ד אזי חלה חלות שם הוראה על השגגת הוראה בדומה לדין דבעינן שפשטה הוראתם בכל הציבור, דע"י שההוראה התפשטה בציבור נקבעה חלות שם הוראה אע"פ שטעו בהוראתם.
<b>משנה. הורו ב"ד ועשו כל הקהל או רובן על פיהן מביאין פר, ובעבודת כוכבים מביאין פר ושעיר דברי ר"מ, ר' יהודה אומר י"ב שבטים מביאין י"ב פרים, ובעבודת כוכבים מביאין י"ב פרים ושנים עשר שעירים.</b>
<b>לפום</b> ריהטא נראה דלר"מ יסוד החיוב של קרבן פר העלם דבר הוא מפאת הצירוף של השגגת הוראה והחטא - דהחטא של הקהל מצטרף לב"ד, וחיוב הפר חל על הב"ד מפני שהם גרמו את החטא, ולכן ס"ל לר"מ שב"ד מביאים את הפר. ואילו לר' יהודה הציבור מחויב להביא הקרבן, משום דהחיוב קרבן חל על החוטאים<sup class="footnote-marker">35</sup><i class="footnote">עיין בירושלמי (פ"א ה"ח) וז"ל ר"מ אומר חובת ב"ד היא ר' יהודה אומר חובת ציבור היא עכ"ל.</i>, ועוד סובר ר' יהודה דכל שבט ושבט מביא קרבן בפנ"ע.
<b>משנה. ר' יהודה אומר ז' שבטים שחטאו מביאין ז' פרים ושאר שבטים שלא חטאו מביאין על ידיהן פר, שאף אלו שלא חטאו מביאין ע"י חוטאין ר"ש אומר ח' פרים.</b>
<b>ופרש"י</b> (בד"ה רבי יהודה אומר ז' שבטים שחטאו מביאין ז' פרים ושאר שבטים שלא חטאו מביאין פר פר על ידיהם) וז"ל כלומר פר לכל שבט ושבט ואמר בגמרא דז' דקאמר ר' יהודה לאו דוקא דהוא הדין לשבט אחד שחטא על [פי] הוראת בית דין הגדול שהשאר שבטים שלא חטאו מביאין על ידיהן פר פר ואיידי דקאמר ר"מ ז' דאיהו בעי רובא ממש קא"ר יהודה נמי עכ"ל. ומבואר דר' יהודה סובר דחל דין גרירה כלומר דשבט א' שחטא גורר ומחייב את שאר כל השבטים להביא פר.
<b>ועיין</b> בגמ' מסכת פסחים (דף עט: – דף פ.) "גופא הרי שהיו ישראל מחצה טהורין ומחצה טמאין הללו עושין לעצמן והללו עושין לעצמן. היו טמאין עודפין על הטהורין אפילו אחד יעשו בטומאה, לפי שאין קרבן ציבור חלוק. רבי אלעזר בן מתיא אומר אין היחיד מכריע את הציבור לטומאה, שנאמר לא תוכל לזבח את הפסח באחד שעריך. רבי שמעון אומר אפילו שבט אחד טמא ושאר כל השבטים טהורים הללו עושין לעצמן והללו עושין לעצמן. מאי טעמא דרבי שמעון קסבר שבט אחד איקרי קהל. רבי יהודה אומר אפילו שבט אחד טמא ושאר כל השבטים טהורין יעשו בטומאה, שאין קרבן ציבור חלוק. רבי יהודה סבר שבט אחד איקרי קהל, והוו להו פלגא ופלגא ואין קרבן ציבור חלוק, ועבדי כולהו בטומאה". ויש לעיין האם שיטת ר' יהודה בפר העלם דבר, דשבט א' שחטא מחייב את שאר השבטים בפר היא לשיטתו בפסחים דכששבט א' טמא יעשו כולם בטומאה.
<b>ועיין</b> בירושלמי (הוריות פ"א ה"ו) וז"ל שבט אחד גורר כל השבטים וכו' ר' יהודה אומר שבט אחד גורר כל השבטים ור' שמעון אומר אין שבט א' גורר כל השבטים וכו' א"ר חייא בר בא כשם שהן חלוקין כאן כך הם חלוקין בטומאה עכ"ל. ומבואר מדברי הירושלמי דר' יהודה השווה דין קרבן פסח בטומאה לדין פר העלם דבר, דלר"י אם שבט א' טמא הדין הוא כאילו רוב הציבור טמאים וכל הציבור מביאים קרבן פסח בטומאה, וחכמים ס"ל דבעינן רוב ציבור, ואילו לר"ש בשבט אחד טמא חל דין ציבור להקריב בטומאה מדין יחיד נדחה ואין ציבור נדחה, אבל אין דין גרירה לגרור את כל שאר השבטים שיקריבו את הפסח בטומאה אלא הללו עושין בפנ"ע והללו עושין בפנ"ע. משא"כ ר' יהודה סובר דאם שבט א' טמא אזי כל ישראל עושין הפסח בטומאה מדין גרירה. וכן נחלקו כאן בפר העלם דבר - דר"ש סובר דשבט א' שחטא אותו שבט מביאים פר העלם דבר ולא שאר השבטים שלא חטאו דליכא דין גרירה, ואילו ר' יהודה סובר דחל דין גרירה דכל השבטים חייבים בפר העלם דבר – ולשון הירושלמי הוא - "כשם שהן חלוקין כאן (בהוראה) כך הן חלוקין בטומאה".<sup class="footnote-marker">36</sup><i class="footnote">ברם עיי"ש בהמשך דברי הירושלמי דגירסת הירושלמי דר"י היא דהללו עושין לעצמן והללו עושין לעצמן, ולכאורה זה כנגד גירסת הבבלי דלר"י חל דין גרירה דכולן עושין בטומאה. ולכאורה היא גירסא משובשת דהרי ר"י סובר דיש דין גרירה, וכל הי"ב שבטים חייבים בפר.</i>
<b>ויל"ע</b> ביסוד המחלוקת בין ר' יהודה ור"ש. ונראה אליבא דהירושלמי דר"ש סובר דיש אפשרות עפ"י דין שיהיו שני ציבורים בישראל – כגון ציבור טמא וציבור טהור, ואילו לר' יהודה יש רק חלות שם ציבור אחד. ולר"ש דוקא כשיש רוב הציבור אז חל חלות שם ציבור אחד והמיעוט ג"כ מביא פסח בטומאה, משום דחל דין רובו ככולו והמיעוט טהורים בטל לציבור הטמאים דהוי רוב, והויין ביחד חלות שם ציבור אחד דכלל ישראל, ומשו"ה כולם מביאים קרבן פסח בטומאה. אך במחצה על מחצה יש ב' ציבורים – ציבור טמא וציבור טהור, ודיניהם שונים דאין ציבור א' גורר את הציבור השני, ולכן הללו עושין לעצמן והללו עושין לעצמן. ואילו לר' יהודה ליכא אלא חלות דין ציבור אחד. ושבט אחד לבדו קובע חלות שם כלל ישראל ושאר השבטים מצטרפים אליו להיות חלק מאותו חלות שם ציבור של כלל ישראל. ולכן לר' יהודה כשחל שם ציבור דכלל ישראל כולם שווים בין לענין קרבן פסח ובין לענין חיוב פר העלם דבר. ברם כ"ז אליבא דהירושלמי דפליגי ר"י ור"ש בין לענין פסח הבא בטומאה ובין לענין פר העלם דבר וס"ל דנחלקו ר"י ור"ש האם שייך שני ציבורים בכלל ישראל או לא. דלר' יהודה ליכא ב' ציבורים בכלל ישראל, ואילו ר"ש ס"ל דיש אפשרות שיהיו ב' ציבורים בכלל ישראל. אך הבבלי אינו משווה את שתי המחלוקות דהרי הסוגיא בפסחים אינה מביאה את המחלוקת בנוגע לפר העלם דבר, והסוגיא בהוריות אינה מביאה את המחלוקת בנוגע לקרבן פסח. ולפי הבבלי יש לבאר פלוגתתם לגבי קרבן פסח, דר"י נמי סובר דיתכן דיש ב' ציבורים בישראל כמו שסובר ר"ש אלא דס"ל דחל דין שאין קרבן ציבור חלוק – ולכן כולם מקריבים קרבן ציבור בטומאה, ור"ש חולק על הדין שאין קרבן ציבור חלוק. ובפר העלם דבר אליבא דהבבלי יתכן דר"י נמי סובר דשבט א' הוי קהל בפני עצמו אלא דחל דין גרירה, דחטא השבט הא' גורר את שאר השבטים להביא פרים מחמת אותו שבט שחטא, אך לר"י לא אמרינן דאותו שבט שחטא הוי חלות שם כלל ישראל כולו, והוא דין מסוים בכפרת פר העלם דבר של ציבור.
<b>והנה</b> בנוגע לפר העלם דבר סובר ר"י די"ב שבטים מבאים י"ב פרים. ולכאורה ס"ל דכל שבט ושבט מהווה חלות שם קהל וציבור לעצמו, ומשו"ה כל שבט ושבט חייב בפנ"ע בפר העלם דבר. אך פירוש זה קשה, דהרי ר"י סובר (לעיל ג:) דפר העלם דבר מתרומת הלשכה הן באים, ותרומת הלשכה מיועדת לקרבנות ציבור דכלל ישראל ולא לחיובי שבט ושבט לבדו. ולכן מסתבר דלר"י החיוב להביא י"ב פרים חל על כל כלל ישראל כולו, אלא שחל דין להביא י"ב פרים כנגד י"ב שבטים, והחיוב הוא על כל הי"ב שבטים להביא י"ב פרים, ומה שכל שבט מביא פר א' היינו רק דין במעשה הבאת הקרבן, דכל שבט מביא פר, אבל חלות החיוב הוא על כלל ישראל שהם המביאים של כל הי"ב פרים.
<b>והנה</b> לעיל (ג:) פליגי ר"ש ור"י, דלר"ש בפר העלם דבר דעלמא בתחלה גובין עליהן ולר"י מתרומת הלשכה הן באין. ונראה דלר"ש דבתחלה גובין עליהן אזי יתכן דכששבט אחד חטא ומביא פר העלם דבר לבדו אזי גובין את הממון מאותו שבא לבדו שהם חייבים ולא מכל כלל ישראל. ובאמת לפי"ז יש לעיין אליבא דר"ש האם בכהאי גוונא הקרבן הוי קרבן ציבור או קרבן השותפין, דלכאורה חלות שם קרבן ציבור חל רק בקרבן של כל כלל ישראל ולא בקרבן של קהל וציבור בעלמא של שבט אחד. ומסתבר דלר"ש כששבט אחד חטא דאזי גובין הממון מאותו שבט לבדו דהו"ל קרבן השותפין ולא חלות שם קרבן ציבור. ומאידך אליבא דר"י דס"ל דמתרומת הלשכה הן באין מסתבר דפר העלם דבר דעלמא הויין קרבן ציבור, דתרומת הלשכה היא ממונם של כלל ישראל וממנה מביאים קרבנות ציבור בכל השנה. ולפי"ז י"ל דלר"י אע"פ שמביאים י"ב פרים אין הפשט דהויין י"ב קרבנות השותפין נפרדים ושחל חיוב בפנ"ע על כל שבט ושבט להביא פר, אלא דס"ל דחל חיוב על כלל ישראל להביא י"ב פרים כנגד מנין השבטים, והויין חלות שם קרבן ציבור דבאין מתרומת הלשכה. וכמו"כ אליבא דר"י (לקמן ה:) כששבט אחד חטא דמביאים י"ב פרים, הי"ב פרים הויין חלות שם קרבן ציבור אחד עבור כל כלל ישראל. ולפי"ז מסתבר לומר דר' יהודה סובר דשבט אחד מיקרי חלות שם כלל ישראל ושאר השבטים נגררים אחריו, דכולם ביחד הויין כלל ישראל, כמו השבט האחד שחטא דחל בו חלות שם כלל ישראל. והוא כשיטת הירושלמי בביאור שיטת ר' יהודה.
<b>אך</b> אליבא דר"ש י"ל דכששבט אחד חטא דהשבט לבדו מביא פר העלם דבר וגובין הממון מאותו השבט, הקרבן הוי חלות שם קרבן השותפין ולא קרבן ציבור. אמנם עיין בשיעורים לעיל (ג:) דהוכחנו דלר"ש דבתחלה גובין מכל ישראל קרבן פר העלם דבר דעלמא הוי קרבן ציבור ולא קרבן השותפין. ולפי"ז יוצא דלר"ש כשרוב כלל ישראל חטאו דבתחלה גובין ממונם הקרבן הוי קרבן ציבור, ואילו כששבט אחד חטא דמביא פר לבדו הו"ל קרבן השותפין ולא קרבן ציבור.
<b>והיכא</b> שרוב הקהל חטאו אף לרשב"א (דף ה.) חל דין גרירה דחיוב פר העלם דבר חל אף על המיעוט שלא חטאו ובירושלמי אי' "ונסלח לכל עדת בנ"י כי לכל העם בשגגה אף למיעוט שלא חטאו". ונראה דקרבן ציבור מכפר על כל הציבור ואף על המיעוט שלא חטאו, דפר העלם דבר הוי חלות כפרת הציבור ואין הכפרה חלה רק עבור הרוב שחטאו אלא חלה כפרה עבור כל כלל ישראל.
<b>ומסתבר</b> דהבבלי ס"ל נמי כהירושלמי דהמחלוקת בין ר"י ור"ש הוא האם שייך שני ציבורים בכלל ישראל או רק ציבור אחד. אמנם לכולי עלמא שבט אחד מהוה חלות שם ציבור מדאיקרי קהל, אך לר"ש השבט מהווה חלות שם ציבור וקהל בפני עצמו, ואילו לר' יהודה שבט מהווה חלות שם ציבור דכלל ישראל וכל שאר בנ"י נגררים אחריו דכולם מהווים ציבור אחד דכלל ישראל ביחד עם השבט.

Daf 5a

<b>משנה. הורו ב"ד ועשו ז' שבטים או רובן על פיהן מביאין פר, ובעבודת כוכבים מביאין פר ושעיר, דברי ר"מ, רבי יהודה אומר ז' שבטים שחטאו מביאין ז' פרים ושאר שבטים שלא חטאו מביאין על ידיהן פר, שאף אלו שלא חטאו מביאין ע"י חוטאין. ר"ש אומר ח' פרים, ובעבודת כוכבים ח' פרים וח' שעירים, פר ושעיר לכל שבט ושבט, פר ושעיר לב"ד.</b>
<small>א</small>
<b>שיטת ר' מאיר</b>
<b>פרש"י</b> (דף ה. בד"ה הורו בית דין ועשו שבעה שבטים או רובו) וז"ל של כל שבט ושבט דשבעה שבטים וכגון דהוי רובן של ישראל מביאין פר וכו' דברי רבי מאיר [דס"ל] ב"ד מביאין פר ולא צבור עכ"ל. ומבואר דלרש"י ר"מ בעי רובן של ישראל מצד האוכלסיא וגם רוב שבטים, דבעינן תרי רובא. ושיטתו צ"ב. ונראה דלרש"י בעינן תרי רובי מתרי דיני, דמדין בעל הקרבן שהוא כלל ישראל בעינן רוב אוכלסין דישראל, דפר העלם דבר הוי קרבן ציבור כדין קרבנות ציבור דעלמא דמקריבין קרבנות ציבור עבור כל האוכלסין דישראל, והנה בעלמא מביאים קרבנות ציבור מתרומת הלשכה שהוא ממון של כל האוכלסין דישראל ולא ממון של השבטים. ומשו"ה מצריך רש"י רובן של ישראל. ואילו מדין שגגת ציבור דכלל ישראל בעינן רוב השבטים, כי חיוב פר העלם דבר דשגגת כלל ישראל מיוסד בחלות שם קהל, ושם קהל מתייחס לשבטי ישראל, והוא דין מסוים בדין שגגת ציבור וחיוב פר העלם דבר.
<b>אמנם</b> הרמב"ם כתב בפירוש המשנה וז"ל ואמרו או רובן ר"ל רוב מנין אנשי ישראל ואע"פ שזה הרוב ממעוט מנין השבטים וכו' עכ"ל. ומבואר דלפי הרמב"ם כשיש ז' שבטים שחטאו אזי לא בעינן רוב ישראל ואם יש רוב ישראל שחטאו ל"צ רוב שבטים דברוב א' סגי. והנה לרש"י ר"מ מצריך תרי רובא כדי לחייב בפר העלם דבר, ואילו הרמב"ם סובר דבחד רוב סגי. ונראה דלרש"י הציבור צריך כפרה אע"פ שב"ד הם בעלי הקרבן והמביאים של הקרבן, ולכן בעינן דרוב הציבור יחטאו, דכפרת הקרבן חלה נמי עבור כלל ישראל ולא רק לב"ד, ומשו"ה בעינן שרוב עדת בנ"י יחטאו, דהיינו שכלל ישראל יחטאו, והפר דמביאים ב"ד מכפר על עדת בנ"י שחטאו. אמנם בחטא והשגגה בעי ר"מ רוב שבטים דתלוי בקהל, ודין קהל דכלל ישראל תלוי בשבטים, ומשו"ה ר"מ בעי רוב שבטים נמי, דהיינו קהל ישראל. ועוד י"ל דבפרשת עבודה זרה ופרשת העלם דבר כתיב "קהל" דהיינו שבט, וכתיב "אם כל עדת ישראל ישגו" עדת ישראל – דהיינו כלל ישראל, ולכן בעי לר"מ תרי רובא. ואילו להרמב"ם ר"מ ס"ל דבחד רוב סגי – דהיינו או רוב קהל (שבטים) או רוב ציבור. אמנם ר"מ סובר דשבט לבדו אינו "קהל" אלא או רוב ציבור או רוב שבטים הוי "קהל". ואילו ר' יהודה ור"ש ס"ל דשבט מיקרי קהל, ונחלקו האם חל דין של גרירה דלר"י חל דין גרירה, ולר"ש ליכא דין גרירה.
<small>ב</small>
<b>ר"ש ור"י</b>
<b>עיין</b> בגמ' דלר"ש כל שבט שחטא הוי ציבור בפנ"ע, ואם חטאו ז' שבטים אזי כל שבט ושבט מביא קרבן פר העלם דבר משלו מלבד הפר שקרב עבור ב"ד, ולכן ז' שבטים שחטאו מביאין ח' פרים. ועיין ברש"י (דף ה: ד"ה אמרי הב"ע וד"ה אלא לאו ר"ש) דרק אם יש רוב שבטים וגם רובן של ישראל שחטאו אזי לר"ש כל שבט ושבט מביא פר בפנ"ע, ובפחות מז' שבטים שחטאו או פחות מרוב ישראל אזי מביאין רק פר א' (מלבד הפר של ב"ד). ועיין בתוס' (ד"ה כגון שחטאו ו') דהקשו על רש"י דצ"ע מ"ט מביאים רק פר אחד. ונראה דהטעם בזה הוא דלר"ש ההלכה דכל שבט ושבט הוי קהל וציבור בפנ"ע לחייב מנין פרים לכל שבט ושבט חל רק אם הם נכללים בתוך כלל ישראל - דכשכל כלל ישראל מעורב בחטא (דיש רוב ישראל ורוב שבטים ורובו ככולו) אזי כל שבט ושבט הוי חלות שם קהל, ומחלקים את כל כלל ישראל לי"ב שבטים, וי"ב חלקים נפרדים, וכל שבט ושבט שחטא מביא פר בעצמו, ואם ז' שבטים חטאו מביאים ז' פרים. אמנם בדליכא תרי רובא דליכא רוב שבטים ורוב הקהל שחטאו אזי חייבים להביא פר אחד בלבד משום דר"ש נמי סובר כשיטת ר' יהודה דשבט אחד הוי שיעור בחלות שם ציבור של כלל ישראל, דאם שבט א' חטאו אזי הרי זה נחשב לחטא הציבור של "כלל ישראל" וחייבים בפר העלם דבר משום דשבט א' הוי פחות שבשיעורים בשיעור חלות שם "כלל ישראל" בדומה לשיעור כזית באכילה, ור"ש סובר דרק כשכל כלל ישראל כולם חטאו אזי מתחלק החיוב בין כל הי"ב שבטים, משא"כ כששבט אחד לבדו חטא (או כשחטאו פחות מרוב השבטים) אזי מביאים רק פר אחד. דבאופן זה לא מחלקים את כלל ישראל לי"ב שבטים שונים, אלא דשבט אחד בעצמו מיקרי "קהל", דהיינו שהשבטים שחטאו שהם פחות מז' שבטים הם ציבור בפני עצמם בתוך כלל ישראל המחייב את כלל ישראל כולו בפר אחד כאילו כל כלל ישראל חטאו, אך אין החיוב מתחלק לי"ב שבטים כי מאחר שלא חטאו רוב השבטים לא מחלקים את החיוב של פר העלם דבר לי"ב שבטים לחייב כל שבט ושבט בפר, ועד ששה שבטים מיקרי "קהל" לחייב כלל ישראל כולו רק בפר אחד בלבד.<sup class="footnote-marker">37</sup><i class="footnote">ברם י"ל באופן אחר, דרש"י לשיטתו דמחייב רק כשיש רוב אוכלסין דישראל שחטאו, ולכן כשיש ז' שבטים שחטאו דיש רוב שבטים אזי חל חיוב על השבטים מדין רוב שבטים, ומביאים ז' פרים לכל שבט ושבט שחטא. ומאידך כשפחות מז' שבטים חטאו אבל חטאו רוב אוכלסין דישראל חל חיוב על כלל ישראל להביא פר אחד מדין דרובו ככולו. ולפי"ז א"צ שיחטא שבט א' אלא שיחטאו רוב אוכלסין דישראל, משא"כ לפי"ד רבינו זצ"ל בעינן שיחטא שבט אחד, ולא סגי בחטא של רוב אוכלסין דישראל. אמנם בפשטות י"ל דכשחטאו רוב אוכלסין דישראל הו"ל שגגת הציבור וחל חיוב על כלל ישראל כולו להביא פר אחד, וכפשוטו של מקרא.</i> ואילו ר'"י ס"ל דחל דין גרירה לחייב את כל שאר השבטים, שאם שבט א' חייב אזי חל חיוב על כלל ישראל כולו מדין גרירה. ולכן ר' יהודה סובר דאם שבט אחד חטא אזי כל כלל ישראל מחוייבים להביא י"ב פרים מדין גרירה. ואילו ר"ש סובר דליכא דין גרירה אלא דכשרוב השבטים חטאו אזי חל חיוב על כל השבטים שחטאו להביא פרים לכל שבט ושבט שחטא.
<b>והנה</b> לר"י שבט א' מחייב את כל שאר השבטים בחיוב פר העלם דבר מדין גרירה, וחל חיוב על כל הציבור כולו להביא י"ב פרים כנגד י"ב שבטים. ואילו ר"ש סובר דכל שבט שחטא נתחייב להביא פר בפנ"ע. ויש לעיין מהו הדין אם שבט א' מסרב להביא פר האם שאר השבטים מביאים במקומן או לא, ויתכן דזה תלוי במחלוקת שבין ר"י ור"ש, דלר"י דחל דין גרירה חל חיוב על כל הציבור להביא י"ב פרים, דכפרת הקהל היא לכל הציבור, ואם שבט א' אינו מביא אזי שאר השבטים חייבים להביא פר במקומן<sup class="footnote-marker">38</sup><i class="footnote">דמבואר לעיל בגמ' דף ג: דלר"י הפרים באים מתרומת הלשכה והויין ממונם של כלל ישראל, דכל כלל ישראל הוי הבעלים דכל הפרים, ופשיטא דגם אם שבט א' מסרב חייבים כל כלל ישראל להביא י"ב פרים כנגד מנין השבטים.</i>. משא"כ לר"ש דס"ל דישנן י"ב ציבורים נפרדים וליכא דין גרירה אזי מסתבר דכל שבט שחטא מחוייב בעצמו בפר לשבטו. ושאר השבטים אינם מביאים פר במקומן אם השבט שחטא אינו מביא את הפר שלהם<sup class="footnote-marker">39</sup><i class="footnote">ואזיל לשיטתו (דף ג:) דבתחילה גובין עליהן, שהחוטאים משלמין עבור הפרים, ויוצא דכל שבט משלם עבור הפר שלהם והם בעלי כפרת הקרבן, ולא כלל ישראל ושאר השבטים. ואם השבט שחטא מסרב לשלם אין שאר השבטים חייבים להביא פר עבור השבט שחטא. ולפי"ז מסתבר דלר"ש הוי קרבן השותפין ולא קרבן ציבור.</i>.
<b>והנה</b> הרמב"ם בפיה"מ חולק בדעת ר"י וס"ל דשבט א' שחטא צריך נמי רוב ישראל כדי להתחייב בפר העלם דבר, ונראה דהרמב"ם סובר דבתוך כלל ישראל יש חלוקה לשבטים וחלות שם שבט אחד ליכא מחוץ לציבור של כלל ישראל, ולכן בעי רוב של כלל ישראל לחטא עם השבט שחטא.
<b>והנה</b> לכאורה יש ב' דינים לר"י: א) דין גרירה כששבט אחד חטא דאזי חל דין גרירה לחייב את שאר השבטים, ב) חל דין רובו ככולו דאם ז' שבטים חטאו אזי כל כלל ישראל בעו כפרה. ויל"ע אם דין גרירה מייחס את עצם החטא לכל הקהל או דגרירה הוא רק דין בהבאת הקרבן, דשאר הקהל משתתף בהבאת קרבן הציבור. ומסתבר דכשז' שבטים חטאו אזי החטא מתייחס לכל הציבור והחובה חל מעיקרא על כל כלל ישראל. ואילו בשבט א' שחטא חל דין גרירה לחייב את שאר השבטים להביא י"ב פרים כדי שהשבט הא' יצאו יד"ח, אך עצם החטא לא מתייחס לכל הציבור אלא רק לאותו שבט שחטא בלבד. ונפ"מ אם החיוב נמשך לדורות אפילו לאחר שמתו השבט שחטא, דאם החטא מתייחס לכל כלל ישראל אז י"ל דהחיוב נמשך לדורות מכיון דאין ציבור מת, משא"כ אם הוי חטא של אותו השבט בלבד ומתו אזי שאר הציבור פטורים.<sup class="footnote-marker">40</sup><i class="footnote">אמנם יש לעיין בזה דיתכן לומר דדין ציבור לא מת חל נמי על שבט אחד ולא רק על כלל ישראל כולו. אולם אליבא דהנ"ל בשיטת ר"ש דהפר דשבט א' מביא אינו קרבן ציבור אלא קרבן השותפין אזי לא חל דין ציבור אינו מת בפר זה, דהו"ל קרבן השותפין שמתו וכחטאת שמתו בעליה. ועיין בגמ' לקמן (דף ו.) דכהנים אקרי קהל והויין ציבור שלא מת.</i>

Daf 5b



Daf 6a

<b>גמ'. אמר רב פפא כי גמירי חטאת שמתו בעליה במיתה הני מילי ביחיד, אבל לא בצבור, לפי שאין מיתה בצבור.</b>
<b>רב</b> פפא אמר שאין חטאת ציבור מתה. ונראה דיש ב' דינים בחטאת יחיד שמתו בעליה. דין א' שאין כפרת חטאת חלה ליחיד לאחר מיתה, ודין ב' דחטאת יחיד לאחר מיתת בעליה למיתה אזלא, דמכיון דאין עוד כפרה ממילא חל דין דחטאת למיתה אזלא. ובחטאת הציבור אפילו אם כל הציבור מת עדיין חל חובת כפרה לציבור ולכן קיי"ל דאין חטאת ציבור מתה, דהדור הבא חייב להביא הקרבן לכפרת הציבור. ומדינו של רב פפא נלמד דהדור הבא הוי בר חיובא בחובת חטאת ציבור. ומכיון דשייך כפרה לציבור גם לאחרי שמת הדור הראשון ממילא החטאת כשרה.
<b>גמ' מי דמי שעירי ר"ח דלמא לא מייתי מציבור אבל הכא ודאי מייתו.</b>
<b>וכתב</b> רש"י (ד"ה מי דמי שעיר דר"ח) וז"ל דלמא מיתו מציבור דלמא לא מיתו דספק הוי ואהכי קרבה אלא הכא דורו של צדקיהו ודאי מתו עכ"ל. והגמרא מרפסין איגרי, דמה הנ"מ אי ספק מייתי או לא מייתי, דמ"מ הוי ספק חטאת שמתו בעליה ואינה קרבה מדהויא ספק קרבן פסול, וצ"ע.
<b>ונראה</b> לבאר דהגמרא נוקטת דספק חטאת שמתו בעליה דעלמא פסולה להקרבה, אלא דכוונת הגמ' דדין חטאת שמתו בעליה לא חל בחטאת דראש חודש מאחר דחטאת ר"ח אינה באה על החטא כמו פר העלם דבר של ציבור, דאילו חטאת דפר העלם דבר של ציבור באה על חטא מסוים שחטאו הב"ד וכלל ישראל, משא"כ חטאת דר"ח דהוי חטאת שבעיקר דינו באה משום חובת היום וקרבן מוסף דר"ח, אלא דמכפרת נמי על טומאת מקדש וקדשיו, אך החטא הזה אינו מחייב את הקרבן, כי הקרבן אינו בא בעיקרו כדי לכפר על החטא דטומאת מקדש וקדשיו, ומשו"ה לא חל דין חטאת שמתו בעליה בחטאת ר"ח, דדין פסול מיתה חל רק בחטאת שבאה מעיקרא לכפר ואין כפרה למתים, ומשו"ה חטאת דעלמא שמתו בעליה למיתה אזלא. משא"כ חטאת ר"ח דמעיקרה באה לחובת היום ומוסף דר"ח, ולפיכך אף לאחר שמתו בעליה היא קרבה מדין קרבן מוסף. והגמ' מביאה ראייה לחילוק זה דהא בכל חטאת ר"ח דעלמא דלמא מייתי אחד מהציבור ומ"מ תמיד באה מספק, וחזינן דכפרת חטאת ר"ח אינה מעכבת, דמקריבים חטאת ר"ח אף כשיש ספק שמא מת א' מהציבור, וא"כ אף כשודאי מתו ג"כ מקריבים אותה. משא"כ בפר העלם דבר של ציבור דבאה בעיקרו לכפר על החטא, ובודאי מתו א"א לבא לכפרה ופסול.
<b>אך</b> למסקנת הגמ' דאין ציבור מת, ואין חטאת ציבור מתה בכל אופן וגם כשבאה מעיקרא על החטא אזי יתכן דאף שעיר דר"ח בא על החטא דטומאת מקדש וקדשיו ככל חטאת חלב דעלמא ולא רק כחובת קרבן מוסף דר"ח. ועיין בגמ' תמורה (טו:) דיש ב' לשונות, ולפי הלישנא קמא שעיר דר"ח הוי ראייה דאין ציבור מת, וי"ל דהיינו משום דס"ל דשעיר ר"ח בא על החטא כמו חטאת חלב. וללישנא בתרא גם כשמיעוט ציבור מת מ"מ החיים שחטאו מביאים על המתים, מכיון דהחיים הם הרוב<sup class="footnote-marker">41</sup><i class="footnote">ומשמע דללישנא ההוא דין אין ציבור מת חל מדין רובו ככולו דכשיש רוב הציבור בחיים אז מיעוט המתים נכללים בציבור שלא מת, אך כשרוב ציבור מתו אזי אמרינן שהציבור מת ויש עכשיו ציבור אחר, עיי"ש. ודומה למש"כ להלן בגמ' בסוגיין "ודלמא מועטין הוו ולא רבים".</i>.
<b>גמ' מיגו דמכפרה אחיים מכפרה נמי אמתים אלא הכא מי הוו חיים.</b>
<b>נראה</b> לבאר את הגמ' בב' אופנים: א) י"ל דכדי שהחיים יביאו קרבן לכפר על המתים צריכים דגם החיים יהיו חייבים בכפרה, דבלי חובת עצמם להתכפר א"א להם להביא קרבן. ורק באופן שהחיים חייבים להביא קרבן על עצמם אזי יכולים הם להביא קרבן לכפר גם על עצמם וגם על המתים שחטאו. ב) י"ל דהמתים אינם יכולים להתכפר אלא רק ביחד עם החיים המתכפרים, דבלי כפרת החיים אין כפרה למתים. ויש להביא סמוכים לפירוש זה מהגמ' בר"ה (לב:) דבראש השנה "ספרי חיים וספרי מתים פתוחים לפניו", ויש בזה ב' פירושים: א) דכל אדם החי נידון בראש השנה ונכתב דינו או בספר החיים או בספר המתים לשנה הבאה עליו, ב) שלא רק החיים נידונים בר"ה אלא דגם המתים נידונים עם החיים. דדין החיים גורר דין אף על המתים. ובביאור הדבר י"ל דהרבה פעמים מעשיו של המת שעשה בחייו משפיעים על הדורות שבאין אחריו בין לטוב או ח"ו לרע, והשפעת האבות על בניהם ממשיכה לדורות אף לאחר מיתת האבות, ולמשל אם האב פשע בחינוך בניו ולא חינך את בניו לתורה ומצוות ומת, ואח"כ הבנים שלו גדלו להיות חוטאים, הרי כל הנהגתם לרעה הוא מחמת חסרון החינוך של אביהם, וא"כ האב יהיה נידון על כך אף לאחר מיתה, דכמו שהבן נידון על חטאיו גם האב שמת נידון בעולם האמת על פשיעתו בחינוך ילדיו שגרמה לבניו לחטוא. וכמו"כ להיפך לצד הטוב כשהשפעת האב נמשכה לדורות, האב שמת נידון על המעשים הטובים שעשו בניו מחמת השפעתו והחינוך שהשקיע בהם, ולכן בכל שנה בראש השנה אף המתים נידונים עם החיים. וי"ל דזוהי כוונת הגמ' שכפרת המתים תלויה וחלה ביחד עם כפרת החיים, שהמתים הולידו את החיים, כלומר שהמת מתכפר על מעשי החיים שנגרמו ע"י המתים.
<b>ונראה</b> שבגמרא דידן החיים מתכפרים בעגלה ערופה לא על שהם הרגו את המת אלא משום שלא ליוו אותו  דאילו היו מלווין אותו יתכן שלא היה נהרג, ויתכן דחטא זה אירע מחמת מנהג העיר ואנשי העיר שכבר מתו שלא היו עוסקים בלויה, ולכן העגלה ערופה מכפרת אף על המתים. והגר"ח זצ"ל הוסיף דיתכן דבקשת כפרה על המתים ביוה"כ הוי חיוב דאורייתא, דכתיב "לפני ה' תטהרו" דלפי הרמב"ם (פ"ב מהל' תשובה ה"ז) ורבינו יונה (שע"ת ש"ד:י"ז) יש חיוב לעשות תשובה ביוה"כ על כל החטאים ולבקש כפרה על כל כלל ישראל, והרי כפרת יוה"כ בעיקרה היא כפרת הציבור וכדמבואר ממש"כ הרמב"ם (פ"ב מהל' תשובה ה"ז) וז"ל והוא קץ מחילה וסליחה לישראל לפיכך חייבים הכל לעשות תשובה ולהתוודות ביוה"כ עכ"ל. וי"ל דמאחר שציבור לא מת ויוה"כ הוא זמן כפרה לחיים א"כ אף המתים מתכפרים עמהם, והחיים צריכים לבקש כפרה עבור המתים ביוה"כ, מפאת כפרת היום. ולפי"ז אמר הגר"ח זצ"ל דיתכן דאמירת תפילת "יזכור" ביוה"כ הוי חיוב דאורייתא, דהוי חלק מכפרת היום. וכמו"כ אנו אומרים בנוסח הוידוי ביוה"כ "אבל אנחנו ואבותינו חטאנו" דאנו מתוודים אף על עונות אבותינו כי יש חיוב לבקש כפרה על המתים ביוה"כ כמו שמבקשים כפרה על החיים, שהמתים מתכפרים יחד עם החיים. (הגר"מ זצ"ל בשם אביו הגר"ח זצ"ל). ויתכן דמקורו של הגר"ח זצ"ל הוא מסוגיין בהוריות.
<b>גמ'. הוראת שעה היתה.</b>
<b>יש</b> לעיין האם הגמ' חוזרת כאן על כל הנ"ל וס"ל דכל הקרבנות היו הוראת שעה ואין מהן ראייה כלל לדין פר העלם דבר של ציבור, ולדין ציבור לא מת דעלמא, או"ד הגמ' עדיין נוקטת דהקרבנות היו של פר העלם דבר של ציבור ושציבור לא מת, אלא דהוראת שעה היתה להביא קרבנות פר העלם דבר של ציבור על מזידין. ועיין ברש"י ד"ה הוראת שעה היתה וז"ל דאע"ג דהוו מזידין הוו מתכפרים עכ"ל. ומפורש דס"ל דהגמ' עדיין נוקטת דהביאו פר העלם דבר של ציבור ושציבור לא מת, אלא דהיתה הוראת שעה להביא על מזידין. ולפי"ז יל"ע דהרי פר העלם דבר בא רק כשהורו ב"ד הגדול והציבור עשה על פיהם, ועכצ"ל דכך היתה דב"ד הגדול בימי בית ראשון הורו להתיר ע"ז ועשו הציבור כפי הוראתם אלא שהציבור היו מזידין. אך יל"ע האם הב"ד היו מזידין או שוגגין, ועיין במשנה לעיל (דף ד.) "הורו ב"ד שוגגין ועשו כל הקהל שוגגין מביאין פר מזידין ועשו שוגגין מביאין כשבה ושעירה", וכתב רש"י (בד"ה הורו ב"ד מזידין ועשו הקהל שוגגין) וז"ל לא הוי הוראה מעליא דאם כל עדת ישראל ישגו כתיב דבעינן שוגגין בב"ד והכא הוה ליה שגגת מעשה בלא הוראה ומביאין כל אחד מן הקהל כשבה או שעירה דכיחיד דמו עכ"ל. ומפורש ברש"י דב"ד הגדול שהורו במזיד לעשות עבירה אין בזה חלות שם הוראה כלל, ולא דמי לשגגת הוראה דהויא הוראה ומחייבת פר העלם דבר של ציבור. ולפי רש"י צ"ל דאע"פ שהציבור בבית ראשון חטאו במזיד אך הב"ד הורו בשוגג, והוראת שעה היתה לחייבם בפר העלם דבר, ואע"פ שחטאו הציבור במזיד, דאילו הורו ב"ד במזיד לא היתה חלה חלות שם הוראה כלל. ולא מסתבר דהוראת שעה היתה לחייב ציבור בפר העלם דבר בלי הוראת ב"ד כלל. אלא צ"ל דהב"ד בבית ראשון הורו בשוגג והציבור חטאו במזיד.
<b>ומאידך</b> עיין ברמב"ם (פי"ג מהל' שגגות ה"ו) דמשמע דחולק על רש"י שכתב וז"ל הורו בית דין להתיר דבר האסור בזדון ועשו הקהל על פיהם בשגגה בית דין פטורין מן הקרבן מפני שהן מזידין, וכל אחד ואחד מן העושים על פיהם חייב קרבן בפני עצמו מפני שהוא שוגג עכ"ל. ומפורש ברמב"ם שב"ד פטור מפר העלם דבר מפני שהן מזידין והקרבן מכפר רק על שוגג. אך משמע דגם במזיד חלה על הוראתם חלות שם הוראה. ונמצא דהרמב"ם חלוק על רש"י וס"ל דהוראה בזדון שמה הוראה, ולפי"ז י"ל דב"ד הגדול בבית ראשון הורו במזיד להתיר ע"ז והוראת שעה היתה לחייב פר העלם דבר גם כשב"ד והציבור היו מזידין.
<b>אך</b> נראה דאין ביאור זה נכון בשיטת הרמב"ם, דהרי הרמב"ם פסק (פ"ב מהל' מעה"ק הט"ו) וז"ל וכשם שהקריבו הנשיאים בחנוכת המזבח דברים שאין כמותן לדורות והקריבו בשבת כך הנשיא מקריב חנוכתו בשבת לעתיד כאשר מפורש שם, וכן קרבנות שהקריבו בימי עזרא הבאים מהשבי מלואים היו ואינן נוהגין לדורות וכו' עכ"ל. ומבואר מדבריו דכל הקרבנות שהקריבו בתחילת ימי בית שני היו קרבנות מילואים והיו הוראת שעה שאינן נוהגים לדורות. ולכאורה מבואר לפי"ז דלא הקריבו פר העלם דבר של ציבור אלא כל הקרבנות היו קרבנות מילואים, ולפי"ז כשהגמ' אמרה "הוראת שעה היתה" הגמ' חזרה בה וס"ל דלא הקריבו פר העלם דבר כלל אלא הוראת שעה היתה להקריב קרבנות מילואים. אמנם לשון הגמ' "הוראת שעה היתה" משמע יותר כפרש"י, דלהרמב"ם הול"ל "אלא הוראת שעה היתה" דהגמ' חזרה בה, וכן איתא לבסוף "אלא הוראת שעה היתה", דמשמע דהיו קרבנות מילואים מדין הוראת שעה, וכשיטת הרמב"ם.
<b>ועיין</b> בתוס' ד"ה הוראת שעה היתה וז"ל ה"ה דעל כולהו מצי לתרץ הכי עכ"ל, כלומר דאם הוראת שעה היתה אזי כל הסוגיא דלעיל נופלת והקרבנות כולם אף החטאות היו הוראת שעה למילואים וכדפסק הרמב"ם.
<b>גמ'. מתקיף לה רב יוסף וכו' א"ל אביי וכו' א"ל רב יוסף כהנים קא אמרת שאני כהנים דאיקרי קהל וכו'.</b>
<b>ונראה</b> דאליבא דאביי, פר כה"ג הוי קרבן השותפין ולר"ש לאו למיתה אזלא דדין חטאת שמתה חל רק בקרבן יחיד ולא בקרבן השותפין. ואילו לרב יוסף כהנים איקרי קהל והו"ל קרבן ציבור ולא קרבן השותפין ולפיכך אינה מתה. ונ"מ בדין פר העלם דבר דהוי קרבן השותפין עבור דייני הב"ד אי מתה אליבא דר"ש או לא. והנה בזה דרב יוסף אמר דפר כה"ג הוי קרבן דקהל כהנים ולא הוי קרבן השותפין צ"ב דלכאורה כל הכהנים הויין שותפין בפר ומ"ש מפר העלם דבר דכל הדיינים הם שותפין בפר העלם דבר.
<b>ונראה</b> לבאר סברת רב יוסף בב' אופנים: א) י"ל דבקרבן השותפין דעלמא ישנן הרבה בעלי הקרבן, וכפרת הקרבן חלה לכל א' וא' בפנ"ע, וכמו"כ בקרבן פר העלם דבר חלה כפרה לכל דיין ודיין בפנ"ע. משא"כ בפר כה"ג דיוה"כ דחלה כפרה אחת לכל שבט הכהונה ביחד כחטיבה אחת, ושבט הכהונה הוי בעל הקרבן  דמתכפרים בכפרה אחת. ב) י"ל דגם בחטאת השותפין דפר העלם דבר כל הב"ד הוי בעל הקרבן וחלה כפרה אחת לכל הב"ד ביחד. ומ"מ פר העלם דבר שאני ביסודו מפר כה"ג ביוה"כ, דשבט הכהנים נקרא בשם "קהל", ושם "קהל" קובע חלות שם ציבור, וממילא פר כה"ג נחשב לקרבן ציבור. משא"כ הב"ד הגדול דלא חל עליו חלות שם "קהל", ולא חל עליהם חלות שם ציבור, ומשו"ה פר העלם דבר לא הויא קרבן ציבור, והוי קרבן השותפין.
<b>מאידך</b> אביי ס"ל דפר כה"ג הוי קרבן השותפין, דכהנים לא איקרי "קהל" ואין להם חלות שם ציבור, ולפיכך פר כה"ג הוי קרבן השותפין דעלמא. אמנם כל זה אליבא דהגמ' כאן בהוריות. אך יעויין בסוגיא ביומא (דף נ. – נ:) שדנה האם פר כה"ג הוא קרבן יחיד או קרבן ציבור. והגמ' שם לא מזכירה את סברת רב יוסף דכהנים מיקרי "קהל" ומשו"ה הו"ל קרבן ציבור, וצ"ע למה השמיטה הגמ' ביומא את סברת רב יוסף דהוי קרבן ציבור משום דכהנים מיקרי "קהל". ונראה דבסוגיא ביומא יש טעם אחר למה נחשב פר כה"ג כקרבן ציבור, דעיין ברש"י (יומא דף נ. ד"ה חטאת ציבור היא) וז"ל חטאת צבור היא - הואיל ועליו ועל אחיו הכהנים בא ועל כל קהל ישראל דכתיב וכפר בעדו ובעד ביתו ובעד כל קהל ישראל עכ"ל. ומבואר דפר כה"ג אינו רק פר הבא לכפר על הכה"ג ושבט הכהנים בלבד אלא דמכפר נמי על כל קהל ישראל. ונמצא איפוא דיש בפר כה"ג ב' כפרות – כפרת הקרבן עבור הכה"ג ושאר אחיו הכהנים, ב) כפרת עבודת היום דיוה"כ עבור כל כלל ישראל. דפר כה"ג הוי חלק מסדר עבודת יוה"כ ועל ידי קיום כל סדר עבודת היום חלה כפרה לכלל ישראל. וכדחזינן דסדר עבודת היום בבגדי לבן מעכב זה את זה, ואם חסרה עבודה אחת כסדרה לא הוכשרו כל הקרבנות דיוה"כ (עיין ברמב"ם פ"ה מהל' עבודת יוה"כ ה"א). ועוד יש ראייה לכך משיטת התוס' שבועות (דף יג. ד"ה דעבד סמוך לשקיעת החמה) דקרבנות יוה"כ מכפרים אף על חטאים שנעשו לאחר זריקת הדם, וצ"ב בזה. ולכאורה מוכח מזה דחל כפרת הקרבנות מדין כפרת היום ומשום קיום סדר עבודת יוה"כ בסוף עבודת כל היום. וי"ל דמשו"ה פר כה"ג הוי קרבן ציבור דהפר מכפר נמי עבור כל קהל ישראל מדין כפרת היום דיוה"כ. יוצא לפי"ז דהחובה להביא פר כה"ג ביוה"כ אינה רק חובת הכה"ג והכהנים בעצמם אלא היא אף חובת הציבור דכלל ישראל כדי שיזכו לכפרת היום דיוה"כ, ולכן נחשב פר כה"ג כקרבן ציבור.
<b>ונראה</b> דבזה נחלקו הסוגיא בהוריות והסוגיא ביומא, דלכו"ע עצם הקרבת הפר היא רק בשביל הכה"ג ושאר אחיו הכהנים, אך חלות הכפרה היא גם בעד כל כלל ישראל מדין כפרת היום דיוה"כ. ולפי הגמרא ביומא כפרת כלל ישראל וקיום הקרבן לבסוף היום קובעת חלות שם קרבן ציבור בפר כה"ג. ואילו הגמרא בהוריות סוברת דקביעת חלות שם קרבן ציבור אינה תלויה בחלות כפרה ובקיום הקרבן מדין כפרת היום, אלא רק בעצם הקרבת הקרבן בשעתה, ומאחר דבשעת ההקרבה הפר קרב עבור הכה"ג ושבט הכהנים לבדם הו"ל קרבן השותפין דעלמא, אם לא ננקוט כרב יוסף דס"ל דשבט הכהנים אקרי "קהל" ומשו"ה פר יוה"כ נחשב כקרבן ציבור דשבט הכהנים.
<b>ונראה</b> להוסיף דיסוד זה ניתן להאמר גם בפר העלם דבר אליבא דר"ש. דלר"ש הב"ד מביא פר והשבטים מביאים פרים. וי"ל דבשעת ההקרבה של הפר של ב"ד הרי הוא בא לכפר רק על הב"ד עצמם וקרב בתורת קרבן השותפין. אך אחרי שהשבטים נמי מביאים את הפרים שלהם אזי הפר של ב"ד והפרים של השבטים מצטרפים ביחד לחלות כפרה אחת עבור כלל ישראל. וא"כ לפי המ"ד ביומא דפר כה"ג נחשב כקרבן ציבור משום חלות כפרת הציבור בסוף היום ה"ה בפר של ב"ד בהעלם דבר, דאע"פ דבשעת הקרבתו הו"ל קרבן השותפין מ"מ לבסוף לאחר שקרבו הפרים של השבטים אזי חלה כפרה אחת לכל כלל ישראל ביחד להתכפר בקיום הקרבת פר העלם דבר של ציבור, וא"כ הפר דב"ד היה צריך להיות קרבן חטאת הציבור, ודלא כשיטת רב יוסף בהוריות דהפר העלם דבר הו"ל קרבן השותפין. ונמצא דהגמ' בהוריות חולקת על סוגיית הגמ' ביומא בין לענין פר כה"ג ובין לענין פר העלם דבר של ב"ד.<sup class="footnote-marker">42</sup><i class="footnote">אך נראה דכל זה נכון בתחילת הסוגיא ביומא (דף נ.) וכפרש"י, אך בסוף הסוגיא איתא דרבא ס"ל דפר כה"ג הוי חטאת השותפין ולא חטאת הציבור "מאי נ"מ דלא מייתי כהנים פר בהוראה" דהיינו סברת רב יוסף דכהנים איקרי קהל בעצמם כמו שבט א' בישראל ובעצמם חייבים בפר. ועיי"ש בפרש"י בסוף הסוגיא (בד"ה לא מייתי) שפירש דפר כה"ג הוי קרבן ציבור משום דהכהנים איקרי קהל וכדרב יוסף בהוריות.</i>
גמ' <b>וכי תימא הכי נמי טפי להו שבטים.</b>
<b>כלומר,</b> והמשנה הזכירה רק י"ב פרים ותו לא. ועוד דעפ"י דין תמיד יש רק י"ב שבטים בכלל ישראל דאם מונים מנשה ואפרים בתוך י"ב שבטים אזי אין מונין שבט לוי, ואם מונין את לוי אזי יוסף נמנה כשבט אחד, וס"ד דגמ' דלענין פר העלם דבר מונין מנשה ואפרים כשני שבטים.

Daf 6b

<b>אלא אמר רב אחא בר יעקב שבטו של לוי לא איקרי קהל.</b>
<b>וכתב</b> רש"י (בד"ה אלא) וז"ל והוא הדין לכהנים דלא איקרו קהל דכהנים הויין בכלל שבט לוי וכו' עכ"ל. ומבואר דאליבא דרב אחא בר יעקב הכהנים הם בכלל שבט לוי. ומכיון דשבט לוי לא איקרי קהל גם הכהנים לא איקרי קהל, וא"כ יוצא שפר כה"ג הוי קרבן השותפין ולא קרבן ציבור. אך עיין בתוס' הרא"ש (בד"ה אמר רב אחא שבט לוי אינו קרוי קהל) שכתב וז"ל שבט לוי אינו קרוי קהל דכל אותן שלא נטלו חלק בארץ אינם קרויים קהל, מיהו כהנים נהי דלא מיקרי קהל מ"מ הכתוב קראם עם בפנ"ע ושקלם עם הקהל וכצבור דמי ואין חטאתם מתה עכ"ל. ומבואר דשבט לוי לא אקרי קהל ואילו הכהנים שפיר איקרי "עם" וצבור בנוגע לדין פר כה"ג ביוה"כ, ואין חטאתם מתה. ונראה דקושיית הגמ' היתה דליתי פר בהוראה, כלומר דשבט לוי יביא פר בהוראה דלגבי פר העלם דבר רק שבטים מביאים, אלא דקס"ד דאם הכהנים הוי קהל לגבי פר כה"ג דמשו"ה הוי קרבן ציבור אזי גם שבט לוי הוי קהל לענין פר העלם דבר של ציבור. והגמרא דוחה דאין להשוות כהנים ללויים, דאין הכהנים חלק משבט לוי (דלא כדפרש"י), והכהנים נחשבים כציבור לענין פר כה"ג, ומשו"ה פר כה"ג הוי חטאת הציבור, ומאידך לויים אינם קהל, ואינן חשובים כשבט לענין פר העלם דבר של ציבור, דבעלמא כהנים אינם חלק דשבט לוי אלא הם ציבור בפני עצמם.
<b>והנה</b> יש לעיין האם כהנים נתקדשו בקדושת לוייה או לא. ובגמ' בכורות (דף מז.) איתא דכהנת שבא עליה עכו"ם בנה חייב בפדיון הבן, דמכיון דמחוללת בביאת עכו"ם אינה פוטרת את וולדה, ואילו לויה שבא עליה עכו"ם בנה פטור מפדיון הבן, דביאת עכו"ם אינה מחללת קדושת לויה של האם. ובפשטות משמע דלכהנת ליכא קדושת לויה כלל, דאילו היתה כהנת מקודשת גם בקדושת לויה היה צ"ל שבנה מעכו"ם תפטר מפדיון הבן מדין לויה, וש"מ דכהנת לאו בכלל לויה. אולם יש לדחות דאה"נ כהנת קדושה בקדושת לויה אלא מכיון שביאת עכו"ם מחללתה אזי החילול שחל בה להפקיע את קדושת הכהונה שלה גם מפקיע את קדושת הלויה שלה. משא"כ בלויה שביאת עכו"ם אינה מחללת קדושת לויה שלה כלל.
<b>ועיין</b> ברמב"ם (פ"ג מהל' כלי מקדש הי"א) דכהן שעבד עבודת לוי עובר בלאו, ומבואר דכהן פסול לעבודת לוי ומשמע שאין לכהן קדושת לוי. אמנם עיין בספרי זוטא שמובא בילקוט שמעוני פ' שופטים עה"פ (דברים יח:א) "לא יהיה לכהנים ללוים חלק ונחלה בישראל" שבימי עזרא העמידו את הכהנים לומר שירה במקום הלויים, ומשמע דיש לכהנים קדושת לוי, דבכלל מאתים מנה. וצ"ע דלכאורה הספרי סותר את דברי הרמב"ם דכהן שעבד עבודת לוי עובר בלאו. אך י"ל שאין מחלוקת בין הרמב"ם והספרי דלכו"ע יש לכהן קדושת לוי ובעצם כהנים ראויים הן לעבודת לוי אלא דאף בלויים חל דין דמשורר ששיער במיתה ובל"ת, וכמו כן כהן שעבר ועבד עבודת לוי הריהו עובר בלאו דלא גרע מלוי משורר ששיער, דחל דין מינוי לעבודה בעבודת הלויים, וכהן דעלמא אינו מיוחד לעבודת לוי, ואילו בימי עזרא ייחדו ומינו את הכהנים לשירה.
<b>גמ'. כל שיש לו אחוזה איקרי קהל וכל שאין לו אחוזה לא איקרי קהל.</b>
<b>ונראה</b> דאין זה דרשה בעלמא אלא זוהי הגדרה יסודית דחלות שם שבט תלוי באחוזת נחלה, דהגדרת שבט בישראל הוא שקיבל אחוזת נחלה עבור השבט לבדו. ומאחר דשבט לוי לא קיבלו אחוזה חסר להם בעיקר חלות שם שבט וקהל, דעיקר חלות שם שבט נוגע לדין נחלה בא"י.
<b>רש"י ד"ה והא כתיב וז"ל אלא שמעינן מינה דלוי איקרי קהל וכהנים לא איקרי קהל ושותפין נינהו עכ"ל.</b>
<b>לכאורה</b> דברי רש"י צ"ע, דהרי רב יוסף אמר בתחילת הסוגיא דשאני כהנים דאיקרי קהל ולפיכך פר כה"ג הויא חטאת הציבור, וע"ז הקשה הגמ' דאי כהנים איקרי קהל א"כ נימא דאף לויים מיקרי קהל ולמה אין שבט לוי מביא פר העלם דבר, וע"ז אמר רב אחא בר יעקב דשבט לוי לא איקרי קהל כיון דאין להם אחוזה, וגם הכהנים לא איקרי קהל ופר כה"ג הוי חטאת השותפין לר"ש ולא חטאת הציבור, ומנשה ואפרים מביאים הפר. ורבא חולק ע"ז דס"ל דמנשה ואפרים אינן שני שבטים בנוגע לפר וצ"ל דשבט לוי מביא פר העלם דבר דאיקרי קהל. ולכאורה לפי"ז חוזר תירוצו של רב יוסף דכהנים איקרי קהל בפר כה"ג והו"ל חטאת הציבור, וקשה א"כ למה כתב רש"י דאליבא דרבא לוי אקרי קהל וכהנים לא איקרי קהל, וצ"ע.
<b>ונראה</b> בביאור הסוגיא אליבא דרש"י, דכשרב יוסף אמר בתחילה "שאני כהנים דאיקרו קהל" ר"ל דהכהנים איקרי קהל כחלק משבט לוי, דשבט לוי מיקרי קהל והכהנים הם חלק חשוב משבט לוי, ובנוגע לפר כה"ג ביוה"כ הכהנים מביאים את הפר כה"ג כחלק מהקהל דשבט לוי. ולכן הקשה הגמרא עליו דאם שבט לוי הוי קהל דמשו"ה הוי פר כה"ג קרבן ציבור,אזי שבט לוי נמי הוי קהל וחייב בפר העלם דבר כשאר השבטים. ואז טפי להו שבטים דהוי י"ג שבטים. אלא אמר רב אחא בריה דר' יעקב דשבט לוי לא איקרי קהל מכיון שאין להם אחוזה ונחלה (דלא כרב יוסף), וגם הכהנים אינם קהל כמו שבט לוי ופר כה"ג הוי חטאת השותפין ולא חטאת הציבור. ואז רבא אמר דשבט לוי הוי קהל אך הכהנים אינם קהל, ודלא כרב יוסף שהשווה הכהנים עם שבט לוי.
<b>ונראה</b> לבאר דלרש"י רבא ורב יוסף נחלקו בזה, דתרווייהו ס"ל דשבט לוי הוי קהל אלא דנחלקו האם הכהנים נמי הויין קהל כמו שבט לוי או לא. והנה הגמ' קבעה דהגדרת חלות שם שבט דעלמא תלוי באחוזת נחלה, ואם ננקוט דשבט לוי הוי קהל וחלות שם שבט י"ל דזה מא' משני טעמים: א) דשבט לוי מיקרי קהל משום שקיבלו אחוזת נחלה בא"י של מ"ב ערי הלויים, ב) י"ל דאע"פ שמצד אחוזה ונחלה שבט לוי לא היה נקרא קהל ושבט משום דהמ"ב ערי הלויים שייכים לאחוזת נחלה של אותו השבט שבו נמצא כל עיר ועיר, ואינן חלות שם נחלת הלויים, אך שבט לוי מיקרי חלות שם קהל ושבט בפנ"ע מפאת חלות קדושת הלויים. ונראה דבזה נחלקו רבא ורב יוסף, דלרב יוסף שבט לוי הוי קהל מפני קדושתם, והכהנים והלויים תרוויהו אית להו קדושה משותפת דקהל דלויים וכהנים בנוגע לעבודה במקדש ולענין תרו"מ. ואליבא דרב יוסף הכהנים הויין קהל מדין לוי דקדושת כהן כוללת בתוכה אף קדושת לויה, ואליביא פר כה"ג הוי קרבן ציבור ושבט לוי מיקרי קהל לענין פר העלם דבר ציבור.
<b>ואילו</b> רבא סובר דשבט לוי הוי שבט וקהל משום שיש להם אחוזה ונחלה בא"י מחמת שיש להם מ"ב ערי הלויים, ואין לזה שום שייכות לקדושת לוייה וכהונה. ולכן ס"ל דשבט לוי כולו הוי שבט וקהל מחמת דיש להם אחוזה בא"י, משא"כ הכהנים לא איקרי קהל מכיון דאין להם אחוזה בתורת כהנים אלא רק כחלק משבט לוי דעלמא. ולרבא פר כה"ג אינו חטאת הציבור אלא רק חטאת השותפין, ודו"ק.
<b>שיטת הרמב"ם בדין פר כה"ג</b>
<b>יש</b> לעיין בשיטת הרמב"ם בדין פר כה"ג האם הוי קרבן יחיד או קרבן השותפין או קרבן ציבור. ועיין בסוגיא ביומא (דף נ:) שדנה האם הכהנים המתכפרים בפר כה"ג מתכפרים מקיבעא או מקופיא. והנה אי כפרת שאר הכהנים הויא כפרה מקופיא י"ל דפר כה"ג הוי קרבן יחיד, דנקרב הפר עבור הכהן גדול דהוא הוי בעל הקרבן והפר מכפר לו כפרה מקיבעא, אלא דחל נמי כפרה לשאר הכהנים מקופיא. ואילו אם הכפרה לשאר הכהנים הוי מקיבעא י"ל דפר כה"ג הוי קרבן השותפין, דהתורה נתנה לכהנים חלק בפר והו"ל קרבן השותפין דקרב עבור הכה"ג ולשם שאר אחיו הכהנים וכולם מתכפרים בו מקיבעא. ולכאורה צ"ע דאם שאר הכהנים מתכפרים מקיבעא למה חייבה התורה להתוודות פעמיים על הפר וידוי אחד על כה"ג וביתו ווידוי שני על שאר הכהנים, והרי מאחר דהוי קרבן השותפין לכאורה הו"ל להתוודות רק פעם אחת על כל שבט בני אהרן הכהנים כמו בכל קרבן השותפין דמתודה פעם א' לכל השותפין ביחד.
<b>והנה</b> עיין ברמב"ם (פ"ה מהל' עבודת יוה"כ הי"ג) וז"ל פר יום הכפורים אף על פי שכהן גדול קונה משלו שנאמר פר החטאת אשר לו, המקום הפקיר ממונו בו לכל אחיו הכהנים, שאילו לא היה להן בו שותפות לא היו מתכפרין בו, לפיכך אם מת כהן גדול קודם שישחט הפר, הכהן שעומד תחתיו אינו מביא פר אחר אלא שוחט את של ראשון, ואינו חטאת שמתו בעליה שתמות שאין חטאת הרבים מתה, שחט את הפר ומת קודם שיכפר בדמו, הכהן האחר נכנס בדם זה ומכפר בו עכ"ל. ומבואר מדברי הרמב"ם כמה דברים: א) הכה"ג משלם בעד הפר בממונו כדי לקנות את הפר לעצמו והתורה הפקירה את ממונו ונתנה לאחיו הכהנים, ואין הכה"ג קונה את הפר עבור כל הכהנים, אלא הוא קונה לעצמו את הפר והתורה הפקירה את ממונו ונתנה לשאר אחיו הכהנים קנין ממון בפר. ב) מאחר שיש לכל הכהנים קנין ממון בפר הם מתכפרים בו בשוה לכה"ג, ומשמע דס"ל דהכפרה היא מקיבעא. ג) אם מת הכה"ג הפר כשר משום דחטאת השותפין שמתו בעליה אינה מתה, הפר כה"ג הו"ל "חטאת הרבים" כלומר חטאת השותפין, ולא נקרא "חטאת הציבור", ופסק הרמב"ם כאביי ולא כרב יוסף.
<b>וקשה</b> דהרי פסק הרמב"ם (פ"ה מהלכות עבודת יום הכיפורים הט"ז) וז"ל פר ושעיר של יום הכפורים שאבדו והפריש אחרים תחתיהן וקרבו ונמצאו הראשונים, ירעו עד שיסתאבו וימכרו ויפלו דמיהן לנדבה, וכן אם נמצאו הראשונים קודם שיקרבו אלו יקרבו הראשונים וירעו השניים עד שיפול בהן מום ויפלו דמיהן לנדבה שאין חטאת הצבור מתה עכ"ל. וכאן פסק הרמב"ם דפר כה"ג שנתכפר באחר אינה מתה אלא ירעה עד שיסתאב ויפלו דמיו לנדבה. וצ"ע דהרמב"ם נקט כאן בטעם הדבר "שאין חטאת הציבור מתה", ומשמע דס"ל דפר כה"ג הוי חטאת הציבור, ולא חטאת השותפין, וזה סותר למה שפסק בהלכה י"ג, וצ"ע.
<b>ונראה</b> לבאר עפ"י הנ"ל דישנן ב' דינים בפר כה"ג: א) פר כה"ג מהווה קרבן בפנ"ע דנקרב עבור הכה"ג ואחיו הכהנים, וכל הכהנים הויין בעלי הקרבן ומשו"ה הו"ל קרבן השותפין, ב) פר כה"ג הוי קיום בסדר עבודת היום דיוה"כ ומצטרף לשאר קרבנות ועבודת היום להחיל חלות כפרת היום עבור כלל ישראל, ומצד חלות דין כפרה דכלל ישראל הו"ל קרבן ציבור. ונמצא שבדין הבאה פר כה"ג הוי קרבן השותפין של הכהנים, ואילו בדין כפרת הקרבן פר כה"ג הוי קרבן ציבור של כלל ישראל. ולפי"ז יש לבאר את פסקי הרמב"ם, דמאחר דמדין הבאת הקרבן פר כה"ג הוי קרבן השותפין, לכן אם מת הכה"ג ונשתנה הבעלים דהבאה הו"ל חטאת השותפין דמת בעליה. ומאידך אם נתכפרו הכהנים בפר אחר מכיון דמיירי לגבי כפרת הקרבן, ובדין כפרת הקרבן הו"ל קרבן ציבור מאחר דמכפר על כל כלל ישראל משו"ה פסק הרמב"ם דהו"ל חטאת הציבור שנתכפרו באחר ואינה מתה משום דהויא חטאת הציבור.
<b>ויוצא</b> דלפי הרמב"ם יש ב' דינים בפר כה"ג: א) דין קרבן השותפין בדין הבאת הקרבן, ב) דין קרבן ציבור בנוגע לכפרת הקרבן. דהכהנים וכה"ג מביאים את הפר אך הכפרה חלה עבור כל כלל ישראל.
<b>ועיין</b> ברמב"ם (פ"א הלכות מעשה הקרבנות ה"ו) וז"ל קרבנות היחיד הם הבכור והמעשר והפסח והחגיגה והיא שלמים, והראיה והיא עולות, וקרבן הגר והוא עולה מן הבהמה, או שני בני יונה או שתי תורים ושניהן עולה, או שתי בהמות אחת עולה ואחת שלמים, והנודר או המתנדב עולה או שלמים, ושלמים הבאין עם הלחם הם הנקראים תודה, וכן קרבנות הנזיר והן עולה וחטאת ושלמים וקרבנות מצורע והן חטאת ואשם ועולה, וקרבנות זבים ויולדות והן חטאת ועולה, וקרבן השוגג במצות לא תעשה שיש בה כרת והוא חטאת, ואם נסתפק לו אם עשה או לא עשה אותו החוטא מביא אשם והוא הנקרא אשם תלוי, ויש עבירות שמביא עליהן אשם והוא הנקרא אשם ודאי, וכן איל העולה ופר החטאת שמקריב כהן גדול משלו ביום הכפורים הרי הן קרבן יחיד, ופר זה הוא הנקרא פר יום הכפורים עכ"ל. וצ"ע דכאן נקט הרמב"ם דפר כה"ג הו"ל קרבן יחיד. ונראה לבאר עפ"י מה שפסק הרמב"ם (פ"ה מהל' עבודת יוה"כ הי"ג) דהכה"ג קונה את הפר לעצמו בממונו, והתורה הפקירה את ממונו לאחיו הכהנים, דנתנה להם קנין ממון וחלות שם בעלים בפר. ויוצא דיש ב' דיני בעלים בהקרבת הפר: א) הכה"ג בעצמו, שקנהו משלו והקדיש את הפר לעצמו, ב) שאר אחיו הכהנים דהתורה הקנה להם חלק בפר, והו"ל ב' דיני בעלות נפרדים בפר. ואע"פ דמ"מ הוי קרבן השותפין בדין הבאתו דבא עבור הכה"ג ועבור שבט הכהנים, מ"מ הקרבן בתחילת הקדשו הוי קרבן יחיד, ורק אח"כ קנו הכהנים בו קנין דגם הם נעשו בעלי הקרבן להקרבה.
<b>ולפי"ז</b> מבואר דבאמת חלין בפר כה"ג ג' דינים: א) דין חטאת יחיד בעיקר הקדשתו עבור הכהן גדול לבדו, ב) חטאת השותפין מצד קיום מצות הקרבתו לכה"ג ואחיו הכהנים, ג) חטאת הציבור בחלות כפרתו דמכפר לכלל ישראל כחלק מכפרת יוה"כ.
<b>והנה</b> עיין בסוגיא ביומא (דף נ:) דהגמ' מספק"ל לדברי האומר פר יוה"כ קרבן יחיד הוא האם עושה תמורה או לא, ובהמשך הסוגיא איתא דאם חטאת יחיד הוא הו"ל תמורת חטאת דלמיתה אזלא. ובתוס' שם (ד"ה תמורת) הקשו למה לא אמרה הגמ' דהוי חטאת השותפין אליבא דר"ש דאזלא לרעייה. ולפימש"נ אליבא דהרמב"ם יתכן לתרץ את קושיית התוס', דאע"ג דפר כה"ג הו"ל קרבן השותפין מ"מ כ"ז הוא לגבי קיום מצות הבאתו, אך בעיקר חלות שם הקדש מעיקרו הוי קרבן יחיד דהכה"ג קנה בממונו והקדישה לעצמו. ויתכן דדין תמורה אינו תלוי בדין הקרבת הקרבן אלא בעיקר חלות שם הקדשתו, ומאחר דבעיקר הקדשו הפר הו"ל קרבן יחיד, תמורת פר כה"ג הוי כקרבן יחיד דלמיתה אזלא. ברם הרמב"ם השמיט דין תמורת פר כה"ג, וצ"ע.
<b>ועוד</b> נראה דלפי"ז מתורץ מה שהקשינו לעיל דקשה דאם פר כה"ג הוי קרבן השותפין למה מתוודה עליו הכה"ג פעמיים, פעם על עצמו ופעם נוספת על אחיו הכהנים. וי"ל דלפי הרמב"ם מאחר דבעיקר הקדשתו פר כה"ג הו"ל קרבן יחיד ורק אח"כ שאר הכהנים זוכים ממנו ונעשים שותפין בקרבן, לכן מתוודה הכה"ג פעמיים – פעם על עצמו דהוא עיקר הבעלים, ופעם על שאר הכהנים שהן זכו מה"ת להיות שותפין בקרבן. ולפי"ז יתכן שאם שחט את הפר לשם הכה"ג לבדו אך לא לשם שאר הכהנים דהקרבן כשר ולא הוי שינוי בעלים, מכיון שעיקר הבעלות בקרבן הוא לכה"ג.
<b>משנה. הורה כהן משיח לעצמו שוגג ועשה שוגג מביא פר, שוגג ועשה מזיד, מזיד ועשה שוגג פטור, שהוראת כהן משיח לעצמו כהוראת ב"ד לצבור.</b>
<small>א</small>
<b>האם פר העלם דבר ופר כהן משיח נמנין כב' מצוות במנין המצוות</b>
<b>מבואר</b> במשנה דכהן משיח שהורה בשגגה וחטא בשגגה מביא פר כהן משיח דהוי חטאת הפנימית. ונראה לומר דהחטא שמחייב חטאתו חלוק ביסודו מהמחייב של חטאת קבועה דיחיד, דביחיד מעשה העבירה בלבד הוי המחייב של הקרבן חטאת, ואילו בכהן משיח בעינן הוראה בשגגה ומעשה עבירה כדי להתחייב בקרבן פר כהן משיח. ונראה דיסוד החיוב דפר כהן משיח וחיוב הציבור בפר העלם דבר חלוקים מהמחייב של חטאת יחיד, דבחטאת יחיד החטא עצמו הוי המחייב, ואילו בפר העלם דבר של ציבור ופר כהן משיח המחייב היא ההוראה בשגגה ביחד עם החטא.
<b>והנה</b> יל"ע האם פר כהן משיח ופר העלם דבר של ציבור הם נמנין כב' מצות נפרדות במנין המצוות שהם ב' ענינים נפרדים או לא, דלכאורה בתרווייהו בעינן חטא ושגגת הוראה וא"כ הויין ענין אחד דלתרווייהו יש מחייב אחד של שגגת הוראה או"ד י"ל דהם נמנין כב' מצוות נפרדות משום דזה ביחיד וזה בציבור. ועיין ברמב"ם שורש ז' שכתב דלא נכפל מנין המצוה משום שיחלק מיני הקרבן ומיני הבהמה, (ספר המצוות לרמב"ם שורש ז) וז"ל הנה דקדוק המצוה גם כן כשיהיה כתוב בתורה אין ראוי למנותו. כי לא מפני שביאר הכתוב ודקדק אותה מצוה או התנאים שבה נמנה אנחנו כל תנאי או כל פרט שהוא דקדוק ונאמר שהוא מצוה. וכבר טעו בזה רבים וכל מה שמצאו כתוב מנו מבלתי השתכלות בשורש המצוה ולא לדקדוקיה או תנאיה. המשל בזה. חייב הכתוב בספר ויקרא (ה) למטמא מקדש וקדשיו והנזכרים עמו קרבן חטאת. והנה זה מצות עשה בלי ספק. ואחר כך דקדק הכתוב בזה הקרבן מה יהיה ואמר שהוא יהיה כשבה או שעירה, ואם לא תשיג ידו דמיה יביא שתי תורים או שני בני יונה ואם לא תשיג ידו דמיהן יביא עשירית האיפה סולת. וזה הוא קרבן עולה ויורד. וזה באמת הוא ביאור הקרבן המתחייב לו מה הוא. אם כן אין ראוי שנמנה הנה שלש מצות ונאמר הציווי שצוה להקריב כשבה או שעירה והצווי שצוה להקריב עוף והציווי שצוה להקריב עשירית האיפה. כי הנה אינן שלשה ציוויין אבל הוא צווי אחד (מ"ע עב) והוא שיקריב קרבן על שגגתו ואותו הקרבן הוא כך, או כך אם אי איפשר כך. ומזה המין גם כן היא שגגת מצוה. והוא שהכתוב בא בספר ויקרא (ד) שמי ששגג ועבר על מצות י"י יקריב קרבן והיא מצות עשה אחת (מצות עשה סט) והיא שיקריב השוגג חטאת. ובתנאי שתהיה השגגה בדבר שחייבין על זדונו כרת ויהיה בו מעשה ויהיה מצות לא תעשה כמו שבארנו בפרוש הוריות וכרתות (פ"א מ"ב). אחר כן דקדק הכתוב בתואר זה הקרבן וכתב בו כתובים ואמר (שם) אם היה השוגג מעם הארץ יקריב כשבה או שעירה ואם היה נשיא יקריב שעיר ואם היה כהן גדול יקריב פר. ואם היתה השגגה בעבודה זרה יקריב השוגג שעירה (ס"פ שלח), בין שהיה נשיא או הדיוט או כהן גדול. ולא בהתחלף מיני הבעלי חיים שיקריב מהם הקרבן יתרבה הקרבן האחד שהוא קרבן שוגג וישוב מצות הרבה. ואילו היה זה כן היה מתחייב גם כן שנמנה אמרו כשבה או שעירה בשתי מצות ואמרו שתי תורים או שני בני יונה בשתי מצות. ואין הענין כן. אבל הצווי בקרבן הוא מצות עשה והיות זה מביא אותו הקרבן בעצמו שעירה וזה יביאהו שעיר הוא מתנאי אותו הקרבן ואין כל תנאי מתנאי המצוה ימנה מצוה. והבין זה מאד כי הטעות בו נעלם לא ירגיש אותו כי אם נבון עכ"ל. ומשמע מדבריו דקרבן פר העלם דבר של ציבור ופר כהן משיח אינם נמנים כמצוה אחת, דהרי הרמב"ם רק מנה מצוה נפרדת בחיוב קרבן של הציבור שכתב בספה"מ (מצות עשה ס"ח) וז"ל היא שציונו שיקריבו ב"ד קרבן אם טעו בהוראה וזהו אמרו יתעלה ואם כל עדת ישראל ישגו וכו' עכ"ל. ואילו במצות עשה (ס"ט) כתב וז"ל היא שציונו שיקריב כל מי ששגג בחטא ויהיה יחיד קרבן חטאת וכו' עכ"ל. ומשמע מהרמב"ם בספה"מ דפר כהן משיח נכלל בחיוב חטאת קבועה של יחיד. ועיין במנין המצות הקצר ריש הלכות שגגות שכתב הרמב"ם וז"ל יש בכללן חמש מצות עשה וכו', א) שיקריב היחיד קרבן חטאת קבועה על שגגתו וכו', ה) שיקריבו הסנהדרין קרבן אם טעו והורו שלא כהלכה באחת מן החמורות. ומשמע דפר כהן משיח נכלל במצות קרבן חטאת יחיד. ובפט"ו מהל' שגגות (ה"א) כתב וז"ל כבר ביארנו שכל שגגה שההדיוט מביא עליה חטאת קבועה כשבה או שעירה אם שגג הנשיא מביא שעיר ואם שגג בה כהן משיח מביא פר עכ"ל, ומשמע נמי דפר כהן משיח נכלל בחיובי חטאות של היחיד והנשיא ולא בחיוב פר העלם דבר של ציבור, וצ"ע דלכאורה חטאת היחיד ופר כהן משיח חלוקים זה מזה ביסוד המחייב דידהו, דהמחייב בחטאת יחיד הוא החטא ומעשה העבירה בלבד, ואילו בכהן משיח המחייב הוא ההוראה עם החטא .
<small>ב</small>
<b>ביסוד המחייב של פר כהן משיח</b>
<b>והנה</b> מבואר דכדי להתחייב בפר כהן משיח כהן גדול צריך להורות חלות שם הוראה, וכן מוכח מהא דבעינן שיהיה מופלא ומהא דבעינן ביטול מקצת וקיום מקצת כדי להתחייב בקרבן. ומוכח נמי דבנוגע לחיוב פר כהן משיח חלה חלות שם הוראה כלפי עצמו, ואילו בעלמא נקטינן דחלות שם הוראה היא בהוראה לאחרים, אולם כשאדם מחליט ומכריע לגבי עצמו מהו הדין אין בזה חלות שם הוראה ופסק דין אלא הוי לימוד תורה בעלמא.
<b>והנה</b> הכהן המשיח מביא פר רק כשחטא בשגגה אחרי הוראתו, דהתורה חידשה חיוב מיוחד של פר כהן משיח כשיש שגגת הוראה ושגגת מעשה ביחד. ויש לעיין האם החטא מחייב הקרבן מדין עבירה בשוגג וכדין חטאת יחיד דעלמא, או"ד דבנוסף לדין שהכהן גדול צריך לעבור עבירה בשגגה כדי להתחייב חטאת פר כהן משיח כדין חטאת יחיד דעלמא, בעינן שיחטא הכה"ג כדי שיחול חלות שם הוראה על הוראתו. דהוראה לעצמו לא שמה הוראה, אלא שאם חטא ועשה מעשה עבירה אחרי הוראתו אזי חל חלות שם הוראה על הוראתו. ויש להביא ראייה לכך ממש"כ הרמב"ם (פ"ג מהל' ממרים ה"ה) לגבי זקן ממרא, וז"ל אין זקן ממרא חייב מיתה עד שיהא חכם שהגיע להוראה סמוך בסנהדרין ויחלוק על בית דין בדבר שזדונו כרת ושגגתו חטאת או בתפילין ויורה לעשות כהוראתו, או יעשה הוא על פי הוראתו וכו' עכ"ל. ומלשונו משמע דאם הורה הזקן לאחרים לעשות הוי זקן ממרא ואע"פ שלא עשו עפ"י הוראתו, משא"כ כשהורה לעצמו אינו חייב אא"כ הוא עשה עבירה עפ"י הוראתו. וי"ל דהביאור בזה הוא דהוראה לאחרים הוי חלות שם הוראה כשהורה הזקן לעשות, ומשו"ה חייב מדין זקן ממרא אפילו כשלא עשו, דהוראה לאחרים לעשות הוי חלות שם הוראה. ומאחר שהורה חלות שם הוראה כנגד דעת ב"ד הגדול והמרה בהם הוי זקן ממרא. משא"כ כשהורה זקן ממרא לעצמו דליכא חלות שם הוראה כלפי עצמו, והוי רק חלות שם לימוד ותלמוד תורה בלבד, ורק אם עשה הזקן עבירה אזי חל חלות שם הוראה על הוראתו. וי"ל דהוא הדין בכהן משיח שצריך לחטוא אחרי הוראתו כדי שיחול חלות שם הוראה המחייבת, דאם לא עשה מעשה אזי אין זה חלות שם הוראה אלא לימוד תלמוד תורה בעלמא .מאידך לפי הצד הא' שהעלנו ההוראה חלה מיד והא דבעינן שיחטא הכהן משיח הוא משום דמעשה העבירה עם ההוראה ביחד מחייבין חיוב קרבן פר כהן משיח. ולכאורה יש נפ"מ בזה כגון ששכח הכהן משיח את תלמודו בין ההוראה לעשייה, דאם ההוראה חלה מיד אזי י"ל דחייב פר כהן משיח על חטאו. משא"כ אם החטא חל כדי להשלים ולהחיל חלות שם הוראה י"ל דפטור מכיון שצריכים הוראת מופלא כדי להתחייב בפר כהן משיח, והרי בכהאי גוונא בשעת החטא כבר שכח תלמודו ולא חלה חלות שם הוראת מופלא. ועיין בגמ' "שוגג ועשה שוגג מביא פר. פשיטא אמר אביי הכא במאי עסקינן כגון שהורה ושכח מאיזה טעם הורה, ובשעה שטעה אמר הריני עושה על דעת הוראתו, דמהו דתימא, כיון דאילו מתידע ליה שמא הדר ביה כמזיד דמי ולא לחייב קמ"ל", ולכאורה מוכח דהחטא הוי חלק מההוראה, דאם החטא בעצמו הוא המחייב א"כ מאי איכפת לן דבשעת מעשה החטא אילו היה יודע טעם הוראתו היה חוזר בו, והרי סוכ"ס עשה את מעשה העבירה בשוגג והחטא עצמו מחייב אותו כמו שגגת מעשה בחטאת יחיד. אלא על כרחך מוכח דהחטא עצמו אינו המחייב בלבדו, אלא דהחטא משלים את ההוראה, ומשו"ה סד"א דמכיון שהיה מפקפק בהוראה לא חשיב הוראה המחייבת, קמ"ל, דבשעת החטא צריך רק לדעת ולסמוך על ההוראה ואין צריך לדעת את טעם ההוראה.
<b>ועיין</b> במרומי שדה (דף ו: ד"ה שוגג ועשה מזיד מזיד ועשה שוגג) שכתב וז"ל יש להבין אם הוא מזיד בשעת הוראה אינו שוגג בשעת מעשה, שהרי לא סמך על הוראה שלו. אבל הענין דכבר ביארנו לעיל לדף ד' ב', דהוראה זו אינו אלא מה שיוצא עפ"י עיון והלכה קבועה לדורות, ומשו"ה בעינן שיהא כה"ג מופלא בחכמה כדאי' להלן דף ז' א'. ואם לא עיין היטב בכל צד, ע"ז נאמר שגגת תלמוד עולה זדון, ופירש"י בב"מ דף ל"ג ב' אם שגית בהוראה בשגגת תלמודך כו'. והיינו מזיד ועשה שוגג שלא בירר וחש לקמחיה, ואח"כ עשה ע"ז הסמך שיצא בדעתו אז. ושוגג ועשה מזיד, היינו שאחר שברר ההלכה בכל כחו והיינו שוגג, ראה איזה סתירה וקושיא על עיונו, ולא חש לדבר ומכ"מ עשה כפי שיצא אז בשעת הוראה, ה"ז מיקרי מזיד, שראוי היה לחזור על עיונו. משא"כ אם שכח מאיזה טעם הורה, וכדאי' בסנהדרין דף ל"ה א' ליבא דאינשי אינשי, מכ"מ רשאי לסמוך על מה שהוציא בשעת עיונו עכ"ל. ונראה דלפי פירושו של הנצי"ב זצ"ל מזיד ועשה שוגג ר"ל דלא בירר הכהן משיח את ההלכה כהוגן ולא עיין היטב בכל הצדדים, ומשו"ה הו"ל מזיד דשגגת תלמוד עולה זדון, דהיה לו לברר יותר ההלכה. ומאידך שוגג ועשה מזיד היינו דכשעשה החטא נזכר שהיה לו לחשוב על עוד צד בבירור ההלכה, ומשו"ה הו"ל מזיד לגבי ההוראה. ולכאורה מוכח מזה דהחטא ומעשה העבירה אינו רק מחייב מדין עבירה בלבד, דהרי מצד עצם דין העבירה הריהו שוגג אף אם לא בירר את ההלכה כשחטא וסמך על ההוראה הראשונה, אע"פ שיש לו עכשיו בשעת החטא איזה קושיא על סברת ההוראה, אלא מוכח דהחטא משלים את החלות שם הוראה, ולפיכך אם לא בירר את ההלכה בשעת החטא נחשב כמזיד בהוראה, דהחטא הוי גם גמר ההוראה.
<b>ועיין</b> בתוס' והרא"ש דמפרשים את המשנה דמזיד ועשה שוגג פטור ושוגג ועשה מזיד פטור משום דכהן משיח פטור אלא א"כ יש שגגת הוראה ושגגת מעשה, ואין חידוש במשנה (ועיין בקרן אורה ד"ה שוגג ועשה מזיד מזיד ועשה שוגג פטור). וכן מבואר ברש"י (ד"ה הורה כהן משיח) וז"ל הורה שוגג ועשה מזיד או שהורה מזיד ועשה שוגג פטור מקרבן שהוראת כהן משיח לעצמו כהוראת ב"ד לצבור מה הוראת ב"ד לצבור אין חייבין אלא על העלם דבר עם שגגת מעשה אף הוראת כהן משיח לעצמו אינו חייב אלא על העלם דבר עם שגגת מעשה כדמפרש בגמרא לאשמת העם הרי משיח כצבור וכי הורו בית דין מזידין ועשו קהל שוגגין לא הוי הוראה והוי שגגת מעשה לחודיה והוו יחידין ומייתו כל חד וחד כשבה או שעירה אבל כהן משיח כי הורה מזיד ועשה שוגג לא דיניה כיחיד ופטור לגמרי דהכי אמרינן בפרק בתרא (דף יא) מעם הארץ פרט למשיח דאינו מביא קרבן בשגגת מעשה עכ"ל. ועיין בקרן אורה שביאר דלפי הראשונים כהן משיח אינו מתחייב אלא בשגגת הוראה ושגגת מעשה, ולדבריו אין ראייה האם החטא היא גמר ההוראה או דחל רק מדין עבירה דעלמא המחייבת חטאת. משא"כ לפי"ד הנצי"ב זצ"ל מבואר דהחטא הוי חלק מההוראה המחייבת.
<small>ג</small>
<b>בדין מופלא בחיוב פר כהן משיח</b>
<b>והנה</b> רבנו חננאל (דף ז: ד"ה הורה) כתב דרק כהן משיח שהוא חכם מופלא יצא מכלל חטאת יחיד וחטאת קבועה וחייב בפר כהן משיח, משא"כ כהן משיח שאינו מופלא חייב חטאת קבועה כיחיד. ומשמע קצת דלשיטת רבנו חננאל הכהן המשיח שחייב בפר כהן משיח צ"ל המופלא שבב"ד – דהיינו גדול הדור דהוי המופלא שבב"ד הגדול<sup class="footnote-marker">43</sup><i class="footnote">רבינו זצ"ל נקט כך בשיטת רבנו חננאל, אך מלשון הר"ח שלפנינו לכאורה אין משמעות דס"ל דבעינן שיהיה הכהן משיח המופלא שבב"ד הגדול. אך האחרונים דייקו דיש שיטה כזאת מרש"י, דעיין בגמ' דף ז. וז"ל היכי דמי אילימא דהוא מופלא והם אינן מופלאין, פשיטא דמתכפר לו בפני עצמו, הוראה דלהון ולא כלום, ובעי אתויי כשבה או שעירה כל חד וחד, ואי דאינון מופלאין והוא לאו מופלא, אמאי מתכפר לו בפני עצמו הא הוראה דידיה ולא כלום היא עכ"ל. ופרש"י (שם ד"ה כשבה או שעירה) וז"ל דהא תנן לעיל בפ"ק (דף ד:) או שלא היה שם מופלא של ב"ד דלא הויא הוראה שאע"פ שאינו מסנהדרין שאילו היה מסנהדרין אפי' אם קטן שבכולם לא היה שם לא הויא הוראה כדאמרינן מאי כל עדת דאי איתא לכולה סנהדרין הויא הוראה ואי לא לא הויא הוראה וכשגגת מעשה לחודיה דמי דמייתי כל חד וחד כשבה או שעירה ה"נ כי הוי הוא מופלא והן אינן מופלאין כי הורה בפני עצמו הואיל והוא לא היה שם עמהן פשיטא דמתכפר בפני עצמו דהוראה דידהו לאו כלום היא עכ"ל. ודייק בס' באר שבע דף ד: (ד"ה או שלא היה מופלא של בית דין שם) דמשמע מרש"י דס"ל דהגדר של מופלא בכהן משיח היינו אותו גדר של מופלא בפר העלם דבר, דהיינו מופלא של בית דין הגדול, שהוא ראש הישיבה והנשיא של בית דין הגדול, כמש"כ הרמב"ם בפיה"מ (הוריות פ"א מ"ד) וז"ל מופלא שלבית דין הוא ראש ישיבה עכ"ל, וברמב"ם (פ"א מהלכות סנהדרין ה"ג) וז"ל הגדול בחכמה שבכולן מושיבין אותו ראש עליהן והוא ראש הישיבה והוא שקורין אותו החכמים נשיא בכל מקום והוא העומד תחת משה רבינו עכ"ל, אך הבאר שבע הקשה דא"כ היאך מוקמינן לקמן (ז:) "כגון שהיו שניהם מופלאין", והוכיח מזה דהגדר דמופלא בכהן משיח היינו רק דהוי חכם הראוי להורות, ואילו הגדר דמופלא בפר העלם דבר היינו דהוי המופלא הגדול שבחכמה שבב"ד הגדול, והגדר של מופלא בכהן משיח ובפר העלם דבר חלוקים מהדדי. ועיין בתוס' הרא"ש דף ח. (ד"ה ה"ד הא דקאמרת הורה בפנ"ע וכו'), ובקרן אורה דף ז. (ד"ה חטא בפ"ע כו' היכי דמי, אי דהוא מופלא והן אינן מופלין פשיטא דמתכפר בפ"ע, דהוראתן לאו כלום הוא וכו'), שדנו האם הכהן משיח צ"ל המופלא שבסנהדרין הגדול או דהגדר של מופלא בכהן משיח ר"ל חכם סמוך שהגיע להוראה, עיי"ש.</i>, ואם אינו מופלא שבב"ד הגדול הריהו חייב חטאת יחיד, וזה דלא כהרמב"ם (פט"ו הל' שגגות ה"ב) שפסק דכהן משיח בעלמא דאינו מופלא פטור מכלום, וז"ל כיצד כהן משיח שטעה בהוראה לעצמו, ודימה שהזורק מרשות לרשות בשבת מותר וזרק מרשות לרשות והוא תולה בהוראתו לעצמו, כשיודע לו חטאו יביא פר לחטאת, אבל אם לא תלה בהוראתו אלא שגג וזרק בשגגה, או שתלה בהוראתו ולא היה חכם מופלא, או שעקר כל הגוף בהוראתו לעצמו, או ששגג בהוראתו לבטל מקצת ולא עשה והוא סומך על הוראתו אלא עשה בשגגה אחרת, או שהיה מזיד בהוראה ושגג במעשה, הרי זה פטור מקרבן כלל שדינו להוראת עצמו כדין הקהל להוראת בית דין לכל דבר, הורה לעצמו ושכח מאי זה טעם הורה ובשעת מעשה אמר הריני עושה על דעת הוראתי הרי זה מביא פר חטאת עכ"ל. ומבואר דהרמב"ם סובר דכה"ג בעלמא מופקע מהפרשה של חובת חטאת קבועה דיחיד, ואף אם הכהן משיח אינו מופלא כלל ואין הוראתו מחייבת פר כהן משיח מ"מ הוא אינו מביא חטאת קבועה דיחיד אלא פטור הוא לגמרי.
<b>ועיין</b> ברמב"ם (פט"ו מהל' שגגות ה"א) שכתב וז"ל במה דברים אמורים שכהן משיח מביא פר על שגגתו כשטעה בהוראת עצמו ועשה מעשה בשגגת הוראתו לבדה והיא שיהיה חכם מופלא שנאמר אם הכהן המשיח יחטא לאשמת העם הרי משיח כצבור מה הצבור שהן בית דין אינן חייבין בקרבן עד שיהיו חכמים ראויין להוראה ויטעו בהוראה ויעשו העושים על פיהם ויורו לבטל מקצת ולקיים מקצת כך המשיח בכל הדרכים האלו עכ"ל. ומבואר דלהרמב"ם הכהן המשיח המחוייב בפר א"צ להיות גדול הדור והמופלא שבב"ד אלא צריך רק שיהיה חכם מופלא, דהיינו סמוך הראוי להורות.<sup class="footnote-marker">44</sup><i class="footnote">עיין ברמב"ם (פ"ד מהל' סנה' ה"ח) שכתב דחכם מופלא היינו שהוא ת"ח הראוי להורות בכל דיני התורה. ואין ממנין דיין להורות אף בדינים מסוימים בלבד אא"כ הוא חכם מופלא שראוי להורות בכל דיני התורה. וז"ל ויש להן למנות כל מי שירצו לדברים יחידים והוא שיהיה ראוי לכל הדברים כיצד חכם מופלא שראוי להורות לכל התורה כולה יש לב"ד לסמוך אותו וליתן לו רשות לדון ולא להורות באיסור והיתר וכו' עכ"ל.</i> אמנם נראה דרבנו חננאל סובר דיש תנאי מסוים דבעינן מופלא שבדור בחיוב פר כהן משיח, משום דס"ל דמופלא הוי חלות שם בגברא ולא רק דין במעשה הוראה, דבפר כהן משיח כתיב (ויקרא ד:ג) "אם הכהן משיח יחטא לאשמת העם" כלומר דהכהן גדול הוי גדול הדור, ומשו"ה החטא הוי "לאשמת העם", דהדין שחל חיוב מיוחד דפר כהן משיח חל רק בגברא דהוא גדול הדור דאזי יש חיוב פר כהן משיח, ודוקא כה"ג שהוא המופלא שבב"ד הריהו מופקע מפרשת חטאת יחיד. ולפי רבנו חננאל מופלא הוי תנאי בגברא דכמו שכהן גדול מרובה בגדים אינו חייב בפר כהן משיח אלא רק כהן המשוח בשמן המשחה דחל בו חלות קדושה בגברא, כמו"כ מופלא הוי תנאי בגברא דכהן גדול, דרק מופלא, דהיינו שהוא גדול הדור הוי בכלל הפרשה דפר כהן משיח. ואילו להרמב"ם מופלא הוי דין בהוראה, דרק חכם מופלא שהוא סמוך חל במעשה הוראתו חלות שם הוראה, ואילו כשאינו מופלא לא חל על הוראתו חלות שם הוראה כלל.
<b>ועיין</b> בירושלמי (הוריות פ"ב ה"א) דא"צ שיהיה הכה"ג מופלא כלל אלא רק בעינן דהוי "יודע ולישא וליתן בהלכה", וז"ל רבי יעקב בשם רבי לעזר והוא שיהא יודע לישא וליתן בהלכה דלא כן מה אנן אמרין ויש שוטים מורין עכ"ל. ואילו הרמב"ם סובר דמופלא היא תנאי בחלות שם הוראה דאם אינו חכם מופלא, דהיינו סמוך הראוי להורות בכל דיני התורה, אזי הוי ליה כעוקר כל הגוף דלא חלה חלות שם הוראה. ולהרמב"ם י"ל דהוראה מוטעת אינה חלות שם הוראה אא"כ הויא הוראת סמוך מופלא. משא"כ לפי הירושלמי כל ת"ח היודע לישא וליתן בהלכה ואפילו אם הוא הדיוט שאינו סמוך בר הוראה הוא לענין חיוב פר כהן משיח.
<b>ונראה</b> דבעלמא חל חלות שם הוראה אף בהוראת מי שאינו סמוך ומופלא (עיין ברמב"ם פ"ה מהל' סנה' ה"ח ובכס"מ שם), אך אליבא דהרמב"ם כהן משיח צ"ל מופלא וסמוך מאחר דהוראתו כאן הויא הוראה בטעות, והוראת טעות לא שמה הוראה אא"כ הויא הוראת מופלא וסמוך, דגם בטעות הוראת מופלא וסמוך הויא חלות שם הוראה.
<b>ולפי"ז</b> יל"ע אליבא דהרמב"ם מה הדין באופן שהכה"ג עצמו אינו מופלא וסמוך אלא שהוא רק ת"ח היודע לישא וליתן בהלכה (כשיטת הירושלמי), אך המופלא שבדור מסכים להוראתו שהורה בטעות, האם בכהאי גוונא הכהן גדול מתחייב בפר כהן משיח או לא. די"ל דמכיון דהמופלא שבדור הסכים להוראת הכהן משיח, חלה על הוראת הכהן משיח שבטעות חלות שם הוראה, אע"פ שהוא עצמו אינו מופלא וסמוך, דמעיקר הדין חלה חלות שם הוראה בהוראת חכם, אך לא חלה על הוראתו בטעות חלות שם הוראה אא"כ המופלא שבדור מסכים להוראתו, דאזי אף הוראת כהן משיח שהוא תלמיד חכם בעלמא מחייבת פר כהן משיח, וצ"ע בזה.
<b>ועוד</b> צ"ע בשיטה דס"ל שכדי להתחייב בפר כהן משיח הכה"ג צ"ל המופלא שבב"ד, דהיינו גדול הדור, דאע"פ דחיוב פר העלם דבר תלוי בהוראת מופלא שבב"ד, דבעינן שהמופלא שבב"ד יהיה שותף להוראה (עיין ברמב"ם פי"ב מהל' שגגות ה"ב, פי"ג מהל' שגגות ה"א), י"ל דהיינו משום דהחיוב דפר העלם דבר של ציבור תלוי בהוראת ב"ד הגדול, דבעינן שתהא ההוראה הוראה מוחלטת של ב"ד הגדול בשגגת הוראה, ורק כשהמופלא שבב"ד דהוא גדול הדור מורה הוראה ביחד עם שאר דייני ב"ד הגדול אזי חלה הוראה מוחלטת של הב"ד הגדול המחייבת פר העלם דבר. משא"כ בכהן משיח שהורה לעצמו, וא"כ י"ל דאף אם אין הכה"ג מופלא שבב"ד וגדול הדור אלא הוא רק מופלא וסמוך דעלמא שפיר חל חלות שם הוראה בהוראתו, ויתחייב בפר כהן משיח, וצ"ע.

Daf 7a

<b>רש"י ד"ה צבור בפר ואין מביאין אשם תלוי. וז"ל כלל כדאמר לקמן דכתיב ביה באשם תלוי ואם נפש כי תחטא וגו' ולא ידע ואשם, וכתיב וכפר עליו הכהן על שגגתו אשר שגג והוא לא ידע, מי שחטאתו ושגגתו שוה חייב בשגגת מעשה בלא העלם דבר יצא כהן משיח שחטא בהעלם דבר וכ"ש צבור דיצא מאשם תלוי משום דהעלם דבר בהדיא כתיב בהו ואין חטאתו ושגגתו שוה דבעינן העלם דבר עם שגגת מעשה, ועוד דצבור אינו בכלל נפש.</b>
<b>צ"ב</b> במה נחלקו ב' הפירושים ברש"י. ונראה לבאר דהציבור חייב להביא פר העלם דבר מחמת החטא דהרי אין הציבור מורה הוראה ואינם חייבים מחמת עצם ההוראה בטעות של ב"ד הגדול, אלא המחייב של הציבור הוא החטא שנעשה על ידם מחמת הוראת ב"ד הגדול, דע"י הוראת ב"ד הגדול נחשב החטא לחלות שם "חטא הציבור" המחייב קרבן פר העלם דבר של ציבור, אמנם המחייב הוא עצם עשיית החטא. ואילו בכהן משיח המחייב של הקרבן הוא החטא וההוראה בשגגה ביחד, ולכן אין חטאתו ושגגתו שוין דיש ב' מחייבים - החטא ושגגת ההוראה ג"כ מחייבת, דשניהם בכלל המחייב. משא"כ בפר העלם דבר של הציבור י"ל דהציבור מביאים את הקרבן משום החטא ואין המחייב של הציבור ההוראה בטעות של ב"ד הגדול. אלא דיש תנאי דבעינן נמי הוראת ב"ד דהחטא נעשה מחמת הוראת ב"ד, אבל המחייב של הציבור הוא עצם עשיית החטא. ונראה דזהו כוונת רש"י בפירוש השני, דציבור אינם מביאים אשם תלוי משום דכתיב ואם נפש תחטא וציבור אינו בכלל נפש. ואילו בפירוש הראשון שכתב "וכל שכן ציבור" ס"ל דהמחייב בפר העלם דבר הוא ב"ד והציבור ביחד – דאע"פ שהפר בא משל ציבור, מ"מ החובה היא חובת ב"ד והציבור ביחד, דההוראה והחטא שניהם ביחד הם המחייבים, אלא דהציבור הם המביאים של הקרבן לר"מ, ולר"ש ב"ד והציבור הם המביאים, ולכן כתב "וכל שכן דציבור יצא מאשם תלוי דהעלם דבר בהדיא כתיב בהו ואין חטאתו ושגגתו שוה".
<b>רש"י ד"ה ומביא אשם ודאי. וז"ל בין נשיא ובין משיח דכתיב באשם גזילות ובאשם מעילות נפש ומשיח ונשיא בכלל נפש אחת הן וצבור אין מביאין אשם ודאי דאינן בכלל נפש אחת, והא דתנן אין חייבין אלא על דבר שזדונו כרת ושגגתו חטאת וכן המשיח הכי משמע דב"ד הוא דאינן חייבין כלל עד שיורו בדבר שחייבין על זדונו כרת ושגגתו חטאת שאם הורו בשחייבין על זדונו כרת ושגגתו אשם פטורין לגמרי. ועוד דבאשמות אין בהם דין שוגג דעל זדון הוא מביא אשם וכן המשיח אין מביא פר אלא בדבר שחייבין על זדונו כרת ועל שגגתו חטאת אבל במקום אשם ודאי חייב אשם לפי שהוא בכלל נפש אחת דלהכי הושוה לצבור דאין מביאין פר במקום אשם עכ"ל.</b>
<b>רש"י</b> מפרש שאין ציבור מביא אשם ודאי משום דכתיב נפש וציבור לא הוי נפש. ועוד כתב רש"י דבאשם חייבים על הזדון כשוגג ואילו ציבור חייבים דוקא כשחטאו בשגגה עפ"י שגגת הוראה של ב"ד הגדול ומביאים פר העלם דבר. וצ"ע דגם כהן משיח חייב פר בהעלם דבר בשגגה וכשאין הוראה בשוגג וכשהוא מזיד חייב אשם, וצ"ע א"כ מ"ש כהן משיח מציבור. וי"ל דאי אפשר לחייב את הציבור באשם כשאין הוראה דבלי הוראה ליכא צירוף בכדי שיהיה נחשב לחלות שם "חטא הציבור"<sup class="footnote-marker">45</sup><i class="footnote">ונתבאר לעיל בשיעורים (דף ג: ד"ה הורו ב"ד, ולעיל בדף ז. רש"י ד"ה צבור בפר ואין מביאין אשם תלוי) דחטא הציבור הו"ל חלות שם עבירה מסוימת המחייבת ומתכפרת בפר העלם דבר, ומש"ה יחיד שחטא מחמת הוראת ב"ד ואפילו שחטא לאחרי שהציבור הביאו את הפר פטור מחטאת יחיד, כי חטאו מתייחס לחטא הציבור והוי חלות שם חטא הציבור דאינו מחייב חטאת יחיד, ומאחר דחל חיוב פר העלם דבר על חטאו הריהו פטור מחטאת יחיד. (רבינו זצ"ל).</i>, ונידון רק כחטא של הרבה יחידים, ורק ההוראה בשגגה מצרפת את היחידים להוי "חטא הציבור", כי הוראה במזיד לא שמה הוראה, והתורה חידשה בחיוב פר העלם דבר של ציבור, דאם חטאו הציבור עפ"י שגגת הוראה של ב"ד הגדול חל צירוף בין החוטאים דהוי חלות שם "חטא הציבור" שמתכפר בפר. ומאידך כהן משיח אינו צריך צירוף לציבור וחייב אף כשאין הוראה, ואף כשהוא מזיד וחטא בלי הוראה ולכן מביא אשם ודאי.
<b>אך</b> יש להעיר דהניחא באשם גזילות ואשם שפחה חרופה דבאים גם בזדון, ומכיון דליתא בב"ד בזדון ה"ה נמי דליתא בב"ד בשוגג כי אשמות ודאי אלו באים על הזדון כשוגג. אך צ"ע באשם מעילות דבא רק בשוגג, וא"כ נימא דאם ב"ד הורו בשגגה שמותר למעול בהקדש דיתחייבו באשם מעילות<sup class="footnote-marker">46</sup><i class="footnote">עיין בחידושי הרש"ש על רש"י ד"ה ומביא.</i>. ויתכן דרק המועל בשגגת חתיכה דטעה וחשב דחתיכת הקדש הוי חולין ונשתמש בה אזי חל חיוב קרבן אשם מעילות, אבל באומר מותר ליכא חיוב אשם מעילות. וכמו"כ ליכא חיוב אשם מעילות כשב"ד הורו בטעות דחתיכה זו מותרת, דלחיוב פר העלם דבר צריכים הוראת היתר בטעות, ולא שב"ד טעו טעות במציאות על החתיכה, דאין זו הוראה אלא טעות, ואילו במעילה חייב אשם מעילות רק בשגגת החתיכה. אך צ"ע בזה דהרי יתכן דחייבים אשם מעילות גם בשגגת אומר מותר<sup class="footnote-marker">47</sup><i class="footnote">עיין באריכות בס' תקנת עזרא על הרמב"ם (פ"א מהל' מעילה ה"ג) שהביא דהכ"מ נקט דאומר מותר חייב באשם מעילות, וכן משמע מרש"י ב"מ (דף נז: ד"ה והרי מעל). אך הביא דר' שלמה קלוגר בתשובה בסוף ספר עזרת כהנים על הספרא פרשת ויקרא נקט דאומר מותר פטור מקרבן מעילה.</i>. ודוחק לומר דמכיון דב"ד פטור משאר אשמות הבאים במזיד כשוגג ע"כ פטורים נמי מאשם מעילות דבא דוקא בשוגג, וצ"ע.
<b>גמ'. ומשיח בפר ואין מביא אשם תלוי, מה צבור אינו חייב אלא על העלם דבר עם שגגת מעשה, אף משיח לא יהא חייב אלא על העלם דבר עם שגגת מעשה או כלך לדרך זו נשיא מביא שעירה בעבודת כוכבים ומביא אשם ודאי, ומשיח מביא שעירה בעבודת כוכבים ומביא אשם ודאי, מה נשיא מביא בשגגת מעשה, אף משיח מביא בשגגת מעשה, ת"ל לאשמת העם, הרי הוא משיח כצבור, מה צבור אינו מביא אלא על העלם דבר עם שגגת מעשה, אף משיח אינו מביא אלא על העלם דבר עם שגגת מעשה.</b>
<b>עיין</b> ברמב"ם (פט"ו מהל' שגגות ה"ו) וז"ל כהן משיח שנסתפק לו אם שגג שגגה זו שהיא שגגת הוראה עם המעשה או לא שגג אותה, אינו מביא אשם תלוי מפני שהוא בה כצבור שאינן מביאין אשם תלוי על לא הודע של שגגת הוראה וכו' עכ"ל. הרמב"ם פסק שכהן שנסתפק אם חטא פטור מאשם תלוי כמו ציבור, ועיין ברמב"ם (פרק יד הלכות שגגות הלכה ד) וז"ל בית דין שהורו בשגגה ושכחו עצמו של חטא שהורו בו, אף על פי שהן יודעים בודאי שחטאו בשגגה ואף על פי שהעם מודיעין אותן ואומרים להן בכך וכך הוריתם לנו, הם פטורין והעושים על פיהם חייבין בפני עצמן, שנאמר ונודעה החטאת אשר חטאו עליה לא שיודיעו אותו החוטאים, כיצד שגגו והתירו חלב שעל גבי הקיבה ואכלוהו רוב העם ואחר שידעו ששגו בהוראה ושהתירו דבר שחייבים על זדונו כרת ועל שגגתו חטאת קבועה נסתפק להם אם מקצת החלבים התירו או מקצת הדמים התירו הרי אלו פטורין וכל מי שאכל מביא חטאת קבועה עכ"ל. ומבואר דהרמב"ם פסק דאם נודע לבית דין ע"י העם שהב"ד טעו אזי הם פטורים מפר העלם דבר דכתיב ונודעה החטאת אשר חטאו עליה לא שיודיעו אותו החוטאים, והנה הרמב"ם השווה כהן משיח שנסתפק אם שגג לציבור שפטורים כשנודע לב"ד ע"י העם שטעו. ונראה דהטעם שאין חיוב אשם תלוי בב"ד כשיש לבית דין ספק אם חטאו הוא משום דצריכים ידיעה ע"י ב"ד עצמם ולא שיודיעו הציבור לבית דין במה חטאו. וצ"ע מה ענין זה לאשם תלוי.
<b>ונראה</b> לבאר דיש ב' דינים בידיעת ב"ד: א) ידיעת החטא מחייבת פר כמו בקרבן יחיד דידיעת החטא מחייבת חטאת דכתיב "או הודע לו חטאתו", וידיעת החטא חלה בידיעת הציבור שחטאו, וחלה ידיעת החטא אף ע"י אחרים שיודיעו, ב) יש דין מסוים של ידיעת ב"ד שטעו דכתיב "ונודע החטאת אשר חטא" - דידיעת ב"ד מהוה ביטול ההוראה המוטעת, ומדין ביטול הוראה בעינן שיוודע לב"ד עצמן שהם טעו ולא שיודיעו אחרים להם שטעו, דלא חל חלות שם ביטול הוראה אא"כ ב"ד עצמן יודעים מה הורו ומה טעו. וכמו כן בציור שב"ד הם בספק במה היה החטא (דמסתפקים אם הורו בחלב או בדם) אין חיוב אשם תלוי כי ליכא ידיעת ב"ד לבטל את ההוראה בשגגה, כי ספק חטא מיקרי ידיעה לענין ידיעת החטא בנוגע לחיוב אשם תלוי אבל לא לענין ידיעת הוראה בטעות לב"ד כדי לבטל את ההוראה, ופטור כהן משיח מאשם תלוי נלמד מפר העלם דבר של ציבור דכמו שלגבי חיוב פר העלם דבר של ציבור צריכים ידיעת ב"ד ודאית בתורת ביטול הוראה, כמו כן בכהן משיח דבעינן הוראה להתחייב ג"כ בעינן ב' ידיעות - ידיעת החטא וגם ידיעת הטעות בהוראה. והנה הגמ' הביאה דרשה מקרא "וכפר עליו הכהן על שגגתו אשר שגג מי שחטאתו ושגגתו שוים יצא זה שאין חטאתו ושגגתו שוים", דמיירי באשם תלוי דאם בעינן ב' ידיעות – ידיעת החטא וגם ידיעת ההוראה בטעות אין חיוב אשם תלוי<sup class="footnote-marker">48</sup><i class="footnote">דאם ב"ד פטורים כשאחרים מודיעים להם טעותם כל שכן שפטורים מאשם תלוי בספק ידיעת טעות בהוראתם, דחיוב אשם תלוי נאמר רק בחטא היחיד המחוייב בספק ידיעת החטא בלבד ולא בב"ד דצריכים ב' ידיעות – ידיעת שגגת החטא וידיעת שגגת הוראה, דספק ידיעת הוראה אינה מחייבתם כי רק ידיעה בודאות שטעו מחייבתם, אך לא באשם תלוי בספק הוראה בטעות.</i>, ומהפסוק לאשמת העם נלמד דכהן משיח צריך ב' ידיעות ולכן הוא נתמעט מאשם תלוי. ומ"מ גם אם נודע לו שהוראתו היתה טעות ונסתפק אם חטא עפ"י הוראתו או לא הריהו פטור מאשם תלוי משום דבעינן ב' ידיעות ידיעת הטעות וידיעת החטא, ואם אחת הויא ידיעה ודאית והשנית היא ספק הריהו פטור מאשם תלוי כי כל שיש ידיעה ודאית ליכא חיוב של אשם תלוי. ונראה דבכהן משיח סד"א דידיעת החטא לבדה מספיק לקבוע ידיעת הוראה בטעות דהרי הוא עצמו המורה והחוטא, שלא כדין פר העלם דבר של ציבור, דב"ד טעו בהוראה והציבור טעו בחטא, וקמ"ל הפסוק לאשמת העם דכה"ג כב"ד דצריך ב' ידיעות נפרדות, של ההוראה בטעות ושל שגגת החטא, ואם ליכא ידיעה ודאית שטעה בהוראה הריהו פטור גם מפר וגם מאשם תלוי דחסרה ידיעת הוראה בטעות.
<b>משנה. הורה בפני עצמו ועשה בפני עצמו מתכפר לו בפני עצמו, הורה עם הצבור ועשה עם הצבור מתכפר לו עם הצבור, שאין ב"ד חייבין עד שיורו לבטל מקצת ולקיים מקצת וכן המשיח, ולא בעבודת כוכבים עד שיורו לבטל מקצת ולקיים מקצת.</b>
<b>עיין</b> ברש"י ד"ה הורה וז"ל כהן משיח בעצמו כגון דמורו בתרי איסורי, ב"ד בחלב והוא בעבודת כוכבים. נתכפר לו בפני עצמו דמביא פר בפני עצמו דאי הורה הוא בפני עצמו ולא הורו ב"ד כלל לא איצטריך למיתני דחייב להביא פר דמקרא מלא הוא אלא כי איצטריך למיתני כגון שהורו בשני איסורים עכ"ל.
<b>וצריך</b> ביאור מהו החידוש דחל חיוב פר כהן משיח כשהורה בפני עצמו אע"פ שב"ד הורו בענין אחר דהרי מה השייכות בין הוראתו להוראת ב"ד הגדול והרי הורו בשני ענינים שונים. וי"ל דמיירי בחד מקום - כלומר דהוראת הכה"ג נודע לבית דין הגדול והם לא מיחו בידו (וכן פירש רבנו חננאל בדף ח: ד"ה והא דתניא הורה בפני עצמו סבר אביי וכו'). ועוד י"ל דמיירי באופן שהכה"ג נמצא בלשכת הגזית והורה את הוראתו עפ"י מה שאמרו ב"ד הגדול, דסמך עצמו על דבריהם וסברתם של ב"ד הגדול, ואע"פ שההוראה שלו היתה בנוגע לענין אחר, כגון שהורה בעבודה זרה והם הורו בחלב מ"מ מיירי באופן שהכהן משיח סמך על סברתם ודבריהם של ב"ד הגדול בנוגע להוראה שהורה. דהרי בשגגת הוראה המשא ומתן הוי ג"כ חלק מהמחייב וכדהוכחנו בשיעורים לעיל מהירושלמי (הוריות פ"א ה"ד) דאם היה ב"ד של ע"א והיה ביניהם גר ליכא חיוב פר העלם דבר, דאע"פ שהגר רק השתתף במשא ומתן של ב"ד בבירור ההלכה, יתכן שדברי הגר במשא ומתן הכריעו את הכף וגרמו לב"ד להכריע ולפסוק את הדין, ואע"פ שהגר אינו חלק מעצם ההוראה דרק השתתף במשא ומתן הרי זה נחשב כאילו היתה ההוראה על פיו. ומוכח מזה דהמשא מתן הוא חלק מחלות שם הוראה לחייב פר העלם דבר. ויתכן דכאן מיירי שסמך הכהן גדול על סברת והוראת ב"ד הגדול. וביאור זה דומה לפירוש הר"ח, דיסוד הדבר הוא דהכהן המשיח חייב פר בפנ"ע אע"פ שסמך על סברתם בהוראה שהורו בענין אחר או משום שלא מיחו בידו. ועיין ברמב"ם (פט"ו מהל' שגגות ה"ה) וז"ל הורה עם בית דין בשגגה ושגגו הם בדם והוא בחלב, אינו מתכפר לו עם הצבור אלא מביא פר לעצמו עכ"ל. ודבריו צ"ב, דמהי כוונתו במש"כ "הורה עם ב"ד בשגגה", והרי הם הורו בב' ענינים שונים. ונראה דר"ל דנחשב שהכהן משיח "הורה עם ב"ד" אע"פ דהורו בב' ענינים שונים משום דמיירי שסמך על סברתם במה שהורו בענין אחר, או שביאר טעמו לב"ד והם לא מיחו בו לכן נחשב "הורה עם ב"ד" אע"פ שהוא הורה בחלב והם הורו בדם, וכמש"נ.

Daf 7b

<b>גמ'. סבר אביי למימר חטא בפני עצמו ועשה בפני עצמו היכי דמי דיתבי בשני מקומות וקא מורו בתרי איסורי, אמר ליה רבא אטו שני מקומות גורמין אלא אפילו יתבי בחד מקום, וכיון דקא מורו בתרי איסורי חטא בפני עצמו הוא.</b>
<b>ונראה</b> לבאר דלאביי בחד מקום ותרי איסורים המשא ומתן פוטר, דהרי בעלמא המשא ומתן של ב"ד מחייב חיוב פר העלם דבר, דלא רק ההוראה של ב"ד מחייבת אלא אף המשא ומתן, ובחד מקום חשיב המשא ומתן של ב"ד ולא של כה"ג, דכמו דבעינן אליבא דהירושלמי (הוריות פ"א ה"ד) משא ומתן של ב"ד כשר, ואם יש גר או ממזר מצורף לב"ד במשא ומתן לא הוי משא ומתן המחייב בחיוב פר העלם דבר, מכיון דיתכן דסברת הגר במשא ומתן שבב"ד הטה את דעת הב"ד וגרם להוראתם, כמו"כ כהן משיח אינו חייב פר כהן משיח אא"כ הורה הוראה מתוך משא ומתן דהוי משא ומתן שלו בלבד, ומכיון שסמך על סברת המשא ומתן של ב"ד בהוראתם לא הוי חלות שם משא ומתן דידיה וליכא הוראה המחייבת. אולם בציור של תרי מקומות וחד איסור באמת המשא ומתן הוי של הכהן משיח, אבל מכיון שפסק הכהן משיח כמו שב"ד פסקו א"כ אע"פ דהוי משא ומתן וסברתו של הכהן משיח וגם הוראה שלו (דהוי תרי מקומות), מ"מ הכהן משיח פטור משום דחלה כבר הוראת ב"ד הגדול בנוגע לאיסור זה ואסור לו לחלוק על הוראת ב"ד הגדול, ולכן לא חלה הוראתו דהוי כמו שאומר "אני הקטן מסכים", וליכא חלות שם שגגת הוראה המחייבת הכהן המשיח בפר. ועוד נראה לומר שאין חילוק בין אם הורה הכהן גדול לפני שהורו ב"ד או לא – דאפילו אם הכהן הורה לפני שב"ד הורו מ"מ הוראתו נתבטלה כשהורו ב"ד הגדול, דהרי הוא אינו יכול לחלוק על הוראתם. ועיין בירושלמי (הוריות פ"ב ה"א) וז"ל משיח שאכל בהוריית ב"ד פטור בהוריית וכו' בהוריית ב"ד פטור שאין הוריית אחרים אצל הורייתן כלום". ונראה דהירושלמי ס"ל שאין הוראת הכהן משיח חלות שם הוראה לאחר שהורו בדבר זה ב"ד הגדול. ומבואר דלפי הירושלמי בתרי מקומות וחד איסור לא חלה הוראת הכהן גדול. ומשמע דאפילו אם הכהן משיח הורה לפני שב"ד הורו מ"מ הוראתו נתבטלה כשהורו ב"ד הגדול, דהרי הוא אינו יכול לחלוק על הוראתם. אך י"ל פירוש אחר, דבאמת הוראת הכהן משיח חלה כחלות שם הוראה בפנ"ע אע"פ שחלה נמי הוראת ב"ד הגדול, דאינו מחוייב לשמוע לשגגת הוראת ב"ד הגדול דהרי הם טועים, והטעם שהכהן משיח פטור הוא משום דמכיון דהוא הורה כמו שהורו ב"ד וחטא עם הציבור לכן יש לו חלק בכפרת הציבור ובפר העלם דבר של הציבור ומשו"ה אינו חייב להביא פר בעצמו. ונ"מ אם רק מיעוט הציבור חטאו, או היכא דרוב ציבור חטאו אך הוא לא ידע שהורו ב"ד הגדול דאז הכהן משיח אינו נכלל בכפרת הציבור ויתחייב בפר, משא"כ לפי הירושלמי הוא פטור משום דאין הוראתו הוראה לאחר הוראת ב"ד.
<b>והנה</b> רבא סובר דבחד מקום ותרי איסורא חייב דאפילו אם המשא ומתן של הכה"ג הוא כדבריהם וכסברתם של ב"ד עדיין הכהן משיח חייב פר כה"ג, ודלא כאביי. דרבא סובר דזה שסמך הכהן משיח על משא ומתן של ב"ד אינו פוטרו מחיוב פר כהן משיח. לרבא חד מקום ותרי איסורי חייב, דההוראה היתה שלו ואע"פ שהמשא ומתן והסברא הן של ב"ד הגדול. והנה אביי אמר דתרי מקומי וחד איסור נמי פטור – הגם דהמשא ומתן שלו וההוראה שלו אעפ"כ פטור משום דאין לאחר הוראת ב"ד ולא כלום או משום דהוא נכלל בכפרת הציבור וכמש"נ לעיל. ויש לעיין מה רבא סובר בחד איסור ותרי מקומות, ויתכן דרבא ס"ל דחייב בכהאי גוונא משום דהוי משא ומתן וגם הוראה של הכה"ג עצמו ולא ס"ל כסברת הירושלמי "דאין לאחר הוראת ב"ד ולא כלום" בשגגת הוראה, וכיון דהוי משא ומתן והוראה דיליה הוא חייב. ועוד י"ל דאם רוב הקהל חטאו והכהן משיח שמע את הוראת הב"ד והוא חטא עמהם אזי הכה"ג פטור משום דבכהאי גוונא הכה"ג מתכפר עם הציבור, דמכיון שחטא עם הציבור והוא שמע דברי הב"ד י"ל דהוי תולה בב"ד והחטא של הכה"ג מצורף לב"ד ולכן הריהו מתכפר עם הציבור. ומאידך י"ל דבכהן משיח חל חלות שם הוראה בהוראתו ודלא כהוראת יחיד, ומשו"ה אע"פ שגם הורו ב"ד וחטאו הציבור ועשה עמהם הו"ל הכהן משיח תולה בהוראת עצמו וחייב אליבא דרבא. ויל"ע בזה.
<b>ועיין</b> ברמב"ם (פט"ו מהל' שגגות ה"ד) וז"ל הורה הכהן המשיח עם בית דין ושגג הוא והם בהוראה אף על פי שעשו על פי ההוראה הזאת שטעו בה, הואיל ולא סמך בשעת מעשה על הוראתו לבדה אלא על הוראתו עם הוראת בית דין הרי זה פטור ואין צריך להביא כפרה בפני עצמו, אלא אם היו בית דין מביאין קרבן מתכפר לו בכלל הצבור, ואם היו העושים הם המביאים קרבן הוא אינו מביא קרבן שהרי אין צריך כפרה בפני עצמו עכ"ל, ומשמע מדבריו דפטור רק בחד מקום וחד איסור דאז אין הוראתו הוראה כלל (כדעת רבא), אבל בתרי מקומות וחד איסורא אזי חלה הוראת הכהן וחייב פר כהן משיח משום דנידון כתולה בעצמו, ולא הוי כמתכפר עם הציבור מכיון דהוא סומך על הוראת עצמו. ומהרמב"ם מבואר דכשהיה הכהן משיח ביחד עם ב"ד הגדול והורה עמהם אזי זה נחשב כהוראת ב"ד ולא סמך על הוראתו, אבל בתרי מקומות וחדא הוראה דהיינו שמסכים לבית דין הגדול אזי חלה הוראת כהן משיח וחייב קרבן דסומך על הוראת עצמו ולא על הוראת ב"ד, והרמב"ם פסק כרבא דבתרי מקומות וחד איסור חייב, ובחד מקום וחד איסור פטור דאז הוראתו בטילה וחלה רק הוראת ב"ד הגדול, והוא השתתף בהוראתן.
<b>ועיין</b> ברש"י על המשנה ד"ה הורה עם הצבור וז"ל ב"ד כגון דהורו בחדא איסור הוא בחלב והן בחלב עכ"ל. והנה רש"י לא הזכיר דתלוי במקום ורק דתלוי בתרי איסורי או בחד איסור, והלכה כרבא חוץ מיע"ל כגא"ם ורש"י מפרש את המשנה כרבא, ומשמע דס"ל דבחד מקום ותרי איסורי הכהן המשיח חייב, ותרי מקומות וחד איסור פטור, ודלא כהרמב"ם דסובר שבתרי מקומות וחד איסור הכהן חייב דלהרמב"ם בתרי מקומות יש ב' הוראות נפרדות – הוראת ב"ד והוראת הכהן המשיח ואע"פ שהורו ב"ד מ"מ חלה הוראת כה"ג כהוראה בפנ"ע ומשו"ה אין הכה"ג נכלל בכפרת הציבור, דהוא סומך על הוראת עצמו וחייב בפר בפנ"ע, משא"כ רש"י סובר דלהלכה קיי"ל כרבא דאמר "אטו במקומות תליא מילתא", דלרבא בחד מקום ותרי איסורא הכהן משיח חייב (דלרבא לא בעינן משא ומתן של הכהן משיח אלא רק חלות שם הוראת הכהן משיח להתחייב בפר כהן משיח), ובתרי מקומות וחד איסור הוא פטור, דהמקום אינו משנה, והכל תלוי אי הוי תרי איסורי או חד איסור.
<b>ועיין</b> עוד ברש"י ד"ה נתכפר לו עם הצבור וז"ל שהוא מתכפר בשל ב"ד ומפני מה מתכפר בשל בית דין עם הצבור כי הורה עם הצבור לפי שבדברים הרבה שוה משיח לב"ד שאין ב"ד חייבין קרבן עד שיורו לבטל מקצת וכן המשיח וכו' והואיל והושוה משיח לב"ד הלכך כי הורה עם הצבור ועשה עם הצבור מתכפר עם הצבור עכ"ל.
<b>והנה</b> בפשטות משמע מרש"י דהטעם שפטור הוא משום שהכהן המשיח מתכפר עם הציבור, ולא משום שאין הוראתו הוראה לאחר שהורו ב"ד (כסברת הירושלמי). ונ"מ דהיכא דרק מיעוט הציבור חטאו ואינן מחוייבים בקרבן פר העלם דבר אזי הכהן גדול חייב להביא פר משל עצמו. ועוד יתכן לפרש דלרש"י בתרי מקומות וחד איסור הריהו פטור כסברת הירושלמי דלא חלה הוראת כהן משיח לאחר הוראת ב"ד, ואז הוא יפטר אף כשמיעוט הציבור חטאו או אף היכא שהוא לא ידע שהורו ב"ד. ולכאורה ממש"כ רש"י "הואיל והשוה משיח לב"ד הלכך כי הורה עם הציבור מתכפר עם הציבור" י"ל דהמשנה משווה את הוראת כה"ג להוראת בית דין דדינם שוה דרק בקיום מקצת וביטול במקצת חלה הוראה ולכן י"ל דלא חלה הוראת כה"ג לאחר שהורו כבר ב"ד הגדול ולא חלה הוראתו, ומשו"ה מתכפר עם הציבור. אמנם יש לדחות דרש"י מוכיח מהסיפא שמכיון שהכהן עצמו נוהג עפ"י הוראת ב"ד ביחד עם הציבור א"כ הריהו נכלל בכפרת הפר העלם דבר, דמכיון דהוראתו שווה עפ"י דין להוראת ב"ד לפיכך אפילו אם במציאות הכהן משיח אינו יודע שב"ד הורו בדבר זה הרי זה נחשב כאילו עושה עפ"י הוראת ב"ד הגדול, דהוראתו בטילה כלפי הוראת ב"ד. ועוד י"ל דחשיב מתכפר עם הציבור משום דאע"פ דסומך על הוראת עצמו ולא מוזכר במשנה שיודע מהוראת ב"ד עדיין הוא נכלל בכפרת פר העלם דבר של הציבור, דהוראתו והוראת הציבור נעשים חלות שם הוראה אחת, דחטאו מתייחס להוראת ב"ד הגדול, משא"כ ביחיד שלא ידע אין חטאו מתייחס להוראת ב"ד הגדול. אבל בכהן משיח דחל הוראה בעצמו אם עשה עפ"י הוראת עצמו מכיון דהוראתו חלה בשווה להוראת ב"ד הגדול ה"ז נחשב דחטא עפ"י הוראת ב"ד הגדול והוא מתכפר בפר העלם דבר של ציבור.
<b>גמ'. מנהני מילי דת"ר הורה עם הצבור ועשה עם הצבור יכול יביא פר לעצמו ודין הוא נשיא מוצא מכלל יחיד ומשיח מוצא מכלל יחיד, מה נשיא חטא בפני עצמו מביא בפני עצמו, חטא עם הצבור מתכפר לו עם הצבור, אף משיח חטא בפני עצמו מביא בפני עצמו, חטא עם הצבור מתכפר לו עם הצבור, לא אם אמרת בנשיא שכן מתכפר לו עם הצבור ביום הכפורים, תאמר במשיח שאין מתכפר לו עם הצבור ביום הכפורים, הואיל ואין מתכפר לו עם הצבור ביום הכפורים יכול יביא פר לעצמו ת"ל על חטאתו אשר חטא, הא כיצד חטא בפני עצמו מביא בפני עצמו, חטא עם הצבור מתכפר לו עם הצבור.</b>
<b>הגמ'</b> מקשה היאך אפשר ללמוד מנשיא לכהן משיח דמה לנשיא "שכן מתכפר לו עם הציבור ביום הכיפורים", ולכאורה משמע מכאן שהכהן משיח פטור מפני שנכלל בכפרת הציבור, ולכן הוכיחו מיום הכיפורים שמצינו מקום שאף אם הציבור מתכפר עדיין הוא צריך כפרה בפני עצמו, אבל אם זה חסרון בהוראת הכהן דלא חלה הוראתו לאחר הוראת ב"ד אזי אינו ענין לפר כה"ג ביוה"כ, אבל אם הפטור דכהן משיח הוא משום דנכלל בכפרת הציבור אזי מובן הוכחת הגמ', דמוכח מיוה"כ דהציבור מתכפר בשעיר הפנימי והכה"ג בפר. ועוד צ"ע דלרהמב"ם הכהן משיח פטור רק במקום אחד ואיסור אחד, כלומר דהוראתו כלולה בהוראת הציבור דמהוה חלות הוראה אחת ואין לכה"ג הוראה משלו, וא"כ מה הקשר להא דכה"ג מתכפר בפר ביוה"כ והרי התם ליכא הוראת כה"ג בפני עצמה. משא"כ לרש"י ניחא כי כל שיש לו אפשרות של כפרה עם הציבור אינו צריך כפרת עצמו. וע"ז מקשה הגמ' דביוה"כ מוכח דיש לו כפרה בפנ"ע. ולפי הרמב"ם צ"ל דהשקו"ט היא דבהו"א נקטה הגמ' דהכה"ג נכלל בכפרת הציבור ובתרי מקומות וחד איסור פטור משום דנכלל בכפרת הציבור, ולמסקנה דיליף מגזה"כ "על חטאתו אשר חטא" הפטור הוא דין בפנ"ע משום חסרון בחלות שם הוראה, דהוראת כה"ג לא הויא הוראה לאחר הוראת ב"ד הגדול, והוא רק במקום אחד ואיסור אחד. וכן יש לפרש לרש"י למסקנת הגמ' דיליף מגזה"כ או שפטור משום דנכלל בכפרת הציבור או דליכא חלות שם הוראה לאחר שהורו ב"ד, ופטור גם בתרי מקומות ואיסור אחד.
<b>גמ'. חטא עם הצבור מתכפר לו עם הצבור. היכי דמי אילימא דהוא מופלא והם אינן מופלאין, פשיטא דמתכפר לו בפני עצמו, הוראה דלהון ולא כלום, ובעי אתויי כשבה או שעירה כל חד וחד.</b>
<b>יש</b> לפרש דכשב"ד הגדול מורים הוראה ואין המופלא שבב"ד (שהוא גדול הדור) מסכים להוראתם אזי לא חלה ההוראה. וי"ל דהא דאיתא במשנה (דף ד:) "או שלא היה מופלא של ב"ד שם" לאו דוקא אלא ר"ל מופלא שבדור דבעינן הסכמת המופלא שבדור כדי שתחול חלות שם הוראה על הוראת ב"ד כשהורו בטעות. והיכא דלא הסכים המופלא לא חלה הוראה של ב"ד ולכן כל א' מביא כשבה או שעירה.
<b>גמ'. ואי דאינון מופלאין והוא לאו מופלא, אמאי מתכפר לו בפני עצמו הא הוראה דידיה ולא כלום היא.</b>
<b>לכאורה</b> הגמ' מבוארת היטב לפי הרמב"ם (פט"ו מהל' שגגות ה"א) דס"ל דהכהן משיח עצמו צריך להיות מופלא כדי להתחייב, ומשו"ה אמרינן דאי אינו מופלא הוראה דידיה לאו כלום היא. אך צ"ע לפי הירושלמי (פ"ב ה"א) דצריך רק שידע לתת וליתן בהלכה ולא יהיה טיפש, למה אי אינו מופלא והם מופלאין הוראה דידיה אינה כלום. אמנם יש לדחות דמיירי הכא דב"ד הורו ג"כ ולכן אם לא היה הכה"ג מופלא אזי אין הוראתו הוראה, דבכה"ג הרי הוא סומך על הוראת ב"ד, ורק כשהוא מופלא י"ל דסומך על הוראת עצמו.
<b>גמ'. אם תמצא לומר שם חלב אחד הוא, הוא בחלב והן בדם, מהו מי אמרינן בטעמייהו הא פליגין, או דלמא כיון דשוין בקרבן בתר קרבן אזלינן תיקו.</b>
<b>לכאורה</b> צ"ע לפי הירושלמי (פ"ב ה"א) דהטעם שכהן משיח פטור כשהורה עם הציבור הוא משום דלא חלה הוראת כהן משיח לאחר שהורו ב"ד הגדול, וצ"ע דפשיטא דלא אמרינן שהוראת הכהן משיח בחלב לאחר שב"ד הורו בדם לא הויא הוראה, דהרי הוא הורה באיסור אחר. ויתכן דזה גופא הספק שבגמ', דאם הפטור הוא משום חסרון בחלות שם הוראה הכא ליכא חסרון ויתחייב הכהן משיח בפני עצמו, או דילמא יסוד הפטור הוא משום דמתכפר בכפרת הציבור י"ל דכאן הכה"ג נכלל בכפרת הציבור כיון דשוין בקרבן ואע"פ דהן שתי הוראות שונות.
<b>ועוד</b> י"ל דהספק בגמ' הוא דאם מתכפר עם הציבור מכיון דשוין בקרבן י"ל דאין קביעות חטא חלה בקרבן או"ד דחלה קביעות חטא ואינו מתכפר עמהם.
<b>רש"י ד"ה והן בדם.</b>
<b>וז"ל</b> כגון בדם המובלע באיברים או בין כזית לפחות מכזית והוי דבר שאין הצדוקין מודין עכ"ל, וצ"ע דהרי אין איסור כרת באכילת דם האברים אלא בדם הנפש בלבד והיאך יתחייבו בחיוב פר העלם דבר. וי"ל דכיון דדם האיברים הוי חלות שם איסור דם, ויש חילוק בין דם הנפש לדם איברים רק בנוגע לכרת, אבל שניהם נכללים בכלל חלות שם איסור דם, ואי אכל חצי זית דם איברים וחצי זית דם הנפש מצטרפין לענין חיוב מלקות דהוי חלות שם איסור אחד, ולכן נחשב כהוראה בדבר שיש בו כרת, ואע"פ שאין ההוראה הזאת גורמת שהציבור יעברו על איסור כרת, דחלות שם ההוראה הוא באיסור דם דהוי איסור כרת. ועוד משמע מכאן דההוראה עצמה מחייבת אלא דבעינן הוראה וחטא כדי שההוראה תחייב, ויתכן דזה תלוי בספק של תוס' דף ב. ד"ה עד, ועיין לעיל בשיעורים (דף ב. ד"ה אמר רבא).
<b>גמ'. שאין בית דין חייבין עד שיורו לבטל מקצת ולקיים מקצת וכו'. מנלן דעד שיורו לבטל מקצת ולקיים מקצת כדאמרינן באידך פירקין ונעלם דבר, דבר ולא כל הגוף.</b>
<b>יש</b> לחקור אם דן זה הוא דין בהוראה או בשגגה, ולכאורה לפי הירושלמי שביטול מקצת וקיום מקצת היינו דבר שאין הצדוקים מודים בו, פשוט דהוי דין בהוראה דזיל קרי ביה רב הוא.
<b>גמ'. ולא בעבודת כוכבים כו'. מנלן דתנו רבנן לפי שיצאה עבודת כוכבים לדון בעצמה, יכול יהו חייבין על עקירת מצוה כולה נאמר כאן מעיני ונאמר להלן מעיני, מה להלן בב"ד אף כאן נמי בב"ד ומה להלן דבר ולא כל הגוף, אף כאן נמי דבר ולא כל הגוף.</b>
<b>ונראה</b> לפרש עצם המחייב של עבודה זרה הוא דכופר בכל התורה כולה, וא"כ גם כשעוקר מקצת הגוף הו"ל כעקירת כל הגוף, וכל המצוות, והוה אמינא דכשעוקר עבודה זרה לגמרי נמי יהיה חייב, קמ"ל.
<b>מתני'. אין חייבין אלא על העלם דבר עם שגגת המעשה, וכן המשיח, ולא בעבודת כוכבים אין חייבין אלא על העלם דבר עם שגגת המעשה.</b>
<b>ונראה</b> דבפר העלם דבר ההוראה בשגגה של בית דין מצרפת את כל החטאים שחטא כל יחיד ויחיד להיות נחשב כ"חטא הציבור" לחייב פר העלם דבר, דמכיון שחטאו ע"י ההוראה של ב"ד הרי זה נידון כחטא הציבור ולא כחטא של הרבה יחידים. אמנם יש לעיין האם המחייב דפר העלם דבר היא השגגת הוראה ביחד עם החטא או דהמחייב הוא רק עצם חלות "חטא הציבור" ורק דבעינן ההוראה בטעות כדי לצרף את כל החטאים של כל א' וא' להיות נחשב לחטא של הציבור. והנה כהן משיח נמי אינו חייב אא"כ יש שגגת הוראה ושגגת מעשה, אמנם בכהן משיח אין לומר דהטעם דבעינן שגגת הוראה הוא כדי שיחול "חטא הציבור" דהרי הכהן משיח חייב בעצמו ואין שום צירוף לציבור, ומכל מקום צריך הוראה בשגגה כדי להתחייב פר כהן משיח. ונראה דבכהן משיח ההוראה בשגגה מצטרפת עם החטא לחייבו בפר, והמחייב הוי הצירוף של שגגת הוראה ושגגת מעשה. והנה בעבודה זרה חלה חלות שם "חטא הציבור" בלי שגגת הוראה של ב"ד, וכדמוכח מדין עיר הנדחת, דמהווה חלות חטא הציבור בעבודה זרה, ומזה דיש אזהרה בתורה לציבור שלא לעבוד ע"ז, וא"כ צ"ל דהא דבעינן הוראה בשגגה כדי שב"ד יתחייבו קרבן שגגת עבודה זרה פר לעולה ושעיר לחטאת אינו משום דההוראה חלה כדי לצרף את החטא לחטא הציבור כמו בפר העלם דבר, דהרי בחטא של עבודה זרה חל חלות שם חטא הציבור אף בלי הוראת ב"ד בשגגה, אלא נראה כי ההוראה חלה בתורת עצמה כחלק מהעבירה המחייבת, דההוראה ומעשה העבירה ששגגו הציבור בחטא עבודה זרה ביחד מחייבים קרבן שגגת עבודה זרה.

Daf 8a

<b>מתני'. אין בית דין חייבין עד שיורו בדבר שזדונו כרת ושגגתו חטאת, וכן המשיח, ולא בעבודת כוכבים עד שיורו על דבר שזדונו כרת ושגגתו חטאת.</b>
<b>עיין</b> בגמ' "מנלן דתניא רבי אומר נאמר כאן עליה ונאמר להלן עליה, מה להלן דבר שזדונו כרת ושגגתו חטאת, אף כאן דבר שזדונו כרת ושגגתו חטאת. אשכחן צבור, משיח מנלן לאשמת העם הרי משיח כצבור. נשיא יליף מצות מצות, כתיב גבי נשיא ועשה אחת מכל מצות ה', וכתיב בצבור ועשו אחת מכל מצות, מה צבור דבר שזדונו כרת ושגגתו חטאת, אף נשיא דבר שזדונו כרת ושגגתו חטאת. יחיד אמר קרא ואם נפש, וילמד תחתון מעליון".
<b>והנה</b> עיין בגמ' במס' יבמות (דף ט.) וז"ל ותנן נמי כל מצוה שבתורה שחייבין על זדונו כרת ועל שגגתו חטאת, יחיד מביא כשבה או שעירה, נשיא מביא שעיר, משיח וב"ד מביאין פר; ובעבודת כוכבים יחיד נשיא ומשיח מביאין שעירה, צבור מביאים פר ושעיר, פר לעולה, ושעיר לחטאת. מה"מ דת"ר ונודעה החטאת אשר חטאו עליה רבי אומר נאמר כאן עליה ונאמר להלן עליה, מה להלן דבר שחייבים על זדונו כרת ועל שגגתו חטאת, אף כאן דבר שחייבין על זדונו כרת ועל שגגתו חטאת. אשכחן צבור, משיח מנלן דכתיב במשיח לאשמת העם הרי משיח כצבור. יחיד ונשיא אתיא מצות מצות. ולא בעבודת כוכבים אלא על דבר שחייבין על זדונו כרת ועל שגגתו חטאת. צבור בעבודת כוכבים יליף מעיני מעיני. יחיד נשיא ומשיח מואם נפש אחת, אחד יחיד ואחד נשיא ואחד משיח במשמע, וי"ו מוסיף על ענין ראשון, וילמד תחתון מן העליון. ורבנן, האי סברא מנא להו נפקא להו מדמקרי ליה ר' יהושע לבריה תורה אחת יהיה לכם לעושה בשגגה, והנפש אשר תעשה ביד רמה, הוקשה כל התורה כולה לעבודת כוכבים, מה עבודת כוכבים דבר שחייבין על זדונו כרת ועל שגגתו חטאת, אף כל דבר שחייבין על זדונו כרת ועל שגגתו חטאת. אשכחן יחיד ונשיא ומשיח, בין בעבודת כוכבים ובין בשאר מצות, צבור בעבודת כוכבים מנין אמר קרא ואם נפש, וילמד עליון מתחתון עכ"ל. ועיין בתוס' שם (ד"ה מה עבודת כוכבים דבר שחייבים על זדונה כרת) וז"ל וא"ת ואימא מה עבודת כוכבים שחייבים על זדונה סקילה וי"ל דלא גמרינן אלא מה דכתיב בההוא קרא דלא כתיב התם אלא כרת דקסבר מגדף היינו עובד עבודת כוכבים וה"נ לרבנן דלא גמרי מה עבודת כוכבים שיש בה לאו וכרת ולא בעו לאו כיון דלא כתיב בההוא פרשה תדע דבפרק בתרא דמכות (ד' יג: ושם) ממעט פסח ומילה משום דבעינן דומיא דעבודת כוכבים דאמר רחמנא לא תעביד והני קום עשה נינהו ולא ממעט להו משום דלית בהו לאו כמו בעבודת כוכבים ומיהו לרבי דנפקא ליה חטאת מעליה בעי לאו וכרת כמו באחות אשה וכו' עכ"ל. ומבואר מדברי התוס' דרבי ורבנן נחלקו האם ב"ד חייבים רק בהוראה בלאו שיש בו כרת או אף בכרת שאין בו לאו כמו מגלה פנים בתורה שלא כהלכה ומינות אלא דיש בו קום ועשה שיש בה כרת.
<b>ונראה</b> דיש עוד חילוק בין יסוד החיוב אליבא דרבי ואליבא דרבנן, דלרבי ילפינן מציבור דבעינן הוראה בדבר שזדונו כרת ושגגתו חטאת כדי לחייב פר כהן משיח, ואילו לרבנן דילפינן מחטאת יחיד א"צ הוראה בדבר שזדונו כרת אלא המחייב הוא החטא בדבר שזדונו כרת ושגגתו חטאת. והנה עיין במשנה (דף ח:) "אין חייבין על עשה ועל לא תעשה שבמקדש, ואין מביאין אשם תלוי על עשה ועל לא תעשה שבמקדש; אבל חייבין על עשה ועל לא תעשה שבנדה, ומביאים אשם תלוי על עשה ועל לא תעשה שבנדה. איזו היא מצות עשה שבנדה פרוש מן הנדה, ומצות לא תעשה אל תבא על הנדה". ופרש"י (בד"ה פרוש מן הנדה) וז"ל כלומר בסמוך לוסתה כדי שלא תהא רואה בשעת תשמיש דכתיב והזרתם את בני ישראל כדמפרש בגמרא במסכת שבועות בפרק ידיעות הטומאה (דף יח) עכ"ל, ויש להעיר דלכאורה לרבנן חיוב פר העלם דבר תלוי בחטא בדבר שזדונו כרת, א"כ אם הורו ב"ד בטעות שא"צ לפרוש מאשתו סמוך לוסתה ופירסה נדה, א"כ יעבור על חטא דהוא דבר שיש בו כרת וחייבים פר העלם דבר, וצ"ע דאפילו אם נימא דפרישה סמוך לוסתה הוי דין מה"ת ואיסור עשה, מ"מ ההוראה להתיר שא"צ פרישה סמוך לוסתה לא הויא הוראה בדבר שזדונו כרת ושגגתו חטאת, ואה"נ דהחטא שיעבור עליו מחמת ההוראה הוי דבר שזדונו כרת ושגגתו חטאת, דנכשל באיסור ביאת נדה אך אם המחייב הוי גוף ההוראה בדבר שזדונו כרת ושגגתו חטאת אמאי חייבים ב"ד פר העלם דבר של ציבור. וצ"ל דא"צ הוראה בדבר שזדונו כרת אלא רק שהחטא יהיה דבר שזדונו כרת. ולכאורה זה ניחא אליבא דרבנן דילפינן מיחיד. אך צ"ע בשיטת רבי אליבא דרש"י. ולכאורה משמע דס"ל דמכיון שהורו בדבר שמביא לידי איסור כרת הו"ל הוראה בדבר שיש בו כרת ודומה לחיוב זקן ממרא דחייב משום הוראה שיכולה לבוא לידי איסור כרת, וכגון שהורה כנגד ב"ד הגדול דפרוטה זו שייכת לראובן, דמכיון דשייך שתהיה נפ"מ לענין קידושין ואיסור כרת הו"ל זקן ממרא (עיין ברמב"ם פ"ד מהל' ממרים ה"ב). אמנם צ"ע דלכאורה החיוב של ב"ד בפר העלם דבר חל רק כשעצם ההוראה היא בדבר שיש בו כרת ולא שההוראה תביא לידי עבירת איסור כרת.
<b>וי"ל</b> דאיסור פרישה בעונה הסמוך לוסתה הוי חלות שם איסור נדה ואינו איסור ביאה בפנ"ע<sup class="footnote-marker">49</sup><i class="footnote">ויתכן נ"מ לגבי דין יהרג ואל יעבור בעריות, דאם חל דין יהרג ואל יעבור באיסור נדה (עיין בבית יוסף יו"ד סימן קצ"ה ד"ה וכתב עוד, ובשו"ע יו"ד ס' קצ"ה סעיף י"ז, ובש"ך ס"ק כ' ובביאור הגר"א שם, ועיין במנחת חינוך מצוה רצ"ו אות כ"א, וברשימות שיעורים למס' יבמות דף ב. ד"ה תוס' ד"ה ואחות אשתו) משום דנדה הוי חלות שם איסור עריות, יתכן דה"ה דחל דין יהרג ואל יעבור בפרישה סמוך לוסתה המהוה חלות איסור נדה ולא איסור פרישה בעלמא, ויל"ע בזה.</i>, ולפיכך ההוראה דא"צ פרישה סמוך לוסתה הויא הוראה בנוגע לחלות שם איסור נדה ולא הוי הוראה באיסור והזהרתם בעלמא דהוי חלות איסור ביאה בפנ"ע, ומשו"ה הו"ל הוראה בדבר שיש בו כרת וחייבים פר העלם דבר. ועיין בגמ' שבועות (יח.) דת"ח מזיד הוא ומשמע דפרישה סמוך לוסתה הוי חלות שם איסור נדה, דאל"כ למה נחשב מזיד בנדה דלכאורה הו"ל כמו מי שהוא מזיד בדם ושגג ואכל חלב דחייב חטאת על שגגתו. וצ"ל דאיסור "והזהרתם את בנ"י" מהוה חלות שם איסור נדה ואינו איסור ביאה בעלמא בעונה הסמוך לוסת ומשו"ה נחשב כמזיד על איסור נדה. ועיין ברש"י בשבועות (דף יח. ד"ה ובתלמיד חכם לזו) שכתב וז"ל וא"ת מזיד הוא בבעילת סמוך לוסתה אין זו קשיא שאין כרת וחיוב חטאת על סמוך לוסתה עד שתטמא וכו' עכ"ל, ומשמע דפרישה סמוך לוסתה הוי חלות שם איסור נדה אך יש רק מיעוט לגבי עונש כרת.

Daf 8b

<b>גמ'. דבי ר' ישמעאל תנא למן היום אשר צוה ה' והלאה לדורותיכם, איזו היא מצוה שהיא נאמרה בתחלה, הוי אומר זו עבודת כוכבים. והא אמר מר עשר מצות נצטוו ישראל במרה, וכו' אלא, מחוורתא כדשנינן מעיקרא.</b>
<b>ופרש"י</b> (בד"ה למן היום וגו') וז"ל הכי משמע את כל אשר צוה ה' אליכם ביד משה דזו עבודת כוכבים ומנין שזו עבודת כוכבים מדכתיב בהדי' למן היום אשר צוה ה' והלאה שאר מצות והלאה כלומר מכאן ואילך לדורותיכם איזו היא מצוה שנאמרה בתחילה הוי אומר זו עבודת כוכבים דכתיב בתחילת עשרת הדברות אנכי ולא יהיה לך דהיינו עבודת כוכבים עכ"ל. ועוד נראה לבאר בכוונת הגמ' דע"ז היא מצוה שנאמרה בתחלה, עפי"ד הרמב"ן בהשגות לספה"מ להרמב"ם (מצות עשה א') שביאר דהבה"ג אינו מונה מצות אמונה בה' במנין תרי"ג מצוות, משום דמצות אמונה בה' ואיסור ע"ז זהו היסוד של כל המצות כולם, (ואגב אורחא צ"ע בשיטת הרמב"ם שמנה מצות אמונה בתרי"ג דא"כ צ"ע למה לא מנה את כל י"ג יסודות האמונה במנין תרי"ג). ועיין ברמב"ן עה"ת פ' יתרו (שמות כ:ב) מש"כ בשם המכילתא וז"ל וכך אמרו במכילתא (בפסוק הבא) לא יהיה לך אלהים אחרים על פני למה נאמר, לפי שהוא אומר אנכי ה' אלהיך, משל למלך שנכנס למדינה, אמרו לו עבדיו גזור עלינו גזירות, אמר להם לאו, כשתקבלו מלכותי אגזור עליכם גזירות, שאם מלכותי אינכם מקבלים גזירותי האיך אתם מקיימין. כך אמר המקום לישראל אנכי ה' אלהיך לא יהיה לך, אני הוא שקבלתם מלכותי עליכם במצרים, אמרו לו הן, כשקבלתם מלכותי קבלו גזרותי, כלומר אחר שאתם מקבלים עליכם ומודים שאני ה' ואני אלהיכם מארץ מצרים קבלו כל מצות עכ"ל. ומבואר מהמכילתא דמצות אנכי ה' אלוקיך ואיסור לא יהיה לך מהווים מצות של קבלת עול מלכות שמים, ומצות אנכי ולא יהיה לך הם היסוד של כל המצות. והנה במרה נצטוו ישראל לפני קבלת התורה באיסור עבודה זרה, דנצטוו במרה בז' מצות ב"נ (סנהדרין נו:), ובס' באר שבע (דף ח: ד"ה למן היום) הקשה דצ"ע בפרש"י דר' ישמעאל סובר דעבודה זרה היא מצוה שנאמרה בתחלה מפני שבתחילת עשרה הדברות כתיב אנכי ולא יהיה לך, דהיינו עבודה זרה, דא"כ מאי מקשה הגמ' עליו מהא דאמר מר עשר מצות נצטוו ישראל במרה, דאלמא עבודה זרה לא נאמרה תחלה, הלא הקושיא מעיקרא ליתא, כי רבי ישמעאל לא אמר שעבודה זרה היא מצוה שנאמרה בתחלה, אלא דוקא לאותן מצות שנצטוו ישראל בסיני ממתן תורה ואילך, אבל לא שהיא נאמרה בתחלה לאותן מצות שנצטוו ישראל קודם מתן תורה. וגם רבי ישמעאל סבירא ליה שנצטוו ישראל על עבודה זרה במרה בכלל שאר מצות שנצטוו שם כדאמר מר. ועוד קשה לפי דרכו של רש"י דעדיפא מינה הוה יכול המקשן להקשות על רבי ישמעאל ממה שכתוב בתורה בפירוש (שמות יב:ב) דהחדש הזה לכם היא מצוה ראשונה שנצטוו ישראל בכלל במצרים, וא"כ איך אמר רבי ישמעאל שעבודה זרה היא מצוה שנאמרה בתחלה. ונראה לתרץ עפ"י מש"נ בדברי הרמב"ן והמכילתא דבקבלת התורה מסיני נתחדש ד"אנכי" "ולא יהיה לך" הוי היסוד של כל המצות, ואילו במרה דלא נשלמה עדיין קדושת ישראל איסור עבודה זרה ניתנה רק כמצוה א' ולא כיסוד לכל המצות. וי"ל דזהו כוונת הגמ', דעבודה זרה היא מצוה שנאמרה בתחלה, דר"ל דבסיני נתחדש דאיסור עבודה זרה הוי היסוד של כל המצוות, ועקירת איסור ע"ז הוי כעקירת כל המצות, ומשום כך הפסוק "וכי תשגו ולא תעשו את כל המצות האלה" מיירי בשגגת הוראה בעבודה זרה.<sup class="footnote-marker">50</sup><i class="footnote">ומדברי המכילתא (המובאים ברמב"ן עה"ת שמות כ:ב) מבואר דכלל ישראל קיבלו עליהם עול מלכות שמים בקבלת מצות אנכי ה' אלוקיך, בקבלת התורה בהר סיני. אמנם נראה דב"נ לא קיבלו איסור על עצמם איסור ע"ז בשבע מצוות ב"נ בתורת קבלת עול מלכות שמים, ועבדות להשי"ת,דרק בבנ"י כתיב (ויקרא כה: נה) "כי לי בני ישראל עבדים עבדי הם אשר הוצאתי אותם מארץ מצרים אני ה' אלוקיכם". ולפי ביאורו של רבינו זצ"ל צ"ב מהי קושיית הגמ' "והאמר מר עשר מצוות נצטוו ישראל במרה", ושמעתי מאחי הרה"ג ר' ברוך שלום רייכמן שליט"א דיתכן לומר עפ"י מש"כ רש"י (שמות כד: א- ט) דבשלשת ימי הגבלה לפני מתן תורה משה רבינו כתב את ספר הברית ואמרו בנ"י נעשה ונשמע, ובספר הברית היה כתוב התורה מבראשית עד מתן תורה ונכלל בו המצוות שנצטוו במרה, ובנ"י אמרו נעשה ונשמע וקבלו את ספר הברית, והיא ברית סיני וגירות בנ"י דסיני. ויוצא דהמצוות שקיבלו במרה כולל האיסור דעבודה זרה נעשו יסוד לקבלת עול מלכות שמים. ולכן שפיר הקשה הגמ' דמצוות שבמרה קדמו לעשרת הדברות כחלות של קבלת עול מלכות שמים. וידידי הרה"ג אברהם כהן שליט"א מתלמידי רבינו זצ"ל הוסיף דבכל גירות לכתחילה לומדים עם הגר מצוות קלות וחמורות ואח"כ מגיירים אותו בקבלת כל המצוות בפני ב"ד. וי"ל דכך היה גם בגירות בנ"י בסיני, דמתחילה למדו מצוות קלות וחמורות במרה כהכנה לגירות בסיני. ומה שלמדו ז' מצוות ב"נ במרה לא היה בתורת מצות בני נח, אלא כמצוות לכלל ישראל, דניתנה תורה ונתחדשה הלכה. ולפיכך מצות ע"ז שלמדו במרה היתה חלות שם של קבלת עול מלכות שמים, וכדין איסור ע"ז דישראל ולא כדין איסור ע"ז דב"נ. ולמדו המצוות במרה כהכנה לגירותם בסיני כבני ישראל מדין לימוד מצוות קלות וחמורות קודם לגירות. ואילו בסיני היתה גמר הגירות וחלה עליהם מלכות שמים ביחד עם כל המצוות שבתורה.</i>
<b>מתני'. אין חייבין על עשה ועל לא תעשה שבמקדש, ואין מביאין אשם תלוי על עשה ועל לא תעשה שבמקדש, אבל חייבין על עשה ועל לא תעשה שבנדה, ומביאים אשם תלוי על עשה ועל לא תעשה שבנדה. איזו היא מצות עשה שבנדה פרוש מן הנדה, ומצות לא תעשה אל תבא על הנדה.</b>
<b>עיין</b> בפירוש המשניות להרמב"ם שכתב וז"ל ובגלל אלה העיקרים לא יתחייב אשם תלוי בלא הודע של מקדש וקדשיו, ולא יתחייב בית דין פר העלם אם הורו ושגגו בטומאת מקדש וקדשיו, לפי שהם הורו בדבר שחייבין על זדונו כרת אבל אין חייבין על שגגתו חטאת, רצוני לומר חטאת קבועה כמו שאר מצוות, כמו שנתבאר למעלה, אלא יתחייב בשגגתו קרבן עולה ויורד. ועשה שבמקדש הוא שיטמא בתוך המקדש, שנצווהו לצאת, וציווינו לו לצאת היא מצות עשה שיצא, אבל הוא חייב לצאת בדרך קצרה, כמו שהתבאר בשני משבועות, ואם יצא בארוכה, אשר תאריך עמידתו במקדש, הרי הוא חייב כרת. ולא תעשה שבמקדש הוא שלא ייכנס למקדש והוא טמא, ואם נכנס חייב כרת. וכן לא תעשה שבנידה הוא שלא יבוא על הנידה, ועשה שבנידה הוא שאם תטמא בנידה והוא בעת הביאה, נצווהו בפרישה ממנה, כמו שציוינו זה ביציאה מן המקדש, וזו היא מצות עשה, אומרנו לו פרוש ממנה. אבל יחויב עוד בזה מה שאומר, וזה, שהוא אם יפרוש ממנה כאשר פירשה נידה מיד והוא בקישויו, הרי הוא חייב כרת אם היה מזיד או חטאת אם היה שוגג, מפני שהנייה לו ביציאתו כביאתו, וכאילו הוא בעל נידה. אלא חייב הוא להישאר במצבו, ולהפסיק תנועת התשמיש, ונועץ צפרניו בקרקע עד שימות האבר, ואם הוציא זרע אין להשגיח בכך, לפי שהוצאת הזרע בקביעת הגדרים בעריות אינו מוסיף איסור ואינו ממעטו, כמו שביארנו בשביעי מסנהדרין, וכאשר יסור קישויו אז יפרוש ממנה, ואז נאמר לו פרוש. ומבואר הוא שזה עשה שבמקדש ועשה שבנידה אין הוא מצות עשה גרידה, אלא הוא ציווי המחויב מצד האזהרה, כמו שנאמר לאשר עליו בגד שעטנז פשוט בגד זה, שזה ציווי שסיבתו האזהרה. ואין ספק שנידה בכרת ושגגתה בחטאת קבועה, ולפיכך חייבין אם הורו על עשה ועל לא תעשה שבה בשגגה. אמנם הוראתם בלא תעשה שבה, הרי זה מבואר, כגון מה שזכרנו בפרק הראשון, לפי שהנידה והזבה גמורה ושומרת יום כנגד יום אשר תיקרא זבה קטנה והיולדת ביאת כולן שווה באיסור, ומשום נידה יחויב הכרת על ביאת כל אחת מהן, ואמנם נחלקו דיניהן בטומאה ובטהרה בלבד. ואמנם הוראתם בעשה שבה, הרי זה כגון שיאמרו שהוא חייב לפרוש קודם שימות האבר, ויתירו זה, הרי הם חייבין פר העלם אם שלמו התנאים, לפי שהם הורו בדבר שחייבין על זדונו כרת ועל שגגתו חטאת. אבל אם אמרו שהטמא מותר לו להיכנס למקום פלוני מהעזרה, וזו הוראה בלא תעשה שבמקדש, או אמרו שמי שנטמא בעזרה מותר לו לצאת בדרך ארוכה, ואינו צריך לכוון לדרך קצרה, וזו הוראה בעשה שבמקדש לא יתחייבו בזה פר העלם, אף על פי שהם התירו דבר שחייבין על זדונו כרת, הואיל ואין חייבין על שגגתו חטאת קבועה עכ"ל.
<b>והנה</b> מבואר דיש איסור שהייה במקדש בטומאה, דאין חילוק בין אם נכנס בטומאה למקדש או שנטמא כשהיה במקדש ושהה שם ולא יצא (עיין ברמב"ם פ"ג מהל' ביאת המקדש הכ"א – הכ"ג), ודומה לאיסור כלאים שאם מצא כלאים בבגדו ולא פשט את הבגד עובר בלאו דלבישת כלאים, דיש ב' איסורים בכלאים: א) איסור "לא תלבש שעטנז" (דברים כב:יא) האוסר מעשה לבישה של כלאים, ב) איסור "ובגד כלאים שעטנז לא יעלה עליך" (ויקרא יט:יט) האוסר להיות לבוש בכלאים, דלו יצוייר שאדם לבש בגד שאין בו שעטנז אלא צמר בלבד ואח"כ כשכבר היה לבוש בא אדם אחר והוסיף פשתן לבגדו ונעשה שעטנז דאסור מצד האיסור להיות לבוש כלאים.
<b>ועיין</b> ברמב"ם (פ"ג מהל' ביאת המקדש הכ"ב) וז"ל ואסור לו לשהות או להשתחוות או לצאת בדרך ארוכה ואם שהה או שיצא בארוכה וכו' חייב כרת ואם היה שוגג מביא קרבן עכ"ל. ומבואר דיש חיוב קרבן עולה ויורד משום שהייה במקדש בטומאה. וצ"ב דהרי איסור שהייה במקדש בטומאה נלמד ממצות עשה "וישלחו מן המחנה כל צרוע וכל זב וכל טמא לנפש" ולא מצינו חיוב קרבן על ביטול עשה. וצ"ל דאיסור העשה "וישלחו מן המחנה וגו'" שבא לרבות דשהייה אסורה, מגלה דשהייה במקדש בטומאה נכלל בלאו של ביאת מקדש בטומאה, וזה מש"כ הרמב"ם בפיה"מ (הנ"ל) "ומבואר הוא שזה עשה שבמקדש וכו' אין הוא מצות עשה גרידה, אלא הוא ציווי המחויב מצד האזהרה". דאין לומר דאיסור שהייה נלמד מאיסור ביאה מסברא, דהרי בנוגע לאיסור ביאה למקדש בטומאה יש דינים דחייב רק אם נכנס כדרך ביאה דקיי"ל דהנכנס דרך אחוריו ודרך גגות וקרפיפות פטור (רמב"ם פ"ג מהל' ביאת המקדש הי"ט), וא"כ אין ללמוד מסברא דשהייה אסורה מביאה, דביאה הוי מעשה עבירה של כניסה בטומאה למקדש דרך ביאה, אלא דהגזה"כ "וישלחו מן המחנה וגו' וכל טמא לנפש" ומצות עשה של שילוח טמאים מן המקדש מלמד דשהייה שוה לביאה, דשהייה נכללת באזהרת הלאו של ביאה למקדש בטומאה, ולכן יש חיוב קרבן של קרבן עולה ויורד על שהייה במקדש בטומאה, דהשהייה עצמה נחשבת כעבירה בקום ועשה, ומשו"ה חייב קרבן. דאילו אם איסור השהייה במקדש בטומאה הוא רק מפאת שלא קיים את המצות עשה "וישלחו מן המחנה" אזי לא היה חייב קרבן עולה ויורד, דהרי עבר וביטל העשה ד"וישלחו מן המחנה" בשב ואל תעשה ע"י שנמנע ולא יצא מן המקדש, ואין חייבים קרבן על ביטול עשה בשב ואל תעשה, ומהא דחייב קרבן עולה ויורד מוכח דשהייה במקדש בטומאה הוי עבירה בקום ועשה. והרמב"ם סובר דחל אף חיוב מלקות משום שהייה דהוי לאו שיש בו מעשה, דהשהייה עצמה נחשבה עבירה בקום ועשה וכמעשה (ועיין ברמב"ם פ"ג מהל' ביאת המקדש הכ"א – הכ"ד, ובמאירי שבועות יז. ד"ה כבר ידעת), ודלא כתוס' (שבועות דף יז. ד"ה או אין צריך) דס"ל דשהייה הוי לאו שאין בו מעשה לענין מלקות.
<b>והנה</b> בתרומת הדשן (סימן רפ"ה) כתב דיש לדון מהו הדין בכהן שישן ערום ומת לו מת בביתו האם חייב לצאת מן הבית או דיכול לשהות בבית, האם זה נחשב לכבוד הבריות שדוחה איסורין בשב ואל תעשה או"ד דנחשב לקום ועשה שכבוד הבריות אינו דוחה. ופסק הרמ"א (יורה דעה סימן שעב סעיף א') וז"ל כהן ששוכב ערום והוא באהל עם המת ולא ידע אין להגיד לו, אלא יקראו לו סתם, שיצא כדי שילביש עצמו תחלה. אבל אם כבר הגידו לו, אסור להמתין עד שילביש עצמו. ודוקא אם הוא באהל המת, שהוא טומאה דאורייתא, אבל אם הוא בבית הפרס או ארץ העמים, שהוא טומאה דרבנן, ילביש עצמו תחלה, דגדול כבוד הבריות וכו' כהן שהוא ישן, ומת עמו באוהל, צריכין להקיצו ולהגיד לו כדי שיצא עכ"ל. והג"ר שלמה אייגר זצ"ל (בגליון מהרש"א שם ס"ק ג' ד"ה דאינו עושה מעשה איסורא איכא) נקט דזה תלוי במחלוקת בין תוס' להרמב"ם האם שהייה הוי לאו שיש בו מעשה או לא. אמנם לכאורה י"ל דאפילו לפי התוס' דס"ל דשהייה בטומאה במקדש הו"ל לאו שאין בו מעשה ואינו לוקה עליו, מ"מ נראה דשהייה הוי חלות שם עבירה בקום ועשה לענין קרבן, דשהייה נאסרה בכלל איסור ביאה דהוי חלות שם איסור בקום ועשה. דיסוד האיסור אינו במה שהוא שב ואל תעשה, דהיינו, שהוא נמנע מלצאת מן המקדש לאחר שנטמא, אלא האיסור הוא במה ששוהה במקדש כשהוא טמא, וזה נחשב לעבירה בקום ועשה. ויש חילוק בין עבירה בקום ועשה ודין מעשה לענין מלקות, דהרי מצינו מ"ד דחסמה בקול אינו לוקה, דקול לא הוי מעשה (ב"מ צ:), אך נראה פשוט דחסמה בקול הוי מעשה עבירה בקום ועשה, דהרי הוא עשה פעולה לחסום את הפרה ואינו שב ואל תעשה. אלא דלענין מלקות אין קול נחשב למעשה. ושאני דין מלקות מקרבן, דמלקות תלוי במעשה בפועל ממש ואילו חיוב קרבן תלוי אם עבר בקום ועשה או בשב ואל תעשה<sup class="footnote-marker">51</sup><i class="footnote">ועיין עוד בס' רשימות שיעורים למס' שבועות ונדרים בענין לאו שאין בו מעשה.</i>. ולענין קרבן שהייה נחשב כעבירה בקום ועשה – שהוא נשאר במקדש כשהוא טמא. ולפי"ז נראה שאין לתלות שאלת התרומת הדשן במחלוקת בין תוס' והרמב"ם לענין אי שהייה הוי לאו שיש בו מעשה או לאו שאין בו מעשה. די"ל דאע"פ שבנוגע למלקות שהייה הו"ל לאו שאין בו מעשה (לשיטת התוס'), לענין גדול כבוד הבריות דוחה ל"ת שבתורה זה תלוי האם עובר על הלאו בקום ועשה או בשב ואל תעשה, וכדאיתא בגמ' ברכות (דף כ.) "שב ואל תעשה שאני", דכבוד הבריות דוחה עבירה בשב ואל תעשה, (ולא אמרינן בגמ' שם דהדין דכבוד הבריות דוחה ל"ת שבתורה תלוי אי הוי לאו שיש בו מעשה או לא), ושהייה בטומאה נחשב לעבירה בקום ועשה ואינה נדחית מפני כבוד הבריות.
<b>מתני'. אין חייבין על שמיעת קול ועל ביטוי שפתים ועל טומאת מקדש וקדשיו והנשיא כיוצא בהם, דברי רבי יוסי הגלילי. ר"ע אומר הנשיא חייב בכולן חוץ משמיעת הקול, שהמלך לא דן ולא דנין אותו, לא מעיד ולא מעידין אותו.</b>
<b>ועיין</b> בתוספות הרא"ש (ד"ה מתני' אין חייבין על שמיעת הקול וכו') וז"ל פרש"י ז"ל אין ב"ד חייבין משום דהוו בעולה ויורד ולא הוה צריך למתנייה כלל דהא תני כבר אין חייבין על עשה ועל ל"ת שבמקדש אף על גב דזדונו כרת כ"ש שמיעת קול ובטוי שפתים אלא משום פלוגתא דר"י הגלילי ור"ע. והרמ"ה ז"ל פי' אין חייבין קרבן עולה ויורד, ולעיל אשמועינן דלא מחייבי פר בהוראה והשתא קמ"ל דלא מחייבי כל חד מנייהו קרבן עולה ויורד כדין יחידים, דנפש כתיב בהו וציבור לאו בכלל נפש נינהו. והשתא ניחא דהוי אין ב"ד חייבין דומיא דנשיא ומשיח דפטור דידהו דריש ר' יוסי הגלילי מקראי דאם לא תשיג ידו דהיינו בקרבן עולה ויורד, וגם ר"ע דאמר נשיא חייב היינו בעו"י דאי בשעיר היינו ר"א, ועוד דר"א גופי' לא מחייב אלא בטומאת מקדש וקדשיו דזדונו כרת, ולא נהירא לי מה שפירש שאם חטאו צבור שאין מביאין כל א' קרבן עולה ויורד, דכיון דהוראת ב"ד לא מקריא הוראה משום דקרבנם עו"י אין הצבור נאגדין יחד ע"י הוראת ב"ד להשתנות דינם מדין יחידים, דהא דמצריך קרא לעיל בפ"ק (ב' ב') לכל הקהל או רובו שאכלו חלב בשגגת מעשה שמביא כל אחד כשבה או שעירה, היינו משום שכן ב"ד מביאין על ידיהם פר בהוראה והן פטורין, הלכך ס"ד לאוקמי קרא במעוט קהל שחטאו אבל רוב קהל כי היכי דפטירי בהוראה פטירי נמי בשגגת מעשה אבל הכא ליכא טעם למפטרינהו, והא דפטרי צבור מאשם תלוי משום דלא הוו בכלל נפש, היינו היכא דהורו ב"ד דחלב הקיבה מותר ואכלו ספק חלב הקיבה ספק שומן וחזרו ב"ד מהוראתן אין הצבור מביאין אשם תלוי להגן עליהם עד שיודע להם ויביאו פר, אבל הכא דאין הוראת ב"ד הוראה בקרבן עולה ויורד מילתא דפשיטא היא דכל חד מינייהו מביא קרבן עולה ויורד, הלכך צריך לפרש אין ב"ד חייבין ולא משיח על שמיעת קול כו' לא פר ולא עולה ויורד, ומילתא דפשיטא היא דב"ד פטירי דהא תני רישא דעל עשה ול"ת שבמקדש פטירי וגם פשיטא דלא יביאו ב"ד עולה ויורד, אבל הצבור מביאין כל א' קרבן עולה ויורד עכ"ל.
<b>והנה</b> מדברי הרמ"ה מבואר דציבור שחטאו בשגגה בשמיעת קול או ביטוי שפתים או טומאת מקדש וקדשיו עפ"י הוראת ב"ד פטורים מקרבן עולה ויורד אפילו בתורת יחידים. ומוכח דהרמ"ה סובר שציבור שחטאו בשגגה עפ"י הוראת ב"ד פטורים מחיוב קרבן בתורת יחידים אע"פ שלא נכללו בכפרת הציבור, דהרי הב"ד אינו מביא פר העלם דבר או קרבן עולה ויורד על שמיעת קול, וביטוי שפתים וטומאת מקדש וקדשיו, ואעפ"כ הציבור שחטאו בשמיעת קול וביטוי שפתים וטומאת מקדש וקדשיו עפ"י הוראת ב"ד פטורים מחיוב עולה ויורד בתורת יחידים, מאחר דההוראה נתקבלה בציבור ופוטרתם. ונראה דהרמ"ה סובר כי חל חלות שם "חטא הציבור" בשגגת הוראה ומכיון שרוב הציבור חטאו עפ"י הוראת ב"ד אין חטאו של כל יחיד ויחיד שבציבור נחשב ל"חטא היחיד" אלא דנכלל בחלות שם "חטא הציבור", ואין מביאים חטאת יחיד דעלמא או קרבן עולה ויורד על "חטא הציבור".<sup class="footnote-marker">52</sup><i class="footnote">והרמ"ה מפרש דהחידוש של המשנה "אין חייבין על שמיעת קול ועל ביטוי שפתים ועל טומאת מקדש וקדשיו", הוא דהציבור פטורים מקרבן עולה ויורד בתורת יחידים, דהא דאין ב"ד מביאים פר העלם דבר על שמיעת קול וביטוי שפתים וטומאת מקדש וקדשיו, נלמד מהמשנה הקודמת "אין חייבין על עשה ולא תעשה שבמקדש", דאין ציבור חייבים פר העלם דבר אלא על חטא שמחייב חטאת קבועה ולא חטא המחייב קרבן עולה ויורד. והטעם שהציבור פטור בתורת יחידים מלהביא קרבן עולה ויורד הוא משום "דנפש כתיב בהו וציבור לאו בכלל נפש נינהו". ונראה דר"ל דמאחר דההוראה נתקבלה בציבור ורוב הציבור חטאו עפ"י הוראת ב"ד משו"ה חל על חטאתם חלות שם "חטא הציבור" ואין חטאו של כל יחיד ויחיד שבציבור נחשב ל"חטא היחיד" אלא דנכלל בחלות שם "חטא הציבור", ואין מביאים קרבן עולה ויורד דכתיב ביה נפש (ויקרא ה:א) "ונפש כי תחטא ושמעה קול אלה והוא עד וגו'", (ויקרא ה:ד) "נפש כי תשבע לבטא בשפתים", על חלות שם "חטא הציבור". (רבינו זצ"ל)</i>
<b>ולכאורה</b> ביאור זה שלא כדברי הגר"ח זצ"ל בספרו (פי"ג מהל' שגגות ה"ד) דנקט דהטעם שיחיד שעשה עפ"י שגגת הוראה של ב"ד פטור מחטאת יחיד הוא רק משום שהחטא שלו מצטרף לחטא של הציבור שנתכפר בכפרת הציבור, דהציבור כבר הביאו פר ונתכפרו, ואע"פ שיחיד חטא לאחר הקרבת הפר הריהו פטור מחטאת יחיד משום שחטאו מצטרף לחטא הציבור שנתכפר בפר<sup class="footnote-marker">53</sup><i class="footnote">ויש להוסיף עוד ביאור בזה דאליבא הגר"ח זצ"ל כפרת הציבור מכפרת על היחיד שחטא אפילו אחרי הבאת הפר, כי חטאו מצטרף לחטא הציבור ולכפרת הציבור, דכמו שכפרת הציבור חלה גם למתים חלה נמי ליחידים החוטאים לאחר זמן מחמת חטא הציבור, ועיין בשיעורים לעיל דף ג: מתני'. הורו ב"ד, וידעו שטעו וחזרו בהן וכו' ובהערות שם.</i>. ולפי הגר"ח זצ"ל יסוד הפטור של היחיד תלוי בחיוב פר העלם דבר לכפרת הציבור, והרי כאן ליכא חיוב של כפרת הציבור על החטא של שמיעת קול וביטוי שפתיים וטומאת מקדש וקדשיו, ואעפ"כ הרמ"ה סובר דהציבור פטור מלהביא קרבן עולה ויורד בתורת יחידים.
<b>ולכאורה</b> יש ג' חידושים בשיטת הרמ"ה: א) מדברי הרמ"ה משמע דהדין דיחיד שעשה עפ"י הוראת ב"ד בשגגת הוראה פטור מחטאת יחיד אינו רק פטור מסוים בנוגע לחיוב חטאת קבועה, אלא דפטור אף מקרבן עולה ויורד. דשגגת הוראה של ב"ד מהווה חלות פטור לגבי יחיד בכל חטאים, ולא רק בחטא שב"ד מחוייב פר העלם דבר של ציבור, ב) דחל פטור ליחיד שעשה עפ"י הוראת ב"ד אף באופן שלא נתכפרו הציבור והקריבו פר, ג) הרמ"ה סובר דיסוד הפטור ליחיד שעשה עפ"י שגגת הוראה של ב"ד כשחטאו רוב הציבור עפ"י הוראת ב"ד הוא דמכיון שההוראה נתקבלה בציבור חל על החטא חלות שם "חטא הציבור", ואין חטאו של כל יחיד ויחיד שבציבור נחשב ל"חטא היחיד" אלא דנכלל בחלות שם "חטא הציבור" ואין מביאים חטאת יחיד דעלמא או אשם וקרבן עולה ויורד על "חטא הציבור".
<b>והנה</b> הרא"ש חולק על הרמ"ה וסובר דהציבור חייבים להביא קרבן עולה ויורד בתורת יחידים. ויתכן דהרא"ש סובר כהגר"ח זצ"ל דיסוד הפטור של יחיד העושה עפ"י הוראת ב"ד (כשרוב הציבור חטאו עפ"י הוראת ב"ד) הוא משום דהיחיד נתכפר בכפרת הציבור דפר העלם דבר, וכאן בשגגה דשמיעת קול, וביטוי שפתים או טומאת מקדש וקדשיו, דליכא קרבן ציבור לכפר, משו"ה היחיד חייב. ונראה דמחלוקת זו בין הרא"ש והרמ"ה אינו רק לענין קרבן עולה ויורד אלא אף באשם ודאי, וכגון שב"ד הורו בשגגה דמעילה מותרת, ואח"כ יחיד חטא בשגגה ומעל עפ"י הוראת ב"ד, דלפי הרמ"ה הריהו פטור מאשם מעילות, מכיון דלשיטתו חל פטור של שגגת הוראה אע"פ דליכא חיוב פר העלם דבר של ציבור. משא"כ להרא"ש חייב באשם ודאי דליכא פטור דשגגת הוראה אלא באופן שחל חיוב פר העלם דבר של ציבור.
<b>רש"י ד"ה ר"ע אומר הנשיא חייב בכולן.</b>
<b>וז"ל</b> בקרבן עולה ויורד חוץ משמיעת קול שאין שמיעת קול חל עליו שהמלך לא דן ולא דנין אותו לא מעיד ולא מעידין אותו כדתנן במסכת סנהדרין בפרק כ"ג (דף יח) ור"ע במשיח לא פי' במתניתין ופירש בברייתא כדאמרינן בברייתא תניא ר"ע אומר משוח פטור מכולן מקרבן עולה ויורד ומביא על כולן פר כדאמרי' בסוף פירקין דר"ע לא פטר ליה מפר עכ"ל.
<b>וצ"ב</b> אליבא דר"ע מ"ש נשיא שמביא קרבן עולה ויורד על ביטוי שפתים וטומאת מקדש וקדשיו, ואילו כהן משיח פטור מקרבן עולה ויורד ומביא פר על כולן. ונראה דר"ע סובר דנשיא חייב קרבן נשיא מחמת עצם החטא כהדיוט דאין חילוק בין נשיא והדיוט בעצם המחייב דקרבנם, דהחיוב קרבן חל בתרווייהו משום שגגת מעשה. ויש חילוק ביניהם רק בנוגע לקרבן – דהדיוט מביא כשבה או שעירה ונשיא מביא שעיר. אולם בכהן משיח החטא המחייב דקרבן פר כהן משיח היינו שגגת מעשה ושגגת ההוראה ביחד. ונמצא דכהן משיח והדיוט חלוקים בעצם המחייב דקרבנם. וי"ל דחיוב שעיר נשיא הוא דין שחל בחטא המחייב בעלמא חטאת קבועה, שרק בחטאת קבועה יש לנשיא חיוב קרבן משלו, דהדיוט מביא כשבה או שעירה ונשיא מביא שעיר, אבל לענין חיוב קרבן עולה ויורד אין חילוק בין נשיא להדיוט. ולכן ר"ע סובר דנשיא מביא קרבן עולה ויורד על ביטוי שפתים וטומאת מקדש וקדשיו. משא"כ כהן משיח חלוק מהדיוט בנוגע לחטאת קבועה בנוגע למין הקרבן דהרי הכהן משיח מביא פר ולא כשבה או שעירה כהדיוט, וכהן משיח חלוק מהדיוט גם בנוגע לחטא המחייב, דהמחייב בכהן משיח אינו רק החטא עצמו אלא גם שגגת ההוראה. וי"ל דלכן אין כהן משיח נכלל בפרשת עולה ויורד מכיון דחטאו חלוק מחטא של יחיד, וכהן משיח מביא פר על שמיעת קול, ועל ביטוי שפתים וטומאת מקדש וקדשיו, כששגג בשגגת הוראה עם שגגת מעשה. משא"כ נשיא דמצד עצם החטא המחייב חטאת קבועה אין חילוק בין נשיא לההדיוט, ונשיא רק נתמעט בנוגע לקרבן דנשיא מביא שעיר ולא שעירה או כשבה, ומכיון דמצד עצם החטא המחייב דינו שוה להדיוט, והמיעוט הוא רק לגבי קרבן חטאת קבועה לכן ר"ע סובר דנשיא מביא קרבן עולה ויורד כהדיוט, דלא נתמעט נשיא מקרבן עולה ויורד, והחטא המחייב קרבן עולה ויורד שוה בין לנשיא ובין להדיוט.
<b>אמנם</b> עיין במרומי שדה (ד"ה רש"י ר"ע אומר) שפירש דיתכן דר"ע סובר דמביא פר רק על טומאת מקדש וקדשיו שיש בו כרת ולא על ביטוי שפתיים שאין בו כרת, דביטוי שפתיים ושמיעת קול אין בהם כרת, משא"כ טומאת מקדש הוי עונש כרת והוי בכלל חיוב חטאת קבועה דעלמא, אלא דהתורה חידשה דחייב על טומאת מקדש וקדשיו קרבן עולה ויורד, אמנם התורה רק חידשה בהדיוט דין עולה ויורד ולא בכהן משיח, וכהן משיח חייב בפר באופן דהדיוט היה חייב חטאת קבועה דהיינו באיסור שיש בו כרת. משא"כ רש"י סובר דבכל אופן דהדיוט שחטא חייב בחטאת הדין הוא דכהן משיח מביא פר, ואף באופן דהחטאת הוי קרבן עולה ויורד הדין הוא דכהן משיח מביא על חטא זה פר, ומשו"ה כהן משיח חייב להביא פר על ביטוי שפתיים ושמיעת קול כמו טומאת מקדש וקדשיו. דכל היכא דהדיוט חייב בעולה ויורד כה"ג חייב בפר. ויוצא דנחלקו האם חיוב פר כהן משיח תלוי בחיוב חטאת קבועה ובאיסור שיש בו כרת בלבד, או בכל חיוב חטאת ואף בחיוב קרבן עולה ויורד.

Daf 9a

<b>בעא מיניה רבינא מר"נ בר יצחק נשיא שנצטרע מהו מידחא דחי או מיפטר פטיר. א"ל דילך או דגזא.</b>
<b>ופרש"י</b> בד"ה נשיא שנצטרע וז"ל לר' ירמיה ולר' יוסי הגלילי דעבר מנשיאותו שאין ראוי להיות מלך כשהוא מצורע כדאמרי' לקמן (דף י) וינגע ה' את המלך ויהי מצורע עד יום מותו וישב בבית החפשית דמשמע שנעשה חפשי ממלכותו. מהו מי אמרי' פטור מקרבן עולה ויורד כשהוא נשיא, ועכשיו כשנצטרע דעבר מנשיאותו ליחייב, או דלמא מאי דהוי הוי כשהוא נשיא כלומר הואיל ונדחה ידחה כשנצטרע עכ"ל. והנה עיין בגמ' לקמן (דף י.) דמלך שנצטרע אינו מלך ואינו מביא שעיר נשיא, דאיתא שם בגמ' "אשר נשיא יחטא וכו' אמר רב אבדימי בר חמא פרט לנשיא שנצטרע, שנאמר וינגע ה' את המלך ויהי מצורע עד יום מותו וישב בבית החפשית ויותם בן המלך על הבית. מדקאמר בבית החפשית, מכלל דעד השתא עבד הוה", וברש"י (ד"ה וישב בבית החפשית) וז"ל דנעשה חפשי מן המלכות עכ"ל. ומבואר דנשיא שנצטרע פקע מיניה דין מלך, וא"כ צ"ע מה הצד לומר דנשיא שנצטרע אינו מביא קרבן עולה ויורד, והרי כיון שנצטרע הרי הוא כהדיוט, ופשיטא דחייב בקרבן עולה ויורד<sup class="footnote-marker">54</sup><i class="footnote">ועיין בקרן אורה דף ט. ד"ה נשיא שנצטרע.</i>.
<b>ועוד</b> צ"ב במסקנת הגמ' "א"ל אי דילך או דגזא", ועיין בתוס' הרא"ש (דף ט: ד"ה א"ל דידך או דגזא דידיה) שכתב וז"ל פי' רש"י ז"ל וכי משלך או מאוצר שלו יביא, פשיטא דמשלו יביא הלכך אפילו נצטרע נמי פטור דגזא דידיה כדקאי קאי והרי אינו בא לידי עניות. ולא נהירא להרמ"ה ז"ל דאע"ג שיש לו ממון הרבה יכול לבוא לידי עניות כיון שהועבר ממלכותו ואין בידו ליקח מעם הארץ מסים והוי כעשיר שיש לו אוצרות הרבה ואפ"ה חייב דיכול לבוא לידי עניות אם יאבד העושר ההוא בענין רע וכו' הלכך הוה כשאר עשיר וחייב עכ"ל. ולכאו' צ"ע בין לפרש"י ובין לפי הרמ"ה דאם אינו נשיא מה איכפת לן אם יש לו כסף במציאות או אין לו כסף במציאות, והרי לכאורה ההלכה שנשיא אינו בדלי דלות וחיוב קרבן עולה ויורד הוא משום דהגברא דנשיא נחשב עפ"י דין כעשיר, ואין זה תלוי במציאות בכמה כסף יש לו. וא"כ צ"ע מהו הספק שבגמ' בדין נשיא שנצטרע אם מביא קרבן עולה ויורד, דלכאורה פשיטא דמשנצטרע פקע ממנו שם נשיא והו"ל כהדיוט דחייב בקרבן עולה ויורד.
<b>והנה</b> תוס' ביומא (דף יב: ד"ה כהן גדול) מביא דהירושלמי ס"ל דכה"ג מתמנה בפה ומסתלק בפה. והק' הטורי אבן (מגילה דף ט:), דבמשנה בנזיר פ"ז (דף מז.) איתא שאם היו כה"ג ונזיר מהלכים בדרך ופגעו במת מצוה יטמא נזיר משום שאין קדושתו קדושת עולם ואל יטמא כהן גדול "שקדושתו קדושת עולם", וצ"ע דהרי קיי"ל לפי הירושלמי דכה"ג מסתלק בפה, והיאך נאמר דקדושתו קדושת עולם. ותירץ מרן הגר"ח זצ"ל דיש ב' דינים בקדושת כה"ג: א) חלות קדושה הנובעת ממשיחה בשמן המשחה, ב) חלות קדושה שחלה מחמת מינוי. וי"ל דקדושת כה"ג שחלה ע"י מינוי בפה מסתלקת נמי בפה, דנתמנה ע"י מינוי הסנהדרין ומסתלק ע"י הסנהדרין. משא"כ קדושת כה"ג שחלה ע"י משיחה היא קדושה לעולם, שחלה קדושה יתירה בגברא דכה"ג מכיון דנמשח בשמן המשחה דמשיחה בשמן המשחה מקדשתו לעולם, בדומה לקדושת כלי שרת שנמשח בשמן המשחה ונתקדש לעולם. ואילו קדושת כה"ג שחלה מחמת מינוי מתבטלת משנתבטלה המינוי. ואמר הגר"ח זצ"ל דיש להבחין בין דיני כה"ג התלויים בחלות דין מינוי ובין הדינים התלויים בחלות קדושה דמשיחה. והגר"ח זצ"ל ביאר דהדרך לברר איזה דיני כהן גדול תלויים במשיחה ואיזה דינים תלויים במינוי הוא ללמדם מדין כהן משוח מלחמה, דנמשח בשמן המשחה אך לא חל בו חלות דין מינוי להיות כה"ג. והנה קיי"ל דכהן משוח מלחמה ככה"ג שאינו פורע ופורם ואינו מטמא לקרובים ומוזהר על הבתולה ואסור באלמנה (כדמבואר בגמ' לקמן דף יב:, וברמב"ם פי"ז מאיסו"ב ה"א, וברמב"ם פ"ג מהל' אבל ה"ט). ומאידך משוח מלחמה משמש בד' בגדים ככהן הדיוט (יומא עג. וברמב"ם פ"ד מהל' כלי המקדש הכ"א). ומוכח דאיסור פריעה ופרימה, וטומאת קרובים, והא דמוזהר כהן גדול בבתולה ואסור באלמנה הם דינים התלויים במשיחה, ולכן הן חלין אף בכהן משוח מלחמה, ואילו דין לבישת ח' בגדים דבגדי כה"ג תלוי בחלות דין מינוי להיות כה"ג ולא במשיחה. ולפי"ז י"ל דהא דקתני במשנה בנזיר (מז.) דכה"ג קדושתו קדושת עולם היינו בנוגע לחלות קדושה בגברא דחלה ע"י משיחה, דקדושת משיחה הוי קדושת עולם<sup class="footnote-marker">55</sup><i class="footnote">ועיין בחידושי הגר"ח על הש"ס יומא דף יב: בענין מינוי כהן גדול וסילוקו, ובחידושי הגרי"ז סוטה דף מב., ובמש"כ רבינו זצ"ל בשם מרן הגר"ח זצ"ל בקונטרוס בענין עבודת יוה"כ יומא דף יב: בתוס' ד"ה כהן גדול.</i>, וקדושת משיחה אוסרו ליטמא למת. ועיין ברמב"ן עה"ת (ויקרא י:ו) דאלעזר ואיתמר אע"פ שהיו הדיוטות נאסרו להיטמא לאחיהם דדינם כמשוח מלחמה משום שנמשחו בשמן המשחה<sup class="footnote-marker">56</sup><i class="footnote">ומשמע דאלעזר ואיתמר נתקדשו בקדושת כה"ג ע"י משיחת שמן המשחה ולכן נאסרו ליטמא לאחיהם, אך חסר להם דין מינוי לכהונה גדולה, ומשום הכי הם שימשו בד' בגדים בשמונת ימי המילואים. ועיין בחידושי רבנו חיים הלוי פי"ב מהל' ביאת מקדש ה"ה.</i>. ולפי"ד הגר"ח זצ"ל מבואר דכה"ג שעבר שהסתלק בפה לא הוי כהן הדיוט דהרי עדיין חלה בו חלות קדושת כה"ג בגברא, אלא דפקע מיניה דין מינוי כה"ג.
<b>והנה</b> במשנה לקמן (דף יא:) איתא "אין בין כהן משוח בשמן המשחה למרובה בגדים אלא פר הבא על כל המצות, אין בין כהן משמש לכהן שעבר אלא פר יום הכפורים ועשירית האיפה", ומבואר דכהן משוח שעבר מביא פר כהן משיח. והנה הרמב"ם כתב (פט"ו מהל שגגות ה"ז) דמשוח שעבר היינו שעבר מחמת מום או זקנה, ויל"ע אם עבר הכהן גדול מחמת מום האם זה נחשב כסילוק בפה או דהוי רק חסרון בהיכי תימצי דאינו ראוי לעבוד מכיון דהוי בעל מום. ונראה דמסולק מעצמו דאינו ראוי לעבוד משום דהוי בעל מום, ומסתבר לומר דכה"ג בעל מום הוי ככהן גדול שסילקוהו ב"ד בפה דפקע מיניה דין מינוי לכה"ג, אך עדיין חל בו חלות קדושת כה"ג בגברא מכיון שנמשח בשמן המשחה, ולפיכך אם חטא הריהו מביא פר הבא על כל המצוות דדין פר כהן משיח תלוי בקדושת משיחה.<sup class="footnote-marker">57</sup><i class="footnote">אמנם לפי"ז צ"ע למה משוח מלחמה אינו מביא פר כהן משיח (עיין לקמן דף יב:) דהרי הוא נתקדש בקדושת הגוף דכהן גדול במשיחה. ועיין בחידושי הגר"ח על הש"ס (יומא דף יב: בענין מינוי כה"ג וסילוקו) ובס' יהגה אריה עמ"ס הוריות (דף יא:) שהג"ר אריה פרמנצי'ק זצ"ל הקשה קושיא זו למרן הגרי"ז זצ"ל, והניח בצ"ע. ואולי יש לתרץ דקדושת כהן משוח מלחמה מהוה קדושת כה"ג רק לענין ה' דברים האמורים בפרשה, אך לא לגבי קדושת כ"ג בנוגע לדין פר כהן המשיח, כי משוח מלחמה לא נתקדש בקדושת כה"ג גמורה בגברא לכל דינים אלא רק לענין ה' דברים בלבד. ויתכן דמשוח מלחמה חלוק מכה"ג שעבר, דכה"ג שעבר נתקדש בקדושת כה"ג גמורה ורק פקע ממנו המינוי להיות כה"ג, משא"כ משוח מלחמה חל בו קדושת כה"ג רק בנוגע לה' דינים שבפרשה, ויתכן נפ"מ שאם מת הכה"ג ורוצים למנות את הכהן המשוח מלחמה תחתיו לכה"ג דניבעי עוד משיחה בשמן המשחה כדי לקדשו בקדושת כה"ג גמורה, וצ"ע.</i> ועוד יש להביא ראייה לזה דהרי כהן גדול מרובה בגדים אינו מביא פר כהן משיח, ומוכח דחיוב פר כהן משיח תלוי בחלות קדושה דמשיחה, דמשיחה מעכבת, וכהן גדול בעל מום שעבר עדיין חל בו קדושת משיחה ומשו"ה חייב בפר כהן משיח, דדין חיוב פר כהן משיח דמי לדין טומאת קרובים דתלוי בקדושת משיחה.
<b>והנה</b> בדומה למה שייסד הגר"ח זצ"ל בנוגע לכהן גדול דיש חלות קדושה בגברא החלה ע"י משיחה בשמן המשחה ודין מינוי כה"ג, דהוכשר לעבודת כהן גדול, נראה לומר דיש גם ב' דינים במלך: א) חלות קדושת מלך ושם מלך בגברא, וכדמוכח מהא דיש איסור של קללת נשיא, ויש דינים מיוחדים שחלין דוקא בגברא דמלך שאינם נוהגים בהדיוט, כמו מצות כתיבת ס"ת של מלך ואיסור לא ירבה לו נשים ולא ירבה לו סוסים וכו', ב) דין שררה וזכויות של פרשת המלך– דמבואר בפרשת מלך דס' שמואל (עיין בס' שמואל א:ח: י"א- י"ז) דיש למלך שררה דכופה את העם לצאת למלחמה ולהפקיע ממונם וכו'. ונראה דחלות שם מלך שבגברא חל מפאת שנתקדש בקדושת מלך ע"י משיחתו בשמן המשחה, ואילו דין שררה דמלך חל מחמת מינויו להיות מלך. וחלות קדושת מלך מחייבת את המלך בדינים מיוחדים כמו המצוה שלא ירבה לו נשים ומצות כתיבת ס"ת של מלך. ואילו דין מינוי מלך היינו שהוא נתמנה להיות מלך ויש לו הכח והשררה וכל הזכיות של פרשת המלך.
<b>ויש</b> לעיין בדין נשיא שעבר מנשיאותו מחמת צרעת האם דינו דומה לדין כה"ג שעבר מחמת מום דנתבטל ממנו חלות דין מינוי כה"ג, אך חלות קדושת כה"ג בגברא לא בטלה, דכה"ג שעבר עדיין מביא פר כהן משיח משום דחיוב קרבן פר כהן משיח תלוי בקדושת משיחה ולא בחלות שם מינוי, וכמו כן יש להסתפק האם מלך ונשיא שעבר מנשיאותו בטל ממנו המינוי והשררה של מלך אך עדיין חל בו קדושת מלך וחלות שם מלך בגברא, או דמלך שנצטרע פקע ממנו דין מלכות לגמרי. דהרי במלך נמי חל חלות קדושה בגברא ע"י משיחה<sup class="footnote-marker">58</sup><i class="footnote">ועיין ברשימות שיעורים למס' שבועות (דף לא. ד"ה לאפוקי מלך אות ה') דרבינו זצ"ל ביאר דחלה חלות קדושת מלך בגברא, והביא ראייה לזה דכתב הרמב"ם (פ"ג מהל' ת"ת הל"א) וז"ל בשלשה כתרים נכתרו ישראל. כתר תורה וכתר כהונה וכתר מלכות. כתר כהונה זכה בו אהרן וכו' כתר מלכות זכה בו דוד וכו' כתר תורה הרי מונח ועומד ומוכן לכל ישראל וכו' עכ"ל. ועלינו להתבונן בהשוואה בין שלשת הכתרים האלה. ונראה שכל אחד מהכתרים מייצג חלות קדושה מיוחדת בגברא. קדושת כהונה ברורה וכמבואר בהרבה מקראות ובמיוחד במצוות "וקדשתו" ו"ולא יחלל" המזהירות על שמירת קדושת כהונה. ונראה אף תורה מקדשת את התלמיד חכם בקדושה מיוחדת וכפי שקבע הרמב"ם בסוף הל' שמיטה ויובל (פי"ג הלי"ב - י"ג) כאשר הוא משווה את השוקד על התורה לבן לוי, וז"ל ולמה לא זכה לוי בנחלת א"י ובביזתה עם אחיו מפני שהובדל לעבוד את ה' לשרתו ולהורות דרכיו הישרים וכו' לפיכך הובדלו מדרכי העולם וכו' אלא הם חיל השם שנא' ברוך ה' חילו וכו' ולא שבט לוי בלבד אלא כל איש ואיש מכל באי העולם אשר נדבה רוחו אותו והבינו מדעו להבדל לעמוד לפני ה' לשרתו ולעבדו לדעה את ה' והלך ישר כמו שעשהו האלקים ופרק מעל צוארו עול החשבונות הרבים אשר בקשו בני האדם הרי זה נתקדש קדש קדשים ויהיה ה' חלקו ונחלתו לעולם ולעולמי עולמים וכו' עכ"ל. ולכך אף התכוון הרמב"ם כשפסק בפ"ג מהל' ת"ת (הלי"ג) וז"ל וכל העוסק בתורה בלילה חוט של חסד נמשך עליו ביום וכו' עכ"ל, כלומר דהעוסק נתקדש בתורה בקדושת תורה עולמית. וכמו כן מלך נתקדש בקדושה מיוחדת ונוספת. וכן כתוב לגבי שאול שאחר שנמשך בשמן המשחה להיות מלך ניבא עליו שמואל ואמר (פרק י' פסוק ו') "וצלחה עליך רוח ה' והתנבית עמם ונהפכת לאיש אחר". ונראה דהמשיחה בשמן המשחה הפכה את שאול לאיש אחר וקדשתו בקדושת מלך והשרתה עליו מדרגת הנבואה.ויוצא שחלות קדושה בגברא הויא הצד השוה בין ג' הכתרים – כתר כהונה, כתר תורה, וכתר מלכות.</i>, ואע"פ שאין כל מלך צריך משיחה דמלך בן מלך א"צ משיחה מ"מ י"ל דהמשיחה חלה ע"י ירושה מהאב לבנו דחלה משיחה לכל הדורות, ומלך נקרא משיח ה', משא"כ בכה"ג כל כה"ג צריך משיחה בפנ"ע.
<b>ונראה</b> דבמלך שנצטרע פקע ממנו שררת המלכות, אך עדיין חל בו חלות שם מלך – וחלות קדושת מלך בגברא - שחלה מחמת משיחה בשמן המשחה, (בדומה לדברי הגר"ח זצ"ל בדין כהן גדול שעבר). וי"ל דהספק שבגמ' בנשיא שנצטרע הוא האם הדין דנשיא אינו חייב קרבן עולה ויורד משום דאינו בא לידי עניות תלוי בשררה של מלך או בחלות שם מלך ונשיא שבגברא. וי"ל דהביאור בספק של הגמ' הוא האם נשיא ומלך אינו נחשב כעני מחמת דיש לו זכויות ושררה של מלך, דיכול להטיל מס על העם ולהפקיר את ממונם (עיין ברמב"ם פ"ד מהל' מלכים ה"א), וכשנצטרע פקע ממנו שררת המלכות, ומשו"ה הוי ראוי לדלות, או משום דחלות שם נשיא שבגברא מפקיעו מעניות. ועיין ברש"י (בפירוש הב') וז"ל ל"א מדחא דחי להאי נשיאות מקרבן עולה ויורד לגמרי דהואיל ונדחה ידחה אפילו כשנצטרע, או דלמא מיפטר פטר נשיאות מקרבן עולה ויורד ובזמן דליכא נשיאות ליחייב דהיינו משנצטרע עכ"ל. ונראה לבאר אליבא דרש"י דהספק הוא דאם מלך מופקע מקרבן עולה ויורד מחמת חלות שם מלך שבגברא דאזי י"ל דאף משנצטרע הוא עדיין מופקע, דעדיין חל בו חלות שם מלך בגברא ורק חסר לו השררה של מלך. וזה הצד דמידחא דחי, דחלות שם מלך בגברא מפקיעו מחיוב עולה ויורד, דהגברא של מלך אינו נכלל בפרשת עולה ויורד, ואף לאחר שנצטרע חל בו שם מלך בגברא ופטור מקרבן עולה ויורד. אבל אם הדין דנשיא אינו מביא קרבן עולה ויורד הוא משום דיש לו שררה והכח של פרשת המלך ומשו"ה נחשב לאינו ראוי לדלות כי תמיד הוא יכול לגבות מסים מהעם, אולם כשעבר ממלכותו אזי הוא ראוי לדלות דאזי אין לו שררת המלך וכח לגבות מסים, וזהו הצד דמיפטר פטיר – דמלך פטור בתורת עשיר משום דיש לו כח וזכויות מלוכה מפרשת המלך של הטלת מסים דיכול להפקיר ממון – (עיין רמב"ם פ"ד מלכים ה"א). והטעם דרש"י פירש דהספק בגמ' הוא אליבא דר' ירמיה משום דלפי עולא פשוט דהוא דין בשם מלך שבגברא דיליף מ"לאחת מאלה" , ואילו לר' ירמיה הפטור תלוי בהישג יד – ומספק"ל בגמ' האם הישג יד הוא דין בזכויות המלוכה ולאחר שנצטרע אין לו זכויות מלוכה או דהישג יד תלוי בשם מלך שבגברא, דאינו בר הכי של עולה ויורד ופטור משום דעפ"י דין הוא עשיר.
<b>ועיין</b> בגמ' "א"ל דילך או דגזא" וברש"י ביאר דמסקנת הגמ' היא דמלך שנצטרע פטור מעולה ויורד משום דיש לו כסף באוצרותיו. אמנם י"ל דאע"פ שנצטרע ופקע ממנו שררת המלך עדיין חל בו חלות שם מלך בגברא ומשו"ה הציבור מחוייבים לפרנסו, ומשו"ה אינו בכלל עניות (וכ"כ הנצי"ב בהעמק שאלה שאילתא ל), אמנם י"ל עוד דחל בו עדיין שם מלך, והגברא דמלך לא הוי עני עפ"י דין, וכמש"נ.
<b>והנה</b> בנוגע לחיוב קרבן שעיר נשיא, איתא בגמ' לקמן (דף י.) וז"ל ת"ר אשר נשיא יחטא וכו' אמר רב אבדימי בר חמא פרט לנשיא שנצטרע, שנאמר וינגע ה' את המלך ויהי מצורע עד יום מותו וישב בבית החפשית ויותם בן המלך על הבית עכ"ל. ומבואר דחיוב שעיר נשיא תלוי בשררה של נשיא ומלך, ומלך שנצטרע פקע ממנו השררה ולכן אינו מביא שעיר אלא כשבה או שעירה כהדיוט. משא"כ דין קרבן עולה ויורד תלוי בשם מלך וקדושת מלך בגברא, ונשיא שנצטרע פטור מקרבן עולה ויורד דלא פקע מיניה חלות שם מלך וקדושת מלך שבגברא. וכן מבואר נמי מהגמ' לקמן (דף יא:) וז"ל בעא מיניה רבי מרבי חייא כגון אני מהו בשעיר, אמר ליה הרי צרתך בבבל", ופרש"י (בד"ה א"ל) וז"ל ראש גולה שבבבל דהוי על גבך ואנן בעינן שאין על גביו אלא ה' אלהיו עכ"ל. ומשמע דחיוב קרבן נשיא תלוי בשררה, ומכיון שלא היה לרבי שררה גמורה של נשיא לא היה חייב בשעיר נשיא. ולפי"ז מבואר דשאני חיוב שעיר נשיא דתלוי בשררת הנשיא, מחיוב פר כהן משיח דתלוי בחלות שם משוח וקדושת משיחה שבגברא, דקיי"ל (יא:) דכהן משוח שעבר מביא פר כהן משיח. ועיין במשנה (דף ט:) וז"ל משיח שעבר ממשיחותו ואח"כ חטא וכן הנשיא שעבר מגדלותו ואח"כ חטא כהן משיח מביא פר והנשיא כהדיוט עכ"ל. ומבואר דכהן משיח שעבר וחטא חייב בפר משום דעדיין חלה בו קדושת כהן גדול, ואילו נשיא שעבר איבד את מינויו ושררתו ומשו"ה דינו כהדיוט ואינו מביא שעיר כנשיא, כי דין שעיר נשיא תלוי בשררה ולא בחלות שם נשיא ומלך שבגברא.<sup class="footnote-marker">59</sup><i class="footnote">והנה הגר"ח זצ"ל ביאר דכה"ג שעבר עדיין חל ביה קדושת כה"ג מחמת שנמשח בשמן המשחה, ומשו"ה מביא פר אף לאחר שעבר, דיתכן להפקיע ממנו רק הכשר כהן גדול ודין כהונה גדולה לענין עבודה, אך אי אפשר להפקיע ממנו חלות קדושת כה"ג שבגברא. וביארנו דדין מלך שעבר דומה לכהן גדול שעבר דפקע מיניה המינוי ושררה של מלך אך לא בטלה ממנו חלות קדושת מלך ושם מלך שבגברא מכיון דנמשח בשמן המשחה. אך צ"ע בזה דבמשנה (דף ט:) איתא דנשיא שעבר מביא שעירה כהדיוט, ובפשטות י"ל דהיינו משום דמשעבר פקע חלות דין נשיא ממנו לגמרי, ולכן מביא שעירה כהדיוט. ולפי"ז י"ל דחלוק דין נשיא שעבר מדין כהן משוח שעבר, דבכהן משוח שעבר פקע מיניה רק המינוי והכשר לעבודה אך חל ביה קדושת כה"ג מחמת משיחה, משא"כ בנשיא ומלך שעברו פקע מהם דין מלך לגמרי, וכן משמע מלשון הרמב"ם בפיה"מ ד"ה כהן משיח שעבר וז"ל כהן גדול אם עבר במום או זקן וכו' הוא עומד בקדושתו לפי ששמן המשחה שנמשח בו אינו מבטל מעשיהו ואין הפרש בינו ובין כהן גדול המשמש בכל הדברים זולתי בעבודה בלבד וכו' אבל הנשיא אין לו גדולה אלא כשמצותו נעשית וכשבטל ענין זה הרי הוא כהדיוט עכ"ל. ומבואר דאע"פ דמלך נמי נמשח בשמן המשחה מ"מ נשיא ומלך שעבר הרי הוא כהדיוט, ועכצ"ל דחלוק דין משיחת מלך ממשיחת כה"ג, דמשיחת כה"ג מקדשת את הגברא, והראייה דאי ליכא משיחה אזי בעינן מקדש אחר של ריבוי בגדים - דכהונה גדולה אינה רק חלות דין מינוי לעבודה אלא דחל חלות קדושה מיוחדת בגברא דכהן גדול, ומשיחה מקדשת את הכה"ג כמו שמשיחה מקדשת כלי שרת. משא"כ במלך ליכא חלות קדושה. דהרי בכה"ג כתיב "כי נזר אלוקיו על ראשו", דהיינו דחלה חלות קדושה בגברא דכה"ג. משא"כ מלך הוי רק חלות דין מינוי ולפיכך חל סילוק לסלקהו לגמרי מדין מלך. ועוד ראייה לזה דקיי"ל דמלך בן מלך א"צ משיחה, ואילו כה"ג בן כה"ג צריך משיחה וצ"ב מ"ש. ונראה לבאר דמכיון דמשיחה מחילה חלות קדושה בגברא כמו בכה"ג – אזי אף בן כה"ג בעי משיחה דקדושת הגברא אינה עוברת בירושה מהאב לבנו. משא"כ במלך דחל רק חלות דין מינוי לזכותי המלוכה ושררת המלכות וזה עובר בירושה לבן מלך, ולכן מלך בן מלך א"צ משיחה. ועיין ברמב"ם בהל' מלכים (פ"א מהל' מלכים ה"ז) שכתב "כיון שנמשח המלך הרי זכה לו ולבניו עד עולם", ומבואר דבמלך חלין זכויות מלוכה העוברות בירושה לזרעו. ולפי"ז י"ל דמלך יכול להסתלק מדין מלוכה לגמרי, משא"כ כה"ג דהוי חלות קדושה בגברא, דנשארה בו קדושה אף לאחר שעבר. ולכן כהן משיח שעבר חייב בפר ככה"ג משא"כ נשיא שעבר דינו כהדיוט.</i>
<br>ועיין לקמן בגמ' הוריות (דף יב:) וז"ל דתניא אירע בו פסול בכהן גדול, ועבר ומינו כהן אחר תחתיו הראשון חוזר לעבודתו, והשני כל מצות כהונה עליו דברי ר"מ, רבי יוסי אומר ראשון חוזר לעבודתו, ושני אינו ראוי לא לכהן גדול ולא לכהן הדיוט כה"ג משום איבה כהן הדיוט משום מעלין בקדש ואין מורידין עכ"ל. ומבואר דכה"ג שעבר ממשיחותו היינו שנתמנה להיות במקום כה"ג שאירע בו פסול ואז חזר הכה"ג הראשון לעבודתו דהשני הוי כה"ג שעבר, ולכאורה משמע דעדיין חל בכה"ג השני חלות דין כה"ג גמור, ורק משום איבה אינו עובד בח' בגדים ככה"ג הראשון (דזה טעם מדרבנן ואילו מדאורייתא עדיין דינו ככה"ג גמור), וצ"ע א"כ איך אפשר לדמות כה"ג שעבר לנשיא שעבר דהרי כה"ג שעבר אינו עובד רק משום איבה, ומוכח דלא פקע ממנו חלות דין כה"ג כלל מדאורייתא, וצ"ע אם כן למה בעי גזה"כ מיוחדת לכהן גדול שעבר דמביא פר. ועוד צ"ע מה הק"ו (בדף י.) מנשיא שעבר לכהן גדול דהרי נשיא שעבר תו לא הוי נשיא, משא"כ כה"ג שעבר נשאר כהן גדול אלא דמונעין ממנו מלעשות עבודה משום איבה אבל מעיקר הדין הוא ראוי לעבוד בח' בגדים ככה"ג. וי"ל דלכן הרמב"ם בפיה"מ ביאר את המשנה דכה"ג שעבר ממשיחותו היינו שעבר משום מום או זקנה, דב"ד סילקו אותו מלהיות כה"ג משום דאינו ראוי לעבודה, ולא כמו הברייתא (בדף יב:) דכהן שעבר היינו משום דהראשון חזר לעבודתו, ואם נימא דפקע חלות דין כה"ג ממנו כשהוא בעל מום אזי ניחא הגמ' דיליף ק"ו מנשיא, דכמו שבנשיא שעבר פקע חלות דינו כנשיא ה"ה בכהן שעבר מחמת מום דפקע מיניה חלות דין כה"ג, ויש גזה"כ מיוחדת לחלק בין נשיא שעבר לכהן משיח שעבר, ומובן למה בעי גזה"כ מיוחדת. דנתבאר דיש ב' דינים בכה"ג: א) חלות קדושה שחלה במשיחה, ב) דין מינוי בפה להכשר עבודה דכה"ג, ויתכן דסד"א דפר כה"ג אינו תלוי רק במשיחה וקדושת הגברא אלא אף במינוי כה"ג, ובזה דומה כה"ג שעבר למלך שעבר ושפיר ילפינן מק"ו. (רבינו זצ"ל) וכל זה שלא כדביאר רבינו זצ"ל לעיל בשיעור דחל חלות קדושת מלך בגברא דמלך בדומה לכה"ג, אולם רבינו זצ"ל הציע עוד מהלך דבאמת לא חלה חלות קדושה בגברא דמלך, ומלך שאני מכה"ג, וסמוכים לכך ממש"כ הרמב"ם בפיה"מ הנ"ל. והנה אם נאמר דפקע חלות דין מלך לגמרי ממלך שעבר צ"ע למה מלך שנצטרע פטור מקרבן עולה ויורד. וצ"ל דאע"פ שנצטרע ועבר ממלכותו עדיין הציבור חייבים לפרנסו מכיון שהיה מלך, וחיוב זה הוא דין מכבוד המלכות, ולכן עפ"י דין מלך שעבר אינו בא לידי עניות ודלות, ואינו דומה להדיוט עשיר בעלמא שחייב בעולה ויורד מכיון דמזלו יכול להתהפך ולהיות עני. משא"כ מלך שעבר דהציבור חייבים עדיין לפרנסו וציבור לא מיעני (ועיין במרומי שדה ט. ד"ה נשיא, ובהעמק שאלה שאילתא ל).
<b>והנה</b> צ"ע בדברי הגר"ח זצ"ל דכהן שנמשח בשמן המשחה נתקדש להיות כה"ג לעולם, דא"כ לכאורה כהן משוח מלחמה יהיה צריך להביא פר, דחל במשוח מלחמה חלות קדושת כה"ג מחמת משיחה, ומ"ש משוח מלחמה דמביא שעירה כהדיוט מכהן משיח שעבר. אמנם עיין בגמ' (דף יב.) "ת"ל והכהן המשיח שאין משיח על גביו", ומבואר דיש גזה"כ מיוחדת לפטור משוח מלחמה מפר, וצ"ע דלמה הוצרכה לגזה"כ דנימא דמשוח מלחמה דינו ככהן הדיוט דמשמש בד' בגדים (רמב"ם פ"ד מהל' כלי המקדש הכ"א), ולכן אינו מביא פר. ועל כרחך מוכח כדברי הגר"ח זצ"ל דבעצם משוח מלחמה חלות דינו ככהן גדול דכיון דנמשח בשמן המשחה להיות כהן גדול משוח מלחמה חל בו חלות קדושת כה"ג בגברא, ומשו"ה בעינן גזה"כ מיוחדת לפטור כהן משוח מלחמה מפר כהן משיח.
<b>ועיין</b> בגמ' (דף יב:) "משיח שנצטרע מהו באלמנה מידחא דחי או מיפטר פטר", ויש לדייק למה לא מיבעי לן בסילקוהו מכהונתו, וי"ל דזה פשוט דאין להם כח להפקיע קדושת הגברא ע"י סילוק ב"ד, ורק מספק"ל בטומאת צרעת אי חל הפקעה מקדושת הגברא דכה"ג מחמת הצרעת או לא. ומשני דכהן מצורע אסור באלמנה כמו כהן בעל מום דאסור באלמנה ולא נסתלק מקדושתו. והרמב"ם כתב דמשנתנו מיירי דעבר מחמת מום או זקנה – ועדיין אסור באלמנה, ומוכח דעדיין חל בו חלות קדושת כה"ג ורק נסתלק מהכשר עבודת כה"ג. ומבואר דקדושת הגברא אינה מסתלקת ע"י ב"ד – בין בזקנה ובין במום ובין בצרעת, וזה הדין שבמשנה דכהן שחטא ועבר עדיין הוי חלות שם כהן משיח וקדוש בקדושת הגברא ככה"ג אלא דחסר לו דין כהן גדול מאחיו שאין אחר על גביו, דכיון דהיה כה"ג אע"פ שנסתלק ממינוי והכשר עבודה דינו דמביא פר כה"ג, משא"כ נשיא מביא שעירה כהדיוט דמשעבר מנשיאותו אין לו דין "מי שאין למעלה ממנו אלא ה' אלוקיו".
<b>והנה</b> עיין בילקוט שמעוני (פ' בשלח סימן רס"ו עה"פ "ושים באזני יהושע") דיהושע נתמנה למלך בשעת מלחמת עמלק. ונראה דאע"פ שלא היתה לו שררת המלכות עד שמת משה רבינו מ"מ חל חלות שם מלך בגברא דיהושע. וכן מצינו בדוד המלך שנמשח בחיי שאול עפ"י הדיבור אך לא היה לו שררה וסמכות המלוכה עד שנעשה מלך בפועל, ומוכח דחל חלות שם מלך בגברא בלי שררה של מלכות. וכן מצינו בצדקיהו דירמיהו ניחמו דכשימות יספידוהו כמלך כלומר שאף שאין לו שררת המלכות "דאין מלך בלא עם" עדיין חל עליו חלות שם מלך בגברא. וחזינן דאיכא חלות שם מלך בלי שררה של מלכות. ונראה דנ"מ דבפ' המלך כתיב "והיה כשבתו על כסא ממלכתו וכתב לו את משנה התורה הזאת", ונראה דמצות כתיבת ס"ת של מלך חלה רק לאחר דיש לו שררת המלכות דהיינו "כשבתו על כסא ממלכתו" ואילו שאר דינים כגון איסור ריבוי נשים וסוסים תלויים בחלות שם מלך בלבד. והטעם דמצות כתיבת ס"ת חלה רק לאחר שיש לו שררת המלכות הוא דכתיב "לבלתי רום לבבו מאחיו", ואין לחוש לזה אלא כשיש לו שררה.<sup class="footnote-marker">60</sup><i class="footnote">ועיין באגרות הגרי"ד הלוי ריש הלכות מלכים אות י"ג (עמ' רס"ט).</i>

Daf 9b



Daf 10a



Daf 10b



Daf 11a



Daf 11b

<b>גמ'. חסורי מחסרא והכי קתני מלכי בית דוד משוחין מלכי ישראל אין משוחין מנלן אמר רבא אמר קרא קום משחהו כי זה וגו', זה טעון משיחה ואין אחר טעון משיחה.</b>
<b>עיין</b> ברמב"ן פרשת ויחי (בראשית מ"ט:י) עה"פ "לא יסור שבט מיהודה" וז"ל אין ענינו שלא יסור לעולם, כי כתוב (דברים כח לו) יולך ה' אותך ואת מלכך אשר תקים עליך אל גוי אשר לא ידעת אתה ואבותיך, והנה הם ומלכם בגולה, אין להם עוד מלך ושרים. וימים רבים אין מלך בישראל. והנביא לא יבטיח את ישראל שלא ילכו בשבי בשום ענין בעבור שימלוך עליהם יהודה. אבל ענינו שלא יסור שבט מיהודה אל אחד מאחיו, כי מלכות ישראל המושל עליהם ממנו יהיה, ולא ימשול אחד מאחיו עליו, וכן לא יסור מחוקק מבין רגליו, שכל מחוקק בישראל אשר בידו טבעת המלך ממנו יהיה, כי הוא ימשול ויצוה בכל ישראל, ולו חותם המלכות, עד כי יבא שילה ולו יקהת כל העמים לעשות בכולם כרצונו, וזהו המשיח, כי השבט ירמוז לדוד וכו' והכתוב הזה רמז כי יעקב המליך שבט יהודה על אחיו והוריש ליהודה הממשלה על ישראל. והוא מה שאמר דוד ויבחר ה' אלהי ישראל בי מכל בית אבי להיות למלך על ישראל לעולם כי ביהודה בחר לנגיד ובבית יהודה בית אבי ובבני אבי בי רצה להמליך על כל ישראל (דהי"א כח ד). ואמר לא יסור, לרמוז כי ימלוך שבט אחר על ישראל, אבל מעת שיחל להיות ליהודה שבט מלכות לא יסור ממנו אל שבט אחר. וזהו שנאמר (שם ב יג ה) כי ה' אלהי ישראל נתן ממלכה לדוד על ישראל לעולם לו ולבניו. וענין שאול היה, כי בעבור שדבר שאלת המלכות בעת ההיא נתעב אצל הקדוש ברוך הוא, לא רצה להמליך עליהם מן השבט אשר לו המלכות שלא יסור ממנו לעולמים, ונתן להם מלכות שעה. ולזה רמז הכתוב שאמר אתן לך מלך באפי ואקח בעברתי (הושע יג יא), שנתנו לו שלא ברצונו, ולכן לקחו בעברתו, שנהרג הוא ובניו ונפסקה ממנו המלכות. והיה כל זה מפני שהיה שמואל שופט ונביא ולוחם מלחמותיהם על פי ה' ומושיע אותם, ולא היה להם לשאול מלך בימיו, כמו שאמר להם וה' אלהיכם מלככם (ש"א יב יב), והקב"ה אמר לו לא אותך מאסו כי אותי מאסו ממלוך עליהם (שם ח ז), ולפיכך לא נתן להם מלכות של קיימא. ומה שאמר הכתוב (שם יג יג) נסכלת לא שמרת את מצות ה' אלהיך אשר צוך כי עתה הכין ה' את ממלכתך אל ישראל עד עולם, שאם לא חטא היה לזרעו מלכות בישראל, לא על כלם. וזה טעם אל ישראל. אולי היה מולך על שבטי אמו, על בנימן ואפרים ומנשה, כי יהודה ואפרים כשני עממים נחשבים בישראל, או היה מלך תחת יד מלך יהודה.ולפי דעתי היו המלכים המולכים על ישראל משאר השבטים אחרי דוד עוברים על דעת אביהם ומעבירים נחלה, והם היו סומכים על דבר אחיה השילוני הנביא שמשח לירבעם ואמר ואענה את זרע דוד למען זאת אך לא כל הימים (מ"א יא לט). וכאשר האריכו ישראל להמליך עליהם משאר השבטים מלך אחר מלך ולא היו חוזרים אל מלכות יהודה עברו על צוואת הזקן ונענשו בהם, וכמו שאמר הושע (ח ד) הם המליכו ולא ממני. וזה היה עונש החשמונאים שמלכו בבית שני, כי היו חסידי עליון, ואלמלא הם נשתכחו התורה והמצות מישראל, ואף על פי כן נענשו עונש גדול, כי ארבעת בני חשמונאי הזקן החסידים המולכים זה אחר זה עם כל גבורתם והצלחתם נפלו ביד אויביהם בחרב. והגיע העונש בסוף למה שאמרו רז"ל (ב"ב ג ב) כל מאן דאמר מבית חשמונאי קאתינא עבדא הוא, שנכרתו כלם בעון הזה. ואף על פי שהיה בזרע שמעון עונש מן הצדוקים, אבל כל זרע מתתיה חשמונאי הצדיק לא עברו אלא בעבור זה שמלכו ולא היו מזרע יהודה ומבית דוד, והסירו השבט והמחוקק לגמרי, והיה עונשם מדה כנגד מדה, שהמשיל הקדוש ברוך הוא עליהם את עבדיהם והם הכריתו. ואפשר גם כן שהיה עליהם חטא במלכותם מפני שהיו כהנים ונצטוו (במדבר יח ז) תשמרו את כהונתכם לכל דבר המזבח ולמבית לפרכת ועבדתם עבודת מתנה אתן את כהונתכם, ולא היה להם למלוך רק לעבוד את עבודת ה'. וראיתי בירושלמי במסכת הוריות (פ"ג ה"ב) אין מושחין מלכים כהנים, אמר רבי יהודה ענתוריא על שם לא יסור שבט מיהודה, אמר רבי חייא בר' אבא למען יאריך ימים על ממלכתו הוא ובניו בקרב ישראל (דברים יז כ), מה כתיב בתריה לא יהיה לכהנים הלוים (שם יח א). הנה שנו בכאן שאין מושחין מלכים מן הכהנים בני אהרן, ופירש תחלה שהוא לכבוד יהודה, שאין השררה סרה מן השבט ההוא, ולפיכך אף על פי שישראל מקימים עליהם מלך משאר השבטים כפי צורך השעה אין מושחים אותן שלא יהיה עליהם הוד מלכות, אלא כמו שופטים ושוטרים יהיו. והזכירו הכהנים שאף על פי שהן בעצמן ראויים למשיחה, אין מושחין אותן לשם מלכות, וכל שכן שאר השבטים, וכמו שאמרו בגמרא (הוריות יא ב) שאין מושחין אלא מלכי בית דוד. ורבי חייא בר אבא פירש שהוא מנוע מן התורה שלא יהיה לכהנים הלוים כל שבט לוי חלק ונחלה במלכות. והוא דבר ראוי והגון עכ"ל.
<b>ומבואר</b> מדברי הרמב"ן דממליכים מלך משאר שבטי ישראל לצורך השעה. ולפי הרמב"ן י"ל דבימי החשמונאים הוצרכו כלל ישראל למלך כדי להתנגד ליונים, ועיקר תפקידם של מלכות החשמונאים היה להלחם עם היונים ולטהר את בית המקדש, והחשמונאים חטאו בזה שהם נשארו מלכים אף לאחר שניצחו את היוונים ולא מינו מלך מבית דוד. אמנם עיין ברמב"ם (פרק ג מהל' חנוכה הלכה א) שכתב וז"ל בבית שני כשמלכו יון גזרו גזרות על ישראל ובטלו דתם ולא הניחו אותם לעסוק בתורה ובמצות, ופשטו ידם בממונם ובבנותיהם ונכנסו להיכל ופרצו בו פרצות וטמאו הטהרות, וצר להם לישראל מאד מפניהם ולחצום לחץ גדול עד שריחם עליהם אלהי אבותינו והושיעם מידם והצילם וגברו בני חשמונאי הכהנים הגדולים והרגום והושיעו ישראל מידם והעמידו מלך מן הכהנים וחזרה מלכות לישראל יתר על מאתים שנה עד החורבן השני עכ"ל. ומדברי הרמב"ם מבואר דחלק מהגאולה מהיונים היתה בזה שהעמידו מלך מן הכהנים, ומשמע דחולק על הרמב"ן שכתב דהחשמונאים כולם מתו משום שעברו על הציווי דלא יסור שבט מיהודה שאין ממנין מלך אלא משבט יהודה, ובירושלמי אמרינן דיש איסור מיוחד למנות מלך מן הכהנים. ואילו הרמב"ם סובר דאין איסור שיהיו הכהנים מלכים, דהרי כתב שחלק מהישועה היתה שהעמידו מלך מן הכהנים וחזרה המלכות לישראל יתר על מאתים שנה. ויתכן דס"ל הכי משום שהמלכות של הכהנים היתה רק לשעה. ועוד יתכן לומר דהרמב"ם סובר דמעיקר תפקידם של הכהנים היא לשמור על בית המקדש וקדושתה, דמצות שמירת המקדש מבפנים מוטלת על הכהנים (פ"ח מהל' בית הבחירה ה"ג), ומצינו דבימי גלות יון היונים חיללו את ביהמ"ק, ומצינו בגמ' סוכה (דף נו:) דמרים בת בילגה אמרה "לוקוס לוקוס עד מתי אתה מכלה ממונם של ישראל", ובימי היונים נתקיימה "ובאו בה פריצים וחללוה". ונראה דעיקר המלחמה ביוונים ובמינים בימי יון היתה על עבודת המקדש בטהרה וקדושת בית המקדש. וי"ל דלכן המליכו את החשמונאים שהיו כהנים, דתפקיד הכהנים הוא לשמור על ביהמ"ק, והחשמונאים שהיו כהנים היו אחראים על בית המקדש<sup class="footnote-marker">61</sup><i class="footnote">אולם עיין ברמב"ם בספה"מ ל"ת שס"ב שכתב וז"ל שהזהירנו שלא למנות מלך עלינו איש שלא יהיה מזרע ישראל אף על פי שהיה גר צדק. והוא אמרו (שופטי' יז) לא תוכל לתת עליך איש נכרי אשר לא אחיך הוא. ולשון סיפרי לא תוכל לתת עליך איש נכרי זו מצות לא תעשה. וכו' אמנם המלכות לבד כבר ידעת מכתובי ספרי הנבואה שזכה בה דוד. ובביאור אמרו (קה"ר רפ"ז וכעי"ז יומא עב ב) כתר מלכות זכה בו דוד. וכן זרעו אחריו עד סוף כל הדורות. אין מלך למי שיאמין תורת משה רבינו ע"ה אדון כל הנביאים אלא מזרע דוד ומזרע שלמה לבד. וכל מי שהוא מזולת זה הזרע הנכבד לעניין מלכות נכרי קרינן ביה כמו שכל מי שהוא מזולת זרע אהרן לענין עבודה זר קרינן ביה. וזה מבואר אין ספק בו עכ"ל, ומשמע דאף להרמב"ם יש איסור "לא תוכל לתת עליך איש נכרי" למנות מלך שלא מזרע בית דוד. וצ"ל דהא דס"ל (בפ"ג מהל' חנוכה ה"א) דהעמדת מלך מן הכהנים במלכות החשמונאים לא היה בו איסור היינו משום שהיה מינוי לצורך השעה. ועיין ברמב"ם (פ"א מהל' מלכים ה"ח) וז"ל נביא שהעמיד מלך משאר שבטי ישראל והיה אותו המלך הולך בדרכי התורה והמצוות ונלחם מלחמת ה' הרי זה מלך וכל מצוות המלכות נוהגות בו, אע"פ שעיקר המלכות לדוד וכו' עכ"ל. ובהגהות הגרי"פ לספה"מ לרס"ג פרשה ז' כתב שצ"ל דהרמב"ם חזר בו בפסקיו במשנה תורה ממש"כ בספה"מ (ל"ת שס"ב), וס"ל במשנה תורה דליכא איסור למנות מלך משאר שבטי ישראל. אמנם יתכן דבאמת הרמב"ם סובר דחל איסור למנות מלך משאר שבטי ישראל אא"כ היה מלך ההולך בדרכי התורה ונלחם מלחמת ה' ויש צורך השעה למנותו כדי ללחום מלחמת ה', ומשו"ה לא היה איסור למנות החשמונאים למלכות דהוצרכו למנותם להלחם עם היונים ולשמור על קדושת בית המקדש.</i>.
<b>ומרן</b> הגר"ח זצ"ל היה מבאר את הפסוק (זכריה ג:ז) "אם בדרכי תלך וגם אתה תדין את ביתי וגם תשמור את חצרי ונתתי לך מהלכים בין העומדים האלה", דעיקר תפקידו של הכה"ג (יהושע בן יהוצדק שמובא בנבואה שם) הוא לשמור על קדושת המקדש "וגם תשמור את חצרי", ולכן ביוה"כ הכה"ג מביא פר לפני ולפנים לכפר על טומאת מקדש וקדשיו, דמעיקר התפקיד של כה"ג הוא לשמור על קדושת המקדש, ורק אם הכהן גדול מקבל עליו לשמור את המקדש אז הוא ראוי לצניף הטהור (זכריה ג: ה), ועל כן תחילת ההפטרה בחנוכה מתחילת מהא דהיה יהושע הכה"ג לבוש בגדים צואים, ולכאורה היה צריך להתחיל רק מענין המנורה שהיא בנבואה השנית בפרק ד', אך באמת כל ענין זה שייך לחנוכה, שתפקידם של הכהנים היא לשמור על קדושת המקדש ולכן הקדים ענין הסרת הבגדים הצואים ושמירת חצרות ה'.
<b>ועיין</b> ברמב"ם (פרק ד מהל' מלכים ה"י) וז"ל ובכל יהיו מעשיו לשם שמים, ותהיה מגמתו ומחשבתו להרים דת האמת, ולמלאות העולם צדק, ולשבור זרוע הרשעים ולהלחם מלחמות ה', שאין ממליכין מלך תחלה אלא לעשות משפט ומלחמות, שנאמר ושפטנו מלכנו ויצא לפנינו ונלחם את מלחמותינו עכ"ל. ונראה דלפי הרמב"ם התפקיד של המלך הוא ללחום מלחמת ה' ולהרים את דת האמת ואין ממנים מלך סתם לתועלת הציבור במילי דעלמא.<sup class="footnote-marker">62</sup><i class="footnote">ויתכן דלכן מינו את החשמונאים למלכים ולא מינו מלכים מבית דוד, כי היה אז צורך למלך לשמור על קדושת בית המקדש וללחום מלחמת ה' להרים דת האמת לשבור זרוע הרשעים ולהלחם נגד היונים, והחשמונאים היו הכי ראויים לכך, ומינו אותם עפ"י עיקר מצות מינוי מלך לצורך השעה, ולא עברו על איסור במינויים לפי שיטת הרמב"ם.</i>
<b>והנה</b> לפי הרמב"ן יש איסור למנות מלך משאר שבטים, ואיסור מיוחד למנות מלך מהכהנים. ואילו הרמב"ם סובר שאין איסור למנות מלך משאר השבטים, ולהרמב"ם החילוק בין מלכי יהודה למלכים משאר שבטי ישראל הוא אם המלוכה חלה לעולם לדורי דורות או דהיא חלה רק לשעה, דמלכות ישראל היא רק לשעה (פ"א מהל' מלכים ה"ח – ה"ט). ויש לעיין לפי הרמב"ן דיש איסור למנות מלך משאר שבטי ישראל האם זה רק איסור בעלמא או דהאיסור מפקיע את המינוי מלחול מדאורייתא. והגר"מ זצ"ל אמר דיתכן דלפי הרמב"ן מלכי ישראל שמלכו בבית שני היה להם דין מלך רק מדרבנן. ועיין ברמב"ן שכתב דאין משיחה במלכי ישראל משום דליכא במלכי ישראל "הוד מלכות אלא הם כשופטים ושוטרים", ונראה דס"ל דליכא חלות שם מינוי בגברא במלכי ישראל וזה כוונתו במש"כ "הוד מלכות", אלא יש להם רק דין שררת המלכות וזה כוונתו במש"כ "אלא הם כשופטים ושוטרים". משא"כ הרמב"ם חולק ע"ז וסובר דכל דיני מלך חלין במלכי ישראל. ויל"ע האם הלאווין של מלך דלא ירבה לו נשים וכדומה תלויים במינוי הגברא או בשררה, וצ"ע.<sup class="footnote-marker">63</sup><i class="footnote">ועיין לעיל ברשימות בשיעורים על הרמב"ם הל' מלכים פ"א ה"א.</i>
<b>וצ"ע</b> איך העמידו המלכים מבית חשמונאי בלי מינוי ע"פ נביא, והרי הרמב"ם פסק (פ"א מהל' מלכים ה"ג) וז"ל אין מעמידין מלך תחלה אלא אלא על פי בית דין של שבעים זקנים ונביא וכו' עכ"ל. וי"ל דרק כשיש נביא אז נביא מעכב, ובימי החשמונאים כבר פסקה נבואה ולא היה נביא מעכב במינוי מלך. ודומה לדברי רבנו יונה (בסנהדרין דף כ. ד"ה מתני ומוציא) דהקשה היאך יצאו למלחמה בימי בית שני כשלא היה אורים ותומים, ותירץ דכשלא היה או"ת בבית שני אזי לא חלה מצות שאלה באו"ת לפני יציאה למלחמה. (והסכים לזה הגר"מ זצ"ל).<sup class="footnote-marker">64</sup><i class="footnote">ומבואר דלפי הרמב"ן יתכן שתחול חלות דין שררת מלך מבלי חלות שם מלך בגברא, ונראה דכמו"כ יתכן שתחול חלות שם מלך בגברא בלי דין שררת המלכות וכמצינו לגבי יהושע בן נון בימי משה, דחל בו חלות שם מלך בגברא אבל לא היה לו שררת המלכות עד לאחר שמת משה רבינו. ואילו להרמב"ן יש למלכי ישראל זכותי המלכות ושררה על העם אבל אין בהם חלות שם מלך בגברא. (רבינו זצ"ל)</i> <sup class="footnote-marker">65</sup><i class="footnote">וי"ל דסהנדרין הגדול מינו את החשמונאים למלכים, דהרי כתב הרמב"ם (פ"א מלכים ה"ג) וז"ל אין מעמידין מלך תחלה אלא על פי בית דין של שבעים זקנים ונביא וכו' עכ"ל, ובפ"ה מהל' סנהדרין ה"א וז"ל אין מעמידין מלך אלא ע"פ ב"ד של שבעים ואחד וכו' עכ"ל. וביארנו ברשימות שיעורים למס' סנהדרין (דף ה. תוס' ד"ה ואם היה מומחה לרבים, דף י: ד"ה בענין קידוש החדש ועיבור השנה ע"י סנהדרין הגדול, ובשיעורים להלכות מלכים פ"א ה"ג) שדעת ב"ד הגדול מהוה דעת כלל ישראל, ועיין בחידושי מרן רי"ז הלוי (פ"ה מהל' סנהדרין ה"א) שביאר דהדין דאין ממנין מלך אלא עפ"י ב"ד של ע"א הוא דין דעצם העמדת מלך בעי ב"ד של ע"א, כי בדבר השייך לכל ישראל ב"ד של ע"א הם הבעלים על זה.</i>

Daf 12a

<b>ת"ר כיצד מושחין את המלכים כמין נזר, ואת הכהנים כמין כי. מאי כמין כי אמר רב מנשיא בר גדא כמין כף יוני. תני חדא בתחלה מוצקין שמן על ראשו, ואח"כ נותנין לו שמן בין ריסי עיניו, ותניא אחריתי בתחלה נותנין לו שמן בין ריסי עיניו, ואח"כ מוצקים לו שמן על ראשו תנאי היא, איכא דאמרי משיחה עדיפא, ואיכא דאמרי יציקה עדיפא. מ"ט דמאן דאמר יציקה עדיפא דכתיב ויצוק משמן המשחה על ראש אהרן וימשח אותו לקדשו. ומאן דאמר משיחה עדיפא, מ"ט קסבר שכן אתה מוצא אצל כלי שרת. והכתיב ויצוק, ובסוף וימשח הכי קאמר מאי טעם ויצוק משום דוימשח.</b>
<small>א</small>
<b>והנה</b> במשיחת כהן גדול עושין גם יציקה על הראש וגם משיחה בין עיניו. ונראה דמשיחת כה"ג בשמן המשחה מקדשת את הכה"ג כדין משיחת כלי שרת דמקדשת את הכלי בקדושת כלי שרת וכדמוכח מהא דקיי"ל דכלים שעשאן משה דמשיחה מקדשתן (שבועות טו. וברמב"ם פ"א מהל' כלי המקדש הי"ב).<sup class="footnote-marker">66</sup><i class="footnote">עיין בשיעורים לעיל דף ט. ד"ה בעא מיניה רבינא מר"נ בר יצחק נשיא שנצטרע מהו, בשם הגר"ח זצ"ל.</i> ונראה דמשיחה בין העניים הוי חלות משיחה המקדשת. ואילו במלך יש משיחה רק על הראש בלבד, דמשיחת מלך חלה רק מדין חלות מינוי לגדולה אבל אינו מקדשת את המלך. דנראה לומר דיש ב' דינים במשיחה דכהן גדול: א) דין משיחה על הראש דהוי חלות משיחה לגדולה, וכדכתיב "כי נזר אלוקיו עליו", ב) דין משיחה של קידוש דהיינו משיחה בין העיניים דהוי משיחה המקדשת דומיא דמשיחת בכלי שרת.<sup class="footnote-marker">67</sup><i class="footnote">וכן לכאורה מבואר מדברי הקרן אורה (דף יב. ד"ה בתחלה היו יוצקין על ראשו ואח"כ נותנין לו שמן בין ריסי עיניו) שכתב וז"ל משמע דהיו נותנין שני פעמים שמן, פ"א על ראשו ואח"כ נותנין שמן בין ריסי עיניו, וכו', והטעם נראה כי עיני הכהן הם עיני כל ישראל להאיר להם הדרך ילכו בה והמעשה אשר יעשון, כמו שנאמר (דברים ל"ג, י') יורו משפטיך ליעקב גו' וגם עיני הכהן יראו כל נגע. ועליו הדבר מוטל לטהר את ישראל מכל טומאה. ע"כ היה נמשח משמן שעל הראש על גבי העינים. שגם העינים יומשחו בשמן משחת קודש, כי המשיחה בשמן הקודש רומזת לאור הקדושה אשר ישכון על ראש המלך וכהן, בחינת כתר כהונה ומלכות. וע"כ המלך לא היה נמשח אלא כמין נזר על הראש לבד, לרמוז כי הוא הראש כמש"נ (ש"א ט"ו, י"ז) ראש שבטי ישראל אתה. אבל להמשיך האור הגדול הזה למטה לכל ישראל היא פעולת הכהן הגדול. ע"כ היה השמן יורד מן הראש על העינים עכ"ל. ומבואר דקדושת כה"ג תלויה בתפקיד של הכה"ג להיות מורה לעם, ולכן בעי משיחה של קידוש. ואילו במלך אין משיחה המקדשת אותו אלא הוי רק חלות משיחה לגדולה. והיינו מה שמושחין את המלכים כמין נזר דהוי רק חלות משיחה לגדולה (רבינו זצ"ל). אך עיין בשיעורים לעיל דף ט. (ד"ה בעא מיניה רבינא מר"נ בר יצחק נשיא שנצטרע מהו וכו') דרבינו זצ"ל נקט דחלה קדושה במלך מחמת משיחה בשמן המשחה.</i>. ומספק"ל בגמ' איזה משיחה קודמת משיחה של קידוש או של גדולה.
<b>ועיין</b> ברמב"ם (פ"א מכלי המקדש ה"ט) וז"ל כיצד מושחין את הכהן, צק את השמן על ראשו וסך ממנו על גבי עיניו וכו' שנאמר ויצק משמן המשחה על ראש אהרן וימשח אותו לקדשו עכ"ל, ומבואר דהרמב"ם סובר דמשתמשים באותו השמן לב' משיחות אחת על הראש ואחת בין עיניו, וצ"ע דמהגמ' משמע דהביאו שמן אחר.
<small>ב</small>
<b>ועוד</b> יש לעיין דמבואר בגמ' דהשתמשו בשמן המשחה למשוח כהנים גדולים ומלכים. ובנוגע לכה"ג כתוב מפורש בתורה (ויקרא כ"א:י) "והכהן הגדול מאחיו אשר יוצק על ראשו שמן המשחה ומלא את ידיו ללבוש את הבגדים", ואילו בנוגע למלך משיחה מוזכרת רק בנביא (ועיין ברמב"ן עה"ת שמות ל:ל"ג). וצ"ב האם חלות דין משיחת כה"ג ומשיחת מלך שווים זה לזה או דחלוקים מהדדי. ועוד צ"ע דלאחר שנגנז שמן השמחה השתשמשו בשמן אפרסמון למשוח המלך יהואחז, וצ"ע למה לא השתמשו בשמן אפרסמון למשוח כהנים גדולים לאחר שנגנז שמן המשחה.
<b>והנה</b> מצאנו משיחה בשמן המשחה במלך ארם (מלכים א' י"ט: ט"ו – ט"ז) "ובאת ומשחת את חזאל למלך על ארם ואת יהוא בן נמשי תמשח למלך על ישראל ואת אלישע בן שפט מאבל מחולה תמשח לנביא תחתיך". ונראה דלא שייך חלות קדושה במשיחה במלך ארם, ועל כרחך דלשון משיחה ר"ל מינוי. וי"ל דה"ה דמשיחת מלך ישראל בשמן המשחה חלה מדין מינוי מלך בלבד. ונראה דדין משיחת מלך הוא מדין מינוי ומשו"ה בדליכא שמן המשחה מועיל משיחה בשמן אפרסמון דיסוד המשיחה בשמן אפרסמון הוא בתורת מינוי, ואילו בחלות משיחה דכה"ג וכלי שרת בעינן שמן המשחה דוקא להחיל חלות קדושה דכה"ג ודכלי שרת. דמשיחת כה"ג הוי דומה למשיחת כלי שרת דמקדשת את הדבר הנמשח בקדושת הגוף. והבאנו לעיל את דברי הגר"ח זצ"ל שביאר דיש ב' דינים בכה"ג - חלות קדושה בגברא דהוי קדושת עולם, וחלות דין מינוי לעבודה, דכה"ג שנתמנה בפה מסתלק בפה. ואע"פ דיתכן לסלק כה"ג ממינויו א"א להפקיע ממנו חלות קדושת כה"ג ודינו דומה לכהן משוח מלחמה, דיש לו קדושת כה"ג בלי מינוי והכשר לעבודת כה"ג, ולכן עובד בד' בגדים אך אסור באלמנה.
<b>והנה</b> לגבי משיחת מלך כתיב (שמואל א' י:א) "ויקח שמואל את פך השמן ויצק על ראשו וישקהו ויאמר הלוא כי משחך ה' על נחלתו לנגיד". ונראה דיציקה חלה מדין מינוי, ולכן יצק שמואל שמן על ראשו של שאול כדי למנותו למלך. ויתכן דלכן יציקה היא על הראש לסמל מינוי לשררה, אך משיחת כה"ג היא גם בין ריסי עיניו דכדי להיות קדוש אסור לסור אחרי העינים<sup class="footnote-marker">68</sup><i class="footnote">עיין בס' שיעורי הגרי"ד למס' כריתות (הוצאת מוסד הרב קוק) עמ' פ"ד בהערה 73.</i>. וי"ל דלמ"ד יציקה עדיפא צריך להקדים מינוי כה"ג להקדשתו, דכתיב ויצק משמן המשחה על ראשו אהרן וימשח אותו לקדשו. ואילו למ"ד משיחה עדיפא יש להקדים חלות קידוש כה"ג למינויו. דהרי קדושת כה"ג מתקיימת אף בלי מינוי וכדחזינן מדין כהן משוח מלחמה.
<b>ולפי"ז</b> מבואר הדין דכהן גדול בן כה"ג צריך משיחה ואילו מלך בן מלך א"צ משיחה. דבמלך דחלות משיחה אינה חלה אלא מדין מינוי, ומשו"ה מלך בן מלך א"צ משיחה דחל חלות המינוי מדין ירושה. אך במקום מחלוקת צריך משיחה מדין מינוי דהמחלוקת מבטלת את המינוי מדין ירושה. (עיין ברש"י כריתות ה: ד"ה בזמן). ועוד י"ל דיש איסור מיוחד לחלוק על "משיח ה'" ולכן דוד לא רצה לפגוע בשאול כי היה משיח ה' (עיין שמואל א' כד:ו, כו:ט) ויתכן דאף אם מחלוקת אינה מבטלת חלות מינוי מדין ירושה עדיין צריך משיחה במקום מחלוקת כדי שיהיה לו דין משיח ה' שאסור לחלוק עליו. אמנם משיחת כה"ג אינה חלה רק מדין מינוי בלבד אלא גם משום חלות קדושה לקדשו לכה"ג, דאם לא נמשח לא חלה בו קדושת כה"ג. ולכן אף כשאין צורך למנות כה"ג דזוכה במינוי מדין ירושה עדיין צריך משיחה בשמן המשחה כדי לקדשו.
<b>והנה</b> יש לעיין האם חלה חלות קדושה במלך שנמשח בשמן המשחה<sup class="footnote-marker">69</sup><i class="footnote">ועיין בשיעורים לעיל דף ט. ד"ה בעא מיניה וכו' נשיא שנצטרע מהו וכו' שרבינו זצ"ל דן בזה באריכות.</i>, דהרי מצינו שיש למלך מצוות נוספות יותר משאר ישראל. ועיין בתוספתא (שבועות פ"א ה"ד) וז"ל יצא נשיא ומשיח שאין באין לכלל עוני שקדושתן עולמית עכ"ל. דמשמע דיש למלך חלות קדושה נוספת יתר משאר ישראל בדומה לחלות קדושה יתירה דחלה בכהן משיח שנמשח בשמן המשחה. ויש לעיין בדין מלך שעבר ממלכותו האם הוא עדיין מחוייב במצוות המיוחדות של מלך או לא. ועיין ברמב"ם (פט"ו מהל' שגגות ה"ט) וז"ל נשיא שנצטרע עבר מנשיאותו ונשיא שעבר מנשיאותו הרי הוא כהדיוט עכ"ל. ואילו בכה"ג שנמשח בשמן המשחה ועבר מעבודתו משום מום או זקנה וכיוצא בהן וחטא בשגגה זו מביא פר על שגגתו, ולכאורה מכאן יש ראייה דמלכות אינה אלא חלות דין מינוי ולא חלות קדושה בגברא, משא"כ בכה"ג דחל חלות קדושה בגברא ולכן אף שעבר מעבודה מביא פר כה"ג. אמנם יתכן לדחות ולומר דבמלך חלות קדושתו תלוי בדין מינוי ואם פקע מינויו אזי פקעה נמי קדושת מלך. ועוד י"ל דחיוב שעיר נשיא תלוי במי שאין מלך אחר על גביו, ולכן מלך שהוסר מתפקידו אע"פ שעומד בקדושתו אינו מביא חטאת נשיא, ואין מכאן ראייה לגבי שאר מצוות דיתכן שהן תלויים בקדושת מלך שלא בטלה לעולם מאחר שנמשח בשמן המשחה.<sup class="footnote-marker">70</sup><i class="footnote">ועיין בשיעורים לרמב"ם הלכות מלכים (פ"א ה"א) בדין מינוי מלך ודין שררת המלך, דמצות כתיבת ס"ת של מלך תלוי בשררה דכתיב (דברים י"ז:יח) "והיה כשבתו על כסא מלכותו וכתב לו את משנה התורה זאת על ספר", משא"כ איסור לא ירבה תלוי רק בחלות שם מלך בגברא. ועיין באגרות הגרי"ד הלוי ריש הלכות מלכים אות י"ג (עמ' רס"ט).</i>
<b>גמ'. ת"ר אין מושחין מלך אלא על המעיין כדי שתמשך מלכותם, שנא' ויאמר המלך להם קחו עמכם את עבדי אדוניכם וגו' והורדתם אותו אל גיחון.</b>
<b>והנה</b> בפשטות דין זה אינו אלא משום סימנא טבא, אמנם עיין ברמב"ם שהביא דין זה פעמיים (בפ"א מהל' מלכים הי"א ובהל' כלי המקדש פ"א הי"א), ונראה דלשיטת הרמב"ם דין משיחה על המעיין אינו רק משום סימן טוב אלא דמהוה קיום מיוחד במשיחה בשמן המשחה, דבמשיחה בשמן המשחה זוכה המלך במלוכה לו ולזרעו לדורות עולם, ומעצם ענין המשיחה הוא להראות המשכיות ולכן מושחין את המלך על המעיין, ודין משיחת המלך על המעיין הוא מדין משיחה עצמה ולא סתם לסימן טוב בעלמא.
<b>והנה</b> הרמב"ם הביא הלכה זו בפ"א מהל' מלכים (הי"א) וז"ל כשמושחין מלכי בית דוד אין מושחין אותן אלא על המעין עכ"ל, וכן פסק (בפ"א מהל' כלי המקדש הי"א) וז"ל אין מושחין את המלך אלא על גבי המעיין וכו' עכ"ל. וצ"ע למה כפל הרמב"ם הל' זו בהל' מלכים ובהל' כלי המקדש. ונראה דנאמרו בזה ב' דינים דבהל' מלכים מיירי מדין מינוי מלך ע"י משיחה בשמן המשחה, והדין הוא דנמשח ע"ג המעיין כדי שתימשך מלכותו. וזוהי הלכה במעשה מינוי המלך שיהיה המינוי באופן שיש המשך למלכותו. ואילו בהל' כלי המקדש מיירי מדיני החפצא של שמן המשחה, ומשמע דיש הלכה בחפצא של שמן המשחה שהיא עומדת למשיחת מלך ע"ג המעיין, ומשיחת מלך ע"ג המעיין מהוה קיום בדין החפצא של שמן המשחה. ולפי"ז יש לעיין אם משח מלך שלא ע"ג המעיין האם מעל בשמן המשחה או לא.

Daf 12b

<b>גמ'. מה"מ דת"ר והכהן הגדול מאחיו זה כהן גדול, אשר יוצק על ראשו שמן המשחה זה משוח מלחמה, ומלא את ידו ללבוש את הבגדים זה מרובה בגדים, על כולן הוא אומר ראשו לא יפרע ובגדיו לא יפרום ועל כל נפשות מת לא יבא; יכול יהו כולן מקריבין אוננים ת"ל כי נזר שמן משחת אלהיו עליו, עליו ולא על חבירו; ואחר שחלקו הכתוב, יכול לא יהא מצווה על הבתולה ת"ל והוא.</b>
<b>מבואר</b> בגמ' דכהן משוח מלחמה אסור באלמנה וחייב באשה בבתוליה יקח אבל אינו כשר לעבוד עבודת יוה"כ ולשמש בח' בגדים. ומבואר דדינים אלו תלויים בקדושת הגוף של כה"ג ולא בחלות משיחה לגדולה דכה"ג. ונראה דבעבר מחמת מום יש חסרון בגדולה ומינוי לעבודה אך לא בקדושת כה"ג, ולפיכך כה"ג שעבר מחמת מום אסור באלמנה, דהאיסור לאלמנה תלוי בחלות קדושת כה"ג שבגברא ולא במינוי לעבודה וכמו כן כהן משוח מלחמה אסור באלמנה דחל בו קדושת כה"ג אע"פ דליכא במשוח מלחמה חלות מינוי לעבודה (בשם הגר"ח זצ"ל)<sup class="footnote-marker">71</sup><i class="footnote">עיין לעיל בשיעורים דף ט. ד"ה בעא מיניה רבינא מר"נ בר יצחק נשיא שנצטרע מהו וכו' מש"נ בשם הגר"ח זצ"ל, ועיין בחידושי הגר"ח על הש"ס יומא (יב:) בענין מינוי כה"ג.</i>.
<b>גמ'. בעא מיניה רבא מרב נחמן משיח שנצטרע מהו באלמנה מידחא דחי או מיפטר פטר לא הוה בידיה. זימנין הוי יתיב רב פפא וקמבעיא ליה, א"ל הונא בריה דרב נחמן לרב פפא, תנינא אין לי אלא שעבר מחמת קריו, עבר מחמת מומין מנין ת"ל והוא.</b>
<b>ונראה</b> לבאר דהגמ' מסתפקת האם חלה הפקעת קדושה מחמת שנצטרע, והגמ' מסיקה דכהן בעל מום אסור באלמנה משום דמחמת המום פקע מיניה חלות דין גדולה והכשר לעבודה אע"פ שלא פקעה קדושתו א"כ דה"ה דצרעת ג"כ לא מפקיעה חלות קדושתו. וכן משמע מפירוש התוס' הרא"ש שכתב בשם הרמ"ה וז"ל ונראה לפרש מדחא דחי מי אמרי' משיח שנצטרע מדחא דחי מכהונה גדולה לפי שנצטרע וא"א לו לשמש בכהונה גדולה כל זמן שהוא מצורע, ומהשתא ע"כ לא מדחי אלא מדברים שא"א לו לקיימן כשהוא מצורע אבל מאיסור אלמנה וכיוצא בה דאפשר לקיימה כשהוא מצורע לא מדחי. או דלמא מפטר פטר מכל דין כהונה גדולה לגמרי והרי הוא מותר באלמנה. הרמ"ה ז"ל עכ"ל. אמנם עיין ברש"י ד"ה מי אמרינן וז"ל כהונה גדולה מדחא דחי להאי מאלמנה או דלמא כהונה גדולה מיפטר פטר ליה להאי מאלמנה וכי נצטרע דליכא כהונה גדולה לא פטר ומותר באלמנה עכ"ל. ומשמע דלפי רש"י הספק שבגמ' הוא מה יסוד האיסור של כה"ג לאלמנה האם זה נובע מקדושת כהונה או מדין מינוי כה"ג דאזי משנצטרע וליכא חלות גדולה של כה"ג הריהו מותר באלמנה.
<b>משנה כ"ג פורם מלמטה.</b>
<b>עיין</b> ברמב"ם בספה"מ מצוות ל"ת (סט, ע,) דהרמב"ם מנה ב' לאווין בבעל מום – איסור כניסה למקדש, ואיסור לעבוד עבודה<sup class="footnote-marker">72</sup><i class="footnote">שכתב הרמב"ם בספה"מ (ל"ת ס"ט) וז"ל שהזהיר כהן בעל מום מהכנס למקדש ר"ל בין האולם ולמזבח והוא אמרו ואל הפרוכת לא יבא וכו' עכ"ל, ובמצות ל"ת (ע) כתב וז"ל שהזהיר בעל מום קבוע שלא לעבוד והוא אמרו ית' איש מזרעך לדורותם אשר יהיה בו מום לא יקרב להקריב, רוצה לומר לא יקרב לעבודה וכו' עכ"ל.</i>. ואילו בפרועי ראש, קרועי בגדים ושתויי יין (מצוות ל"ת ע"ג וקס"ד) מנה רק לאווין של איסור כניסה למקדש ולא לאווין של עבודה<sup class="footnote-marker">73</sup><i class="footnote">שכתב הרמב"ם בספה"מ (ל"ת ע"ג) וז"ל שהזהירנו מהכנס למקדש או להורות באחד מדיני התורה בהיותנו שכורים וכו' עכ"ל, ובלא תעשה (קס"ד) ז"ל שהזהיר הכהנים מלהכנס למקדש והם קרועי בגדים והוא אמרו יתעלה ובגדיכם לא תפרומו ולשון ספרי לא תפרומו לא תקרעו וכו' עכ"ל.</i>, ואע"פ שכולם אסורים גם בעבודה. וצ"ע למה לא מנה הרמב"ם ב' לאווין גם בפרועי ראש וקרועי בגדים - לאו אחד בנוגע לכניסה למקדש ולאו בפנ"ע לעבוד עבודה פרועי ראש או קרועי בגדים.
<b>וי"ל</b> דבפ' אמור בנוגע לבעל מום כתיב איסור עבודה (ויקרא כא:כא) "איש אשר מום בו לא יקרב להקריב את אשי ה' מום בו את לחם אלוקיו לא יגש להקריב", ונאמר עוד איסור בפני עצמו של כניסה למקדש דכתיב (ויקרא כא:כג) "אך אל הפרוכת לא יבוא ואל המזבח לא יגש כי מום בו". ולכן מנה הרמב"ם ב' לאווין בבעל מום - איסור כניסה ואיסור עבודה. ואילו בפ' שמיני לגבי שתויי יין כתיב (ויקרא י: ט) "יין ושכר אל תשת וגו' בבואכם אל אהל מועד", ולא מוזכר בפירוש איסור עבודה. ולגבי קרועי בגדים ופרועי ראש כתיב (ויקרא י:ו) "ראשיכם אל תפרעו ובגדיכם לא תפרומו ולא תמתו וגו'" ולא מוזכר איסור עבודה. ונמצא דבבעל מום יש ב' איסורים – איסור עבודה ואיסור כניסה למקדש, ואילו בשתויי יין ופרועי ראש וקרועי בגדים יש רק לאו של כניסה למקדש.
<b>אמנם</b> יש לעיין למה הוכפל האיסור בפ' אמור בנוגע לכה"ג דכתיב (ויקרא כא:י) "והכהן הגדול מאחיו אשר יוצק על ראשו משמן המשחה וגו' את ראשו לא יפרע ובגדיו לא יפרום וגו' ומן המקדש לא יצא". וי"ל דבכה"ג חל איסור לא רק בכניסה למקדש קרועי בגדים או פרוע ראש על המת, אלא דאף המעשה של קריעת בגדים ופריעת הראש על המת אסור לכה"ג, וכדכתב הרמב"ם (פ"ה מהל' כלי המקדש ה"ו) וז"ל ואינו קורע על מתו כשאר הכהנים שנא' ובגדיו לא יפרום ואם קרע לוקה עכ"ל. ואילו בכהן הדיוט מותר לקרוע על המת דיש לו חיוב מצות קריעה על המת ככל אבלים, ובכהן הדיוט יש רק איסור כניסה להיכל כשהוא קרוע בגדים או פרועי ראש, וכמש"כ הרמב"ם (פ"א מהל' ביאת המקדש הט"ו) וז"ל יראה לי שכל כהן הכשר לעבודה אם נכנס מן המזבח ולפנים והוא שתוי יין או שכור משאר המשכרין או פרוע ראש או קרוע בגדים כדרך שקורעין על המתים אף על פי שלא עבד עבודה הרי זה לוקה, הואיל והוא ראוי לעבודה ונכנס בשעת העבודה מנוול ככה והרי הוא מוזהר שלא יכנס עכ"ל, (ועיי"ש בהשגת הראב"ד וברמב"ן בספה"מ ל"ת ע"ג), משא"כ כה"ג אסור לקרוע ולפרוע ראשו על המת אף כשהוא מחוץ לביהמ"ק (לשיטת הרמב"ם). ולפי"ז צ"ע למה הרמב"ם לא מנה ב' לאווין נפרדים בכה"ג ובכהן הדיוט בקרוע בגדים ופרועי ראש, דלכאורה בכהן הדיוט האיסור הוא דוקא בכניסה למקדש כשהוא קרוע בגדים או פרוע ראש, ואילו בכהן גדול יש איסור בפנ"ע לקרוע על המת, ולכאורה הויין ב' לאווין נפרדים א' בכהן הדיוט וא' בכהן גדול, וצ"ע למה לא מנה הרמב"ם לאו נפרד לכהן גדול לקרוע בגדיו או לפרוע את ראשו על המת.
<b>ונראה</b> דהרמב"ם סובר דאיסור קריעת בגדים של כה"ג על המת הוי אותו חלות שם איסור של כהן הדיוט הנכנס קרוע בגדים לביהמ"ק, ולכן לא מנה לאו נפרד לכה"ג לקרוע בגדיו על המת. וצ"ב בזה דלכאורה הם ב' איסורים שונים בעצם יסוד דינם וחלותן. ועוד צ"ע דמצורע חייב לקרוע את בגדיו כדכתב הרמב"ם (פ"י הלכות טומאת צרעת הל"ו) וז"ל מצות עשה שיהיה המצורע המוחלט מכוסה ראש כל ימי חלוטו ועוטה על שפם כאבל ופורם בגדיו ומודיע העוברים עליו שהוא טמא שנאמר והצרוע אשר בו הנגע וגו' עכ"ל. ופסק הרמב"ם (שם) דכהן גדול שנצטרע חייב בקריעת בגדיו וז"ל אפילו כ"ג שנצטרע פורע ופורם שעשה דוחה את לא תעשה עכ"ל, וצ"ע ל"ל דעדל"ת והרי לכאורה יסוד האיסור שכתוב בפ' אמור הוא שכה"ג לא יקרע את בגדיו על המת והרי קריעת מצורע לא הויא קריעה על המת.
<b>ונראה</b> דאסור לכה"ג לעשות חלות שם מעשה קריעה בבגדיו, ועפ"י דין קריעה על המת או קריעת מצורע הוי חלות שם מעשה קריעה, ואילו הקורע את בגדיו סתם מתוך כעס לא הוי חלות שם מעשה קריעה עפ"י דין, דרק קריעה על המת או קריעה דמצורע הוי מעשה קריעה על פי דין דיש בהן קיום מצות קריעה. וכן מוכח נמי מהגמ' בסוגיין הוריות (יב:) "אמר רב למטה למטה ממש, למעלה למעלה ממש ושמואל אמר למטה למטה מקמי שפה, למעלה למעלה מקמי שפה, וזה וזה בצואר. מיתיבי על כל המתים כולן רצה מבדיל קמי שפה שלו, רצה אינו מבדיל קמי שפה שלו, על אביו ועל אמו מבדיל כיון דבעלמא הוי קרע קרי כאן בגדיו לא יפרום, שמואל כרבי יהודה סבירא ליה, דאמר כל קרע שאינו מבדיל שפה שלו אינו אלא קרע של תפלות". ומהא דלשמואל מותר לכה"ג לקרוע את בגדיו מלמטה מוכח דהאיסור הוא רק חלות שם מעשה קריעה, ולא המציאות שקרע הכהן גדול את בגדיו על המת, אלא מוכח שאסור לכה"ג לקרוע בגדיו על המת רק כשהוא קורע את בגדיו באופן שהיה מקיים מצות קריעה על המת, דהאיסור לכה"ג הוא לעשות חלות שם מעשה קריעה ומעשה קריעה על פי דין הוא בקריעה דאבילות ודמצורע כדיניהם.
<b>והנה</b> עיין ברמב"ם (פ"א מהלכות ביאת המקדש הלכה י) שכתב וז"ל כשם שאין הכהנים מוזהרין על היין אלא בשעת ביאה למקדש כך אין אסורין לגדל פרע אלא בשעת ביאה למקדש בד"א בכהן הדיוט אבל כהן גדול אסור לגדל פרע ולקרוע בגדיו לעולם שהרי תמיד הוא במקדש ולכך נאמר בו את ראשו לא יפרע ובגדיו לא יפרום עכ"ל. ומשמע דהרמב"ם עצמו בא לבאר למה אינו מונה לאו בפנ"ע לכה"ג לפרוע בגדיו ולפרע ראשו על המת לעולם, ולמה הלאו של כה"ג לקרוע בגדיו לעולם נכלל בלאו דכהן הדיוט ליכנס למקדש קרועי בגדים, וע"ז תירץ הרמב"ם דאע"פ שאסור לכהן גדול לפרוע ראשו ולקרוע את בגדיו לעולם – כלומר אפילו כשהוא מחוץ למקדש מ"מ הטעם בזה הוא משום "שהרי תמיד הוא במקדש", ומשו"ה ביחס לכה"ג תמיד חל האיסור לפרוע את ראשו ולקרוע את בגדיו, דבכהן גדול תמיד חל איסור ביאת מקדש דתמיד הוא במקדש. וצ"ב בזה.
<b>ויש</b> לומר דרוב ראשונים ס"ל דכה"ג אינו נוהג אבילות, דבגמ' (מו"ק יד:) איתא "דכה"ג כל השנה כישראל ברגל דמיא", כלומר דיש בכה"ג חלות שם "עומד לפני ה'", דמצותו להיות במקדש תמיד וכמו שכתב הרמב"ם (פ"ה מהלכות כלי המקדש ה"ז) וז"ל ובית יהיה לו מוכן במקדש והוא הנקרא לשכת כ"ג, ותפארתו וכבודו שיהיה יושב במקדש כל היום, ולא יצא אלא לביתו בלבד בלילה או שעה או שתים ביום עכ"ל. ונראה דיש חלות קדושת כהונה במקדש וחלות קדושת כהונה בגבולין, והראייה לזה דהרי קיי"ל שכהן מחוסר בגדים שעבד הוי כזר שעבד (פ"י הל' כלי המקדש ה"ד), וצ"ע דהרי סוף כל סוף הוא כהן ולמה כהן שעבד במקדש מחוסר בגדים הו"ל כזר, והרי פשיטא שכהן שנמצא מחוץ למקדש הריהו אסור בגרושה ובטומאת מת ואוכל בתרומה אע"פ שהוא מחוסר בגדים. ועל כרחך מוכח דיש ב' דיני קדושת כהונה -קדושה לעבודה דחלה במקדש בלבד, וקדושת כהונה בגברא דנוהגת אף מחוץ למקדש. ונראה דכשכהן לבוש בבגדי כהונה והוא במקדש אזי חל על הכהן חלות קדושה לעבודה, ואילו מחוץ למקדש חסרה לכהן קדושת כהונה לעבודה, אך חל בגבולין חלות קדושת כהונה בגברא האוסרו בגרושה ומתירו באכילת תרומה. והנה שיטת ר"ת היא דמצות וקדשתו אינה חלה אא"כ הכהן הוא לבוש בבגדי כהונה והוא במקדש (הובא במרדכי בגיטין אות תס"א) וז"ל מעשה בכהן שיצק מים ע"י ר"ת והקשה לו תלמיד הא שנינו בירושלמי המשתמש בכהונה מעל, והשיב לו אין בהם קדושה בזמן הזה דקיי"ל בגדיהם עליהם קדושה עליהם ואי לא לא והקשה א"כ כל מיני קדושה לא ליעבד להו וכו' עכ"ל. ונראה ליישב קושיית התלמיד על ר"ת, שהתלמיד הקשה על ר"ת, דאי נימא דכשאין בגדיהם עליהם אין קדושת כהונה עליהם ולכן אין איסור להשתמש בכהן בזה"ז, א"כ נימא שכל דיני קדושת כהונה ומצות וקדשתו לא ינהגו בכהנים בזה"ז. וי"ל דר"ת סובר דיש ב' דינים בקדושת כהונה: א) דין קדושה לעבודה דחלה רק בכהן המלובש בבגדי כהונה ונמצא בביהמ"ק, ב) דין קדושת כהן בגברא האוסרו בגרושה ומתירו באכילת תרומה. וקדושת כהונה בגברא חלה אף מבלי שלובש בגדי כהונה ונוהגת גם בזה"ז. ואיסור השתמשות בכהן הוא מחמת חלות קדושת כהונה לעבודה וחל דוקא כשכהן לבוש בבגדי כהונה והוא במקדש. משא"כ בזה"ז דליכא קדושת כהונה לעבודה אין איסור השתמשות בכהן.
<b>אמנם</b> נראה פשוט דלר"ת מצות וקדשתו להקדים כהן לכל דבר שבקדושה נוהגת אף בגבולין ובזה"ז, ואינה תלויה בחלות קדושת כהונה לעבודה, אלא בקדושת כהונה דעלמא בגבולין. ויש לדקדק דהתלמיד הקשה לר"ת היאך השתמש בכהן והא הו"ל איסור מעילה דבירושלמי איתא דהמשתמש בכהונה מעל, ולא הקשה היאך הותר לר"ת ליצוק מים ע"י כהן והרי הוא מבטל מצות וקדשתו. ונראה דאיסור השתמשות בכהן מדין מעילה תלוי בקדושת כהונה לעבודה, וחלה רק בכהן הלבוש בגדי כהונה במקדש דהוא ראוי לעבודה. משא"כ איסור השתמשות בכהן מצד מצות וקדשתו דאין זה מכבודו של הכהן שישמש לזר, אינו תלוי בקדושת כהונה לעבודה ובעצם חלה איסור להשתמש בכהן מדין וקדשתו אף בגבולין, אך י"ל דחלוק דין וקדשתו בגבולין דעל זה יכול הכהן למחול. משא"כ מצד איסור השתמשות שמדין מעילה אי אפשר לכהן למחול, אלא דהותר בזה"ז מאחר דליכא חלות קדושת כהונה לעבודה. ועיי"ש במרדכי שכתב וז"ל והשיב ה"ר פטר דנהי דיש בהן קדושה יכול למחול עכ"ל. ונראה דתירוץ של ר"ת ורבנו פטר משלימים אהדדי, דמה שביאר ר"ת דהא דאיתא בירושלמי דהמשתמש בכהן מעל היינו רק בזמן שבגדיהם עליהם קאי לענין איסור מעילה דתלוי בקדושת כהונה לעבודה דחלה רק כשכהן לובש בגדי כהונה והוא במקדש וראוי לעבודה, ועל זה אין הכהן יכול למחול. משא"כ בגבולין דחל מצות וקדשתו אף כשאינו ראוי לעבודה יש לתרץ כדתירץ ה"ר פטר דשפיר מועיל ע"ז מחילה, ואף ר"ת מסכים לרבנו פטר בזה.<sup class="footnote-marker">74</sup><i class="footnote">עיין בס' שיעורי הרב על עניני ק"ש ותפילה - בעניני קריאת התורה - בענין וקדשתו אות ג' (עמ' רנ"ב).</i>
<b>ונראה</b> דכמו כן לגבי כה"ג יש ב' דיני קדושה – דין קדושת כה"ג לעבודה דחלה במקדש דוקא, ודין קדושת כה"ג בגברא דחלה אף מחוץ למקדש וכדמצינו בנוגע לכהן משוח מלחמה. דמצינו שיש מצוה לכה"ג ללבוש בגדי כהונה כל הזמן ואילו בכהן הדיוט המצוה ללבוש בגדי כהונה הוא רק בשעת עבודה, והראייה לכך, דכתב הרמב"ם (פ"ח מהל' כלי המקדש הי"א – הי"ב) וז"ל בגדי כהונה מותר ליהנות בהן לפיכך לובשם ביום עבודתו ואפילו שלא בשעת עבודה חוץ מן האבנט מפני שהוא שעטנז אסור לכהן הדיוט ללובשו אלא בשעת עבודה עכ"ל. ומשמע דרק לכהן הדיוט אסור ללבוש את האבנט שלא בשעת עבודה משא"כ כה"ג לובש בגדי כהונה שהם שעטנז אפילו שלא בשעת עבודה. וכן משמע מפסק הרמב"ם (פ"י מהל' כלאים הל"ב) וז"ל כהנים שלבשו בגדי כהונה שלא בשעת עבודה אפילו במקדש לוקין מפני האבנט שהוא כלאים ולא הותרו בו אלא בשעת עבודה שהיא מצות עשה כציצית עכ"ל. ומבואר דהרמב"ם סובר דמותר לכהן הדיוט ללבוש את האבנט בשעת עבודה דוקא משום דעדל"ת, ומשמע דלכהן גדול מותר ללבוש בגדי כהונה שיש בהם שעטנז אפילו שלא בשעת עבודה. ובאמת כבר השיג עליו הראב"ד מדין כהן גדול, וז"ל א"א טעה בזה שהרי אמרו ביומא בפרק בא לו כהן גדול במקדש אפילו שלא בשעת עבודה מותר ומאי דקאמר (נמי) מפני האבנט שהוא כלאים אינו דאטו חושן ואפוד מי לית בהו כלאים עכ"ל. וביאר הבית הלוי (שו"ת בית הלוי ח"א סימן ג' אות ב') דהרמב"ם סובר דכה"ג שאני מכהן הדיוט דיש מצוה לכה"ג ללבוש ח' בגדי כהונה אף שלא בשעת עבודה, דבזמן שכה"ג לובש כל ח' בגדי כהונה אז הציץ מרצה (פ"ד מהל' ביאת המקדש ה"ח), ומאחר שלבישת שמונת בגדי כהונה גורמת ריצוי ציץ ממילא יש קיום מצוה בליבשתם הדוחה את האיסור דכלאים, ואפילו שלא בשעת עבודה חל דין דעדל"ת מפאת קיום מצות לבישת ח' בגדים. משא"כ בכהן הדיוט לבישת בגדי כהונה הוי רק חלות מכשיר לעבודה, ושלא בשעת עבודה אין כהן הדיוט מקיים מצות לבישת הבגדים ומשום כך שלא בשעת עבודה ליכא היתר ללבוש את האבנט משום שיש בו כלאים.<sup class="footnote-marker">75</sup><i class="footnote">ועיין עוד בס' רשימות שיעורים למס' יבמות דף ד: בענין כלאים בבגדי כהונה (עמ' פג –פו),</i> וי"ל עוד דממצות כהן גדול הוא שתהיה בו חלות קדושה שלימה ולכן צריך להיות לבוש בבגדי כהונה ויהיה במקדש תמיד, משא"כ בכהן הדיוט אין דין שיהא בו חלות קדושה גמורה ואף קדושה לעבודה דהרי אין איסור לכהן הדיוט לצאת מן המקדש. ולכן כתב הרמב"ם לגבי כה"ג (פ"ה כלי המקדש ה"ז) "ותפארתו שיושב במקדש כל היום", דצריך שיהיה בו קדושה שלימה דהיינו גם קדושת כהונה בגבולין וגם קדושת כהונה דמקדש, ומשו"ה מצותו שילבש ח' בגדי כהונה במקדש.
<b>ולפי"ז</b> י"ל דלכן כתב הרמב"ם דאסור לכה"ג לקרוע בגדיו אף מחוץ למקדש דחל איסור גברא לכה"ג לקרוע את בגדיו דהו"ל כאילו הוא נכנס למקדש קרועי בגדים, דמצותו שיהיה במקדש תמיד וגם כשהכהן גדול נמצא מחוץ לביהמ"ק הרי זה נחשב במדה מסוימת כאילו הוא במקדש ולכן אסור לו לקרוע את בגדיו מחוץ למקדש. ועוד י"ל דמאחר דפרוע ראש וקרוע בגדים אינו ראוי לעבודה משו"ה אסור לכה"ג לפרוע ראשו ולקרוע את בגדיו מחוץ למקדש, משום דעי"ז הריהו מפקיע את עצמו מלהיות ראוי לעבודה, וכה"ג חייב לשמור על קדושת כהונה לעבודה, ולכן יש איסור נפרד לכה"ג לקרוע את בגדיו אף מחוץ למקדש דאסור לו להיות קרוע בגדים ופרוע ראש דזה מונע אותו מליכנס למקדש, דאסור לכה"ג להיות במצב שאינו ראוי ליכנס למקדש דצריך לשמור על קדושתו שתמיד יהיה ראוי לעבודה, ואילו בכהן הדיוט האיסור הוא איסור כניסה בעלמא להיכנס למקדש כשהוא קרוע בגדים ופרוע ראש. משא"כ בכהן גדול יש איסור נפרד לקרוע את בגדיו ולפרוע את ראשו באופן דזה יפקיע ממנו קדושתו לעבודה ומצוותו להיות במקדש. ומכיון דיסוד איסור כה"ג לקרוע בגדיו אף מחוץ למקדש חל מחמת מצותו להיות במקדש תמיד משו"ה כוללו הרמב"ם באיסור כניסת הדיוט קרועי בגדים למקדש.
<b>אמנם</b> לפי"ז צ"ע למה בעי הלכה מיוחדת דכה"ג מצורע מותר בפרימה וקריעה דעדל"ת, והרי מצורע אינו ראוי ליכנס למקדש, ואם יסוד האיסור של קריעת כה"ג הוא משום דעי"ז נעשה אינו ראוי לעבודה וכה"ג תמיד הוא במקדש הרי כה"ג מצורע בין כה וכה אינו ראוי ליכנס למקדש. ומשמע דיש איסור בפנ"ע של מעשה קריעה לכה"ג, ומשו"ה בעינן עדל"ת בכה"ג מצורע. ומשמע דהאיסור לכה"ג לקרוע את בגדיו חל מחמת קדושת כהן גדול בגבולין ולא מחמת קדושת כהן גדול לעבודה במקדש, ושלא כמש"נ לעיל בשיטת הרמב"ם, וצ"ע.
<b>ונראה</b> דיש דיני כה"ג דתלויים בקדושת כה"ג בגברא כגון איסור אלמנה ואיסור ליטמא לז' קרובים ודינים אלו נוהגים אף בכהן משוח מלחמה שאין בו חלות קדושת כה"ג לעבודה. ויש דינים התלויים בקדושת כה"ג לעבודה שאינם נוהגים בכהן משוח מלחמה. ויסוד האיסור דקרועי בגדים בכה"ג הוי איסור להפקיע את עצמו מלהיות ראוי לעבודה ומלהיות ראוי ליכנס למקדש ולהפקיע מעצמו מקדושה לעבודה. ולפי"ז נראה דכהן משוח מלחמה לא נאסר באיסור קרועי בגדים ופרועי ראש דכה"ג, דיסוד האיסור הוא איסור מקדש ואינו שייך לכהן משוח מלחמה. מאידך אם ננקוט דחל איסור של מעשה קריעה מפאת קדושת הגברא דכה"ג שבגבולין אזי י"ל דחל איסור זה אף בכהן משוח מלחמה, ויש לעיין בזה.<sup class="footnote-marker">76</sup><i class="footnote">ויתכן דאם איסורי קריעה ופרימה הוויין איסורים שחלין מפאת קדושת כה"ג שבגברא וחלין גם במשוח מלחמה, אזי י"ל דאף כה"ג מצורע אע"פ שאינו ראוי לעבודה אסור משום דעדיין נתקדש בקדושת כה"ג, אי לאו דעדל"ת דמשו"ה מותר למצורע לקרוע בגדיו ולגדל שערו. ועוד י"ל דדוקא כה"ג אסור בפריעה ופרימה ולא משוח מלחמה, כי מצותו של כה"ג להיות תמיד במקדש משא"כ במשוח מלחמה. וקריעה ופרימה סותרות למצות כה"ג להיות במקדש תמיד, ואף כה"ג מצורע מצותו שיהיה במקדש תמיד לכשיטהר, דאיסור ליכנס למקדש כשהוא מצורע הוה אריא דרביעה עליה, אך עצם מצות כה"ג להיות במקדש תמיד עדיין חלה עליו.</i>
<b>והנה</b> הרמב"ם מנה ב' איסורים בבעל מום: א) שלא יכנס בעל מום למקדש (ל"ת ס"ט), ב) איסור עבודה לבעל מום (ל"ת ע). והם ב' איסורים שונים דכניסה למקדש אסורה לבעל מום בתורת איסור ביאה למקדש, ואילו עבודה בבעל מום מהווה איסור עבודה. אולם בנוגע לשתויי יין הרמב"ם (ספה"מ מצות לא תעשה ע"ג) רק מונה איסור אחד של ביאה למקדש ואינו מונה איסור שני של עבודה אלא דכלל איסור עבודה בכלל האיסור של ביאה למקדש. ונראה דיסוד האיסור דביאה למקדש בשתויי יין הוא בתורת התחלת עבודה, דיש ב' דינים בביאה למקדש: א) קיום ביאה – שמתקיימת במצות ראיית פנים ברגל, וביאת מקדש מחייבת השתחוואה דכתיב "והשתחוית לפני ה' אלוקיך", ומבואר מזה דיש קיום מצוה בעצם הביאה למקדש ולהיות בבית המקדש, דיש קיום מצוה להיות "לפני ה'" בביהמ"ק. ויש עוד דין ביאה למקדש דמהוה הכשר לעבודה, והוי חלק מקיום העבודה דהביאה למקדש נחשבת התחלת קיום מצות עבודה במקדש. ונראה דבעל מום אסור בכניסה למקדש אף מצד קיום כניסה למקדש כקיום בפנ"ע, ואילו בשתויי יין יסוד האיסור של ביאה למקדש הוא בתורת התחלת עבודה, דהעבודה אינה מתחילה בקבלת הדם אלא בכניסה וביאה למקדש. ולכן לא מנה הרמב"ם ב' לאווין בשתויי יין ופרועי ראש, דס"ל להרמב"ם דכניסה למקדש בשתויי יין ופרועי ראש אסורה משום דהויא התחלת עבודה, ועל ביאה למקדש שתויי יין חל חיוב מלקות משום דהביאה היא התחלת העבודה ועצם העבודה מחייבת מיתה בידי שמים (עיין ברמב"ם פ"א מהל' ביאת המקדש ה"א). ונראה להביא ראייה דהרמב"ם סובר דכניסה למקדש אסור בשתויי יין פרועי ראש וקרועי בגדים משום דהכניסה מהווה התחלת העבודה, דכתב הרמב"ם (פ"א מהלכות ביאת המקדש הט"ו) וז"ל יראה לי שכל כהן הכשר לעבודה אם נכנס מן המזבח ולפנים והוא שתוי יין או שכור משאר המשכרין או פרוע ראש או קרוע בגדים כדרך שקורעין על המתים אף על פי שלא עבד עבודה הרי זה לוקה, הואיל והוא ראוי לעבודה ונכנס בשעת העבודה מנוול ככה והרי הוא מוזהר שלא יכנס עכ"ל. ומבואר דהאיסור כניסה למקדש שתויי יין חל דוקא בכהן הכשר לעבודה, ונראה דיסוד האיסור הוא משום דהכניסה הוי התחלת עבודה ולכן האיסור חל רק במי שראוי לעבודה ובשעת עבודה. משא"כ בבעל מום כתב הרמב"ם רק דיש איסור כניסה למקדש, דכתב (פ"ו מהלכות ביאת המקדש ה"א) וז"ל כל כהן שיש בו מום בין מום קבוע בין מום עובר לא יכנס למקדש מן המזבח ולפנים שנאמר אל הפרוכת לא יבוא ואל המזבח לא יגש, ואם עבר ונכנס לוקה אף ע"פ שלא עבד וכו' עכ"ל, ומשמע דבבעל מום האיסור הוא עצם הכניסה למקדש כשהוא בעל מום ולא משום דהכניסה הו"ל קיום של התחלת העבודה. ולפי"ז יתכן דיש עוד נפ"מ דאם שתויי יין נכנס בלילה למקדש דלא הוי זמן עבודה אינו עובר באיסור שתויי יין שנכנס למקדש, וכמש"כ הרמב"ם שהאיסור על שתויי יין להכנס למקדש חל כשנכנס "בשעת העבודה". משא"כ בבעל מום דחל בו איסור כניסה למקדש מצד קיום ביאה למקדש, שאסור אף בלילה<sup class="footnote-marker">77</sup><i class="footnote">ולכאורה יש להוכיח דחל קיום ביאה למקדש בלילה אע"פ שאינה זמן עבודה ממצות שמחת בית השואבה שהיתה בלילה במקדש ומהוה קיום מצות "ושמחתם לפני ה' אולקיכם", וקיום ביאת מקדש.</i>. ואילו בשתויי יין יסוד האיסור הוא משום דהכניסה היא התחלת העבודה, ולכן האיסור חל רק במי שראוי לעבודה ובשעת עבודה, ובלילה דאינו זמן עבודה ליכא איסור.
<b>גמ'. וכל המקודש מחבירו הוא קודם את חבירו. מנלן דתנא דבי רבי ישמעאל וקדשתו לכל דבר שבקדושה, לפתוח ראשון, ולברך ראשון, וליטול מנה יפה ראשון.</b>
<b>לפום</b> ריהטא משמע דנוהגים דיני קדושה לפתוח ראשון רק במילי דקדושה כגון בספר תורה בברכהמ"ז וליטול מנה ראשון בסעודת מצוה. אמנם עיין בהגהות מרדכי לגיטין (אות תס"א) וז"ל מעשה בכהן שיצק מים ע"י ר"ת, והקשה לו תלמיד הא שנינו בירושלמי המשתמש בכהונה מעל וכו' והשיב ה"ר פטר דנהי דיש בהן קדושה יכול למחול וכו' עכ"ל. ומבואר דחל דין וקדשתו ודין כבוד בכהן אף במילי דעלמא ולא רק בדברים שבקדושה<sup class="footnote-marker">78</sup><i class="footnote">ועיין ברמב"ם פ"ד מהל' כלי המקדש ה"א וז"ל וצריך כל אדם מישראל לנהוג בהן כבוד הרבה ולהקדים אותם לכל דבר שבקדושה לפתוח בתורה ראשון ולברך ראשון וליטול מנה יפה ראשון עכ"ל. וממש"כ "לנהוג בהן כבוד הרבה" משמע דס"ל דמצות וקדשתו מחייבת לכבד את הכהן בכל דבר ולאו דוקא במילי דקדושה.</i>. וי"ל דהא דדרשינן וקדשתו לכל דבר שבקדושה היינו דיש מצוה לכבד את הכהן לפתוח ראשון בדברים שבקדושה, אולם אף במילי דעלמא חל חיוב לכבד את הכהן, מכיון דיש לו קדושה יתירא. ולפי"ז י"ל דחל חיוב כבוד מיוחד לכהן גדול מקרא דוקדשתו, ואע"פ דמהך קרא ילפינן חיוב כבוד לכל כהן דעלמא מ"מ מאחר דיש לכה"ג קדושה יתירא לפיכך חל חיוב כבוד מיוחד אליו מדין וקדשתו. ויתכן דגזה"כ "גדלהו משל אחיו" (חולין קלד:) אינו דין בפנ"ע אלא הוי גילוי דהכה"ג גדול ומקודש יותר מאחיו ומשו"ה חל עליו חיוב כבוד וגדולה בפנ"ע מדין וקדשתו, דגדלהו מאחיו הוי שיעור במצות וקדשתו דכפי קדושתו ומדרגתו יש יותר חיוב לכבדו. ויש להביא ראייה לזה דהרי הרמב"ם לא הביא מצוה לכבד כה"ג מדין גדלהו במנין המצוות כמו שכתב לגבי מלך דיש מצוה לכבד את המלך ולירא ממנו, שכתב (במצוה קע"ג) וז"ל היא שצונו למנות עלינו מלך וכו' ולשון ספרי שום תשים עליך מלך שתהא אימתו עליך, ושיאויים לבנו מהכבוד והגדולה והתהלה והמעלה עד התכלית האחרון שאין למעלה הימנה עד שתהיה מדרגתו אצלנו גדולה ממדרגת הנביא וכו' עכ"ל, ויש לדייק דלגבי מלך כלל הרמב"ם החיוב לכבד את המלך במצות מינוי מלך, ואילו לגבי כה"ג לא הביא מצוה מיוחדת לכבדו אלא כתב בספר המצוות (מצוה ל"ב) וז"ל היא שצונו לכבד זרע אהרן ולנשאם ולרוממם ונשים מדרגתם מדרגה קודמת וראשונה ואפילו ימאנו לא נשמע מהם. וזה כלו הגדלה לאל יתעלה אחר שהוא לקחם ובחרם לעבודתו ולהקריב קרבנותיו. והוא אמרו יתעלה ויתברך שמו (ר"פ אמור) וקדשתו כי את לחם אלהיך הוא מקריב קדוש יהיה לך. ובא הפירוש (גטין נט ב וש"נ) וקדשתו לכל דבר שבקדושה לפתוח ראשון ולברך ראשון וליטול מנה יפה ראשון עכ"ל. ונראה דהקרא דגדלהו משל אחיו הוא שיעור וגילוי במצות וקדשתו, דמאחר דקדושתו וגדולתו יותר משאר אחיו הכהנים חל חיוב לכבדו יותר מדין וקדשתו.<sup class="footnote-marker">79</sup><i class="footnote">ולפי"ז י"ל דיש דין וקדשתו לכבד ולקדם כהן משוח מלחמה לפני כהן הדיוט, דיש לכהן משוח מלחמה קדושה יתירא מקדושת כהן הדיוט.</i>
<b>ויש</b> לדון האם כה"ג יכול למחול על כבודו, ויעויין במרדכי (גיטין אות תס"א) דס"ל לה"ר פטר דכהן יכול למחול על כבודו, ואע"פ דאיתא ביבמות וקדשתו אפילו בעל כרחו היינו רק לענין איסורי כהונה אבל לא לגבי מצות כבוד. אולם יש להעיר דבתוספתא (סנה' פ"ד ה"א) מובא מחלוקת האם מועיל מחילה לגבי חיוב כבוד לכהן, דאיתא "ואם רצה שירחצו אחרים עמו הרשות בידו, ר' יהודה אומר רצה לנהוג בזיון בעצמו אין שומעין לו שנא' וקדשתו על כרחו", וצ"ע בדברי המרדכי דס"ל דמועיל מחילה. ויתכן דיש לחלק בין כה"ג לכהן הדיוט, ולאוקמי דברי התוספתא בכהן גדול משא"כ בכהן הדיוט לכו"ע מועיל מחילה<sup class="footnote-marker">80</sup><i class="footnote">ולכאורה הסברא לחלק הוא דכבוד כהן גדול מהוה חלות כבוד שמים, והכה"ג אינו בעלים למחול עליו, ואילו כבוד כהן הדיוט הוי כבוד דידיה והוי בעלים למחול. אמנם עיין ברמב"ם בספה"מ (מצוה ל"ב) וז"ל ולשון ספרי וקדשתו על כרחו לומר כי זה ציווי נצטוינו בו ואינו בבחירת הכהן, וכן אמרו קדושים יהיו לאלוהיהם על כרחם עכ"ל. ומבואר דסובר שכהן אינו יכול למחול על כבודו מדין וקדשתו דס"ל דכבודם הוא "כלו הגדלה לאל יתעלה אחר שהוא לקחם ובחרם לעבודתו ולהקריב קרבנותיו". ולהרמב"ם אף כהן הדיוט אינו יכול למחול על כבודו ומצות וקדשתו, כי כבודו מהוה כבוד שמים והכהן אינו בעלים למחול עליו.</i>.

Daf 13a

<b>כהן קודם ללוי לוי לישראל ישראל לממזר וממזר לנתין ונתין לגר וגר לעבד משוחרר. אימתי בזמן שכולם שוים, אבל אם היה ממזר תלמיד חכם וכהן גדול עם הארץ ממזר תלמיד חכם קודם לכהן גדול עם הארץ.</b>
<b>עיין</b> ברמב"ם (פ"ג מהל' תלמוד תורה ה"א – ה"ב) וז"ל בשלשה כתרים נכתרו ישראל, כתר תורה וכתר כהונה וכתר מלכות, כתר כהונה זכה בו אהרן שנאמר והיתה לו ולזרעו אחריו ברית כהנת עולם, כתר מלכות זכה בו דוד שנאמר זרעו לעולם יהיה וכסאו כשמש נגדי, כתר תורה הרי מונח ועומד ומוכן לכל ישראל, שנאמר תורה צוה לנו משה מורשה קהלת יעקב, כל מי שירצה יבא ויטול, שמא תאמר שאותם הכתרים גדולים מכתר תורה הרי הוא אומר בי מלכים ימלוכו ורוזנים יחוקקו צדק בי שרים ישורו, הא למדת שכתר תורה גדול משניהם. אמרו חכמים ממזר ת"ח קודם לכהן גדול עם הארץ שנאמר יקרה היא מפנינים, מכהן גדול שנכנס לפני ולפנים עכ"ל. והנה לכאורה צ"ע למה יהא ממזר ת"ח קודם לכה"ג עם הארץ, והרי חל מצות גדלהו לגדל את הכה"ג משאר אחיו הכהנים (עיין בגמ' חולין קל"ד: ופ"ד מהל' כלי המקדש ה"א), ואטו משום מצות כבוד התורה נבטל את מצות גדלהו.
<b>ונראה</b> לומר דדין זה הוא מפאת חלות שם כתר תורה, דמאחר דבג' כתרים נכתרו ישראל, וכתר תורה גדול מכתר כהונה וכתר מלכות לפיכך אנו מחוייבים יותר בכבוד הגברא שהוא ת"ח מחיוב כבוד לגברא דכה"ג, דכבוד הגברא דת"ח עדיף מכבוד כה"ג מאחר שהוא מוכתר בחלות שם כתר תורה שהיא גדולה מכתר כהונה. ואין זה דין דכבוד התורה בעלמא עדיף מכבוד כה"ג, אלא דחיוב כבוד לגברא שהוא מוכתר בכתר תורה עדיף מכבוד כה"ג. וי"ל דלכן דקדק הרמב"ם והביא את הדין דממזר ת"ח קודם לכה"ג ע"ה מיד לאחר שכתב בהל' א' את ההלכה ד"בשלשה כתרים נכתרו ישראל וכו' כתר תורה גדול משניהם", להורות דדין זה חל דוקא בת"ח שהוא מוכתר בכתר תורה. ועיין שם בהל' ו' שכתב הרמב"ם וז"ל מי שנשאו לבו לקיים מצוה זו כראוי ולהיות מוכתר בכתר תורה, לא יסיח דעתו לדברים אחרים, ולא ישים על לבו שיקנה תורה עם העושר והכבוד כאחת, כך היא דרכה של תורה פת במלח תאכל ומים במשורה תשתה ועל הארץ תישן וחיי צער תחיה ובתורה אתה עמל, ולא עליך הדבר לגמור ולא אתה בן חורין ליבטל ממנה ואם הרבית תורה הרבית שכר, והשכר לפי הצער עכ"ל. ובהי"ג כתב וז"ל אף על פי שמצוה ללמוד ביום ובלילה אין אדם למד רוב חכמתו אלא בלילה, לפיכך מי שרצה לזכות בכתר התורה יזהר בכל לילותיו ולא יאבד אפילו אחד מהן בשינה ואכילה ושתיה ושיחה וכיוצא בהן אלא בתלמוד תורה ודברי חכמה וכו' עכ"ל. ומבואר דכדי לזכות לחלות שם כתר תורה צריך ללמוד תורה מבלי להסיח דעתו לדברים אחרים ולוותר על תענוגי עוה"ז, ולא לאבד אפילו לילה אחת מכל לילותיו שלא יהיה עוסק בת"ת. ולפי"ז י"ל דיוצא מזה חידוש גדול, דרק ת"ח שזכה לכתר תורה קודם לכ"ג ע"ה, משא"כ ת"ח שלא זכה לכתר תורה כגון מי שביטל כמה לילות מתורה אינו קודם לכהן גדול ע"ה.