Steinsaltz on Jerusalem Talmud Shekalim
ביאור שטיינזלץ על תלמוד ירושלמי שקלים
merged
https://www.sefaria.org/Steinsaltz_on_Jerusalem_Talmud_Shekalim
This file contains merged sections from the following text versions:
-William Davidson Edition - Hebrew
-https://www.korenpub.com/koren_en_usd/koren/talmud/the-koren-talmud-bavli.html

ביאור שטיינזלץ על תלמוד ירושלמי שקלים



Chapter 1



Halakhah 1

<big>א הלכה א משנה</big> <b>באחד באדר משמיעין</b> (מכריזים) בית דין <b>על</b> חובת נתינת <b>השקלים</b> (מחצית השקל). <b>ו</b>כן משמיעים <b>על</b> חובת עקירת <b>הכלאים,</b> כלאי הזרעים הנמצאים בגינות ובשדות. <b>ובחמשה עשר בו</b> בחודש אדר <b>קורין את המגילה בכרכים</b> (מקומות המוקפים חומה מימות יהושע). <b>ומתקנין את הדרכים</b> שהתקלקלו בחורף, <b>ואת הרחובות, ואת מקוות</b> (מאגרי) <b>המים, ועושין</b> את <b>כל צרכי הרבים</b> שזהו זמנם, <b>ומציינין</b> (מסמנים) <b>את הקברות</b> (קברי מתי ישראל), לאחר שהטשטשו הסימנים הקודמים בימות הגשמים, כדי שיידעו היכן מקומם ולא יגרמו לטומאה, <b>ויוצאין</b> שלוחי בית הדין <b>אף על הכלאים</b> לבדוק את השדות אם עקרו בעליהם את הכלאיים לאחר ההכרזה על כך בראש חודש, ואם מצאו שלא עקרום — עוקרים אותם שלוחי בית הדין.
<big>ב גמרא</big> שנינו במשנה שבאחד באדר משמיעים על השקלים. ושואלים: <b>ולמה</b> משמיעים על השקלים דווקא <b>באחד באדר?</b> ומשיבים: <b>כדי שיביאו ישראל את שקליהן</b> ללישכה המיוחדת לכך במקדש <b>בעונתן,</b> עד סוף חודש אדר שהוא הזמן האחרון להבאתם בכל שנה, <b>ותיתרם תרומת הלשכה</b> (שמוציאים שקלים מן הלשכה לצורך הקרבת קרבנות ציבור), <b>מן</b> התרומה <b>החדשה</b> של השנה הזו <b>בזמנה,</b> שהוא <b>באחד בניסן.</b> <b>ומר</b> <small>[ואמר]</small> <b>ר' שמואל בר רב יצחק: תרומת הלשכה</b> נעשית בכל שנה <b>כתחלתה,</b> באותו זמן שעשו אותה בפעם הראשונה, <b>דכתיב</b> <small>[שנאמר]:</small> <b>"ויהי בחדש הראשון בשנה השנית באחד לחדש הוקם המשכן"</b> (שמות מ, יז). <b>ותני עלה</b> <small>[ושנויה</small> ברייתא <small>עליה]:</small> <b>ביום שהוקם המשכן</b> — <b>בו ביום נתרמה התרומה,</b> משמע שהיום הראוי לתרומה של המשכן הוא באחד בניסן, וקבעוהו כזמן תרומת הלישכה לעולם. <b>ר' טבי</b> בשם <b>ר' יאשיה בשם כהנא</b> אומר כך: <b>נאמר כאן</b> בענין קרבנות המוספים של ראש חודש <b>"חדשי"</b> ("זאת עולת חודש בחדשו לחדשי השנה". במדבר כח, יד), <b>ונאמר להלן</b> בענין מנין חדשי השנה <b>"חדשי"</b> ("החודש הזה לכם ראש חדשים ראשון הוא לכם לחדשי השנה". שמות יב, ב), <b>מה "חדשי" שנאמר להלן</b> במנין חדשי השנה <b>אין מונין</b> כראשון לחודשים <b>אלא מניסן, אף "חדשי" שנאמר כאן</b> בענין תרומת הלישכה <b>אין מונין אלא מניסן.</b> שהזמן בו מתחילים להביא קרבנות ציבור מהשקלים החדשים שנתרמו בשנה זו הוא ראש חודש ניסן, ולכן צריך לתרום את הלישכה ביום זה, שכן קונים את הבהמות לקרבנות אלה מכספי תרומה זו. <b>אמר ר' יונה: שבק</b> <small>[הניח]</small> <b>ר' טבי</b> את <b>ראשה דמתניתא</b> <small>[של ברייתא</small> זו<small>],</small> <b>ואמר</b> רק את <b>סופה</b> <small>[סופה].</small> ואולם מסופה למדים אנו רק שחדשי השנה נמנים מניסן, ומפיסקא זו עדיין אינך יודע כי זהו הזמן להבאת קרבנות הציבור מהשקלים החדשים. <b>דל כן כהדא דתני</b> <small>[שלא כן כמו ששנינו].</small> שכך היא שנויה: נאמר <b>"זאת עולת חדש בחדשו"</b> (במדבר כח, יד), ויש לדון על זה: <b>יכול</b> תהא אומר ש<b>יהא</b> אדם <b>תורם בכל חדש וחדש? תלמוד לומר: "בחדשו לחדשי (השנה)",</b> לומר: <b>בחדש אחד הוא תורם לכל חדשי השנה.</b> <b>יכול</b> תאמר שיכול לתרום <b>באיזה חדש שירצה? נאמר כאן</b> בענין קרבנות המוספים של ראש חודש <b>"חדשי" ונאמר להלן</b> בענין מנין חדשי השנה <b>"חדשי", מה "חדשי" שנאמר להלן</b> בענין מנין חדשי השנה <b>אין מונין אלא מניסן, אף "חדשי" שנאמר כאן</b> בענין הקרבנות <b>אין מונין</b> אותו <b>אלא מניסן.</b>
 <big>ג</big> שנינו במשנה שבאחד באדר משמיעים על השקלים. ושואלים: <b>מהו</b> (מהי משמעות) <b>"משמיעין"? רב הונא אמר:</b> כוונתו — <b>מכריזין</b> בציבור על חובת נתינת השקלים. ומדוע צריכה מצות זו הכרזה וזירוז יותר ממצוות אחרות שלהן זמן קבוע? — <b>היך מה דאת אמר</b> <small>[כמו שאתה אומר]</small> בדברי הכתוב <b>"ויתנו קול ביהודה ובירושל  ם</b> להביא לה' משאת משה" (דברי הימים ב כד, ט), שהכריזו אז שיש להביא את "משאת משה", היא מחצית השקל שנצטוו להביא במדבר. ואף שהיתה הכרזה זו לשנה ההיא, למדו חכמים שיש לעשות כן בכל שנה.
<b>תמן תנינן</b> <small>[שם</small> במשנה במסכת מגילה <small>שנינו]:</small> <b>אין</b> הבדל בהלכה <b>בין אדר הראשון לאדר השני אלא</b> לענין חובת <b>מקרא מגילה ומתנות לאביונים,</b> שעושים אותם רק באדר השני, והעושה אותם בראשון — לא יצא ידי חובתו. <b>ר' סימון בשם ר' יהושע בן לוי</b> אומר: <b>אף שימוע שקלים וכלאים ביניהם.</b> שההכרזה על חובת הבאת השקלים ועל החובה לעקור את הכלאיים בשדות נעשים בשני ולא בראשון. <b>ר' חלבו ורב הונא</b> בשם <b>רב בשם ר' חייא רבה</b> <small>[הגדול]</small> אומר כך: <b>הכל יוצאין</b> ידי חובת קריאת מגילה <b>בארבעה עשר</b> באדר <b>שהוא זמן קרייתה</b> (קריאתה) הקבוע לרוב ישראל. <b>אמר ר' יוסי: ויאות</b> <small>[וכן הוא]?</small> <b>כלום</b> <small>[האם לא]</small> <b>אמרו</b> ש<b>משמיעין על השקלים</b> באחד באדר <b>לא כדי שיביאו ישראל את שקליהן בעונתן,</b> עד ראש חודש ניסן. ו<b>אם את אמר</b> <small>[אתה אומר]</small> שבשנה מעוברת משמיעין על השקלים <b>באדר הראשון, עד כדון אית בשתא שיתין יומין</b> <small>[עד עכשיו יש בשנה</small> עוד <small>שישים יום]</small> עד שיגיע ראש חודש ניסן, וכיון שיש עדיין זמן רב להבאת השקלים אולי יתרשלו ולא יביאום. אלא בוודאי עושים זאת לאחר מכן, חודש אחד לפני ראש חודש ניסן. ועוד, <b>כלום אמרו</b> שבחמישה עשר באדר <b>יוצאין</b> שלוחי בית הדין <b>אף על הכלאים,</b> לבדוק אם עקרו בעלי השדות את הכלאים, ולעוקרם אם לא עקרום בעליהם, האם <b>לא כדי שיהיו הצמחין ניכרין</b> באותו זמן, ובודאי עושים זאת בזמן הסמוך לאביב, שאז הצמחים יהיו ניכרים ואפשר לדעת איזה מהם כלאיים באותו שדה או גינה, ו<b>אם אומר את</b> <small>[אם אומר אתה]</small> שעושים זאת <b>באדר הראשון, עד כדון אינון דקיקין</b> <small>[עד כאן הם קטנים]</small> ואין רואים אותם עדיין, וודאי צריך לחכות עד אדר השני שיהיו גדולים יותר ויהיו ניכרים.
ומעירים: לאור דברים אלו  <b>ר' חזקיה שאל</b> את בני בית המדרש, לדעתכם, אם משמיעים על השקלים כדי לזרז את האנשים שיפרישו את התרומה שתגיע למקדש בזמנה, אם כן <b>מעתה</b> יהיו <b>בני בבל</b> הרחוקים מירושלים מהלך כמה חודשים <b>משמיעין על השקלים מראשו של (חודש) חורף,</b> שהרי האם <b>לא כדי שיביאו ישראל שקליהן בעונתן ותיתרם תרומת הלשכה מן החדשה בזמנה באחד בניסן</b> קבעו חכמים שיש להכריז על חובה זו בראש חודש אדר, ואם כן במקומות המרוחקים מירושלים יכריזו על כך מוקדם יותר! <b>התיב</b> <small>[הקשה]</small> <b>ר' עולא קומי</b> <small>[לפני]</small> <b>ר' מנא:</b> ואיך אמר ר' חזקיה שלבני המקומות המרוחקים, כבבל, ההכרזה נעשית מוקדם יותר, ומשמע שההכרזה נעשית בכל מקום לפי חשבון הזמן שיכולים השקלים להגיע משם למקדש, <b>והא תנינן</b> <small>[והרי שנינו]:</small> <b>בשלשה פרקים</b> (זמנים) <b>בשנה תורמין את הלשכה</b> לצורך הקרבנות: <b>בפרוס הפסח,</b> חמישה עשר יום קודם חג הפסח, <b>בפרוס העצרת,</b> חמישה עשר יום קודם חג השבועות, ו<b>בפרוס החג,</b> חמישה עשר יום קודם חג הסוכות, ולפי זה, המשיך ו <b>אמר ליה</b> <small>[לו]</small> ר' עולא: <b>נימר</b> <small>[האם לא נאמר]</small> כך: ההכרזה על השקלים תיעשה בכל המקומות רק פעם אחת בשנה, בראש חודש אדר, ואולם תרומת הלישכה תיעשה בכמה עיתים בשנה, לפי קצב הבאתם למקדש, ש<b>אילין דקריבין</b> <small>[אלה שהם קרובים]</small> לירושלים והספיקו להביא את שקליהם עד ראש חודש ניסן, תורמים משקליהם <b>בפרוס הפסח,</b> בראש חודש ניסן, ו<b>אילין דרחוקין</b> <small>[אלה שרחוקים</small> יותר<small>]</small> ומביאים אותם יותר מאוחר, תורמים משקליהם <b>בפרוס העצרת, ואילין דרחוקין מנהון</b> <small>[ואלה שרחוקים</small> עוד יותר <small>מהם]</small> תורמים משקליהם <b>בפרוס החג!</b> <b>אמר ליה</b> <small>[לו]</small> ר' מנא לר' עולא: לא כך כפי שהבנת, אלא כל התרומה <b>כולה</b> <b>כאחת היא באה,</b> בראש חודש ניסן. <b>ולמה אמרו</b> שתורמים <b>בשלשה פרקים?</b> לא משום שהשקלים מגיעים בשלושה זמנים שונים, אלא <b>כדי לעשות פומבי</b> (פרסום) <b>לדבר,</b> לפרסם שחובה להביא את השקלים לצורך הקרבנות. <big>א</big> <b>ר'</b>
<b>יהודה בר פזי בשם רבי</b> אמר: <b>הן נקרא ולא נבעת</b> <small>[האם אנו קוראים</small> מן הדברים הנלמדים מדברי הפסוק <small>ולא נפחד]?</small> שמצד אחד אנחנו מוצאים שכאשר נדרשו ישראל לתרום <b>לטובה,</b> לצורך הקמת המשכן, נאמר: <b>"כל נדיב לב</b> הביאו... תנופת זהב לה' " (שמות לה, כב), שרק נדיבי לב מן העם הביאו, ואילו כשנדרשו לתרום <b>לרעה,</b> לצורך עשיית העגל, נאמר: <b>"ויתפרקו כל העם</b> את נזמי הזהב" (שם לב, ג) — כל העם ולא רק נדיבי הלב. ובענין הליכה, כאשר עשו זאת <b>לטובה,</b> לקבל את התורה, נאמר <b>"ויוצא משה את העם"</b> (שם יט, יז), שלא יצאו מעצמם אלא לפי הוראת משה, ואילו כשעשו זאת <b>לרעה,</b> כשבאו לדרוש ממשה שישלח מרגלים לתור את הארץ, נאמר: <b>"ותקרבון אלי כלכם"</b> (דברים א, כב) — מעצמם. ובענין נשיאת קול, כאשר עשו זאת ישראל <b>לטובה,</b> בשירת הים על הצלתם מידי מצרים, נאמר <b>"אז ישיר משה ובני ישראל"</b> (שמות טו, א) — שלא החלו לשיר מעצמם אלא נמשכו אחר משה, ואילו כאשר עשו זאת <b>לרעה,</b> לאחר חזרת המרגלים מארץ ישראל והוצאתם דיבה עליה, נאמר: <b>"ותשא כל העדה</b> את קולם" (במדבר יד, א). <b>אמר ר' חייא בר אבא:</b> גם הנביא בתוכחתו לעם מציין את זריזות ישראל לרעה יותר מלטובה, שנאמר: <b>"אכן השכימו השחיתו"</b> (צפניה ג, ז), ש<b>כל השחתה שהיו עושין</b> ישראל — <b>בהשכמה היו עושין אותה,</b> ואילו בענין קיום המצוות ידוע כי רק זריזים מקדימים במצוות. אחר שהוזכר קודם שבני ישראל התנדבו גם למשכן וגם לעגל, הוסיף ו<b>אמר ר' אבא בר אחא: אין את</b> <small>[אתה]</small> <b>יכול לעמוד על אופיא</b> (טבעה) של אומה זו, של ישראל. שמצד אחד הם <b>נתבעין לעגל, ונותנין,</b> ומצד אחר הריהם <b>נתבעין</b> אחר כך <b>למשכן, ונותנין.</b> כדי לבאר דבר זה, <b>תנא</b> <small>[שנה]</small> <b>ר'</b> <b>יוסי בר חנינא הדא מתניתא</b> <small>[את הברייתא הזו,</small> הבאה<small>]:</small> נאמר "ועשית כפורת זהב טהור" (שמות כה, יז) — <b>יבא זהב של כפורת ויכפר על זהב של עגל,</b> שישנו מעשיהם לטובה. ושוב לענין השקלים ותרומת השקלים.
<b>ר' חגי בשם ר' שמואל בר נחמן</b> אומר כך: <b>שלש תרומות נאמרו בפרשה זאת,</b> פרשת תרומה: <b>תרומת אדנים</b> שהיו הבסיס לקרשי המשכן, <b>ותרומת שקלים</b> לקרבנות הציבור, <b>ותרומת המשכן,</b> לצורך מלאכת המשכן. מה שנאמר <b>"דבר אל בני ישראל ויקחו לי תרומה"</b> (שמות כה, ב) — הרי <b>זו תרומת אדנים.</b> מה שנאמר <b>"מאת כל איש אשר ידבנו לבו תקחו את תרומתי"</b> (שם) — הרי <b>זו תרומת שקלים. "וזאת התרומה אשר תקחו מאתם"</b> (שם פסוק ג) — הרי <b>זו תרומת המשכן.</b> <b>תרומת המשכן</b> הולכת <b>למשכן, מה שירצו</b> לעשות בכסף זה לצורך מלאכת המשכן — <b>יעשו. תרומת שקלים</b> מביאים <b>לקרבן</b> ציבור, <b>מה שירצו</b> לעשות בשקלים הללו, כלומר, לקרבנות הציבור השונים — <b>יעשו.</b> אבל כולם מביאים את התרומה הזו כדי <b>שיהא יד כולן שוה</b> בה, שכל ישראל שמביאים את שקליהם לצורך קרבנות הציבור יתנו סכום שווה. <b>תרומת אדנים</b> מביאים <b>ל</b>צורך עשיית ה<b>אדנים.</b> ובענין תרומה זו נקבעה קיצבה מדוייקת, אלא <b>"העשיר לא ירבה והדל לא ימעיט"</b> (שם פסוק כא), לומר שלצורך האדנים נתן כל אחד (מבן עשרים שנה ומעלה) סכום קבוע של מחצית השקל, ורוב הסכום הזה הלך לעשיית האדנים. כיון שהוזכר הכתוב "העשיר לא ירבה" שבפרשת "כי תשא", <b>אמר ר' אבון: אף בפרשה הזאת נאמר בה שלש תרומות "מחצית השקל תרומה לה' "</b>(שמות ל, יג), <b>"יתן תרומת ה' "</b>(שם פסוק יד), <b>"לתת את תרומת ה' "</b>(שם פסוק טו).
<big>ב</big> שנינו במשנה <b>בחמשה עשר בו,</b> באדר, <b>קורין את המגילה בכרכים.</b> ושואלים: ואיך תאמר כן, והאם <b>לא כן אמר ר' חלבו</b> בשם <b>רב הונא</b> בשם <b>רב בשם ר' חייא רבה: הכל</b> (ובכלל זה בני הכרכים) <b>יוצאין</b> ידי חובת קריאת מגילה <b>בארבעה עשר</b> באדר, <b>שהוא זמן קריאתה!</b> <b>לא בא</b> האמור לקבוע את היום המדוייק של קריאת המגילה, <b>אלא ללמדך ש</b>דין כל שאר הדברים המוזכרים במשנה כדין קריאת המגילה לענין ש<b>כל המצו‍ת הנוהגות</b> בשנה מעוברת <b>באדר שני אינן נוהגות באדר ראשון.</b> <b>ר' יוסה ור' אחא הוון יתבין</b> <small>[היו יושבים],</small> <b>אמר ר' יוסה לר' אחא: לא מסתברא אלא לשעבר</b> (בדיעבד), שכבר עבר חמישה עשר, ויצאו ידי חובה בדיעבד. <b>אבל לבא,</b> כלומר, לכתחילה כשקראו בארבעה עשר ועדיין לא עבר חמישה עשר ודעתם שלא לקוראה שוב בחמישה עשר מלכתחילה — <b>לא</b> יצאו ידי חובה. ושואלים:  <b>והא תני</b> <small>[והרי שנינו]:</small> <b>מקום שנהגו</b> מחמת הספק אם מקומם נחשב כמוקף חומה מימות יהושע (כגון טבריה. ראה מגילה ה,ב) <b>לקרותה שני ימים</b> — <b>קורין אותה שני ימים.</b> ולדעתך הלא אם קראה בארבעה עשר אף במקום שזמן קריאתה לכתחילה בחמישה עשר — שוב אינו קוראה בחמישה עשר! <b>אמר ליה</b> <small>[לו]:</small> <b>אוף אנא סבר כן</b> <small>[גם אני סבור כך],</small> אבל מסכים אני איתך בסברתך בדברי ר' חלבו. ובכל אופן אין להקשות מהברייתא על שיטתו. ואף שלא פירט איך לא יקשו דבריו מדברי הברייתא, שנינו הסבר לדבריו, ש<b>אמר רבי מנא: ויאות</b> <small>[ונכון הוא].</small> <b>אילו משקרייא</b> <small>[אם אחרי שקרא]</small> את המגילה בארבעה עשר ו<b>חוזר וקרייא</b> <small>[וקוראה]</small> <b>בחמישה עשר שמא אין שומעין לו,</b> אין מניחים לו לקרוא עוד פעם את המגילה בזמנה? <b>אם את</b> <small>[אתה]</small> <b>אומר כן</b> שלא יקראו אותה פעם שניה בחמישה עשר, <b>נמצאת עוקר זמן כרכים בידך,</b> והרי זמן מגילה בכרכים הוא בחמישה עשר.
תני <small>[שנינו</small> בברייתא<small>],</small> <b>רבן שמעון בן גמליאל אומר: מצו‍ות הנוהגות באדר שני אינן נוהגות בראשון חוץ מהספד ותענית</b> שאסור לעשותם בפורים, <b>שהן שווין בזה ובזה,</b> שבארבעה עשר ובחמישה עשר באדר ראשון אסורים גם כן בהספד ותענית. <b>ר' בא</b> בשם <b>ר' ירמיה בשם רב,</b> וכיוצא בו <b>ר' סימון בשם ר' יהושע בן לוי</b> אמרו: הלכה כרבן שמעון בן גמליאל. ואילו <b>רב הונא רבה</b> <small>[הגדול]</small> <b>דצפורין</b> <small>[מהעיר ציפורי]</small> <b>אמר: הנהיג ר' חנינא בציפורין כהדא</b> <small>[כ</small>הלכה <small>זו]</small> של <b>רבן שמעון בן גמליאל.</b> ומדקדקים: <b>לא</b> נקט רב הונא בלשון <b>'אמר</b> ר' חנינא', ממנה היה משמע שכך קבע ר' חנינא כהלכה פסוקה, <b>אלא</b> נקט בלשון <b>'הנהיג',</b> שכך ינהגו בפועל, ומשמע: <b>הא</b> <small>[הרי]</small> <b>להלכה</b> — <b>לא,</b> אין חובה לנהוג כך.
 <b>אבל לענין</b> התאריך המצויין ב<b>שטרות</b> עושים כך: באדר ראשון <b>כותבין 'אדר ראשון' ו</b>ב<b>'אדר שני'</b> כותבים 'אדר' <b>סתם. ר' יוסי אומר:</b> ב<b>אדר ראשון</b> כותבים אותו <b>סתם,</b> רק "אדר", ואילו <b>אדר שני</b> כותבים אותו "אדר <b>תניין"</b> <small>[שני].</small>
<big>א</big> שנינו במשנה שבחמישה עשר באדר <b>מתקנין את הדרכים ואת הרחובות ואת מקוות המים ועושין כל צרכי הרבים.</b> ומפרשים, <b>אלו הן צרכי הרבים: דנין דיני ממונות ודיני נפשות,</b> ו<b>דיני מכות. ו</b>עוסקים בעניינם של ה<b>פודין ערכין וחרמים</b> <b>והקדישות.</b> <b>ומשקין את הסוטה, ושורפין את הפרה</b> אדומה כדי להשתמש באפרה לטהרת טמא מת, <b>ועורפין עגלה ערופה, ורוצעין עבד עברי, ומטהרין את המצורע,</b> <b>ומפרקין את המנעל</b> (המנעולים) שהיו עושים <b>מעל גבי</b> בורות <b>המים</b> בחורף, שמהם יהיו לוקחים מים לכל בקיץ, <b>ואין מחזירים אותן</b> שוב עד תחילת החורף.
 <b>תמן תנינן</b> <small>[שם</small> במשנה במועד קטן <small>שנינו]</small> אף שאסורה עשיית מלאכה שאינה בגדר 'דבר האבד' בחול המועד, <b>משקין</b> את <b>בית השלחין</b> (שדה המושקית על ידי אדם ואינה מסתפקת במי גשמים), <b>ומציינין</b> (עושים ציון, סימן) באמצעות סיד <b>על הקברות</b> אף בחול המועד. ושואלים: וכי <b>לא כבר ציינו</b> את הקברות <b>מאדר,</b> כפי ששנינו במשנתנו, ולמה צריך לציינם שנית? <b>תיפתר</b> <small>[תיתרץ]</small> לך שאלה זו שמדובר באופן <b>שירד שטף של גשמים</b> לאחר ציונם באדר <b>ושטפו</b> את הציונים מעל הקבר.
 עוד שנינו במשנה במועד קטן ש<b>יוצאין</b> בחול המועד <b>אף על הכלאים</b> ושואלים: וכי <b>לא כבר יצאו מאדר</b> על הכלאים, וכפי ששנינו במשנתנו? ומשיבים: <b>תיפתר</b> <small>[תיתרץ]</small> לך שאלה זו באופן <b>שהיתה השנה אפילה</b> (מאוחרת), שאחרו הצמחים לצמוח בה, <b>ואין הצמחין נכרים</b> עד חול המועד.
<big>ב</big> ובענין ציון הקברים שעסקנו בו, שואלים: <b>מניין,</b> מהו המקור <b>ל</b>צורך ב<b>ציון</b> הקברים? ומשיבים: אמר <b>ר' ברכיה</b> בשם <b>ר' יעקב בר בת יעקב בשם ר' חונייא</b> מהמקום הקרוי <b>ברת חוורין,</b> ו<b>ר' יוסה אמרי לה</b> <small>[אמר אותה]</small> בשם <b>ר' יעקב בר אחא בשם ר' חונייא דברת חוורין,</b> ואילו <b>ר' חזקיה</b> ו<b>ר' עוזיאל בריה דרב חונייא דבית חוורן</b> אמרו זאת <b>בשם ר' חונייא דבית חוורן,</b> כולם אומרים שהראיה היא ממה שנאמר במצורע <b>"וטמא טמא יקרא"</b> (ויקרא יג, מה) — <b>כדי שתהא הטומאה</b> (הדבר הטמא, המצורע) כאילו <b>קוראה לך בפיה ואומרת לך פרוש.</b> וכשם שהמצורע מודיע לכולם שהוא טמא, כך יש לציין את הקבר, שהריהו כמודיע בכך על טומאתו. רמז נוסף מן הכתוב מביא <b>ר' אילא בשם ר' שמואל בר נחמן,</b> נאמר: <b>"ועברו העוברים בארץ וראה עצם אדם ובנה אצלו ציון"</b> (יחזקאל לט, טו), הרי מפורשת בכתוב החובה להקים ציון על הטומאה. אכן מכתוב זה אפשר ללמוד פרטים נוספים בדרך מדרש ההלכה. ומה למדים מכאן? נאמר <b>"עצם"</b> ובהמשך נאמר "ובנה אצלו ציון" — <b>מיכן</b> <small>[מכאן]</small> <b>שמציינין על העצמות</b> שמצאו. מה שנאמר <b>"אדם"</b> — <b>מיכן</b> <small>[מכאן]</small> <b>שמציינין על השדרה והגלגולת</b> שנמצאו, אף שהם עצם אחת בלבד, ומשום שהם רובו של אדם. <b>"ובנה"</b> — <b>מיכן</b> <small>[מכאן]</small> <b>שמציינין על גבי אבן קבועה</b> את הסימנים הללו לטומאה. ש<b>אם אומר את</b> <small>[אתה]</small> שמציינים אף <b>על גבי אבן תלושה</b> — <b>אף היא</b> יכול שתהא אותה אבן <b>הולכת,</b> כלומר, תזוז ממקומה או שיזיזו אותה, <b>ו</b>תהא <b>מטמא</b> שלא כדין <b>במקום אחר,</b> והמקום ההוא אינו מקום טומאה. לכן צריך שיהיה הציון דווקא על גבי אבן קבועה, שלא תזוז ממקומה. עוד נאמר שם <b>"אצלו",</b> וכוונתו <b>למקום טהרה.</b> שלא יהיה הציון על גבי המקום הטמא, אלא סמוך לו, במקום טהור. <b>"ציון"</b> — <b>מיכן</b> <small>[מכאן]</small> <b>ל</b>חובת ה<b>ציון</b> עצמו.
ובאותו ענין שנינו עוד: <b>ומצא אבן אחת מצויינת, אף על פי שאין מקיימין כן,</b> כלומר, לכתחילה אין מציינים את מקום הטומאה על גבי אבן אחת, אלא בסימון שתי אבנים, מצידי מקום הטומאה, אבל בכל זאת <b>המאהיל עליה טמא.</b> ש<b>אני אומר</b> (מניח) שהיה <b>מת מצויין והיה נתון תחתיה</b> תחת האבן הזו. ואולם אם <b>היו שתים,</b> שתי אבנים שיש עליהם ציון, <b>המאהיל עליהן</b> על גבי האבנים עצמן — <b>טהור,</b> שכרגיל הטומאה אינה מצויה תחת האבנים, אלא ביניהן. ולכן אם האהיל על המקום ש<b>ביניהן</b> — טמא. ו <b>אם היה חורש</b> (סימני חרישה) <b>בינתיים,</b> בין שתי האבנים הללו — <b>הרי הן</b> נידונות לענין זה <b>כ</b>אבנים <b>יחידיות</b> (בודדות), ולכן אם האהיל על השטח ש<b>ביניהן</b> — <b>טהור, וסביבותיהן</b> — <b>טמא,</b> שמסתבר שמתחת לכל אחת מהן היתה טומאה.
<b>תני</b> <small>[שנויה</small> ברייתא<small>]</small> אחרת: <b>אין מציינין על הבשר</b> של מת שנמצא אלא רק על העצמות וכיוצא בהם. ומדוע? <b>שמא נתעכל</b> (ירקב) מאוחר יותר <b>הבשר</b> ולא יהיה בו שיעור המטמא באהל (כזית), ואם ישאר שם הציון יתייחסו למקום כמקום המטמא ויבואו בטעות לשרוף טהרות שהאהילו עליו. <b>ר' יוסטא בר שונם בעא קומי</b> <small>[שאל זאת לפני]</small> <b>ר' מנא: ו</b>כי <b>לא נמצא מטמא טהרות למפרע?</b> הרי אם אין מציינים את הבשר גם בשעה שיש בו עדיין שיעור המטמא, לא יזהר אדם מלהביא לשם טהרות וייטמאו הללו בלא ידיעתו! <b>אמר ליה: מוטב שיתקלקלו בו לשעה,</b> בזמן שעדיין הבשר מטמא, <b>ואל יתקלקלו בו לעולם,</b> שייחשבו טהרות שנגעו במקום זה טמאות בכל זמן למרות שכבר נתעכל הבשר ולא נטמאו בו, וישרפום שלא כדין.

Halakhah 2

 <big>ג הלכה ב משנה</big> במשנה הקודמת שנינו שבחמישה עשר באדר היו יוצאים שלוחי בית דין לבדוק אם עקרו בעלי השדות את הכלאים. <b>אמר ר' יהודה: בראשונה היו</b> אותם שלוחים <b>עוקרין</b> את הכלאים <b>ומשליכין לפניהן,</b> לפני בעלי השדות. ו<b>מש</b> ראו חכמים שלא הועילו בדבר ו<b>רבו עוברי עבירה</b> מקיימי כלאים בשדותיהם, <b>היו משליכין</b> את הכלאים שעקרו <b>לדרכים.</b> ולבסוף <b>התקינו שיהו מפקירין את כל השדה</b> שיש בו כלאים ולא עקרום בעליו.
<big>ד גמרא</big> שנינו במשנתנו מה ש<b>אמר ר' יהודה</b> לגבי שלוש תקנות חכמים בענין כלאי השדות שלא עקרום בעליהן. ומביאה הגמרא כי <b>תני</b> <small>[שנויה</small> ברייתא<small>]</small> המביאה בהרחבה את השתלשלות התקנות בענין זה: <b>אמר ר' יהודה: בראשונה היו</b> שלוחי בית דין <b>עוקרין</b> את צמחי הכלאים מן השדות <b>ומשליכין לפניהן,</b> לפני בעלי השדות, <b>והיו</b> בעלי השדות <b>שמחים שתי שמחות,</b> ה<b>אחת, שהיו</b> אחרים (שלוחי בית דין) <b>מנכשין</b> את <b>שדותיהן,</b> <b>ואחת</b> אחרת, <b>שהיו נהנין מן</b> צמחי <b>הכלאים</b> האלה, שהיו מאכילים אותם לבהמותיהם. <b>משרבו עוברי עבירה</b> מקיימי הכלאים בשדותיהם, <b>היו משליכין</b> את צמחי הכלאים שעקרו <b>על הדרכים,</b> כדי שיידרסו ברגלי העוברים ושבים ולא יהיו ראויים לשימוש. ו<b>אף על פי כן היו</b> עדיין <b>שמחים</b> על <b>שהיו מנכשין</b> את <b>שדותיהן,</b> ולכן <b>התקינו שיהו מפקירין כל השדה כולה,</b> ואז בוודאי לא יקיימו אנשים כלאים בשדותיהם.
<b>ו</b>שואלים: <b>מניין שהפקר בית דין הפקר?</b> שהרי נאמר שבית הדין מפקירים את השדה ומשמע שהועילו במעשיהם, והשדות מופקרים, ומנין נלמד דבר זה? ומשיבים: <b>דכתיב</b> <small>[שנאמר]</small> שקראו עזרא ובית דינו לכל העם להתאסף בירושלים כדי להזהיר את אלה שנשאו נשים נכריות לגרשן, והודיעו כי <b>"וכל אשר לא יבא לשלשת הימים בעצת השרים והזקנים יחרם כל רכושו והוא יבדל מקהל הגולה"</b> (עזרא י, ח). הרי שיש כח בידי בית דין להפקיר את רכוש העובר על דבריהם. ו<b>מניין שהיא</b> השדה הזו שהפקיעו <b>פטורה מן המעשרות,</b> כדין שדה שהפקירוה בעליה? <b>ר' יונתן בריה</b> <small>[בנו]</small> של <b>רב יצחק בר אחא שמע לה מן הדא</b> <small>[שמע,</small> למד <small>דבר זה מן</small> הברייתא <small>הזו],</small> ששנינו בברייתא: <b>אין מעברין את השנה,</b> להוסיף לה חודש נוסף (אדר שני) <b>לא בשביעית</b> (בשנת השמיטה) <b>ולא במוצאי שביעית</b> (בשנה השמינית), <b>ואם</b> עברו ו<b>עיברוה</b> — <b>הרי זו מעוברת.</b> ויש לשאול: <b>ו</b>אותו <b>חודש אחד שהוא מוסיף,</b> כלומר, חודש אלול שלולא עיבור השנה היה צריך להיות חודש תשרי של השנה השמינית, האם <b>לא,</b> אין יבול השדות, <b>פטור ממעשרות הוא?</b> והרי שעל ידי תקנת בית דין מופקעת זכות הלויים במעשרות של יבול חודש זה, והפקר בית דין הפקר. ומוסיפה הגמרא לבאר את דברי ברייתא זו: <b>עד כדון</b> <small>[עד כאן]</small> אמרנו שהטעם שאין מעברים את השנה ב<b>שביעית,</b> כדי שלא להרבות בפטור מן המעשרות, ואולם <b>מוצאי שביעית מאי</b> <small>[מה טעם]</small> לא יעברו? <b>אמר ר' בון: שלא לרבות באיסור חדש.</b> שמאחר ועד חודש ניסן של השנה השמינית מסתפקים ביבול התבואה של השנה השישית, וכרגיל אין בו כמות המספיקה ברווח לשנה השמינית, יש למהר ולהתיר את אכילת התבואה שנזרעה בשמינית על ידי הקרבת העומר בששה עשר בניסן, ובודאי שלא לאחרו בהוספת חודש נוסף לפני ניסן. ר' זעירא <b>בשם ר' אלעזר</b> אומר כך: <b>הדא דאת אמר</b> <small>[דברים אלה שאתה אומר]</small> שאין מעברים את השנה בשביעית, נכונים <b>עד שלא התיר רבי להביא ירק מחוצה לארץ לארץ</b> והסתפקו בתבואת הארץ, ומכיון שהיתה זו מצומצמת לא האריכו את שנת השמיטה על ידי עיבורה. <b>אבל משהתיר רבי להביא ירק מחוצה לארץ לארץ</b> והיה להם די מזון, ולא היה צורך בתבואת הארץ, <b>היא שביעית היא של שאר שני שבוע,</b> שדין כל השנים זהה, ויכולים לעבר אף את השביעית.
<b>תני אין מעברין וכו'. אמר ר' מנא: הדא דאת אמר</b> <small>[דברים אלה שאתה אומר]</small> שאין מעברים את השנה השמינית אמורים <b>בראשונה, שהיו השנים כתקנן,</b> והיתה התבואה מבשילה כבר בחודש ניסן וראויה לאכילה ביום הקרבת העומר, <b>אבל עכשיו שאין השנים כתקנן</b> שאין התבואה מבשילה עד לאחר חודש ניסן, ודחיית הקרבת העומר בחודש אינה גורמת לעיכוב השימוש בתבואה החדשה — <b>היא שביעית היא שאר שני שבוע</b> ואין אנו מחלקים ביניהן. <b>תני</b> <small>[שנויה</small> ברייתא<small>]:</small> בית דינו <b>של בית רבן גמליאל עיברוה במוצאי שביעית מיד.</b> שכבר בתשרי של השנה שמינית קבעו שתהא שנה זו מעוברת. שנינו שר' יונתן מוכיח מדברי הברייתא שהפקר בית דין הפקר. ועל כך <b>אמר ר' אבון: אין מן הדא, לית את שמע מינה כלום</b> <small>[אם מכאן</small> אתה מביא ראיה, <small>אין אתה יכול ללמוד ממנה דבר].</small> שכן עיבור השנה אינו תקנת חכמים, אלא מן התורה. שנאמר <b>"שמור את חדש האביב"</b> (דברים טז, א), לומר: <b>שומריהו ש</b>חודש (עונת) האביב <b>יביאו בחידושו</b> בזמן חידוש חודש ניסן של שנת הלבנה (שהיא קצרה בכאחד עשר יום משנת החמה). ואם מתברר שחג הפסח יהיה מוקדם מידי בגלל ההבדל שבין שנת החמה לשנת הלבנה, מעברים אותה שנה בכל זמן שיהיה. וכיון שעיבור השנה מן התורה הוא, אם יעברו את שנת השמיטה יהא החודש הנוסף פטור ממעשרות מן התורה. ואולם אין מכך ראיה למקרה שהפקירו חכמים תבואתו של אדם כדי לעונשו ולקונסו, שבכגון זה יתכן שאין התבואה נפטרת ממעשר.
<b>והיידא אמרה דא</b> <small>[ו</small>ברייתא <small>זו אומרת אותו דבר]</small> ששדה שהופקרה על ידי בית דין מכוח הפקר בית דין פטורה מן המעשרות. ששנינו: <b>גדיש שלא לוקט תחתיו,</b> שעשו את הגדיש על מקום שעדיין לא ליקטו העניים את שבלי הלקט ממנו, ושיבולים אלה שייכות לעניים, <b>כל</b> השיבולים <b>הנוגעות</b> <b>בארץ</b> — <b>הרי הן של עניים</b> ופטורות מן המעשר. ומשמע שאפשר לתקן תקנה כזו שלא יפרישו מעשר על פי תקנת חכמים. ואמר ר' אמי <b>בשם ר' שמעון בן לקיש:</b> משנה זו שיטת <b>בית שמאי היא</b> הסבורים ש"הפקר לעניים — הפקר (משנה פאה פו מ"א), ולכן יכולים חכמים לקבוע שיש דין לקט אף על השבלים שאינן לקט והרי זה כאילו הפקירום לעניים, ולשיטתם הוא הפקר גמור הפוטרן מן המעשר. <b>דאי</b> <small>[שאם]</small> <b>כ</b>דעת <b>בית הלל,</b> הסבורים שהפקר לעניים בלבד אינו הפקר (שם) אף שהתירו ל<b>עניים</b> שיהיו <b>אוכלים</b> מכל השיבלים שנגעו בארץ ואף מאלו שלא היו מן הלקט <b>ו</b>אולם הריהם <b>מעשרין</b> אותן, ובלא מעשר אינם רשאים לאוכלן, וכאן נאמר שאינם מעשרים כלל. <b>ואמר ליה</b> <small>[לו]</small> <b>ר' יוסי</b> לר' אמי: <b>שמענו</b> שלא כדבריך, <b>שהוא פטור ממעשר</b> ל<b>דברי הכל,</b> ואף לשיטת בית הלל. וטעם הדבר: <b>משום קנסא</b> <small>[קנס].</small> שקנסו חכמים את מי שהגדיש תבואתו במקום הלקט שכל מה שנמצא סמוך לקרקע יהיה בגדר הפקר, והפקר פטור ממעשר.

Halakhah 3

<big>א הלכה ג משנה</big> ושבים לעסוק בענין השקלים. <b>בחמשה עשר בו</b> בחודש אדר <b>שולחנות</b> של חלפני מעות <b>היו יושבין במדינה</b> לעסוק בענין השקלים. <b>בעשרים וחמשה ישבו</b> השולחנים <b>במקדש.</b> ו<b>משישבו</b> השולחנים <b>במקדש התחילו</b> בית דין <b>למשכן,</b> ליטול כמשכון מחפצי כל מי שלא נתן מחצית השקל עד אותה שעה. ו<b>את מי ממשכנין?</b> — <b>לוים וישראלים וגרים ועבדים משוחררים</b> (עבדים כנענים ששוחררו), <b>אבל לא</b> את ה<b>נשים ועבדים</b> כנענים <b>וקטנים. וכל קטן שהתחיל אביו לשקול על ידו</b> (לתת מחצית השקל עבורו), אף שאינו חייב בכך — <b>שוב אינו פוסק</b> מלתת עבורו מחצית השקל מכאן והלאה. ו<b>אין ממשכנין את הכהנים,</b> אף שמן הדין הם חייבים במחצית השקל כאחרים, <b>מפני דרכי שלום.</b> <b>אמר ר' יהודה, העיד בן בוכרי ביבנה: כל כהן ששוקל</b> (שנותן מחצית השקל) אף שאינו חייב לעשות כן, <b>אינו</b> נחשב כ<b>חוטא.</b> ומוסיף ר' יהודה: <b>אמר לו רבן יוחנן בן זכאי</b> לבן בוכרי: <b>לא כי</b> <small>[כך]</small> הדין, <b>אלא כל כהן שאינו שוקל</b> — נחשב כ<b>חוטא.</b> שלדעתו הכהנים חייבים לתת מחצית השקל. <b>אלא שהכהנים</b> שאינם שוקלים <b>דורשים מקרא זה לעצמן</b> לתועלת עצמם. שכן אמרה תורה <b>"וכל מנחת כהן כליל תהיה לא תאכל"</b> (ויקרא ו, טז), ו <b>הואיל ועומר ושתי הלחם ולחם הפנים</b> שהם מן המנחות, גם <b>שלנו (הם),</b> שהרי הם נעשים גם מתרומת שקלינו, <b>היאך</b> (איך) הם <b>נאכלין?</b> ועל כן ודאי שאין לנו לתת מחצית השקל. אכן אין טענתם נכונה, שמאחר והמנחות הללו נעשות משקלי כל ישראל, אף ששקלי הכהנים בתוכם, אינן נחשבות כמנחת כהנים האסורה באכילה.
<big>ב גמרא</big> משנתנו מונה את אלה שאין ממשכנים אותם על מחצית השקל, ובכלל זה ש<b>אין ממשכנין את הקטנים.</b> ומדייקים: <b>הא</b> <small>[הרי]</small> <b>לתבוע</b> מחצית השקל מן הקטנים — <b>תובעין.</b> ומגבילים דין זה: <b>הדא דתימר</b> <small>[</small>דין <small>זה שאתה אומר]</small> שתובעים מהם אף שאין ממשכנים אותם הוא דווקא <b>ב</b>קטן (עד גיל עשרים שהוא מן התורה זמן החיוב במחצית השקל) <b>שהביא שתי שערות,</b> שחיובו אז מדרבנן. <b>אבל אם לא הביא שתי שערות</b> — <b>לא בדא</b> <small>[לא בזה,</small> כך, הדין<small>],</small> שאף אין תובעים אותם, לפי שאינם חייבים כלל. <b>ולמשכן</b> — <b>אין ממשכנין אף על פי שהביא שתי שערות,</b> כל עוד אינו בן עשרים. שנינו במשנה כי אין ממשכנים את הכהנים מפני דרכי שלום.
 ואומרים כי בענין זה <b>כיני מתניתין</b> <small>[כך הוא</small> שנוי <small>בברייתא]:</small> <b>אין ממשכנין את הכהנים מפני דרך הכבוד,</b> שראוי  לנהוג בהם כבוד, ויש להימנע מבזיונם. וזו משמעות "דרכי שלום" ששנינו במשנה.
עוד שנינו במשנה כי <b>אמר ר' יהודה</b> ש<b>העיד</b> בן בוכרי כי כהן השוקל אינו חוטא, ואת דברי ר' יוחנן לבן בוכרי כי כהן שאינו שוקל — חוטא. <b>אמר ר' ברכיה: טעמא</b> <small>[הטעם]</small> של <b>רבן יוחנן בן זכאי:</b> שנאמר <b>"זה יתנו</b> כל העובר על הפקודים מחצית השקל בשקל הקודש" (שמות ל, יג), "זה" הוא בגימטריא שתים עשרה — <b>שנים עשר שבטים יתנו,</b> ובכלל זה שבט לוי, והכהנים בתוכם. ובהסבר השיטות אמר <b>ר' טבי בשם רב המנונא, כן משיבין חכמים לר' יהודה</b> על שיטת בן בוכרי: הלא דין הוא ש<b>חטאת יחיד</b> כשאינה ניתנת להקרבה (ראה מעילה י, ב) דינה שהיא <b>מתה</b> (בהכנסתה למקום סגור ומניעת מזון ומים ממנה), אבל <b>אין חטאת צבור מתה.</b> ובדומה להבדל שבין החטאות השונות, יש הבדל גם בין המנחות, ש<b>מנחת היחיד קריבה כליל</b> על גבי המזבח, <b>ואין מנחת הצבור</b> (עומר, שתי הלחם ולחם הפנים הבאות מתרומת השקלים) <b>קריבה כליל,</b> אלא הריהי נאכלת. ואם יתנו הכהנים מחצית השקל, תיחשבנה איפוא מנחות אלה למנחת כהן (האסורות באכילה), ונמצא כי בתת הכהן מחצית השקל הריהו גורם שתיאכלנה המנחות הללו באיסור. ותמהים:  <b>וקשיא</b> <small>[וקשה]</small> איך יכולים להקשות על ר' יהודה, וכי <b>משיבין</b> (מקשים) <b>לאדם</b> מ<b>דבר שאינו מודה בו?</b> <b>דתנן</b> <small>[ש</small>הרי <small>שנינו</small> במשנה<small>]</small> <b>שאין חטאת צבור מתה.</b> ואולם <b>ר' יהודה אומר: תמות.</b> והרי שלדעתו אין הבדל בין חטאת הציבור לחטאת היחיד, וכפי שאין לדמות לדעתו חטאת לחטאת כך אין לדמות מנחת יחיד למנחת רבים, ואין הדברים איפוא סותרים את שיטתו! ומעירים:  <b>והוא</b> ר' יהודה, <b>מותיב לן</b> <small>[משיב לנו]</small> על קושיית חכמים על שיטתו מהברייתא: וכי <b>זו לא נדבת יחיד היא?</b> שכן כשנותן את מחצית שקלו אינו מתכוין לכוללה לגמרי עם שאר נדבות הציבור, ובמידה מסויימת הריהי נותרת כנדבת היחיד (שדינו שלכתחילה אינו נותן, ואולם אם נתן אינו נחשב כחוטא). <b>ואינון מתיבין ליה</b> <small>[והם,</small> חכמים <small>משיבים לו]:</small> מ<b>כיון שנמסרה</b> מחצית שקלו <b>לצבור</b> — <b>כמי שהוא נדבת צבור.</b> ומעירים כי מצאנו במקום אחר מחלוקת שעיקרה כשיטות התנאים במחלוקת זו. ששנינו, <b>כתיב</b> <small>[נאמר]:</small> "זה יתנו <b>כל העובר על הפקודים</b> מחצית השקל בשקל הקודש" (שמות ל, יג). ונחלקו <b>ר' יהודה ור' נחמיה</b> בפירוש הדברים. <b>חד אמר</b> <small>[אחד</small> מהם <small>אמר,</small> פירש<small>]:</small> <b>כל</b> מי <b>דעבר בימא</b> <small>[שעבר בים]</small> הוא <b>יתן,</b> כלומר, כל ישראל. <b>וחרנא</b> <small>[והאחר]</small> <b>אמר:</b> <b>כל</b> מי <b>דעבר על פיקודייא</b> <small>[שעבר</small> בעצמו לפני משה <small>על הפקודים]</small> לצורך המנין (הישראלים) — <b>יתן,</b> ואלה שלא נפקדו עם שאר ישראל אלא נמנו בעצמם (הכהנים והלויים) — לא יתנו. ומסבירים:  <b>מאן דאמר</b> <small>[מי שאמר]</small> <b>כל</b> מי <b>דעבר בימא</b> <small>[שעבר בים]</small> <b>יתן</b> — <b>מסייע לרבן יוחנן בן זכאי</b> שאומר שגם הכהנים חייבים לתת, ו<b>מאן דאמר</b> <small>[מי שאמר]</small> <b>כל</b> מי <b>דעבר על פיקודייא</b> <small>[שעבר על הפקודים]</small> <b>יתן</b> — <b>מסייע לבן בוכרי.</b>

Halakhah 4

<big>ג הלכה ד משנה</big> <b>אף על פי שאמרו</b> במשנה הקודמת כי <b>אין ממשכנין נשים ועבדים וקטנים</b> שאינם רוצים לתת מחצית השקל, <b>אבל אם שקלו</b> (נתנו מחצית השקל) מרצונם — <b>מקבלין מידן.</b> אבל <b>הנכרי והכותי</b> (השומרוני) <b>ששקלו</b> כדי להיות שותפים לקרבנות הציבור — <b>אין מקבלין מהן. ו</b>כן <b>אין מקבלין מידם</b> מהנכרי והכותי <b>קני זבין וקני זבות וקני יולדות</b> (שהם קרבנות העוף המובאים לטהרת טמאים אלו) <b>וחטאות ואשמות.</b> <b>זה הכלל: כל</b> דבר <b>שנידר ונידב,</b> שאפשר לתת אותו בנדר או בנדבה למזבח — <b>מקבלין</b> גם <b>מידן</b> של הנכרים והכותים, ו<b>כל שאינו נידר ונידב</b> למזבח, אלא הוא חובה על ישראל — <b>אין מקבלין מידן. וכן מפורש על ידי עזרא,</b> שכאשר רצו הכותים לסייע לישראל בבנין הבית השני, דחו אותם ישראל, <b>שנאמר: "לא לכם ולנו לבנות בית לאלהינו</b> כי אנחנו לבדנו יחד נבנה לה' אלהי ישראל" (עזרא ד, ג). <big>א</big> ודין נוסף: <b>ואלו שחייבין בקלבון</b> (מטבע קטנה שמוסיפים למחצית השקל כדי לכסות את ההוצאות): כל שהם חייבים במחצית השקל, <b>לוים וישראלים וגרים ועבדים</b> כנענים <b>משוחררים, אבל לא כהנים ונשים ועבדים</b> כנענים <b>וקטנים.</b> <b>השוקל</b> (הנותן מחצית שקל) עבור אחד מהפטורים ממחצית השקל, וכגון <b>על יד</b> (עבור) <b>כהן,</b> או <b>על יד האשה, על יד עבד, על יד קטן</b> — <b>פטור</b> מן הקלבון. <b>ואם שקל על ידו ועל יד חבירו,</b> שנותן שקל שלם בשבילו ובשביל חבירו החייב במחצית השקל — <b>חייב בקלבון אחד. ור' מאיר אומר:</b> צריך לתת <b>שני קולבנות.</b> דין נוסף: <b>הנותן</b> לגבאי השקלים <b>סלע</b> (שקל) <b>ונוטל שקל</b> (מחצית השקל) כעודף — <b>חייב שני קולבנות.</b> <b>השוקל על יד עני</b> או <b>על יד שכינו</b> או <b>על יד בן עירו</b> — הרי זה <b>פטור</b> מן הקלבון, שלא חייבו חכמים בקלבון אלא כשנותן אדם מממונו שלו לתשלום חובתו שלו, ולא כשנותן מממונו עבור חובת חבירו. <b>ואם הלוון,</b> שנתן להם את הכסף הזה כהלוואה ולא כמתנה — הרי הוא <b>חייב</b> בקלבון. שכיון שהם חייבים לפרוע לו הלוואה זו, הרי זה כמו שנתן לתשלום חובתם משלהם. <b>האחין השותפין,</b> כלומר, כאשר חילקו לגמרי את ירושת אביהם, אף אם נשתתפו שוב לאחר מכן, <b>ש</b>אם הם נותנים שקל שלם לתשלום מחצית השקל של שניהם, הריהם <b>חייבין בקלבון</b> כמו כל שני אנשים הנותנים שקל שלם עבור שניהם — הריהם <b>פטורין</b> אז <b>ממעשר בהמה.</b> כי כיון שחילקו לגמרי את הירושה נחשבים הם כאילו קנו את הצאן מאדם אחר, והקונה פטור ממעשר בהמה. <b>וכש</b>לא חילקו ביניהם את הירושה, שעדיין הם <b>חייבין במעשר בהמה,</b> כיון שהעדר נשאר כמות, וכאילו עדיין של אביהם הוא, וצריך לעשר אותו, הריהם <b>פטורין</b> אז <b>מן הקלבון,</b> שהרי זה כאחד שנותן עבורו ועבור חבירו. <b>וכמה הוא</b> <b>קלבון?</b> כמה צריך לתת לקלבון בפועל? <b>מעה כסף,</b> אלו <b>דברי ר' מאיר. וחכמים אומרים:</b> רק <b>חצי מעה.</b>
<big>ב גמרא</big> שנינו במשנה: ש<b>אף על פי שאמרו</b> שאין ממשכנים את הקטנים על מחצית השקל, ואולם אם שקלו מקבלים מידם. ושואלים: ממה שאמר התנא שאם שקלו מקבלים מידם משמע: <b>הא</b> <small>[הרי]</small> <b>לתבוע</b> מהם מלכתחילה שיתנו מחצית השקל — <b>אין תובעין.</b> וממה שאמר בתחילה שאין ממשכנים אותם משמע שלתבוע מהם — תובעים, ואיך <b>הכא את אמר</b> <small>[כאן,</small> בתחילתה <small>אתה אומר]</small> ש<b>תובעין,</b> <b>והכא את אמר</b> <small>[וכאן,</small> בסופה <small>אתה אומר]</small> ש<b>אין תובעין?!</b> ומשיבים: יש לחלק בקטנים, <b>כאן</b> ששנינו שתובעים את הקטן — הרי זה <b>ב</b>קטן <b>שהביא שתי שערות</b> (ואף שהוא יותר מבן שלוש עשרה הריהו נחשב כקטן, שלענין מחצית השקל גדול הוא מבן עשרים שנה), <b>וכאן</b> ששנינו שאין תובעים את הקטן — הרי זה <b>בש</b> עדיין <b>לא הביא שתי שערות.</b>
 <big>ג</big> שנינו במשנה ש<b>הנכרי והכותי</b> ששקלו אין מקבלים מידם. ואין מקבלים מידם קיני זבים וזבות ויולדות ולא חטאות ואשמות, ולא כל דבר שאינו נידר ונידב. <b>אמר ר' בא:</b> משנתנו האומרת שאין מקבלים מידם הן לענין שקלים והן לענין קרבנות חובה, מתייחסת לכותים, ו<b>תיפתר</b> <small>[תוסבר]</small> משנה זו <b>כמאן דאמר</b> <small>[כ</small>דעת <small>מי שאומר]</small> ש<b>כותי</b> דינו <b>כנכרי. דאתפלגין</b> <small>[ש</small>כן <small>נחלקו חכמים]</small> בענין זה. ששנינו: <b>כותי</b> דינו <b>כנכרי</b> אלו <b>דברי רבי.</b> ואילו <b>רבן שמעון בן גמליאל אומר: כותי</b> דינו <b>כישראל לכל דבר.</b>
<b>אמר ר' לעזר:</b> אין כן הדבר, אלא בתחילת דבריה בענין השקלים מתייחסת המשנה הן לנכרים והן לכותים. ורק סוף <b>מתניתין</b> <small>[משנתנו]</small> שאין מקבלים מידם קרבנות חובה מדברת <b>בנכרים</b> בלבד, <b>הא</b> <small>[הרי]</small> <b>בכותים</b> היא <b>לא</b> עוסקת. והדין לענין זה יהיה תלוי במחלוקת אם דינם כישראל או כנכרים. <b>ותני כן</b> <small>[ו</small>אכן <small>שנויה</small> ברייתא כמו <small>כן].</small> ששנינו: נאמר "אדם כי יקריב מכם קרבן" (ויקרא א, ב), <b>"אדם"</b> — הרי זה בא <b>לרבות את הגרים,</b> שאינם מזרע ישראל אבל בוודאי הם בגדר אדם. <b>"מכם"</b> שהוא לשון מיעוט — בא <b>להוציא את המומרים</b> (שפרשו מן היהדות בשלמות או בחלקה), והרי שגם הכותים יכולים להביא קרבנות חובה שהם בכלל כל הגרים. ומעירים:  <b>מתניתין פליגי</b> <small>[משנתנו חולקת]</small> <b>על ר' אלעזר,</b> שכן שנינו בה: <b>אין מקבלין מידם</b> (מיד הנכרי והכותי) <b>קני זבין וזבות</b> ו<b>קני יולדות.</b> ויש לשאול: <b>וכי יש קני זבין וזבות בנכרים?</b> שכיון שאין בהם דיני טומאת וטהרת זיבה ויולדת, אין מובן לקבלת קרבנות לטהרתם מאלה. <b>אלא</b> ודאי ש<b>רישא</b> <small>[ההתחלה]</small> העוסקת בענין השקלים מדברת <b>בנכרים וסיפא</b> <small>[והסוף]</small> העוסקת בשאר קרבנות חובה מדברת <b>בכותים,</b> שהם שומרים (לפי הבנתם) דינים אלו. ומסכמים: <b>כן הוא</b> באמת, <b>רישא</b> <small>[תחילתה]</small> של המשנה מדברת <b>בנכרים וסיפא</b> <small>[וסופה]</small> <b>בכותים.</b>
<b>אמר ר' יוחנן: בתחלה,</b> כשבונים את בית המקדש מתחילה, <b>אין מקבלים מהן</b> מן הגויים או הכותים <b>לא דבר מסוים,</b> כלומר, חפץ שיישאר כמות שהוא, <b>ולא דבר שאינו מסוים</b> כגון כסף או חומר אחר שיכנס לבנין ולא יהיה ניכר. <b>ובסוף</b> אחרי שהבנין בנוי ומישהו מהם בא לתת נדבה — <b>מקבלין מהן דבר שאינו מסוים, ואין מקבלין מהן דבר מסוים.</b> ואילו <b>ר' שמעון בן לקיש אמר: בין בתחילה בין בסוף</b> — <b>אין מקבלין מהן לא דבר מסוים ולא דבר שאינו מסוים.</b> ומעירים: <b>מתניתין פליגי</b> <small>[הברייתא חולקת]</small> <b>על</b> דברי <b>רבי יוחנן,</b> ששנינו בברייתא מפורש ש<b>אין מקבלין מהן הקדש ונדבה לבדק הבית,</b> ומשמע שאין הבדל בין בתחילה לבין בסוף, ובין דבר מסויים לדבר שאינו מסויים, ושלא כדעת ר' יוחנן! ומשיבים: <b>פתר לה</b> <small>[היה</small> ר' יוחנן <small>פוטר</small> עונה על כך<small>]</small> שהברייתא אכן מדברת <b>בין בתחלה בין בסוף,</b> <b>ובלבד,</b> כלומר, אבל היא מדברת דווקא ב<b>דבר מסוים,</b> ולפיכך אין הדברים סותרים את דברי ר' יוחנן. אמרנו ש<b>ר' שמעון בן לקיש אמר</b> ש<b>בין בתחלה ובין בסוף אין מקבלין מהם לא דבר מסוים</b> ולא דבר שאינו מסוים. ומעירים: מתניתין פליגי <small>[המשנה חולקת]</small> <b>על ר' שמעון בן לקיש, דתני</b> <small>[ששנינו]</small> במשנה במסכת ערכין (ה, ב): <b>הכל שוין</b> (מסכימים) <b>שהן</b> הגויים <b>נודרין ונידרין.</b> שגוי שאמר "דמי עלי" או שאמר ישראל עליו "דמי גוי זה עלי" — הריהו חייב לתת את דמיו לבית המקדש לבדק הבית, והרי שמקבלים מהם, ושלא כדעת ריש לקיש! ומשיבים: ריש לקיש <b>פתר לה</b> <small>[מפרש אותה,</small> את דברי המשנה שם<small>]</small> לא בנדר לבדק הבית אלא כאשר נדר הגוי להביא קרבן <b>עולה,</b> ובכך הכל מודים שהוא רשאי לנדור. ותמהים:  <b>ניחא</b> <small>[נוח לנו,</small> מובן הדבר<small>]</small> ש<b>"נודרין"</b> יכול אתה לפרש כמתייחס לנדר <b>עולה,</b> שאם נדרו עולה מקבלים מהם, אבל <b>"נידרין"</b> ודאי אינך יכול לפרש כמתייחס ל<b>עולה,</b> שכן איך יכול ישראל לחייב את הגוי בהבאת עולה בהדרתו אותו! <b>לא, אלא</b> צריכים לומר שכוונת הדברים כך: מדובר באופן <b>כשאמר ישראל "הרי עלי עולה" ושמע נכרי ואמר "מה שאמר זה</b> — <b>עלי",</b> וכיון שלא נדר מעצמו אלא קשר את עצמו בנדר של אחר, הריהו נחשב כנידר. ושואלים:  <b>ו</b>אם אכן הכוונה שהריהו מביא עולה, וכי <b>אינו מביא עמו נסכים?</b> הרי קרבן עולה בא עם נסכים. ומאחר שכך הוא, <b>ו</b>כי <b>מותר נסכים</b> (מה שנשאר מהכסף של נסכים) <b>לא לכלי שרת אינון</b> <small>[הם</small> הולכים<small>],</small> שכך הלכה שזה ייעודם, ו<b>נמצא</b> אם כן ש<b>מביא</b> הגוי <b>דבר מסויים,</b> שכן כלי שרת הם דבר מסויים! <b>התיב</b> <small>[השיב]</small> <b>רבי יוסי בר ר' בון: והא תנינן</b> <small>[והרי</small> בדומה לכך <small>שנינו]</small> במשנה בערכין (פ"א מ"ב) שלדעת ר' מאיר הגויים <b>נערכין ועורכין,</b> ואף בענין זה יש לתמוה: וכי <b>לא לבדק הבית</b> הולכים כספי הערכים, ונמצא אם כן שהם נותנים בין דבר בין מסויים בין שאינו מסויים! אלא <b>אינון</b> <b>היך מה דאת אמר תמן</b> <small>[הם כמו שהם אומרים,</small> סבורים <small>כמו שאמרת שם</small> במקום אחר<small>]</small> כי כשהגוי נותן מעות למקדש בכל דרך שהיא, <b>לשמים הוא מתכוין,</b> לתת מתנה לשמים, לשמו של הקדוש ברוך הוא, ולא לשימוש מסויים בבית המקדש, <b>ו</b>לאחר שנתנם — <b>מאיליהן הן באין לבדק הבית.</b> שלאחר שמקבלים ממנו את הכסף הזה, מפנים אותו לשימושים שונים לצרכי גבוה. אבל אי אפשר לומר שזו מתנה ישירה מאותו נכרי לבדק הבית. וכמו <b>כן את אמר אף הכא</b> <small>[כך אתה אומר גם כאן]</small> בענין מותר נסכי הגוי, כי כאשר הוא מביא מעות לנסכים — <b>לשמים הוא מתכוין,</b> <b>ומאיליהן הן באין לבדק הבית.</b> ומכיון שכך, אפשר לקבל מן הגוי המביא עולה גם את נסכיה אף שמותר הנסכים הולך לכלי שרת, שהרי לא נדר לכך במפורש. ושואלים:  <b>מה עבד לה</b> <small>[מה עושה עם זה]</small> <b>ר' שמעון בן לקיש,</b> כיצד הוא מפרש את דבריו אף שהם סותרים את דברי המשנה? ומסבירים: הוא <b>פתר לה</b> <small>[מפרש זאת]</small> שהוא משום שהגבילו את בנין בית המקדש לישראלים בלבד, וכנאמר בספר עזרא ביחס לכותים, שהזהיר עזרא את צרי יהודה: <b>"לא לכם ולנו לבנות בית לאלהינו</b> כי אנחנו יחד נבנה בית לאלהינו" (עזרא ד, ג). <b>ר' חזקיה אמר</b> ש<b>ר' סימון שאל,</b> כלומר, הציע: <b>מעתה</b> שלאור דברי הפסוק בעזרא אין מקבלים מן הגוים תרומות לבדק הבית, אף <b>אין מקבלין מהן</b> גם <b>לאמת המים</b> שהיתה עוברת בירושלים, או <b>לחומות העיר ומגדלותיה, על שם שנאמר</b> שאמר נחמיה לסנבלט ולשאר הכותים: "אלוקי השמים הוא יצליח לנו ואנחנו עבדיו נקום ובנינו, <b>"ולכם אין חלק</b> וצדקה וזכרון בירושלים" (נחמיה ב, כ).
<big>א</big> <b>מתניתא</b> <small>[</small>ב<small>משנתנו]</small> הובאה מחלוקת בענין הנותן סלע שלם עבורו ועבור חבירו, שלדעת התנא קמא הריהו חייב בקלבון אחד, ולדעת <b>ר' מאיר</b> שני קלבונות. ובהסבר שיטת ר' מאיר אומרים שכך <b>אמר ר' מאיר,</b> זהו טעמו: <b>כשם ששקלו</b> של אדם חייב בו מן ה<b>תורה, כך</b> גם <b>קלבנו</b> חייב בו מן ה<b>תורה.</b> ולכן <b>קסבר</b> <small>[סבור]</small> <b>ר' מאיר: בנותן שקלו שלם</b> (כשהוא נותן שקל בדיוק, מחציתו לחובת עצמו ומחציתו לחובת חבירו) <b>שהוא חייב בקלבון</b> אחד לכל אחד משני החצאים, כלומר, שני קלבונות. ש<b>אמר ר' מאיר:</b> כשצווה משה על חובת נתינת מחצית השקל, <b>כמין מטבע של אש הוציא הקדוש ברוך הוא מתחת כסא כבודו והראהו למשה ואמר לו "זה יתנו"</b> (שמות ל, יג), וכוונתו: <b>כזה,</b> בנפחו ומשקלו, <b>יתנו</b> (בשל מתכת). וכיון שאין משקלן של מטבעות זהה, ויתכן שתהיינה חלקן קטנות במשהו מזו שהראה למשה, צריך להוסיף על נתינתם משהו, וזהו הקלבון.
שנינו במשנה שכאשר <b>נתן סלע</b> (שני חצאי שקלים. ראה עיונים ד,א ד"ה הנותן סלע ונוטל שקל) כדי <b>ליטול</b> <b>שקל</b> (מחצית השקל) כעודף — <b>חייב</b> לתת <b>שני קולבונות. אמר ר' אלעזר:</b> דברי <b>ר' מאיר היא, דתניא: אלו חייבין בקלבון</b> הנותן סלע ונותן שקל, שלדעת חכמים נותן <b>קלבון אחד. ו</b>אילו <b>ר' מאיר אמר:</b> שנותן <b>שני קולבנות.</b> והרי ששיטת ר' מאיר היא שכשנותן סלע ונוטל שקל חייב שני קולבנות. <b>ומר</b> <small>[ואמר]</small> <b>רב</b> על כך: לא כן, אלא פיסקה זו במשנתנו <b>דברי הכל היא.</b> שהכל סבורים כפי ש<b>אמר</b> וכשיטתו של <b>ר' מאיר,</b> שכאשר הוא נותן שקל שלם על מנת לקבל את מחציתו בחזרה, הריהו צריך לתת קולבון <b>אחד</b> בשביל ה<b>שקל</b> (מחצית השקל) <b>שהוא נותן</b> למקדש כשהוא משאירו אצל השולחני, <b>ואחד</b> בשביל ה<b>שקל שהוא נוטל</b> ממנו כעודף, <b>ו</b>עוד קולבון בשביל ה<b>אחד לדברי תורה,</b> מצד דין התורה, משום הכרע. ומוסיפים: נמצא אם כן ש<b>על דעתיה</b> <small>[דעתו]</small> של <b>רב שלשה קולבנות אינון</b> <small>[הם].</small> וכסיוע להנחה זו שזוהי דעת רב בשיטת ר' מאיר מביאים כי <b>אתא</b> <small>[בא]</small> <b>ר' ירמיה</b> בשם <b>ר' שמואל בר רב יצחק בשם רב</b> ואמר במפורש: <b>שלשה קולבנות אינון</b> <small>[הם]:</small> <b>אחד שקל שהוא נותן ואחד שקל שהוא נוטל ואחד לדבר תורה.</b>
<big>ב</big> מן המשנה משמע ששותפות מסוג מסויים בין האחים בירושת אביהם מחייבתם בקלבון ופוטרתם ממעשר בהמה, ושותפות אחרת מחייבתם במעשר בהמה ופוטרתם מקלבון. ומפרטים: <b>האחין והשותפין שחייבין בקלבון ופטורין ממעשר בהמה,</b> באיזה אופן מדובר? — <b>בשחלקו</b> את נכסי אביהם שנפלו לפניהם בירושה, <b>ו</b>אחר כך <b>חזרו ונשתתפו,</b> ושותפותם איפוא שלא מכח הירושה אלא שותפות רגילה, שכיון שהם כשותפים רגילים הריהם חייבים בקלבון, ופטורים ממעשר. שמיעטה התורה את השותפים ממעשר (כמבואר במסכת בכורות נו,ב). ומאידך, אלו <b>שחייבין במעשר בהמה</b> הרי הם <b>פטורין מן הקלבון</b> באיזה אופן מדובר? — <b>בשלא חלקו</b> את ירושת אביהם ביניהם כל עיקר, ושותפותם מחמת הירושה היא, והרי זה כאילו אביהם עדיין בעל הנכסים וכאילו הוא הנותן את מחצית השקל עבורם. וכבר שנינו שכשנותן משלו עבור אחר — פטור מן הקלבון. ואולם הריהם חייבים במעשר בהמה, שכיון שלא חלקו נשארות הבהמות כאילו בחזקת אביהם, ולכך הריהם חייבים במעשר בהמה.
<b>אמר ר' לעזר: והן,</b> זהו דווקא כ<b>שחלקו</b> ביניהם את הבהמות <b>גדיים כנגד תיישים ותיישים כנגד גדיים.</b> שירשו מאביהם גדיים ותיישים ונטל אחד את התיישים והאחר את הגדיים. שכיון שמעיקרו ירש כל אחד מהם באלה ובאלה, הרי כשנוטל כל אחד מהם מין אחד בלבד הריהו כמוכר לשני את חלקו במין השני, וכשחזרו ונשתתפו הריהם כשני זרים שנשתתפו ביניהם, וכבר שנינו שהשותפים פטורים ממעשר בהמה. <b>אבל אם חלקו גדיים כנגד גדיים ותיישים כנגד תיישים,</b> שנטל כל אחד מהם בחלקו חלק מן התיישים וחלק מן הגדיים, וכעיקר דין ירושה, אנו אומרים: <b>הוא חלקו משעה הראשונה</b> ולמעשה לא היה פה ענין של קנין מחייב כלל. וכאשר הם חוזרים ומשתתפים חזרו הנכסים למעמדם הקודם, כשותפות של יורשים טרם חלוקה, והריהם חייבים במעשר בהמה, כבנכסים של אדם אחד. <b>אמר ר' יוחנן:</b> לא כן, אלא <b>אפילו חלקו גדיים נגד גדיים ותיישים נגד תיישים, כלקוחות הן</b> נידונים, וכאילו מכרו האחד לשני חלק מירושתו <b>ו</b>לפיכך הריהם <b>פטורין מן המעשר</b> בהמה. <b>כההוא דתנינן תמן</b> <small>[כמו ששנינו</small> במשנה <small>שם]</small> במסכת בכורות (פ"ט מ"ג): <b>הלקוח</b> מה שאדם קונה, או <b>שניתן לו במתנה</b> — <b>פטור ממעשר בהמה.</b> ואף בעניננו כיון שכל אחד מהאחים נחשב כקונה מאחיו חלק מן הבהמות וכמוכר לו חלק מהאחרות — הריהם פטורים ממעשר בהמה. שנינו במשנה שני אופנים: האחד, שבו חייבים במעשר בהמה ופטורים מן הקולבון, והאחר, שבו חייבים בקולבון ופטורים ממעשר בהמה. ובענין זה <b>ר' חייא אמר</b> ש<b>ר' ירמיה בעי</b> <small>[שאל]:</small> <b>ולמה לית נן אמרין</b> <small>[ולמה אין אנו אומרים]</small> אופנים נוספים: <b>פעמים שהן חייבין בזה ובזה,</b> גם בקולבון וגם במעשר בהמה, <b>ופעמים שהם פטורים מזה ומזה,</b> ממעשר בהמה ומקלבון. ו<b>היך עבידא</b> <small>[כיצד נעשה]?</small> כלומר, במה מדובר? אם <b>חלקו</b> שני הבנים ביניהם את שאר <b>הנכסים</b> וחזרו ונשתתפו בהם אבל <b>לא חלקו</b> ביניהם את <b>הבהמה</b> (הבהמות) כלל, — הרי הם <b>חייבין בזה ובזה.</b> שכן ביחס לנכסים הריהם כשאר שותפים, והשותפים חייבים בקלבון. ואילו ביחס לבהמות, כיון שלא חלקו בהן הריהן נחשבות כשל אדם אחד ("תפוסת הבית", שהן עדיין כשל האב), ולכן הריהם חייבים במעשר בהמה. ולעומת זאת, אם <b>חלקו</b> ביניהם את <b>הבהמה,</b> וחזרו לאחר מכן והשתתפו בהן <b>ולא חלקו</b> ביניהם <b>את הנכסים</b> — הריהם <b>פטורים מזה ומזה.</b> שלגבי הבהמות הריהם כשאר שותפים שאינם חייבים במעשר בהמה, ואילו לגבי הנכסים הריהם עדיין כשל אדם אחד, ולפיכך הריהם פטורים מקלבון. ובענין זה <b>אמר ר' מנא: הדא דאת אמר</b> <small>[זה שאתה,</small> ר' ירמיה <small>אומר]</small> שכאשר חילקו ביניהם את הנכסים ולא את הבהמות, ולאחר מכן חזרו ונשתתפו בנכסים שהריהם חייבים בקלבון, זהו דווקא <b>בשלא היתה הבהמה רוב</b> הנכסים, אלא שאר הנכסים היו הרוב. <b>אבל אם היתה הבהמה רוב</b> הנכסים — <b>הן הן</b> הבהמות, נחשבות כ<b>עיקר</b> ה<b>נכסים,</b> וכיון שלא חילקו ביניהן את הבהמות, אף שחילקו את שאר הנכסים, הרי זה כאילו לא חילקו כלל, והריהם פטורים מן הקלבון. שנינו במשנה שכל עוד לא חילקו האחים ביניהם את ירושת אביהם, הריהם חייבים במעשר בהמה ופטורים מן הקלבון. ובענין זה <b>ר' אבין אמר</b> ש<b>ר' שמי בעי</b> <small>[שאל]</small> את השאלה הבאה: <b>מפני ש</b>החמרתם ו<b>עשיתן</b> (החשבתם) את האחים <b>כאדם אחד אצל</b> (ביחס) ל<b>מעשר בהמה,</b> שכיון שלא חילקו נחשבות הבהמות כשל אדם אחד, האב, וחייבות במעשר, <b>את</b> <small>[אתה]</small> מיקל עליהם ו<b>פוטרו מן הקלבון?</b> החמר עליהם גם בענין זה והחשיבם כסתם שותפים החייבים בקלבון! <b>אמר ליה</b> <small>[לו]</small> ר' אבין לר' שמי בתשובה: והאם <b>לא שניא</b> <small>[לא שונה]</small> <b>היא?</b> וכי אין לחלק בין הדברים? <b>ש</b>הרי כאשר <b>הוא,</b> אחד האחים, <b>נותן סלע אחת שלימה</b> מכספי הירושה עבור שניהם, כיון שזו עדיין לא נתחלקה, הרי המטבע נחשבת עדיין של האב, ולכן דינה כשל אדם אחד אף להקל, ולכך הריהם פטורים מן הקלבון. ושואלים:  <b>מעתה,</b> לדבריך, שכל עוד לא חילקו ביניהם את הנכסים הריהם כשל אדם אחד, אם כן <b>אפילו חלקו וחזרו ונשתתפו</b> לאחר מכן בכל, ייחשב הדבר כאילו חזרו הנכסים להיות כבתחילה, כשל האב, ויהיו <b>חייבין במעשר בהמה ופטורים מן הקלבון,</b> <b>ותנינן</b> <small>[ושנינו]</small> בכל זאת שהריהם <b>חייבין בקלבון ופטורין ממעשר בהמה!</b> השיב על כך <b>ר' בא בשם אבא בר רב הונא: היא,</b> כלומר, הוא הדין, <b>שני אחים שירשו את אביהן,</b> ו<b>היא</b> הוא הדין <b>שני גיסין שירשו את חמיהן,</b> שהיו לאב רק שתי בנות והגיסים בעלי הבנות ירשו את הנכסים. שכשם שגיסים שירשו את חמיהם וחילקו ביניהם את הנכסים ולאחר מכן חזרו ונשתתפו בהם, הריהם כסתם שותפים, וחייבים בקלבון ופטורים ממעשר בהמה, הוא הדין גם לגבי שני אחים.
<big>א</big> כיון ששנינו שלעתים היו מוסיפים למחצית השקל קלבון, מביאים בענין זה את דברי הברייתא: <b>לאיכן היו הקלבנות נופלין?</b> מה היו עושים בהם? <b>ר' מאיר אומר:</b> היו מצרפים אותם <b>לשקלים</b> עצמם, והיו משמשים אף הם לקרבנות התמיד והמוספים. <b>רבי לעזר אומר:</b> היו עושים אותם <b>לנדבה</b> לעולות הציבור למקדש, שכאשר היה המזבח בטל, היו מקריבים עליו עולות משל הציבור. <b>ר' שמעון שזורי אומר:</b> היו קונים בהם <b>ריקוע זהב ו</b>היו אלו משמשים כ<b>צפוי לבית קודש הקדשים</b> שהיה מצופה מבפנים בזהב. <b>בן עזאי אומר:</b> הקלבנות, ה<b>שולחנין</b> אשר היו עסוקים בגביית השקלים <b>היו נוטלין אותן בשכרן,</b> בשכר עבודתם זו, כיון שהיו באותה עת בטלים ממלאכה אחרת. <b>ויש אומרים</b> שהיו לוקחים את הקלבנות <b>להוצאת דרכים,</b> 

Chapter 2



Halakhah 1

<big>א הלכה א משנה</big> כאשר בני המקומות המרוחקים מירושלים רוצים לשלוח את מחציות השקל שנגבו מבני מקומם לירושלים, הריהם <b>מצרפין שקלים לדרכונות, ש</b>יכולים הם להמירם בדרכונות, שהם מטבעות גדולים של זהב, <b>מפני משוי הדרך,</b> כדי להקל ממשא השליחים מוליכי השקלים, שבמקום לשאת שקלים רבים ישאו משקל קטן הרבה יותר של מטבעות זהב. ומעירים: <b>כשם שהיו שופרות</b> (קופות) <b>במקדש</b> לתת לתוכם את תרומות מחצית השקל, <b>כך היו שופרות</b> גם <b>במדינה,</b> במקומות שמחוץ לירושלים בהם היו נותנים בני אותם מקומות את שקליהם כדי להעבירם אחר כך לירושלים. ועוד הלכה: <b>בני העיר ששלחו את שקליהן</b> למקדש <b>ונגנבו</b> השקלים בדרך מן השליח <b>או שאבדו, אם</b> כבר <b>נתרמה התרומה</b> (תרומת הלישכה) עוד לפני שהגיעו השקלים למקומם — <b>נשבעין</b> השליחים שבועת השומרים <b>לגיזברין,</b> שכן לאחר תרומת הלישכה נעשים כל השקלים שנתרמו עד אז לפרעון מחצית השקל רכוש המקדש, ולכן הגיזברים הממונים על רכוש זה הם בעלי הדין של השליחים. <b>ואם לאו</b> <small>[לא],</small> שעדיין לא נתרמה התרומה — נחשבים עדיין השקלים כשל אנשי העיר, ולכן <b>נשבעין</b> השליחים <b>לבני העיר,</b> <b>ו</b>מאחר ואותם שקלים נחשבים כשלהם וכאילו נגנבו מהם, לא יצאו ידי חובתם ולכן <b>בני העיר שוקלין תחתיהן</b> שקלים אחרים. ואם לאחר ששקלו בני העיר שוב שקלים אחרים <b>נמצאו</b> השקלים שאבדו <b>או שהחזירום הגנבים</b> — <b>אלו ואלו,</b> הראשונים והאחרונים, לכולם יש קדושת <b>שקלים</b> והריהם שייכים למקדש, <b>ו</b>אולם <b>אין עולין להן לשנה הבאה,</b> שאינם יכולים להגיד שכיון שנתנו בשנה הזו פעמיים יהיו פטורים ממתן מחצית השקל בשנה הבאה.
<big>ב גמרא</big> שנינו במשנה שיכולים בני העיר להמיר את מחציות השקלים לדרכונות זהב כדי להקל ממשא הדרך. ושואלים: אם רוצים להקל ממשא הדרך על ידי זה שמצרפים אותם לדבר בעל ערך גדול יותר, <b>ויעשו</b> (ימירו) <b>אותן,</b> ל<b>מרגליות,</b> שערכן רב יותר משל הדרכונות, ואף משקלן קטן מאד! ומשיבים: אין עושים כן משום שחוששים <b>שמא תזיל</b> (יוזל) מחיר <b>המרגליות,</b> שככל סחורה אחרת יכול גם מחירם לרדת, <b>ונמצא ההקדש מפסיד.</b> ו<b>כ</b>משנה <b>ההיא דתנינן תמן</b> <small>[ששנינו שם]</small> במסכת בכורות: <b>וכולן,</b> כל הדברים הנפדים, כגון מיני הקדשות ובן זכר הבכור לאימו הנפדה מן הכהן, <b>נפדין בכסף ובשוה כסף, חוץ משקלים,</b> שאינם נפדים אלא בכסף. ועל כך שאלו: <b>ו</b>מדוע <b>אין פודין</b> את מחצית השקל <b>בכלים</b> (או בכל שוה כסף אחר)? <b>ואמר ר' שמואל בר רב יצחק</b> לתרץ: חוששים <b>שמא יזילו</b> (יוזלו) <b>הכלים</b> לאחר מכן <b>ונמצא ההקדש מפסיד.</b> מה שאין כן בכסף ששערו קבוע ואינו משתנה, ולכן יכול להמיר כסף בכסף. ולפי זה <b>אוף הכא נמי</b> <small>[אף כאן</small> יש לומר <small>גם כן]</small> כי אין ממירים שקלים במרגליות מחשש <b>שמא תזיל המרגליות</b> ו<b>נמצא ההקדש מפסיד.</b> שנינו במשנה שכשם שהיו שופרות במקדש לתת לתוכם את תרומות מחצית השקל, כך היו גם במדינה, במקומות שמחוץ לירושלים.
ומעירים: <b>מתניתא</b> <small>[משנתנו]</small> עוסקת <b>בתקלין חדתין</b> <small>[בשקלים חדשים],</small> שניתנו עבור השנה החדשה שתבוא בניסן הקרוב, <b>אבל בתקלין עתיקין</b> <small>[בשקלים ישנים]</small> שנותנים אלו שלא נתנו בשנה שעברה ונותנים השנה גם על חשבון השנה שעברה — <b>לא בדא</b> <small>[לא בזה</small> אמרו<small>].</small> שלשקלים הישנים היו שופרות מיוחדים רק במקדש ולא בשאר מקומות. <b>ותני כן</b> <small>[ושנויה</small> ברייתא <small>כן]:</small> שופרות לשקלים <b>עתיקין</b> קיימים <b>במקדש,</b> ו<b>אין</b> שופרות לשקלים <b>עתיקין במדינה.</b> <big>ג</big> עוד שנינו במשנה שאם אבדו או נגנבו השקלים מהשליח בדרכו לירושלים, שהריהו נשבע (שבועת השומרים) ונפטר. ומעירים: <b>מתניתא</b> <small>[המשנה שלנו]</small> מדברת <b>ב</b>מקרה שהשליח היה <b>שומר חינם, אבל בשומר שכר לא בדא</b> <small>[לא</small> נאמר <small>בזה].</small> שכן רק שומר חינם נפטר בשבועת מתשלום על אבידה או גניבה, ולא שומר שכר. ועל כך <b>אמר ר' אבא: ואפילו תימר</b> <small>[תאמר,</small> תפרש<small>]</small> שמשנתנו מדברת <b>ב</b>שליח שהוא <b>שומר שכר,</b> ומכל מקום הריהו נפטר בשבועה, שכן <b>"נגנבו"</b> שאמרה המשנה כוונתו — <b>בלסטים מזויין,</b> שנגנבו על ידי גנב שבא עם נשק, והרי זה נחשב כאונס שאפילו שומר שכר פטור עליו. ו<b>"אבדו"</b> כוונתו — <b>כמי שטבעה ספינתו בים,</b> והוא ניצול והכסף שהיה עימו בשליחות בני עירו טבע עם הספינה, שזו נחשבת כאבידה מאונס, ושומר שכר פטור עליה. עוד שנינו במשנה שאם נגנבו או אבדו השקלים מן השליח לאחר תרומת הלישכה, שנשבע השליח לגיזבר ההקדש ונפטר. ועל כך <b>אמר ר' יוסטי בר' סימון:</b> משנתנו <b>אתיא כמאן דאמר</b> <small>[הולכת כ</small>שיטת <small>מי שאומר]</small> ש<b>תורמין</b> במקדש את תרומת הלישכה <b>על</b> הכסף <b>הגבוי</b> שכבר הובא למקדש, <b>ו</b>גם <b>על</b> הכסף <b>העתיד לגבות.</b> ולכן נחשב הכסף שהיה בשעת תרומת הלישכה ביד השליח כשל הקדש. <b>ברם כמאן דאמר</b> <small>[לדעת מי שאומר]</small> ש<b>אין תורמין לא על הגיבוי</b> שעדיין לא הגיע למקדש <b>ו</b>לא <b>על העתיד לגבות,</b> אלא רק על הכסף שנמצא כבר באותה שעה במקדש, <b>לא בדא</b> <small>[לא בזה]</small> אמרה המשנה שתורמי השקלים נשבעים לגזבר ונפטרים. אלא כיון שעדיין לא הגיעו השקלים למקדש, הריהם כאילו לא נתרמו כלל, וצריכים כל אלו שאבדו או נגנבו שקליהם לשוב ולתת מחצית השקל אחרת.
<big>ד</big> שנינו במשנה ש<b>בני העיר ששלחו את שקליהם</b> ונגנבו או אבדו, שאם עדיין לא נתרמה הלישכה נשבעים השליחים לאנשי העיר, ואם כבר נתרמה — הריהן נשבעים לגזברים. ובענין זה <b>אמר ר' אלעזר:</b> משנה זו כשיטת <b>ר' שמעון היא,</b> ש<b>ר' שמעון אומר: קדשים שהוא חייב באחריותן</b> (וכגון שאמר "הרי עלי בהמה לעולה") — <b>כנכסיו הן</b> נחשבים, שאף אם הפריש בהמה לעולתו, כל עוד לא הביאה למקדש, אם אבדה או נגנבה הריהו חייב להביא אחרת תחתיה. והוא הדין למחצית השקל. ולכן אם נגנבה מיד השליח, הריהו צריך להישבע לבעליה. שכן לדעת החלוקים עליו וסבורים שכנכסי הקדש הם נחשבים לא היה צריך להשבע כלל, שכן כלל הוא שאין נשבעים (מן התורה) על ההקדשות. <b>אמר ר' יוחנן:</b> לא כן, אלא <b>דברי הכל היא,</b> ולא דווקא שיטת ר' שמעון, ו<b>משום</b> שזו היא <b>שבועת תקנה,</b> שחיוב שבועה זו אינו מן הדין אלא מתקנת חכמים שלא יבואו לזלזל בכספי ההקדש ויאמרו שאין עליהם אחריות, ומדברי סופרים נשבעים גם על ההקדשות. ומקשים: <b>על דעתיה</b> <small>[לפי דעתו</small> שיטתו<small>]</small> של <b>ר' יוחנן</b> הסבור כי השבועה הנזכרת במשנה היא מתקנת חכמים — <b>ניחא</b> <small>[נוח</small> לנו<small>]</small> מה שאמרו שאם נגנבו או אבדו השקלים מן השליח לאחר תרומת הלישכה <b>נשבעים</b> השליחים <b>לגזברים, ואם לאו</b> <small>[לא],</small> אלא נגנבו או אבדו לפני תרומת הלישכה — <b>נשבעים לבני העיר, ובני העיר שוקלים</b> (נותנים שקלים) <b>אחרים</b> <b>תחתיהן</b> (במקומם), ואף שאין נשבעים על ההקדשות, ומדוע איפוא ישבעו לגזברים, אלא ודאי שבועה זו היא <b>משום שבועת תקנה,</b> שתקנו חכמים שישבע השליח שהוא כשומר אף על ההקדשות שהיו בידו כפקדון. <b>אלא לר' לעזר</b> מובן כי הפיסקה במשנה האומרת שכאשר אבדו השקלים קודם תרומת הלישכה <b>נשבעים</b> השלוחים <b>לבני העיר הדא היא</b> <small>[זוהי שאמר]</small> <b>ר' שמעון.</b> כלומר, מובנים הדברים לשיטת ר' שמעון, שכן כל עוד לא נתרמה הלישכה חייבים בני העיר באחריות שקליהם, שהריהם כממונם, ולכן צריך השליח להישבע להם. ואולם, אם כן, מה שאומרת המשנה שאם אבדו לאחר שכבר נתרמה הלישכה הריהם <b>נשבעים לגזברים,</b> קשה: <b>גזברים מאי עבידתייהו</b> <small>[מה מעשיהם]</small> מה עניינם בכל זה? והרי אף אם נאמר שלאחר תרומת הלישכה נעשים השקלים ממון הקדש, הלא כלל הוא שאין נשבעים על ההקדשות! ודוחים: אין כוונת המשנה שנשבעים לגזברים, אלא ש<b>נשבעים לבני העיר במעמד</b> ה<b>גזברים כי היכי דלא לחשדינהו</b> <small>[כדי שלא יחשדו</small> הגזברים <small>אותם,</small> את בני העיר<small>]</small> שלא נתנו את השקלים. <b>אי נמי</b> <small>[או</small> <small>גם כן],</small> אפילו כשהם מוחזקים כאנשים כשרים ולא יחשדום בגניבת השקלים, עליהם להישבע במעמד הגזברים כדי <b>דלא נשוו להו פושעים</b> <small>[שלא יחשבו אותם כרשלנים],</small> שהזניחו את חובת השמירה. שנינו קודם שאמר ר' יוחנן שהשבועה הנזכרת במשנה היא מתקנת חכמים. ומעירים: לשיטה זו, מה ששנינו במשנה שכאשר אבדו השקלים קודם תרומת הלישכה נשבעים השלוחים לבני העיר, הרי זה  <b>אף על פי שקבלו בני העיר</b> על עצמם <b>לשלם</b> שקלים אחרים תמורת הראשונים שאבדו או נגנבו, והריהם מוחלים לשליח את השבועה, שכן תקנת חכמים היא ש<b>אין ההקדש יוצא בלא שבועה.</b> שאם נשתמש בהקדש לא בדרך ראויה — צריך להשבע שנהג כדין.
הגמרא עסקה עד עתה באופן שאבדו או נגנבו השקלים מיד השליח. ונחלקו חכמים כאשר <b>הפריש</b> אדם <b>שקלו ואבד</b> מידו קודם שנתרמה תרומת הלישכה. ש<b>ר' יוחנן אמר:</b> כיון שעדיין לא נתרמה הלישכה הריהם נחשבים ברשותו של התורם ו<b>חייב באחריותו עד שימסרנו לגזבר.</b> ואילו <b>ר' שמעון בן לקיש אומר: הקדש ברשות הגבוה בכל מקום שהוא,</b> בין שכבר הגיע ליד הגזבר ובין שעדיין לא הגיע אליו, ולכן אינו חייב באחריותם. ולכאורה <b>מתניתא פליגא</b> <small>[משנתנו חולקת]</small> <b>על ר' שמעון בן לקיש,</b> ששנינו שם: <b>נשבעין לבני העיר ובני העיר שוקלין תחתיהם,</b> ומכאן שכל עוד לא נתרמה הלישכה עדיין הם ברשות בעליהם! ודוחים: <b>לא עוד היא משום שבועת תקנה?</b> כלומר, האם גם כאן הטעם אינו מצד הדין אלא משום תקנה שישמרו היטב את שקליהם עד שיגיעו הללו למקדש, ולכן נשבעים להם.
שנינו במשנה שכאשר נגנבו או אבדו השקלים מיד השליח והפרישו בני העיר שוב שקלים אחרים כדין ואחר כך נמצאו הראשונים או שהחזירם הגנב, שאלו ואלו נחשבים שקלים. ומביאה הגמרא כי <b>תני</b> <small>[שנויה</small> ברייתא<small>]</small> בה נתפרש להיכן הולכים השקלים הראשונים והשניים: <b>הראשונים נופלים לתקלין חדתין</b> <small>[ל</small>קופת ה<small>שקלים</small> ה<small>חדשים],</small> שממנה מקריבים את קרבנות השנה החדשה, <b>והשניים נופלין לתקלין עתיקין</b> <small>[ל</small>קופת ה<small>שקלים</small> ה<small>ישנים],</small> שממנה נוטלים לתיקון ובדק הבית. ושואלים:  <b>אלו הן הראשונים ואלו הן השניים?</b> האם הראשונים הם אלו שאבדו, שהם נתרמו תחילה, או אלו שנתרמו לאחר שאבדו האחרים והם ראשונים לפי שהגיעו תחילה למקדש. <b>ר' פנחס בי</b> <small>[מבית]</small> <b>ר' חייא ור' אבא מרי, חד אמר</b> <small>[אחד</small> מהם <small>אמר]:</small> הראשונים הם <b>אלו ששלחו בני העיר תחלה, וחרנה אמר</b> <small>[והאחר אמר]:</small> <b>אלו שהגיעו לידי</b> ה<b>גזברין תחלה.</b>

Halakhah 2

<big>א הלכה ב משנה</big> <b>הנותן שקלו</b> (מחצית השקל) שלו <b>לחבירו לשקול על ידו,</b> שיטילנו עבורו בקופת ("שופר") השקלים, <b>ושקלו</b> החבר <b>על ידי</b> (עבור) <b>עצמו, אם</b> בשעה שנתן את שקלו לחבירו כבר <b>נתרמה התרומה,</b> תרומת הלישכה, במקדש — <b>מעל</b> החבר. שבשעה שתורמים הגיזברים את הלישכה דעתם גם על השקלים שנתרמו ועדיין לא הגיעו לרשות ההקדש (כדי שיהיה לכל תורמי השקלים חלק בקרבנות הציבור), שהחשיבום כאילו כבר הגיעו, ונמצא שכאשר שוקל אותם השליח עבור עצמו הריהו נהנה מן ההקדש ומועל. ודין נוסף: <b>השוקל שקלו מן ההקדש,</b> שהיו ברשותו מעות הקדש, וטעה וסבר שהם של חולין ונתן מהם מחצית השקל למצוותו, <b>ו</b>באותה שעה כבר <b>נתרמה התרומה</b> (תרומת הלישכה), וקנו בה בהמה לקרבן ציבור <b>ו</b>כבר <b>קרבה הבהמה</b> — הרי זה <b>מעל,</b> שאינו מועל עד להקרבת הבהמה בפועל. ואם בטעות פרע את מחצית השקל <b>מ</b>כספי <b>מעשר שני</b> שבידו <b>ו</b>מ<b>דמי שביעית</b> — <b>יאכל</b> פירות חולין אחרים מאלו שבידו <b>כנגדן,</b> בשווי מחצית השקל בקדושת מעשר שני או בקדושת שביעית.
<big>ב גמרא</big> שנינו במשנה: <b>השוקל</b> שקלו מן ההקדש, ונתרמה התרומה וקרבה הבהמה — מעל. ומעירים, כי בפיסקה זו במשנה ישנן כמה גרסאות. <b>אנן תנינן</b> <small>[אנו שנינו]</small> בנוסח: <b>אם קרבה הבהמה.</b> ומשמע שאם עדיין לא הוקרבה הבהמה, אף שכבר נתרמה הלישכה, אינו מועל. <b>ותני דבי</b> <small>[ושנויה</small> המשנה <small>בבית</small> מדרשו<small>]</small> של <b>רבי</b> בנוסח: <b>אם נתרמה התרומה.</b> ומשמע שאף לפני שהוקרבה הבהמה, מאחר שכבר נתרמה הלישכה הריהו מועל. ומבררים:  <b>מאן תנא</b> <small>[מיהו</small> התנא מבית מדרשו של רבי <small>ששנה]</small> בנוסח <b>"אם נתרמה התרומה",</b> כלומר, כדעת מי סבור תנא זה? — כדעת <b>ר' שמעון היא,</b> ש<b>אמר ר' שמעון:</b> שכאשר המוכר מצרכים שונים לצורך קרבנות ציבור, כגון סולת למנחות או יין לנסכים, מספק אותם לגזברי ההקדש <b>מיד היה מקבל מעותיו</b> מן הגזברים, <b>והכהנים</b> ש<b>זריזים הן</b> היו מזדרזים להניחם במקום הראוי להם שלא יתקלקלו. ומסתבר שזו דעתו אף בענין בהמות הנקנות לקרבנות הציבור. ועולה איפוא מדבריו שבשעת קניית הבהמה יוצאים השקלים לחולין ומועל השוקל. שנינו בתחילת המשנה שאם נתן מחצית השקל לשליח שיטילנה עבורו לקופת השקלים והטילם זה עבור עצמו, וכבר נתרמה הלישכה קודם שהטילם השליח, שהשליח מעל. ומעירים:  <b>וקשיא</b> <small>[וקשה]:</small> <b>אילו</b> אדם <b>הגונב</b> <b>עולתו של חבירו</b> (שנדר, או נדב עולה והפריש בהמה לשם כך) <b>ושחטו</b> הגנב <b>סתם</b> בלא לפרש לשם מי הוא מקריבה — וכי <b>סתמא</b> <small>[</small>הקרבתה <small>סתם]</small> <b>לא לשם בעלים הראשונים</b> היא עולה ו<b>מכפרת?!</b> והוא הדין לענייננו, הרי הגזבר תורם את הלישכה שלא לשם אדם מסויים, אלא סתם, ותרומה זו עולה לכאורה לזכות זה שהשקל שלו, ולא לזכות הגנב, ומדוע איפוא מועל הגנב?! <b>אמר ר' יודן: תיפתר</b> שאלה זו <b>ב</b>שהיה זה מטבע <b>מסוים,</b> שהיה ניכר בין שאר המטבעות שבקופת השקלים, והבחין בכך הגיזבר ותרם מטבע זה לזכות השליח. וכפי שהיה נוהג השליח <b>משל בית רבן גמליאל</b> <b>ש</b>כשהיה מביא את השקל של בית רבן גמליאל למקדש, <b>היה מתכוין ודוחפו לתוך הקופה</b> באופן שהיה מבחין הגיזבר בשקל זה והיה מכניסו בין השקלים שמהם תורם את הלישכה. ומעירים: ואף יש להוכיח את הדבר מדין המשנה: שכן לכאורה יש לשאול מדוע מועל השליח (ומביא קרבן מעילה לכפרה),  <b>וחש</b> <small>[ו</small>הלא יש מקום <small>לחשוש]</small> ו<b>לומר שמא</b> בדיוק השקל שהטיל השליח לא נפל לתרומת הלישכה אלא נותר בקופה ובסופו של דבר <b>לשיריים</b> (שיירי הלישכה) <b>הן נופלין, וכי יש מעילה בשירים?</b> והלא לדעת רוב החכמים אין מועלים בשיירי הלישכה! <b>אלא</b> תפרש <b>כ</b>שיטת <b>ר' מאיר,</b> ש<b>ר' מאיר אומר: מועלין בשיריים?</b> — והלא הלכה כחולקים עליו, שדעת רבים היא! אלא ודאי יש לומר כי <b>עוד היא</b> שמדובר במשנה <b>ב</b>מטבע ניכר וכ<b>מסוים של בית רבן גמליאל, שהיה</b> הגזבר <b>מתכוין ותורמו לשמו,</b> וברור שנפל לתרומת הלישכה, ולכך מועל השליח. שנינו במשנה שכאשר נתן השליח את השקל לשם עצמו, או שנתנו אדם בטעות ממעות הקדש — מעל.
 ושואלים:  <b>מה נהנה,</b> איזו הנאה יש לו ממה שתרם את השקל מהמעות האלה, הלא למצוה עשה כן, וכלל הוא ש"מצוות לאו להנות ניתנו", שאין רואים בעשייה לשם מצוה הנאה לעושה! <b>אמר ר' אבין בשם רבנן דתמן</b> <small>[חכמים של שם,</small> של בבל<small>]:</small> <b>מכיון שבית דין ראוין</b> וצריכים היו <b>למשכן</b> את רכושו של זה שלא נתן את מחצית השקל, <b>ו</b>כיון שנתן שקל של הקדש <b>לא משכנו</b> אותו, הרי זה <b>כמו שנהנה.</b>
מדברי המשנה משמע שהשוקל שקלו <b>ממעשר שני</b> יצא ידי חובתו, אלא שצריך לאכול פירות חולין כנגדו. ושואלים: והלא מאחר שכבר היו המעות קדושים בקדושה אחרת אין קדושה אחרת חלה עליהם, ואיך תחול קדושת מחצית השקל על מעות מעשר שני?! ומנין שכך הדין? <b>דכתיב</b> <small>[ש</small>כן <small>נאמר]</small> <b>"אך בכור אשר יבכר לה' בבהמה לא יקדיש איש אתו"</b> (ויקרא כז, כו), ולמדו חכמים מלשון הכתוב: <b>כל שהוא קודש</b> — <b>אין קדושה</b> אחרת <b>חלה עליו.</b> ואם כן, זה שהטיל לקופה מחצית השקל של מעשר שני <b>כיצד הוא עושה</b> כדי לצאת ידי חובת מתן מחצית השקל? ומשיבים:  <b>מביא סלע</b> (כלומר, שקל) <b>של חולין ואומר "מעות מעשר שני בכל מקום שהן יהו מחוללין על</b> מחצית <b>סלע זו</b> (כלומר, מחצית השקל)", <b>ואותה</b> מחצית ה<b>סלע נתפס לשם מעשר שני, והשאר,</b> כלומר, מחצית השקל שלא נתפסה למעשר שני <b>נעשו</b> (חלה עליה) קדושת <b>שקלים.</b>

Halakhah 3

<big>א הלכה ג משנה</big> <b>המכנס</b> (האוסף) <b>מעות</b> מעט מעט כדי שיצטברו לבסוף לכדי מחצית השקל, <b>ו</b>כשהתחיל לאוספם <b>אמר "הרי אלו לשקלי",</b> וכשבא לתת אותם למחצית השקל מצא שהם יותר ממחצית השקל, <b>בית שמאי אומרים: מותרן,</b> כלומר, מה שהיה יותר מכדי שקל — הריהו <b>נדבה,</b> שהריהו הקדש, ואולם אין דינו כמחצית השקל אלא כתרומת נדבה למקדש, ונותנו בתוך הקופה ("שופר") המצויין כ'נדבה'. <b>ובית הלל אומרים: מותרן חולין.</b> שמלכתחילה היה בדעתו להקדיש רק מחצית השקל ולא יותר, והקדש בטעות אינו הקדש. ואם כשהתחיל לאוספם אמר "הריני אוסף מעות כדי <b>שאביא מהן שקלי"</b> — <b>שוין,</b> גם בית שמאי מסכימים, <b>שהמותר חולין.</b> מי שנתחייב בקרבן חטאת על עבירה בשוגג, וכינס מעות ואמר <b>"אלו לחטאתי",</b> ולבסוף נמצא שאסף יותר מכדי הצורך — הכל <b>שוין</b> בדעתם <b>שהמותר</b> הוא <b>נדבה.</b> ואולם אם אמר <b>"שאביא מהן חטאתי"</b> — <b>שוין שהמותר חולין.</b> <b>אמר ר' שמעון: מה</b> ההבדל <b>בין שקלים לחטאת,</b> שבשקלים אומרים בית הלל שהמותר חולין, ואילו בחטאת אומרים הם שהמותר נדבה? — <b>אלא</b> ש<b>של שקלים יש להן קצבה,</b> מחצית השקל ולא יותר, ולכן יכול להיות מותר ברור, אבל <b>לחטאת אין לה קצבה,</b> שאין קונים חטאת בסכום מסויים דווקא, וממילא כל הסכום שאסף יכול היה להיות חטאת, ולכן מה שלא לקח ממנו לחטאת יהיה על כל פנים לנדבה. <b>ר' יהודה אומר: אף לשקלים אין להן קצבה</b> אמיתית, <b>שכשעלו ישראל מן הגולה היו שוקלין</b> (משתמשים למקח וממכר) ב<b>דרכונות</b> שהן מטבעות זהב מדיים בשווי שני שקלים של תורה שאותם הביאו עמהם מן הגולה, והיו נותנים את מחציתו למצות מחצית השקל. לאחר זמן כשהתבטלה מלכות מדי <b>חזרו לשקול סלעים,</b> שהם מטבעות של כסף שהיו המטבע שהיה נהוג בזמן בית המקדש השני, וערכן היה זהה לשקל של תורה, והיו נותנים למחצית השקל את מחציתם. וכשהשתנה לאחר זמן ערך המטבע ו<b>חזרו</b> אחר כך <b>לשקול טבעין</b> שהן מחציות השקל של תורה, <b>ביקשו</b> איפוא <b>לשקול</b> (לתת למחצית השקל) מחצית ממטבע זה שהוא <b>דינרין</b> שהם רבע השקל, <b>ולא קבלו מהן</b> חכמים, אלא קבעו שיתנו לפחות כמחצית השקל של תורה. והרי שגם לשקלים אין קצבה קבועה וידועה! <b>אמר ר' שמעון</b> בתשובה: <b>אף על פי כן,</b> למרות שיש הבדל בשווי המטבעות הניתנים למחצית השקל בזמנים שונים, ואולם <b>יד כולן שוה,</b> ששווי מחצית השקל הוא לעולם קבוע, שהכל נותנים סכום אחד בשווה, ולכן כל סכום שאסף מעבר לשווי מחצית השקל לא התכוין להקדישו. <b>אבל חטאת</b> אין בה קיצבה כלל, כי <b>זה</b> <b>מביא</b> בהמה <b>ב</b>שווי <b>סלע וזה מביא בשתים וזה מביא בשלש,</b> ולכן כאשר אסף מעות לחטאת, גם אם רבות הן, ודאי נתכוין לקנות בכולן בהמה לחטאת.
<big>ב גמרא</big> שנינו במשנה ש<b>המכנס</b> מעות ואמר "הרי אלו לשקלי" ונמצא לבסוף שכנס יותר ממחצית השקל, שלדעת בית שמאי מותרן נדבה ולדעת בית הלל מותרן חולין. ומביאים כי <b>ר' יוסי בשם ר' לעזר</b> מגדיר את המחלוקת: <b>מה פליגין</b> <small>[במה</small> הם <small>חולקים]</small> — <b>במכנס פרוטרוט,</b> שאסף מטבעות קטנות מעט מעט עד שהצטבר סכום גדול. שודאי התכוין לתת רק מחצית השקל אלא שלא שם לב שהצטבר סכום גדול יותר, ולכן לדעת בית הלל המותר על המחצית הוא חולין, שכן הקדש בטעות הוא, ולדעתם הקדש בטעות — אינו הקדש. <b>אבל ב</b>נוטל ערימה של מטבעות ו<b>אומר "אלו לשקלי"</b> — <b>כל עמא מודיי</b> <small>[כל העם,</small> הכל, <small>מודים]</small> <b>ש</b>ודאי התכוין להקדיש את כל הסכום ולכן <b>המותרן</b> (המותר מהן) הולך ל<b>נדבה.</b> ואילו <b>ר' חייא ור' ביבא בשם ר' לעזר</b> מגדירים כך את המחלוקת: <b>מה פליגין</b> <small>[במה חלקו]</small> וסבורים בית שמאי שהמותר נדבה — <b>במכנס פרוטרוט,</b> שבאופן כזה לדעתם כל המעות שאסף יותר ממחצית השקל, אף שהקדישן בטעות, הולכות לנדבה, כיון שלדעתם הקדש בטעות הריהו הקדש. <b>אבל ב</b>נוטל ערימה של מטבעות ו<b>אמר "אלו לשקלי"</b> — <b>כולי עלמא מודיי</b> <small>[כל העם,</small> הכל, <small>מודים]</small> <b>שהמותרן חולין.</b> שאף בית שמאי מודים שלא התכוין להקדיש מלכתחילה סכום גדול כזה. <b>אמר ר' חייא: מתניתא מסייעא</b> <small>[משנתנו מסייעת]</small> <b>ל</b>שיטת <b>ר' ביבי. דתנן</b> <small>[ששנינו</small> במשנתנו<small>],</small> <b>אמר ר' שמעון: מה בין</b> מותר ה<b>שקלים</b> שהוא חולין <b>ל</b>מותר <b>חטאת</b> שהוא נדבה? <b>אלא שהשקלים יש להן קצבה ולחטאת אין לה קצבה.</b> ונברר: <b>מה אנן קיימין</b> <small>[במה אנו עומדים],</small> באיזה אופן מדבר ר' שמעון? <b>אם ב</b>מכנס מעות מעט מעט וקודם לכן הריהו <b>אומר</b> "הריני אוסף מעות כדי <b>שאביא מהן שקלי"</b> — הרי בכגון זה <b>כל עמא מודיי</b> <small>[כל העם מודים]</small> <b>שהמותרן חולין. ואם באומר "שאביא מהן חטאתי"</b> — גם כן <b>כל עמא מודיי</b> <small>[כל העם,</small> הכל, <small>מודים]</small> <b>שהמותר חולין,</b> וכמבואר במשנה. <b>אלא</b> ודאי <b>כן אנן קיימין</b> <small>[במקרה זה אנו</small> (ר' שמעון) <small>עומדים,</small> עוסקים<small>]</small> <b>ב</b>נוטל ערימה של מטבעות ו<b>אומר "אלו לשקלי".</b> ועל כך טוען ר' שמעון כי <b>שקלים על ידי</b> (כיון) <b>שקצבתן מן התורה,</b> שהתורה קבעה סכום קצוב למתן מחצית השקל, <b>מותרן חולין,</b> שאף שכשאחז בכל המעות לא התכוין ליטול מהן אלא כדי מחצית השקל. ואולם <b>חטאת על ידי</b> (כיון) <b>שאין קצבתן מן התורה</b> אלא כל אחד מביא בהמה לחטאתו בשווי שרוצה, ושמא מלכתחילה רצה להביא לחטאתו בהמה ששוויה כסכום כל הערימה. ולכן <b>מותרן</b> הולך ל<b>נדבה.</b> הרי אם כן הוכחה לשיטת ר' ביבי שכשנטל ערימה של מעות ואמר "אלו לשקלי", לדעת הכל המותר חולין. ושואלים:  <b>מה עבד לה</b> <small>[מה עושה בכך,</small> בראיה זו<small>]</small> <b>ר' יוסי בשם ר' אליעזר,</b> שהרי היא נוגדת לכאורה את שיטתו! ומשיבים: ר' יוסי בשם ר' אליעזר <b>פתר לה</b> <small>[מפרש אותה]</small> את דברי ר' שמעון במשנתנו <b>במכנס פרוטרוט,</b> שאסף מעות מעט מעט <b>ו</b>דווקא <b>כ</b>דעת <b>בית הלל,</b> הסבורים שיש לחלק בין אם כנסם לשם שקלים שאז מותרם חולין לבין אם שקלם לשם חטאת שאז מותרם נדבה, וכפי ששנינו במשנתנו. ומקשים על ר' יוסי בשם ר' אליעזר: <b>והא תנינן</b> <small>[והרי שנינו]</small> במשנה הבאה: <b>מותר שקלים</b> — <b>חולין,</b> ומשמע שהמשנה מדברת בכל האופנים, ובכלל זה באומר "הרי אלו לשקלי", וכן שדעת הכל היא, וכשיטת ר' ביבי ושלא כשיטתך! ומתרצים: ר' יוסי <b>פתר לה</b> <small>[פירש אותה]</small> <b>במכנס פרוטרוט,</b> שאסף מעות מעט מעט <b>ו</b>דווקא <b>כ</b>דעת <b>בית הלל</b> הסבורים שבאופן זה המותר חולין.
ודנים בענין אחר: <b>המפריש שקלו וסבר</b> באותה שעה <b>שהוא חייב</b> להפריש, <b>ונמצא</b> לבסוף <b>שאינו חייב,</b> וכגון שנזכר שכבר נתן קודם לכן — השקל שהפריש <b>לא קדש,</b> כדין שאר הקדש בטעות שהלכה היא שאינו קדוש. <b>המפריש</b> בבת אחת <b>שנים,</b> שתי מחציות השקל, <b>וסבר שהוא חייב שנים,</b> אחד לשנה זו ואחד לשנה קודמת, וכגון שסבור היה שלא נתן אז מחצית השקל כדין, ולבסוף נזכר שבשנה הקודמת נתן כדין <b>ונמצא</b> איפוא <b>שאינו חייב אלא אחד,</b> והשני ניתן בטעות, <b>אותו השני מה עביד ליה</b> <small>[מה אתה עושה בו,</small> מה דינו<small>]?</small> ומשיבים: <b>נשמענה מן הדא</b> <small>[נשמע זאת מ</small>הלכה <small>זו]:</small> <b>הפריש</b> אדם <b>חטאתו</b> לכפרת עוונו, <b>וסבר</b> באותה שעה <b>ש</b>אכן חטא בשגגה חטא המחייבו חטאת, והרי <b>הוא חייב</b> איפוא חטאת, <b>ונמצא</b> לבסוף <b>שאינו חייב</b> — <b>לא קדשה</b> החטאת כלל. <b>הפריש שתים,</b> שתי בהמות, <b>וסבר</b> באותה שעה <b>ש</b>הוא עבר בשגגה שתי עבירות ועל כן <b>הוא חייב שתים,</b> שתי חטאות, <b>ונמצא שאינו חייב אלא אחת, אותה</b> בהמה <b>שניה מה את עבד לה</b> <small>[מה אתה עושה בה,</small> מה דינה<small>]?</small> <b>אלא רועה,</b> כלומר, הריהי קדושה בקדושת חטאת, ואולם כיון שלא התחייב בה אין מקריבים אותה, אלא משאיר אותה שתרעה עד שיפול בה מום ותיפסל מהקרבה, ואז תימכר ויפלו דמיה לעולות נדבה. ואם כן <b>הכי נמי</b> <small>[כך גם כן]</small> כאשר הפריש בטעות שני שקלים ונמצא שלא היה חייב אלא אחד — יהיה <b>אלו,</b> כלומר, השקל השני. <b>לנדבה.</b> ודוחים: <b>וכא היאך</b> <small>[וכאן איך]</small> אתה מדמה לענין זה את דין השקלים לדין החטאת ואשר על כן <b>אומר אתה</b> בדין השקל השני כי <b>"אלו</b> לנדבה", והרי ברור הדבר שבענין זה דינם שונה, וכפי שכבר שנינו במשנתנו לחלק בין מותר השקלים שהריהו חולין לבין מותר החטאת שהריהו נדבה.
שנינו במשנה ש<b>ר' יודא אומר</b> על דברי ר' שמעון: אף למחצית השקל אין קיצבה מוגדרת, וכפי שמצאנו ששינו במשך הדורות את הסכום הקצוב למחצית השקל. ובהמשך פירט ר' יהודה את המטבעות שהיו נותנים למחצית השקל בתקופות השונות. ותחילה מסבירים את דברי המשנה: <b>דרכונות</b> ששנינו במשנה הם <b>דינרין</b> של זהב. ומה ששנינו <b>חזרו לשקול סלעין,</b> "סלעים" אלו <b>כשמוען</b> <small>[כמשמע הדבר]</small> שהם ארבעה דינרים. ומה ששנינו ש<b>חזרו לשקול טבעין,</b> "טבעין" הם <b>פלגי סלעין</b> <small>[חצאי סלעים],</small> שני דינרים<small>.</small> ומה ששנינו ש<b>בקשו לשקול דינרין,</b> "דינרים" הם <b>קרטין</b> <small>[רבעי</small> סלעים<small>],</small> דינר אחד. עוד שנינו: <b>ולא קבלו עליהן,</b> שלא הסכימו חכמים לקבל מהם דינרים למחצית השקל. ומהיכן למדו זאת חכמים? — <b>מן הדא</b> <small>[מכאן],</small> ממה שנאמר <b>"והעמדנו עלינו מצו‍ת לתת</b> עלינו <b>שלישית השקל בשנה לעבודת בית אלהינו"</b> (נחמיה י, לג), ושלישית השקל שאמר הכתוב הוא שליש הדרכון. שמאחר וחששו חכמי אותו דור שיופחת ערך מחצית השקל שהיה נוהג באותה תקופה, קבעו שיש לתת באותו זמן לכל הפחות שליש המטבע שהיה נוהג באותו זמן, ולא פחות מזה. ומכיון שהוזכר פסוק זה מביאים דברים נוספים הנלמדים ממנו. <b>ר' חלקיה בשם ר' אחא</b> אמר: פסוק זה אינו עוסק במצוות מחצית השקל, אלא במצות הצדקה. ומתוך שייתר בלשונו וכתב "שלישית השקל" ולא "שליש השקל" <b>מכאן,</b> למדים אנו <b>שצריך אדם לשלש שקלו שלש פעמים בשנה,</b> שעל כל אדם להעניק לעניים שקל אחד שלוש פעמים בשנה לצדקה. וכן <b>מכאן</b> מפסוק זה למדים אנו <b>שאין מטריחין על הציבור יותר משלש פעמים בשנה. אמר ר' אבין: מכאן</b> גם ראיה או רמז <b>ל</b>זה שהקופות מהן היו מפרישים את תרומת הלשכה היו בנות <b>שלש סאין,</b> <b>מכאן לשלש קופות, מכאן לשלש הפרשות.</b>
ושבים לדון במחצית השקל. ותחילה דנה הגמרא בטעם מצוה זו. <b>כתיב</b> <small>[נאמר]</small> <b>"זה יתנו כל העובר על הפקודים</b> מחצית השקל בשקל הקודש <b>"</b>(שמות ל, יג). ונחלקו <b>ר' יהודה ור' נחמיה</b> בטעם נתינת מחצית השקל דווקא. <b>חד אמר</b> <small>[אחד</small> מהם <small>אמר]:</small> <b>לפי שחטאו</b> בעגל <b>במחצית היום</b> — <b>יתנו מחצית השקל. וחד אמר</b> <small>[ואחד</small> מהם <small>אמר]:</small> <b>לפי שחטאו בשש שעות ביום</b> — <b>יתנו מחצית השקל, דעבד שיתא גרמסין</b> <small>[שסכומו שש גרמסים],</small> שהיא מטבע קטנה שהיתה אז. <b>ר' יהושע בי</b> <small>[מבית]</small> <b>ר' נחמיה בשם ר' יוחנן בן זכאי</b> אומר בטעם הדבר: <b>לפי שעברו</b> ישראל במעשה העגל <b>על עשרת הדברות</b> (וכפי שאמרו חכמים בספרי פרשת שלח שכיון שעברו במעשה העגל על הדיבור הראשון "אנכי ה' אלוהיך" עברו בכך גם על כל שאר הדברות), <b>יהיה נותן כל אחד ואחד עשרה גרה,</b> שהם מחצית השקל, וכנאמר "זה יתנו מחצית השקל בשקל הקודש עשרים גרה השקל", ומתוך שהשקל עשרים גרה הוא, מחציתו — עשרה גרה. להלן מביאה הגמרא טעם נוסף לחובת הבאת מחצית השקל, שהיא כפרה לחטא מכירת יוסף. וקודם לכן מביאה הגמרא מימרא אחרת הכורכת את חובת קיום מצוה אחרת לחטא זה. <b>ר' ברכיה</b> אמר בשם ר' לוי בשם ר' שמעון בן לקיש: <b>לפי שמכרו</b> בני יעקב את יוסף שהוא <b>בכורה של רחל בעשרים</b> דינרי <b>כסף,</b> לפיכך נצטוו ישראל ש<b>יהיה כל אחד ואחד</b> מהם <b>פודה את בנו בכורו בעשרים</b> דינרי <b>כסף,</b> שהם חמישה סלעים, שכן ארבעה דינרים בסלע. ושבים לחובת מחצית השקל, <b>ר' פנחס בשם ר' לוי</b> אומר: <b>לפי שמכרו</b> עשרה מבני יעקב את יוסף <b>בכורה של רחל בעשרים</b> דינרי <b>כסף, ו</b>לפי זה <b>נפל לכל אחד ואחד מהם</b> שני דינרים שהם <b>טבעה</b> שהיא מחצית הסלע, <b>לפיכך יהיה כל אחד ואחד נותן</b> בכל שנה ל<b>שקלו טבעה.</b>

Halakhah 4

<big>א הלכה ד משנה</big> האוסף מעות מעט מעט לצורך מחצית השקל, ונמצא שאסף יותר מכדי הצורך — אותו <b>מותר שקלים</b> הריהו <b>חולין,</b> וכשיטת בית הלל במשנה הקודמת. אבל <b>מותר</b> (עודף) הכסף שאסף יותר מכדי הצורך לקניית <b>עשירית האיפה</b> למנחתו, וכן <b>מותר</b> הכסף שאסף לקניית קרבנות שהתחייב בהם בשל טומאה או חטא, וכגון ל<b>קני</b> (זוג עופות) <b>זבין</b> או ל<b>קני זבות ו</b>כן <b>קני יולדות,</b> או ל<b>חטאת</b> או <b>אשמות</b> — כל אלה <b>מותרן</b> הולך לעולות <b>נדבה</b> המוקרבות כשהמזבח בטל ("קיץ המזבח"). <b>זה הכלל: כל</b> כסף <b>שהוא בא לשם</b> קרבן <b>חטאת</b> או <b>משום אשמה,</b> כלומר, לשם קרבן אשם — <b>מותרן</b> הולך ל<b>נדבה.</b> <b>מותר</b> מעות שהפריש אדם לקניית <b>עולה</b> שנדר או נדב — הריהו הולך <b>ל</b>קרבן <b>עולה</b> אחר שיביא בעתיד. <b>מותר</b> הכסף שהפריש אדם לקניית סולת ל<b>מנחה</b> — <b>למנחה. מותר שלמים</b> — <b>לשלמים.</b> <b>מותר</b> הכסף שהפריש אדם לקניית שה לקרבן <b>הפסח</b> אינו הולך לפסח אחר (וכגון לצורך הקרבן של השנה הבאה) אלא <b>ל</b>קניית קרבן <b>שלמים. מותר</b> הכסף שנאסף לקניית הקרבנות של כמה <b>נזירים</b> והתברר שהוא יותר מכדי הצורך — הריהו הולך <b>ל</b>צורך קרבנות <b>נזירים</b> אחרים. <b>מותר</b> הכסף שהפריש <b>נזיר</b> אחד לקרבנותיו — הולך <b>לנדבה.</b>
<big>ב גמרא</big> <b>אמר ר' יוסי: עד דאנא תמן</b> <small>[עד שהייתי,</small> כלומר, כשהייתי <small>שם,</small> בבבל<small>]</small> <b>שמעית קל</b> <small>[שמעתי את קולו]</small> של <b>רב יהודה</b> כש<b>שאל לשמואל</b> רבו: <b>הפריש</b> אדם <b>שקלו ומת</b> קודם שמסרו לגזבר, מה עושים במעות הללו? <b>אמר לו</b> שמואל: <b>יפלו לנדבה.</b> הוסיף רב יהודה ושאל: כהן גדול שהפריש כסף לקניית סולת למנחתו, ונמצא כי הפריש יותר מכדי הצורך, מה ייעשה ב<b>מותר עשירית האיפה שלו?</b> אמר לו: מחלוקת היא, <b>ר' יוחנן אמר: יוליכם לים המלח,</b> כלומר, יאבדם מן העולם. <b>ר' לעזר אמר: יפלו לנדבה.</b> ומעירים: <b>מתניתא פליגא</b> <small>[משנתנו חולקת]</small> <b>על ר' יוחנן,</b> ששנינו בה: <b>מותר שקלים</b> — <b>חולין,</b> ואילו <b>מותר עשירית האיפה,</b> ו<b>מותר קני זבים וקני זבות, מותר קני יולדות</b> ומותר <b>חטאות ואשמות</b> — כל אלו <b>מותרן</b> הולך ל<b>נדבה,</b> ומתוך שאמרה המשנה "מותר עשירית האיפה" סתם ולא חילקה בין סוגי המנחות, הרי מנחת כהן גדול בכלל, ומפורש איפוא שהריהי הולכת לנדבה ושלא כשיטת ר' יוחנן! ושואלים: <b>מה עבד לה</b> <small>[מה עושה לה,</small> כיצד מפרש אותה<small>]</small> <b>ר' יוחנן?</b> ומשיבים: ר' יוחנן <b>פתר לה</b> <small>[מפרש אותה]</small> שמשנתנו אינה מדברת במותר מנחת כהן גדול, אלא ב<b>מותר עשירית האיפה של מנחת חוטא של כל</b> אדם מ<b>ישראל,</b> ולדעת הכל מותר מנחה זו הולך לנדבה, אבל מותר מנחת כהן גדול הולך לים המלח, וכשיטתו.
<b>ר' יוסי אמר: על דא עליל</b> <small>[על זה בא]</small> <b>אבא בר בא</b> ומקשה: <b>דאינון אמרין</b> <small>[שהם,</small> החכמים בני בבל, <small>היו אומרים]:</small> <b>מנין שהפסח</b> שנשחט שלא בזמנו לשם קרבן שלמים, אף שהופרש מלכתחילה לשם פסח הריהו <b>משתנה לשם</b> קרבן <b>שלמים</b> וכשר? <b>תלמוד לומר "ואם מן הצאן קרבנו לזבח שלמים"</b> (ויקרא ג, ו), וכוונת הכתוב: <b>כל</b> קרבן <b>שהוא</b> בא <b>מן הצאן,</b> כלומר, הפסח שנאמר בו "מן הכבשים ומן העזים תקחו" (שמות יב, ה), כאשר הוא קרב קודם זמנו — הריהו <b>בא</b> כקרבן <b>שלמים.</b> ועל דבריהם אלו <b>היתיבון</b> <small>[הקשה עליהם]</small> אבא בר בא: ואיזו ראיה יש מפסוק זה, ו<b>הרי עולה</b> שהיא באה אף <b>מן הצאן,</b> ובכל זאת אין מותרה שלמים אלא עולה! ומשיבים: כוונת הכתוב היא ל<b>דבר שאינו בא אלא מן הצאן,</b> וממילא <b>יצאת</b> (יצאה) <b>עולה שהיא באה אפילו מן הבקר,</b> כנאמר בה "מן הבקר ומן הצאן תקריבו את קרבנכם" (ויקרא א, ב). <b>היתיבון</b> <small>[הקשה עליהם]</small> עוד אבא בר בא: <b>הרי אשם</b> אינו בא אלא מן הצאן ושנינו במשנה שמותרו הולך לעולות נדבה, ולדבריכם היה צריך אף הוא ללכת לשלמים ("ואם מן הצאן קרבנו — לזבח שלמים")! <b>אמר ר' בון בר כהנא,</b> משמעות הכתוב <b>"מן הצאן"</b> היא — <b>דבר שהוא בא מכל</b> סוגי <b>הצאן</b> (כבשים ועזים), כקרבן הפסח, <b>יצא</b> קרבן <b>אשם שאינו בא אלא מן האילים</b> (זכרי כבשים) <b>בלבד.</b> ומקשים: <b>בכל אתר את אמר</b> <small>[בכל מקום,</small> כרגיל <small>אתה אומר,</small> מפרש<small>]</small> את משמעות המלה <b>"מן"</b> — <b>למעט, ו</b>אילו <b>כאן את מר</b> <small>[אתה אומר]</small> שמשמעות המלה <b>"מן"</b> — <b>לרבות</b> (מכל סוגי הצאן)?! <b>אמר ר' מנא: הכי נמי</b> <small>[כך</small> בפסוק זה <small>גם כן]</small> המלה <b>"מן"</b> באה <b>למעט,</b> ומה הוא ה<b>מיעוט,</b> כלומר, מה הוא הדבר המתמעט? — קרבן הפסח. <b>שאינו בא</b> משה <b>בן שתי שנים</b> אלא רק עד בן שנה, וכן <b>מיעוט שאינו בא נקיבה,</b> אלא זכר בלבד. ור' בון בר כהנא הממעט מהכתוב "ואם מן הצאן קרבנו" את האשם שאינו בא מכל מיני הצאן אינו למד זאת מן המלה "מן" אלא מייתור האות ה במלה "הצאן". ומוסיף ר' מנא: <b>ו</b>על כל פנים, גם אם היה ר' בון בר כהנא מעמיד את הכתוב "ואם מן הצאן קרבנו" <b>גבי</b> <small>[לגבי,</small> ביחס<small>]</small> לקרבן <b>אשם,</b> ולא לקרבן הפסח, כאמור, <b>נמי</b> <small>[גם כן]</small> <b>"מן"</b> שנאמר בו <b>למעט הוא</b> בא. ומה הוא המיעוט? — <b>ש</b>האשם <b>אינו בא אלא מן האילים בלבד</b> ולא מן העזים. עוד <b>היתיבון</b> <small>[הקשה]</small> אבא בר בא על שיטת חכמי בבל: <b>והכתיב</b> <small>[והרי נאמר]</small> <b>"ואם מן הצאן קרבנו מן הכבשים או מן העזים לעולה"</b> (שם א, י), ולדבריכם, נלמד אף פסוק זה כך: כל שקרבנו בא מן הכבשים או מן העזים, יהיה מותרו לקרבנות עולה, ו<b>מעתה מותר הפסח</b> שהוא בא מן הכבשים ומן העזים יהיה <b>בא עולה,</b> ולא שלמים! <b>אמר ר' אבון:</b> אין ללמוד כן מכתוב זה, שכן <b>משנין דבר</b> (קרבן) <b>שהוא</b> עומד <b>לאכילה,</b> כגון הפסח שהוא נאכל למנוייו, <b>לדבר ש</b>אף <b>הוא</b> עומד <b>לאכילה</b> כגון שלמים, <b>ואין משנין דבר שהוא לאכילה</b> כפסח <b>לדבר שאינו</b> עומד <b>לאכילה</b> אלא עולה כולו למזבח, כקרבן עולה. תירוץ אחר <b>אמר ר' יוסי בר ר' בון: משנין קדשים קלים לשם קדשים קלים,</b> ולכן קרבן פסח שהוא קדשים קלים משתנה לשלמים שאף הם קדשים קלים, אבל <b>אין משנין קדשים קלים לשם קדשי קדשים</b> כעולה. <b>ר' יוחנן אמר: על דא עליל</b> <small>[על זה בא]</small> <b>ר' חנינא</b> בדעה החולקת על שיטת חכמי בבל: <b>דאינון אמרין</b> <small>[שהם,</small> החכמים בני בבל, <small>היו אומרים]:</small> <b>אין הפסח</b> הקרב שלא בזמנו <b>משתנה לשם</b> קרבן <b>שלמים,</b> <b>אלא אם כן שחטו</b> מלכתחילה <b>לשם שלמים.</b> ואולם אם שחטו מלכתחילה לשם קרבן אחר, כעולה — הריהו פסול. <b>ואני אומר: אפילו שחטו לשם עולה</b> הריהו גם כן הופך להיות שלמים. <b>אמר ר' אילא: טעמא</b> <small>[הטעם],</small> כלומר, מקור שיטתו של <b>ר' יוחנן</b> בשם ר' חנינה הוא בייתור הכתוב. שכן נאמר <b>"אם מן הצאן קרבנו לזבח שלמים"</b> (ויקרא ג, ד), והיה הכתוב יכול לומר בקיצור "אם מן הצאן קרבנו לשלמים". אלא באה המלה "זבח" ללמד כי הפסח <b>כל שהוא</b> נשחט לשם כל <b>זבח</b> שהוא, ובכלל זה לשם עולה, הריהו <b>בא,</b> משתנה לשם <b>שלמים.</b> ושואלים: האם שיטתך שמחשבת שוחט הפסח לשוחטו לשם קרבן עולה מועילה לשנותו לקרבן שלמים תקפה בכל האופנים, <b>ומשתנה</b> הפסח ששחטו לעולה להיות שלמים גם <b>למחשבת פסול,</b> שאף כאשר שחטו מתוך מחשבת פסול מועיל הדבר? ומבררים:  <b>היך עבידא</b> <small>[כיצד נעשה,</small> כיצד הוא בדיוק הענין<small>]?</small> אם כוונתך ש<b>שחטה,</b> את בהמת הפסח <b>לשם עולה על מנת לזרוק</b> את <b>דמה למחר</b> (מחשבת "פיגול") — <b>מכל מקום</b> בין אם משתנה להיות עולה בין אם לשלמים, קרבן <b>פסול הוא!</b> ומסבירים: המחשבה לזרוק את דמו שלא בזמנו אכן פוסלת את הקרבן, ואולם השאלה היא האם האוכל כזית מבשרו יהא חייב כרת כדין האוכל בשר פיגול, או לא, וכדין האוכל סתם קרבן פסול. שכן כלל הוא שרק קרבן כשר ששחטו מתוך מחשבת פיגול מתפגל, ולא קרבן פסול. ולפי זה <b>אין תימר</b> <small>[אם תאמר]</small> שאף כאשר הקריב את הפסח (שלא בזמנו) מתוך מחשבת פיגול הריהו <b>משתנה ל</b>היות שלמים, ולולא מחשבת הפיגול היה כשר, הרי אף שהיתה השחיטה מתוך <b>מחשבת פסול</b> — הרי זה <b>פיגול.</b> ואולם <b>אין תימר</b> <small>[אם תאמר]</small> ש<b>אין</b> הוא <b>משתנה</b> בכך <b>ל</b>היות שלמים, שמכיון ששחטו מתוך <b>מחשבת פסול</b> אינו יכול להשתנות להיות קרבן כשר, אם כן אין מחשבה זו עושה אותו <b>פיגול!</b>
שנינו קודם שאם שחט את הפסח בערב פסח קודם זמנו (חצות היום) לשם שלמים הריהו משתנה להיות שלמים, וכשר, ואולם אם שחטו לשם פסח, הריהו פסול. ומבררים: אם שחטו  <b>לשמו ושלא לשמו,</b> שחשב בתחילת השחיטה לשוחטו לשם פסח וסיימה לשם שלמים, לא בערב פסח אלא <b>בשאר ימות השנה,</b> מה יהא דינו? <b>ר' בון בר חייא בשם שמואל בר אבא</b> אמר: <b>מכיון ש</b>בשאר ימות השנה <b>אין לו שם</b> לא של פסח, שהרי אין זה זמנו, ולא של שלמים, שהרי לא הקדישו לכך, ובכל זאת אם שחטו בסתם בלא לפרט לאיזה קרבן הוא שוחטו, הריהו שלמים, הוא הדין בששחטו בשאר ימות השנה אף ששחטו במפורש לשם פסח <b>נעשו כשוחטו לשמו</b> (לשם פסח) <b>ושלא לשמו</b> (לשלמים) <b>בשתיקה,</b> כלומר, במחשבה בלבד, והרי זה כשוחט בסתם <b>והוא</b> שלמים ו<b>כשר.</b> <b>אמר ליה</b> <small>[לו]</small> אחד השומעים לר' בון: <b>אם כן הוא</b> שאף במחשבה מפורשת לשם פסח הקרבן משתנה לשלמים, וכדרך שהוא משתנה בסתם, אם כן <b>אפילו</b> אם <b>שחטו לשמו</b> (לשם פסח) <b>על מנת לזרוק</b> את <b>דמו שלא לשמו</b> אלא לשם שלמים, <b>יעשה משעה הראשונה כשוחטו לשמו ושלא לשמו בשתיקה, ויהא</b> אף הוא שלמים ו<b>כשר.</b> <b>אמר ר' אבא מרי: מה נאמר,</b> כלומר, מנין לך שבשוחטו לשמו ושלא לשמו <b>בשתיקה,</b> שלא פירש כן בפיו הריהו שלמים ו<b>כשר, או</b> (אולי) <b>נאמר</b> שכשעשה כן <b>בשתיקה</b> הרי זה כפירש בפיו ששוחטו לפסח שבכגון זה אינו משתנה לשלמים, והריהו <b>פסול.</b>
<big>ג</big> שנינו במשנה ש<b>מותר</b> הכסף שאסף ה<b>נזיר</b> לקרבנותיו יותר מכדי הצורך הולך <b>ל</b>עולות <b>נדבה.</b> ועל כך <b>רב חסדא</b> <b>אמר: והוא,</b> זהו דווקא כ<b>שקרבה חטאתו</b> של הנזיר <b>בסוף,</b> לאחר שהקריב עולתו ושלמיו, והכסף שנשאר עומד לצורך חטאתו, ומותרו הוא איפוא מותר חטאת, וכבר שנינו שמותר החטאת לנדבה. <b>אבל אי</b> <small>[אם]</small> כבר הקריב את עולתו וחטאתו ו<b>קרבו שלמים בסוף</b> — הרי <b>מותרן</b> של הכסף שהפריש לקרבנותיו הולך ל<b>שלמים,</b> כדין כל מותר שלמים. <b>אמר ר' זעירא:</b> לא כן, אלא <b>אפילו קרבו שלמים לבסוף הלכה אחת היא בנזיר, שתהיה מותרה</b> של הכסף שהפריש לקרבנות הנזירות ל<b>נדבה.</b> ומעירים: כבר נחלקו תנאים בדבר ו<b>מתניתא מסייעא לדין ומתניתא מסייעא לדין</b> <small>[הברייתא מסייעת לזה והברייתא מסייעת לזה].</small> ומפרטים: <b>מתניתא מסייע</b> <small>[הברייתא מסייעת]</small> <b>ל</b>שיטת <b>ר' זעירא,</b> ששנינו במשנה (מעילה פ"ד מ"ו) שנזיר שמת והיו לו מעות סתומים (שלא פירש אלה מהן מיועדות לאיזה מקרבנותיו) שהן הולכות לעולות נדבה. ו<b>אלו הן מעות סתומין?</b> — <b>כל שדמי חטאת מיתות מעורבות בהן,</b> שכשהפריש את המעות הללו פירש שהן לצורך כל קרבנותיו ובכללם החטאת. <b>ואפילו הפריש</b> כבר את <b>דמי חטאת מתוכה,</b> מתוך כלל המעות שהפריש — עדיין ל<b>מעות סתומין הן</b> נחשבים, וכיון שמת הנזיר שהפרישן הריהן הולכות לנדבה. ומשמע שהוא הדין אף אם היו שלמיו באחרונה, וכשיטת ר' זעירא. וכמו כן מצאנו <b>מתניתא מסייעא</b> <small>[משנה מסייעת]</small> <b>ל</b>שיטת <b>רב חסדא.</b> ששנינו במשנה: נזיר שהפריש מעות לקרבנותיו ולא פירש אלה מהן מיועדות לאיזה מקרבנותיו (מעות סתומים), ונטל חלק מאותן המעות וחזר ואמר: "מעות <b>אלו</b> יהיו <b>לחטאתי, והשאר,</b> שאר המעות שיש כאן, יהיו <b>לשאר</b> קרבנות <b>נזירותי",</b> ולא הספיק לקנות בהם את הקרבנות <b>ומת</b> — המעות שפירש שיהיו לחטאת — יאבדם (יוליכם לים המלח), ושאר המעות יקנה בחציין עולה ובחציין שלמים. ולענין דין מעילה (אם השתמש במעות המיועדות לעולה ושלמים לצורכו) — <b>מועלין בכולן,</b> שאם השתמש בכולן — מעל, שכן ודאי שהשתמש גם בדמי העולה, אבל <b>אין מועלין במקצתן,</b> שאם השתמש רק במקצתן — לא מעל, שיתכן שהשתמש רק בדמי השלמים, והמשתמש בדמי שלמים אינו מועל (כיון שבשרם נאכל לבעלים. ראה מעילה ז,ב). <b>ו</b>בכל אופן מתוך ש<b>לא אמר</b> התנא בברייתא ש<b>"אם מת יפלו ל</b>עולות <b>נדבה",</b> אלא שהן הולכות לעולה ושלמים, משמע שהוא סבור כר' חסדא שאחרי שהפריש מכלל המעות שהפריש את דמי חטאתו (ועולתו) קרב השאר שלמים ושלא כשיטת ר' זעירא שהכל הולך לנדבה.
כיון שהוזכר דין מותר קרבנות הנזיר, דנים גם בענין מותר מנחתו. <b>רב חסדא אמר: מותר לחמו של נזיר,</b> שהפריש הנזיר סולת והתברר שהפריש יותר מכדי הצורך — מותר הסולת <b>יורקב</b> <small>[יירקב].</small> וכן אם הפריש מעות למנחתו והתברר שהפריש יותר מכדי הצורך — יאבד את מותרן בים המלח. <b>אמר ר' יוסי: ויאות</b> <small>[וכן הוא],</small> כלומר, צודק רב חסדא בדבריו. שכן <b>להקריבו בפני עצמו אין את</b> <small>[אתה]</small> <b>יכול,</b> ומדוע? <b>שאין לך לחם</b> (מנחת הנזיר) <b>קרב</b> כקרבן <b>לעצמו</b> אלא עם כבש עולתו או איל שלמיו. ו<b>להקריבו עם</b> כבש העולה או איל השלמים של <b>נזירות אחרת</b> (נזיר אחר) — <b>אין את</b> <small>[אתה]</small> <b>יכול, ש</b>כן <b>אין לך נזירות באה בלא לחם,</b> ולכן כבר משקיבל הנזיר האחר את נזירותו, קיבל על עצמו להביא קרבנותיו ומנחתו, ואין לו איפוא צורך במותר הלחם הזה. ו<b>לפום כן צריך מימר</b> <small>[לפי כך צריך לומר]</small> ש<b>מותר לחמו של נזיר,</b> כיון שאין לו תקנה אחרת, יורקב. <big>א</big> ובענין מותר נסכיו, כשהפריש הנזיר יין או מעות לקניית יין לנסכיו יותר מכדי הצורך, <b>סברין מימר</b> <small>[חשבו</small> בני בית המדרש <small>לומר]</small> שדין הלחם ודין הנסכים זהה, ו<b>הוא</b> דין מותר <b>לחמו, הוא</b> דין <b>מותר נסכיו,</b> שגם הם ילכו לאיבוד. <b>אמר ר' יוסי בר ר' בון: מותר נסכיו</b> אין דינו כדין מותר המנחה, אלא <b>קדשי קדשים אינון</b> <small>[הם],</small> <b>ויפלו ל</b>עולות <b>נדבה.</b> ומעירים: מששנינו את דברי ר' יוסי בר ר' בון, נמצא כי <b>על דעתיה</b> <small>[על דעתו,</small> לשיטתו<small>]</small> של <b>ר' יוסי בר ר' בון</b> דעתם העקרונית של שלושה מהחכמים בענין דין מותר קדשי הקדשים זהה, ו<b>שמואל אליבא</b> <small>[לפי שיטתו]</small> של <b>רב חסדא במותר נסכים, ורבי חייא (חסדא) ור' אלעזר שלשתן אמרו דבר אחד,</b> שמותר קדשי קדשים הולך לנדבה. ומפרטים:  <b>ר' חייא (רב חסדא)</b> — <b>אהן דאמרן</b> <small>[זו שאמרנו].</small> שהובאו לעיל דברי ר' יוסי בר ר' בון שמותר הנסכים הולך לנדבה, ומסתבר שהוכיח כן מדברי רב חסדא שרק בענין מותר המנחה אמר שדינו לאיבוד, ולא בענין מותר נסכים, והרי שדין מותר הנסכים שונה משום שהם קדשי קדשים. <b>שמואל</b> — ששנינו לעיל (ו,ב) ש<b>אמר ר' יוסי: עד דאנא תמן</b> <small>[עד שהייתי שם,</small> בבבל<small>]</small> <b>שמעית קל</b> <small>[שמעתי את קולו]</small> של <b>רב (רבי) יהודה שאיל</b> <small>[שואל]</small> את <b>שמואל:</b> אם <b>הפריש</b> אדם <b>שקלו</b> (מחצית השקל) <b>ומת</b> מה יעשו בו? <b>אמר ליה</b> <small>[לו]</small> שמואל: <b>יפלו לנדבה.</b> שכן ממחציות השקל שהובאו היו קונים עולות ציבור שהן קדשי קדשים, ומסתבר שדין השקלים עצמם כדינם, ועל כן יפלו לנדבה. <b>ר' אלעזר</b> — ששנינו (לעיל ו,ב) שהוא <b>אומר: מותר עשירית האיפה שלו,</b> של הכהן הגדול, שהפריש מעות כדי לקנות בהן סולת למנחת החביתין שלו (שהוא מביא בכל יום, בוקר וערב) יותר מכדי הצורך, מה יעשו בו? <b>ר' יוחנן אמר: יוליכם</b> את המעות הנותרות לאיבוד <b>לים המלח.</b> ואילו <b>ר' אלעזר אומר: יפלו ל</b>עולות <b>נדבה,</b> שכן מנחה זו מקדשי הקדשים היא, וכך גם דין מותרה.

Halakhah 5

 <big>ב הלכה ה משנה</big> <b>מותר</b> הכסף שנגבה יותר מכדי הצורך לפדיון <b>שבוים</b> — הריהו הולך <b>ל</b>פדיון <b>שבוים</b> אחרים. <b>מותר</b> הכסף שנגבה יותר מכדי הצורך לפדיון <b>שבוי</b> מסויים — ניתן כמתנה <b>לאותו שבוי. מותר</b> הכסף שנגבה יותר מכדי הצורך לצורך <b>עניים,</b> — הריהו הולך <b>לעניים</b> אחרים. <b>מותר</b> הכסף שנגבה לצורך <b>עני</b> מסויים — ניתן כמתנה <b>לאותו עני. מותר המתים</b> שגבו כספים לצורך קבורת מתים, ונתברר שגבו יותר מכדי צורכם — הרי זה <b>למתים</b> אחרים. <b>מותר</b> הכסף שנגבה לצורך קבורת או תכריכי <b>המת</b> (מת מסויים), שלא היו צריכים לכל הכסף שנגבה למטרה זו — הרי הוא <b>ליורשיו. ר' מאיר אומר:</b> ספק הוא, ולכן <b>מותר המת יהא מונח עד שיבא אליהו,</b> והוא שילמדנו מה דינו. <b>ר' נתן אומר: מותר המת בונין לו,</b> למת מהכסף שנשאר <b>נפש</b> (מצבה) <b>על קברו.</b>
<big>ג גמרא</big> <b>גבו לו</b> למת כסף מן הציבור לצורך הוצאות קבורתו <b>בחזקת שאין לו,</b> שסברו שלא הותיר בירושתו די הצורך להוצאות אלה, <b>ונמצא שיש לו. ר' ירמיה סבר מימר</b> <small>[סבר לומר]</small> שהוא הוא דין המשנה (לשיטת התנא קמא) <b>"מותר המת ליורשיו".</b> שלכאורה אין הבדל אם היה צורך בחלק מהכסף ונותר רק חלקו, או שלא היה צורך בכסף שנגבה והכל הוא איפוא כמותר. <b>אמר ליה</b> <small>[לו]</small> <b>ר' אידי</b> מהמקום <b>חוטרא: הגע עצמך</b> <small>[העלה על עצמך,</small> חשוב על הדבר<small>]</small> ותמצא שאין הדברים דומים. שכן ודאי <b>דלא כוונן</b> <small>[שלא כיוונו]</small> הנותנים לתת מלכתחילה את כספם <b>אלא ליה</b> <small>[לו,</small> לצורך המת<small>],</small> אלא שכאשר נותר בסופו של דבר מעט מן הסכום, ינתן ליורשים, כיון שמלכתחילה אי אפשר לדייק ולתת בדיוק לפי צורכו ואינם מקפידים על כך, ואולם ודאי שלא הסכימו מלכתחילה שינתן כל הסכום ליורשים. <b>אמר ליה</b> <small>[לו]</small> ר' ירמיה לר' אידי בתשובה: <b>אנא לא אמרית, את מנן לך</b> <small>[אני לא אמרתי, אתה מנין לך],</small> כלומר, אני לא קבעתי בדברי שכך יש לנהוג הלכה למעשה, אלא אמרתי שכך דעתי נוטה מסברה, ואולם אתה מהיכן כל כך ברור לך חילוק זה?
<big>ד</big> שנינו במשנה כי ר' נתן סבור שמותר הכסף שנגבה לצורך קבורת מת מסויים בונין בו נפש לקברו. ובענין זה מביאים את מה ש<b>תני</b> <small>[שנויה</small> ברייתא<small>]</small> <b>בשם ר' נתן: מותר</b> מעות שנגבו לצורך קבורת <b>המת</b> מה יעשו בו? <b>יבנה לו נפש על קברו</b> או יקנו בו יין ו<b>יעשה לו זילוף</b> ביין זה <b>על גבי מטתו</b> של המת לריח טוב. שנינו במשנה כי מותר שבוי — לאותו שבוי, ומותר עני — לאותו עני. ומעירים כי בדומה לכך <b>תני</b> <small>[שנויה</small> ברייתא<small>]:</small> <b>אין פודין שבוי ב</b>כסף שנגבה לפדיון <b>שבוי</b> אחר. <b>ואין גובין טלית בטלית,</b> שאין משתמשים בכסף שנגבה לקניית בגד לעני אחד כדי לקנות בו בגד לעני אחר. <b>ו</b>מכל מקום <b>אין ממחין ביד</b> ה<b>פרנסים לכך</b> אם עשו כן מפני צורך השעה. שנינו במשנה כי לדעת ר' נתן מותר הכסף שנגבה לקבורת מת מסויים — עושים לו בו נפש לקברו. ומכיון שהוזכר במשנה ענין הנפש למת, מביאים כי <b>תני</b> <small>[שנינו</small> בברייתא<small>],</small> <b>רבן שמעון בן גמליאל אומר: אין עושין נפשות</b> (מצבות) <b>ל</b>קברי ה<b>צדיקים</b> שכן המצבה נעשית כדי לזכור את המת, והחכמים אינם זקוקים לכך, שכן <b>דבריהם,</b> דברי התורה שאמרו בחייהם, <b>הן הן זכרונן.</b>
<b>ר' יוחנן הוה מסמיך ואזל עאל</b> <small>[היה נשען והולך</small> ברחוב <small>על]</small> כתפי <b>ר' חייא בר אבא, והיה ר' אליעזר חמי ליה ומטמר ליה מקמיה</b> <small>[רואה אותו</small> את ר' יוחנן <small>ומתחבא מפניו],</small> <b>ואמר</b> ר' יוחנן: <b>הלין תרתי מלייהו הדין בבלאה עביד ביה</b> <small>[שני הדברים הללו הבבלי הזה,</small> ר' אליעזר, <small>עושה בי]</small> שלא כראוי: <b>חדא, דלא שאיל בשלומיה</b> <small>[אחד, ש</small>הוא <small>לא שואל בשלומי],</small> <b>וחדא, מיטמר</b> <small>[ואחד</small> שהוא <small>מתחבא</small> מפני<small>],</small> והריהו כמראה שאינו חפץ לדבר עמי. <b>אמר ליה</b> <small>[לו]</small> <b>ר' יעקב בר אידי</b> לר' יוחנן כדי להפיס את דעתו: <b>כך נהיגין גבהון</b> <small>[כך נוהגים אצלם,</small> אצל הבבליים<small>],</small> <b>דזעירא לא שאיל בשלומיה דרבה</b> <small>[שהקטן אינו שואל בשלומו של הגדול]</small> אלא רק עונה לו, ולכן לא שאל בשלומך. <b>דאינון נהגון ומקיימין</b> <small>[שהם נוהגים ומקיימים]</small> מה שכתוב בפסוק <b>"ראוני נערים ונחבאו וישישים קמו עמדו"</b> (איוב כט, ח). ומשהרגיש ר' יעקב שלא נתרצה ר' יוחנן בכך, <b>אמר ליה</b> <small>[לו]</small> לר' יוחנן, כדי לשכנע אותו שכוונת ר' אליעזר היתה ראויה. וכך שאלו: <b>מהו למיעבר קמי דאדורא צלמי</b> <small>[האם מותר לעבור לפני צלם של אדורא]</small> שהוא עבודה זרה, היש בכך משום האיסור לחלוק כבוד לעבודה זרה? <b>אמר ליה</b> <small>[לו]:</small> במעבר לפניו <b>מה את פליג ליה יקר</b> <small>[מה אתה נוהג בו כבוד]?</small> הלא <b>עבור קמוהי וסמי עינוי</b> <small>[עבור לפניו ועוור את עיניו]!</small> כלומר, באותה מידה יכול אתה לעבור לפניו ולזלזל בו. מששמע ר' יעקב את תשובת ר' יוחנן, <b>אמר ליה</b> <small>[לו]:</small> אם כן <b>יאות</b> <small>[יפה]</small> <b>ר' אליעזר עביד</b> <small>[עושה]</small> <b>דלא עבר קמך</b> <small>[שאינו עובר לפניך],</small> הרי אם היה עובר לפניך ולא שואל בשלומך, כמנהג בני בבל, היה בכך זלזול בכבודך! קיבל ר' יוחנן את דבריו ונתרצה על שלא עבר לפניו. ואולם טען, שאף אם בכך צדק ר' אליעזר, ואולם דבר גרוע זה עשה, <b>דלא אמר שמעתא משמיה</b> <small>[שלא אומר הלכה משמו של ר' יוחנן]</small> שאמר דבר תורה שאני חידשתיו ולא אמרו משמי. <b>נכנסו לפניו ר' אמי ור' אסי</b> לפייסו, <b>אמרו לו: רבי, כך היה מעשה בבית הכנסת של טרסיים</b> (נפחים) שעסקו בדיון הלכתי <b>ב</b>ענין <b>נגר</b> (בריח ניצב שקובעים בדלת כדי לקובעה בקרקע), <b>שיש בראשו גלוסטרא</b> (זיז מעובה ובולט), <b>שנחלקו</b> התנאים <b>ר' אליעזר ור' יוסי</b> בענין זה, <b>עד</b> שהגיעו לכך <b>שקרעו ספר תורה בחמתן</b> (מתוך כעסם). ולפני שממשיכים את סיפור המעשה, תוהים: <b>קרעו סלקא דעתך</b> <small>[עולה על דעתך],</small> האם אתה יכול להעלות על דעתך שחכמים אלה קרעו ספר תורה?! <b>אלא</b> הכוונה היא <b>שנקרע ספר תורה,</b> שמתוך שכל אחד משך בו נקרע הספר. וממשיכים להביא את דברי ר' אמי ור' אסי בסיפור המעשה: <b>והיה שם</b> באותה שעה <b>זקן אחד,</b> אחד החכמים, <b>ור' יוסי בן קסמא שמו, אמר: תמיהני אם לא הוה</b> <small>[יהיה]</small> <b>בית הכנסת זה</b> בית <small>עבודה זרה,</small> שכיון שאמרו חכמים שכל הכועס כאילו עובד עבודה זרה, ודאי יארע בו כך. ומספרת הגמרא שאף שסברו ר' אמי ור' אסי שמשישמע ר' יוחנן סיפור מעשה זה בגנות הכעס שבין תלמידי חכמים, יתפייס, <b>ו</b>אולם <b>חזר</b> ר' יוחנן <b>ואמר: הכדין מחבריה</b> <small>[כך אתם נוהגים</small> שעושים אותי <small>כחבירו],</small> הרי הבאתם ראיה משנים שהיו חברים שווים זה לזה, וכיצד אתם יכולים להשוות אותי לתלמידי ר' אלעזר?! ואז <b>נכנס לפניו,</b> לפני ר' יוחנן, <b>ר' יעקב בר אידי</b> לפייסו. <b>אמר ליה</b> <small>[לו]:</small> <b>כתיב</b> <small>[נאמר]</small> <b>"כאשר צוה ה' את משה עבדו כן צוה משה את יהושע</b> וכן עשה יהושע לא הסיר דבר מכל אשר צוה ה' את משה" (יהושע יא, טו), ומכאן שהיה יהושע מלמד לישראל את כל דברי התורה שלמד מפי משה. <b>וכי</b> אפשר לחשוב כי <b>כל דיבור ודיבור שהיה יהושע יושב ודורש</b> לישראל מדברי משה, <b>היה</b> מקפיד ו<b>אומר "כך אמר משה"?</b> — אין הדבר מסתבר, <b>אלא</b> ודאי <b>יהושע יושב ודורש, ויודעין הכל שהתורה של משה היא. אף אתה,</b> ר' יוחנן דע כי <b>אליעזר</b> תלמידך <b>יושב ודורש</b> לפני תלמידיו, <b>ו</b>אינו מציין בפניהם כי אלו דבריך, משום ש<b>הכל יודעין שהתורה שלך היא. אמר להן</b> ר' יוחנן לר' אמי ור' אסי שניסו לרצותו ולא צלח בידם: <b>מפני מה אין אתן יודעין לרצות</b> (לפייס) <b>כבן אידי</b> (ר' יעקב בר אידי) <b>חבירנו?</b> שהדברים שלו התקבלו על דעתי.
<big>א</big> ושואלים: <b>ור' יוחנן, מאי כולי האי דבעי דימרון שמעתא משמיה</b> <small>[מה כל זה שהוא רצה שיאמרו שמועה משמו]?</small> מדוע כל כך הקפיד על כך? ומשיבים: משום ש<b>אף דוד</b> המלך <b>ביקש עליה</b> <small>[עליו],</small> על דבר זה, <b>רחמים, שנאמר "אגורה באהלך עולמים אחסה בסתר כנפיך סלה"</b> (תהלים סא, ה), והדברים תמוהים: <b>וכי עלתה על דעתו של דוד שיהא חי וקים לעולמים? אלא כך אמר דוד לפני הקדוש ברוך הוא: רבונו של עולם, אזכה שיהו דברי נאמרין</b> בשמי <b>בבתי כנסיות ובבתי מדרשות,</b> ועל ידי זה אקנה לעצמי חיי נצח. ובענין זה מביאים עוד כי <b>שמעון בן נזירא בשם ר' יצחק אמר: כל תלמיד חכם שאומרים דבר הלכה מפיו בעולם הזה,</b> אף אחרי מותו, <b>שפתיו רוחשות עמו בקבר</b> וכאילו הוא מדבר, <b>שנאמר "וחכך כיין הטוב וגו' דובב שפתי ישנים"</b> (שיר השירים ז, י), <b>מה כומר</b> (ערימה) <b>של ענבים זה, כיון שמניח אדם אצבעו עליו מיד דובב,</b> שהיין מבצבץ לצאת והכל מתנועע בו, <b>אף שפתותיהם של צדיקים, כיון שאומרין דבר הלכה מפיהם של צדיקים שפתותיהן מרחשות עמהן בקבר.</b> ושואלים: <b>מה הנאה לו</b> לצדיק ששפתותיו רוחשות בקבר? שמעון <b>בר נזירא אמר:</b> הוא נהנה <b>כהדין דשתי</b> <small>[כמו מי ששותה]</small> <b>קונדיטון</b> (יין מבושם). <b>ר' יצחק אמר:</b> הנאתו היא <b>כהדין דשתי חמיר עתיק</b> <small>[כמו מי ששותה יין ישן],</small> ש<b>אף על גב דשתי ליה, טעמא בפומא</b> <small>[אף על פי ששתה אותו</small> כבר, בכל זאת <small>טעמו</small> נשאר <small>בפיו].</small> וכן תלמיד חכם, כיון שמזכירים את שמועותיו משמו בעולם הזה, נשמתו בגן עדן מרגישה בטעם זה.
כיון שעסקה הגמרא בחשיבות אמירת שמועה בשם אומרה, מביאים כי <b>רב גידל אמר: האומר שמועה בשם אומרה, יראה</b> (ידמה לעצמו) באותה שעה את <b>בעל</b> ה<b>שמועה כאילו עומד</b> באותה שעה <b>לנגדו, שנאמר "אך בצלם יתהלך איש"</b> (תהלים לט, ז), ומשמעות הכתוב: שבשעה שאומר אדם דברי תורה משם אחר ("יתהלך איש", שלשון הליכה אמור בדברי תורה, ראה ויקרא כו, ג) ידמה בנפשו את צלמו ודמותו של בעל השמועה. ובענין חשיבות דימוי פני בעל השמועה בשעת לימודה לאחרים מביאים דרשה נוספת: <b>כתיב</b> <small>[נאמר]</small> <b>"רב אדם יקרא איש חסדו"</b> (משלי כ, ד) — <b>זה שאר כל אדם,</b> כלומר, רוב בני אדם יקרא ויזכיר איש את תורתו סתם, מבלי להזכיר אותו כבעל השמועה. והמשך הכתוב: <b>"ואיש אמונים מי ימצא"</b> (שם), כלומר, האדם הנאמן ומדקדק בשמועותיו מי הוא זה? — הרי <b>זה ר' זעירא,</b> שהיה דואג מאד לענין של נאמנות המסורת. ש<b>אמר ר' זעירא: ליתנן צריכין חששין לשמעתיה</b> <small>[אין אנו צריכים לחשוש לשמועותיו]</small> של <b>רב ששת, דהוא גברא מפתחא</b> <small>[ש</small>כן <small>הוא איש פתוח עינים,</small> בלשון נקיה איש עיוור<small>],</small> וכיון שלא ראה את פני רבו בשעת הלימוד יתכן שלא דקדק בדבריו. ובאותו ענין מביאים עוד את מה ש<b>אמר ליה</b> <small>[לו]</small> <b>ר' זעירא לר' אסי:</b> וכי <b>חכים</b> <small>[הכיר]</small> <b>רבי,</b> כלומר, אתה ר' אסי, את <b>בר פתייא דאת אמר שמעתא משמיה</b> <small>[שאתה אומר שמועה משמו]?</small> <b>אמר ליה</b> <small>[לו]</small> ר' אסי: אני שמעתים מר' יוחנן ו<b>ר' יוחנן אמרה משמיה</b> <small>[אמר אותה משמו]</small> וראוי הוא לסמוך עליו. וכן <b>אמר ליה</b> <small>[לו]</small> <b>ר' זעירא לר' אסי:</b> וכי <b>חכים</b> <small>[הכיר]</small> <b>רבי,</b> כלומר, אתה ר' אסי, את <b>רב דאת אמר שמעתא משמיה</b> <small>[שאתה אומר שמועה משמו]?</small> <b>אמר ליה</b> <small>[לו]</small> ר' אסי: אני שמעתים מר' אדא בר אהבא ו<b>ר' אדא בר אהבה אמרה משמיה</b> <small>[אמר אותה משמו]</small> של רב, וראוי הוא לסמוך עליו.
מכיון שהוזכר הפסוק הרומז שייחל דוד שלאחר פטירתו מן העולם תאמרנה שמועות משמו בעולם הזה, מביאים עוד בענין בקשותיו של דוד: <b>אין דור שאין בו ליצנין כדורו של דוד. מה היו פרוצי הדור</b> (אנשים רעים שבדור) שידעו שלא דוד יבנה את בית המקדש אלא שלמה בנו, <b>עושין? היו הולכין אצל חלונותיו של דוד, אומרין לו: "דוד דוד אימתי יבנה בית המקדש? אימתי</b> נוכל כבר לומר <b>'בית ה' נלך'</b> <b>והיה דוד אומר: אף על פי שמתכוונין להכעיסני, יבא עלי</b> (לשון שבועה), כלומר, יבוא עלי כל דבר הרע, <b>אם לא הייתי שמח בדבריהם,</b> שגם אני רוצה בבנין בית המקדש במהרה, ואף אם אצטרך בשל כך להיפטר מן העולם טרם זמני, <b>דכתיב</b> <small>[שנאמר]</small> <b>"שמחתי באומרים לי בית ה' נלך"</b> (תהלים קכב, א). ומכיון שכך אמר, השיבו הקדוש ברוך הוא: <b>"והיה כי ימלאו ימיך ושכבת את אבותיך"</b> (שמואל ב ז, יב), וכוונת הדברים: כך <b>אמר לו הקדוש ברוך הוא לדוד: ימים שלמים אני מונה לך</b> ("כי ימלאו ימיך") <b>ולא ימים חסרים,</b> שלא אפחית מימיך כלל. <b>כלום</b> מדוע אמרתי כי <b>שלמה בנך</b> הוא ש<b>יבנה</b> את <b>בית המקדש? אלא</b> כדי <b>להקריב קרבנות ציבור?</b> אבל <b>חביב עלי צדקה ומשפט שאתה</b> דוד <b>עושה</b> בחייך <b>יותר</b> <b>מן הקרבן, שנאמר "עשה צדקה ומשפט נבחר לה' מזבח"</b> 

Chapter 3



Halakhah 1

<big>א משנה</big> <b>בשלשה פרקים</b> <small>[זמנים]</small> <b>בשנה תורמין את הלשכה</b> שבה היו מחציות השקלים שהביאו למקדש, והיו מוציאים ממנה "תרומה", ומתרומה זו היו קונים את קרבנות הציבור. ומה הם הזמנים הללו: <b>בפרוס הפסח</b> חצי חודש (חמישה עשר יום) לפני הפסח, כלומר, ערב ראש חודש ניסן, <b>בפרוס העצרת</b> כחצי חודש לפני העצרת (שבועות), כלומר בערך בכ' באייר. ו<b>בפרוס החג</b> חצי חודש (חמישה עשר יום) לפני חג הסוכות, כלומר, ערב ראש השנה. <b>והם,</b> אותם הימים, הם גם הזמנים שקבעו חכמים ל<b>גרנות של מעשר בהמה,</b> שבכל אחד מהם מפרישים מעשר בהמה מהבהמות שנולדו בעדר מאז הגורן הקודמת, אלו <b>דברי ר' עקיבא.</b> <b>בן עזאי אומר:</b> הזמנים שקבעו חכמים למעשר בהמה הם: <b>בעשרים ותשעה באדר, ובאחד בסיון, ובעשרים ותשעה באב.</b> <b>ר' לעזר ור' שמעון אומרים:</b> זמני המעשר הם: <b>באחד בניסן, באחד בסיון, בעשרים ותשעה באלול.</b> ומסבירים: <b>ולמה אמרו בעשרים ותשעה באלול, ולא אמרו באחד בתשרי</b> כמו שאמרו אחד בניסן ובסיון? — <b>מפני שהוא יום טוב,</b> שאחד בתשרי הוא חג, ראש השנה, <b>ואי אפשר לעשר ביום טוב, לפיכך הקדימוהו</b> שיהיו מפרישים אותו <b>בעשרים ותשעה באלול.</b>
 <big>ב גמרא</big> שנינו במשנה שלדעת ר' עקיבא זמן הגרנות למעשר בהמה הוא בפרוס שלושת הרגלים. ועל כך <b>אמר ר' אבהו: כל הן דתנינן</b> <small>[כל מקום ששנינו]</small> לשון <b>"פרס"</b> משמעו <b>פלגא</b> <small>[חצי],</small> ולענייננו: <b>פלגא</b> <small>[החצי]</small> של <b>שלשים יום קודם למועד, ש</b>אז <b>דורשים בהלכותיו</b> של החג הסמוך.
שנינו במשנה: <b>והן,</b> הזמנים שבהם תורמים את הלישכה, הם גם הזמנים ל<b>גרנות</b> למעשר בהמה. ובענין זה זה <b>אמר ר' יוחנן:</b> למה קבעו לגרנות מעשר בהמה דווקא את הזמנים הללו? — <b>מפני שהן פירקי לידה,</b> מפני שהם הזמנים שבהם הבהמות יולדות, שיש מקדימות ("בכירות") ויש מאחרות ("אפילות"), והתאימו את זמני ההפרשה לזמני הלידה. <b>ר' אחא ור' תנחום בר חייה</b> אמרו <b>בשם ר' יהושע בן לוי</b> טעם אחר: <b>כדי שתהיה הבהמה מצויה לעולי רגלים.</b> שמפרישים אותה סמוך לרגל, כדי ששאר הבהמות שהן חולין תימכרנה לעולי הרגל לצרכי אכילה וקרבנות. <b>אמר ר' יודן:</b> הטעם הוא <b>שלא יבא לידי</b> איסור <b>"בל תאחר",</b> שאם יעשרם לאחר החג יתכן שיעברו עליו שלושה רגלים מבלי שיביא את בהמת המעשר להקרבה ויעבור על איסור זה. לפיכך קבעו זמנים אלה, להזכיר את מועדי הבאתם למקדש. <b>אמר ר' יוסה: כל המשהה טבלו,</b> שאינו מעשר בהמותיו בזמן הראוי לכך <b>עובר ב"בל תאחר".</b> מאחר שהמחלוקת במשנה בענין זמן הגורן השלישית למעשר בהמה נובעת ממחלוקת מוקדמת יותר אימתי הוא ראש השנה למעשר בהמה (ראה עיונים לעיל ז,ב), מביאים את השיטות השונות בענין זה. <b>תמן</b> <small>[שם]</small> במשנה (ראש השנה פ"א מ"א. בכורות פ"ט מ"ה) <b>תנינן</b> <small>[שנינו]</small> ש<b>ר' מאיר אומר: באחד באלול ראש השנה למעשר בהמה,</b> ואין מעשרים מהנולדים קודם לכן לנולדים לאחר מכן. ואילו <b>ר' אלעזר ור' שמעון אומרים:</b> זמנו הוא <b>באחד בתשרי. בן עזאי אומר: האלוליים</b> (הנולדים בחודש אלול) <b>מתעשרין בפני עצמן,</b> ולא עם אלו שנולדו עד ראש חודש אלול או בתשרי שלאחריו. בענין שיטתו של ר' מאיר הסבור שאחד באלול הוא ראש השנה למעשר בהמה <b>אמר ר' חונה: טעמא</b> <small>[הטעם]</small> של <b>ר' מאיר</b> הוא זה: שהוא סבור שתחילת השנה החדשה לענין מעשר בהמה היא באחד בניסן, וכן שהזמן הקובע לאיזו שנה שייכת הבהמה שנולדה הוא תאריך עיבור הבהמה ולא זמן לידתה. וכיון שמשך עיבור בהמה דקה הוא חמישה חודשים (כמבואר בבכורות ח,א), הרי אם כן ש<b>עד כאן</b> באחד באלול <b>הן מתמצות לילד מן הישנות,</b> מאלה שעיבורן היה עד אחד בניסן, והריהן צריכות להתעשר עם בהמות השנה שעברה. <b>מכאן ואילך,</b> לאחר אחד באלול <b>הן מתחילות לילד מן החדשות,</b> מאלה שהיה עיבורן לאחר אחד בניסן, והריהן צריכות להתעשר עם הבהמות של השנה הבאה. ובענין שיטתם של ר' אלעזר ור' שמעון הסבורים כי אחד בתשרי הוא ראש השנה למעשר בהמה, אמר <b>ר' יוסה בר ר' בון בשם רב חונה: טעמא</b> <small>[הטעם]</small> של <b>ר' אלעזר ור' שמעון</b> הוא מן הכתוב: <b>"לבשו כרים הצאן"</b> (תהלים סה, יד), ומשמעו — כבשות ("כרים") הצאן הוסיפו עליהן ("לבשו") בשר, כלומר, נתעברו, וכוונתו <b>אלו הבכירות,</b> המקדימות ללדת, שמתעברות באדר ויולדות באב. <b>"ועמקים יעטפו בר"</b> (שם), כלומר, יתכסו בתבואה — <b>אלו האפילות,</b> המאחרות ללדת, שמתעברות בניסן ויולדות באלול, כשכבר צמחה התבואה והיא ניכרת. <b>"יתרועעו אף ישירו"</b> (שם), כתוב זה נדרש כאילו היתה כוונתו לומר: תהיינה כל הבהמות, המקדימות והמאחרות, כולן כרעים ("יתרועעו"), ו<b>אלו ואלו</b> יהיו <b>נכנסים לדיר להתעשר</b> ("ישירו") יחד. <b>אמר בן עזאי: הואיל ו</b>ספק הוא אימתי ראש השנה למעשר בהמה, שכן <b>אלו אומרים כך,</b> שהוא באחד באלול, <b>ואלו אומרים כך,</b> שהוא באחד בתשרי, אי אפשר לעשר את הנולדים באלול עם הנולדים בחודש אחר, שמא שהם בני שנה אחרת, ואין מעשרים מן ה'חדש' על ה'ישן', ולכן <b>יהו</b> <small>[יהיו]</small> <b>האלוליים</b> (הנולדים באלול) <b>מתעשרין בפני עצמן.</b> <b>הא</b> <small>[הרי]</small> <b>כיצד?</b> אם <b>נולד לו בחמשה</b> בהמות <b>באב וחמשה באלול</b> של אותה השנה <b>וחמשה בתשרי</b> בשנה שלאחריה — <b>אין מצטרפין,</b> לא של אלול עם של אב, ולא של אלול עם של תשרי, וכל שכן שאין מצטרפות אלו של אב עם של תשרי, שהרי לא נולדו באותה שנת מעשר. <b>נולד לו בחמשה בתשרי וחמשה באב</b> של אותה שנה — <b>הרי אלו מצטרפין,</b> שהרי נולדו באותה שנת מעשר<b>.</b> ותוהים: <b>ו</b>כי <b>בן עזאי מכריע על דברי תלמידיו?</b> וכי בן עזאי בא להכריע וליצור דעה ממוצעת בין דעות תלמידיו ("הואיל ואלו אומרים כך ואלו אומרים כך" וכו'), שהרי חכמים אלה הם בני דור לאחריו, ומן הראוי היה שיבחן את טעמי שיטותיהם ויכריע כאחד מהם! <b>אתא</b> <small>[באו]</small> <b>ר' ירמיה ור' מיישא</b> ואמרו <b>בשם ר' שמואל בר ר' יצחק</b> לתרץ תמיהה זו: בן עזאי לא הכריע כאחת מדעות תלמידיו משום שמחלוקתם זו היא בעצם מחלוקת קדומה, <b>שכן נחלקו עליה</b> על בעיה זו <b>אבות העולם</b> (גדולי הדור שלפנינו), ומכיון שלא עמד על טעמי שיטותיהם, נקט בשיטה ממוצעת. <b>ומאן נינהו</b> <small>[ומי הם]</small> אותם <b>אבות העולם?</b> — <b>תנא</b> <small>[שנה]</small> <b>ר' יונה קומי</b> <small>[לפני]</small> <b>ר' ירמיה:</b> הכוונה היא ל<b>ר' ישמעאל ור' עקיבא.</b> ומעירים: <b>זאת אומרת,</b> מתוך סגנון דברי בן עזאי ("אלו אומרים כך ואלו אומרים כך") אפשר ללמוד ש<b>בן עזאי חבר ותלמיד הוה</b> <small>[היה]</small> של <b>ר' עקיבא.</b> שאף על פי שהוא מופיע הרבה פעמים כתלמידו, הוא היה תלמיד חבר. ומנין לך כן? <b>אין תימר רביה</b> <small>[</small>ש<small>אם תאמר שר' עקיבא היה רבו</small> לגמרי<small>],</small> וכי <b>אית בר נש אמר לרביה</b> <small>[האם יש אדם</small> ש<small>אומר לרבו]</small> בלשון <b>"הואיל ואלו אמרו כך ואלו אמרו כך",</b> שהריהו כמתייחס אל שניהם כשוים? אלא ודאי אינו מדבר כתלמיד גמור אלא כתלמיד חבר. <b>ר' אבון בשם ר' שמואל בר רב יצחק שמע לה</b> <small>[למד את הדבר הזה]</small> שבן עזאי היה תלמיד חבר של ר' עקיבא <b>מן הדא</b> <small>[מ</small>המשנה <small>הזו]</small> במסכת בבא בתרא (פ"ט מ"י). שלאחר ששנינו במשניות הקודמות לה שני מקרים בהם נחלקו בית שמאי ובית הלל, מביאה המשנה מקרה נוסף שבו לדברי המשנה מסכימים בית הלל ובית שמאי בדינו, והביאה המשנה שר' עקיבא חלוק על שיטתם. ועל כך מביאה המשנה ש<b>אמר לו בן עזאי</b> לר' עקיבא: <b>על החלוקין</b> (מה שחלקו בית הלל ובית שמאי) <b>אנו מצטערין, אלא שבאת לחלוק עלינו את השווין</b> (מה שאינם חלוקים בו)?! ומסגנון דבריו אתה למד כי <b>זאת אומרת: בן עזאי חבר ותלמיד הוה</b> <small>[היה]</small> <b>לר' עקיבא.</b> שכן <b>אין תימר רביה</b> <small>[אם תאמר</small> שהיה <small>רבו]</small> וכי <b>אית בר נש אמר לרביה</b> <small>[יש אדם שאומר לרבו]</small> בלשון <b>"אלא שבאת לחלוק עלינו את השווין"?</b> אלא משמע שהיה גם כחבר לו.
<big>א</big> ושבים לענין ראש השנה למעשר בהמה. <b>תמן</b> <small>[שם]</small> במשנה בבכורות (פ"ט מ"ו) <b>תנינן</b> <small>[שם שנינו]:</small> <b>כל הנולדין מאחד מתשרי עד עשרים ותשעה באלול</b> באותה שנה — <b>הרי אלו מצטרפין</b> להתעשר יחד, שכן בני אותה שנה הם. נולדו <b>חמשה לפני ראש השנה וחמשה לאחר ראש השנה</b> — <b>אין מצטרפין.</b> נולדו עשר בהמות באותה שנת מעשר, <b>חמשה</b> מהן <b>לפני הגורן</b> (אחד משלושת התאריכים בשנה שנקבעו להפריש בהם את מעשר הבהמה) <b>וחמשה</b> מהן <b>לאחר הגורן</b> — <b>הרי אלו מצטרפין,</b> שזמן הגורן אינו מחלק ביניהם, אלא רק קובע מצוה מתי צריך הפריש את המעשר. <b>אמר ר' יוסה: הדא</b> <small>[זאת]</small> <b>אומרת,</b> כלומר, מהלכה זו למדנו ש<b>מעשר בהמה לא עשו אותה לא כחנט</b> (התחלת יצירת הפרי, שזהו הזמן הקובע לחובת מעשר בפירות), ובהקבלה לבהמות — עיבורן, <b>ולא כשליש</b> גידולם (לענין חיוב דגן וזיתים במעשר), שהמקביל לו בבהמות הוא זמן לידתן. <b>אין תימר</b> <small>[אם אתה אומר]</small> שהקבילו את השלב המחייב בבהמות למעשר <b>כחנט</b> בפירות — <b>ליתני</b> <small>[שישנה]</small> אם כן כך: <b>כל המעוברים</b> שהיה זמן עיבורם <b>מאחד בתשרי עד עשרים ותשעה באלול!</b> <b>אין תימר</b> <small>[אם תאמר]</small> שהקבילו את השלב המחייב בבהמות למעשר <b>כשליש</b> הגידול בדגן וזיתים — <b>ליתני</b> <small>[שישנה]</small> <b>כל הנולדים עד עשרים ושנים באלול,</b> שהוא השלב המקביל לו בבהמות, שכן הנולדים לאחר מכן אינם ראויים להקרבה, שכן לא ימלאו להם עד אז שמונה ימים, וממילא אף אין מכניסים אותם לדיר להתעשר. אלא מאחר שנקטה המשנה בלשון "כל הנולדים..." הרי שהזמן הקובע לענין זה הוא הלידה. ואילו <b>ר' שמאי בשם ר' ביבי בר' חייא</b> אמר: לא כך, אלא <b>כשליש</b> הגידול בדגן וזיתים <b>עשו אותה,</b> את הבהמה לענין הזמן הקובע לחובת המעשר. ומה שאמרה המשנה שכל הבהמות שנולדו מאחד בתשרי ועד עשרים ותשעה באלול מצטרפות להתעשר יחד, שיטה זו <b>כ</b>דעת <b>ר' שמעון</b> היא. ש<b>אמר ר' שמעון:</b> גם <b>מחוסר זמן</b> (בן צאן או בקר שנולד ועדיין לא מלאו לו שמונה ימים), אף על פי שאי אפשר להקריב אותו לקרבן כל עוד לא מלאו לו שמונה ימים, בכל אופן הריהו <b>נכנס לדיר להתעשר.</b> מששמע ר' מנא את הסבר ר' שמאי, <b>קם</b> <small>[עמד]</small> <b>ר' מנא</b> ודן <b>עם ר' שמאי,</b> וכך <b>אמר ליה</b> <small>[לו]:</small> כאן <b>את אמרת חדא מילתא</b> <small>[אתה אומר דבר אחד],</small> ואילו <b>תמן תנינן</b> <small>[שם</small> במשנה שבאה לעיל <small>שנינו]</small> ש<b>בן עזאי אומר: האלוליים</b> (הנולדים בחודש אלול) <b>מתעשרין לעצמן.</b> האם <b>לא</b> הכוונה לנולדים בכל החודש ו<b>אפילו נולד עד עשרים ותשעה באלול</b> ועדיין אינו בן שמונה ימים, שהריהו כדגן שהביא שליש שהריהו חייב במעשר? וכי <b>אית לך מימר</b> <small>[האם יכול אתה לומר]</small> ש<b>בן עזאי</b> הולך דווקא <b>כ</b>שיטת <b>ר' שמעון</b> שהיא שיטת יחיד <b>ולא כ</b>שיטת <b>רבנן</b> <small>[חכמים]</small> הסבורים שאין בן פחות משמונה ימים נכנס להתעשר? אלא מסתבר לומר שאינו חולק על שיטת חכמים, ולשיטתו אף לדעתם הנולד בעשרים ותשעה בחודש אלול, אף שאינו יכול להתעשר אלא בתשרי (שכן הוא מחוסר זמן), הריהו מתעשר עם בני אלול, משמע שהזמן הקובע לחובת מעשר בהמה הוא זמן הלידה. ואיך הבהמות שנולדו בסוף חודש אלול מתעשרות — <b>כמה דאת אמר</b> <small>[כמו שאתה אומר]</small> <b>על</b> פי שיטת <b>רבנן</b> <small>[חכמים]</small> הסבורים שהנולדים מאחד בתשרי ועד עשרים ותשעה באלול של אותה שנה מתעשרים ביחד (שלדעתם ראש השנה למעשר בהמה הוא אחד בתשרי), שאת אלו שנולדו בתוך שמונת הימים האחרונים לשנה אינו יכול לעשר בגורן שבסוף חודש אלול, שהרי הם מחוסרים זמן, אלא הריהו <b>מניחן</b> ומעשרן <b>לשנה הבאה, והן מתעשרין עם בני שנתן,</b> בני השנה הקודמת, <b>כן את אמר</b> <small>[כך אתה אומר]</small> גם <b>על</b> פי שיטתו של <b>בן עזאי</b> שאת כל הנולדים בתוך שמונת הימים האחרונים של חודש אלול כיון שאינו יכול לעשרם בגורן שבסוף חודש, שהרי הם מחוסרים זמן, דינם הוא שהריהו <b>מניחן לגורן הבא,</b> שבחודש ניסן בשנה הבאה <b>והן מתעשרין עם</b> בני שנתם שהם <b>בני אלולים</b> (חודש אלול) של השנה הקודמת. אמר ר' חייא: <b>זאת אומרת,</b> כלומר, ממה שהסקנו לענין מעשר בהמה שהמחוסר זמן אף שאינו נכנס להתעשר בגורן עד שיהיה בן שמונה ימים, מכל מקום הזמן הקובע להם למעשר הוא זמן הלידה, מתוך זה ניתן להסיק גם כי <b>ימים שהבכור מחוסר זמן בהן,</b> שעדיין אינו בן שמונה ימים ללידתו, <b>עולין לו לתוך שנתו,</b> שכשמונים אותו לבן שנה אין מונים אותו מן היום שראוי להקרבה (היום השמיני) אלא מזמן לידתו. <b>אמר ר' מנא: אמר ר' יונה אבא</b> <small>[אבי]</small> שהוא <b>שמע לה מן הדא</b> <small>[למד את הדבר</small> הזה מהפסוק <small>הזה],</small> שנאמר <b>"כל הבכור אשר יולד</b> בבקרך ובצאנך <b>הזכר תקדיש"</b> (דברים טו, יט), <b>הא</b> <small>[הרי]</small> <b>כיצד</b> יש להבין פסוק זה? והלא הבכור מלידתו הוא קדוש, ומדוע צריך להקדישו? אלא כוונת הפסוק ש<b>משעת לידתו את</b> <small>[אתה]</small> <b>מונה לו שנה,</b> שהריהו נאכל בתוך שנתו הראשונה (כדי שלא יבואו לידי תקלה בגיזתו או עבודה בו) ואין אתה מונה לו שנה מהזמן שהוא ראוי להקרבה כשהוא בן שמונה ימים.

Halakhah 2

<big>ב משנה</big> <b>בשלש קופות</b> (סלים) שכל אחת מהן מידתה <b>של שלש שלש סאין תורמין את הלשכה,</b> היו מוציאים את השקלים מהלשכה שבה היו צבורים ותורמים לקופות, ובכל זה ישתמשו לצרכי המקדש. <b>וכתוב עליהן,</b> על הקופות הללו, <b>אל"ף בי"ת גימ"ל,</b> לפי סדר נתינת השקלים בקופות, כדי לדעת איזו מהן קדמה בתרומה. <b>ר' ישמעאל אומר: יונית כתוב עליהן, אלפ"א בית"א גמ"א.</b> ועוד אמרו בענין הפרשה זו: <b>אין התורם נכנס</b> ללשכה <b>לא בפרגוד</b> (מעין כתונת) <b>חפות</b> שיש לו חפת, שיש לו בסופו קיפול, <b>ולא במנעל, ולא בסנדל, ולא בתפילין, ולא בקמיע,</b> שבכל אלה יש חלל שניתן להכניס בו דבר. ומדוע? אנו חוששים <b>שמא יעני</b> (ייעשה עני) תורם זה, <b>ויאמרו</b> ש<b>מעו‍ן</b> גניבת שקלי <b>הלשכה העני,</b> שבשעת התרומה נטל משקלי הלישכה והחביאם באותם מקומות. <b>או</b> להיפך, <b>שמא יעשיר ויאמרו</b> ש<b>מ</b>השקלים שגנב בשעת <b>תרומת הלשכה העשיר,</b> אף על פי שלא עשה כך. ואף שאין לחשוד באדם בגניבת שקלי הקודש, הריהו צריך להיזהר בכל אלה משום <b>שאדם צריך לצאת ידי הבריות</b> שלא לבוא לידי טענת הבריות <b>כדרך שהוא צריך לצאת ידי המקום, שנאמר: "והייתם נקיים מה' ומישראל"</b> (במדבר לב, כב), משמע שלא די להיות נקי מה' אלא גם מישראל. <b>ו</b>אפילו בדברים שחשש רחוק הוא שיעבור אדם עליהם, ההתרחקות מהם היא דרך ראויה שכן <b>אומר</b> שלמה המלך: <b>"ומצא חן ושכל טוב בעיני אלהים ואדם"</b> (משלי ג, ד).
<big>ג גמרא</big> שנינו במשנתנו כי התרומה נעשית בקופות של שלוש שלוש סאים. ואגב כך מביאה הגמרא דין אחר הנלמד מכאן. <b>תמן תנינן</b> <small>[שם</small> במסכת שבת <small>שנינו]</small> שבזמן הצורך כגון לצורך לימוד או להכנסת אורחים <b>מפנין</b> (מותר לפנות) בשבת <b>אפילו ארבע וחמש קופות</b> של תבן ותבואה מהמקום בו הן מונחות ומעבירים אותן למקום אחר כדי לפנות את מקומן לישיבה. <b>ר' זעירא שאל את ר' יאשיה: כמה הוא שיעורן של</b> ה<b>קופות</b> המותרות בהעברה ממקום למקום בשעת הצורך? <b>אמר ליה</b> <small>[לו]</small> ר' יאשיה: <b>נלמוד</b> את שיעור ה<b>סתום</b> (שאינו מפורש) בענין העברת הקופות בשבת <b>מן</b> השיעור <b>המפורש</b> הנזכר בברייתא בענין תרומת הלשכה. <b>דתניא</b> <small>[ששנויה</small> ברייתא<small>]:</small> <b>בשלש קופות של</b> (שכל אחת מכילה) <b>שלש שלש סאין, שהן תשעה סאין, שהן</b> בסך הכל <b>עשרים ושבע סאין</b> לשלוש התרומות בשנה, <b>תורמין את הלשכה, וכתוב עליהן אל"ף בי"ת גימ"ל.</b> ובאותה ברייתא הסבירו: <b>מפני מה כתוב עליהן אל"ף בי"ת גימ"ל?</b> — <b>לומר</b> באיזו מהן מונחת התרומה שנתרמה קודם, וכך יהא <b>מסתפק</b> גזבר הלשכה <b>מן</b> שקלי הקופה <b>הראשונה</b> שכתוב עליה א' לצרכי המקדש שלהם השקלים מיועדים <b>קודם</b> לשקלי ה<b>שניה</b> שכתוב עליה ב', <b>ומן השניה קודם לשלישית</b> שכתוב עליה ג'. ומתוך דברי הברייתא הללו המפרשת את שיעור הקופה, נלמד גם לשיעור הקופה המותרת בהעברה ממקום למקום בשבת שלא נתפרש שיעורה במקומו.
ובדומה לכך בענין שיעור הסתום הנלמד מהמפורש, מביאים כי <b>תמן תנינן</b> <small>[שם</small> במשנה במסכת שבת (פ"ח מ"א) <small>שנינו]:</small> <b>המוציא יין</b> חי בשבת מרשות לרשות, שיעורו להתחייב עליו משום הוצאה הוא <b>כדי מזיגת הכוס,</b> כלומר, שיהא בו שיעור שאם ימזגוהו במים כדי להכשירו לשתיה יתמלא הכוס. ובענין זה <b>ר' זעירא שאל את ר' יאשיה: כמה</b> הוא <b>שיעורן של</b> ה<b>כוס</b> בה עוסקת המשנה? <b>אמר ליה</b> <small>[לו]:</small> נלמד את שיעור הכוס ה<b>סתום</b> (שלא נתפרש כאן) <b>מן</b> השיעור <b>המפורש</b> בענין אחר. <b>דתני</b> <small>[ששנה]</small> <b>ר' חייא: ארבע כוסות שאמרו</b> חכמים שחייב אדם בהם בליל הפסח <b>ישנן,</b> כלומר, שיעורן ביחד הוא <b>רביעית של יין ב</b>יין ה<b>איטלקי.</b> שכן שיעור כל כוס צריך שיהא רביעית הלוג, וכיון שיחס המזיגה של המים ביין חי להכשירו בשתיה הוא שלוש מידות מים לאחת של יין, הרי ששיעור היין הכולל לארבע כוסות הוא ארבע רביעיות הרביעית, ובסך הכל — רביעית. <b>אמר ר' יוסי בר אבין משום</b> <small>[בשם]</small> <b>ר' יוחנן:</b> שיטת המשנה במסכת שבת בענין שיעור היין לענין איסור הוצאה מרשות לרשות בשבת, שיטת <b>ר' יהודה היא, דתני</b> <small>[ששנויה</small> ברייתא<small>]</small> בענין הוצאת שבת: המוציא <b>מים</b> בשבת מרשות לרשות, שיעורם להתחייב הוא <b>כדי גמיע</b> (גמיעה), כדי שיהיה אפשר לגמוע אותם בבת אחת. <b>ר' יהודה אומר: כדי לשוף</b> <small>[לשפשף</small> ולמרוח<small>]</small> <b>בהן את הקילור</b> (תחבושת לעין). <b>יין</b> שיעורו <b>כדי גמיע. ר' יהודה אומר: כדי מזיגת הכוס.</b>
ושואלים: <b>מזוג בכמה?</b> מה שיעור המזיגה הזו? ומעירים: <b>נשמעינה מן הדא</b> <small>[נלמד זאת מכאן]</small> ממה ששנינו: <b>מים</b> שיעורם לענין הוצאה הוא <b>כדי גמיע. ר' יהודה אומר: כדי לשוף בהן את הקילור. יין כדי גמיע, ר' יהודה אומר: כדי מזיגת הכוס.</b> ומתוך שאמרנו ששיעור היין החי לענין הוצאה הוא בכדי מזיגה (רבע רביעית הלוג יין הנמזגת בשלש רבעי הרביעית מים), <b>הדא אמרה</b> <small>[זאת אומרת]</small> שיין ה<b>מזוג</b> כבר, שיעורו לענין הוצאה הוא <b>כדי מזיגת הכוס,</b> כלומר, רביעית הלוג. ובענין ארבע כוסות של פסח, שואלים: ו<b>כמה</b> הוא <b>שיעורן של כוס? ר' אבין אמר:</b> כמידת נפח הנקראת <b>טיטרטון ו</b>עוד <b>רביע</b> ממנה, שהוא שיעור המקביל לרביעית הלוג בלח.
וכיון שעוסקים בענין ארבע כוסות, שואלים: <b>מהו לשתותן בכרך אחד?</b> האם אפשר לשתות את ארבע הכוסות הללו בבת אחת, או שצריך להפסיק ביניהם? ואומרים: <b>מדאמר</b> <small>[ממה שאמר]</small> <b>ר' מנא</b> ש<b>אמר ר' יוסי:</b> סדר <b>הלל</b> הנאמר בליל פסח, <b>אם שמען בבית הכנסת</b> מפי שליח הציבור — <b>יצא</b> ידי חובת אמירת הלל בלילה זה, ושוב אינו צריך לאומרו בביתו, <b>הדא אמרה</b> <small>[זאת אומרת]</small> ש<b>אם שתאן בכרך אחד</b> — <b>יצא.</b> שאף שכרגיל הריהו מפסיק בין הכוסות באמירת ההלל, שחלק ממנו נאמר קודם הסעודה והאחר בין הכוס השלישית לרביעית, כיון שכבר יצא ידי חובת אמירתו בבית הכנסת ושוב אינו אומרו בסעודה, נמצא כי הוא שותה את ארבעת הכוסות בלא הפסקה. ועוד שאלו: <b>מהו לשתותן בפיסקן?</b> האם אפשר לשתות אותם מעט מעט, ולא את כל הרביעית בבת אחת? ומשיבים: <b>כלום</b> כש<b>אמרו</b> חכמים <b>שישתה</b> את ארבעת הכוסות האם <b>לא</b> תקנו שיעשה כך רק <b>כדי שישתה</b> אותם <b>ולא שישתכר</b> כתוצאה משתייתן, ולכן <b>אם שתה בפיסקן</b> (בהפסקות), <b>אף הוא</b> עושה בכך את רצון חכמים ש<b>אינו משתכר,</b> ואינו חייב לשתות בבת אחת. ועוד שואלים: <b>מהו לצאת</b> ידי חובת ארבע כוסות <b>ביין של</b> ענבים שגדלו מעצמם ב<b>שביעית</b> לאחר זמן הביעור? <b>תני</b> <small>[שנה]</small> <b>רב אושעיא</b> בברייתא: <b>יוצאין</b> ידי חובת ארבע כוסות בליל הפסח <b>ב</b>שתיית <b>יין של שביעית.</b> ועוד שואלים: <b>מהו לצאת בקונדיטין</b> שהוא יין מעורב בתבלין? ואומרים: <b>מדתני</b> <small>[ממה ששנה]</small> <b>בר קפרא</b> בברייתא ש<b>קונדיטין</b> דינו <b>כיין, הדא אמרה</b> <small>[זאת אומרת]</small> ש<b>יוצאין</b> ידי חובת ארבע כוסות <b>ביין קונדיטין,</b> שכן יין הוא. ועוד שואלים: <b>מהו לצאת ביין מזוגין</b> (מזוג), ולאו דווקא ביין נקי? ומשיבים: <b>מדתני</b> <small>[ממה ששנה]</small> <b>רב חייא</b> בברייתא ש<b>ארבעה כוסות</b> יין <b>שאמרו</b> חכמים שחייב אדם בהם בליל הפסח <b>יוצאין בהן בין חיין ובין מזוגין, ו</b>כמה יהיו מזוגין? <b>בלבד שיהא בהן טעם ומראה יין,</b> שהחי לא יהא כל כך חזק עד שלא יהיה בו טעם יין רגיל, והמזוג יישמרו בו טעם ומראית יין אף לאחר הוספת המים. וכיון שהוזכר מראה היין הרצוי לאחר המזיגה, מביאים את מה ש<b>אמר ר' ירמיה: מצוה לצאת</b> ידי חובת ארבע כוסות <b>ביין אדום, שנאמר</b> בשבחו: <b>"אל תרא יין כי יתאדם כי יתן בכוס עינו"</b> (משלי כג, לא). וכיון ששנינו שיין קונדיטון כשר לארבע כוסות, מביאים עוד מה ש<b>תאני</b> <small>[שנינו</small> בברייתא<small>]:</small> יין <b>מבושל</b> הריהו <b>כמתובל.</b> ושואלים: <b>מהו לצאת</b> ידי חובת ארבע כוסות בפסח <b>ביין מבושל?</b> <b>אמר ר' יונה: יוצאין ביין מבושל.</b> ומעירים: <b>ר' יונה לטעמיה</b> <small>[לטעמו,</small> לשיטתו<small>],</small> ש<b>ר' יונה כד הוה שתי ארבע כסי דפסחא</b> <small>[כאשר היה שותה את ארבע הכוסות של פסח],</small> <b>הוה חזיק רישא עד חגא</b> <small>[היה חובש את ראשו</small> במטפחת <small>עד חג</small> השבועות<small>]</small> להקל מכאב הראש שגרמה לו שתיית היין. ומכיון שכך, התיר את שתיית יין מבושל (שאינו חזק כל כך) לארבע כוסות.
 ומספרים: פעם אירע ש<b>חמיתיה חדא מטרוניתא אפוי נהירין</b> <small>[ראתה אותו גבירה</small> רומאית <small>אחת שהיו פניו מאירות],</small> <b>אמרה: סבא סבא</b> <small>[זקן, זקן],</small> <b>חדא מהני תלת מלין אית בך</b> <small>[אחד משלושה דברים האלה יש בך]:</small> <b>או דשתוי חמרא את</b> <small>[או ששתוי יין אתה],</small> <b>או דמלוי בריבית את</b> <small>[או שמלוה בריבית אתה],</small> וכיון שיש לך פרנסה ברווח פניך מאירות, <b>או דמגדל חזירי את</b> <small>[שמגדל חזירים אתה],</small> שהרווח בהם מרובה והטירחה מועטה. קילל אותה ו<b>אמר ?לה?: תיפח רוחא דההיא איתתא</b> <small>[תיפח רוחה של אותה אישה,</small> שלך<small>],</small> <b>דחדא מאלין תלת מיליא לית בי</b> <small>[שאף אחד משלושה דברים אלה אין בי].</small> <b>אלא</b> למה פני מאירים מפני ש<b>אולפני שכיח לי</b> <small>[תלמודי מצוי לי],</small> ומתוך הלימוד אני נהנה ומאירים פני, <b>דהכי כתיב</b> <small>[שכך נאמר]:</small> <b>"חכמת אדם תאיר פניו"</b> (קהלת ח, א).
 ומספרים כעין זה: <b>ר' אבהו אתי</b> <small>[בא]</small> <b>לטבריא</b> (טבריה) לבית מדרשו של ר' יוחנן, <b>חמוניה תלמידוי</b> <small>[ראו אותו תלמידיו]</small> של <b>ר' יוחנן אפוי נהורין</b> <small>[</small>ש<small>פניו מאירים].</small> <b>אמרון</b> <small>[אמרו]</small> ה<b>תלמידים לר' יוחנן: אשכח</b> <small>[מצא]</small> <b>ר' אבהו סימא</b> <small>[אוצר],</small> ולכן פניו מאירים. <b>אתא לגביה</b> <small>[בא</small> ר' אבהו <small>לפניו,</small> לפני ר' יוחנן<small>],</small> <b>אמר ליה</b> <small>[לו]</small> ר' יוחנן: <b>מאי אורייתא חדתא שמעת</b> <small>[מה תורה חדשה שמעת]</small> שוודאי משום כך פניך מאירים? <b>אמר ליה</b> <small>[לו]:</small> שמעתי וקיבלתי <b>תוספתא עתיקא</b> <small>[ישנה]</small> שהיתה חידוש בשבילי. מששמע ר' יוחנן את תשובתו, <b>קרא עליה</b> <small>[קרא עליו]</small> מקרא זה: <b>"חכמת אדם תאיר פניו"</b> (שם).
<big>א</big> <b>אמר ר' חנין:</b> נפח <b>לוגא דאורייתא</b> <small>[הלוג שמן התורה]</small> שווה לנפח מידת <b>תמונתא עתיקא דמורייסא דציפורי</b> <small>[שמינית ישנה ש</small>היו מודדים בה <small>את המורייס,</small> ציר של דגים, <small>בציפורי].</small> <b>אמר ר' יונה: ו</b>אף שנשתנו כלי המידה והיום משתמשים בכלים אחרים <b>חכמנא לה</b> <small>[אני מכיר אותה,</small> את כלי המידה הזה<small>],</small> שכן בכלי כזה אנשי בית ר' ינאי <b>הוה מכילין בה</b> <small>[היו מודדים בו]</small> <b>דבש.</b> ובענין זה <b>תני</b> <small>[שנויה</small> ברייתא<small>]:</small> רביעית הלוג שווה ל<b>חצי</b> מידת ה<b>שמינית</b> ה<b>טברנית</b> (של טבריה) <b>הישנה.</b> כלומר, המידה שנהגה בה בעבר, ולא זו הנוהגת היום. <b>אמר ר' יוחנן: הדין דידן הוא</b> <small>[המידה הזו שלנו היא],</small> שהיא היא המידה בה אנו משתמשים היום, ואינה כל כך ישנה. ושואלים: <b>ולמה קרי ליה 'עתיקה' מן בגין דהוה ביומי</b> <small>[ומדוע קורא לה</small> התנא של הברייתא <small>'ישנה' אחר שהיתה</small> קיימת עוד <small>בזמנו]?</small> שהרי כאמור אף בימי ר' יוחנן עוד השתמשו בה! ומשיבים:  <b>אית דאמרי דהות זעירא ורבתא</b> <small>[יש שאומרים שהיתה</small> המידה בתחילה <small>קטנה והגדילו אותה],</small> <b>ואית דאמרי דאזעירא ולא אזעירא כמה דהות</b> <small>[ויש שאומרים ש</small>לאחר שהגדילוה שבה ו<small>התקטנה ו</small>אולם <small>לא התקטנה כמו שהיתה</small> בתחלה<small>].</small> ומכיון שלא היתה מידתה שווה בכל התקופות דייק התנא של הברייתא לומר שמידת הרביעית היא המקבילה לשמינית ה'ישנה'. ואף ר' יוחנן דייק לומר שהיא זו של ימיו. ועוד שואלים: ו<b>כמה הוא</b> במידות הנוהגות בימינו <b>שיעור של כוס</b> המחזקת רביעית? <b>ר' יוסי בשם ר' יוסי בן פזי, ור' יוסי בר ביבי בשם ר' שמואל</b> אומרים: <b>אצבעיים על אצבעיים</b> שתי אצבעות אורך על שתי אצבעות רוחב, <b>על רום</b> (גובה) של <b>אצבע ומחצה ושליש אצבע.</b> למעלה דנה הגמרה בשיעור היין לענין איסור הוצאה בשבת. ומאחר ששם מדובר ביין בצורתו הנוזלית, מביאים עוד את ההלכה בעניינו לאחר שנקרש. <b>(תני</b> <small>[שנינו</small> בברייתא<small>]:</small> יין ה<b>יבש</b> שיעורו לענין איסור הוצאה בשבת הוא <b>כזית,</b> אלו דברי ר' נתן). <b>רבנן דקיסרי</b> <small>[החכמים מקיסריה]</small> <b>ור' יוסי בר ביבי בשם שמואל</b> אומרים: <b>אתיא</b> <small>[הולכים]</small> הדברים הללו של ר' נתן <b>כ</b>שיטת <b>ר' שמעון</b> במשנה במסכת שבת (פ"ח מ"א) <b>כמה</b> <small>[כמו]</small> ש<b>ר' שמעון אמר:</b> ששיעור כל המשקים לענין איסור הוצאה בשבת הוא <b>ברביעית,</b> ובכלל זה שיעור היין, <b>כן אמר ר' נתן</b> ששיעור היין לענין הוצאה בהיותו נוזל הוא <b>ברביעית</b> ו<b>לכשיקרש ו</b>יוציאנו מרשות לרשות יהיה חייב רק אם <b>יהא בו</b> שיעור <b>כזית</b>, שזהו שיעור רביעית יין לאחר קרישתו.
<big>א</big> ובענין דומה שנינו ש<b>ר' סימון בשם ר' יהושע בן לוי</b> סיפר: <b>מעשה בפרדת רבי שמתה,</b> כנראה מחמת פציעה, <b>וטהרו</b> חכמים <b>את דמה משום</b> טומאת <b>נבילה,</b> שאמרו שדם הנבילה אינו מטמא כנבילה עצמה. <b>ושאל ר' אליעזר את ר' סימון</b> שמסר שמועה זו: <b>עד כמה?</b> מהו השיעור שהתירו אותו משום נבילה? האם טיהרוהו משום שהיה שיעורו פחות מרביעית, אבל אם היה יותר מרביעית היו מטמאים אותו? <b>ולא אשגח ביה</b> <small>[ולא השגיח בו],</small> לא ענה לו ר' סימון. והלך ר' אליעזר <b>ושאל</b> אותה שאלה <b>לר' יהושע בן לוי, ואמר ליה</b> <small>[לו]:</small> <b>עד רביעית</b> — הדם הזה <b>טהור, יותר מרביעית</b> — <b>טמא. ובאש</b> <small>[והיה רע בעיני]</small> <b>ר' אלעזר על (עד) דלא חזר ליה</b> <small>[שלא החזיר לו]</small> <b>ר' סימון שמועתא</b> <small>[את השמועה,</small> ההלכה, <small>הזו],</small> ולא אמר לו את כל הדברים, שאחר כך היה צריך ללכת לר' יהושע בן לוי לשאול אותו. ומסופר כי <b>רב ביבי הוה יתיב מתני הדין עובדא</b> <small>[היה יושב</small> ו<small>שונה,</small> מספר, <small>את המעשה הזה]</small> בפרדתו של רבי שמתה והורו חכמים שדמה טהור מטומאת נבילה, ולא הזכיר את שאלת ר' אליעזר ("עד כמה") ותשובת ר' יהושע בן לוי. <b>אמר</b> (שאל) <b>ליה</b> <small>[לו,</small> אותו<small>]</small> <b>ר' יצחק בר (ביסנא) כהנה</b> שרצה לברר את ההלכה בנידון: האם הוראת חכמים היתה שדם הנבלה אינו מטמא בכל שיעור שהוא, או שהם התייחסו רק למקרה מסויים זה של פרדת רבי שלא היה הדם שפרש ממנה בשיעור רביעית, ועל כך אמרו שהוא טהור כיון ש<b>עד רביעית</b> — <b>טהור,</b> ואולם <b>יותר מכאן,</b> בשיעור גדול יותר דעת חכמים שהוא <b>טמא. ו</b>מסופר כי בתגובה לשאלתו זו <b>בעט ביה</b> <small>[בעט בו]</small> רב ביבי. <b>אמר ליה</b> <small>[לו]</small> <b>ר' זריקא:</b> האם <b>בגין דשאיל לך את בעט ביה</b> <small>[מפני שהוא,</small> ר' יצחק בר כהנה <small>שואל אותך אתה בועט בו]?</small> <b>אמר ליה</b> <small>[לו]:</small> <b>בגין דלא הות דעתי בי בעיטנא ביה</b> <small>[מפני שלא היתה דעתי בי</small> לא השבתי לו על שאלתו, אלא <small>בעטתי בו],</small> כלומר, הייתי טרוד בדברים אחרים, ולכן לא שמתי לב ואכן לא התנהגתי כראוי. והוא מסביר את טעם הדבר, שכן <b>אמר ר' חנן:</b> הפסוק שנאמר בפרשת התוכחה "והיו חייך תלואים לך מנגד, ופחדת לילה ויומם, ולא תאמין בחייך" (דברים כח, סו) מדבר בשלושה מצבים של עוני, כשהאחד קשה מקודמו. והריהו מפרט: <b>"והיו חייך תלואים לך מנגד"</b> — <b>זה ש</b>אין לו קרקע משלו והריהו <b>לוקח</b> (קונה) בכל שנה <b>חטים ל</b>אותה <b>שנה</b> וחושש שמא בשנה הבאה לא יהיו לו מעות לקנות חיטים, או שלא יהיו בשוק חיטים למכירה. <b>"ופחדת לילה ויומם"</b> (שם) — <b>זה הלוקח</b> חיטים <b>מן הסדקי</b> (מוכר בקמעונאות) המוכר מעט מעט, והריהו חושש שמא יתייקרו החיטים למחרת ויוכל לקנות במעותיו פחות חיטים מכדי צרכו, והריהו איפוא דואג בכל יום למזון המחר. <b>"ולא תאמין בחייך"</b> (שם) — <b>זה הלוקח</b> פת אפויה <b>מן הפלטור</b> (האופה), ובכל שעה הריהו חושש שמא לא תספיק הפת שבידו אפילו לסעודתו הקרובה. וסיכם ר' ביבי: <b>ואנא סמיכנא אפלטור</b> <small>[ואני</small> במצב הקשה ביותר, שכן אני <small>סומך על הפלטור],</small> ולכן אני באמת מוטרד, ולכן לא השבתי לר' יצחק בר כהנה כפי שהיה ראוי. ומבררים:  <b>ומהו כדון</b> <small>[ומה</small> אכן <small>עניינו,</small> דינו<small>]</small> של דם הנבילה, האם אינו מטמא אף בשיעור רביעית? ומשיבים: בענין זה כבר שנינו ש<b>העיד ר' יהושע בן פתורה על דם נבילה</b> שנהגו בו הלכה למעשה <b>שהוא טהור.</b> ומשמע מדבריו שהריהו טהור בכל שיעור שהוא. ודוחים: <b>מהו</b> כוונת דבריו שקבע שהוא <b>טהור</b> — <b>טהור מלהכשיר,</b> כלומר, שהדם הזה אינו נחשב כמשקה להכשיר את הזרעים שנפל עליהם ואף אם נגעה בהם הטומאה אינם נטמאים, <b>אבל לטמות</b> (לטמא) בעצמו — הריהו <b>מטמא</b> כבשר הנבילה עצמה. ומקשים: ואיך יכול אתה לפרש כך את דברי ר' יהושע בן פתורה, והלא  <b>תמן תנינן</b> <small>[שם</small> במשנה (מכשירין פ"ו מ"ה) <small>שנינו]:</small> דין <b>דם השרץ</b> <b>כ</b>דין <b>בשרו,</b> שהריהו <b>מטמא</b> דבר שנוגע בו <b>ו</b>אולם <b>אינו מכשיר</b> דברים אחרים לקבל טומאה משום דם, <b>ואין לנו</b> דוגמא <b>כיוצא בו</b> שדבר מטמא ואינו מכשיר. ולפי זה נמצא שמה שהעיד ר' יהושע בן פתורה שנהגו הלכה למעשה שדם נבילה טהור, כוונתו שהוא טהור לגמרי, שאינו מטמא במגעו ואינו מכשיר לקבל טומאה! ודוחים: אין כוונת המשנה במסכת מכשירין לומר שאין עוד דם פרט לדם השרץ המטמא ואינו מכשיר, אלא כוונתה לומר שאין דם אחר פרט לדם השרץ שדמו מטמא בשיעור זהה לטומאת בשרו,  <b>ו</b>בזה מיוחד השרץ ש<b>שיעור טומאתו שדמו מטמא</b> הוא בדיוק <b>כ</b>שיעור שמטמא <b>בשרו,</b> שהוא כעדשה. מה שאין כן הנבלה שבשרה מטמא בשיעור כזית ואילו דמה מטמא בשיעור רביעית הלוג. ואין הדברים איפוא סותרים את עדותו של ר' יהושע בן פתורה. דעה נוספת בענין זה <b>אמר ר' יוסי: פליגי בה תרין אמוראין</b> <small>[נחלקו בכך שני אמוראים],</small> <b>חד אמר</b> <small>[אחד</small> מהם <small>אמר]</small> שדם הנבילה (אם יש בו רביעית) <b>טמא, וחד אמר</b> <small>[ואחד</small> מהם <small>אמר]</small> שהוא <b>טהור. מאן דאמר</b> <small>[מי שאומר]</small> שהוא <b>טמא</b> הולך <b>כ</b>שיטת <b>ר' יהודה</b> במשנה בעדיות (פ"ה מ"א) שאמר שלדעת בית הלל דם נבילה מטמא (ברביעית. כמבואר בברייתא שבת עז,א ומנחות קד,א). <b>ומאן דאמר</b> <small>[ומי שאומר]</small> שהוא <b>טהור</b> בכל שיעור שהוא הולך <b>כ</b>שיטת <b>ר' יהושע בן פתורה,</b> כעדותו המובאת למעלה. <b>אמר ליה</b> <small>[לו]</small> <b>רב אבדומה דמן נחותה: ויאות</b> <small>[ונכון]</small> הוא. שכן <b>ר' יהודה מוריינא דבי נשיאה הוה</b> <small>[היה מורה</small> ההלכה <small>של בית הנשיא,</small> רבי<small>],</small> והוא זה שהורה לבית רבי מה לעשות ולפיו נהגו. ומאחר וכפי ששנינו לעיל הסיבה שטיהרו את דם פרדת בית רבי היה (להסבר ר' יהושע בן לוי), משום שהיה בו פחות משיעור רביעית, ודאי אילו היה בו שיעור רביעית היו מטמאים אותו, והרי זה כשיטת ר' יהודה.
<big>ב</big> שנינו במשנה שהתורם את הלשכה צריך להיזהר שלא יהיו עליו באותה שעה בגדים שיכולים לגרום לחשד, <b>שמא יעני ויאמרו</b> מעוון הלשכה העני, שגנב משקלי הלשכה. ומביאים כי בדומה לכך <b>תני</b> <small>[שנה]</small> <b>ר' ישמעאל</b> בברייתא: <b>קווץ</b> מי שיש לו קווצות תלתלים בשערו — <b>לא יתרום,</b> מאותו טעם, <b>מפני החשד,</b> שיסתיר בשערו משקלי הלשכה. ועוד <b>תני</b> <small>[שנויה</small> ברייתא<small>]:</small> <b>הגזברין היו מפספסין</b> (מתירים, מפרידים) <b>בקילקין</b> (את קווצות שיער הדבוקות) של תורם הלשכה לאחר צאתו ממנה לבדוק שמא הסתיר מטבע בתוכם. ומפני החשש שמא יגנוב התורם מכספי הלשכה. אף <b>תני</b> <small>[שנויה</small> ברייתא<small>]:</small> <b>מדברין היו עמו</b> עם התורם <b>משעה שהוא נכנס עד שעה שהוא יוצא,</b> כדי שלא יסתיר מכספי הלישכה בפיו. ושואלים: <b>וימלא פומיה מוי</b> <small>[ושימלא את פיו מים]</small> ואז אינו יכול להכניס דברים שם, ואינו צריך לדבר! <b>אמר ר' תנחומא: מפני הברכה</b> שצריך לברך לפני שתורם את הלשכה, ואם ימלא פיו מים לא יוכל לברך.
<big>ג</big> <b>ר' שמואל בר נחמן</b> אמר <b>בשם ר' יונתן: בתורה ובנביאים ובכתובים מצאנו שאדם צריך לצאת ידי</b> דעת <b>הבריות</b> בענייני ממון <b>כדרך שהוא צריך לצאת ידי המקום. בתורה מנין? דכתיב</b> <small>[שנאמר]</small> <b>"והייתם נקיים מה' ומישראל"</b> (במדבר לב, כב). <b>בנביאים מנין? דכתיב</b> [שנאמר] <b>"אל אלהים ה'</b> הוא יודע <b>וישראל הוא ידע"</b> (יהושע כג, כב). <b>בכתובים מנין? דכתיב</b> <small>[שנאמר]</small> <b>"ומצא חן ושכל טוב בעיני אלהים ואדם"</b> (משלי ג, ד). החכם <b>גמליאל זוגא שאל לר' יוסי בר ר' בון: איזהו המחוור</b> <small>[הברור]</small> <b>שבכולם?</b> כיון שיש לנו שלוש ראיות שאומרות פחות או יותר אותו דבר, מהי הברורה ביותר בהן? <b>אמר ליה</b> <small>[לו]:</small> הכתוב <b>"והייתם נקיים מה' ומישראל"</b> (במדבר לב, כב), הוא הברור מכולם, שהוא היחיד מכל השלושה העוסק בחובת האדם להיות נקי בעיני הבריות גם בענייני ממון.

Halakhah 3

<big>ד הלכה ג משנה</big> כדי להבהיר את החשיבות שייחסו לכספי תרומת הלשכה מספרת המשנה כי המשפחה <b>של בית רבן גמליאל</b> שהיו מביאים את שקליהם למקדש, כיון שרצו שיהיו שקליהם מן התרומה ויקנו בהם את קרבנות הציבור, <b>היה</b> בא למקדש דווקא ביום התרומה, ומשהחל התורם לתרום את הלשכה היה <b>נכנס</b> ללשכה, <b>ושקלו בין אצבעותיו, וזרקו</b> היה זורק את השקל הזה <b>לפני התורם,</b> כדי שיבחין בו התורם ויניחנו בקופת התרומה, <b>והתורם</b> שהבחין בכך היה <b>מתכוין</b> (היה עושה בכוונה) <b>ודחפו</b> אכן <b>לתוך הקופה.</b> ועוד אמרו: <b>אין התורם תורם עד שהוא אומר</b> (שואל) <b>להם</b> לגזברי הלשכה שלוש פעמים: <b>"אתרום"? והן אומרין לו: "תרום, תרום, תרום", שלש פעמים,</b> כלומר, שעל כל פעם משלוש הפעמים ששאל השיבוהו "תרום". <b>תרם את</b> הקופה הגדולה <b>הראשונה</b> לתוך אחת מן הקופות הקטנות שהיתה מסומנת באות א', <b>וחיפה</b> (כיסה) מיד את הקופה הגדולה ממנה תרם <b>בקטבליאות</b> (עורות מעובדים). תרם את <b>השניה וחיפה</b> לאחר מכן אף אותה <b>בקטבליאות,</b> אבל את <b>השלישית לא היה מחפה</b> לאחר שתרם ממנה. ושואלים: <b>ולמה היה מחפה</b> את אלה? — לסימן שמהן כבר תרם ומעתה לא יחשוש <b>שמא ישכח ויתרום</b> שוב <b>מן הדבר התרום</b> (מן השקלים שנותרו בקופה הגדולה לאחר שתרם ממנה). ומפרטים מה היתה כוונת התורם בשעה שתרם מכל קופה: <b>תרם את</b> הקופה <b>הראשונה לשם</b> נותני השקלים בני <b>ארץ ישראל, ו</b>את <b>השניה לשם</b> נותני השקלים בני <b>כרכים המוקפין לה</b> הסמוכים לארץ ישראל. <b>והשלישית</b> תרם <b>לשם</b> נותני השקלים בני <b>בבל ולשם</b> בני <b>מדי ולשם</b> בני ה<b>מדינות הרחוקות.</b>
<big>א גמרא</big> שנינו במשנה שהמשפחה של <b>של בית רבן גמליאל</b> היו עושים במתכוין שיהיו שקליהם בתרומת הלשכה. ושואלים: <b>אילו היו שני כריים</b> (ערימות פירות), <b>ותרם מאחד מהן על חבירו, שמא לא פטר</b> בתרומה זו אף את <b>חבירו?</b> שהרי כדי לתקן את כלל הפירות אין צורך לתרום דווקא מכל אחד ואחד, ודי בתרומת אחד מהם (בשיעור הראוי) כדי לתקן את האחרים. ואף כאן תרומת השקלים עולה גם למי שלא השתמשו בשקל שלו, ומדוע אם כן השתדלו בזה? ומשיבים: אף על פי כן,  <b>הנחת רוח היא להם,</b> הרגשה של נחת רוח היתה להם, <b>שלא יהא קרבן</b> הציבור <b>מתקרב אלא משלהן תחלה,</b> ולכן השתדלו בדבר. ומביאים כמה דינים הקשורים לתרומת הלשכה.
<b>תני</b> <small>[שנויה</small> ברייתא<small>]:</small> אם <b>שמט</b> בטעות <b>את הקטבליאות</b> (כיסויי העור) שהניח על הקופות כדי לדעת מאיזו מהן כבר תרם, ושוב אינו יודע מאיזו מהן כבר תרם (והשקלים שבתוכה הריהם שיריים) ומאיזו מהן עדיין לא תרם — <b>נעשו</b> שקלי כל הקופות <b>כולן שיריים,</b> יש להם דין שיירי התרומה. ודין נוסף <b>תני</b> <small>[שנינו</small> בברייתא<small>]:</small> התרומה ה<b>שלישית</b> שהיו תורמים בפרוס חג הסוכות <b>היא היתה</b> ה<b>עשירה שבכולן, שהיו בה אסטריאות</b> (מטבעות קטנים) <b>של זהוב ודרכונות</b> (מטבעות גדולים) <b>של זהוב.</b>
ועוד <b>תני</b> <small>[שנינו</small> בברייתא<small>]:</small> <b>תרם</b> בפרוס הפסח <b>את</b> התרומה <b>הראשונה לשם</b> בני <b>ארץ ישראל ולשם כל ישראל.</b> ובפרוס חג השבועות תרם את התרומה ה<b>שניה לשם</b> בני ה<b>כרכים המוקפים</b> (הסמוכים) לארץ <b>ולשם כל ישראל. ו</b>בפרוס חג הסוכות תרם את התרומה <b>השלישית לשם</b> בני <b>בבל ומדי, ולשם</b> בני ה<b>מדינות הרחוקות, ולשם כל ישראל.</b> ובענין סדר התרומה מן הקופות <b>תני</b> <small>[שנויה</small> ברייתא<small>]:</small> בתחילה <b>נטל</b> שקלים <b>מן</b> הקופה <b>הראשונה</b> (שכתוב עליה א'). ו<b>אף על פי ש</b>לאחר התרומה <b>יש</b> עדיין שקלים <b>בראשונה,</b> שלא תרם את כולה — <b>נוטל</b> תרומה <b>מן השניה</b> (שכתוב עליה ב'). <b>נטל מן השניה, אף על פי שיש</b> עדיין שקלים <b>בשניה</b> — <b>נוטל מן השלישית</b> (שכתוב עליה ג'). אם <b>שלמה שלישית,</b> שנטל את כל שקלי הקופה השלישית ואין בה עוד דבר — הריהו <b>חוזר ל</b>יטול מן ה<b>שניה. שלמה</b> ה<b>שניה</b> — <b>חוזר ל</b>יטול מן ה<b>ראשונה.</b> אם <b>שלמו</b> לאחר התרומות שקלי <b>שלשתן,</b> שלוש הקופות האלה — הריהו <b>חוזר</b> ללשכה <b>ושוקל</b> ממנה את השקלים שבאו אליה לאחר התרומה האחרונה. אבל לא מהשקלים שנותרו מחוץ לקופות בשעת התרומה ונעשו שיריים, שאין בהם קדושת שקלים. <b>ר' מאיר אומר:</b> הריהו <b>חוזר</b> <b>ל</b>שקול אף מן ה<b>שיריים. שהיה ר' מאיר אומר:</b> השיריים נותרים בקדושת שקלים ו<b>מועלים</b> (יש דין מעילה) גם <b>בשיריים</b> ומדוע? <b>שמא יצטרכו להן</b> ל<b>בסוף.</b> שאם יגמרו שקלי הלשכה, ישתמשו בשיריים לקניית קרבנות הציבור.
<big>ב</big> כיון שלעיל (משנה ח,א) עסקנו בענין החובה שיהיה האדם נקי במעשיו אף בעיני אדם, וכן ציינה משנתנו את הזריזות שנהגו בה בני בית רבן גמליאל במתן שקליהם, מביאה המשנה ברייתא העוסקת במידות הראויות לאדם, ובכלל זה מידת הזריזות. ששנינו <b>וכן היה ר' פנחס בן יאיר אומר: זריזות</b> בקיום המצוות כראוי <b>מביאה</b> את האדם <b>לידי נקיות</b> הנפש שלא יחטא. <b>נקיות מביאה לידי טהרה,</b> שמשהגיע לדרגה שנפשו נקיה ושוב אינו חוטא, הריהו מטהר בכך את נפשו מעוונותיו הקודמים. <b>טהרה מביאה לידי קדושה,</b> קדושת הלב והמחשבה. <b>קדושה מביאה לידי ענוה,</b> שמכיר בפחיתות ערכו. <b>ענוה מביאה לידי יראת חטא,</b> שמשמכיר בפחיתות ערכו, הריהו ירא ביותר מן החטא, ונזהר שלא יגיע לידי ניסיון. <b>יראת חטא מביאה לידי חסידות,</b> שנוהג במידה שלפנים משורת הדין. <b>חסידות מביאה לידי רוח הקודש,</b> שכיון שהריהו נוהג לפנים משורת הדין, נוהגים עמו משמים במידה החורגת מדרך הטבע ומודיעים לו את סודות התורה ברוח הקודש. <b>רוח הקודש מביאה לידי תחיית המתים,</b> שמשיערו עליו משמים רוח קדושה וטהרה יכנסו אלה בעצמות המתים ויזכה להחיותם. <b>תחיית המתים</b> העתידה להיות קודם בוא המשיח, <b>מביאה לידי</b> ביאת <b>אליהו זכור לטוב</b> לבשר על הגאולה הקרובה, שמיד לאחר שיבוא יחייה ה' מתי ארץ. ונותן סמך לכל אחד מהדברים האלה מן הכתובים: <b>זריזות מביאה לידי נקיות</b> הנפש מן החטא — <b>דכתיב</b> <small>[שנאמר]</small> בעבודת הכהן הגדול ביום הכפורים <b>"וכלה מכפר"</b> (ויקרא טז, ב), "כלה" הוא מלשון זריזות, שכיון שהוא מזדרז לכלות ולגמור את הכל הרי הוא מכפר, כלומר, מנקה את נפש החוטאים מחטאם. <b>נקיות מביאה לידי טהרה</b> — <b>דכתיב</b> <small>[שנאמר]</small> בענין קרבן היולדת (שמביאה לאחר מנין ימי טומאה וטהרה. ראה ויקרא י״ב:ח׳): <b>"וכפר עליה הכהן וטהרה"</b> (שם יב, ח), כלומר, משנסתיים סדר כפרתה, היינו נקיונה מן החטא (ראה רש"י שבועות ח, א), הריהי נעשית בכך טהורה. <b>טהרה מביאה לידי קדושה</b> — <b>דכתיב</b> <small>[שנאמר]</small> בענין סדר הזאת הכהן הגדול מדם קרבנותיו (הפר והשעיר) ביום הכיפורים על מזבח הזהב <b>"וטהרו וקדשו"</b> (שם טז, יט), ומכאן שאחר הטהרה באה הקדושה. <b>קדושה מביאה לידי ענוה</b> — <b>דכתיב</b> <small>[שנאמר]</small> <b>"כי כה אמר רם ונשא שוכן עד וקדוש שמו מרום וקדוש אשכון ואת דכא ושפל רוח"</b> (ישעיה נז, טו), משמע שקודם באה דרגה של קודש, ואחר כך הדרגה שלמעלה ממנה, דכא ושפל רוח. <b>ענוה מביאה לידי יראת חטא</b> — <b>דכתיב "עקב ענוה יראת ה' "</b>(משלי כב, ד), שלאחר הענווה באה היראה. <b>יראת חטא מביאה לידי חסידות</b> — <b>דכתיב</b> <small>[שנאמר]</small> <b>"וחסד ה' מעולם ועד עולם על יראיו"</b> (תהלים קג, יז), שה' משפיע חסידות ("חסד") על האדם שכבר רכש לעצמו את מידת היראה. <b>חסידות מביאה לידי רוח הקדש</b> — <b>דכתיב</b> <small>[שנאמר]</small> <b>"אז דברת בחזון לחסידיך"</b> (שם פט, כ). <b>רוח הקדש מביאה לידי תחיית המתים</b> — <b>דכתיב</b> <small>[שנאמר]</small> <b>"ונתתי רוחי בכם וחייתם"</b> (יחזקאל לז, יד). <b>תחיית המתים מביאה לידי אליהו זכור לטוב</b> — <b>דכתיב</b> <small>[שנאמר]</small> <b>"הנה אנכי שולח לכם את אליה הנביא לפני בא יום ה' הגדול והנורא"</b> (מלאכי ג, ג), ויום זה הוא יום תחיית המתים. ומכיון שעסקה הגמרא במידות שרוכש לו האדם ובהם הריהו מגיע לדרגות גבוהות יותר, ואף לכדי שלימות, מביאים עוד בדומה כי <b>תנא בשם ר' מאיר: כל מי ש</b>הוא דר באופן <b>קבוע בארץ ישראל,</b> <b>ומדבר בלשון הקודש, ואוכל פירותיו בטהרה, וקורא קריאת שמע בבוקר ובערב</b> — <b>יהא מבושר,</b> הרי זה מובטח לו <b>שבן עולם הבא הוא,</b> 

Chapter 4



Halakhah 1

<big>א הלכה א משנה</big> <b>התרומה,</b> אותם השקלים שנטלו אותם כתרומה מן הלשכה, <b>מה היו עושין בה?</b> — <b>לוקחין</b> (קונים) <b>בה</b> בהמות ל<b>תמידין</b> (קרבנות התמיד שהיו מקריבים בכל יום בוקר וערב) <b>ומוספין</b> (קרבנות קבועים שהיו מקריבים בנוסף לתמידים בשבתות, בראשי חדשים, ובמועדים) <b>ו</b>את <b>נסכיהם</b> של הקרבנות הללו. וכן היו קונים בה את השעורים למנחת <b>העומר ו</b>את החיטים ל<b>שתי</b> ה<b>לחם ו</b>ל<b>לחם הפנים, ו</b>כן את הבהמות ל<b>כל</b> שאר <b>קרבנות הציבור.</b> <b>שומרי ספיחין בשביעית,</b> שהיו עומדים ליד ספיחי התבואה שצמחה בשנה השביעית מאליה (והיו הפקר כדין שאר ספיחים), והיו מונעים מן האנשים ליטול מתבואה זו, כיון שהיא מיועדת לעומר, אותם שומרים היו <b>נוטלין שכרן מתרומת הלשכה. ר' יוסי אומר: אף הרוצה</b> יכול להיות <b>מתנדב</b> ולעשות זאת בתור <b>שומר חנם. אמרו לו:</b> והרי <b>אף אתה אומר שאין</b> שתי הלחם והעומר <b>באין אלא</b> <b>משל צבור</b> ולא משל יחיד, ואם יעשה השומר מלאכתו בהתנדבות, יבואו אלו למקדש רק בזכותו, והרי זה כבאים משל היחיד. אלא ודאי צריך ליטול שכרו מן הלשכה, ונמצא כי הריהם באים משל ציבור.
<big>א גמרא</big> במשנה יש מחלוקת האם יכול אדם לשמור בהתנדבות על ספיחי התבואה שצמחה, כשמקור מחלוקת זו בשאלה האם יכולים להקריב קרבן ציבור משל יחיד. ובענין דומה מביאים את דברי הברייתא המתייחסת לדברי המשנה בתענית (פ"ד מ"ה). באותה משנה מציינים את הימים בהם היו מקריבים קרבנות מיוחדים הכוללים עצים ואשר היו באים בנדבה קבועה על ידי משפחות מסויימות, והיו נקראים "זמן עצי כהנים". וכך שנינו: <b>מה ראה זמן עצי כהנים והעם להימנות?</b> מדוע נתייחדו ימים אלו דווקא, והלא כל יחיד יכול להביא למקדש נדבת עצים בכל עת שירצה! <b>אלא, בשעה שעלו ישראל מן הגולה</b> מבבל בזמן עזרא הסופר, <b>ולא מצאו עצים בלשכה</b> (לשכת העצים שבמקדש) לצורך המערכה שעל המזבח מפני שהיו דחוקים בממון, <b>ועמדו אלו</b> המשפחות המנויות שם במשנה, <b>ונתנדבו עצים משל עצמן ומסרום לצבור,</b> כלומר, מסרו אותם שיהיו שייכים לציבור, <b>וקרבו מהן קרבנות צבור,</b> שהם היו עצי המערכה לקרבנות הציבור. <b>ו</b>משום המעשה הטוב שעשו <b>התנו עמהן נביאים שביניהן</b> באותו זמן, <b>שאפילו</b> כשתהיה ה<b>לשכה מליאה עצים, ועמדו</b> משפחות <b>אלו ונתנדבו עצים משל עצמן, שלא יהא קרבן</b> הציבור <b>מתקרב אלא מ</b>העצים <b>שלהן תחילה.</b> ומתוך דברי המשנה והברייתא משמע שיכולים להקריב קרבנות ציבור משל יחיד, המשפחות שהיו תורמות את העצים, ועל כך <b>אמר ר' אחא:</b> הלכה זו שיטת <b>ר' יוסה</b> במשנתנו <b>היא,</b> ש<b>ר' יוסה אומר: אף הרוצה מתנדב</b> לשמור את ספיחי התבואה בשביעית לצורך העומר ושתי הלחם כ<b>שומר חנם,</b> ונדבה זו מתקבלת אף על פי שהיא של יחיד. ואולם לדעת חכמים הסבורים במשנתנו שאינו יכול להתנדב, ומשכורתו צריכה להיות משל הציבור, שכן תבואה זו מיועדת למנחות ציבור, אף עצי המערכה צריכים לבוא רק משל ציבור. ודוחים: <b>ר' יוסי בשם ר' אילא</b> אומר: לא כן, אלא <b>דברי הכל היא,</b> ואף חכמים סבורים כן. אותה הלכה בקרבנות העצים. ומדוע? <b>מה פליגין</b> <small>[במה נחלקו]</small> ר' יוסי וחכמים? <b>בגופו של קרבן,</b> אם בהמה או תבואה למנחות שנודבו על ידי יחיד יכול דינם להשתנות משל יחיד לקרבן הציבור, <b>אבל במכשירי קרבן,</b> בדברים שעשויים לצורך הקרבן ואינם קרבן עצמו, כגון עצי המערכה — <b>כל עמא מודיי</b> <small>[כל העם,</small> הכל, <small>מודים]</small> <b>שהוא משתנה קרבן יחיד לקרבן צבור.</b> ועוד בענין דומה <b>תני</b> <small>[שנויה</small> ברייתא<small>]:</small> <b>אשה שעשתה כתונת</b> (אחד מבגדי הכהונה) <b>לבנה</b> הכהן, שישרת בה במקדש, אף שבגדי הכהונה באים משל הציבור — הרי זו <b>כשירה,</b> ויכול לשרת בה, <b>ובלבד שתמסרנה</b> לגמרי <b>לצבור,</b> ונמצא שהוא משרת בכתונת של הציבור. <b>אמר ר' אחא:</b> ברייתא זו הסבורה כי יכולה הכתונת לבוא מתרומת היחיד, אם בסופו של דבר היא ניתנת לציבור, שיטת <b>ר' יוסי היא,</b> ש<b>ר' יוסי אומר: אף הרוצה מתנדב</b> לשמור את ספיחי התבואה כ<b>שומר חנם,</b> ויתן את שכרו לציבור, וישתנה זה מתרומת היחיד לשל ציבור, ולא כשיטת חכמים הסבורים שהריהו מקבל עבור עבודתו זו שכר מן הציבור<b>.</b> ואילו <b>ר' יוסי בשם ר' אילא</b> אומר: <b>דברי הכל היא,</b> ואף לשיטת חכמים. שכן <b>מה פליגין</b> <small>[במה נחלקו]</small> ר' יוסי וחכמים? <b>בגופו של קרבן, אבל במכשירי קרבן,</b> בדברים שעשויים רק לצורך הקרבן ואינם הקרבן עצמו, כמו הכתונת שלובש הכהן בשעת עבודת הקרבנות, <b>כל עמא מודיי</b> <small>[כל העם מודים]</small> <b>שהוא משתנה קרבן יחיד לקרבן צבור.</b> ומעירים: שנינו <b>מתניתא פליגי</b> <small>[ברייתא</small> ה<small>חולקת]</small> <b>על</b> שיטת ר' אחא בהבנת המחלוקת שבין <b>ר' יוסי</b> וחכמים. ששנינו בברייתא: <b>אותן הימים</b> של זמן עצי הכהנים והעם הנחשבים כיום טוב למשפחות תורמות העצים באותם  הימים <b>נוהגין</b> הן <b>בשעת קרבן,</b> כשבית המקדש קיים <b>ו</b>הן <b>שלא בשעת קרבן,</b> כשאין בית המקדש קיים. <b>ר' יוסי אומר: אינן נוהגין אלא בשעת קרבן בלבד. ו</b>כהמשך לדברים הללו מביאים <b>עוד מן הדא דתניא</b> <small>[מזו,</small> מהמשך הדברים <small>ששנינו</small> שם בברייתא<small>],</small> <b>אמר ר' אליעזר בי</b> <small>[בן]</small> <b>ר' צדוק: אנו היינו מבני</b> משפחת <b>סנאה בן בנימין</b> המוזכרת במשנה בתענית כאלו שהביאו את תרומת העצים ביום עשירי באב, והיה יום חגנו ביום זה, ואירע <b>וחל</b> בשנה אחת <b>תשעה באב להיות בשבת, ודחינו אותו,</b> את צום תשעה באב <b>למוצאי שבת,</b> שהוא עשירי באב, כדין, <b>ו</b>אף על פי שביום קרבן העצים אין מתענים, <b>היינו מתענין ולא משלימין</b> את הצום עד לערב, מפני שזה יום החג שלנו. והרי ראיה מדברי ר' אליעזר בן ר' צדוק כשיטת ר' אילא שבמכשירי קרבן (כגון עצי המערכה) סבורים אף חכמים שקרבן יחיד משתנה לשל ציבור. כי אם תרומת העצים שלהם נחשבת כקרבן היחיד לא היו יכולים שלא להשלים את הצום בשל החג הפרטי שלהם.
<big>ב</big> שנינו במשנה כי בתרומת הלשכה היו קונים את השעורים למנחת <b>העומר ו</b>את החיטים ל<b>שתי הלחם ולחם הפנים, ו</b>את <b>כל קרבנות הצבור,</b> וכן את שכר שומרי ספיחי תבואת שביעית. ומעירים: <b>מתניתא</b> <small>[משנתנו]</small> הדנה מהיכן ניתן שכר שומרי הספיחים, נראה שהיא סבורה שאין העומר ושתי הלחם באים מתבואת חוץ לארץ (שאם לא כן תבוא זו מחוץ לארץ, ויותירו את ספיחי התבואה לכל הרוצה ליטלם), היא היא שיטת <b>ר' ישמעאל.</b> ששנינו ש<b>ר' ישמעאל אמר: אין העומר בא מן הסוריא,</b> וכל שכן שלא משאר מקומות בחוץ לארץ. ומביאים משניות נוספות שציינו אמוראים ששיטתן היא שיטת ר' ישמעאל זו. <b>תמן</b> <small>[שם]</small> במשנה במסכת מנחות (פ"ח מ"א) <b>תנינן</b> <small>[שנינו]:</small> <b>כל קרבנות</b> המנחה של <b>היחיד ו</b>של <b>הצבור באין מן</b> התבואה של <b>הארץ ומן</b> זו של <b>חוצה לארץ, מן החדש,</b> זו שנקצרה בשנה זו (ורק לאחר הקרבת שתי הלחם בחג השבועות המתירים את התבואה החדשה באכילה), <b>ומן הישן,</b> זו שנקצרה בשנה שעברה, <b>חוץ מן</b> מנחות <b>העומר ושתי</b> ה<b>לחם, שאין באין אלא מן החדש,</b> <b>ומן</b> תבואת <b>הארץ</b> דווקא. ועל משנה זו שנינו שאמר <b>רב חונה בשם ר' ירמיה:</b> משנה זו כשיטת <b>ר' ישמעאל היא,</b> ש<b>ר' ישמעאל אומר: אין העומר בא מן הסוריא</b> אלא מארץ ישראל בלבד. ועוד בדומה לכך: <b>תמן</b> <small>[שם]</small> במשנה במסכת כלים פ"א מ"ו) <b>תנינן</b> <small>[שנינו]:</small> <b>עשר קדושות הן,</b> כלומר, עשר דרגות קדושה הן למקומות שונים, זו למעלה מזו, ובתוך אלה נכלל ש<b>ארץ ישראל מקודשת מכל הארצות, ומה היא קדושתה? שמביאין ממנה,</b> מארץ ישראל בלבד, את <b>העומר והביכורים ושתי</b> ה<b>לחם, מה שאין מביאין כן מכל</b> שאר <b>הארצות.</b> ועל משנה זו שנינו שאמר <b>ר' חייא בשם ר' ירמיה:</b> משנה זו כשיטת <b>ר' ישמעאל היא,</b> ש<b>ר' ישמעאל אמר: אין העומר בא מן הסוריא,</b> וכל שכן לא משאר ארצות חוץ לארץ. ועוד בדומה לכך <b>תמן</b> <small>[שם]</small> במשנה במסכת שביעית (פ"א מ"ד) <b>תנינן</b> <small>[שנינו],</small> <b>ר' ישמעאל אומר:</b> הכתוב "בחריש ובקציר תשבות" (שמות לד, כא) אינו עוסק באיסורי עבודת השדה הנובעים משנת השמיטה (כפירוש חכמים לכתוב זה), אלא באיסור מלאכה ביום השבת, ומה שנזכרים כאן חריש וקציר הרי זה בא ללמד: <b>מה חריש</b> שנאסר בשבת הוא חריש של <b>רשות,</b> שהרי אין בתורה חריש של מצוה, <b>אף קציר</b> שנאסר כאן הוא דווקא קציר של <b>רשות, יצא קציר</b> החיטה למנחת <b>העומר שהוא מצוה,</b> ואף זמנו קבוע — ליל ששה עשר בניסן, ולכן הוא מותר גם בשבת. ואומרים:  <b>ר' ישמעאל</b> הולך לפי זה <b>כדעתיה</b> <small>[כדעתו,</small> כשיטתו<small>]</small> שלו, ששנינו ש<b>ר' ישמעאל אמר: אין העומר בא מן הסוריא,</b> וכל שכן שלא משאר ארצות חוץ לארץ, והרי זה <b>כדעתיה</b> <small>[</small>כדעתו, <small>כשיטתו]</small> שהוא מתיר את קציר העומר בשבת, ומסתבר שכן <b>אמר</b> (סבור) ר' ישמעאל גם בענין השביעית, שעל אף שהקציר הוא מהמלאכות האסורות בשביעית, <b>יצא קציר העומר</b> שהוא מותר אף בשביעית ומתבואת ארץ ישראל עצמה, משום <b>שהוא מצוה.</b> ולענין דין משנתנו מבררים <b>מאן</b> <small>[מיהו]</small> ה<b>תנא</b> הסבור ש<b>שומרי ספיחין בשביעית נוטלין שכרן מתרומת הלשכה,</b> שמדבריו משמע שהעומר בא רק מתבואת ארץ ישראל (שאם לא כן אין צורך בשמירת הספיחים, שהרי יכולים ליטלו מתבואת חוץ לארץ שאינה בכלל דיני שביעית)? — <b>ר' ישמעאל היא,</b> הסבור שהעומר בא רק מתבואת מארץ ישראל. <b>אמר ר' יוסה:</b> משנה זו <b>דברי הכל היא,</b> ואף לדעת הסבורים כי העומר בא אף מתבואת חוץ לארץ. וכך צריך להבין: מלכתחילה באה תבואת העומר בשביעית מחוץ לארץ (ובודאי מסוריא), אלא שאם <b>לא מצאו</b> תבואה <b>בסוריא מביאין אותן מספיחין שבארץ ישראל.</b> ומתוך שחששו שמא לא תימצא תבואה בחוץ לארץ, העמידו שומרים על תבואת הספיחים שבארץ ישראל כדי שישאר מעט מהם לצורך העומר. ומכיון שעסקנו בענין ההיתר לקצור ולהשתמש בתבואת הספיחים לצורך העומר, שואלים: <b>ההן</b> (אותו) <b>עומר מהו שיזרע בתחילה?</b> שאם הותרה קצירת העומר מן הספיחים בשביעית לצורך העומר, האם הותרה כמו כן זריעתו מלכתחילה בשביעית, כשנראה שלא יהיו באותה שנה ספיחי תבואה? מששמע <b>רב חייא בר אדא</b> שאלה זו <b>בעי קומי</b> <small>[שאל לפני]</small> <b>ר' מנא:</b> ואיך ניתן להסתפק כלל בדבר זה, שכן אם כן <b>לא נמצא</b> המקריב את העומר מתבואה שנזרעה בשביעית <b>כקומץ על השיריים שאינן נאכלין?</b> שכן מנחה הנקמצת (והקומץ מוקרב על גבי המזבח) צריך שיהיו שייריה (שאר המנחה) מותרים באכילה, ואם אינם מותרים באכילה הריהי פסולה. ותבואה זו שנזרעה לצורך העומר בשביעית אף אם יקריבו ממנה את העומר, אין השיריים (שאר התבואה שנזרעה) מותרים לאכילה, משום שנזרעה בשביעית. <b>אמר ליה</b> <small>[לו]</small> ר' מנא: לא כך, אלא אף אם ייאסרו שייריה באכילה משום שנזרעה בשביעית, תהא המנחה כשרה, משום שהריהו <b>נעשה כחמשה דברים שהן באין בטומאה,</b> שיש חמישה קרבנות ציבור שאמרה המשנה בפסחים (פ"ז מ"ד) שכאשר רוב הציבור טמא מת הריהם מוקרבים אף בטומאה, <b>ו</b>אף על פי כן <b>אין</b> הם <b>נאכלין בטומאה.</b> וכמו כן יש לומר שמנחת העומר הבאה מתבואה שנזרעה בשביעית, אף ששייריה אסורים באכילה, אין הדבר מונע את היתר זריעת התבואה בשביעית לצורך הקרבתה.
<big>ג</big> ושואלים: <b>כיצד הוא,</b> הגיזבר, <b>עושה,</b> כיצד הוא משלם את שכר השומרים מתרומת הלשכה, והרי המעות הללו הקדש הם, וכלל הוא ש"אין הקדש יוצא (לחולין) בחינם אלא בפדיון" (ערכין לג,א)! ומשיבים: <b>נוטל</b> כהלוואה <b>מעות</b> חולין <b>מן השולחני</b> העוסק בהמרת כספים, <b>ונותן לקוצרין</b> של התבואה לעומר, <b>ולשומרין</b> עליה בעודה מחוברת שלא יקצרוה <b>עד שלא יקרב העומר,</b> כל זמן שלא הגיע זמן הקרבתו. <b>ו</b>משהגיע זמן הקרבתו <b>מביא</b> גיזבר ההקדש <b>מעות</b> בשווי העומר <b>מתרומת הלשכה ומחללין</b> אותן <b>עליו,</b> על העומר הזה, וחלה קדושתן עליו, והן יוצאות לחולין, ומשנעשו חולין נותנים אותן לשולחני בפרעון חובו. ותמהים:  <b>וטבות</b> <small>[ו</small>כי <small>יפה]</small> לעשות <b>כן?</b> והרי מנחת העומר נעשית רק מתוך חלק קטן של התבואה ששמרו עליה שומרי הספיחים, ואיך ישלמו ממעות תרומת הלשכה על שמירת כל התבואה? ומביאים כי <b>ר' אחא בשם ר' בא</b> אמר ביישוב תמיהה זו: <b>כל מה</b> (כמה) <b>שיתן</b> הגיזבר כתשלום עבור התבואה לעומר ושמירתה, אף שכרגיל מחירם נמוך בהרבה, קבעו חכמים כי בעומר כמה שיתן <b>הן הן דמיו</b> כבר <b>משעה הראשונה.</b> ובענין דומה <b>תנא, אף ב</b>ענין התשלום ל<b>פתחי אבנים</b> (אומני האבן) על מלאכתם בסיתות ופיתוח אבנים שבונים בהם בקודש היו נוהגים <b>כן. כיצד הוא עושה? נוטל מעות</b> חולין <b>משולחני,</b> בהלוואה, <b>ונותן</b> אותן <b>לחוצבין ולסתתין, עד שלא תינתן</b> (כל עוד לא ניתנה) האבן <b>על גבי הדימוס</b> (הנדבך) שבונים אותו, <b>ומשניתן</b> האבן <b>על הדימוס</b> אז <b>מביא</b> גיזבר ההקדש <b>מעות</b> בשווי אבן זו <b>מתרומת הלשכה ומחללין</b> אותן <b>עליה,</b> והריהי מתקדשת בכך, והמעות יוצאות בכך לחולין, ופורע בהן את החוב לשולחני. ותמהים: <b>וטבת</b> <small>[ו</small>כי <small>יפה]</small> לעשות <b>כן?</b> והרי בסופו של דבר משתמשים רק בחלק מהאבנים שעובדו לצורך זה, שכן חלקן מתקלקלות ונפסלות לשימוש תוך כדי העיבוד, ואיך ישלמו ממעות תרומת הלשכה על הכל? ומביאים כי <b>ר' יוסי בי</b> <small>[בן]</small> <b>ר' בון בשם שמואל</b> אמר ביישוב תמיהה זו: <b>כל מה</b> (כמה) <b>שיתן</b> הגיזבר כתשלום עבור האבנים שלבסוף נבנו בנדבך, אף שהן מעטות וכרגיל התשלום על כמות כזו של אבנים נמוך בהרבה, קבעו חכמים כי כמה שיתן <b>הן הן דמיה משעה הראשונה.</b>

Halakhah 2

<big>א הלכה ב משנה</big> <b>פרה</b> אדומה <b>ושעיר המשתלח</b> לעזאזל ביום הכיפורים, <b>ולשון של זהורית</b> (חוט של צמר אדום) המושלכת אל תוך שריפת הפרה האדומה, אף שאינם קרבנות הריהם <b>באין מתרומת הלשכה.</b> ואילו ה<b>כבש</b> שעושים להוביל על גביו את ה<b>פרה</b> האדומה מהר הבית להר הזיתים, <b>ו</b>ה<b>כבש</b> שעושים להוביל על גביו את ה<b>שעיר המשתלח</b> מן העזרה אל מחוץ להר הבית, <b>ולשון</b> הצמר האדום <b>ש</b>קושרים <b>בין קרניו</b> של השעיר, <b>ואמת המים,</b> תעלות המים של ירושלים, <b>וחומות העיר ומגדלותיה, וכל</b> שאר <b>צרכי העיר</b> ירושלים, כגון חפירת בורות מים ותיקון הרחובות, הם <b>באין משירי הלשכה,</b> מהשקלים שנותרו בלשכה לאחר התרומה השלישית בפרוס חג הסוכות. <b>אבא שאול</b> חלוק על דעת תנא קמא ו<b>אומר: כבש פרה</b> לא היה בא משיירי הלשכה, אלא <b>כהנים גדולים</b> היו <b>עושין</b> אותו <b>משל עצמן.</b> כיון שלא כל הדברים הללו נחוצים תמיד ומחיריהם אינם קבועים, פעמים שהיה נשאר מותר, לא רק מתרומת הלשכה אלא גם משיירי הלשכה. ולפיכך מבררים: <b>מותר שירי לשכה מה היו עושין בהן?</b> — <b>לוקחין</b> (קונים) <b>בהן יינות שמנים וסלתות,</b> והיו מוכרים אותם במחיר יקר יותר לצוורך מנחות ונסכים, <b>והשכר</b> (הרווח) שהרוויחו ממכירה זו היה שייך <b>להקדש,</b> אלו <b>דברי ר' ישמעאל. ר' עקיבא אומר: אין משתכרין,</b> אין עושים עסקים ורווחים <b>בשל הקדש,</b> <b>אף לא משל עניים,</b> ממה שנתרם וניתן עבור עניים. ומבררים עוד: אם השתמשו בשקלי תרומת הלשכה לכל הצרכים האמורים בתחילת המשנה ולאחר כל זה נותרו עדיין שקלים, <b>מותר התרומה</b> הזה, <b>מה היו עושין בה?</b> — היו קונים בה <b>רקועי זהב</b> והיו עושים בהם <b>ציפוי ל</b>רצפת וכתלי <b>בית קודש הקדשים. ר' ישמעאל אומר: מותר הפירות,</b> היה הולך ל<b>קיץ המזבח,</b> לקניית קרבנות עולה כדי להקריבם על המזבח כשאין עליו קרבנות. ואילו <b>מותר</b> ה<b>תרומה</b> היה הולך <b>ל</b>קניית <b>כלי שרת.</b> ואילו <b>ר' עקיבא אומר: מותר</b> ה<b>תרומה</b> הוא שניתן <b>לקיץ המזבח,</b> ואילו <b>מותר נסכים,</b> אם נשארו כספים עבור נסכים שלא הוקרבו היו הולכים <b>ל</b>קניית <b>כלי שרת.</b> ו<b>ר' חנניה סגן הכהנים אומר: מותר נסכים</b> הולך ל<b>קיץ המזבח,</b> ואילו <b>מותר התרומה,</b> הולך <b>ל</b>קניית <b>כלי שרת.</b> מכל מקום <b>זה וזה,</b> גם ר' עקיבא וגם ר' חנניה <b>לא היו מודים</b> לר' ישמעאל <b>ב</b>שיטתו בענין מותר ה<b>פירות,</b> שלדעתם מותר הפירות אינו הולך לקיץ המזבח.
<big>ב גמרא</big> כיון שהוזכרו במשנה <b>כבש</b> ה<b>פרה</b> האדומה ולשון של זהורית, מביאים את שאמר <b>ר' ישמעאל בר נחמן בשם ר' יונתן: שלש לשונות</b> של זהורית <b>הן,</b> כלומר, בשלושה עניינים יש לשון של זהורית, ובכל אחד מהם שיעורה שונה: הלשון <b>של</b> ה<b>שעיר</b> המשתלח לעזאזל, כיון שהיא מתחלקת לשנים, חציה האחד נקשר בין קרני השעיר, והאחר על הסלע ממנו דוחפים את השעיר מן ההר, צריך שתהיה <b>ב</b>משקל <b>סלע</b> (ארבע דינרים). <b>של מצורע</b> שצריך לסדר טהרתו בין השאר לשון זהורית, כיון שאין צריך לחלקה, די שתהיה <b>ב</b>משקל <b>שקל,</b> מחצית מן הסלע. ו<b>של פרה</b> אדומה, כיון שנאמר עליה "והשליך אל תוך שריפת הפרה", משמע שצריך שישליכוה לתוך עומק האש, ולשם כך צריך שתהיה כבדה, ולכן צריך שתהיה <b>ב</b>משקל <b>שתי סלעים.</b> <b>ר' חוניה דברת</b> <small>[מבני]</small> המקום <b>חוורין,</b> חולק ואומר בשם ר' בא בר זבדא בשם ר' שמעון בן חלפתא: <b>של פרה</b> צריך שתהיה <b>ב</b>משקל <b>שתי סלעים ומחצה, ואית דמפקין לישנא</b> <small>[ויש שמוציאים</small> אומרים זאת ב<small>לשון]</small> שאינה שונה בתוכנה: <b>בעשרה זוז,</b> שהוא משקל זהה לשתי סלעים ומחצה.
<big>ג</big> <b>(מותר שירי הלשכה וכו'.)</b> כיון שנמנו במשנה כמה דברים שתשלום הוצאותיהם בא משיירי הלישכה, מביאים עוד מה שאמר ר' יהודה בשם ר' שמואל: <b>תלמידי חכמים המלמדין את הכהנים הלכות שחיטה, הלכות קבלה</b> של דם הקרבנות בכלי שרת לאחר השחיטה<b>,</b> <b>הלכות זריקה</b> של דם הקרבנות על המזבח, כל אלו <b>נוטלין</b> את <b>שכרן מתרומת הלישכה. ר' יצחק בר רדיפה בשם ר' אימי</b> אומר: <b>מבקרי מומי</b> ה<b>קדשים</b> שהיו בודקים אם יש מום בקדשים, גם הם <b>נוטלין</b> את <b>שכרן מתרומת הלישכה. ר' אחא</b> בשם <b>ר' תנחום בר חייא בשם ר' שמלאי</b> אומר: <b>מגיהי ספר העזרה,</b> ספר תורה שהיה במקדש, היו <b>נוטלין שכרן מתרומת הלשכה.</b> <b>גידל בר בנימין בשם ר' אסי</b> אומר: <b>שני דייני גזילות</b> שהיו קובעים תקנות ודנים בענייני גזילות בירושלים ועמדו בראש הדיינים שבעיר, הם היו <b>נוטלין שכרן מתרומת הלשכה. שמואל אמר: נשים האורגות בפרוכת,</b> שהיו עושות את הפרוכת שהיתה מבדילה בין האולם לבין קודש הקדשים במקדש, היו <b>נוטלין שכרן מתרומת הלשכה. רב חונה אמר:</b> היו נוטלות את שכרן <b>מתרומת בדק הבית,</b> מכסף שהיו מקדישים אנשים לצורך בנין המקדש והתיקונים הדרושים בו. ושואלים: <b>מה פליג</b> <small>[במה</small> הם <small>חלוקים],</small> כלומר, מה טעמה של מחלוקת זו? ומשיבים: <b>שמואל עבד לה</b> <small>[עושה,</small> מחשיב <small>אותה]</small> את הפרוכת <b>כקרבן,</b> שכן את דם חלק מן הקרבנות (פר ושעיר של יום הכיפורים פר העלם דבר של ציבור, פר כהן המשיח, ושעירי עבודה זרה של ציבור) מזים על הפרוכת, והריהי איפוא צורך הקרבן. ו<b>רב הונא עבד לה</b> <small>[עושה</small> מחשיב <small>אותה]</small> ודן בה <b>כ</b>חלק מ<b>בנין</b> המקדש, וכסף לבנין המקדש בא מהקדש לבדק הבית. ולפיכך נחלקו מאיפה באים הכספים לצורך הפרוכת. <b>אמר ר' חזקיה: תנא</b> <small>[שנה]</small> <b>ר' יהודה גדגדות: הקטרת וכל קרבנות הצבור באין מתרומת הלשכה. מזבח הזהב,</b> אשר היו מקטירים עליו בכל יום קטורת ועמד בתוך האולם, <b>וכל כלי שרת באין ממותר נסכים. מזבח העולה,</b> אשר עליו הקריבו את רוב הקרבנות ועמד מחוץ להיכל, <b>וההיכל והעזרות באין משירי הלשכה.</b> מה שנעשה מ<b>חוץ לעזרות באין מלשכת בדק הבית.</b> ומקשים, <b>והא תני</b> <small>[והרי שנינו]:</small> <b>אבני המזבח</b> וכן של <b>ההיכל והעזרות מועלין בהן,</b> שאם נהנו מהן בשוגג, חייבים לשלם להקדש את הקרן בתוספת חומש וקרבן אשם מעילות. ואם כדבריך שאבני המזבח וההיכל באים משיירי הלשכה, קשה: <b>וכי יש</b> דין <b>מעילה</b> <b>ב</b>הנאת ההדיוט מן ה<b>שיריים?</b> אלא ודאי אינם באים משייירי הלשכה, ושלא כר' יהודה גדגדות! ומתרצים: <b>אלא</b> יש לומר שהוא סבור כשיטת <b>ר' מאיר.</b> ש<b>ר' מאיר אמר: מועלין</b> גם <b>בשיריים.</b> <b>אמר ר' חייא</b> בדחייה: <b>כלום אמר ר' מאיר</b> שמועלים בשיריים <b>אלא בתוך שנתו,</b> באותה שנה שהפרישו בה את השקלים, בזמן שבין ראש חודש ניסן לסוף חודש אדר בשנה שלאחר מכן, שהיא השנה לענין השקלים, שכן ראויים הם שייקנו בהם קרבנות ציבור. אבל <b>הכא</b> <small>[כאן]</small> בענין אבני המזבח וההיכל, ודאי <b>חוץ לשנתו אנן קיימין</b> <small>[אנחנו עומדים],</small> שודאי נקנו בשקלי השנים הקודמות, וממילא אין זה קשור לשיטת ר' מאיר, שהרי אינם ראויים שייקנו בהם קרבנות ציבור! כיון שהוזכרו דברי ר' יהודה גדגניות, מביאים עוד מדבריו.
<b>אמר ר' חזקיה: תנא</b> <small>[שנה]</small> <b>ר' יהודה גדגניות: השלחן והמנורה והמזבחות והפרוכת,</b> כאשר אינם שלמים, או אינם במקומם הראוי הריהם <b>מעכבים את הקרבנות,</b> שאין מקריבים אז קרבנות, אלו <b>דברי ר' מאיר, וחכמים אומרים: אין לך</b> דבר ש<b>מעכב את הקרבן אלא הכיור והכן</b> של הכיור <b>בלבד,</b> שכאשר אין כיור הכהנים אסורים בעבודת המקדש. ושואלים: <b>ולא כן</b> <small>[והאם לא כך]</small> <b>אמר ר' אליעזר ור' יוסי בן חנינה, תריהון אמרין</b> <small>[</small>ש<small>שניהם אומרים]:</small> <b>כל הן דכתיב</b> <small>[כל מקום שכתוב]</small> בתורה ביחס למקום הראוי לכלי מכלי המקדש לשון <b>"נכח",</b> וכגון במנורה שנאמר בה "ואת המנורה נוכח השלחן על צלע המשכן תימנה" (שמות כו, לה) — המקום המצויין בכתוב <b>מעכב,</b> שאם היתה המנורה מונחת שלא במקומה, הקרבנות המוקרבים באותה שעה פסולים. ואם כתוב רק לשון <b>"צלע"</b> וכגון במנורה שנאמר בה "והשלחן תתן על צלע צפון" (שם) — <b>אינו מעכב,</b> שאף כאשר השלחן אינו במקומו, הקרבנות המוקרבים אז כשרים. <b>ואמר ר' שמואל בר נחמן בשם ר' יונתן: ואפילו</b> מקום שכתוב בו רק לשון <b>"צלע",</b> וכגון בשלחן, הרי זה מעכב. ואמר ר' אילא בשם <b>ר' שמואל בר נחמן: ואפילו</b> כלי מכלי המקדש שכתוב בו לשון <b>"שימה"</b> כגון מזבח הזהב, מזבח העולה, המנורה, הפרוכת, הכיור והשלחן, אם הוא פגום או אינו מונח במקומו, הריהו <b>מעכב</b> את ריצוי הקרבנות המוקרבים באותה שעה, שאינם כשרים. ומכל מקום שיטות כל התנאים המובאות בברייתא זו חלוקות על שיטת חכמים הסבורים שאין דבר המעכב כשרות הקרבן אלא הכיור וכנו! <b>אמר ר' חנינא:</b> שיטות התנאים הללו אינן חלוקות על שיטת חכמים, אלא יש לחלק, <b>כאן</b> ששנינו שהכלים מעכבים, הרי זה <b>ב</b>יחס ל<b>עבודות ש</b>נעשות <b>בפנים</b> ההיכל, כמו הקטרת הקטורת, דישון בזיכי המנורה, הטבת הנרות והדלקתם, הנחת לחם הפנים על השלחן, והזאת דם החטאות (הפנימיות). ואילו <b>כאן</b> ששנינו שאינם מעכבים פרט לכיור וכנו, הרי זה <b>ב</b>יחס ל<b>עבודות ש</b>נעשות <b>בחוץ,</b> בעזרה, בהקרבת הקרבנות.
<big>א</big> שנינו במשנה שאבא שאול סבור שאת כבש הפרה האדומה היו עושים הכהנים הגדולים משל עצמם. ובענין זה שנינו ש<b>אמר ר' חנינא: שחצית</b> (גאוה, שחצנות) <b>גדולה היתה בבני כהנים גדולים,</b> <b>שיותר מששים ככרי זהב היו מוציאין בה</b> לעשות את הכבש של הפרה. שאף <b>שהיה</b> עדיין <b>כבשה של</b> ה<b>פרה</b> הקודמת <b>עומד</b> (קיים) במקומו ולא נהרס, <b>ולא היה אחד מהן מוציא פרתו בכבשו של חבירו</b> שעסק במעשה הפרה הקודמת, <b>אלא סותרו ובונה אותו</b> מחדש <b>משלו.</b> <b>התיב</b> <small>[הקשה]</small> על כך <b>ר' עולא קומי</b> <small>[לפני]</small> <b>ר' מנא: והא תני</b> <small>[והרי שנינו]</small> שהכהן הגדול <b>שמעון הצדיק שתי פרות</b> אדומות <b>עשה,</b> ו<b>לא בכבש שהוציא את זו הוציא את זו,</b> אלא כשבא לעשות את השניה סתר את הכבש של הראשונה ובנה כבש חדש לצורכה, וכי <b>אית לך למימר</b> <small>[האם יכול אתה לומר]</small> ש<b>שמעון הצדיק שחץ</b> (שחצן ובעל גאווה) <b>היה?</b> אלא <b>מאי כדון</b> <small>[מה עניינו]</small> של זה? מדוע עשה כך? <b>על שם</b> (משום) <b>מעלה</b> מיוחדת <b>היא</b> שעשו <b>בפרה, סלסול</b> (חשיבות מיוחדת) <b>היא</b> שעשו <b>בפרה,</b> ולכן היו עושים בכל פעם כבש חדש. ועוד בענין כבש הפרה <b>תני</b> <small>[שנויה</small> ברייתא<small>]</small> <b>זיזין וכתלים היו יוצאין מכאן ומכאן</b> לכבש הזה, <b>כדי שלא יציצו הכהנים</b> ההולכים על גבי הכבש אל מחוצה לו ויאהילו על גבי טומאה לא ידועה ("קבר התהום") <b>ויטמאו.</b>
<big>ב</big> שנינו במשנה שלדעת ר' ישמעאל היו קונים במותר שיירי הלשכה יינות, שמנים וסלתות, והיו מוכרים אותם לצורך מנחות ונסכים, והרווחים היו של ההקדש. ואילו <b>ר' עקיבא אומר: אין משתכרין</b> בשל הקדש, והוא הדין בכספי יתומים. ומסבירים: ר' עקיבא אינו אוסר את המסחר בדברים של הקדש מכל וכל, <b>אלא</b> רק באופן שיתכן שיהיו להקדש גם הפסדים. ואולם <b>אם רצה</b> (הסכים) מוכר היינות השמנים והסלתות למכור אתם להקדש באופן שאם ירד המחיר — <b>יהיה ההפסד שלו, ו</b>אם יהיו רווחים ממכירה זו יהיה <b>השכר להקדש</b> — הרי זה <b>מותר.</b> <b>כהדא</b> <small>[כמו מעשה זה]</small> שאדם בשם <b>בר זמינא איתפקד גביה מדל דיתמין</b> <small>[הופקד אצלו אוצר,</small> רכוש, <small>של יתומים],</small> <b>אתא</b> <small>[בא]</small> <b>ושאל</b> <small>ושאל]</small> את <b>ר' מנא</b> האם מותר לו לעשות סחורה ברכוש זה. <b>אמר ליה</b> <small>[לו]</small> ר' מנא: <b>אין בעית די ההפסדה דידך, ואגרה דתרויכון</b> <small>[אם רוצה אתה שההפסד</small> העלול להיות בכספיהם בשל אותה סחורה <small>יהיה שלך, והשכר,</small> אם יהיה — <small>יהיה של שניכם,</small> שלך ושל היתומים, בשותפות<small>]</small> — <b>שרי</b> <small>[מותר].</small> ומסתבר שר' עקיבא מסכים לשיטה זו, ומאחר והוא משווה במשנתנו את דין היתומים וההקדש לענין ההיתר בעיסוק בכספם, ודאי שהוא סבור כר' מנא אף בענין ההקדש. ומספרים: <b>ר' חייה בר אדא איתפקד גביה מדל דיתמין ועביד כן</b> <small>[הופקד אצלו רכוש של יתומים ועשה כך],</small> שעשה עסקאות בכספם על תנאי שאם יהיו הפסדים יפלו אלה עליו בלבד, ואם יהיה רווח, יתחלק הריווח בינו ובין היתומים.
<big>ג</big> שנינו במשנה שלדעת ר' ישמעאל <b>מותר</b> ה<b>פירות</b> היה הולך לקיץ המזבח. ומעירים: דינו זה של ר' ישמעאל ב<b>מתניתא</b> <small>[</small>ב<small>משנה זו]</small> שיטת <b>ר' ישמעאל</b> עצמו שהובאה בתחילת המשנה <b>היא,</b> שבמותר שיירי הלשכה היו קונים צרכי מנחות ונסכים ומוכרים אותם בריווח לצריכים להם, והריווח היה הולך להקדש. וזו כוונתו גם כאן ב"מותר הפירות", כלומר, הריווח הבא ממכירת צרכי המנחות והנסכים. שכן <b>ר' חייה בר יוסף פתר מתניתא</b> <small>[פירש את המשנה</small> כך<small>]:</small> <b>"מותר פירות"</b> שהזכיר ר' ישמעאל בדבריו הוא הוא ה<b>"שכר להקדש"</b> המוזכרים בדברי ר' ישמעאל קודם לכן. <b>"מותר נסכים"</b> המוזכר בדברי ר' עקיבא ור' חנניה סגן הכהנים — <b>זו סאה רביעית,</b> שאם שילם גזבר ההקדש למוכר היין, השמנים והסלתות מראש על מנת שיספקם לו במשך השנה לפי הצורך, ובאותה שעה היו אלו נמכרים ארבע סאין בסלע (וביין ושמן ארבעה לוגין בסלע), ועלה מחירם, וכשבא לספק אותם להקדש הריהם נמכרים שלש סאים בסלע, הרי ההקדש משלם למוכר כמחיר הזול הקודם, ואז ההקדש מוכר אותם במחיר היקר, והריהו מרוויח עתה איפוא את דמי רביעית הסאה. <b>ר' יוחנן פתר מתניתא</b> <small>[מפרש את המשנה]</small> כך: <b>"מותר פירות"</b> המוזכר בדברי ר' ישמעאל — <b>זו סאה רביעית,</b> ואילו <b>"מותר נסכים"</b> המוזכר בדברי ר' עקיבא ור' חנניה סגן הכהנים — פירושו <b>לבירוצין</b> (גודש המידה). שהמוכר להקדש יין לנסכים או שמן למנחות צריך לגדוש את המידה, ואילו הקדש המוכר לאחרים, מוכר במידה מחוקה (מדוייקת), ונמצא כי ההקדש מרויח את תכולת הגודש. ושואלים: <b>ולית ליה</b> <small>[והאם אין לו]</small> <b>לר' חייה בר יוסף לבירוצין?</b> וכי אינו סבור כי יש להקדש ריוח ממכירת גודש המידות, ומדוע איפוא אינו מפרש כן? <b>אמר ר' חזקיה:</b> ר' חייה בר יוסף סבור שדין אחד להם, ו<b>מה דנפל</b> <small>[מה שיורד]</small> <b>לסאה רביעית, נפל</b> <small>[יורד]</small> גם כן <b>לבירוצין,</b> שהריווח משניהם הולך להקדש. ומעירים:  <b>על דעתיה</b> <small>[על דעתו,</small> לפי שיטתו<small>]</small> של <b>ר' חייה בר יוסף</b> בביאור המשנה, ש"מותר פירות" הוא הריווח ממכירת השמנים, הסלתות והיין שקנה ההקדש בזול ומכר ביוקר, <b>ניחא</b> <small>[נוח]</small> מה שאמרנו, שמאחר ו<b>אין משתכרין בשל הקדש אף לא בשל עניים, לפיכך</b> ברור כי <b>זה וזה</b> (הן ר' עקיבא והן ר' חנניה סגן הכהנים) <b>לא היו מודין</b> לר' ישמעאל <b>ב</b>מותר ה<b>פירות,</b> שמאחר ואין משתכרים בשל הקדש, אין יכולים להיות רווחים (פירות) כלשהם. אבל <b>על דעתיה</b> <small>[על דעתו</small> לפי שיטתו<small>]</small> של <b>ר' יוחנן</b> בביאור המשנה ש"מותר פירות" הוא ריווח ההקדש מסאה רביעית, <b>קשיא</b> <small>[קשה]:</small> <b>והא</b> <small>[והרי]</small> מצד אחד <b>תנינן</b> <small>[שנינו]:</small> כדבר הפשוט ומוסכם על הכל שאם בשעת המכירה עמדו הפירות על ארבע סאים בסלע, ובשעה שמספק אותם המוכר להקדש עלה מחירם ו<b>עמדו</b> הפירות <b>משלש</b> — <b>יספק מארבע,</b> הרי שיכול ההקדש להשתכר ממותר הפירות. <b>ו</b>לעומת זאת <b>תנינן</b> <small>[שנינו</small> במשנתנו<small>]:</small> ש<b>זה וזה,</b> ר' עקיבא ור' חנניה סגן הכהנים, <b>לא היו מודים בפירות.</b> ומתרצים: אין הדברים סותרים, והכל אכן סבורים ש"מותר הפירות" הוא ריווח הסאה הרביעית, שהוא הולך להקדש, וכשיטת ר' יוחנן, ואולם מה ששנינו שזה וזה <b>לא היו מודים בפירות</b> הכוונה היא שלא היו מודים <b>ב</b>סברה זו שמותר הפירות הולך ל<b>קיץ למזבח,</b> <b>אבל מודין היו</b> שניהם <b>בכלי שרת,</b> כלומר, שריווח הסאה הרביעית היה הולך לקניית כלי שרת למקדש. ושואלים: מתוך שלא חילקו בדבר, משמע כי הריווח הבא ממכירת הבירוצים, בכל אופן שהוא הולך לכלי שרת. ואולם  <b>עד כדון</b> <small>[עד כאן]</small> מסתבר לומר כך רק בריווח הבא להקדש מ<b>בירוצי צבור,</b> כלומר, ממכירת גודש המידות של נסכי ציבור, <b>ו</b>אולם האם נאמר כך <b>אפילו</b> בריווח הבא מ<b>בירוצי</b> נסכי <b>יחיד? ו</b>אם כך <b>לא נמצאו כלי שרת באין משל יחיד,</b> שלא כדין? ומשיבים: מדובר כאן באופן מיוחד, ו<b>כהדא דתנינן</b> <small>[כמו ששנינו]:</small> <b>אשה שעשתה כתונת לבנה</b> שישמש בה בעבודת הקודש בכתונת זו — <b>כשרה</b> הכתונת, ויכול בנה לשמש בה, <b>ובלבד שתמסרנה לציבור,</b> ובכך תיחשב הכתונת כשל ציבור. וכמו כן גם בבירוצים, אם הבעלים מוסרים אותם לציבור, מותר לקנות בהם כלי שרת. ומעירים:  <b>עד כדון</b> <small>[עד כאן]</small> דיברנו על <b>בירוצי לח,</b> כלומר, גודש המידות של היין לנסכים והשמן למנחות, שהריהם מתקדשים בכלי אותו הם גודשים, ושייכים להקדש. <b>ו</b>אולם יש לומר כי הוא הדין <b>אפילו</b> ב<b>בירוצי יבש,</b> כגון הסולת למנחות. ו<b>כההיא דתנינן תמן</b> <small>[כמו ששנינו שם]</small> במסכת מנחות (עט,א): <b>הנסכים,</b> והוא הדין הסולת והשמן למנחות <b>שקדשו בכלי ונמצא הזבח [פסול], אם יש שם זבח אחר</b> שצריך להם — <b>יקרבו עמו, ואם [לאו</b> <small>[לא],</small> שאין שם זבח אחר, כיון שקדשו בכלי, אם — <b>לנו</b> (השאירו אותם שילונו במשך הלילה במקדש) — <b>יופסלו בלינה</b> ואז יוכלו לאבדם. הרי שדין בירוצי היבש כדין בירוצי הלח.

Halakhah 3

 <big>ד הלכה ג משנה</big> <b>מותר הקטורת,</b> הקטורת שנותרה בסוף השנה (ואי אפשר להשתמש בה לשנה הבאה כיון שנקנתה בשקלי שנה זו), <b>מה היו עושין בה</b> כדי שיוכלו להקטירה בשנה הבאה? ומשיבים: <b>מפרישין ממנה</b> שיעור השווה למעות המיועדות ל<b>שכר האומנין</b> המקבלים את שכרם ממעות בדק הבית, <b>ומחללין אותה על מעות האומנין, ונותנין אותה</b> את הקטורת <b>לאומנין בשכרן, וחוזרין ולוקחין אותה</b> את הקטורת הזו מהם <b>מ</b>שקלי ה<b>תרומה חדשה,</b> ומאחר ונקנתה משקלי השנה החדשה, יכולים להקטירה בשנה החדשה. <b>[ואם בא חדש בזמנו</b> שהגיעו השקלים של השנה החדשה למקדש בזמן הראוי, עד ראש חודש ניסן — <b>לוקחין</b> (קונים) <b>אותה,</b> את מותר הקטורת <b>מתרומה חדשה</b> שמפרישים אז<b>],</b> <b>ואם לאו</b> <small>[לא],</small> שעדיין לא הגיעו השקלים החדשים עד אז למקדש — קונים אותה בדיעבד <b>מן</b> התרומה <b>הישנה,</b> והריהי כשרה.
<big>ה גמרא</big> שנינו במשנה שהיו מחללים את מותר הקטורת שהיא הקדש על שכר האומנים שאף הוא הקדש, שהרי הוא משתלם ממעות בדק הבית. ושואלים: האם <b>לא נמצא</b> בכך שה<b>הקדש מתחלל על ההקדש?</b> והרי אין הקדש יוצא לחולין אלא בחילולו על מעות חולין! ומשיבים: אכן אין הכוונה שתתחלל הקטורת על שכר האומנים שהוא הקדש, אלא רק אחרי שיוצא זה לחולין. ו<b>כיצד הוא עושה?</b> <b>אמר ר' שמעון בר ביסנא: מביא מעות</b> מן הלשכה <b>ומחללן על הבנין</b> שבנו אותם אומנים במקדש וכל עוד לא קדשוהו הריהו חולין, <b>ומביא</b> את מותר ה<b>קטורת, ומחלל</b> אותו <b>עליהן</b> על המעות הללו, ובכך נעשות המעות קודש והקטורת חולין, <b>ונותנים אותה,</b> את הקטורת <b>לאומנין בשכרן.</b> ושואלים: <b>אותן המעות</b> אחר שחילל עליהם את הקטורת, והריהם קדושים איפוא בקדושתה, <b>מה יעשה בהן? רבי אומר: אומר אני</b> ש<b>ינתנו ל</b>אומנים מ<b>בית גרמו ול</b>אומנים מ<b>בית אבטינס שהיו בקיאין</b> ועוסקים בשביל המקדש <b>בפיטום הקטורת ובמעשה לחם הפנים. אמר ר' שמואל בר רב יצחק: ו</b>דברים אלה <b>הן</b> דווקא באופן <b>שיהו</b> (שהיו) <b>חייבין להן מעות משעה ראשונה,</b> מתחילה, על מה שכבר עשו בהכנת הקטורת של השנה שעברה, אבל לא יתנו להם אותן כמקדמה על חשבון שכרם העתידי. ומעירים כי בענין זה <b>ר' חייה בר בא בעי</b> <small>[שאל]:</small> אם בשעה שחיללו את מותר הקטורת על המעות כבר <b>לא היו חייבין להן מעות משעה הראשונה,</b> שכבר פרעו להם את שכר עבודתם עבור הקטורת הישנה, מה יעשו באותן מעות? <b>אתא</b> <small>[בא]</small> <b>ר' בא</b> ואמר <b>בשם ר' חייה</b> שאמר בשם ר' יוסי: <b>מקייצין בהן את המזבח,</b> שקונים בהם עולות נדבה לקיץ המזבח. ואומרים:  <b>ר' בא בר כהן בעי קומי</b> <small>[שאל</small> שאלה זו <small>לפני]</small> <b>ר' יוסה:</b> וכי <b>מחלפא שיטתיה</b> <small>[מוחלפת שיטתו]</small> של <b>ר' חייא בר בא?</b> שכן הוא סותר את עצמו, שהרי <b>תמן צריכה ליה</b> <small>[שם צריך היה,</small> היה מסופק אצלו<small>]</small> מה עושים במעות אם כבר פרעו את שכר עבודתם משעה ראשונה, <b>וכה פשיטא ליה</b> <small>[ו</small>אילו <small>כאן פשוט לו]</small> הדבר שהם הולכים לקיץ המזבח! ומסבירים: <b>הא דצריכה ליה</b> <small>[מה שהיה צריך לו,</small> מסופק אצלו<small>]</small> היה <b>בכלי שרת,</b> האם מותר לקנות במעות הללו כלי שרת, <b>הא דפשיטא ליה</b> <small>[מה שהיה פשוט לו]</small> היה <b>בקיץ למזבח,</b> שברור היה לו שמותר לקנות בהן עולות לקיץ המזבח.
ומה שהסתפק בענין ההיתר לקנות בהן כלי שרת הוא משום <b>דאיתפלגון</b> <small>[שנחלקו]</small> אמוראים בשאלה זו: אם <b>פיטמה</b> (רקח) את הקטורת <b>ב</b>כלי <b>חולין</b> האם הריהי מתקדשת בכך וכמו כשמפטמה בכלי שרת? <b>ר' יוסי בי</b> <small>[בן]</small> <b>ר' חנינה אמר:</b> הקטורת הזו <b>פסולה</b> להקטרה, משום שהקטורת טעונה קידוש כלי שרת ברקיחתה. ואילו <b>ר' יהושע בן לוי אמר:</b> הריהי <b>כשירה,</b> שאינה צריכה קידוש כלי שרת ברקיחתה. ור' חייה בר בא שהסתפק כדעת מי מהם ההלכה, הסתפק ממילא גם האם אפשר לקנות במעות הללו כלי שרת. שכן הקטורת נרקחת רק בכלי שרת, הרי כשרקחוה בכלי שרת היא ומותרה קדושים, ויכולים לקנות במעות שחיללו את מותרה בהן כלי שרת. ואולם אם נרקחת אף בכלי חולין, הרי אם פטמוה בכלי חולין ולא התקדשה איפוא בכלי שרת, אי אפשר לקנות במעות הללו כלי שרת. ומסבירים: <b>מה טעמא</b> <small>[מה הטעם]</small> של <b>ר' יוסי בי</b> <small>[בן]</small> <b>ר' חנינה</b> הסבור שקטורת שנרקחה בכלי חול פסולה? נאמר בענין הקטורת <b>"קודש היא",</b> וכוונתו <b>שתהא</b> מתחילת <b>הווייתה</b> (עשייתה, רקיחתה) <b>ב</b>כלי <b>קודש</b> (כלי שרת) ואם נעשתה בכלי חולין הרי היא פסולה. <b>מה טעמא</b> <small>[מה הטעם]</small> של <b>ר' יהושע בן לוי?</b> והרי נאמר "קודש היא"! — הוא סבור כי <b>"קודש היא"</b> כוונתו <b>שתהא באה מתרומת הלשכה</b> שהיא מקדשי הצבור, ולא משל יחיד. ואולם כשהיא באה משל ציבור הריהי יכולה להירקח אף בכלי חולין. <b>אמר ר' יוסי בי ר' בון:</b> כבר נחלקו אמוראים אחרים במחלוקת זו ו<b>אתיא</b> <small>[הולכת,</small> נוהגת<small>]</small> שיטתו של <b>ר' יוסי בן חנינה כ</b>שיטת <b>שמואל,</b> <b>ו</b>שיטתו של <b>ר' יהושע בן לוי כ</b>שיטת <b>ר' יוחנן.</b> שיטת ר' יהושע בן לוי כשיטת ר' יוחנן: <b>דתנינן</b> <small>[ששנינו</small> במשנה<small>]</small> להלן (יב,א): <b>המקדיש</b> את כל <b>נכסיו</b> למקדש, <b>והיו בהן</b> בין הנכסים <b>דברים ראוין לקרבנות צבור,</b> נחלקו תנאים מה ייעשה בהם. ובגמרא שם מבואר ש<b>ר' יוחנן אמר:</b> שה"דברים הראויים לקרבנות צבור" הם <b>קטורת</b> שהיתה ברשותו. ומדברים אלה אתה למד שהיתה בידי אותו אדם קטורת, והרי שסבור ר' יוחנן שיכולה קטורת חולין להימצא ברשותו של היחיד ולהיות ראויה לקרבן צבור. ונמצא איפוא שלדעתו קטורת שנרקחה בחולין כשרה להקטרה. <b>אמר ר' הושעיה:</b> אין הכרח לפרש שאותם "דברים ראוין לקרבנות צבור" הם דווקא קטורת חולין שהיתה בידו, אלא <b>תיפתר</b> <small>[תוסבר]</small> המשנה הזו באופן אחר, <b>באומן משל בית</b> משפחת <b>אבטינס</b> שהיו עוסקים בעשיית הקטורת, <b>שהיה נוטל בשכרו</b> מה <b>קטורת</b> שרקח בקודש, ולאחר שהגיעה לידו הקדישה לבדק הבית. <b>ו</b>שיטתו של <b>ר' יוסי בי</b> <small>[בן]</small> <b>ר' חנינה</b> היא <b>כשמואל,</b> ש<b>אמר רב הונא בשם שמואל: מכתשת</b> שכותשים בה את סממני הקטורת, <b>עשו אותה</b> (החשיבו אותה) חכמים <b>ככלי שרת</b> כדי שתוכל <b>לקדש</b> את סממני הקטורת הניתנים בה. והרי שסבור שמואל שצריך שתיעשה הקטורת בכלי שרת דווקא. <b>אמר ר' יוסי בי</b> <small>[בן]</small> <b>ר' בון: אמרה ר' חונא</b> להלכה שאמר שמואל <b>קומי</b> <small>[לפני]</small> <b>ר' יוסי,</b> ותמה: לדברי שמואל, כיון שהקטורת נעשית בכלי שרת, הריהי מתקדשת איפוא כבר בעשייתה על ידי הכלי, ואיך אם כן ניתן לפדות את מותר הקטורת (כדברי המשנה) לצורך שכר האומנים, וכי <b>דבר שקדש</b> כבר <b>בכלי שרת נפדה? אמר ליה</b> <small>[לו]</small> ר' יוסי לר' חונא: <b>ולא</b> <small>[והאם אין]</small> שיטה זו שהקטורת מתקדשת בשעת עשייתה בכלי שרת, שיטת <b>שמואל היא?</b> והרי <b>שמואל</b> עצמו כבר <b>אמר</b> בענין אחר ש<b>קל הוא במותר</b> יש צד הקלה בענין של מותרות קרבנות צבור (ובכללן הקטורת) שהן נפדות. <b>דאיתפלגון</b> <small>[שנחלקו]</small> אמוראים מה יעשו כאשר <b>הותירו</b> (נותרו) בסוף השנה טלאים <b>תמימים</b> (שאינם בעלי מום), שהיו מיועדים לקרבן התמיד, ומאחר שנקנו משקלי השנה שעברה, שוב אינם יכולים להיקרב בשנה זו. <b>שמואל אמר:</b> אף שכרגיל אין פודים בהמות המיועדות לקרבן אלא לאחר שיפול בהם מום, במותר לא החמירו, והריהם <b>נפדין כתמימים</b> כמו שהם, ולאחר מכן קונה אותם ההקדש בשקלי השנה החדשה, ובכך הריהם נעשים ראויים להיקרב בשנה החדשה. והוא הדין לדעתו במותר קטורת שהריהו יכול להיפדות. <b>ור' יוחנן אמר:</b> אף שהם מן המותר הריהם <b>נפדין כפסולי המוקדשים,</b> שמשאירים אותם עד שיפול בהם מום ויפסלו, ורק אז פודים אותם. אגב המחלוקת בענין הבהמות שנועדו לקרבן תמיד ונותרו בסוף השנה, מביאים בדומה: אם <b>הותירו</b> (נותרו) <b>שעירים</b> שהיו מיועדים לחטאות הצבור, ומאחר שנקנו משקלי השנה שעברה, שוב אינם יכולים להיקרב בשנה זו, <b>על דעתיה</b> <small>[על דעתו,</small> לפי שיטתו<small>]</small> של <b>שמואל: אם</b> בהמה תמימה שהיתה מיועדת ל<b>עולה נפדית</b> כדי להכשירה להקרבה בשנה הבאה, <b>לא כל שכן</b> ששעיר תמים שהיה מיועד ל<b>חטאת</b> נפדה כדי להכשירו להיקרב בשנה הבאה. שכן אם הקילו לפדות את העולה בתמימותה, אף שאילו היו ממתינים מלפדותה עד שיפול בה מום, לא היה משתנה דינה, שהרי דמיה היו נופלים לקיץ המזבח ושוב היו מקריבים בדמיה עולה, קל וחומר שיש להקל בשעיר חטאת לפדותו בתמימותו כדי להקריבו חטאת, ולא להמתין עד שיפול בו מום ואז תיבטל ממנו תורת חטאת, שהרי כשנפדה במומו דמיו נופלים לקיץ המזבח שהוא עולה. ואילו <b>על דעתיה</b> <small>[על דעתו</small> לפי שיטתו<small>]</small> של <b>ר' יוחנן</b> הסבור בטלאים המיועדים לקרבן התמיד שהריהם נפדים לאחר שיפול בהם מום, בשעירי חטאת, <b>אמר ר' זעירא: ירעו</b> עד שיפול בהם מום, ויפדו ויקנו בדמיהם עולות לקיץ המזבח. ונחלק עליו ו<b>אמר ר' שמואל בר רב יצחק: מקייצין בהן את המזבח,</b> שמקריבים אותם עצמם כעולה לקיץ המזבח. <b>וקשיא</b> <small>[וקשה</small> הדבר<small>]:</small> ואיך אמר ר' שמואל בר רב יצחק שהריהם קריבים בעצמם כעולה, וכי <b>יש</b> בהמת <b>חטאת שקריבה</b> כ<b>עולה?</b> <b>אמר ר' יוסה: שנייא היא</b> <small>[שונה הוא]</small> הלכה זו, <b>ש</b>כן הוא מדבר בחטאות צבור ו<b>אין קרבנות צבור נקבעין</b> להיות קרבן מסויים, עולה או חטאת, <b>אלא בשחיטה,</b> ששוחט אותה לשם קרבן מסויים, ולא בהגדרתו אותם כעולה או חטאת בשעת הקדשתם. <b>אמר ר' חייא</b> תירוץ אחר: <b>תנאי בית דין הוא</b> בכלל <b>על</b> כל <b>ה</b>בהמות המוקדשות לקרבנות צבור שאם בסופו של דבר יהיו <b>מותר שיקרבו עולות,</b> אף אם מלכתחילה היו מיועדות לחטאות.

Halakhah 4

<big>א הלכה ד משנה</big> <b>המקדיש נכסיו</b> סתם, שלא פירש לאיזו קדושה הקדישם, <b>והיו בהן</b> בין הנכסים <b>דברים</b> ה<b>ראויין לקרבנות הצבור</b> — <b>ינתנו</b> דברים אלה <b>לאומנין</b> העוסקים בתיקון בדק הבית <b>בשכרן,</b> ובכך תתחלל קדושתם על המלאכה וייצאו לחולין, אלו <b>דברי ר' עקיבא. אמר לו בן עזאי: אינה היא המדה,</b> כלומר, המידה, השיטה, שאתה קובע בענין זה אינה זהה למידה שאמרו במותר הקטורת שאי אפשר לתת את הקטורת עצמה בשכר האומנים, אלא רק על ידי חילול. <b>אלא</b> כך צריך לעשות גם בענייננו: <b>מפרישין מהן,</b> מאותם דברים הראויים לקרבנות צבור כשיעור <b>שכר האומנים, ומחללין אותן על מעות</b> חולין שהיו מיועדות לשכר <b>האומנין,</b> ואותם דברים נעשים בכך חולין והמעות קודש, <b>ונותנים אותן</b> דברים <b>לאומנין בשכרן, ו</b>אחר כך <b>חוזרין ולוקחים</b> (קונים) <b>אותה,</b> את אותם דברים שהם עתה חולין, <b>מתרומה חדשה</b> של שקלי השנה הבאה, ומשתמשים בהם לקרבנות צבור. הלכה אחרת היא: <b>המקדיש נכסיו והיה בהן בהמה</b> ה<b>ראויה</b> להיקרב <b>על גבי מזבח,</b> שאינה בעלת מום, <b>זכרים ו</b>גם <b>נקבות,</b> <b>ר' אליעזר אומר:</b> דין הבהמות כדין שאר נכסיו שודאי הקדישם לבדק הבית, ולכן ה<b>זכרים</b> שהם ראויים לקרבן עולה <b>ימכרו לצרכי עולות</b> לאנשים שנדרו או נדבו קרבן עולה, <b>ו</b>ה<b>נקבות,</b> שאינן יכולות להיקרב כעולה <b>ימכרו לצרכי זבחי שלמים</b> שהם באים אף מן הנקבות, <b>ודמיהן,</b> המעות שמקבלים עבור הבהמות הללו, <b>יפלו עם שאר נכסיו</b> שהקדיש <b>לבדק הבית.</b> <b>ר' יהושע אומר:</b> אף שאת שאר הנכסים הקדיש לבדק הבית, את הבהמות הראויות לקרבן הקדיש ודאי למזבח, ולכן ה<b>זכרים עצמן יקרבו עולות, ו</b>ה<b>נקבות ימכרו לצרכי זבחי שלמים, ויביא בדמיהן עולות,</b> <b>ושאר</b> ה<b>נכסים יפלו לבדק הבית.</b> <b>אמר ר' עקיבא: רואה אני</b> (נראים בעיני) <b>את דברי ר' אליעזר</b> יותר <b>מדברי ר' יהושע,</b> ומדוע? <b>שר' אליעזר השוה את מדותיו</b> (שיטתו), שלדעתו דין הבהמות ושאר הנכסים שווה, ששניהם הולכים לבדק הבית, <b>ו</b>אילו <b>ר' יהושע חלק</b> ביניהם, שלדעתו הבהמות הולכות לקרבן ושאר הנכסים לבדק הבית. <b>אמר ר' פפייס: שמעתי</b> שאפשר לקיים <b>את דברי שניהן,</b> ובאופנים שונים: <b>המקדיש בפירוש,</b> שהזכיר את הבהמה במפורש ("בהמתי ונכסי יהיו להקדש"), מאחר והזכיר כל אחד מהם בפני עצמו, אבל לא פירש שמקדיש את הבהמה לקרבן, ודאי התכוין להקדישה כאת שאר הנכסים לבדק הבית, ו<b>כדברי ר' אליעזר,</b> שחלה על הבהמות קדושת בדק הבית בלבד. <b>והמקדיש סתם,</b> שכלל את כל נכסיו ולא פירש את הבהמה בנפרד ("כל נכסי יהיו להקדש"), ודאי התכוין שכל אחד מהם ילך למה שהוא ראוי, הבהמה לקרבן ושאר הנכסים לבדק הבית, ו<b>כדברי ר' יהושע.</b> ועוד אמרו: <b>המקדיש נכסיו והיו בהן דברים ראוים לגבי מזבח,</b> וכגון <b>יינות ושמנים ועופות</b> (תורים או בני יונה), <b>ר' אליעזר אומר: ימכרו לצרכי אותו המין,</b> היינות לצורך נסכים, השמנים למנחות, והעופות לקרבנות העוף, וכן כל כיוצא בזה, <b>ויביא בדמיהן</b> של אלה <b>עולות, ושאר</b> ה<b>נכסים</b> שאינם ראויים למזבח <b>יפלו לבדק הבית.</b>
<big>ב גמרא</big> שנינו במשנה: <b>המקדיש</b> נכסיו בסתם, שלא פירש לאיזה הקדש, והיו בהם דברים הראויים <b>לקרבנות צבור,</b> שנחלקו תנאים מה יעשו בהם. ודנים מה הם הדברים שהם ראויים לקרבנות ציבור בלבד ולא לקרבן יחיד. <b>ר' יוחנן אמר:</b> הכוונה היא שהיו בנכסיו סממנים הראויים ל<b>קטורת.</b> ואף שנחלקו חכמים (לעיל יא,ב) אם יכול היחיד לעשות קטורת מסממני חולין שלו ולהקדישה לאחר מכן, ולכאורה הרי זו ראיה לשיטת המתיר, <b>אמר ר' הושעיה: תיפתר</b> <small>[תוסבר]</small> משנה זו שהיא עוסקת <b>באומן משל בית</b> משפחת <b>אבטינס</b> שהיו עוסקים בעשיית הקטורת למקדש, <b>שהיה נוטל בשכרו קטורת</b> של המקדש, ולאחר שקיבלה הקדישה בין שאר נכסיו. <big>ג</big> שנינו במשנה שלדעת ר' עקיבא מקבלים אומני המקדש בשכרם קטורת מוקדשת, ואילו לדעת בן עזאי מקבלים אותה רק לאחר שנתחללה על מעות ונעשתה חולין. ומסבירים: <b>מה טעמא</b> <small>[מה הטעם]</small> של <b>בן עזאי?</b> — <b>ש</b>לדעתו <b>אין ההקדש מתחלל על המלאכה,</b> ואי אפשר שהקדש יתחלל על שכר עבודה, <b>אלא</b> על דבר שיש בו ממש, ולכן כדי שיוכלו לתיתה כשכר עבודה צריך תחילה לחללה <b>על המעות,</b> שהם דבר שיש בו ממש, ומשתיתפס בהן קדושת הקטורת והיא עצמה תצא לחולין, תינתן היא בשכר האומנים. שנינו במשנה שהמקדיש בהמות תמימות סתם, לדעת ר' אליעזר תימכרנה לצרכי קרבנות, ולדעת ר' יהושע תקרבנה הן עצמן לקרבנות להן הן ראויות.
ובענין זה מביאים כי <b>תמן תנינן</b> <small>[שם</small> במשנה אחרת <small>שנינו]:</small> <b>יש</b> הלכות הנוהגות <b>בקדשי בדק הבית</b> שאינן נוהגות בקדשי מזבח, <b>שסתם הקדשות</b> (המקדיש סתם, בלא שפרט למה ההקדש נועד) — הריהם <b>לבדק הבית.</b> ועוד, ש<b>הקדש בדק הבית חל על הכל,</b> ואף על דברים כגון עצים ואבנים, מה שאין כן בקדשי מזבח, שאין חלים אלא על דבר הראוי להקרבה. <b>ו</b>עוד, שבקדשי בדק הבית <b>מועלין</b> (נוהג דין מעילה: שאסור להנות מהם, והנהנה מהם חייב בקרבן אשם מעילות, ובתשלום בתוספת חומש) אף <b>בגידוליהן</b> (במה שנוצר מהם, כגון חלב בהמת הקדש וביצי עופות הקדש), מה שאין כן בקדשי מזבח, שאף שאסור להנות מגידוליהם, אין הנהנה מהם חייב משום מעילה. <b>ואין בהן</b> בקדשי בדק הבית כל צד <b>הנייה</b> (הנאה) <b>לכהנים,</b> אבל בקדשי מזבח יש, שיש מן הקרבנות שבשרם נאכל לכהנים, ויש שעורם ניתן לכהנים. ובכל אופן, מתוך דברי משנה זו משמע שאף בהמה תמימה שהוקדשה בסתם הריהי לבדק הבית. <b>אמר ר' חנניה:</b> משנה זו כשיטת <b>ר' ליעזר</b> במשנתנו <b>היא, דתנינן</b> <small>[ששנינו</small> במשנתנו<small>]:</small> <b>המקדיש נכסיו</b> למקדש בלא שפרט לאיזה הקדש, <b>והיתה בהן בהמה</b> ה<b>ראויה</b> להיקרב <b>על גבי</b> ה<b>מזבח, זכרים ונקבות, ר' ליעזר אומר: זכרים ימכרו לצרכי עולות, ונקיבות ימכרו לצרכי זבחי שלמים, ודמיהן יפלו עם שאר נכסים לבדק הבית.</b> והרי שהוא סבור שהקדש סתם הולך לבדק הבית, ושלא כדעת ר' יהושע הסבור שבמקדיש סתם חלה על הבהמות קדושת מזבח. <b>אמר ר' יוחנן: טעמא</b> <small>[הטעם]</small> של <b>ר' ליעזר,</b> המקור לדבריו הוא ממה שנאמר: <b>"ואיש כי יקדיש את ביתו קודש לה' "</b>(ויקרא כז, יד), ויש לברר: <b>במה אנן קיימין</b> <small>[במה אנו עומדים,</small> עוסקים<small>],</small> כלומר, מהו "ביתו" האמור בכתוב? <b>אם בבית דירה,</b> שהקדיש אדם את דירת מגוריו — הלא <b>כבר כתיב</b> <small>[נאמר]</small> בפסוק הבא: <b>"ואם המקדיש יגאל את ביתו"</b> (שם טו), ומסתבר אם כן שפסוק זה אינו עוסק בבית דירה. <b>אלא</b> ודאי <b>כי אנן קיימין</b> <small>[אנו עומדים,</small> עוסקים<small>]</small> <b>במקדיש נכסיו</b> בלי לפרט, ו"ביתו" כוונתו כל נכסיו, ומשמע שבכללם גם בהמות תמימות הראויות למזבח. ומתוך שסתם הכתוב "קודש לה' "<b>מכן שסתם הקדשות</b> (ואף אם הם בהמות תמימות), הולכים <b>לבדק הבית.</b>
<b>אמר ר' זעירא</b> בשם <b>רב חונה בשם רב: במה,</b> באיזה אופן <b>פליגין</b> <small>[נחלקו]</small> ר' אליעזר ור' יהושע אם בהקדשה סתם של בהמות תמימות אם הן הולכות לבדק הבית או למזבח — <b>במקדיש נכסיו</b> כולם, ובכללם דברים שאינם ראויים למזבח. שדווקא בכגון זה סבור ר' אליעזר שהכל לבדק הבית, שכיון שלא חילק בדבריו ולא פירט שהבהמות התמימות תוקדשנה למזבח ושאר הנכסים לבדק הבית, ודאי התכוין שהכל יהיה לבדק הבית (ואילו ר' יהושע סבור שאף שלא חילק בדבריו במפורש, ודאי התכוין להקדיש את הבהמות הראויות לקרבן, למזבח). <b>אבל במקדיש</b> רק את הבהמות התמימות שב<b>עדרו</b> ולא שאר דברים שאינם ראויים למזבח — <b>כל עמא מודיי</b> <small>[כל העם,</small> הכל, <small>מודים]</small> <b>שהוא</b> הולך <b>למזבח.</b> שמסתבר שכאשר אדם מקדיש דבר הראוי למזבח, ודאי הקדישו למזבח. <b>ר' בא</b> אמר בשם <b>רב חונה בשם רב:</b> ב<b>מה,</b> באיזה אופן, <b>פליגין</b> <small>[נחלקו]</small> ר' אליעזר ור' יהושע — <b>במקדיש</b> רק את הבהמות התמימות שב<b>עדרו,</b> שדווקא בכגון זה סבור ר' יהושע שהן הולכות למזבח, שאף שלא פירש כן בדבריו, כיון שהן תמימות וראויות למזבח ודאי התכוין להקדישן למזבח (ואילו ר' אליעזר סבור שכל המקדיש בלא לפרט לאיזה הקדש — הריהו מקדיש לבדק הבית). <b>אבל במקדיש</b> את <b>נכסיו</b> כולם, אף אם בכללם בהמות הראויות למזבח — <b>כל עמא מודיי</b> <small>[כל העם,</small> הכל, <small>מודים]</small> <b>שהוא לבדק הבית.</b> שכיון שלא חילק בדבריו ולא פירט שהבהמות התמימות תוקדשנה למזבח ושאר הנכסים לבדק הבית, ודאי התכוין שהכל יהיה לבדק הבית. ושואלים: <b>על דעתיה</b> <small>[על דעתו,</small> לשיטת פירושו<small>]</small> של <b>ר' זעירא</b> הסבור שנחלקו דווקא במקדיש את נכסיו כולם, ולא את הבהמות בלבד — <b>ניחא</b> <small>[נוח</small> הדבר<small>],</small> מובנת המחלוקת. <b>ו</b>אולם <b>קשיא</b> <small>[קשה]</small> <b>על</b> שיטת פירושו של <b>ר' בא</b> הסבור שנחלקו באופן שמקדיש את הבהמות התמימות בלבד: וכי <b>בהמה</b> תמימה <b>לא למזבח היא</b> מיועדת? ומשיבים: <b>בהמה</b> תמימה ודאי כשמקדישים אותה מפרשים ש<b>למזבח היא</b> מוקדשת, <b>ולמה סתם האיש הזה</b> ולא פירש בדבריו שמקדיש אותם למזבח — ודאי משום <b>שהוא כאומר לא יהיה</b> הקדש זה <b>אלא לבדק הבית</b> ולא למזבח. <b>ר' יוחנן אמר</b> בהסבר מחלוקת ר' אליעזר ור' יהושע: <b>לא שנייא</b> <small>[אינו שונה],</small> אין לחלק בין המקדיש עדרו בלבד למקדיש כל נכסיו, אלא <b>היא המקדיש נכסיו היא המקדיש עדרו היא המחלוקת,</b> בשני הדברים הללו יש מחלוקת. שנינו במשנה שכאשר הקדיש כל נכסיו ובכללן בהמות תמימות, שלדעת ר' אליעזר הכל לבדק הבית ותימכרנה הבהמות לצריכים להן לקרבן.
ובענין זה אמר <b>רב חונה בשם רב</b> וכן אמר <b>ר' אבהו בשם ר' יוחנן:</b> בהמות <b>קדשי בדק הבית שפודאן</b> (פודה אותן) כשהן <b>תמימין,</b> בלי מום, אין בהן קדושה, אלא <b>יצאו לחולין</b> לגמרי, ורק משיקדישן הקונה לקרבנו — תתקדשנה. ומעירים: יש <b>מתניתא אמרה כן</b> <small>[משנה</small> ה<small>אומרת כך],</small> כשיטה זו. ששנינו: <b>ולדן וחלבן</b> של הבהמות שהוקדשו לבדק הבית ונפדו <b>מותר לאחר פדיונן.</b> והרי שהן יוצאות בפדיונן לגמרי לחולין. אמר <b>רב חזקיה בשם רב חסדא</b> אין ממשנה זו ראיה, שכן אפשר לומר כי <b>תיפתר</b> <small>[תתפרש]</small> משנה זו בבהמות קדשי בדק הבית <b>שפדאן</b> כשהן <b>תמימין והוממו</b> (נפלו בהן מומים) לאחר מכן, ולכן דינן כחולין. ואולם כשפדאן ועדיין הן תמימות — יתכן שעדיין הן עומדות בקדושתן, וולדן וחלבן אסור. <b>ר' יוסה בשם רב חסדא</b> אמר: בהמות תמימות של קדשי בדק הבית שפדאן בהיותן תמימות והוממו, הריהן חולין גמורים. וראיה לדבר, שכן <b>מתניתא</b> <small>[משנה]</small> במסכת תמורה (פ"ז מ"א) המפרטת את ההבדלים שבין קדשי בדק הבית לקדשי מזבח <b>אמרה כן</b> <small>[אומרת כך]:</small> בהמות קדשי מזבח <b>ולדן וחלבן אסור לאחר פדיונין</b> (פדיונן), ושל בדק הבית מותרים, ומשנה זו מדברת בודאי בבהמות שהוממו רק לאחר הקדשן, שאם לא כן לא היו ולדן וחלבן של קדשי מזבח אסורים לאחר פדיונן, ומכאן שבהמות קדשי בדק הבית שקדם הקדשן למומן ונפדו (ששנינו שוולדן וחלבן מותר) הריהן חולין גמורים. <b>ר' חזקיה בשם ר' יוסה</b> אומר: בהמות <b>קדשי בדק הבית שפדאן</b> אף בהיותן <b>תמימין</b> — <b>יצאו לחולין</b> לגמרי. ומנין? שכן <b>אין תימר</b> <small>[אם תאמר]</small> ש<b>לא יצאו לחולין</b> לגמרי, <b>היאך</b> אם כן <b>קדשי מזבח חלין על קדשי בדק הבית?</b> שהרי שנינו במשנתנו שבהמות תמימות שהוקדשו לבדק הבית זכרים ימכרו לצרכי עולות ונקבות ימכרו לצרכי שלמים, ומכירה הריהי לכאורה כפדיון, ואם נאמר שבהמות קדשי בדק הבית שפדאן בהיותן תמימות אינן יוצאות לחולין לגמרי אלא עדיין הן קדושות בקדושת בדק הבית — איך יקדיש אותן הקונה לקרבנו? והלא כבר נאמר שם במשנה ש"אחד קדשי מזבח ואחד קדשי בדק הבית אין משנין אותן מקדושה לקדושה"! אלא ודאי שהריהן יוצאות לחולין לגמרי. ומקשים: אחר שהוכיח ר' חזקיה בשם ר' יוסה ממשנתנו שבהמות קדשי בדק הבית תמימות שנפדו יצאו בכך לגמרי לחולין, אם כן קשה על שיטת ר' חזקיה בשם ר' חסדא (לעיל) הסבור שקדשי בדק הבית אינם יוצאים לגמרי לחולין בפדיון אלא אם נפל בהם מום!
ומשיבים: אכן בהמות קדשי בדק הבית תמימות שנפדו יצאו בכך לגמרי לחולין, ויכולים להקדישן שוב למזבח. ואולם סבור ר' חסדא שהריהן יוצאות לגמרי לחולין רק משנעשו  <b>בעלי מומין,</b> שכל עוד הן תמימות, גזירת חכמים היא ש<b>קדושת מזבח</b> עדיין <b>חלה עליהן</b> (יש בהן). ו<b>ליידה מילה</b> <small>[לאיזה דבר,</small> ענין<small>]?</small> — <b>לגיזה ולעבודה,</b> שאסור לגזוז או לעבוד אותן. אבל מדין תורה הריהן יוצאות לגמרי לחולין וליכול להקדישן למזבח, וכמוכח ממשנתנו. <big>א</big> במשנה מוזכר החילוק שבין זכרים לנקבות (במקדיש בהמות בדק הבית). ומביאים ברייתא העוסקת בענין דומה. <b>הפריש נקבה לעולתו,</b> אף שאין עולה באה אלא מן הזכרים, או <b>לפסחו ולאשמו</b> שגם הם באים רק מן הזכרים, אף שאינו יכול להקריבה לשם אותו קרבן שהקדישה, חלה עליה קדושת אותו קרבן לענין שהיא <b>עושה תמורה,</b> שאם המיר אותה בבהמה אחרת חלה על אותה בהמה קדושת עולה או פסח, וכיוצא בזה. <b>ר' שמעון</b> מחלק ו<b>אומר:</b> אם הקדיש את הנקבה <b>לעולתו</b> — הריהי <b>עושה תמורה,</b> ואם הקדישה <b>לפסחו</b> או <b>לאשמו</b> — <b>אינו עושה תמורה. ר' שמעון בן יהודה אומר משום</b> (בשם) <b>ר' שמעון:</b> בין אם הקדישה <b>לעולתו</b> <b>ו</b>בין אם <b>לפסחו</b> או <b>לאשמו</b> בכולם <b>אינו עושה תמורה,</b> שמאחר ואינה יכולה להתקדש לקרבן לו הקדישה, אינה מתקדשת אלא בקדושת דמים, ולפיכך אינה עושה תמורה באף אחד מאלה. <b>אמר ר' יוחנן: טעמא</b> <small>[הטעם]</small> של <b>ר' שמעון</b> המחלק בין עולה לפסח ואשם: שכן קרבן עולה שייך שיבוא גם מן הנקבה, <b>שכן מצינו</b> (מצאנו) שה<b>נקבה בעוף כשירה לבא עולה</b> (עולת העוף), ומאחר ששייכת קדושת עולה גם בנקבה (אף אם לא בבהמה), שייך שתתקדש בהמה זו כעולה לפחות לענין שתעשה תמורה. אבל פסח או אשם כיון שלא שייכת בהם נקבה כלל, שהרי אינם באים מן העוף, אינם מתקדשים אלא בקדושת דמים ואינם עושים תמורה. <b>ו</b>עוד <b>אמר ר' יוחנן: טעמא</b> <small>[הטעם]</small> של <b>ר' שמעון בן יהודה</b> בשם ר' שמעון הוא: <b>אם</b> בהמה שהיא <b>מין</b> הכשר להיקרב לקרבן מסויים, כגון זכר לעולה, כמפורט <b>ב</b>תורה שזהו <b>מינו</b> של קרבן זה, אם יש בו פרט החורג מהדינים הקבועים לאותו קרבן <b>הוא חלוק עליו,</b> כלומר, אינו דומה לקרבן שכל פרטיו הם כראוי, ואינו מתקדש לקרבן לו הקדישוהו, <b>כל שכן</b> שאין הוא מתקדש לשום ענין, ואף לא לענין שיעשה תמורה, כשהוא <b>מין בשאינו מינו,</b> כגון נקבה לעולה. ומסביר ר' יוחנן: <b>איזהו מין במינו שהוא חלוק עליו</b> — <b>כהדא דתני</b> <small>[כ</small>ברייתא <small>זו ששנינו]:</small> היה אדם צריך להביא קרבן <b>אשם בן שנה והביא</b> במקומו <b>בן שתים</b> — <b>יצא.</b> כלומר, הקרבן כשר, אף שלא יצא המביאו ידי חובתו בו. היה צריך להביא אשם <b>בן שתים</b> והביא במקומו <b>בן שלש</b> — <b>לא יצא,</b> כלומר, הקרבן אינו כשר כלל, ובודאי שלא יצא בו ידי חובתו. שכיון שאין אשם בא בן שלוש הריהו כמקריב בהמת חולין. <big>ב</big> ועוד <b>אומר ר' יוחנן: ר' שמעון</b> (לדברי ר' שמעון בן יהודה בשיטתו) <b>ור' יהושע שניהם אמרו דבר</b> (דין, רעיון) <b>אחד.</b> והריהו מפרט: <b>כמה</b> <small>[כמו]</small> ש<b>ר' יהושע אמר</b> <small>[אומר]</small> במשנתנו ש<b>נקבה</b> שהוקדשה בסתם, כיון שהיא עצמה אינה יכולה להיקרב <b>לעולה,</b> הריהי נמכרת לאנשים החייבים קרבנות שלמים (הבאים אף מן הנקבה) ובדמיה ייקנה זכר לעולה, ומתוך דבריו למדים שהוא סבור ש<b>לא קידשה</b> (קדשה) בהקדשתה <b>אלא הקדש דמים,</b> שהרי היא עומדת למכירה, אבל אין גופה קדוש, <b>כן ר' שמעון אמר: נקבה</b> שהוקדשה <b>לעולה, לא קידשה אלא הקדש דמים,</b> ולכן אינה עושה תמורה. ומוסיפים להוכיח שכן דעת ר' יהושע, שכן <b>אין תימר</b> <small>[אם תאמר]</small> שבהקדשתה לעולה <b>קדשה</b> הנקבה <b>קדושת הגוף,</b> הרי אף שהיא עצמה אינה יכולה להיקרב עולה (שהרי העולה באה רק מן הזכר), איך תימכר בעודה תמימה לצרכי שלמים, והלא אין פדיון לבהמות תמימות הקדושות בקדושת הגוף קודם שיפול בהם מום, ואם כן <b>ירעו</b> תרעה בהמה זו עד שיפול בה מום ורק אז יוכל למוכרה. למעלה הוזכרה הברייתא בה נחלקו תנאים בדין בהמה נקבה שהפריש לעולתו או פסחו או אשמו. ומביאים את המשך דברי הברייתא. <b>אמר רבי:</b> בדעת ר' שמעון שהמקדיש נקבה לעולתו הריהי עושה תמורה ולפסחו ואשמו אינה עושה תמורה אין <b>אני רואה</b> (ראה גרסות) <b>את דברי ר' שמעון בפסח.</b> שלדעתי אם הקדישה לפסח הריהי עושה תמורה. שכן אף שאי אפשר להקריב את הנקבה עצמה לפסח, חלה עליה קדושת הגוף, <b>ש</b>הרי <b>המותר</b> של קרבן ה<b>פסח,</b> וכגון שהקדיש אדם קרבן לפסח ומסיבה כלשהי לא הוקרב, דינו הוא שהוא <b>בא</b> (קרב) <b>שלמים</b> (אף שאינו נאכל אלא ליום ולילה). והריהי אם כן כמיועדת מלכתחילה לשלמים, ויכולה איפוא לעשות תמורה. ושואלים: ולסברה זו <b>ולימא</b> <small>[ושיאמר]</small> אם כן גם רבי: <b>אין אני רואה</b> את <b>דברי ר' שמעון באשם, ש</b>כן <b>המותר</b> של <b>אשם בא עולה,</b> ואם כן נקבה זו שהוקדשה לאשם הריהי כמיועדת מלכתחילה לעולה, ותעשה איפוא תמורה! <b>אמר ר' אבין:</b> אין דמיון בין פסח לאשם, שכן אל הפסח עצמו יש להתייחס מלכתחילה אף כאל שלמים, שכן <b>אם הקדיש פסח</b> ולא הקריבוהו בזמנו, הריהו <b>בא שלמים,</b> כלומר, ש<b>גופו קרב שלמים,</b> ואולם אין להתייחס לאשם מלכתחילה כאל עולה, שכן <b>אם הקדיש</b> כבש ל<b>אשם</b> אף אם מחמת סיבה שהיא נשתייר ולא הוקרב כאשם אלא הריהו <b>בא</b> כ<b>עולה, אין גופו קרב עולה,</b> אלא פודים אותו, ורק לאחר פדיונו קונים בדמיו עולה. ומכאן הוכחה שאינו קדוש אלא בקדושת דמים, ולכך אינו יכול לעשות תמורה. ומבררים:  <b>מהו כדון</b> <small>[מה זה,</small> מה עניינה<small>]</small> של מחלוקת זו שבין רבי ור' אבין, במה הם חולקים? <small>—</small> <b>ההין אמר</b> <small>[זה,</small> ר' שמעון <small>אומר,</small> סבור<small>]</small> שכאשר מקדיש אדם נקבה לפסח, כיון שהיא עצמה אינה יכולה להיקרב לפסח לא הקדישה קדושת הגוף אלא <b>הקדש דמים</b> הוא ש<b>הקדיש</b> אותה. <b>ו</b>אילו <b>ההין אמר</b> <small>[זה,</small> רבי, <small>אומר,</small> סבור<small>]</small> שאף שהיא עצמה אינה יכולה להיקרב כפסח חלה עליה קדושת שלמים, שהרי השלמים באים אף מן הנקבה, ו<b>הקדש גופו</b> איפוא <b>הקדיש</b> אותה ולא הקדש דמים.
<big>ג</big> שנינו במשנה שלדעת ר' יהושע המקדיש נכסיו סתם והיו בהן בהמות הראויות לקרבן, הזכרים יקרבו עולות והנקבות תימכרנה לצרכי שלמים ובדמיהם קונים עולות. וכדי לבאר שיטה זו אמר <b>ר' זעירא בשם ר' שמעון בן לקיש: טעמא</b> <small>[הטעם,</small> מקור דבריו<small>]</small> של <b>ר' יהושע,</b> הוא ממה שנאמר <b>"דבר אל אהרן ואל בניו ואל כל בני ישראל ואמרת אליהם איש איש מבית ישראל</b> ומן הגר בישראל <b>אשר יקריב</b> קרבנו לכל נדריהם ולכל נדבותם אשר יקריבו <b>לה' לעולה"</b> (ויקרא כב, יח), בא הכתוב "לכל נדריהם ולכל נדבותם אשר יקריבו לה' לעולה" לומר ש<b>הכל קרב לעולה,</b> ואף כאשר לא פירש בדבריו שהריהו מקדיש בהמה זו לעולה. אכן מן הכתוב בפסוק הבא <b>"לרצונכם תמים זכר"</b> (שם פסוק יט) משמע שדברים אלו אמורים רק במקדיש זכר, ואולם <b>מנין</b> ש<b>אפילו נקבות</b> שהקדישן סתם תופסת בהם קדושת עולה? <b>תלמוד לומר</b> הלשון הכוללת <b>"בבקר"</b> (שם יט) — <b>לרבות את</b> ה<b>נקבות.</b> על דברים אלה <b>ר' יצחק בי</b> <small>[בן]</small> <b>ר' אלעזר שאל:</b> אף אם מלשון הכתובים יכול ר' יהושע לדברי ר' שמעון בן לקיש ללמוד כי המקדיש בהמות סתם הריהן בכלל קדושת עולה, בין שהם זכרים (לחובת הקרבה), ובין שהן נקבות (לענין תמורה), זהו דווקא בבהמות תמימות (וכלשון המשנה "בהמה ראויה על גבי המזבח"), ואולם בעלות מום הריהן בכלל שאר הנכסים שאינם ראויים למזבח והולכים לבדק הבית. והלא על אף ש<b>כתיב</b> <small>[נאמר]</small> במפורש בכתוב אותו דורש ר' יהושע <b>"זכר"</b> במפורש בכתוב, עם כל זה <b>ואת אמרת</b> <small>[ואתה אומר]</small> כי הלשון <b>"בבקר"</b> באה <b>לרבות את הנקבות. ו</b>אם כן, הלא <b>דכוותה כתיב</b> <small>[כיוצא בזה נאמר</small> שם באותו כתוב<small>]</small> לשון <b>"תמים", ואת אמרת</b> <small>[ואתה</small> אם כן לשיטתך תהא <small>אומר]</small> כי <b>"בבקר"</b> בא <b>לרבות</b> אף <b>בעלי מומין,</b>
 ו<b>מה ביניהון</b> <small>[מה ביניהם]?</small> מדוע אתה מרבה את הנקבות ולא את בעלות המום? בתירוץ קושיה זו <b>רב אמר: שבטא דכדכדא ביניהן</b> <small>[שבט של אורגים יש ביניהם],</small> שהוא מוט שמפרידים בו את החוטים בתהליך האריגה. כלומר, יש ביניהם הבדל גדול כי "בבקר" משמעו גם נקבות, שכן הן ראויות להיקרב על המזבח (כשלמים), ואי אפשר לרבות מכאן בעלי מומים שאינם ראויים לשום קרבן.
<big>ד</big> שנינו במשנה שכאשר הקדיש אדם את נכסיו והיו בהם דברים הראויים למזבח, כגון יינות שמנים וסלתות, ש<b>ר' אליעזר אומר: ימכרו</b> לצרכי אותו <b>המין,</b> ובדמיהן יביא עולות. ומדבריו משמע שכל דבר שראוי למזבח, אם אינו בהמה, אם הקדישו סתם, קדושתו קדושת דמים לעולה, ובכלל זה אם הקדיש עופות. ועל כך אמר <b>ר' אבהו בשם ר' שמעון בן לקיש: טעמא</b> <small>[הטעם]</small> של <b>ר' אליעזר</b> הוא, שנאמר <b>"דבר אל אהרן ואל בניו...</b> איש איש מבית ישראל ומן הגר בישראל אשר יקריב קרבנו לכל נדריהם ולכל נדבותם <b>אשר יקריבו לה' לעולה"</b> (שם יג), ומן הכתוב "לכל נדריהם ולכל נדבותם אשר יקריבו לה' לעולה" למדים אנו כי כל קרבן שלא ברור לאיזה מטרה הקדישוהו — <b>הכל קרב עולה,</b> כלומר, קדושתו קדושת עולה. וממה שנאמר בפסוק הבא <b>"לרצונכם תמים זכר"</b> (שם פסוק יט) למדים שמכל מקום תעלה בהמה זו לעולה כזכר, שאם היא עצמה זכר — יקריבוה לעולה, ואם נקבה — תימכר ויביאו בדמיה זכר לעולה. <b>יכול</b> תאמר שיהיו <b>אפילו עופות</b> בכלל זה שכשיוקדשו סתם, אם תמימים הם יקריבום לעולה, וכן יינות, שמנים וסלתות יקדשו בקדושת עולה, לענין שצריך למוכרם ולהביא בדמיהם עולה? — <b>תלמוד לומר: "בבקר"</b> — <b>ולא עופות</b> ושאר דברים שאינם בהמה. מסופר, <b>ר' ירמיה ור' בון בר חייה הוון יתיבון ואמרין</b> <small>[היו יושבים ואומרים]</small> כך: <b>תמן</b> <small>[שם]</small> <b>אמר ר' יוחנן</b> בהסבר שיטת ר' שמעון (כפי שהביאה התנא קמא בברייתא), הסבור שבהמה נקבה שהוקדשה לעולה עושה תמורה אף שהיא עצמה אינה יכולה להיקרב כעולה: <b>טעמא</b> <small>[הטעם]</small> של שיטת <b>ר' שמעון</b> הוא, שכן קרבן עולה שייך גם בנקבה, <b>שכן נקבה שבעוף כשירה לבא עולה</b> (עולת העוף). והרי שסבור ר' יוחנן שבהסתמך על דין נקבת העוף תהא אף נקבת בהמה שהוקדשה לעולה קדושה בקדושת עולה, <b>וכא</b> <small>[ו</small>אילו <small>כאן]</small> בענין העוף עצמו <b>אמר הכין</b> <small>[אומר כך]</small> ר' יוחנן שאין נקבה מן העוף שהוקדשה לעולה מתקדשת בקדושת עולה?! <b>אמר ר' יוסי</b> בתירוץ הקושיה: <b>קיימתיה</b> <small>[העמדתי,</small> פירשתי, <small>אותה]</small> <b>כהא</b> <small>[כמו זו]</small> ש<b>אמר ר' שמואל בשם ר' זעירא: כל</b> בהמה <b>ש</b>אם תחול עליה קדושת הגוף <b>אינה יכולה ליקרב לא היא</b> בעצמה <b>ולא דמיה,</b> שאם יפדוה לא יוכלו להקריב את הנקנה בדמיה — <b>לא קדשה</b> קדושת הגוף <b>אלא הקדש דמים</b> בלבד. שרק כך תוכל לבוא לידי הקרבה, שיפדוה, והנקנה בדמיה, אם ראוי הוא למזבח, יקרב. <b>ואת</b> <small>[ואתה</small> ר' אלעזר<small>]</small> הסבור שכאשר הקדישו עופות בסתם חלה עליהם קדושת דמים ולא קדושת הגוף <b>אמרת יאות</b> <small>[אומר</small> אם כן <small>נכון],</small> שכן <b>להקריבו</b> את העוף שהוקדש סתם לעולה — <b>אין את</b> <small>[אתה]</small> <b>יכול, דכתיב</b> <small>[ש</small>כן <small>נאמר]</small> <b>"בבקר"</b> — <b>ולא עופות. לפדותו אין את יכול,</b> שכן כלל הוא <b>שאין לעוף פדיון. לפום כן צריך מימר</b> <small>[לפי כך צריך לומר]:</small> שעוף שהוקדש בסתם ובכך חלה עליו קדושת עולת בהמה, <b>לא קדשה</b> העוף <b>אלא קדושת דמים.</b>
<big>א</big> בברייתא שהובאה בעמוד הקודם הוזכרה דעת ר' שמעון (לדברי ר' שמעון בן יהודה) שהמפריש נקבה לעולתו לפסחו או לאשמו בכל אלה אין היא עושה תמורה. ומביאים כי בהסבר שיטה זו אמרו <b>חברייא</b> <small>[בני החבורה,</small> התלמידים<small>]</small> <b>בשם ר' יוחנן,</b> וכן <b>ר' אייבו בר נגרי אמר</b> כן <b>קומי</b> <small>[לפני]</small> <b>ר' אילא בשם ר' יוחנן: טעמא דהין תניא</b> <small>[הטעם של תנא זה,</small> ר' שמעון<small>]</small> הוא ממדרש הכתוב. שנאמר <b>"ואם כל בהמה טמאה אשר לא יקריבו ממנה קרבן לה' "</b>(ויקרא כז, יא). ויש לברר: <b>מה תלמוד לומר</b> (יש ללמוד) מהמלה <b>"טמאה"</b> שהיא לכאורה מיותרת, שהרי וודאי אי אפשר להקריבה! <b>אלא</b> ודאי כוונת הכתוב ללמד ש<b>אפילו</b> בהמה שמצד עצמה היא כשרה לקרבן, אלא שהיא <b>טמאה</b> (אינה ראויה) <b>באותו השם,</b> שלקרבן שהוקדשה עבורו אינה ראויה, וכגון נקבה לעולה דינה כן. ומתוך זה למד ר' שמעון שהמפריש נקבה לעולתו לפסחו או לאשמו אין היא עושה תמורה. שמאחר שאינה ראויה לקרבנות הללו, חלה עליה רק קדושת הדמים, וקדושת דמים אינה עושה תמורה. ומעירים:  <b>וקשיא</b> <small>[ו</small>אולם <small>קשה]</small> שהרי <b>בדא כתיב</b> <small>[ב</small>ענין <small>זה</small> הרי <small>כתוב]</small> <b>"והעמיד והעריך"</b> (שם), שכדי לפדות את הבהמה מקדושתה צריך להעמיד אותה לפני הכהן שיעריך אותה ואז תיפדה (ראה שם פסוקים יא—יב), ודעת ר' שמעון שאין דין העמדה והערכה בבהמה הקדושה בקדושת דמים בלבד (כמבואר במשנה תמורה פ"ז מ"ג, ובגמרא שם לב,א), וכיצד אפשר להסביר את דברי ר' שמעון בבהמה הקדושה בקדושת דמים בלבד על פי פסוק זה?! <b>ר' זעירא בשם ר' אלעזר לא אמר כן,</b> שפסוק זה הוא מקור שיטת ר' שמעון (לדברי ר' שמעון בן יהודה), <b>אלא</b> כך פירשו: <b>"ואם כל בהמה טמאה אשר לא יקריבו ממנה קרבן לה' ",</b> ולכאורה המלה "קרבן" מיותרת, שהיה די לומר "אשר לא יקריבו ממנה לה' ". אלא כוונת הכתוב לומר שדווקא <b>כל</b> בהמה <b>שאינה ראוי ליקרב לא כאן,</b> לא למה שהוקדשה, <b>ולא במקום אחר,</b> כלומר, ולא לשום קרבן אחר, היא היא ה"טמאה" שאם הקדישוה לקרבן <b>אינו עושה תמורה,</b> <b>יצאת</b> (יצאה) מכלל זה בהמה <b>נקבה</b> שהוקדשה <b>לעולה,</b> ש<b>אף על פי שאינה ראויה ליקרב כאן,</b> לקרבן עולת בהמה, הריהי <b>ראוי ליקרב במקום אחר,</b> בעולת העוף הבאה אף מן הנקבה. ולשיטה זו פסוק זה הריהו מקור לדברי תנא קמא באותה ברייתא החלוק על ר' שמעון וסבור שהמקדיש נקבה בין לעולה בין לפסח או לאשם הריהי עושה תמורה. ומביאים כי <b>ר' אבון ור' בון בעון קומי</b> <small>[שאלו לפני]</small> <small>ר' זעירא:</small> <b>הרי</b> בעל חיים <b>הרובע</b> אדם <b>והנרבע</b> על ידי אדם, <b>שאינן ראוין ליקרב</b> כלל <b>לא כאן,</b> לקרבן לו הוקדשו, <b>ולא במקום אחר,</b> לקרבן אחר, <b>ו</b>אולם אם הוקדשו לקרבן <b>הרי הן עושין תמורה,</b> ושלא כדבריך! <b>אמר לון</b> <small>[להם]:</small> <b>אף אני לא אמרתי</b> שבהמה שאינה ראויה לשום קרבן אינה עושה תמורה, <b>אלא</b> בבהמה <b>טמאה ממש,</b>  כלומר, ממיני הבהמות הטמאות, ולא ממין טהור אלא שאינה ראויה לקרבן לו הוקדשה. ולכן רובע ונרבע, אף שהן עצמם אינן יכולות להיקרב לשום קרבן, מינן יכול להיקרב, ולכן אף הן עצמן יכולות לעשות תמורה. ודוחים:  <b>וקשיא</b> <small>[ו</small>אולם אינך יכול לומר כך שכן <small>קשה]</small> שהרי <b>בדא כתיב</b> <small>[ב</small>ענין <small>זה</small> הרי <small>כתוב]</small> <b>"והעמיד והעריך"</b> (שם), וברור שפסוקים אלו עוסקים בבהמה טהורה שהוממה לאחר הקדשתה, ולא בטמאה ממש, שהרי דין הטמאה ממש נאמר בכתוב אחר ("ואם בבהמה הטמאה ופדה בערכך ויסף חמישיתו עליו". ויקרא כז, כז).

Halakhah 5

<big>ב הלכה ה משנה</big> <b>אחת לשלשים יום משערין את</b> שווי הדברים שצריך לקנות מכספי <b>הלשכה.</b> שקובעים עם מוכר הדברים את השער של היינות השמנים והסלתות לשלושים הימים הבאים. כך שאם יתייקר השער יתנו למוכרים כשער שנקבע. ודין נוסף: <b>כל המקבל עליו לספק סלתות מארבע,</b> כלומר, שסיכם עם גזברי ההקדש לספק למקדש ארבעה סאין סולת בסלע לשנה הקרובה, שכך היה מחירם באותה שעה, וקיבל מהם את דמיהם מראש, והתייקר מחירם ו<b>עמדו משלש,</b> שעתה יכול לקבל רק שלוש סאים בסלע — בכל זאת <b>יספק מארבע,</b> כפי שקיבל על עצמו. ואף אם קבע לספק רק <b>משלש</b> סאים בסלע, וירד המחיר <b>ועמדו מארבע</b> סאים בסלע — <b>יספק מארבע,</b> שכלל הוא <b>שיד הקדש</b> לעולם <b>על העליונה</b> בין בעליית המחיר בין בירידתו. <b>אם</b> לאחר שסיפק את הסולת למקדש <b>התליעה</b> ה<b>סולת</b> — <b>התליעה לו,</b> לזה שמספק את הסולת, ויביא אחרת תמורתה, שהוא חייב באחריותה. <b>ו</b>כן <b>אם</b> שילמו גזברי ההקדש למוכר תמורת היין שיספק למקדש, ולאחר שנתן המוכר את היין להקדש <b>החמיץ</b> ה<b>יין</b> — <b>החמיץ לו,</b> ויביא אחר תמורתו, מפני שחייב באחריותו. וטעם הדבר: לפי שהמוכר <b>אינו מקבל מעותיו,</b> כלומר, אינו זוכה בהם, <b>עד שיהא המזבח מרצה,</b> והרי דברים אלו אינם יכולים לעלות למזבח להקרבה.
<big>ג גמרא</big> <b>תני</b> <small>[שנויה</small> ברייתא<small>]</small> החולקת על דין משנתנו <b>בשם ר' שמעון:</b> מוכרי היין השמנים והסלתות למקדש <b>מיד היו מקבלין את מעותיהן,</b> שמיד כשקבלו את הכסף תמורת סחורתם זכו בו. ולא חששו שלא ירצה המזבח, מאחר <b>והכהנים זריזין</b> וחרוצים <b>הן</b> 

Chapter 5



Halakhah 1

<big>א הלכה א משנה</big> <b>אלו הן</b> שהיו <b>הממונים</b> על תפקידים שונים <b>שהיו במקדש: יוחנן בן פנחס</b> היה ממונה <b>על החותמות</b> שהיו כעין קבלה המאשרת כי אדם הנושא חותמת כזו זכאי לקבל קרבן מסויים מגזברי המקדש, שהיה פנחס מקבל את הכסף מהקונה ומוסר לו חותמת אותה הוא מסר לממונה על סוג הקרבן שקנה ומקבלו תמורתה. <b>אחייה</b> היה ממונה <b>על הנסכים</b> (יין, שמן וסולת לנסכים ומנחות), שהיה נותן למביא חותמת נסכים את הנסכים שהוכנו לשם כך והיו מונחים בלשכה מיוחדת. <b>מתיה בן שמואל</b> היה ממונה <b>על הפייסות</b> (גורלות), לקבוע מי יזכה באיזו עבודה בכל יום. <b>פתחיה</b> היה ממונה <b>על הקנין</b> (תורים או בני יונה לקרבנות הזב, זבה, יולדת ומצורע), שהיה החייב בקן נותן מעות כשווי קן בקופת ה"הקנין" שבמקדש, ופתחיה שהיה ממונה על קופה זו היה דואג בכל יום לקנות בכסף שבקופה עופות ולהקריבם לשם בעליהם ולשם הקרבן שהיו צריכים לו. ואגב אומרים: <b>פתחיה זהו מרדכי</b> היהודי שבשושן הבירה, <b>ולמה נקרא שמו "פתחיה"? שהיה פותח</b> (מפרש) <b>דברים</b> סתומים <b>ודורשן</b> (מסבירם), <b>ו</b>היה <b>יודע בשבעים לשון.</b> וחוזרים למנות את הממונים במקדש: <b>בן אחייה</b> היה ממונה <b>על</b> ריפוי הכהנים שהיו <b>חולי מעיים. נחוניה</b> היה <b>חופר שיחין</b> (בורות המים) לצורך עולי הרגל. <b>גביני</b> היה ה<b>כרוז</b> של המקדש, והיה מכריז בכל בוקר "עמדו כהנים לעבודתכם ולויים לדוכנכם וישראלים למעמדכם". <b>בן גבר</b> היה ממונה <b>על נעילת</b> ה<b>שערים</b> במקדש בערב ופתיחתם בבוקר. <b>בן בבי</b> היה <b>ממונה על הפקיע,</b> התאמת עובי הפתילות למנורה לפי תקופות השנה. <b>בן ארזא</b> היה ממונה <b>על הצלצל,</b> כלי נגינה שלאחר שנשמע קולו החלו הלויים בעבודת השיר. <b>הוגרס בן לוי</b> היה ממונה <b>על השיר.</b> שהיה מלמד את המשוררים את שירת המקדש, וקובע אלו מהם יהיו המשוררים בכל יום, וכן קבע מתי יחלו בכל שיר ומתי יסיימוהו. <b>בית גרמו</b> היו ממונים <b>על מעשה לחם הפנים. בית אבטינס</b> היו ממונים <b>על מעשה הקטורת. ואלעזר</b> היה ממונה <b>על</b> האומנים שעסקו באריגת <b>הפרוכת</b> של המקדש. <b>ופנחס</b> היה <b>המלביש,</b> שהיה מסייע לכהנים בהתאמת ובלבישת בגדי הכהונה לצורך העבודה.
<big>ב גמרא</big> במשנה נמנו חמישה עשר ממונים שהיו במקדש, אף שודאי במשך כל שנות קיום שני בתי המקדש היו ודאי הרבה יותר מאלו שנמנו. וכדי להסביר את הדבר <b>ר' חזקיה אמר</b> ש<b>ר' סימון ורבנן</b> <small>[וחכמים]</small> נחלקו בענין זה, <b>חד אמר</b> <small>[אחד</small> מהם <small>אמר]:</small> האנשים המנויים במשנתנו לא כולם היו בני דור אחד, אלא <b>כשירי</b> הכשרים והמיוחדים מבעלי התפקידים הנזכרים שבכל <b>דור ודור בא למנות עליהן</b> (זכו להימנות). <b>וחרנה אמר</b> <small>[והאחר אמר]:</small> <b>מי,</b> כלומר, התנא שמנאם, <b>שהיה באותו דור מנה מה שבדורו.</b> חלק מהממונים המנויים במשנה נזכרים גם במשנה ביומא (פ"ג מי"א), בית גרמו, בית אבטינס, הגרוס בן לוי ובן קמצר. חלקם נזכרו שם בשל אי רצונם ללמד את סוד מלאכתם לברכה, וחלקם לקללה. ומעירים כי פירוש הדברים תלוי במחלוקת זו. <b>מאן דאמר</b> <small>[מי שאמר</small> סבור<small>]</small> שהתנא <b>כשירי כל דור ודור בא למנות</b> — <b>על כולן,</b> כלומר, על בית גרמו (שלא רצו ללמד את אומנות עשיית לחם הפנים), וגם על בית אבטינס (שלא רצו ללמד את אומנות עשיית הקטורת), <b>הוא</b> הכתוב <b>אומר "זכר צדיק לברכה"</b> (משלי י, ז), ומי שנמנה שם בכלל הנאמר "ושם רשעים ירקב" (שם) הוא בן קמצר (שלא רצה ללמד את אומנות הכתב). ואילו <b>מאן דאמר</b> <small>[מי שאמר</small> סבור<small>]</small> שהתנא <b>מי שהיה באותו דור מנה מה שבדורו</b> — <b>על כולן,</b> כל המנויים באותה משנה במסכת יומא <b>הוא אומר "ושם רשעים ירקב", ועל מי נאמר "זכר צדיק לברכה"</b> — <b>על בן קטין וחביריו</b> שנזכרו שם, שנתן בן קטין מכספו כדי לעשות לכיור שבמקדש שנים עשר ברזים שיוכלו שנים עשר כהנים לקדש ידיהם ורגליהם בו זמנית. וכן עשה מתקן מיוחד לכיור ("מוכני"), כדי למנוע ממי הכיור להיפסל בלינה.
<big>א</big> כיון שהוזכרו בגמרא אנשים אשר הוזכרו לשבח מביאים עוד בדומה מה ש<b>אמר ר' יונה</b> בשבחו של ר' עקיבא: <b>כתיב</b> <small>[נאמר]</small> <b>"לכן אחלק לו ברבים ואת עצומים יחלק שלל</b> תחת אשר הערה למות נפשו ואת פושעים נמנע והוא חטא רבים נשא ולפושעים יפגיע" (ישעיה נג, יב), ודברי כתוב <b>זה</b> מכוונים ל<b>ר' עקיבא ש</b>עסק במסירת תורה שבעל פה לעם ו<b>התקין מדרש</b> (תורת כהנים וספרי) <b>ההלכות</b> (דברי האמוראים) <b>והגדות</b> (מדרשי אגדה). <b>ויש אומרים</b> שאת <b>אלו אנשי כנסת הגדולה תיקנו, אלא מה</b> אם כן <b>תיקן זה,</b> ר' עקיבא? — את שיטת הלימוד בדרך <b>כללות ופרטות.</b>
ובדומה לכך <b>אמר ר' אבהו:</b> בספר דברי הימים נמנו בני משפחת שלמא בן כלב בן חור, ובפירוט מניינם <b>כתיב</b> <small>[נאמר]</small> <b>"משפחת סופרים יושבי יעבץ"</b> (דברי הימים א ב, נה), ו<b>מה תלמוד לומר "סופרים"? אלא</b> הכוונה היא <b>שעשו את התורה ספורות ספורות,</b> שצירפו את דיני התורה לקבוצות ומנו אותם לפי נושאים המחולקים למספרים כדי להקל על הזכרון, ולמשל: <b>חמשה</b> אנשים <b>לא יתרומו תרומה, חמשה דברים</b> ממיני הדגן <b>חייבין בחלה, חמש עשרה נשים פוטרות צרותיהן</b> מיבום וחליצה, <b>שלשים ושש כריתות</b> (עבירות שעונשן כרת) נמנו <b>בתורה, שלש עשרה דבר</b> (דינים) <b>נאמרו בנבלת העוף הטהור, ארבעה אבות</b> (דינים יסודיים) של <b>נזיקין,</b> מספר <b>אבות</b> ה<b>מלאכות</b> האסורות בשבת הוא <b>ארבעים חסר אחת.</b>
 פירוש אחר למשמעות "סופרים" <b>אמר ר' אליעזר: כתיב</b> <small>[נאמר]</small> "וזה פרשגן הנשתון (=איגרת הכתב) אשר נתן המלך ארתחשסתא <b>לעזרא הכהן הסופר</b> סופר דברי מצוות ה' וחוקיו על ישראל" (עזרא ז, יא), ו<b>מה תלמוד לומר "סופר"</b> אחר שכבר כינהו בתואר "הסופר"? <b>אלא</b> ללמד ש<b>כשם שהיה סופר</b> וגדול <b>בדברי תורה</b> עצמם, <b>כך היה סופר</b> וגדול <b>בדברי חכמים,</b> שהיה גדול הן בתורה שבכתב והן בתורה שבעל פה.
<b>ר' חגי</b> אמר <b>בשם ר' שמואל בר נחמן: הראשונים,</b> כלומר, חכמי הדורות הקודמים כאילו <b>חרשו, וזרעו, ניכשו, כיסחו</b> (הוציאו את העשבים הרעים), <b>עדרו, קצרו, עמרו</b> (עשו עומרים), <b>דשו</b> את העומרים הללו, <b>זרו</b> את התבואה שנידושה, <b>בררו, טחנו, הרקידו</b> בנפות, <b>לשו, קיטפו</b> (שמו נוזלים על הפת), <b>ואפו,</b> שעשו את כל הפעולות להקל עלינו את לימוד התורה והבנתה, <b>ו</b>עם כל זה אחר כל עבודת הראשונים <b>אנו</b> עדיין <b>אין לנו מה לאכול,</b> שאין אנו מבינים את דברי התורה על בוריים. ומאחר שהוזכר היחס שבין הראשונים לאחרונים מביאים עוד מה שאמר <b>ר' אבא בר זמינא בשם ר' זעירא: אין הוון קדמאין מלאכין</b> — <b>אנן בני אנש</b> <small>[אם היו הראשונים</small> נחשבים כ<small>מלאכים</small> — <small>אנו</small> נחשבים רק כ<small>בני אדם],</small> <b>ואין הוון בני אנש</b> — <b>אנן חמרין</b> <small>[ואם היו</small> נחשבים רק כ<small>בני אדם</small> — <small>אנו</small> נחשבים רק כ<small>חמורים].</small> והוסיף ו<b>אמר ר' מנא: בההיא שעתא אמרין</b> <small>[באותה שעה</small> שאמרו את הדברים הללו <small>אמרו</small> גם<small>]:</small> <b>אפילו כחמרתיה</b> <small>[כאתונו]</small> של <b>ר' פינחס בן יאיר לא אידמינון</b> <small>[אין אנו דומים].</small>
<big>ב</big> ומה עניינה של אתון זו? <b>חמרתיה</b> <small>[אתונו]</small> של <b>ר' פינחס בן יאיר גנבתה ליסטאי בליליא</b> <small>[גנבו אותה ליסטים בלילה</small> אחד<small>].</small> <b>עבדת טמירא גבון תלתא יומין</b> <small>[היתה מוחבאת אצלם,</small> אצל הגנבים <small>שלושה ימים],</small> <b>ולא טעמה כלום</b> מהמזון שהגישו לפניה. <b>בתר תלתא יומין אימלכון מחזרתה</b> <small>[אחרי שלושה ימים נמלכו</small> בדעתם <small>להחזיר אותה]</small> לבעליה, ר' פנחס בן יאיר, <b>אמרי</b> <small>[אמרו]</small> זה לזה: <b>"אפקינון מן הכא, דלא תימות גבן"</b> <small>[נוציא אותה מכאן, שלא תמות אצלנו]</small> ותסריח נבלתה את המערה בה היא מוסתרת. <b>אפקונה</b> <small>[הוציאו אותה</small> לחופשי<small>].</small> <b>אזלת וקמת לה על תרעא דמרה</b> <small>[הלכה ועמדה לה על שער אדוניה],</small> <b>שריית מנהקת</b> <small>[והתחילה להשמיע קול נעירה].</small> <b>אמר לון</b> <small>[להם]</small> ר' פנחס בן יאיר לבני ביתו: <b>"פתחון להדא עלובתא</b> <small>[פיתחו</small> את השער <small>לעלובה זו],</small> <b>דאית לה תלת יומין דלא טעמא כלום</b> <small>[שיש לה כבר שלושה ימים שלא טעמה כלום]".</small> <b>פתחין לה ועלת לה</b> <small>[פתחו לה</small> את השער <small>ונכנסה לה].</small> <b>אמר לון</b> <small>[להם]</small> ר' פנחס בן יאיר: <b>יהבו לה כלום תיכול</b> <small>[תנו לה משהו לאכול].</small> <b>יהבון קומה שעורין ולא בעית למיכל</b> <small>[נתנו לפניה שעורים ולא רצתה לאכול</small> מהם<small>].</small> <b>אמרין ליה</b> <small>[אמרו לו]</small> בני ביתו: <b>רבי, לא בעית למיכל</b> <small>[אינה רוצה לאכול].</small> <b>אמר לון</b> <small>[להם]:</small> האם <b>מתקנין אינון</b> <small>[מתוקנים,</small> מעושרים <small>הם]</small> שעורים אלו? <b>אמרו ליה</b> <small>[לו]:</small> <b>אין</b> <small>[כן].</small> <b>אמר לון</b> <small>[להם]:</small> <b>וארימתון דמיין</b> <small>[ו</small>האם <small>הפרשתם</small> מהם מעשרות גם כדי לתקן את ה<small>דמאי]?</small> <b>אמרון ליה</b> <small>[אמרו לו]:</small> האם <b>לא כן אלפון רבי</b> <small>[לימדנו רבינו]</small> (ראה משנה דמאי פ"א מ"ג) ש<b>הלוקח</b> (הקונה) <b>זרע</b> להאכילו <b>לבהמה</b> או <b>קמח ל</b>עיבוד <b>עורות</b> או <b>שמן</b> להדלקה <b>לאור פטור</b> מהפרשת מעשרות כדי לתקנו <b>מן הדמאי,</b> ומאחר שהרי זה אוכל לבהמה אינו חייב בהפרשת דמאי. <b>אמר לון</b> <small>[להם]:</small> <b>מה נעבד לה להדא עלובתא</b> <small>[מה נעשה לה לעלובה זו]</small> <b>דהיא מחמרה על גרמה סגין</b> <small>[שמחמירה על עצמה הרבה]</small> ואינה רוצה לאכול מן הדמאי אף שאינה אסורה בכך. <b>ו</b>מששמעו זאת בני ביתו <b>ארימן דמיין ואכלת</b> <small>[הרימו,</small> הפרישו <small>את</small> את המעשרות כדי לתקן את <small>הדמאי ואכלה</small> מהם<small>].</small>
<big>ג</big> שנינו במשנה: <b>פתחיה</b> היה ממונה <b>על הקינין.</b> ומעירים: <b>בא וראה מה גדול הוא כחו של אותו האיש</b> שהיה <b>פותח דברים</b> סתומים <b>ודורשן</b> (מסבירם). עוד שנינו במשנה שהיה פתחיה <b>יודע בשבעים לשון.</b> ומביאה הגמרא ברייתא העוסקת באלה שמעיקר הדין חייבים לדעת שבעים לשון. <b>תני</b> <small>[שנויה</small> ברייתא<small>]:</small> <b>סנהדרין שיש בה שנים</b> מן הדיינים <b>שיכולין לדבר</b> בשבעים לשון, <b>וכולן,</b> כל השאר, לפחות <b>ראוין לשמוע,</b> להבין אותם, את הלשונות הללו — <b>הרי זו</b> כבר <b>ראויה ל</b>היות <b>סנהדרין.</b> היו בה <b>שלשה</b> היכולים לדבר — <b>הרי זו</b> נחשבת כסנהדרין <b>בינונית.</b> היו בה <b>ארבעה</b> כאלה — <b>הרי זו</b> נחשבת כסנהדרין <b>חכמה. ו</b>כשהיתה הסנהדרין <b>ביבנה היו בה ארבעה</b> שדיברו בשבעים לשון: <b>בן עזאי ובן זומא ובן חכינאי ור' אלעזר בן מתיה.</b> ומביאים מעשה בו ניכר כשרונו של פתחיה בהסבר דברים סתומים.
<b>אמר ר' חסדא: פעם אחת יבשה ארץ ישראל</b> מחמת הבצורת, ולא צימחה תבואה <b>ולא ידעו מהיכן להביא</b> שעורים למנחת ה<b>עומר.</b> <b>והוה תמן חד אלם</b> <small>[והיה שם אילם אחד]</small> שידע היכן יש מקום מתאים לקצירת העומר, ובא לפני חכמים, וכיון שלא היה יכול לדבר, רמז להם בתנועות היכן הוא אותו מקום. וכך עשה: <b>דהוה יהיב חד ידיה</b> <small>[שהיה שם</small> את <small>ידו האחת]</small> <b>על</b> ה<b>גגות, וחד ידיה</b> <small>[וידו האחת]</small> <b>על צריפים,</b> כרומז להם על שמו של אותו מקום, ולא הבינו מה כוונתו. <b>אייתוניה קמיה דפתחיה</b> <small>[הביאו אותו לפני פתחיה].</small> <b>אמר להו</b> <small>[להם]:</small> האם <b>אית אתר דמתקריא</b> <small>[יש מקום שנקרא]</small> <b>'גגות צריפין' או 'צריפין גגות'?</b> ונזכרו שיש מקום כזה, <b>אזלין לתמן ואשכחן</b> <small>[הלכו לשם ומצאו]</small> שם שעורים. ועוד מספרים בחכמת פתחיה: <b>אמר ר' יוסה בי</b> <small>[בן]</small> <b>ר' בון: פעם אחת נשדף</b> תבואות <b>כל העולם כולו,</b> <b>ולא היו יודעין מהיכן להביא</b> שעורים למנחת <b>העומר. והוה תמן חד אילם</b> <small>[והיה שם אילם אחד]</small> <b>דהוה יהיב ידיה על עיניה</b> <small>[שהיה נותן ידו</small> האחת <small>על עיניו]</small> <b>וידיה על סוכרא</b> <small>[וידו</small> האחרת <small>על מקום סגירת הדלת].</small> <b>אייתוניה לגבי</b> <small>[הביאו אותו לפני]</small> <b>פתחיה,</b> <b>אמר לון</b> <small>[להם]:</small> האם <b>אית אתר דמיתקריא</b> <small>[האם יש מקום שנקרא]</small> <b>'עין סוכר' או 'סוכר עין'?</b> ונזכרו שיש מקום כזה, <b>ואזלון תמן ואשכחון</b> <small>[והלכו לשם ומצאו]</small> שם שעורים.
ועוד מספרים בחכמת פתחיה: מעשה היה ב<b>שלש נשים</b> ש<b>הביאו</b> למקדש את <b>קיניהן</b> לשם קרבן, <b>אחת אומרת</b> "קן זה הוא <b>לעינתי", ואחת אומרת</b> "קן זה הוא <b>לימתי", ואחת אומרת</b> "קן זה הוא <b>לזיבתי".</b> ומסופר: <b>זו ש</b>היתה <b>אומרת "לעינתי" סברין מימר</b> <small>[סברו</small> החכמים <small>לומר]</small> שהיתה זבה, שהיתה <b>שופעת כמעין</b> ומביאה קן (חטאת ועולה) לטהרה. <b>אמר לון</b> <small>[להם]</small> פתחיה: לא כך היה, <b>בעיינא סכנת</b> <b>זו</b> <small>[ב</small>תוך <small>מעיין הסתכנה זו],</small> והקן שהביאה — לקרבן תודה הוא, להודות על הנס. ובענין זו <b>ש</b>היתה <b>אומרת "לימתי" סברין מימר</b> <small>[סברו</small> החכמים <small>לומר]</small> שהיתה זבה שהיתה <b>שופעת</b> דם <b>כים.</b> <b>אמר לון</b> <small>[להם]</small> פתחיה: <b>בימה סכנת</b> <small>[בים הסתכנה],</small> והקן שהביאה — לקרבן תודה הוא. ובענין <b>זו ש</b>היתה <b>אומרת "לזיבתי" סברין מימר</b> <small>[סברו</small> חכמים <small>לומר]</small> שהיתה <b>זבה ממש,</b> והריהי מביאה קן עופות, כדין הזבה הבאה להיטהר, שחייבת להביא זוג עופות, אחד לקרבן חטאת ואחד לקרבן עולה. <b>אמר לון</b> <small>[להם]</small> פתחיה: לא כך, אלא <b>זאב בא ליטול את בנה</b> וניצול ממנו, וקרבנה קרבן תודה הוא.
 <big>ד</big> שנינו במשנה ש<b>בן אחייה</b> היה ממונה על ריפוי הכהנים חולי המעיים. ומסבירים: <b>על ידי שהיו הכהנים מהלכין יחפים על הרצפה</b> של המקדש גם בזמן הקור, <b>והיו אוכלין</b> הרבה <b>בשר</b> מחלקם בבשר קרבנות החטאת והשלמים, <b>ושותין</b> הרבה <b>מים, היו באין לידי חולי המעים. והוה ידע</b> <small>[והיה</small> בן אחייה <small>יודע]</small> <b>האי דין חמר טב למעייא</b> <small>[איזה יין טוב ל</small>רפא את ה<small>מעיים],</small> <b>והאי דין חמר סמם למעייא</b> <small>[ואיזה מין יין הוא סם טוב ומועיל למעיים].</small>
שנינו במשנה ש<b>נחוניא</b> היה <b>חופר שיחין.</b> ומסבירים: <b>שהיה חופר שיחין ומערות</b> בשביל שיקוו בהם מי הגשמים לצורך שתיית עולי הרגל, <b>והוה ידע</b> <small>[והיה יודע]</small> <b>האי דין כיף מקורר מיא</b> <small>[איזה סלע מלא במים],</small> <b>והאי דין כיף אית ביה שרברובי</b> <small>[ואיזה סלע יש בו צינורות, סדקים]</small> שבהם נמצאים המים, <b>ועד היכן שרברובותיה מטיא</b> <small>[ועד היכן הסדקים שלו מגיעים],</small> וכך היה יודע עד היכן צריך לחפור כדי שיצאו מים. <b>אמר ר' אליעזר: ו</b>מאחר שכה הקפיד בענין זה, נהג עמו הקדוש ברוך הוא בהקפדה יתירה, ונענש ו<b>מת בנו בצמא.</b> ומאחר שרואים את הקפדתו של הקדוש ברוך הוא עם הצדיקים, מביאים עוד בענין יחסו של הקדוש ברוך הוא לחוטא מה ש<b>אמר ר' חנינא: מאן דאמר רחמנא וותרן</b> <small>[מי שאומר</small> ש<small>הקדוש ברוך הוא ותרן]</small> וסולח לעוברי עבירה אף אם אינם שבים בתשובה, <b>יתוותרן בני מעויי</b> <small>[יתוותרו בני מעיו]</small>, שיהיו כאילו אינם, וימות. ומה שרואים שכביכול יש עובר עבירה שאינו נענש על חטאיו, אין זה <b>אלא</b> משום שקדוש ברוך הוא <b>מאריך רוחיה</b> <small>[מאריך רוחו,</small> אפו<small>]</small> ואינו מענישו מיד שמא ישוב בינתיים ממעשיו הרעים ויתקנם, <b>ו</b>רק אם רואה שאינו שב הריהו <b>גבי דידיה</b> <small>[גובה</small> את <small>שלו]</small> ומענישו. ומאחר והוזכר כמה דקדק הקדוש ברוך הוא עם נחוניא על אף שהיה צדיק ומעשיו ראויים, מביאים את מה ש<b>אמר ר' אחא:</b> מה ש<b>כתיב</b> <small>[נאמר]</small> <b>"וסביביו נשערה מאוד"</b> (תהלים נ, ג), "נשערה" מלשון שער ולא "נסערה" מלשון סערה (אף שזו משמעות הפסוק), אלא בא הכתוב ללמד שהקדוש ברוך הוא <b>מדקדק עמהן</b> עם הצדיקים הסובבים אותו ודבקים בו <b>כחוט השערה.</b> <b>אמר ר' יוסי: לא מטעם הזה</b> נלמד הדבר<b>,</b> <b>אלא מן מה דכתיב</b> <small>[ממה שנאמר]</small> <b>"ונורא הוא על כל סביביו"</b> (שם פט, ח) — <b>מוראו על הקרובים</b> לו, הצדיקים (סביביו) <b>יותר מן הרחוקים.</b>
מסופר, <b>ר' חגיי</b> אמר <b>בשם ר' שמואל בר נחמן: מעשה בחסיד אחד שהיה חופר בורות שיחין ומערות</b> כדי לצבור בהם מים <b>לעוברים ושבים. פעם אחת היתה בתו עוברת להנשא ושטפה נהר, והוון כל עמא עללין לגביה בעון מנחמתיה, ולא קיבל עלוי מתנחמא</b> <small>[והיו כל העם באים אליו ורצו לנחם אותו, ולא קיבל עליו להתנחם].</small> <b>עאל</b> <small>[נכנס]</small> <b>ר' פנחס בן יאיר לגביה</b> <small>[אליו],</small> <b>בעי מנחמתיה</b> <small>[רצה לנחם אותו]</small> <b>ו</b>אף ממנו <b>לא קיבל עלוי מתנחמא</b> <small>[לא קיבל עליו להתנחם].</small> <b>אמר לון</b> <small>[להם]</small> ר' פנחס בן יאיר לנמצאים שם: וכי <b>דין הוא חסידכון</b> <small>[זהו החסיד שלכם],</small> זהו שאתם מכנים אותו בשם "חסיד", שאיננו רוצה לקבל תנחומים וכביכול מתרעם על הקדוש ברוך הוא? <b>אמרו ליה</b> <small>[לו]:</small> <b>רבי,</b> טענתו של חסיד זה ש<b>כך וכך היה עושה,</b> שהיה מספק מים לכולם, <b>ו</b>אף על פי כן דווקא בו פגעה מידת הדין ו<b>כך וכך אירע ליה</b> <small>[לו],</small> שנענשה בתו במים. <b>אמר</b> ר' פנחס בן יאיר בתמיהה: <b>אפשר שהיה מכבד את בוראו במים והוא</b> הבורא <b>מקפחו</b> (מענישו) <b>במים? מיד נפלה הברה</b> (בת קול, שמועה) <b>בעיר: באת</b> (באה) <b>בתו של אותו האיש. אית דאמרי בסוכתא איתערית</b> <small>[יש שאומרים שבענף נאחזה],</small> <b>ואית דאמרי</b> <small>[ויש שאומרים]</small> ש<b>מלאך ירד כדמות ר' פנחס בן יאיר והצילה.</b>
 <big>א</big> שנינו במשנה ש<b>גביני</b> היה <b>כרוז.</b> ומביאים ברייתא המפרטת את תפקידו: <b>שהיה</b> גביני <b>מכריז</b> בבוקרו של כל יום <b>בבית המקדש.</b> ו<b>מה היה</b> מכריז ו<b>אומר? "עמדו הכהנים לעבודה ולויים לדוכנן וישראל למעמדן".</b> ומסופר שהיה קולו של גביני כה גבוה עד ש<b>אגריפס המלך שמע</b> פעם את <b>קולו</b> של גביני <b>עד</b> מרחק של <b>שמונה פרסאות, ו</b>התפעל מכך מאד וכאות הערכה <b>נתן לו מתנות הרבה.</b>
עוד שנינו במשנה כי <b>בן גבר</b> היה ממונה <b>על נעילת</b> ה<b>שערים</b> של בית המקדש בערב ועל פתיחתם בבוקר. וכיון שהוזכר "בן גבר" זה, מביאים מעשה בו הוזכר. ששנינו שנחלקו חכמים בפירוש הביטוי "קריאת הגבר" שהובא במשנה ("בכל יום תורמין את המזבח בקריאת הגבר או סמוך לה". יומא פ"א מ"ח), אם "גבר" משמעו אדם או תרנגול. ומסופר כי כאשר נקלע רב לעירו של ר' שילא, שימש כמתורגמן להסביר לקהל את דרשתו של ר' זירא, ואף שר' שילא עצמו אמר כי פירוש הביטוי "קריאת הגבר" הוא קריאת התרנגול, הנקרא אף הוא גבר, <b>תירגם רב קומי</b> <small>[לפני]</small> <b>בית ר' שילא</b> בשם ר' שילא: <b>קרא גברא אכריז כרוזא</b> <small>[קרא הגבר הכריז הכרוז].</small> <b>אמר ליה</b> <small>[לו]</small> ר' שילא: <b>אמור</b> ופרש פה <b>קרא תרנגולא</b> <small>[קרא התרנגול],</small> שזו קריאת הגבר. <b>אמר ליה</b> <small>[לו]</small> רב: <b>והתנינן</b> <small>[והרי שנינו</small> במשנה בשקלים, במשנתנו<small>]</small> <b>בן גבר,</b> וכי <b>אית לך למימר בר תרנגולא</b> <small>[אתה יכול לפרש את זה בן התרנגול]?</small> אלא ודאי הכוונה לאדם, ואם כן גם "קריאת הגבר" הכוונה להכרזת אדם.
עוד שנינו במשנה ש<b>בן בבי</b> היה ממונה <b>על הפקיע.</b> ומסבירים מה היה תפקידו: <b>שהיה מזווג פתילות.</b> שהיה עושה את פתילות למנורה בעובי הראוי להן, לפי מספר השעות שהיתה המנורה צריכה לדלוק בכל לילה מתקופות השנה. ומספרים: <b>ר' יוסי עאל</b> <small>[נכנס]</small> <b>ל</b>מקום הנקרא <b>כופרה, בעו ממנייא עלייהון פרנסים</b> <small>[רצה</small> ר' יוסי <small>למנות עליהם פרנסים]</small> שידאגו לצרכי הרבים ופרנסת העניים, <b>ולא קיבלון מינהן</b> <small>[ולא קיבלו מהם,</small> ממנו<small>]</small> אותם אנשים על עצמם להיות פרנסים, שסברו שאין זה מכבודם. <b>עאל ואמר קומיהון</b> <small>[נכנס ואמר לפניהם],</small> לפני אותם המועמדים: שנינו במשנה שהיה <b>בן בבי</b> ממונה <b>על הפקיע,</b> צאו איפוא ולמדו קל וחומר: <b>ומה אם זה שנתמנה על הפתילות</b> בלבד <b>זכה להימנות עם גדולי הדור,</b> כמו יוחנן בן פנחס ופתחיה, הוא מרדכי הצדיק, <b>אתם שאתם נתמנין על חיי נפשות לא כל שכן</b> שזה תפקיד חשוב ואתם צריכים לקבל על עצמכם.
 שנינו במשנה שהיה <b>בן ארזה</b> ממונה <b>על הצלצל.</b> ומסבירים מה היה תפקידו: <b>כי הא דתנינן תמן</b> <small>[כמו ששנינו</small> במשנה <small>שם]</small> במסכת תמיד (פ"ז מ"ג) שבשעה ששחה הכהן הגדול לנסך את היין על גבי המזבח <b>הניף הסגן,</b> סגן הכהן הגדול, <b>בסודרין</b> כסימן, וכשהבחינו בכך, מיד החלו הלויים בשיר, <b>ו</b><b>הקיש בן ארזה על הצלצל.</b>
 עוד שנינו במשנה ש<b>הוגרס בן לוי</b> היה ממונה <b>על השיר. אמר ר' אחא: נעימה יתירה</b> (סוג של נגינה מיוחדת) <b>היה יודע. ואמרו עליו על הוגרס בן לוי שהיה מנעים את קולו בזמר, וכשהיה נועץ גודלו בתוך פיו היה מוציא כמה מיני זמר</b> בבת אחת, <b>והיו כל אחיו הכהנים נזקרין</b> (נרתעים, נזרקים) <b>לו בבת ראש</b> (בבת אחת) מעוצמת ונעימות הקול.
<big>ב</big> שנינו במשנה ש<b>בית</b> (משפחת) <b>גרמו</b> היו ממונים <b>על מעשה לחם הפנים.</b> ומביאים ברייתא בה מסופר בענין אומנותם המיוחדת של בית גרמו במעשה הלחם: <b>בית גרמו היו בקיאין במעשה לחם הפנים,</b> כלומר, באפייתו, <b>ו</b>כן <b>ב</b>מלאכת <b>רדייתו</b> מן התנור, <b>ולא רצו ללמד</b> אחרים את סוד אומנותם. לכן <b>שלחו חכמים והביאו אומנים מאלכסנדריאה</b> שבמצרים, <b>שהיו</b> אמנם <b>בקיאין</b> היטב <b>במעשה לחם הפנים, ו</b>אולם <b>ברדייתו לא היו בקיאין</b> באותה מידה. שכן ללחם הפנים היתה צורה מורכבת מאד וחששו להוציאו מן התנור באופן שלא ישבר. ש<b>בית גרמו היו מסיקין</b> את האש <b>מבפנים,</b> בתוך התנור, ואופים את הפת בתוך תבניות, <b>ו</b>רק לאחר שנאפו כל צורכן היו מוציאים את התבניות מן התנור ו<b>רודין</b> את הפת כשהיא כבר <b>מבחוץ</b> לתנור. <b>ו</b>כיון שלא הוציאוה מן התבניות אלא לאחר שנאפתה בהן כל צרכה <b>לא היתה</b> הפת <b>מתעפשת. ואלו,</b> אומני אלכסנדריה, <b>היו מסיקין</b> את האש <b>מבפנים,</b> ואף הם היו אופים אותה בתוך תבניות, אלא שמתוך שחששו שמא תישבר הפת בשעה שמוציאים אותה מתבניתה, לא היו אופים אותה כל צרכה <b>ו</b>אף <b>רודין</b> אותה בעודה <b>מבפנים, ו</b>לכן <b>היתה מתעפשת.</b> <b>כיון שידעו חכמים בדבר הזה</b> שהפת אינה מושלמת, <b>אמרו: כל מה שברא הקדוש ברוך הוא לכבודו ברא, שנאמר "כל פעל ה' למענהו"</b> (משלי טז, ד), ואין זה מכבודו של הקדוש ברוך הוא שיהיו הלחמים שעל שלחן הפנים מעופשים, ולכן אנו צריכים לוותר על כבודינו שלנו ולקרוא לאומני בית גרמו לשוב למלאכת לחם הפנים. <b>שלחו אחריהם ולא רצו לבא עד שכפלו להם שכרן.</b> שמתחילה <b>שנים עשר מנה היו נוטלים</b> בשכרם <b>ו</b>מששבו למלאכתם <b>נתנו להם עשרים וארבעה</b> מנה עבור אותה מלאכה. <b>ר' יהודה אומר:</b> קודם לכן <b>עשרים וארבעה</b> מנה <b>היו נוטלים, ו</b>מששבו למלאכתם <b>נתנו להן ארבעים ושמונה.</b> <b>אמרו להן,</b> שאלו חכמים את אומני בית גרמו: <b>מפני מה אין אתם רוצים ללמד</b> את סוד אומנות אפיית הלחם? <b>אמרו להן</b> לחכמים: <b>מסורת היא בידינו מאבותינו שהבית הזה,</b> בית המקדש, <b>עתיד ליחרב,</b> ואין אנו רוצים ללמד סוד אומנות זו כדי <b>שלא ילמדו</b> זאת <b>אחרים</b> שאינם הגונים <b>ויעשו</b> כמו כן <b>לפני עבודה זרה שלהן.</b> ומעירים: אף שלא הזכירום לשבח על שלא רצו ללמד אומנות זו, <b>בדברים הללו</b> היו <b>מזכירין אותן לשבח: שלא יצא ביד בניהם פת נקיה מעולם,</b> שאפילו הילדים שלהם לא היו אוכלים פת נקיה, ומדוע? <b>שלא</b> יחשדום ו<b>יהו אומרים</b> ש<b>ממעשה לחם הפנים הן אוכלים</b> אלא היו אוכלים לחם פשוט.
שנינו במשנה ש<b>בית</b> משפחת <b>אבטינס</b> היו ממונים <b>על מעשה הקטורת.</b> ומביאים ברייתא בה מסופר בענין אומנותם המיוחדת של בית אבטינס: <b>של בית אבטינס היו בקיאין על מעשי פיטום הקטורת,</b> כלומר, דרך כתישת סממני הקטורת ועירבובם, <b>ו</b>גם היו בקיאין <b>ב</b>זיהוי <b>מעלה העשן</b> (עשב הגורם לקטורת שיהא עשנה מיתמר והולך ישר), <b>ולא רצו ללמד</b> אחרים לא את את סודות האומנות, ולא איזה צמח הוא המעלה עשן. <b>שלחו והביאו</b> חכמים <b>אומנין מאלכסנדריאה של מצרים, והיו בקיאין בפיטום הקטורת, ובמעלה עשן לא היו בקיאין.</b> ולכן עשן הקטורת <b>של בית אבטינס היתה מתמרת ועולה כמקל</b> עד לתקרת המקדש, <b>ו</b>שם היתה <b>פוסה</b> (מתפשטת) <b>ו</b>אחר כך <b>יורדת, ו</b>אילו <b>של אלו</b> של אומני אלכסנדריה לא היה עשנה מיתמר למעלה, אלא <b>היתה פוסה מיד.</b> <b>כיון שידעו חכמים בדבר, אמרו: כל מה שברא הקדוש ברוך הוא לכבודו ברא, שנאמר "כל הנקרא בשמי לכבודי בראתיו" וגו'</b> (ישעיה מג, ז), ואין זה מכבודו של הקדוש ברוך הוא שלא יהא עשן הקטורת מיתמר כראוי, ולכן אנו צריכים לוותר על כבודינו ולקרוא לאומני בית אבטינס לשוב למלאכת הקטורת. <b>שלחו אחריהם ולא רצו לבא עד שכפלו להן שכרן.</b> שקודם לכן <b>שנים עשר מנה היו נוטלין</b> בשכרם, <b>ו</b>מששבו למלאכתם <b>נתנו להן עשרים וארבעה. ר' יהודה אומר:</b> מתחילה <b>עשרים וארבעה</b> מנה <b>היו נוטלין</b> בשכרם, <b>ו</b>מששבו למלאכתם <b>נתנו להן ארבעים ושמונה.</b> <b>אמרו להן,</b> שאלו חכמים את אומני בית אבטינס: <b>מפני מה אין אתם רוצין ללמד</b> את סוד אומנות עשיית הקטורת? <b>אמרו להן: מסורת היא בידינו מאבותינו שהבית הזה,</b> בית המקדש, <b>עתיד ליחרב,</b> ואין אנו רוצים ללמד סוד אומנות זו כדי <b>שלא ילמדו</b> זאת <b>אחרים</b> שאינם הגונים <b>ויהיו עושין כן לפני עבודה זרה שלהן.</b> ומעירים: אף שלא הזכירום לשבח על שלא רצו ללמד אומנות זו, <b>בדברים הללו</b> כן <b>מזכירין אותן לשבח: שלא יצאת</b> (יצאה) <b>אשה משל אחד מהן</b> מביתה כשהיא <b>מבושמת מעולם, ולא עוד, אלא</b> ש<b>כשהיה אחד מהן נושא אשה ממקום אחר, היה פוסק עמה</b> (מתנה איתה) מתחילה שהריהו נושא אותה <b>על מנת שלא תתבשם,</b> ולמה? <b>שלא</b> יחשדום ו<b>יהו אומרים</b> ש<b>ממעשה פיטום הקטורת הן מתבשמות, לקיים מה שנאמר "והייתם נקיים מה' ומישראל"</b> (במדבר לב, כב).
<b>אמר ר' יוסי: פעם אחת הייתי עומד בירושל  ם ומצאתי תינוק אחד משל</b> משפחת <b>בית אבטינס. אמרתי לו: בני, מאיזו משפחה את? אמר לי: ממשפחת פלוני,</b> כלומר, ממשפחת בית אבטינס. <b>אמרתי לו: בני, אבותיך, לפי שנתכוונו לרבות כבודן,</b> שלא יהיו אחרים בקיאים כמותם במלאכת הקטורת, וכן שביקשו שיוכפל שכרם <b>ו</b>בכך בעצם גרמו <b>למעט כבוד שמים,</b> שהרי בכך מיעטו את מספר שקלי הלשכה מהם בא שכרם. ו<b>לפיכך</b> נענשו ולבסוף <b>כבודם נתמעט,</b> שהרי לאחר החורבן בטל תפקידם, <b>וכבוד שמים נתרבה,</b> שהרי כבוד שמים קיים גם לאחר החורבן. <b>אמר ר' עקיבא: שח לי שמעון בן לוגא,</b> פעם אחת <b>מלקט הייתי עשבים אני ותינוק אחד משל בית אבטינס, וראיתי אותו שבכה, וראיתי אותו ששחק. אמרתי לו: "בני, למה</b> (על מה) <b>בכיתה"? אמר לי: "על כבוד של בית אבא שנתמעט",</b> שעכשיו אנו בגלות ואין לנו תפקיד. והוספתי לשאול אותו: <b>"ולמה</b> (על מה) <b>שחקתה"?</b> <b>אמר לי: "על הכבוד המתוקן לצדיקים לעתיד לבא".</b> שכאשר ישוב וייבנה בית המקדש לעתיד לבוא יחזרו לעסוק באותן מלאכות, וישוב כבודם לכפי שהיה. והוספתי לשאול: <b>"ומה ראית</b> שכה התרגשת וצחקת ובכית? והשיב לי אותו תינוק: לפי שראיתי בין העשבים המתלקטים על ידינו גם את עשב ה<b>מעלה עשן לנגדי. נומיתי</b> <small>[אמרתי]</small> <b>לו: בני, הראהו לי</b> לבדי את עשב המעלה עשן, ואני לא אמסור על טיבו לאדם כדי שלא יעשה אדם כדוגמתו לעבודה זרה. <b>אמר לי: רבי, מסורת בידי מאבותי שלא להראותו לברייהו</b> (לשום בריה). ובדומה לכך מסופר כי <b>אמר ר' יוחנן בן נורי:</b> פעם אחת <b>מלקט הייתי עשבים אני וזקן אחד,</b> ש<b>פגע</b> (פגש) <b>בי</b> אותו <b>זקן אחד</b> שהיה <b>משל</b> משפחת <b>בית אבטינס ומגילת סמנים בידו</b> שכתוב בה מהם סממני הקטורת, זיהויים המדוייק, וסוד רקיחתם. <b>אמר לי</b> אותו זקן: <b>רבי, לשעבר</b> (בעבר) <b>היו</b> אנשי <b>בית אבא צנועין</b> (כשרים), <b>והיו</b> נזהרים ו<b>מוסרין את המגילה הזאת</b> רק <b>אלו לאלו,</b> כדי שלא תיפול לידי אדם שאינו הגון, <b>ועכשיו שאינן</b> (שאין) אנשי <b>בית אבא נאמנים</b> וחושש אני שיעבירוה לידי אדם שאינו הגון, אין אני מוסר אותה לאחד ממשפחתי אלא לזה שהוא הגון בעיני, ולכך <b>הילך את המגילה והזהר בה,</b> שלא תגיע לידי אדם שאינו הגון. <b>וכשבאתי והרציתי</b> (סיפרתי) את <b>הדברים לפני ר' עקיבא, זלגו עיניו דמעות, ואמר: מעתה אין אנו צריכין להזכירן לגנאי,</b> שרואים שבאמת כשרים היו, ואמת דברו כשטענו שאינם רוצים ללמד סוד מלאכת הקטורת מחשש שיעשו בו שימוש לצורך עבודה זרה.
 שנינו במשנה ש<b>אלעזר</b> היה ממונה <b>על הפרוכת.</b> ומסבירים מה היה תפקידו: <b>שהיה ממונה על אורגי</b> ה<b>פרוכת</b> למקדש. עוד שנינו במשנה: <b>פנחס המלביש.</b> ומסבירים מה היה תפקידו: <b>שהיה מלביש</b> את הכהן הגדול את <b>בגדי כהונה גדולה.</b> ומספרים שהיו אלה שנשאו תפקיד זה כל כך בקיאים בו, ש<b>מעשה</b> היה <b>בכהן אחד שהלביש</b> בגדים <b>לאיסטרטיות</b> (איש צבא) <b>אחד</b> מן הרומאים, <b>ו</b>כיון שהתפעל מאד מהאופן בו הלבישו <b>נתן לו</b> בתמורה <b>שמונה זהובים.</b> <b>ואית דאמרין</b> <small>[ויש שאומרים]:</small> <b>תרי עשר יהב ליה</b> <small>[</small>ש<small>שנים עשר</small> זהובים <small>נתן לו].</small>

Halakhah 2

 <big>א הלכה ב משנה</big> <b>אין פוחתין</b> בהנהלת המקדש <b>משבעה אמרכולין</b> (שהם ממונים כלליים) <b>ושלשה גזברין</b> הממונים על כספי המקדש, <b>ואין עושין</b> כל תפקיד שיש בו <b>שררה על הצבור</b> שיהיו בה <b>פחות משנים, חוץ מבן אחיה ש</b>ממונה <b>על</b> ריפוי <b>חולי</b> ה<b>מעיים</b> מבין הכהנים, <b>ואלעזר ש</b>ממונה <b>על</b> אריגת <b>הפרוכת, שאותן קיבלו רוב הצבור עליהן</b> שישמשו בעצמם בלא אחר איתם.
<big>ב גמרא</big> שנינו במשנה ש<b>אין פוחתין משלשה גזברין ומשבעה אמרכולין.</b> וכיון שהוזכרה חובת מינוי בעלי תפקידים אלו מביאים עוד מה ש<b>תני</b> <small>[שנינו</small> בברייתא<small>]:</small> אין פוחתים בהנהלת המקדש <b>משני כתליקין</b> (ממונים עליונים). <b>הדא הוא דכתיב</b> <small>[זה הוא שנאמר]</small> בכתוב המונה את שמות הממונים על קבלת התרומות והמעשרות מן העם וחלוקתם לכהנים והלויים, ועל הדברים שהוקדשו למקדש: "ויחיאל ועזזיהו ונחת ועשהאל וירימות ויוזבד ואליאל ויסמכיהו ומחת ובניהו פקידים מיד כנניהו ושמעי אחיו במפקד יחזקיהו המלך ועזריהו נגיד בית האלהים" (דברי הימים ב לא, יג). <b>"ויחיאל ועזזיהו ונחת"</b> — הם היו <b>גזברין. "ועש</b> ה<b>אל וירימות ויזבד ואליאל ויסמכיהו ומחת ובניהו"</b> — הם היו <b>אמרכולין. "פקידים מיד כונניהו ושמעי אחיו"</b> — הם היו <b>קתיליקין. "במפקד יחזקיהו המלך ועזריהו נגיד בית אלהים"</b> — הם <b>המלך ו</b>ה<b>כהן גדול,</b> שהם הממונים העליונים על הכל.
ואומרים: כסדר דרגתם ומעמדם של כל אחד מן הממונים הללו, כך גם מעמדם בסדר הפיקוח על ממון המקדש. ש<b>כשהוא,</b> הגזבר, <b>חותם</b> דבר הקדש באוצר המקדש עד לזמן שיחליטו להשתמש בו — <b>הגזבר חותם</b> תחילה, <b>ונותנו לאמרכול</b> שיחתום אף הוא, וה<b>אמרכל חותם ונותנו לקתליקון</b> לחתום, וה<b>קתליקון חותם ונותנו לכהן גדול,</b> וה<b>כהן</b> ה<b>גדול חותם ונותנו למלך</b> שיחתום אף הוא. <b>וכשהוא מתיר,</b> כלומר, כשרוצה הגזבר לשוב ולהשתמש לצורך הקדש באותו דבר, ורוצה להתיר את החותמות, הסדר הוא הפוך. שתחילה <b>המלך רואה</b> את <b>חותמו ומתיר</b> אותו. ולאחריו ה<b>כהן</b> ה<b>גדול רואה</b> את <b>חותמו ומתיר,</b> ולאחריו ה<b>קתליקין רואה</b> את <b>חותמו ומתיר</b> אותו, ולאחריו ה<b>אמרכל רואה</b> את <b>חותמו ומתיר</b> אותו, ולבסוף ה<b>גזבר רואה</b> את <b>חותמו ומתיר</b> אותו.
 שנינו במשנה: <b>אין עושין שררה על הצבור בממון פחות משנים.</b> אמר <b>רב נחמן בשם ר' מנא:</b> מהו המקור לדין זה? — <b>על שם</b> הכתוב המדבר בענין עושי המלאכה בבנין המשכן ואריגת בגדי הכהנים שנאמר שלאחר שיגבו את נדבות הציבור לבנין המשכן: <b>"והם יקחו את הזהב ואת התכלת ואת הארגמן"</b> (שמות כח, ה), "והם יקחו" — לשון רבים, שלא תיעשה שררה זו על ידי אדם אחד.
 כיון שמדברים בענין הממונים על בנין המקדש וגביית נדבות הציבור לבניינו, מביאים את מה ש<b>אמר ר' חמא בי</b> <small>[בן]</small> <b>ר' חנינא:</b> משה רבינו אף שהיה ממונה על כל בנין המשכן, לא נטל לעצמו דבר מנדבות הציבור. ואף שהיה עשיר — לא מנדבות הציבור העשיר, אלא <b>מ</b>ה<b>פסולת של</b> ה<b>לוחות</b> שנפלה בעת חציבתם <b>העשיר משה. הדא הוא דכתיב</b> <small>[זה הוא שנאמר]</small> <b>"</b><b>פסל לך שני לוחות אבנים"</b> (שם לד), <b>"פסל לך"</b> — כוונתו <b>שתהא הפסולת שלך. אמר ר' חנין: מחצב של אבנים טובות ומרגליות ברא לו הקדוש ברוך הוא</b> למשה <b>מתוך אהלו, וממנו העשיר משה.</b> אכן נחלקו חכמים מה היה יחס העם לעשירותו של משה.
שכן <b>כתיב</b> <small>[נאמר]</small> <b>"והביטו אחרי משה עד בואו האוהלה",</b> ונחלקו <b>תרין אמוראין</b> <small>[שני אמוראים]</small> במדרש הכתוב, <b>חד אמר</b> <small>[אחד</small> מהם <small>אמר]</small> שהבטה זו אחרי משה <b>לגנאי</b> היתה, <b>וחד אמר</b> <small>[ואחד</small> מהם <small>אמר]</small> ש<b>לשבח</b> היתה. <b>מאן דאמר</b> <small>[מי שאמר]</small> <b>לגנאי,</b> פירש כך: שכאשר היה משה עובר, היו מסתכלים אחריו ואומרים: <b>חמון שקין, חמון כרעין, חמון קופד</b> <small>[ראו את השוקיים</small> שלו, <small>ראו את הרגליים</small> שלו, <small>ראו את הבשר</small> שלו<small>],</small> ראו כמה עבים הם. וכל זה מנין לו? — שכן מה שהוא <b>אכיל</b> <small>[אוכל]</small> — <b>מן דיהודאי</b> <small>[מן היהודים]</small> הוא אוכל, <b>ו</b>מה שהוא <b>שתי</b> <small>[שותה]</small> — <b>מן דיהודאי</b> <small>[מן היהודים]</small> הוא שותה, <b>כל מדליה</b> <small>[רכושו]</small> — <b>מן דיהודאי</b> <small>[היהודים]</small> הוא. <b>ומאן דאמר</b> <small>[ומי שאמר]</small> <b>לשבח,</b> פירש כך: ראיית הצדיק גדולה היא, ולכן כאשר היה משה עובר היו רואיו אומרים: הלואי <b>מחמי צדיקיא</b> <small>[</small>ש<small>נראה את הצדיקים],</small> <b>ומזכי טוביא דזכת למיחמי יתיה</b> <small>[וזוכה הרבה מי שזכה לראות אותו,</small> את משה<small>].</small>

Halakhah 3

<big>ג הלכה ג משנה</big> במשנה בתחילת הפרק הוזכרו יוחנן בן פנחס שהיה ממונה על החותמות ואחייה שהיה ממונה על הנסכים. וכהמשך לכך מפרטת משנתנו את סדר עבודתם: <b>ארבע חותמות היו במקדש</b> (אשר עליהם היה ממונה יוחנן בן פנחס) שהיו מעין פתקי קבלה, כנגדם היו יכולים לקבל נסכי קרבנות שונים, <b>וכתוב עליהן:</b> על הראשונה <b>"עגל",</b> על השניה — <b>"זכר"</b> (איל), על השלישית — <b>"גדי"</b> (של כבשים או עזים), <b>ו</b>על הרביעית — <b>"חוטא"</b> (מצורע, שהצרעת היא עונש על אחד משבעה חטאים. ראה ערכין טז,א). ואילו <b>בן עזאי אומר:</b> לא ארבע חותמות היו אלא <b>חמש היו, ו</b>לא בלשון הקודש אלא ב<b>ארמית</b> היה <b>כתוב עליהן: "עגל", "דכר"</b> (זכר, כלומר, איל), <b>"גדי", "חוטא דל", ו"חוטא עשיר".</b> ומפרטים את משמעות החותמות השונות (לשיטת התנא קמא שארבע חותמות היו): החותם שהיה כתוב עליו <b>"עגל"</b> היה <b>משמש עם נסכי בקר,</b> כלומר, היה מזכה את המחזיק בו בנסכים הבאים עם קרבנות הבאים מן הבקר, בין <b>גדולים</b> <b>ו</b>בין <b>קטנים,</b> בין <b>זכרים ו</b>בין <b>נקבות,</b> שלכולם יש שיעור אחד. <b>"גדי" משמש עם נסכי הצאן</b> (כבשים ועזים), <b>גדולים וקטנים, זכרים ונקבות, חוץ משל אילים</b> (כבש זכר מבן שלושה עשר חודשים ומעלה). <b>"איל" משמש עם נסכי אילים בלבד. "חוטא" משמש עם נסכי שלש</b> ה<b>בהמות של</b> ה<b>מצורע</b> הבאות להשלמת טהרתו. ומספרים כיצד היה הדבר נוהג: <b>מי שהוא מבקש נסכים</b> לקרבנו, <b>הולך לו אצל יוחנן שהוא ממונה על החותמות, ונותן לו</b> ליוחנן <b>מעות</b> עבור הנסכים <b>ומקבל ממנו</b> תמורת מעותיו <b>חותם</b> המאשר את זכותו לנסכים. ולאחר מכן היה אותו אדם <b>בא לו אצל אחייה שהוא ממונה על הנסכים, ונותן לו</b> לאחייה את אותו <b>חותם ומקבל ממנו</b> תמורתו <b>נסכים.</b> <b>לערב באין</b> יוחנן ואחייה <b>זה אצל זה,</b> שהיו נפגשים זה עם זה לתאם את החשבונות, <b>ואחייה</b> היה <b>מוציא את החותמות</b> שקיבל <b>ומקבל כנגדן</b> מיוחנן את ה<b>מעות</b> שקיבל ממבקשי הנסכים. <b>אם פחתו,</b> שנמצאו פחות מכנגד הערך הנקוב לאותן חותמות — <b>פחתו לו, וישלם יוחנן מביתו</b> להקדש את ההפרש, <b>ואם הותירו,</b> שנמצאו יותר מעות — <b>הותירו ל</b>טובת ה<b>הקדש,</b> שכלל הוא <b>שיד הקדש</b> לעולם <b>על העליונה.</b> ומוסיפים: <b>מי שאבד חותמו</b> — <b>ממתינין לו עד הערב, ואם מצאו לו</b> אצל הממונה על החותמות סכום כסף העודף על שווי החותמות שביד הממונה על הנסכים, <b>כדי</b> ערך <b>חותמו</b> (החותם שאבד לו לטענתו) — <b>נותנין לו</b> נסכים בשווי אותו הסכום. <b>ואם לאו</b> <small>[לא]</small> מצאו אצלו סכום כסף עודף כדי ערף חותמו — <b>לא היו נותנין לו.</b> ומעירים: <b>ושם היום</b> בשבוע (ראשון, שני, וכן הלאה) <b>כתוב עליהן,</b> על החותמות <b>מפני הרמאין,</b> שלא יבואו להשתמש בחותמות ישנות שאבדו מן הממונים או מיד בעליו, ולקבל תמורתן נסכים בהערמה.
<big>ד גמרא</big> שנינו במשנה שנחלקו תנאים כמה חותמות היו במקדש. ושואלים: <b>וכ</b>פי שיטת <b>בן עזאי</b> חותמת מיוחדת ל<b>חוטא דל למה</b> יש צורך בה? ומשיבים: בן עזאי סבור שכשהיה בא המצורע ("חוטא") הדל למקדש להשלמת טהרתו <b>היה מביא</b> את <b>לוגו עמו.</b> שכמבואר בכתוב (ראה ויקרא יד, טו—יח) היה המצורע מביא פרט לשמן הדרוש למנחתו (הנחשב כנסכים) לוג שמן נוסף, שהיו מזים על גבי המזבח ומותרו היה ניתן על אזנו ובהונות ידו ורגלו, ושמן זה לדעת בן עזאי היה אף הוא נקנה אצל הממונה על הנסכים, והיה המצורע קונה איפוא לכל לוג שמן חותם בפני עצמו. <b>ברם כ</b>פי שיטת <b>רבנן מביא</b> המצורע הדל חותם אחד עליו כתוב <b>"גדי"</b> אשר היה קונה אותו אצל הממונה על החותמות, והיה מזכה אותו בלוג אחד של שמן לצורך המנחה, ואילו את הלוג האחר לאזנו ולבהונות היה צריך להביא מביתו. כיון שנזכרו במשנה רק נסכי גדי (כבשים או עזים צעירים, זכרים או נקבות), או איל (כבש זכר מבוגר מבן שלושה עשר חודשים ומעלה), שואלים: <b>נסכי רחל</b> (כבשה נקבה בשנתה השניה) <b>מה</b> (כמה) הוא שיעור נסכיה, האם כשל איל, או כשל גדי? ומשיבים: דין זה נלמד <b>מן מה דתנינן</b> <small>[ממה ששנינו]</small> במשנתנו: החותם עליו כתוב <b>"גדי"</b> היה <b>משמש</b> לזכות את בעליו ב<b>נסכי צאן גדולים וקטנים זכרים ונקבות. הדא אמרי</b> <small>[זאת אומרת]:</small> <b>נסכי רחל כנסכי גדי.</b> ומוסיפים: אף מן הכתוב ניתן הדבר להילמד, <b>דכתיב</b> <small>[שנאמר]</small> <b>"ככה יעשה לשור האחד או לאיל האחד או לשה בכבשים או בעזים"</b> (במדבר טו, יא). <b>"לשור האחד" למה נאמר?</b> — <b>מגיד שלא חלק בין נסכי עגל</b> (בן בקר בתוך שנתו הראשונה) <b>לנסכי שור</b> (בן בקר מבן שנה ומעלה), <b>שהיה בדין</b> לחלק ביניהם ולומר: הלא <b>בן הצאן טעון נסכים ובן הבקר טעון נסכים. אם מצאנו שחלק</b> הכתוב <b>בין נסכי כבש</b> (בתוך שנתו הראשונה), ששיעור מנחתו עשרון סולת אחד) <b>לנסכי איל</b> (מבן שלושה עשר חודשים), ששיעור מנחתו שני עשרונים, <b>לכך</b> שמא <b>נחלוק</b> גם <b>בין נסכי עגל לנסכי שור</b> שלא יהיו שוים, <b>תלמוד לומר "ככה יעשה לשור האחד"</b> (במדבר טו, יא), <b>מגיד</b> הכתוב <b>שלא חלק</b> הכתוב <b>בין נסכי עגל לנסכי שור,</b> ששיעור נסכיהם שווה. ושואלים עוד: <b>"או לאיל" למה נאמר,</b> והלא כבר נתפרט דינם (שם פסוק ו) — <b>שהיה בדין</b> לומר: <b>אם מצאנו שחלק</b> הכתוב <b>בין נסכי בן שנה</b> (כבש) <b>לנסכי בן שנתיים</b> (איל) שנסכי בן שנתיים מרובים מזה של שנה, <b>לכך</b> שמא <b>נחלוק</b> גם <b>בין נסכי</b> בן <b>שנתיים לנסכי</b> איל בן <b>שלש,</b> שיהיו של בן שלוש מרובים משל בן שנתיים, לכך <b>תלמוד לומר "או לאיל האחד"</b> (שם), ללמד שדין נסכי האיל בכל גיל שיעורם שווה. ושואלים עוד: <b>"או לשה בכבשים"</b> (שם) <b>למה נאמר,</b> והלא כבר נתפרט דינם (שם פסוק ה) — <b>שהיה בדין</b> לומר: <b>אם מצאנו שחלק בין ניסכי כבש</b> (בשנתו הראשונה) <b>לנסכי איל</b> (מבן שלושה עשר חודש), <b>לכך</b> שמא <b>נחלוק</b> גם <b>בין נסכי כשבה</b> (בשנתה הראשונה) <b>לנסכי רחל</b> (בשנתה השניה), <b>תלמוד לומר "או לשה בכבשים"</b> (שם), ללמד שדין נסכי הכבשות בכל גיל שהוא ושיעורם שווים. ושואלים עוד: מאחר שנזכרו בכתוב זה נסכי הצאן ("או לשה בכשבים") <b>"או בעזים"</b> שאף הם בכלל הצאן <b>למה נאמר? שהיה בדין</b> לומר: <b>אם מצאנו שחלק</b> הכתוב <b>בין ניסכי כבש לנסכי איל, לכך</b> שמא <b>נחלוק</b> גם <b>בין נסכי גדי</b> עזים <b>לנסכי תיש</b> שהוא גדי מבוגר, וכפי שחילק הכתוב בכבשים בין נסכי כבש לנסכי איל, <b>תלמוד לומר "או בעזים",</b> שבכתוב זה <b>הקיש</b> (השווה בדין) את ה<b>קטן שבעזים לגדול שבתישים,</b> וללמד: <b>מה זה,</b> גדי עזים, שיעור נסכיו <b>בשלשת לוגין, אף זה,</b> תיש, שיעור נסכיו <b>בשלשת לוגין.</b>
שנינו במשנה ש<b>שם היום</b> בשבוע (ראשון, שני, וכן הלאה) היה <b>כתוב</b> בחותמת מפני הרמאים. ושואלים: <b>הגע בעצמך</b> <small>[העלה על עצמך,</small> חשוב על הדבר<small>]</small> ותמצא שלכאורה לא הועילו חכמים בתקנתם זו דבר, שכן אפשר <b>שזייג אותו היום,</b> שאף אם מצא חותם שמצויין בו יום מסויים בשבוע, ימתין עד לאותו יום בשבוע שלאחר מכן ואז יגבה בו נסכים במירמה! ומשיבים: גם <b>שם משמר</b> הכהנים העובד באותו יום <b>היה כתוב עליו,</b> ואף אם ידחה את גביית הנסכים לשבוע שלאחר מכן, כיון שאז יעבוד כבר משמר אחר, לא יוכל לגבות בחותמת זו. ושואלים עוד: <b>הגע בעצמך</b> <small>[העלה על עצמך,</small> חשוב על הדבר<small>]</small> ותמצא שלכאורה לא הועילו חכמים אף בתקנתם זו, שכן אפשר <b>שזייג אותו המשמר,</b> שימתין חצי שנה עד לשבוע בו יעבוד שוב אותו משמר ויגבה אז! ומשיבים: גם <b>שם היום, שם שבת, שם חודש, היה כתוב עליהן,</b> כך ש<b>אפילו</b> ה<b>רוצה לזייג אין מצוי לזייג,</b> כלומר, קשה מאד למצוא שיהיו שני ימים שיהיו שווים בכל הדברים הללו, ולכן אין מצוי שירמו בכך.

Halakhah 4

<big>א הלכה ד משנה</big> <b>שתי לשכות</b> (חדרים) <b>היו במקדש,</b> בין שאר הלשכות שהיו שם, <b>אחת</b> היתה נקראת <b>"לשכת חשאין", ואחת "לשכת הכלים".</b> ולמה שימשו אותן לשכות? <b>לשכת חשאין</b> — <b>יראי חטא</b> היו <b>נותנין לתוכה</b> כסף <b>בחשאי,</b> בלי לפרסם מי הם וכמה הם נותנים, <b>ועניים בני טובים</b> היו <b>מתפרנסין מתוכה בחשאי.</b> <b>לשכת הכלים</b> — ש<b>כל מי שהוא מתנדב כלי</b> לצורך המקדש <b>זורקו לתוכה, ואחת לשלשים יום הגזברין פותחין אותה,</b> את הלשכה, <b>וכל כלי שמצאו בו צורך לבדק הבית</b> כמות שהוא <b>מניחין אותו</b> ומשתמשים בו לבדק הבית, <b>והשאר,</b> שאר הכלים שאין בהם כמות שהם שימוש לבדק הבית, <b>נמכרין ודמיהן נופלין לבדק הבית.</b>
<big>ב גמרא</big> כיון שהוזכרה במשנה נתינת צדקה לעניים בדרך של מתן בסתר, מביאים עוד בענין זה. ומספרים: <b>ר' יעקב בר אידי ור' יצחק בר נחמן הוון</b> <small>[היו]</small> <b>פרנסים,</b> שהיו מחלקים צדקה, <b>ו</b>כדי שלא לבייש את העניים הצריכים לצדקה ואולם מתביישים ליטול מקופת הצדקה, <b>הוון יהבין</b> <small>[והיו נותנים]</small> <b>לר' חמא אבוי</b> <small>[אביו]</small> של <b>ר' יהושעיה דינר</b> אף שלא היה זקוק לצדקה, <b>והוא יהיב ליה לחורנין</b> <small>[והוא היה נותן אותו ל</small>אותם עניים <small>אחרים].</small> ועוד מספרים: <b>ר' זכריה חתניה</b> <small>[חתנו]</small> של <b>ר' לוי היו הכל מליזין עליו</b> (אומרים עליו דברי לעז). ומה היו אומרים? — <b>אמרין דלא צריך והוא נסב</b> <small>[היו אומרים שהוא לא צריך</small> את הצדקה <small>והוא לוקח</small> בכל זאת<small>].</small> <b>מן דדמך</b> <small>[כאשר נפטר]</small> <b>בדקין ואשכחין דהוה מפליג ליה לחורנין</b> <small>[בדקו ומצאו שהיה מחלק</small> את הכסף <small>הזה לאחרים].</small>
ועוד מסופר: <b>ר' חיננא בר פפא הוה מפליג מצוה בליליא</b> <small>[היה מחלק מצוות</small> של צדקה <small>בלילה].</small> <b>חד זמן פגע ביה רבהון דרוחייא</b> <small>[זמן,</small> יום, <small>אחד פגע בו שר הרוחות</small> הרעים<small>].</small> <b>אמר ליה</b> <small>[לו]</small> לר' חיננא בר פפא: וכי <b>לא כן אלפן רבי</b> <small>[לא כך לימדנו רבינו]</small> את דבר הכתוב <b>"לא תשיג גבול רעך"</b> (דברים יט, יד)? ועכשיו הוא זמן הלילה, והוא זמן שלטונם של הרוחות הרעים ולא של בני אדם! <b>אמר ליה</b> <small>[לו]</small> ר' חיננא בר פפא: <b>ולא כן כתיב</b> <small>[ו</small>כי <small>לא כך נאמר]</small> <b>"מתן בסתר יכפה אף"</b> (משלי כא, יד)? וכיון שאני עוסק במצות מתן בסתר איני חושש מהרוחות הרעים. <b>והוה מסתפי מיניה וערק מן קומוי</b> <small>[והיה</small> הרוח ההוא <small>מפחד ממנו</small> מר' חיננא בר פפא <small>וברח מלפניו].</small>
ועוד בענין דומה: <b>אמר ר' יונה: "אשרי נותן לדל" אין כתיב</b> <small>[לא כתוב]</small> <b>כאן</b> בפסוק, <b>אלא "אשרי משכיל אל דל"</b> (תהלים מא, ב), שמשמעו: <b>זה שהוא מסתכל במצוה היאך לעשותה.</b> שלא די בנתינת צדקה לעני, אלא צריך להתבונן איך לתיתה לו בדרך הראויה והנכונה מבלי לביישו. ומספרים: ו<b>כיצד היה ר' יונה</b> עצמו <b>עושה כשהיה רואה עני בן טובים ש</b>היה עשיר ו<b>ירד מנכסיו</b> ורצה לתת לו צדקה, אלא שחשש שההוא לא יקח, <b>היה אומר לו: בני, בשביל ששמעתי שנפלה לך ירושה ממקום אחר, טול</b> ממני בינתיים כסף זה כהלוואה, <b>ו</b>לכשתגיע ירושה זו לידך תהא <b>את</b> (אתה) <b>פורע</b> לי. <b>מן דהוה נסיב</b> <small>[ואחרי שהיה לוקח ממנו את הכסף],</small> <b>הוה אמר ליה</b> <small>[היה אומר לו]:</small> הכסף שקבלת ממני כהלוואה, <b>מתנה היא לך,</b> ואינך צריך להחזירו. כיון שהוזכר ענין העניים שאינם רוצים להתפרנס אלא בדרך כבוד, מביאים שהיו עניים אשר שמו בה' מבטחם, ונמנעו בשל כך מקבלת הצדקה.
 וכפי שסיפר <b>חייא בר אדא:</b> <b>אית הוה סבין ביומינון</b> <small>[היו זקנים בימינו],</small> <b>מאן דהוה יהיב להון מבין ריש שתא לצומא רבא</b> <small>[מי שהיה נותן להם צדקה בין ראש השנה לצום הגדול,</small> יום הכפורים<small>]</small> <b>הוון נסבין</b> <small>[היו לוקחים,</small> מקבלים <small>ממנו],</small> ואולם <b>מן בתר כן לא הוון נסבין</b> <small>[לאחר מכן לא היו לוקחים ממנו],</small> שהיו <b>אמרין</b> <small>[אומרים]:</small> <b>דשתן גבן</b> <small>[שנתנו כבר איתנו],</small> כלומר, שיעור פרנסתנו לשנה זו כבר נגזר בין ראש השנה ליום הכפורים (כברייתא השנויה בביצה טז,א) ואין תועלת איפוא בקבלה זו.
 ועוד בענין הדרך הראויה לנתינת הצדקה, מסופר: <b>נחמיה איש שיחין פגע</b> (פגש) <b>בו ירושלמי אחד</b> שהיה קבצן, <b>אמר ליה</b> <small>[לו]</small> אותו ירושלמי: <b>זכה עמי חדא תרנגולתא</b> <small>[זכה איתי,</small> תן לי כצדקה, <small>תרנגולת אחת].</small> <b>אמר ליה</b> <small>[לו]:</small> <b>הא לך טומיתיה דקופד</b> <small>[קח לך מטבע כסף כדי מחיר של בשר]</small> וקנה בו בשר, שבשר עלה יותר בזול מאשר תרנגולת. <b>ו</b>מסופר כי אכן אותו אדם <b>זבין קופד ואכיל ומית</b> <small>[וקנה</small> אותו אדם <small>בשר ואכל</small> אותו <small>ומת]</small> שהיה מאד איסטניס. <b>והיה צווח</b> נחמיה איש שיחין <b>ואמר: בואו וספדו להרוגו של נחמיה,</b> שאני הוא זה שאשם במותו.
ובדומה לכך מסופר עוד: <b>נחום איש גם זו היה מוליך דורון</b> (מתנה) <b>לבית חמיו, פגע</b> (פגש) <b>בו מוכה שחין אחד</b> בדרכו, <b>אמר ליה</b> <small>[לו]:</small> <b>זכה עמי ממה דאית גבך</b> <small>[תזכה איתי,</small> תן לי בצדקה <small>ממה שיש אצלך],</small> הרי אתה מביא כל מיני דברים טובים לבית חותנך. <b>אמר ליה</b> <small>[לו]:</small> <b>מיחזור</b> <small>[כשאני אחזור],</small> והמשיך בדרכו. ומסופר כי לאחר שהיה אצל חמיו <b>חזר ואשכחיה מית</b> <small>[ומצא אותו מת],</small> והבין שאותו אדם היה בשעה שפגש בו קרוב למות ברעב, <b>ו</b>מכיון שכן <b>הוה אמר לקיבליה</b> <small>[היה אומר כנגדו]:</small> <b>עינייא דחמינך ולא יסבון לך יסתמיין</b> <small>[העיניים שראו אותך</small> במצבך <small>ולא נתנו לך</small> כפי שביקשת <small>יסתמאו</small> יתעוורו<small>],</small> <b>ידיה דלא פשטן מיתן לך יתקטעון</b> <small>[הידיים שלא פשטו לתת לך יתקטעו],</small> <b>רגלייא דלא רהטן למיתן לך יתברון</b> <small>[הרגליים שלא מיהרו לרוץ</small> כדי <small>לתת לך ישברו],</small> <b>ו</b>מסופר כי לבסוף <b>מטתיה כן</b> <small>[כך הגיע לו],</small> שקרו לו כל האסונות הללו. <b>סליק לגביה</b> <small>[עלה</small> בא <small>אצלו</small> לפניו<small>]</small> <b>ר' עקיבא</b> תלמידו לבקרו. <b>אמר ליה</b> <small>[לו]</small> ר' עקיבא לנחום איש גם זו: <b>אי</b> (אוי) <b>לי שאני רואה אותך בכך</b> בצרות גדולות אלה. <b>אמר ליה</b> <small>[לו]</small> נחום: <b>אי</b> (אוי) <b>לי שאין אני רואה אותך בכך. אמר ליה</b> <small>[לו]</small> ר' עקיבא: <b>מה את</b> <small>[אתה]</small> <b>מקללני? אמר ליה</b> <small>[לו]</small> נחום: <b>ומה את מבעט ביסורין?</b> אינך יכול לעשות כן, שכבר אמרו חכמים (מכילתא דר' ישמעאל) שחביבים יסורים שהם מרצים עוונות כקרבנות.
מסופר, <b>ר' הושעיה רבה</b> <small>[הגדול],</small> <b>הוה רביה דבריה</b> <small>[היה רבו של בנו],</small> זה שלימד את בנו הקטן של <b>חד סגי נהורא</b> <small>[עיור אחד],</small> <b>והוה יליף אכול עימיה</b> <small>[והיה רגיל</small> ר' הושעיה <small>לאכול איתו]</small> עם אותו עיור <b>בכל יום. חד זמן הוה ליה אורחין ולא מטא מיכול עימיה</b> <small>[זמן,</small> יום, <small>אחד היו לו</small> לר' הושעיה <small>אורחים ולא הגיע לאכול איתו</small> עם העיור<small>].</small> <b>ברמשא סליק לגביה</b> <small>[בערב עלה אליו]</small> אל אותו עיור. <b>אמר ליה</b> <small>[לו]:</small> <b>לא יכעוס מרי עלי</b> <small>[אל יכעוס אדוני עלי],</small> <b>בגין דהוה לי אורחין יומא דין</b> <small>[מפני שהיו לי אורחים ביום זה,</small> היום<small>],</small> לא הזמנתיך לאכול איתנו, <b>דאמרית דלא ליבזוי ביקרא דמרי יומא דין</b> <small>[שאמרתי</small> לעצמי אעשה כך כדי <small>שלא יתבזה כבודו של אדוני היום הזה].</small> כי כיון שאתה עיור אינך אוכל בדרך נקיה ויבוזו לך, <b>בגין כן לא אכלית עם מרי יומא דין</b> <small>[בגלל זה לא אכלתי עם אדוני היום הזה].</small> שמע אותו עיור ו<b>אמר ליה</b> <small>[לו]:</small> <b>אתה פייסתה למאן דמתחמי ולא חמי</b> <small>[את זה שנראה ואינו רואה],</small> <b>דין דחמי ולא מתחמי יקבל פיוסך</b> <small>[זה שרואה ואינו נראה,</small> כלומר, הקדוש ברוך הוא, <small>יקבל את הפיוס שאתה מפייס אותו].</small> <b>אמר ליה</b> <small>[לו]:</small> <b>הדא מנא לך</b> <small>[</small>המאמר היפה <small>הזה מנין לך]?</small> קשה לי להאמין שאתה הוא זה שיצרת אותו. <b>אמר ליה</b> <small>[לו]:</small> למדתי דבר זה <b>מ</b>מעשה שהיה ב<b>ר' אליעזר בן יעקב.</b> ש<b>ר' אליעזר בן יעקב עאל חד דסגי נהורא לקרתיה</b> <small>[נכנס עיור אחד לעירו],</small> <b>יתב ליה</b> <small>[ישב לו]</small> <b>ר' אליעזר בן יעקב לרע מיניה</b> <small>[למטה ממנו].</small> וכוונתו בכך היתה לכבדו, <b>דיימרון</b> <small>[שיאמרו</small> אנשים<small>]</small> <b>דאילולי דהוה בר נשא רבא, לא יתב ליה</b> <small>[שאם לא היה</small> אותו אדם <small>אדם גדול, לא היה יושב]</small> <b>ר' אליעזר בן יעקב לרע מיניה</b> <small>[למטה ממנו].</small> ומסופר כי משראו כך <b>עבדין ליה פרנסה דאיקר</b> <small>[עשו לו פרנסה מכובדת]</small> בגלל זה. <b>אמר לון</b> <small>[להם]:</small> <b>מהו הכין</b> <small>[מהו זה]</small> שאתם נותנים לי יותר מאשר הייתי רגיל לקבל במקום אחר? <b>אמרון ליה</b> <small>[אמרו לו]:</small> <b>ר' אליעזר בן יעקב יתב לרע מינך</b> <small>[ישב למטה ממך]</small> והוא זה שגרם שיתנו לך את הכבוד. <b>ו</b>מסופר כי מששמע זאת <b>צלוי עלוי הדא צלותא</b> <small>[התפלל עליו</small> אותו עיור על ר' אליעזר בן יעקב <small>תפילה זו]:</small> <b>אתה גמלתה חסד למאן דמתחמי ולא חמי</b> <small>[למי שנראה ואינו רואה],</small> <b>דין דחמי ולא מתחמי יגמול יתך חסד</b> <small>[זה שרואה ואינו נראה הוא יגמול איתך חסד].</small>
מסופר, <b>ר' חמא בר חנינה ור' הושעיא הוו מטיילין באילין כנישתא</b> <small>[היו מטיילים באותם בתי הכנסת]</small> שבעיר <b>לוד. אמר</b> לו <b>ר' חמא בר חנינא לר' הושעיא: כמה ממון שיקעו אבותי</b> (שתרמו הרבה מכספם) לצורך בנין בני הכנסת <b>כאן!</b> <b>אמר ליה</b> <small>[לו]:</small> <b>כמה נפשות שיקעו אבותיך</b> כשהשקיעו את ממונן בבנין בתי הכנסת <b>כאן!</b> וכי <b>לא הוה אית בני נש דילעון באורייתא</b> <small>[לא היו אנשים שיעסקו בתורה]</small> אילו היו ממון זה בידם? שהיה ראוי שיתנו אבותיך ממון זה ללומדי תורה ובכך ירבו תורה בישראל, ולא יבנו בו בניינים!
ומסופר: <b>ר' אבון עבד אילין תרעייה</b> <small>[</small>תרם מכספו כדי <small>לעשות</small> את <small>אותם השערים]</small> <b>דסדרא רבא</b> <small>[של בית המדרש הגדול].</small> <b>אתא</b> <small>[בא]</small> <b>ר' מנא לגביה</b> <small>[אליו].</small> שיבח עצמו ר' אבון ו<b>אמר ליה</b> <small>[לו]</small> לר' מנא: <b>חמי מאי עבדית</b> <small>[ראה מה שעשיתי]!</small> <b>אמר ליה</b> <small>[לו]</small> ר' מנא: עליך נאמר <b>"וישכח ישראל את עושהו ויבן היכלות"</b> (הושע ח, יד), וכי <b>לא הוה בני נש דילעון באורייתא</b> <small>[</small>האם <small>לא היו אנשים שילמדו תורה]</small> בכסף זה? ולמה הוצאת את הכסף על הבנין?
<big>א</big> בענין הכלים שנודבו לבדק הבית שנינו במשנה שאת הכלים הראויים לשימוש כמות שהם היו מניחים ומשתמשים בהם לאותו צורך, והשאר היו נמכרים ודמיהם היו נופלים לבדק הבית. ובענין זה מביאים ש<b>תני</b> <small>[שנינו</small> בברייתא<small>]:</small> <b>קדשי המזבח</b> (קרבנות הצבור), אם אין די בשקלים שנגבו כדי לקנותם ואת שאר צרכיהם (כגון נסכים), <b>מוציאין את הראוי להן מקדשי בדק הבית,</b> מכסף שנודב לבדק הבית. ואולם אם אין די בכסף שנודב לבדק הבית כדי הצורך, <b>אין קדשי בדק הבית מוציאין את הראוי להן מקדשי מזבח.</b> שמשנים מקדושה קלה לקדושה חמורה ולא מחמורה לקלה. ומקשים:  <b>והא תנינן</b> <small>[והרי שנינו]</small> במשנתנו: <b>כלי שמצאו בו צורך לבדק הבית מניחין אותו</b> כמות שהוא ומשתמשים בו, <b>והשאר נמכרין ודמיהן נופלין לבדק הבית.</b> ולדברי התנא של הברייתא היתה המשנה צריכה לומר שדמיהן נופלים לקדשי מזבח ולבדק הבית! <b>אמר ר' חזקיה: כיני מתניתא</b> <small>[כך היא</small> כוונת <small>המשנה]</small> שדמיהם נופלים <b>ללשכת בדק הבית,</b> 

Chapter 6



Halakhah 1

<big>א הלכה א משנה</big> <b>שלשה עשר שופרות</b> (קופות, שהיו בנויות צרות מלמעלה ורחבות מלמטה) היו במקדש, בהם היו נותנים את הכסף שנתרם למקדש לפי הצרכים השונים, <b>שלשה עשר שולחנות</b> היו במקדש לצרכים שונים, <b>שלש עשרה השתחוויות היו במקדש.</b> ומספרים: בני המשפחות <b>של בית רבן גמליאל ושל בית ר' חנניה סגן הכהנים היו משתחוים בארבע עשרה,</b> עוד השתחוויה אחת. <b>והיכן היתה</b> ההשתחוויה ה<b>יתירה?</b> — <b>כנגד דיר העצים, שכן מסורת בידן מאבותיהן ששם,</b> סמוך לדיר העצים, <b>הארון</b> (ארון הברית) <b>נגנז.</b> ומספרים: <b>מעשה בכהן אחד שהיה מתעסק</b> בעבודתו בדיר העצים, <b>וראה את הרצפה שהיא משונה מחברותיה,</b> שאחת ממרצפות השייש ששימשו לה כרצפה היתה גבוהה מן האחרות, ונראה שניטלה ממקומה ולאחר מכן הושבה בחזרה. והבין אותו כהן שזהו פתח למחילה שתחת המקדש בה נגנז הארון. <b>בא ואמר לחבירו</b> שראה רצפה כזו. ומסופר: <b>לא הספיק לגמור את הדבר,</b> את המעשה, ולספר בדיוק היכן היתה הרצפה המיוחדת הזו <b>עד שיצתה</b> (יצאה) <b>נשמתו, וידעו בייחוד</b> (בבירור) <b>ששם הארון גנוז,</b> ולכן משמים לא נתנו לו לגלות זאת.
 <big>ב גמרא</big> <b>תני</b> <small>[שנויה</small> ברייתא<small>]:</small> <b>השופרות הללו עקומות היו, צרות מלמעלן ורחבות מלמטן,</b> וכל כך למה? — <b>מפני הרמאין,</b> שלא יוכלו להכניס את ידם לתוך הקופה כדי ליטול ממנה בגניבה את הכסף שבתוכה בטענה שהם מכניסים כסף לתוכה. במשנה הוזכרה גניזת הארון. ומביאים ברייתא שנחלקו תנאים בענין זה.
ש<b>תני</b> <small>[שנויה</small> ברייתא<small>]</small> <b>בשם ר' אלעזר: הארון גלה עמהן לבבל,</b> שכשגלו ישראל לבבל נטלו עמם את ארון הברית. <b>מאי טעמא</b> <small>[מה הטעם],</small> מה הראיה לכך בפסוק? — שנאמר בנבואת ישעיהו הנביא לחזקיהו המלך בענין גלות בבל: "הנה ימים באים ונשא כל אשר בביתך ואשר אצרו אבותיך עד היום הזה בבלה <b>לא יותר דבר אמר ה' "</b>(מלכים ב כ, יז), ומהו "דבר" זה — <b>אין "דבר"</b> רומז <b>אלא</b> לכלי <b>שהדיברות לתוכו,</b> הארון בו מונחות הלוחות שעליהן חקוקות עשרת הדברות. <b>וכן הוא אומר "ולתשובת השנה שלח המלך נבוכדנצר ויביאהו בבלה עם כלי חמדת בית ה' "</b>(דברי הימים ב לו, י), <b>איזהו "כלי חמדת בית ה' "?</b> — <b>זה הארון</b> בו מונחות לוחות הברית שהן כלי חמדה, שהתורה חמדה היא לישראל, כנאמר "הנחמדים מפז ומזהב רב" (תהלים יט, יא). ואילו <b>ר' שמעון בן לקיש אומר:</b> הארון לא גלה, אלא <b>ב</b>מחילה שתחת ל<b>מקומו</b> הקבוע בקודש הקדשים <b>היה הארון נגנז. הדא הוא דכתיב</b> <small>[זה הוא שנאמר]</small> <b>"ויאריכו הבדים ויראו ראשי הבדים אל הקדש אל פני הדביר ולא יראו החוצה</b> ויהיו שם עד היום הזה" (מלכים א ח, ח), ו"עד היום הזה" משמעו לעולם, שכן בכל זמן שייך לומר כך, ומשמע אם כן שנגנז הארון במקומו. כיון שהוזכר פסוק זה, דנים בו, ושואלים: דברי הפסוק סותרים זה את זה, שכן בתחילתו <b>כתיב</b> <small>[נאמר]</small> <b>"ויראו", ואת אמרת</b> <small>[ואתה אומר]</small> בהמשך דבריו <b>"ולא יראו"? אלא</b> הכוונה היא שהיו הבדים <b>נראין ולא נראין,</b> כלומר, שהיו <b>בולטין ויוצאין</b> מתוך הפרוכת <b>כשני דדי האשה</b> שבולטים ונראים מתוך הבגד שלה. וזהו איפוא ביאור הכתוב, שאף שהם עצמם לא היו נראים, ואולם היו ניכרים מבעד לפרוכת. ושבים לדון בענין מקום הארון בימי בית שני. ומביאים דעה נוספת בענין.
 <b>ורבנן אמרי</b> <small>[וחכמים אומרים]:</small> <b>בלשכת דיר העצים היה הארון גנוז.</b> ו<b>מעשה בכהן אחד בעל מום שהיה עומד ומפצל</b> (מחתך וקולף) <b>עצים בלשכת דיר העצים</b> כדי לבדוק שאינם מתולעים, <b>וראה את הרצפה,</b> אחת מן הרצפות, <b>שהיא משתנה</b> (שונה) <b>מחברותיה, בא ואמר לחבירו: בא וראה את הרצפה הזאת שהיא משתנה מחברותיה. לא הספיק לגמור את הדבר</b> היכן בדיוק אותה מרצפת <b>עד שיצתה נשמתו, וידעו בייחוד</b> (בבירור) <b>ששם הארון גנוז.</b> ובברייתא אחרת <b>תני ר' הושעיא:</b> לא כך היה אלא <b>הקיש עליה</b> על מרצפת זו <b>בקורנס</b> (פטיש), כדי לגלות אם יש חלל תחתיה <b>ויצאת</b> (יצאה) <b>אש ושרפתו</b> לאותו כהן. כיון שעסקנו בארון מביאים עוד בעניינו.
<b>תני</b> <small>[שנינו</small> בברייתא<small>]</small> <b>ר' יהודה בן לקיש אמר: שני ארונות היו מהלכין עם ישראל במדבר,</b> ארון <b>אחד, שהיתה התורה,</b> הלוחות השניות (שנתנו למשה לאחר ששבר את הראשונות כשירד מן ההר לאחר מעשה העגל), <b>נתונה בתוכו, ו</b>ה<b>אחר, שהיו שברי</b> ה<b>לוחות</b> הראשונות <b>נתונין בתוכו. זה שהיתה התורה נתונה בתוכו</b> הוא היה הארון ש<b>היה מונח באהל מועד</b> (בקודש הקדשים), <b>הדא הוא דכתיב</b> <small>[זה הוא שנאמר]</small> עליו: <b>"וארון ברית ה' ומשה לא משו מקרב המחנה"</b> (במדבר יד, מד), ואילו ארון <b>זה שהיו שברי לוחות נתונין בתוכו, היה נכנס ויוצא עמהן</b> למלחמה, <b>ו</b>נמצא אם כן ש<b>פעמים שהיה מתראה עמהן,</b> שהיו כולם רואים אותו, כשיצא למלחמה, ופעמים שלא היה מתראה עמהם. <b>ורבנן אמרי</b> <small>[וחכמים אומרים]:</small> <b>ארון אחד היה</b> שהיה מונח בקודש הקדשים, ולא שנים. <b>ופעם אחת יצא</b> הארון עם העם למלחמה <b>בימי עלי, ונשבה</b> על ידי הפלישתים (ראה שמואל א פרק ד). ומעירים: יש <b>קרייא</b> <small>[פסוק]</small> ה<b>מסייע להו לרבנן</b> <small>[להם לחכמים]</small> הסבורים שהיה ארון אחד הקבוע במקומו, שנאמר שהפלישתים אמרו כשראו את הארון: <b>"אוי לנו מי יצילנו מיד האלהים האדירים האלה"</b> (שמואל א ד, ה), ומתוך דבריהם נראה שהיו נפחדים מאד, ומסתבר שהיה זה משום שהיה הארון <b>מילה דלא חמון מן יומיהון</b> <small>[דבר שלא ראו מימיהם],</small> ובוודאי היה זה משום שפרט לאותה פעם לא הוציאו את הארון ממקומו בקודש הקדשים. ומעירים עוד: יש גם <b>קרייא</b> <small>[פסוק]</small> ה<b>מסייע לר' יודה בן לקיש</b> הסבור שהיו שני ארונות, האחד שיצא עמהם והשני שהיה קבוע במקומו, שנאמר במלחמת שאול המלך עם הפלישתים (ראה שמואל א יד, יח): <b>"ויאמר שאול לאחיה הגישה ארון האלהים"</b> (שם יד, יח). <b>ו</b>דברים תמוהים הם, ש<b>הלא</b> ה<b>ארון בקרית יערים היה</b> אז (לאחר שחזר הארון משבי הפלישתים. ראה שמואל א ז,א—ב) ולא בשדה המלחמה, וכיצד הגיע לשם? אלא ודאי לקחו אותו למלחמה. ושואלים:  <b>מה עבדון ליה רבנן</b> <small>[מה עושים לו</small> לפסוק זה <small>חכמים]?</small> איך הם מפרשים אותו? שמאחר ולדעתם היה רק ארון אחד שהיה קבוע במקומו, איזה ארון ביקש שאול מאחיה להגיש לו במלחמה. ומסבירים: לדעתם כוונת הכתוב היא: <b>הגישה אלי</b> את הארון בו היו מונחים שמונת בגדי הכהן הגדול שהיו יוצאים עמו למלחמה, ובכללם האורים והתומים ו<b>הציץ,</b> וארון זה ביקש שאול להגיש לו. ועוד אומרים: יש עוד <b>קרייא</b> <small>[פסוק]</small> ה<b>מסייע לר' יודא בן לקיש</b> הסבור שהיו שני ארונות, שנאמר שבזמן מלחמת ישראל בבני עמון אמר אוריה לדוד שאינו יורד לביתו משום ש<b>"הארון וישראל ויהודה יושבין בסוכות</b> ואדוני יואב ועבדי אדוני על פני השדה חונים ואני אבוא אל ביתי לאכול... חייך וחי נפשך אם אעשה את הדבר הזה" (שמואל ב יא, יא), <b>והלא</b> ה<b>ארון</b> באותו זמן <b>בציון</b> (ירושלים) <b>היה</b> ולא בסוכה בשדה המלחמה! אלא ודאי שני ארונות היו, האחד שנותר בירושלים והשני שיצא למלחמה. ושואלים:  <b>מה עבדין ליה רבנן</b> <small>[מה עושים לו,</small> כיצד מסבירים <small>חכמים]</small> הסבורים שרק ארון אחד היה (שהיה בירושלים) בפסוק הזה? ומשיבים: "בסוכות" שאמר הכתוב אין כוונתו שהיה הארון מונח בתוך סוכה בשדה המלחמה, אלא בירושלים היה, ואמר "בסוכות" משום שהיה מונח במבנה ארעי שהיה מקורה ב<b>סכך שהוא כקירוי,</b> לפי <b>שעדיין לא נבנה</b> אז <b>בית הבחירה</b> שהוא מקום משכנו הקבוע.
<big>א</big> במשנה הוזכר ענין גניזת הארון, ומביאים עוד מה ששנינו בענין זה בברייתא: <b>משנגנז הארון נגנז עמו</b> גם <b>צנצנת המן</b> שהניח משה למשמרת לפני ה' (ראה שמות טז, לב—לד) <b>וצלוחית שמן המשחה, ומקלו של אהרן ופרחיו ושקדיו</b> שהונחו לפני הארון (במדבר יז, כג), <b>ו</b>כן ה<b>ארגז שהשיבו פלשתים</b> ביחד עם הארון שנשבה על ידם במלחמה, ומילאוהו בכלי זהב כ<b>אשם</b> (דורון) <b>לאלהי ישראל</b> (כנאמר, "ואת כלי הזהב אשר השיבותם לו אשם תשימו בארגז מצדו". שמואל א' ו, ח). ו<b>מי גנזו</b> את הארון? — <b>יאשיהו</b> מלך יהודה <b>גנזו.</b> ומה טעם גנזו? — <b>כיון שראה שכתוב "יולך ה' אותך ואת מלכך אשר תקים עליך אל גוי אשר לא ידעת אתה ואבותיך"</b> (דברים כח, לו), שבסופו של דבר ילכו ישראל לגלות, חשש שיוליכו עימהם את הארון לגלות, ולכך <b>עמד וגנזו.</b> <b>הדא הוא דכתיב</b> <small>[זה הוא שנאמר]</small> <b>"ויאמר ללוים המבינים ולכל ישראל הקדושים לה' תנו את ארון הקדש בבית אשר בנה שלמה בן דוד מלך ישראל אין לכם משא בכתף</b> עתה עבדו את ה' אלהיכם ואת עמו ישראל" (דברי הימים ב לה, ג). והדברים תמוהים, שהרי כבר היה הארון בבית המקדש! אלא כך יש להבינם: <b>אמר להם</b> יאשיהו ללויים: <b>אם</b> כשתלכו לגלות <b>גולה הוא</b> הארון <b>עמכם לבבל</b> יש חשש שינטל זה מידכם על ידי הגויים ובסופו של דבר <b>אין אתם מחזירין אותו עוד למקומו,</b> ולא תוכלו שוב לשמש במלאכת נשיאתו, ולכן יש צורך בגניזתו. <b>אלא</b> מאחר שאגנזנו ושוב לא תצטרכו לשאתו, <b>"עתה עבדו את ה' אלהיכם ואת עמו ישראל"</b> (שם) במלאכות אחרות המוטלות עליכם.
כיון שהוזכר למעלה (בין הדברים שנגנזו) שמן המשחה, מביאים עוד בעניינו: שיעור הסממנים בהם היה <b>פטום</b> (רקיחה, ערבוב) <b>שמן המשחה</b> היה כמפורש בכתוב: <b>"ואתה קח לך</b> בשמים ראש מר דרור חמש מאות וקנמן בשם מחציתו חמשים ומאתים וקנה בשם חמשים ומאתים <b>וקידה חמש מאות</b> בשקל הקודש" (שמות ל, כג), <b>שהן</b> בסך הכל במשקל <b>אלף וחמש מאות מנים.</b> עוד שנינו בברייתא בענין שמן המשחה: <b>"שמן זית הין"</b> (שם כד), וההין הוא <b>שנים עשר לוג, שבו</b> היו <b>שולקין</b> (מבשלים) <b>את העיקרין</b> את שורשי הצמחים מהם הפיקו את הבשמים המוזכרים בפסוק, כדי שיקלוט השמן מריחם, אלו <b>דברי ר' מאיר.</b> <b>ר' יהודה אומר:</b> לא כך היה עושה, אלא <b>שולקן היה</b> את העיקרים <b>במים</b> כדי שיתמצה בהם הבושם, והיה הבושם עולה מעט מעט, <b>ו</b>לאחר מכן היה <b>נותן שמן על גביהן,</b> ו<b>משהיה</b> השמן <b>קולט את הריח היה מעבירו,</b> היה מוריד את השמן הזה מן המים, <b>כדרך שהפטמין עושין</b> עד היום, שאין מבשלים את הבשמים בשמן אלא במים ואחר כך נותנים עליהם שמן כדי שיקלוט את ריח הסממנים. <b>הדא הוא דכתיב</b> <small>[זה הוא שנאמר]</small> "ועשית אותו <b>שמן משחת קדש</b> רוקח מרקחת מעשה רוקח" (שם לא), "מעשה רוקח" — כדרך רוקחי (מפטמי) הבשמים.
ועוד בענין שמן המשחה, <b>תני</b> <small>[שנה]</small> <b>ר' יהודה בי</b> (בן) <b>ר' אילעי: שמן המשחה שעשה משה במדבר, מעשה נסים נעשה בו מתחלה ועד סוף. שמתחלה לא היה בו אלא שנים עשר לוג, שנאמר "שמן זית הין"</b> (שם) והין הוא שנים עשר לוג, ו<b>אם</b> אפילו <b>לסוך בו את העיקרין</b> (השורשים) <b>לא היה בו ספק</b> (מספיק), שכן כמות קטנה זו של שמן אינה מספיקה אפילו לסוך את שורשי הצמחים מהם הופקו הבשמים, וכל שכן <b>על אחת כמה וכמה שהאור</b> (האש) <b>בולע</b> (מכלה) את השמן, <b>ו</b>כן <b>העצים</b> (שורשי הצמחים) עצמם <b>בולעים, ו</b>כן <b>היורה</b> (סיר) בה מבשלים את עקרי הבשמים <b>בולעת,</b> וודאי אם כן שנחסר הרבה מאד מהשמן הזה, <b>ו</b>למרות זאת <b>ממנו נמשחו המשכן וכל כליו, השולחן וכל כליו, המנורה וכל כליה, וממנו נמשחו אהרן כהן גדול ובניו כל שבעת ימי המלואים, וממנו נמשחו כהנים גדולים ומלכים</b> לאורך כל הדורות. ואגב הדיון בשמן המשחה, מוסיף ר' יהודה עוד בענין הנמשחים בשמן זה: <b>מלך בתחלה</b> בשעה שמתמנה למלך הריהו <b>טעון משיחה</b> בשמן המשחה. <b>מלך בן מלך</b> העומד למלוך תחת אביו <b>אין טעון משיחה. מאי טעמא</b> <small>[מה טעם</small> הדבר<small>]?</small> מנין לנו דבר זה? — שנאמר שאמר ה' לשמואל הנביא בענין דוד: <b>"קום משחהו כי זה הוא"</b> (שמואל א טז, יב), <b>"זה"</b> למעט בא, ולומר שרק דוד, שהוא ראשון למלוכה ממשפחתו, <b>טעון משיחה, ואין בנו טעון משיחה.</b> ומוסיפים: דין זה הוא רק במלך, <b>אבל כהן גדול בן כהן גדול, אפילו עד עשרה דורות</b> ויותר של כהנים גדולים זה בן זה, כל אחד מהם <b>טעון משיחה,</b> כי הכהונה הגדולה אינה עוברת כירושה כמלוכה. ומסיים ר' יהודה את דבריו בענין הנס שהיה בשמן המשחה: <b>ו</b>למרות השיעור שנפחת השמן במהלך הכנתו וכל השימושים הרבים האלה שנעשו בו, <b>כולו קיים לעתיד לבא. הדא הוא דכתיב</b> <small>[זה הוא שנאמר]:</small> <b>"שמן משחת קודש יהיה זה לי לדורותיכם"</b> (שמות ל, לא), "זה" בגימטריה — שתים עשרה, לומר שאותו שיעור של שנים עשר לוג שהיו בו מלכתחילה, ישאר לאורך כל הדורות.
<big>ב</big> אגב ענין זה של שמן המשחה, מביאים עוד מה ששנינו בברייתא: <b>אין מושחין</b> את <b>המלכים אלא על גבי המעיין</b> לסימן טוב שתימשך מלכותם כמעיין שמימיו אינם פוסקים מנביעתם במשך כל ימות השנה, <b>שנאמר</b> בהמלכת שלמה בימי דוד, שאמר דוד: <b>"והרכבתם את שלמה בני על הפרדה אשר לי והורדתם אותו אל גיחון ומשח אותו שם צדוק הכהן ונתן הנביא למלך על ישראל"</b> (מלכים א א, לג—לד), ומכאן למדו חכמים שיש למשוח את המלך על גבי מעיין כפי שהורה דוד למשוח את שלמה על גבי מעיין הגיחון (השילוח). ובעניין משיחת המלכים, מביאים עוד מה ששנינו בברייתא: <b>אין מושחין</b> כרגיל <b>מלך בן מלך אלא מפני המחלוקת.</b> שכאשר יש אחר הטוען למלכות פרט לבן המלך, יש למשוח אף את בן המלך. ולמשל: <b>מפני מה נמשח שלמה</b> (שהיה בן מלך)? — <b>מפני מחלוקתו של</b> אחיו הגדול <b>אדוניהו</b> שהיה מתנשא למלוך. <b>יואש</b> בן אחזיהו מלך יהודה נמשח (ראה מלכים ב, יא, יב) <b>מפני עתליהו</b> סבתו, אם אביו, שתפסה לעצמה את המלוכה (ראה שם פסוקים א—ג). <b>יהואחז</b> בן יאשיהו מלך יהודה נמשח (ראה מלכים ב ט, ו) <b>מפני יהויקים אחיו, שהיה</b> יהויקים <b>גדול ממנו שתי שנים</b> וצריך היה לכאורה למלוך תחת אביו, אם לא שהיה יהואחז ראוי ממנו. <b>יהוא</b> בן נמשי מלך ישראל נמשח <b>מפני יורם</b> בן אחאב שהיה מלך באותה עת ומרד בו יהוא. ושואלים: ואיך נמשח יהוא, האם  <b>לא כן כתיב</b> <small>[האם לא כך נאמר]</small> במשיחת דוד למלך <b>"קום משחהו כי זה הוא"</b> (שמואל א טז, יב), לומר: <b>זה,</b> מלך מבית דוד <b>טעון משיחה, ואין מלכי ישראל טעונין משיחה,</b> ויהוא הלא נמשח למלך ישראל! ושואלים כנגד זה: <b>אלא</b> לשיטתך איך תפרש את השנוי בברייתא ש<b>יהואחז</b> נמשח אף שהיה בן מלך (יאשיהו) <b>מפני יהויקים אחיו שהיה גדול ממנו שתי שנים</b> וטען למלוכה. <b>ו</b>הרי האם <b>לא יאשיהו</b> אביו הוא זה ש<b>גנזו</b> את שמן המשחה (כפי ששנינו למעלה)? ואיך אם כן היה שמן למשוח את בנו יהואחז? אלא <b>הדא אמרה</b> <small>[זאת אומרת]</small> ש<b>ב</b>שמן <b>אפרסמון נמשח,</b> ולא בשמן המשחה. ואם כן יש לומר כך אף לגבי יהוא, שאף הוא לא נמשח בשמן המשחה אלא בשמן אפרסמון. עוד שנינו בהמשך ברייתא: <b>אין מושחין</b> את <b>המלכים אלא מן</b> שמן המשחה הנתון בתוך <b>הקרן,</b> ולא בתוך כלי אחר. שכן <b>שאול ויהוא</b> ש<b>נמשחו מן הפך</b> (פך חרס), <b>היתה מלכותן מלכות עוברת,</b> שלא נתקיימה מלכותם לזרעם אחריהם, כדרך פך חרס שנשבר, ואילו <b>דוד ושלמה</b> ש<b>נמשחו מן הקרן היתה מלכותן מלכות קיימת</b> לדורות. ועוד: <b>אין מושחין כהנים</b> למנותם כ<b>מלכים</b> לכתחילה. ומנין לנו דין זה? <b>אמר ר' יודה ענתונדרייא: על שם "לא יסור שבט מיהודה"</b> (בראשית מט, י), לומר שהמלכות ("שבט") שייכת לעולם לשבט יהודה (לדוד וזרעו אחריו) ולא לשבט אחר, והכהנים בני שבט לוי הם. <b>אמר ר' חייא בר אדא:</b> דין זה נלמד ממקום אחר: שנאמר: <b>"למען יאריך ימים על ממלכתו הוא ובניו בקרב ישראל"</b> (דברים יז, י). <b>מה כתיב בתריה</b> <small>[מה כתוב</small> בפסוק של <small>אחריו]?</small> <b>"לא יהיה לכהנים הלוים</b> חלק ונחלה עם ישראל", משמע שבדבר שנאמר בסמוך, המלוכה, לא יהיה לכהנים חלק בו.
<big>ג</big> שנינו שיהואחז נמשך למלך אף שהיה אחיו יהויקים גדול ממנו בשנתיים. ומביאים כי בענין זה <b>אמר ר' יוחנן: הוא</b> המלך שנקרא בכתוב <b>יוחנן</b> ("ובני יאשיה הבכור יוחנן והשני יהויקים והשלישי צדקיהו הרביעי שלום". דברי הימים א ג, טו) <b>הוא</b> זה שנקרא <b>יהואחז.</b> ושואלים: <b>והא כתיב</b> <small>[והרי נאמר]</small> באותו פסוק <b>"הבכור יוחנן",</b> ולדברינו הלא היה יהויקים גדול ממנו בשנתיים! ואומרים: אין הכוונה שהיה בכור ממש, ראשון לבנים, אלא שהיה <b>בכור למלכות,</b> שהיה הראשון מהבנים שנעשה מלך. <b>אמר ר' יוחנן: הוא שלום</b> ("הרביעי שלום"), <b>הוא צדקיהו.</b> ומקשים: <b>והכתיב</b> <small>[והרי נאמר]</small> <b>"השלישי צדקיהו והרביעי שלום"</b> (שם), והרי שלא היו אותו אדם! ומשיבים: הכוונה היא שהיה <b>שלישי לתולדות,</b> שהיה הבן השלישי של המלך יאשיהו, אבל היה <b>רביעי למלכות,</b> שמבין צאצאי אביו יאשיהו היה הוא רביעי למלוכה. ששני אחיו, יהואחז ויהויקים, ואחיינו יהויכין בן יהויקים מלכו לפניו. ומביאים ברייתא נוספת בענין שמותיו: <b>צדקיהו</b> — <b>שצידק עליו מדת הדין,</b> שכאשר שחט מלך בבל את בניו לעיניו וניקר את עיניו הצדיק צדקיהו את דין ה' בו. <b>שלום</b> — <b>שבימיו שלמה מלכות בית דוד,</b> שהוא היה המלך האחרון לבית דוד. ו<b>ריש לקיש אמר:</b> <b>לא שלום הוה שמיה</b> <small>[היה שמו]</small> <b>ולא צדקיהו הוה שמיה</b> <small>[היה שמו]</small> <b>אלא מתניה</b> היה שמו. <b>הדא הוא דכתיב</b> <small>[זה הוא שנאמר]:</small> <b>"וימלך מלך בבל את מתניה דודו תחתיו ויסב את שמו צדקיהו"</b> (מלכים ב כד, יז), שמלך בבל הוא שכינה את שמו צדקיהו אבל זה לא היה שמו האמיתי.
<big>ד</big> כיון שהוזכר במשנתנו הארון, מביאים עוד בעניינו. ש<b>אמר ר' יוחנן: באמה של ששה טפחים היה הארון עשוי.</b> שכל מידות האמה שנאמרו בארון שנאמרו מידות של אמה ("אמתיים וחצי ארכו ואמה וחצי רחבו ואמה וחצי קומתו". שמות כה, י) הריהם באמה של שישה טפחים. ושואלים: <b>מאן תנא</b> <small>[מיהו התנא]</small> הסבור ש<b>באמה של ששה טפחים</b> היה הארון עשוי? ואומרים: <b>ר' מאיר היא. דתנן</b> <small>[ששנינו</small> במשנה<small>],</small> <b>ר' מאיר אומר: כל האמות</b> שמוזכרות בכתוב — <b>היו ב</b>אמה <b>בינונית</b> של שישה טפחים. ואילו <b>ר' יהודה אומר,</b> יש לחלק: <b>אמות הבנין</b> (לכתלים, לשערים ועוד) היו של <b>ששה</b> טפחים, אבל האמות <b>של כלים</b> (כלי השרת) היו של <b>חמשה.</b> <b>על דעתיה</b> <small>[על דעתו]</small> של <b>ר' מאיר דו אמר</b> <small>[שאמר]</small> ש<b>באמה של ששה טפחים היה הארון עשוי,</b> צריכים לומר שכך הסדר בו: <b>אורכו של ארון</b> היה <b>חמשה עשר טפחים, דכתיב</b> <small>[שנאמר]</small> <b>"אמתים וחצי ארכו"</b> (שמות כה, ב), <b>אמתא אשיתא ואמתא אשיתא ופלגות אמתא</b> <small>[אמה לשישה</small> טפחים <small>ואמה לשישה</small> טפחים <small>וחצי אמה]</small> שהם <b>תלתא</b> <small>[שלושה</small> טפחים<small>],</small> הרי חמישה עשר טפחים, <b>וארבעה לוחות היו בו</b> בתוך הארון, <b>שנים</b> היו לוחות <b>שלמים, ושנים</b> לוחות <b>שבורים</b> שנשברו. ומנין שאף השבורים היו מונחים בארון — <b>דכתיב</b> <small>[שנאמר]</small> <b>"אשר שברת ושמתם בארון"</b> (דברים י, ב), שמתוך סמיכות הכתובים למדים שגם הלוחות השבורים היו מונחים בארון. ומסורת היא כי <b>הלוחות היו כל אחד ואחד ארכו ששה טפחים</b> ו<b>רחבו ששה.</b> אם <b>תן</b> ל<b>ארכן של</b> שני ה<b>לוחות</b> השלימים והשבורים <b>לאורכו של</b> ה<b>ארון, נשתייר שם שלשה טפחים</b> באורך, שהרי היה אורך הארון חמישה עשר טפחים ואורך שניהם ביחד שנים עשר טפחים, ונשארו איפוא עוד שלושה טפחים פנויים. <b>תן</b> (נכה, הורד) <b>מהם</b> מאותם שלושה טפחים <b>חצי טפח לכל כותל</b> מכתלי הארון, שזהו עובי עץ הארון עצמו, <b>נשתייר</b> איפוא בתוך הארון רווח <b>שני טפחים</b> כדי להניח שם את <b>ספר</b> ה<b>תורה</b> שכתב משה (ראה בבלי ב"ב יד,א). ולשיטה זו היו הלוחות מונחות בארון כך: <b>רחבו של ארון תשעה טפחים, דכתיב</b> <small>[שנאמר]</small> <b>"אמה וחצי רחבו"</b> (שמות כה, י), <b>אמתא אשיתא ופלגות אמתא תלתא</b> <small>[אמה</small> היא <small>שישה</small> טפחים <small>וחצי אמה</small> היא <small>שלושה],</small> סך הכל תשעה טפחים. <b>וארבעה לוחות היו בו, שנים שלימים ושנים שבורים.</b> ומנין שאף השבורים היו מונחים בארון — <b>דכתיב</b> <small>[שנאמר]</small> <b>"אשר שברת ושמתם בארון"</b> (דברים י, ב). <b>הלוחות היו כל אחד ואחד ארכן ששה טפחים ורחבן</b> של שנים מהם ביחד <b>ששה טפחים. תן רחבן של לוחות לרוחבו של ארון,</b> ו<b>נשתייר שם</b> איפוא <b>שלשה טפחים.</b> נכה, כאמור, <b>חצי טפח מכאן ל</b>עובי <b>כותל זה, וחצי טפח מכאן ל</b>עובי <b>כותל זה, ו</b>נותרו <b>טפחים לשילוט</b> (לשליטה, לרווח) <b>מקום שספר תורה מונח,</b> כדי להשאיר את המקום שיהיה ספר התורה מונח בתוכו ויוצא ונכנס בחזרה בריוח. זוהי שיטת ר' מאיר.
<b>ר' שמעון בן לקיש</b> חלוק על ר' יוחנן הסבור שמידות הארון היו באמה של ששה טפחים, ו<b>אמר: באמה בת חמשה טפחים היה הארון עשוי.</b> ומסבירים: <b>מאן תנא</b> <small>[מיהו התנא]</small> שסובר כי <b>ב</b>מידות של <b>אמה בת חמשה טפחים</b> היה הארון עשוי? הרי זה <b>ר' יהודה. דתנינן תמן</b> <small>[ששנינו</small> במשנה <small>שם]</small> במסכת כלים (פי"ז מ"י), <b>ר' יהודה אומר: אמת הבנין</b> שבה נמדד בנין בית המקדש של <b>ששה</b> טפחים היא, אמה <b>של הכלים חמשה, וההן ארון</b> <small>[וארון זה]</small> הרי <b>כלי הוא,</b> ולכן הוא נמדד בשל חמישה. ושיטת ר' שמעון בן לקיש כשיטה זו. נמצא אם כן ש<b>על דעתיה</b> <small>[לפי דעתו,</small> שיטתו<small>]</small> של <b>ר' יהודה דו אמר</b> <small>[שהוא אומר]</small> <b>באמה של חמשה טפחים היה</b> הארון עשוי, <b>אורכו</b> אם כן <b>עשוי שנים עשר טפח ומחצה, דכתיב</b> <small>[שנאמר]</small> <b>"אמתים וחצי ארכו"</b> (שמות כה, י), ולפי חשבון זה: <b>אמתא חמשה ואמתא חמשה ופלגות אמתא תרי ופליג</b> <small>[אמה</small> אחת היא <small>חמישה</small> טפחים, <small>ואמה</small> נוספת היא <small>חמישה</small> טפחים, <small>וחצי אמה</small> <small>הם שנים וחצי</small> טפחים<small>],</small> ובסך הכל שנים עשר טפחים וחצי. <b>וארבעה לוחות היו בו, שנים שלימים ושנים שבורים, דכתיב</b> <small>[שנאמר]</small> <b>"אשר שברת ושמתם בארון"</b> (דברים י, ב), <b>והלוחות היה כל אחד ואחד ארכן ששה טפחים ורחבן</b> של שתים מהם <b>ששה טפחים. תן ארכן של לוחות לארכו של ארון, ונשתייר שם חצי טפח</b> רווח, שהוא כמידת <b>אצבע</b> (רבע הטפח) <b>לכותל מכאן ו</b>כמידת <b>אצבע לכותל מכאן.</b> ולשיטה זו לא היה ספר התורה מונח בתוך הארון. ולשיטה זו היו הלוחות מונחות בארון כך: <b>רוחבו של ארון</b> היה <b>שבעה טפחים ומחצה, דכתיב</b> <small>[שנאמר]</small> <b>"אמה וחצי רחבו",</b> ו<b>אמתא חמשה</b> <small>[אמה</small> היא <small>חמישה</small> טפחים<small>]</small> <b>ופלגות אמתא תרי ופליג</b> <small>[וחצי אמה</small> היא <small>שנים וחצי</small> טפחים<small>],</small> ובסך הכל שבעה טפחים ומחצה. <b>וארבעה לוחות היו בו,</b> כאמור, <b>שנים שלימים ושנים שבורים, דכתיב</b> <small>[שנאמר]</small> <b>"אשר שברת ושמתם בארון".</b> <b>הלוחות היה כל אחד ואחד ארכן ששה טפחים ורחבן</b> של שנים מהם ביחד <b>ששה טפחים. תן</b> את <b>רחבן</b> (ששה טפחים) <b>לרוחבו של ארון</b> (שבעה טפחים ומחצה) <b>ונשתייר שם</b> איפוא <b>טפח ומחצה.</b> תן מתוכם <b>אצבע לכותל מכאן ואצבע לכותל מכאן,</b> ונותר איפוא חלל טפח, וממנו תן <b>חצי טפח</b> סמוך לכותל <b>מכאן וחצי טפח</b> סמוך לכותל <b>מכאן לשילוט,</b> כדי להשאיר רווח ללוחות. כיון שעסקנו בענין הארון מביאים עוד בעניינו.
<b>כיצד עשה בצלאל את הארון? ר' חנינא אמר: שלש תיבות עשאו,</b> כשהאחת גדולה מחברתה (ראה יומא עב,ב), <b>שתים</b> מהם <b>של זהב ואחת של עץ. נתן</b> את הקטנה ביותר שהיא <b>של זהב ב</b>תוך <b>של</b> <b>עץ</b> שהיתה בינונית <b>ו</b>את <b>של עץ ב</b>תוך <b>של זהב</b> הגדולה מכולן, <b>וציפהו</b> את שפת הארון של עץ העליונה אף היא בזהב, <b>דכתיב</b> <small>[שנאמר]</small> <b>"וצפית אותו זהב טהור מבית ומחוץ"</b> (שמות כה, יא), ומאחר שכבר נאמר "וציפית" <b>מה תלמוד לומר</b> עוד <b>"תצפנו"?</b> אלא הרי זה <b>להביא</b> (ללמד) על <b>שפתו העליונה</b> של ארון העץ שגם היא היתה בציפוי של זהב. ואילו <b>ר' שמעון בן לקיש אמר: תיבה אחת עשאו</b> בצלאל לארון, <b>וציפהו</b> מכל צידיו בזהב, <b>דכתיב</b> <small>[שנאמר]</small> <b>"וצפית אותו זהב טהור מבית ומחוץ".</b> ושואלים: אם כן <b>מה תלמוד לומר</b> שוב <b>"תצפנו"?</b> אלא <b>אמר ר' פנחס: להביא</b> (ללמד) שאם היה רווח <b>בין נסר לנסר,</b> שגם אותו צריך לצפות בזהב, כדי שלא תהיה פינה בארון שלא תהיה מצופה. כיון שעסקו בענין הלוחות, מביאים עוד בעניינם.
ושואלים:  <b>כיצד היו הלוחות כתובים? ר' חנינה בן גמליאל אומר: חמשה</b> מעשרת הדברים היו כתובים <b>על לוח זה ו</b>ה<b>חמשה</b> האחרים <b>על לוח זה. הדא הוא דכתיב</b> <small>[זה הוא שנאמר]</small> <b>"ויכתבם על שני לוחות אבנים"</b> (דברים ד, יג), לומר: <b>חמשה על לוח זה וחמשה על לוח זה. ו</b>אילו <b>רבנן אמרי</b> <small>[וחכמים אומרים]:</small> כל ה<b>עשרה</b> דברים היו כתובים <b>על לוח זה, ו</b>בדיוק אותם ה<b>עשרה על לוח זה. הדא הוא דכתיב</b> <small>[זה הוא שנאמר]:</small> <b>"ויגד לכם את בריתו אשר צוה אתכם לעשות עשרת הדברים"</b> (שם), לומר: <b>עשרה על לוח זה ועשרה על לוח זה. ר' שמעון בן יוחאי אומר: עשרים על לוח זה ועשרים על לוח זה,</b> שעל כל לוח היו כתובים פעמיים, <b>דכתיב</b> <small>[שנאמר]:</small> <b>"ויכתבם על שני לוחות אבנים",</b> לומר: <b>עשרים על לוח זה ועשרים על לוח זה. ר' סימאי אמר: ארבעים על לוח זה וארבעים על לוח זה,</b> שכל עשרת הדברים היו כתובים ארבעה פעמים על כל לוח, פעם אחת על כל אחד מארבעת צידיו. <b>דכתיב</b> <small>[שנאמר]</small> <b>"מזה ומזה הם כתובים"</b> (שמות לב, טו), כלומר, <b>טטרוגה,</b> בארבעה צדדים. ועוד בענין הלוחות, <b>חנניה בן אחי ר' יהושע אומר: בין כל דבור ודבור</b> שהיה בעשרת הדיברות היו כתובים <b>דקדוקיה ו</b>מדרש <b>אותיותיה של תורה, דכתיב</b> <small>[שנאמר]</small> <b>"ממולאים בתרשיש"</b> (שיר השירים ה, יד), ו"תרשיש" הוא שמו של ים, וכוונת הכתוב שהתורה מלאה בכל אלו <b>כימא רבא</b> <small>[כמו הים הגדול]</small> שהוא מלא בגלים. וכדי לבאר מדרש זה מביאים ש<b>ר' שמעון בן לקיש כד הוה מטי הדין קרייה</b> <small>[כאשר היה מגיע לפסוק הזה]</small> "ממולאים בתרשיש" <b>הוה אמר</b> <small>[היה אומר]:</small> <b>יפה</b> ומתאים המשל ש<b>למדני חנניה בן אחי ר' יהושע</b> לנמשל. שכן <b>מה הים הזה בין גל גדול לגל גדול</b> יש <b>גלים קטנים, כך בין כל דבור ודבור</b> בעשרת הדיברות היו כתובים <b>דקדוקיה ואותיותיה של תורה.</b> שנינו למעלה שנחלקו ר' מאיר ור' יהודה במידות הארון, וכן שלשיטת ר' מאיר היה ספר התורה של משה מונח אף הוא בתוך הארון, ולשיטת ר' יהודה לא היה מונח שם.
<b>אמר ר' תנחומא: איתקשיית קומי</b> <small>[התקשיתי</small> בבעיה זו <small>לפני]</small> <b>ר' פנחס,</b> כי <b>אתיא</b> <small>[בא,</small> עולה יפה<small>]</small> הפסוק שיובא להלן דווקא <b>כ</b>שיטת <b>ר' יהודה, ולא אתיא</b> <small>[ולא באה]</small> <b>כ</b>שיטת <b>ר' מאיר.</b> שכן <b>מאי טעמא</b> <small>[מה הטעם]</small> של <b>ר' יהודה?</b> — <b>דכתיב</b> <small>[שנאמר]:</small> <b>"לקוח את ספר התורה הזה ושמתם אותו מצד ארון ברית ה' " וגו'</b> (דברים לא, כו), הרי שהיה ספר התורה מונח בצד הארון ולא בתוכו. וזהו <b>על דעתיה</b> <small>[על דעתו,</small> לפי שיטתו<small>]</small> של <b>ר' יהודה דו אמר</b> <small>[שהוא אמר]</small> <b>היכן היה ספר</b> ה<b>תורה</b> של משה <b>נתון?</b> — <b>כמין גלוסקייא</b> (מדף, תיבה) היה <b>עשוי לו</b> לארון <b>מבחוץ, והיה ספר</b> ה<b>תורה נתון בתוכו.</b> ושואלים: אם כן, <b>מאי טעמא</b> <small>[מה הטעם]</small> של <b>ר' מאיר</b> הסבור שספר התורה היה מונח בתוך הארון? ומשיבים: <b>דכתיב</b> <small>[שנאמר]</small> <b>"ונתת את הכפורת על הארון מלמעלה ואל הארון תתן את העדות אשר אתן אליך"</b> (שמות כה, כא). ומלשון הכתוב משמע שתחילה ניתנה הכפורת על הארון ורק לאחר מכן ניתנה העדות בתוכו. ועל כרחך "עדות" זו היא ספר התורה של משה ולא הלוחות. שהרי הכפורת ניתנה על הארון רק לאחר שניתנו בה הלוחות, ואילו ספר התורה של משה לא היה יכול להינתן אז בתוך הארון שהרי נכתב רק בשנת הארבעים להיותם במדבר, זמן רב לאחר נתינת הכפורת על הארון. ומפורש איפוא בכתוב ("ואל הארון תתן את העדות") שספר התורה ניתן בתוך הארון, וכשיטת ר' מאיר. ומעירים:  <b>על דעתיה</b> <small>[על דעתו</small> לפי שיטתו<small>]</small> של <b>ר' יהודה</b> יש לתרץ <b>דו אמר</b> <small>[שהוא אומר]</small> ביישוב הכתוב ש<b>אין מוקדם ומאוחר בתורה,</b> ופעמים דברים המאוחרים בזמן, באים יותר מוקדם בכתוב, <b>אלא</b> הרי זה כאילו נאמר <b>"ואל הארון תתן את העדות אשר אתן אליך" ואחר כך "ונתת את הכפורת על הארון מלמעלה".</b> וכיון שעסקנו בלוחות ובתורה מביאים את שאמר <b>ר' פנחס בשם ר' שמעון בן לקיש</b> בענין נתינה בסיני: <b>התורה שנתן לו הקדוש ברוך הוא למשה, נתנה לו אש לבנה חרותה באש שחורה,</b> שהיו דבריה כתובים באש שחורה על גבי אש לבנה. <b>היא,</b> התורה עצמה, <b>אש מובללת</b> (בלולה) <b>ב</b>תוך <b>אש, חצובה מאש,</b> מתחת כסא הכבוד שהוא אש, <b>ונתונה מאש,</b> מהקדוש ברוך הוא עליו נאמר "אש אוכלה הוא" (דברים ד, כד. שם ט, ג). וזהו <b>דכתיב</b> <small>[שנאמר]</small> <b>"מימינו אש דת למו"</b> (דברים לג, ב), שהתורה שהיא אש ניתנה לישראל מימינו של הקדוש ברוך הוא.

Halakhah 2

<big>א הלכה ב משנה</big> הזכרנו במשנה הקודמת שהיו שלוש עשרה השתחוויות בבית המקדש, ומסבירים במשנה: <b>היכן היו השתחויות האלו? ארבע בצפון</b> העזרה, <b>וארבע בדרום, שלש במזרח, ושתים במערב,</b> הרי שלוש עשרה השתחוויות שהם <b>כנגד שלשה עשר</b> ה<b>שערים</b> שהיו בעזרה. ומפרטים אלו הם: שערים <b>דרומיים</b> לפי הסדר החל מה <b>סמוכים למערב</b> הם: <b>שער העליון</b> (השער הסמוך לצידו המזרחי של המקדש, שכיון שהיה הר הבית משופע ממזרח למערב היה שער זה גבוה לעומת אחרים)<b>,</b> <b>שער הדלק</b> (דרכו היו מכניסים את העצים למערכה שעל המזבח), <b>שער הבכורות</b> (דרכו היו מכניסים את בכורות הבהמות הטהורות להקרבה הנשחטים אף בדרום העזרה), <b>שער המים. ולמה נקרא שמו</b> של שער זה <b>'שער המים'?</b> — <b>שבו</b> היו <b>מכניסין</b> לעזרה <b>צלוחית</b> <b>של ניסוך המים בחג</b> הסוכות, שבה היו מביאים את המים ממעין השילוח. <b>ר' אליעזר בן יעקב אומר:</b> לא על שם כך, אלא <b>בו המים מפכים</b> (זורמים כמפי הפך) <b>ועתידין להיות יוצאין מתחת מפתן הבית,</b> ואחר כך יהפכו להיות לנהר גדול לעתיד לבוא. <b>לעומתן</b> השערים <b>בצפון,</b> לפי הסדר החל מה <b>סמוכים במערב,</b> והם: <b>שער יכניה, שער הקרבן</b> (דרכו היו מכניסים את קרבנות קדשי הקדשים לשחיטה, שכן שחיטתם צריכה להיות בצפון), <b>שער הנשים</b> (דרכו היו הנשים נכנסות לעזרה לסמוך על קרבנותיהן), <b>שער השיר</b> (דרכו היו מכניסים לעזרה את כלי השיר). <b>ולמה נקרא שמו 'שער יכניה'?</b> — <b>שבו יצא</b> המלך <b>יכניה בגלותו.</b> שקודם צאתו לגלות (שהגלהו נבוכנצר) בא להפרד מבית המקדש ויצא משם דרך שער זה. והשערים <b>שבמזרח</b> הם: <b>שער נקנור</b> (הנקרא על שמו של נקנור שהביא דלתות שער זה ממצרים. ראה יומא לח,א), <b>ושני פשפשין</b> (פתחים קטנים) <b>היו לו</b> לשער ניקנור, <b>אחד מימינו ואחד משמאלו, ו</b>עוד היו <b>שנים,</b> שני שערים, <b>במערב ולא היה להן שם.</b> ובסך הכל הם שלושה עשר שערים.
<big>א גמרא</big> שנינו במשנה שהיו לעזרה שלושה עשר שערים. ומעירים: <b>מתניתין</b> <small>[</small><small>משנתנו]</small> שיטת <b>אבא יוסה בן יוחנן היא,</b> ש<b>אמר</b> במשנה במסכת מידות (פ"ב מ"ו) שההשתחוויות היו <b>כנגד שלשה עשר שערים. ברם כרבנן</b> <small>[כדעת חכמים]</small> (שם פ"א מ"ד) רק <b>שבעה שערים היו בעזרה.</b> אם כן <b>על דעתייהו דרבנן</b> <small>[על דעתם של חכמים]</small> <b>היכן היו</b> מקומות <b>השתחוואות הללו</b> שאינם כנגד השערים? ומשיבים:  <b>כי ההיא דתנינן תמן</b> <small>[כמו ששנינו שם]</small> (מידות פ"ב מ"ג) <b>שלש עשרה פרצות היו בו</b> בסורג (מחיצה העשויה נקבים נקבים שעמדה בין חומת הר הבית לחומת העזרה) <b>שפרצום מלכי יון</b> כדי שיוכלו הנכרים להכנס דרכם לפנים מן הסורג ולהראות שגם הנכרים מותרים בכניסה שם, וכשחזרו וכבשו ישראל את ירושלים והמקדש מן היוונים <b>וחזרו וגדרום בני חשמונאי</b> לאותם פרצות, <b>וגזרו כנגדן שלש עשרה השתחוואות,</b> שכל המקיף את העזרה, כשמגיע לאחד מן המקומות שהיתה שם פרצה וגדרוה, משתחווה שם, להודות על אבדן שלטון יון בארץ ישראל וביטול גזירותיהם. בין השערים שנמנו במשנה נמנה גם שער המים, ולשיטת ר' אליעזר בן יעקב נקרא כך, משום שבו המים מפכים ועתידין להיות יוצאין מתחת מפתן הבית.
ומביאים עוד בענין זה: <b>כתיב</b> <small>[נאמר]</small> בנבואה המתייחסת לאחרית הימים <b>"והיה ביום ההוא יצאו מים חיים מירושלים</b> חצים אל הים הקדמוני וחצים אל הים האחרון בקיץ ובחורף יהיה" (זכריה יד, ח). ו<b>תני</b> <small>[שנינו</small> בברייתא<small>]</small> בענין זה: <b>מבית קדשי קדשים עד הפרוכת</b> יהיה קילוח המים דק מאד <b>כ</b>עובי <b>קרני</b> (משושי) <b>סילי וכיליי,</b> שהם מיני שבלולים. שיזרמו המים בזרם קטן כמו "קרני" השבלולים. <b>מן</b> ה<b>פרוכת עד מזבח הזהב</b> יהיה הקילוח רחב יותר ו<b>כ</b>עובי <b>קרני</b> (משושי) <b>חגבים. מ</b>מקום <b>מזבח הזהב עד</b> ה<b>עזרות</b> יתרחב הקילוח ויהיה <b>כחוט של שתי</b> של אריג. <b>מן העזרות עד מפתן הבית</b> יהיה רחב יותר ו<b>כחוט של ערב,</b> שכרגיל הוא חוט יותר עבה מאשר חוט של שתי. <b>מיכן ואילך</b> יתרחב זרם המים <b>כ</b>זרם היוצא <b>מפי הפך.</b> עוד שנינו בענין זה בברייתא אחרת: <b>כתיב</b> <small>[נאמר]</small> <b>"והנה מים מפכים מן הכתף הימנית. בצאת האיש קדים וקו בידו וימד אלף באמה ויעבירני במים מי אפסים"</b> (יחזקאל מז ב—ג). שאלף אמה ממקום יציאתם היה גובה המים רק כ"מי אפסים", כלומר, <b>עד קרסולה</b> <small>[הקרסוליים].</small> ולאחר מכן נאמר <b>"וימד אלף ויעבירני במים מי ברכים"</b> (שם פסוק ד), שלאחר מרחק אלף אמה נוספים הגיע גובה המים <b>עד ברכייה</b> <small>[הברכיים].</small> לאחר מכן <b>"וימד אלף ויעבירני מי מתנים"</b> (שם), שכשמדד עוד אלף אמה היה כבר גובה המים <b>עד מתנייא</b> <small>[המתניים].</small> <b>מכאן ואילך</b> הלכו המים וגבהו עד ש<b>"וימד אלף נחל אשר לא אוכל לעבור",</b> שכאשר מדד אלף אמה נוספים היו המים כה גבוהים עד ש<b>אפילו לבירנין</b> (ספינה) <b>גדולה אינה יכולה לעבור בו,</b> מפני שטף המים. <b>מאי טעמא</b> <small>[מה הטעם],</small> מה הראיה לכך בכתוב? — שנאמר <b>"וצי אדיר לא יעברנו"</b> (ישעיהו לג, כא), <b>מפני מה?</b> — <b>"כי גאו המים מי שחו</b> נחל אשר לא יעבר" (יחזקאל מז, ה). <b>מהו "מי שחו"?</b> — שיגאו המים ויזרמו בשטף עד שיימנעו <b>מלשוט</b> (מלשחות) בהם. וכן <b>אמר רב חונה</b> ש"מי שחו" הכוונה למניעה מלשוט, שכן <b>באתרין קרו לשייטא שחונא</b> <small>[במקומינו קראו לשייט שוחה],</small> ולכן זהו "מי שחו", מים של שחייה, של שייטים. כעין האמור <b>"ופרש ידיו בקרבו כאשר יפרש השוחה לשחות"</b> (ישעיהו כה, יא). פירוש אחר: <b>מהו "מי שחו"? אמר ר' יוסי בי ר' בון: מיין דמתמללין בעלמא</b> <small>[מים שמדובר בהם בעולם].</small> "שחו" מלשון שיחה, שיהיה נחל זה שיחה בפי כל לרוב מימיו ושטף זרימתו. ומביאים עוד בענין אותו נחל: <b>כתיב</b> <small>[נאמר]</small> <b>"ביום ההוא יהיה מקור נפתח לבית דוד וליושבי ירושל  ם לחטאת ולנידה"</b> (זכריה יג, א). שישמש אז נחל זה לטהרת בית דוד ויושבי ירושלים. ותוהים: והרי באותה מידה יכול יהיה נחל זה לשמש לטהרת כל אחד מישראל, ומדוע ציין הכתוב דווקא דווקא את בית דוד ויושבי ירושלים? ומשיבים: הפסוק אינו עוסק במי שראוי להיטהר במי נחל זה, אלא בהגדרת קטע הנחל לענין סוגי השימוש בו. וכפי שפירש  <b>ר' שמואל בר נחמן בשם ר' יונתן</b> פסוק זה, ש<b>מ</b>מקום מושב <b>בית דוד ועד</b> מקום <b>יושבי ירושל  ם</b> יהיו המים הזורמים בו מוגדרים כ'מים חיים' ו<b>כשרים</b> גם <b>ל</b>טהרת <b>נדה ו</b>גם <b>ל</b>מי <b>חטאת</b> של פרה אדומה, שצריכים להיות מים חיים דווקא. <b>מכאן ואילך,</b> מהנקודה הזו והלאה, כיון שיעברו במי ימים (כמבואר להלן) ויתערבו בהם, <b>מי תערובות הם,</b> שאמנם הם <b>כשרים ל</b>טהרת <b>נדה</b> אבל הם <b>פסולים למי חטאת.</b> פירוש אחר לפסוק זה <b>אמר ר' אלעזר: מ</b>מקום מושב <b>בית דוד ועד</b> מקום <b>יושבי ירושל  ם כשרים ל</b>טהרת <b>נדה ול</b>מי <b>חטאת, מכאן ואילך מי קטפריסות</b> (מי מדרון) <b>הן</b> ו<b>פסולין לנדה ולחטאת.</b> ואף לשיטה זו אין פסוק זה עוסק בראויים להיטהר במי נחל זה, אלא בהגדרת קטעי הנחל לענין סוגי השימוש במים הזורמים בהם.
בהמשך נבואת יחזקאל אודות אותו נחל <b>כתיב</b> <small>[נאמר]:</small> <b>"ויאמר אלי המים האלה יוצאים אל הגלילה הקדמונה</b> וירדו על הערבה ובאו הימה אל הימה המוצאים ונרפאו המים" (יחזקאל מז, ח), והכוונה: "הגלילה הקדמונה" <b>זה ים של סמכו,</b> הוא הנקרא בימינו אגם החולה, בגליל, בצפון ארץ ישראל. <b>"וירדו אל הערבה"</b> — <b>זה ים של טבריא,</b> ים כינרת, <b>"ובאו הימה"</b> — <b>זה ים המלח, "אל הימה המוצאים"</b> — <b>זה הים הגדול,</b> הים התיכון. <b>ולמה נקרא שמו</b> של ים זה <b>"מוצאים"?</b> — <b>כנגד שתי פעמים שיצא</b> הים ופרץ אל תוך היבשה, <b>אחד בדור אנוש, ואחד בדור הפלגה,</b> להזהיר את בני האדם שפורענות עתידה לבוא עליהם. ולהיכן יצא? <b>ר' לעזר בשם ר' חנינה</b> אומר: <b>בראשונה</b> (בדור אנוש) <b>יצא</b> הים <b>עד קלבריאה</b> שהיא בדרום איטליה, <b>ובשניה</b> (בדור הפלגה) <b>יצא</b> הים <b>עד כיפי</b> (סלעי) <b>ברבריאה</b> שהם בצפון אפריקה סמוך למפרץ גיברלטר. <b>ר' אחא בשם ר' חנינה</b> אומר: <b>בראשונה יצא</b> הים <b>עד כיפי ברבריאה ובשניה יצא עד עכו ועד יפו.</b> וראיה לשיטה זו, ממה שאמר הכתוב: <b>"עד פה תבא ולא תוסיף"</b> (איוב לח, יא), "עד פה" הוא כאילו נאמר "עד כה", והרי זה רמז לעכו, ומשמעות הכתוב היא אם כן: <b>עד עכו תבא ולא תוסיף. "ופה ישית בגאון גליך"</b> — "ופה" רמז ליפו, ומשמעות הכתוב היא: <b>עד יפו אשית גאון גליך.</b> שנינו למעלה שמי הנחל היוצא מהמקדש יגיעו לארבעה ימים: ים סמכו, ים של טבריא, ים המלח והים הגדול. ושואלים: <b>ניחא ימא רבא וימא דמילחא</b> <small>[נוח</small> שבאים המים החיים מבית המקדש <small>אל הים הגדול,</small> הים התיכון, <small>ו</small>אל <small>ים המלח]</small> שמימיהם מלוחים <b>בשביל למיתקן</b> <small>[למתק אותם],</small> שיהפכו המים להיות מתוקים, ואולם אל <b>ימא דטבריא</b> <small>[הים של טבריה,</small> ים כינרת<small>]</small> ו<b>ימא דסמכו</b> <small>[והים של סמכו,</small> אגם החולה<small>]</small> שמימיהם מתוקים, למה באים לשם מים? ומשיבים: שעל ידי מים אלו יתברכו מי האגמים הללו <b>לרבות</b> את <b>דגתם. דכתיב ביה</b> <small>[שנאמר בו]</small> <b>"למינה תהיה דגתם"</b> (יחזקאל מז, י), וכוונת הכתוב: <b>למיני מינים תהיה דגתם,</b> דגים רבים ושונים מאד. ובענין דומה <b>תני</b> <small>[שנויה</small> ברייתא<small>],</small> <b>אמר רבן שמעון בן גמליאל: מעשה שהלכתי לציידן</b> שבצפון הכינרת, <b>והביאו לפני יותר משלש מאות מיני דגים בתמחוי</b> (בקדירה) <b>אחד.</b> ושבים לדרשת הכתובים ביחזקאל.
 נאמר: <b>"ונרפאו המים"</b> (יחזקאל מז, ח) ולהלן נאמר: <b>"בצאתיו וגבאיו ולא ירפאו למלח ניתנו"</b> (שם פסוק יא). ותוהים: למעלה <b>כתיב</b> <small>[נאמר]</small> <b>"ונרפאו המים", ואת אמרת</b> <small>[ו</small>כאן <small>אתה אומר]</small> <b>ולא ירפאו המים?!</b> ומשיבים: <b>מקום הוא ושמו "ולא ירפאו",</b> ופסוק זה ממשיך ומפרט את המקומות בהם ירפאו המים: הביצות ("בצאתיו"), והגבאים ("וגבאיו"), וכן המקום שמכונה "לא ירפאו".
עוד <b>כתיב</b> <small>[נאמר]</small> שם: <b>"ועל הנחל יעלה על שפתו מזה ומזה כל עץ מאכל לא יבול עלהו ולא יתם פריו לחדשיו יבכר</b> כי מימיו מן המקדש המה יוצאים והיה פריו למאכל ועלהו לתרופה" (שם יב). ומהו "לחדשיו יבכר"? <b>תני</b> <small>[שנינו</small> בברייתא<small>],</small> ש<b>אמר ר' יהודה: לפי שבעולם הזה</b> ה<b>תבואה עושה,</b> כלומר, מבשילה את דגנה בערך <b>לששה חדשים</b> מיום זריעתה, <b>ואילן עושה,</b> מבשיל פירותיו, בערך <b>לשנים עשר חודש</b> מזמן שנקטפו פירותיו בפעם הקודמת, <b>אבל לעתיד לבוא</b> תהא <b>התבואה עושה</b> דגנה <b>לחדש אחד, ואילן עושה</b> פירותיו <b>לשני חדשים.</b> <b>מאי טעמא</b> <small>[מה הטעם],</small> מהו הרמז בכתוב לכך? <b>"לחדשיו יבכר",</b> כלומר, "לחדשיו" — לשון רבים, כלומר, לשני חודשים. ומן הסתם כשם שבעולם הזה זמן הבשלת התבואה הוא כמחצית הזמן הדרוש להבשלת הפירות, כך גם לעתיד לבוא, ומכאן שתבשיל אז התבואה בחודש אחד. דעה אחרת, <b>אמר ר' יוסי: לפי שבעולם הזה התבואה עושה לששה חדשים ואילן עושה לשנים עשר חדש, אבל לעתיד לבא</b> תהא <b>התבואה עושה לחמשה עשר יום ואילן עושה לחדש אחד. שכן מצינו שעשת</b> (עשתה) <b>התבואה בימי</b> הנביא <b>יואל</b> ובשלה דגן <b>לחמשה עשר יום וקרב ממנה</b> מנחת <b>העומר,</b> בט"ז בניסן באותה שנה, שזרעו אותה והקריבו ממנה את העומר בתוך חמישה עשר ימים לזריעתה. <b>מאי טעמא</b> <small>[מה הטעם],</small> מה הראיה לדבר? — ממה שנאמר בספר יואל <b>"ובני ציון גילו ושמחו בה' אלהיכם כי נתן לכם את המורה לצדקה ויורד לכם גשם מורה ומלקוש בראשון"</b> (יואל ב, כג). שאמרו חכמים (ראה בבלי תענית ה,א) שבאותה שנה היתה בצורת וירדו גשמים בפעם הראשונה ("מורה", כלומר, יורה) באחד בניסן, וציוה הנביא לישראל לזרוע את שדותיהם, ונעשה להם נס ומצאו די זרעים לזריעה, וירד להם הגשם פעם שניה בחמשה בניסן, וצמחה התבואה כה מהר עד שהקריבו ממנה את העומר בט"ז בניסן. ואף לעתיד לבוא יהא כך. <b>ומה מקיים</b> (ואיך מסביר) <b>ר' יוסי</b> את מה שנאמר <b>"לחדשיו יבכר"</b> שמשמעו לשני חודשים — <b>בכל חודש וחודש יהיה</b> האילן <b>מבכר,</b> וזהו "לחדשיו". עוד נאמר שם: <b>"ועלהו לתרופה"</b> (יחזקאל שם יב), ונחלקו חכמים בפירוש הדברים. <b>ר' יוחנן אמר:</b> "תרופה" הוא כמו "טרפיה", כלומר, מזונו. וכוונת הפסוק: <b>תרפיה מציץ עליה</b> <small>[למאכלו</small> הוא <small>מוצץ</small> את <small>עליו]</small> של העץ הגדל על שפת אותו נחל <b>ותרף</b> <small>[ומאכל</small> זה<small>]</small> הוא <b>מזונה</b> <small>[מזונו].</small> כלומר, שיהיו עלי עץ זה כפירותיו. ואילו <b>רב ושמואל</b> פירשו שניהם "לתרופה" כעין נוטריקון — "להתיר פה", ואולם נחלקו במשמעו. <b>חד</b> <small>[אחד]</small> מהם <b>אמר: להתיר פה שלמעלן,</b> כלומר, להתיר ולפתוח פיהם של אילמים. שהאילם שיאכל מעלי עץ זה יתחיל לדבר. <b>וחד</b> <small>[אחד]</small> מהם <b>אמר: להתיר פה שלמטן,</b> שהוא כינוי לרחם, פתחה התחתון של האשה, שהעקרות שרחמן כביכול סגור, תוכלנה ללדת. באופן דומה נחלקו <b>ר' חנינה ור' יהושע בן לוי, חד</b> <small>[אחד]</small> מהם <b>אמר:</b> <b>להתיר פה עקרות, ו</b><b>חד</b> <small>[אחד]</small> מהם <b>אמר: להתיר פה אלמים.</b>
במנין השערים במקדש שנינו במשנה: <b>ולעמתן,</b> לעומת אלו שבדרום, היו שערים נוספים <b>בצפון,</b> וביניהם היה שער יכניה שממנו יצא המלך יכניה לגלות. ובענין זה מסופר, <b>את</b> <small>[אתה]</small> <b>מוצא: בשעה שעלה נבוכדנאצר לכאן</b> לארץ ישראל כדי לסלק את יהויכין (יכניה) מכסא מלכותו (שלושה חודשים לאחר שהמליכוהו תחת אביו יהויקים) <b>בא וישב לו בדופני של אנטוכיא,</b> שם קבע לעצמו את מקומו למחנותיו. <b>ויצאה סנהדרין גדולה לקראתו, ואמרה לו,</b> שאלה אותו: האם <b>הגיע זמן הבית הזה ליחרב,</b> שלשם כך הגעת? <b>אמר להן:</b> לא כך, אלא <b>אותו</b> מלך <b>שהמלכתי עליכם תנוהו לי</b> כשבוי <b>ואני הולך.</b> <b>באו ואמרו ליהויכין מלך יהודה: נבוכדנאצר בעי לך</b> <small>[רוצה אותך]</small> לקחת אותך כשבוי לבבל. <b>כיון ששמע מהן כך, נטל מפתחות של בית המקדש, עלה לגגו של היכל, אמר לפניו:</b> <b>רבונו של עולם, לשעבר היינו נאמנים לך,</b> היינו נאמנים בעיניך, <b>והיו מפתחותיך מסורין לנו, עכשיו שאין אנו נאמנים הרי מפתחותיך מסורין לך.</b> ונחלקו בזה <b>תרין אמוראין,</b> <b>חד</b> <small>[אחד]</small> מהם <b>אמר:</b> ש<b>זרקן</b> יהויכין את המפתחות כלפי מעלה, לשמים <b>ועוד לא ירדו</b> חזרה משם. <b>וחד</b> <small>[אחד]</small> מהם <b>אמר:</b> <b>באה כמין יד</b> מן השמים <b>ונטלתן מידו. כיון שראו כל</b> <b>חורי</b> (אצילי, גדולי) <b>יהודה כן</b> שמן השמים הסכימו לדבריו ועברו מפתחות המקדש לרשות שמים, <b>עלו לראש גגותיהן ונפלו ומתו. הדא הוא דכתיב</b> <small>[זה הוא שנאמר]</small> <b>"משא גיא חזיון מה לך איפוא כי עלית כולך לגגות. תשואות מלאה עיר הומיה</b> קריה עליזה חלליך לא חללי חרב ולא מתי מלחמה" (ישעיה כב, א—ב). כלומר, נבואה ("משא") על ירושלים ("גיא חזיון"): מה לך איפוא ירושלים כי עלו אציליך לגגות המקדש ונפלו משם אל מותם? את ירושלים שהיית "תשואות מלאה", "עיר הומיה", "קריה עליזה", חלליך לא חללי חרב או מתי מלחמה היו, אלא מנפילה מגגות.

Halakhah 3

<big>א הלכה ג משנה</big> שנינו במשנה בתחילת הפרק ששלושה עשר שלחנות היו במקדש. ובאה משנתנו לפרט את מקומם ושימושם במקדש. <b>שלשה עשר שלחנות היו במקדש, שמונה</b> מהם שהיו <b>של שייש</b> היו מונחים <b>בבית המטבחיים,</b> בצפון המזבח, ששם היו שוחטים את קדשי הקדשים, <b>שעליהן,</b> על שולחנות אלה היו <b>מדיחין</b> (רוחצים) <b>את הקרביים</b> של הקרבנות. והיו של שיש משום שהוא חומר קר, ושומר על טריות הבשר. <b>ושנים</b> שולחנות נוספים היו מונחים <b>במערב הכבש</b> בדרומו של המזבח, <b>אחד</b> מהם היה <b>של שייש ואחד</b> מהם היה <b>של כסף. על</b> השולחן <b>של שייש</b> היו <b>נותנין את האברים</b> העומדים להקרבה, ומשם היו מעלים אותם על המזבח, <b>ועל</b> השולחן <b>של כסף</b> היו מניחים את תשעים ושלושה <b>כלי</b> ה<b>שרת</b> אשר היו מוציאים בתחילת כל יום מלשכת הכלים לצורך עבודת היום. <b>ושנים</b> שולחנות אחרים היו <b>באולם</b> אשר לפני ההיכל <b>מבפנים</b> האולם <b>על</b> (אצל) <b>פתח הבית, אחד</b> מהם היה <b>של שייש ואחד</b> מהם היה <b>של זהב. על</b> זה <b>של שייש</b> היו <b>נותנין</b> את <b>לחם הפנים בכניסתו</b> בערב שבת לאחר אפייתו עד העברתו לשולחן הפנים. <b>ו</b>את הלחם הישן היו מניחים <b>על</b> שולחן <b>של זהב ביציאתו,</b> ומשם היה מתחלק לכהנים. וטעם הדבר שבהכנסתו היה מונח הלחם על של שיש ואילו ביציאתו היה מונח על של זהב — <b>שמעלין בקודש ולא מורידין,</b> כי כיון שהיה הלחם מונח כבר לפני ה', אי אפשר להניחו אלא במקום מעולה יותר ממה שהיה בו בתחילה. ועוד שולחן <b>אחד של זהב</b> היה <b>מבפנים</b> בצפון ההיכל <b>שעליו</b> היה מונח <b>לחם הפנים תמיד.</b> ובסך הכל הרי הם שלושה עשר שלחנות.
<big>ב גמרא</big> שנינו במשנה שבכניסתו היו מניחים את לחם הפנים על שולחן של שיש. ומביאים כי <b>תני</b> <small>[שנינו</small> בברייתא<small>]</small> דעה חולקת והסבורה כי בכניסתו הניחוהו <b>על של כסף.</b> ואומרים: לשיטת משנתנו שבכניסתו היה מונח על של שיש <b>ר' יוסי בשם ר' שמואל בר רב יצחק ר' חנניה מטי בה</b> <small>[</small>היה <small>מושך</small> את השמועה <small>הזו,</small> נוטה לאומרה<small>]</small> <b>בשם ר' יוחנן: לית</b> <small>[לא היה]</small> <b>כאן</b> שולחן <b>של כסף מפני שהוא מרתיח,</b> כלומר, הוא גורם לדברים המונחים על גביו להתחמם, וחששו שמא יתחמם הלחם ויתעפש. ושואלים: האם  <b>לא כן תני</b> <small>[כך שנינו]:</small> <b>זה אחד מן הנסים שנעשו בבית המקדש, שכשם שהיו מניחין אותו</b> את לחם הפנים ב<b>חום</b> כשהיה יוצא מן התנור, <b>כך היו מוציאין אותו</b> ב<b>חום, שנאמר "לשום לחם חם ביום הלקחו"</b> (שמואל א כא, ז), שבעת הסרתו משולחן הפנים לאחר שבוע ימים, היה חם כבשעה שהניחוהו עליו. ומדוע חששו איפוא להניחו על גבי שולחן של כסף, שהרי יישאר ממילא חם?! ומשיבים:  <b>ר' יהושע בן לוי אמר: אין מזכירין מעשה נסים.</b> שלמרות שאכן קורים ניסים, אין לכתחילה לסמוך על הנס, אלא יש לעשות את הדברים שיהיו כדרך הטבע, ולכן דאגו שלא יתקלקל הלחם בגלל שולחן הכסף. מסופר, <b>בעון קומי</b> <small>[שאלו לפני]</small> <b>ר' אילא:</b> אם באחת השבתות <b>לא היה שם לחם</b> חדש כדי להניחו על שולחן הפנים במקדש במקום הישן, <b>מהו להניחו</b> את הלחם שישאר שם על שולחן הפנים <b>לשבת הבאה?</b> האם מאחר וכבר הגיע זמן הסרתו מן השולחן וחלוקתו לכהנים, אם ישאר שם לאחר מכן הריהו כ'נותר' וייפסל בלינה. או שמא מאחר ואין עתה לחם אחר, הריהו לחמו של השולחן ואינו נפסל בלינה עד הכנסת לחם חדש? <b>אמר לון</b> <small>[להם]</small> ר' אילא: <b>כתיב</b> <small>[נאמר]</small> <b>"ונתת על השולחן לחם פנים לפני תמיד"</b> (שמות כה, ל), "תמיד" — שיהיה מונח <b>לחם פנים</b> תמיד על השולחן ו<b>אפילו</b> הוא <b>פסול,</b> ובלבד שיהיה שם לחם.
כיון שעסקו בשולחן הפנים, מביאים עוד מה ששנינו בעניינו בברייתא: <b>עשרה שלחנות</b> כדוגמת שולחן הפנים <b>עשה שלמה</b> המלך למקדש, <b>דכתיב</b> <small>[שנאמר]</small> בשלמה: <b>"ויעש שולחנות עשרה וינח בהיכל חמשה מימין וחמשה משמאל".</b> (דברי הימים ב ד, ח). וכדי לבאר פיסקה זו בברייתא מפסיקה הגמרא ותוהה: <b>אין תימר</b> <small>[אם תאמר]</small> כי "מימין" ו"משמאל" מתייחסים לצידי ההיכל, שהעמיד שלמה <b>חמשה</b> מהשלחנות <b>בדרום</b> ההיכל משמאל לפתחו, <b>וחמשה</b> מהם <b>בצפון</b> ההיכל מימין לפתחו — אי אפשר לומר כן, <b>והלא אין השלחן כשר אלא</b> כשהוא מונח <b>בצפון</b> ההיכל, <b>שנאמר "ואת השלחן תתן על צלע צפון"</b> (שמות כו, לה)! אם כן, <b>מה תלמוד לומר "חמשה מימין וחמשה משמאל"?</b> אלא שהיה שלחנו של משה מונח בהיכל ו<b>חמשה</b> מהשלחנות שעשה שלמה היו מונחים <b>מימין שלחנו של משה וחמשה</b> מהם <b>משמאלו.</b> <b>אף על פי כן</b> שהיו בהיכל המקדש הרבה שולחנות, <b>לא היה</b> הכהן <b>מסדר</b> את לחם הפנים <b>אלא ב</b>שלחנו <b>של משה בלבד, שנאמר</b> "ויעש שלמה את כל הכלים... ו<b>את השלחן אשר עליו לחם הפנים"</b> (מלכים א  ז, מח), "השלחן" בה"א הידיעה, ללמד שהיה שולחן אחד מיוחד עליו היו עורכים את לחם הפנים, ובודאי שהיה זה שלחנו של משה. ואילו <b>ר' יוסי בי</b> <small>[בנו]</small> של <b>ר' יהודה אומר: על כולן היה מסדר</b> את לחם הפנים (פעם על זה ופעם על אחר), <b>שנאמר "את השולחנות ועליהם לחם הפנים"</b> (דברי הימים ב ד, יט), משמע שעל כולם היה לחם. ועוד בענין שולחן לחם הפנים, <b>תני</b> <small>[שנויה</small> ברייתא<small>]:</small> כל השולחנות (של משה ושל שלמה) מ<b>מזרח ומערב</b> (למערב) בצפון ההיכל <b>היו</b> <b>נתונין,</b> שאורכם היה לאורך ההיכל. אלו <b>דברי רבי. ר' אלעזר בי</b> <small>[בנו]</small> של <b>ר' שמעון אומר:</b> מ<b>צפון ודרום</b> (לדרום) <b>היו נתונין,</b> שאורכם היה לרוחב ההיכל. ומעירים: <b>מאן דאמר</b> <small>[מי שאומר]</small> שהיו השולחנות מונחים בין <b>מזרח ומערב</b> בצפון ההיכל — <b>ניחא</b> <small>[נוח</small> מובן הדבר<small>],</small> שכן <b>כולהן</b> <small>[כולם],</small> כל השולחנות הללו, היו <b>ראויין לשירות,</b> ולכן העמידום במקום ובצד הראוי למלאכתם, שהרי צפון ההיכל הוא מקום השולחן, כנאמר: "והשלחן תתן על צלע צפון" (שמות כו, לה). אבל <b>מאן דאמר</b> <small>[מי שאומר]</small> שהיו מונחים בין <b>צפון ודרום</b> אם כן <b>נמצא</b> שה<b>שלחן,</b> כלומר, חמישה מהשולחנות, מונחים היו <b>בדרום</b> ההיכל שלא במקומם הראוי, ושלא כדין! <b>ומנורה בצפון. (והא) תני</b> <small>[שנינו</small> בברייתא<small>]:</small> <b>השלחן היה נתון מחצי הבית ולפנים,</b> בחציו הפנימי של ההיכל, <b>משוך</b> (מורחק) <b>מן הכותל שתי אמות ומחצה כלפי הצפון</b> (צפון ההיכל), ובאותו רווח היו הכהנים המסדרים את לחם הפנים על השולחן עומדים. <b>ומנורה</b> היתה בצד האחר של ההיכל <b>כנגדו</b> (ממול השולחן) <b>בדרום</b> ההיכל, ואף היא, כמו השולחן, היתה משוכה מן הכותל שתים וחצי אמות. <b>מזבח הזהב היה נתון</b> בדיוק <b>באמצע</b> רוחב <b>הבית,</b> ו<b>חולק את הבית</b> לאורכו, ולא עמד בדיוק באמצע אורך ההיכל, אלא כולו עמד בחלקו המערבי של ההיכל נוטה <b>מחציו</b> של ההיכל <b>ולפנים</b> כלפי בית קודש הקדשים, <b>משוך קימעא</b> (מעט) ממקום השלחן והמנורה <b>כלפי חוץ. ו</b>מאחר שאורך הבית כולו שישים אמות (ההיכל ארבעים וקודש הקדשים עשרים), נמצא איפוא ש<b>כולהן</b> <small>[כולם,</small> כל הכלים האמורים<small>]</small> <b>היה נתון משליש הבית ולפנים,</b> כלומר, בתחילת השליש השני.
<b>עשר מנורות</b> כדוגמת המנורה שעשה משה <b>עשה שלמה</b> המלך, <b>שנאמר "ויעש את מנורת הזהב עשר כמשפטו ויתן בהיכל חמש מימין וחמש משמאל"</b> (דברי הימים ב ד, ז). וקודם שמסיימים להביא את דברי הברייתא כולה תוהים: <b>אין תימר</b> <small>[אם תאמר]</small> שכוונת הברייתא ב"ימין" ו"שמאל" שהיו אותן מנורות מונחות משני צידי פתח ההיכל, <b>חמש בצפון</b> העזרה <b>וחמש בדרום</b> העזרה, <b>והלא אין המנורה כשירה אלא</b> כשהיא מונחת <b>בדרום</b> העזרה, <b>שנאמר: "ואת המנורה</b> תתן <b>נוכח השלחן על ירך המשכן תימנה</b> (=דרומה) <b>"</b>(שמות כו, לה). ו<b>מה</b> אם כן <b>תלמוד לומר "חמש מימין וחמש משמאל"? אלא חמש מימין מנורתו של משה וחמש משמאלה.</b> וממשיכה הברייתא: ו<b>אף על פי כן לא היה מבעיר אלא</b> את <b>של משה בלבד, שנאמר "ומנורת הזהב ונרותיה לבער בערב בערב"</b> (דברי הימים ב יג, יא), "מנורת" — לשון יחיד. ואילו <b>ר' יוסה בי</b> <small>[בן]</small> <b>ר' יהודה אומר: על כולן,</b> על כל אחת עשרה המנורות (אחת של משה ועשר של שלמה), <b>היה</b> הכהן <b>מבעיר</b> (בכל פעם על מנורה אחרת), <b>שנאמר "ואת המנורות ונרותיהם לבערם כמשפט לפני הדביר זהב סגור"</b> (שם ד, כ), "מנורות" — לשון רבים, ללמד שכולן שימשו להדלקת הנרות. כיון שהזכירה הברייתא את הפסוק בדברי הימים "ואת המנורות ונרותיהם" וכו', מביאים ודורשים את הפסוק שלאחריו. מה שנאמר: <b>"</b><b>והפרח והנרות והמלקחים זהב הוא מכלות זהב"</b> (שם כא) בא לומר ש<b>הן,</b> כל המנורות הללו, <b>כילו</b> את <b>זהבו של משה,</b> שזיקקו את הזהב וכילו ממנו הרבה עד שהגיע לזהב טהור. ובענין זה <b>תני</b> <small>[שנה</small> בברייתא<small>]</small> <b>רב יהודה בשם</b> החכם <b>אסי: היה שלמה נוטל אלף ככרי זהב, ומכניסן לכור, ומוציאן</b> ועושה כן שוב ושוב <b>עד</b> שהיו מזוקקים כל כך <b>שהוא מעמידן על</b> ככר <b>אחד, לקיים מה שנאמר</b> במנורה שעשה משה <b>"ככר זהב טהור עשה אותה" וגו'</b> (שמות לז, כד) שכולה זהב טהור לגמרי. <b>תניא</b> <small>[שנויה</small> ברייתא<small>],</small> ש<b>אמר ר' יוסי בי</b> <small>[בן]</small> <b>ר' יהודה: מעשה במנורת זהב</b> אחת מכמה (ראה חגיגה כו,ב) <b>שעשה משה במדבר, והיתה</b> מנורה זו <b>יתירה דינר זהב</b> על ככר שהוא משקל המנורה כפי שציינה התורה ("ככר זהב טהור יעשה אותה". שמות כה, לט) <b>והכניסוה לכור שמונים פעם</b> כדי לצרפה מן הפסולת ולהפחית בכך ממשקלה, <b>ולא חסרה</b> בכך <b>כלום</b> ממשקלה. והרי שאין צירוף הזהב בכור היתוך מועיל להפחתת משקל הזהב, ואיך אם כן לאחר שצירף שלמה את זהבו, כמובא למעלה, נותר בידו רק כדי אחד מאלף?! ומשיבים: אין הדברים סותרים,  <b>ויאות</b> <small>[ונכון הוא].</small> שכן <b>עד דלא יקום על ברריה</b> <small>[עד שלא עומד על ברירותו,</small> נקיונו המושלם<small>]</small> — <b>הוה חסר סגין</b> <small>[היה חסר הרבה],</small> שצירופו בכור ההיתוך מפריד ממנו את הסיגים ומפחית בכך את משקלו, ואולם <b>מן דו קיים על ברריה</b> <small>[משהוא עומד</small> כבר <small>על ברירותו,</small> נקיונו המושלם<small>]</small> — שוב הוא <b>לא חסר כלום.</b> והזהב שהיה ביד שלמה, שלא כשל משה, לא היה מתחילתו נקי ומזוקק מסיגים.

Halakhah 4

<big>א הלכה ד משנה</big> <b>שלשה עשר שופרות</b> (קופות שצורתן כשופר, רחב מלמעלה וצר מלמטה) <b>היו במקדש, ו</b>היה <b>כתוב עליהן,</b> על כל אחד מהם, לצורך מה הכסף הניתן בו. על האחד היה כתוב <b>"תקלין חדתין"</b> <small>[שקלים חדשים];</small> <b>ו</b>על האחר היה כתוב שנועד ל<b>"תקלין עתיקין"</b> <small>[שקלים עתיקים,</small> ישנים<small>];</small> ועל אחר היה כתוב <b>"קנין";</b> <b>ו</b>על האחר היה כתוב <b>"גוזלי עולה";</b> ועל האחר היה כתוב <b>"עצים",</b> למנדב עצים למערכה שעל המזבח; ועל האחר היה כתוב <b>"לבונה",</b> למנדב לבונה הבאה עם המנחה; ועל האחר היה כתוב <b>"זהב לכפורת",</b> למי שנדב זהב למקדש. ועוד <b>ששה</b> שופרות ששימשו <b>ל</b>קניית בהמות לעולות <b>נדבה.</b> ובסך הכל שלשה עשר שופרות הם. השופר שהיה כתוב עליו <b>"תקלין חדתין"</b> <small>[שקלים חדשים]</small> היה מיועד לשקלים (מחצית השקל) <b>ש</b>היו מביאים <b>בכל שנה ושנה</b> לצורך אותה שנה, והיו מוציאים אותם משם ומצרפים אותם לשאר השקלים שבלשכה. <b>ו</b>זה שכתוב עליו "תקלין <b>עתיקין"</b> היה מיועד לשקלים שהביא <b>מי שלא הביא</b> את מחצית שקלו <b>אשתקד</b> (בשנה שעברה) ו<b>שוקל</b> (נותן שקלו) <b>לשנה הבאה,</b> כלומר, זו שלאחריה, שנה זו; המעות שבשופר שכתוב עליו <b>"קנין" הן</b> מיועדות רק לקניית <b>תורין</b> לקרבנות העוף; <b>ו</b>המעות שהשופר שכתוב עליו <b>"גוזלי עולה" הן</b> מיועדות רק לקניית <b>בני יונה</b> עבור עולת העוף; ו<b>כולן,</b> כלומר, הן המעות שב"קינין" והן אלה שב"גוזלי עולה" מיועדות ל<b>עולות</b> נדבה בלבד. אלו <b>דברי ר' יהודה.</b> <b>וחכמים אומרים:</b> הן המעות שב"קינין" והן המעות שב"גוזלי עולה" היו מיועדות הן לתורים והם לבני יונה, אלא שהמעות שבשופר <b>"קנין"</b> היו מיועדות לקרבנות חובה של זב, זבה, יולדת ומצורע, <b>אחד חטאת ואחד עולה.</b> ואילו המעות שבשופר <b>"גוזלי עולה"</b> היו מיועדות <b>כולן</b> ל<b>עולות</b> נדבה. ולענין שיעור הנתינה בכמה מן הנדבות האמורות: <b>האומר</b> בלשון נדר <b>"הרי עלי עצים</b> למקדש" ולא פירש את שיעור נדבתו — <b>לא יפחות משני גזירין</b> (חתיכות עץ, כחתיכות הערוכות על המזבח). האומר "הרי עלי <b>לבונה"</b> — <b>לא יפחות מקומץ</b> של לבונה, כשיעור הלבונה הבאה עם המנחה. "הרי עלי <b>זהב"</b> <small>—</small> <b>לא יפחות מדינר זהב.</b> שנינו שהיו <b>ששה</b> שופרות <b>לנדבה,</b> ומפרטים: <b>נדבה</b> זו <b>מה היו עושין בה?</b> — <b>לוקחים</b> (קונים) <b>בה</b> בהמות ל<b>עולות, הבשר</b> מוקטר כולו על המזבח כקרבן <b>לשם, ו</b>ה<b>עורות</b> ניתנים <b>לכהנים.</b> ודבר <b>זה</b> נלמד ממדרש הכתובים, כ<b>מדרש</b> ש<b>דרש יהוידע</b> ה<b>כהן</b> ה<b>גדול.</b> שמצאנו שני כתובים הסותרים לכאורה זה את זה, שבמקום אחד נאמר (בענין קרבן האשם) <b>"אשם הוא אשום אשם לה' "</b>(ויקרא ה, יט) — לה' ולא לכהנים, ובמקום אחר נאמר "כחטאת כאשם תורה אחת הכהן אשר יכפר בו לו יהיה" (שם ז, ז)  — לכהנים ולא לה'. הא כיצד? אלא יש לקיים את שני הכתובים באופן שלא יסתרו זה את זה , ו<b>זה הכלל: כל</b> כסף <b>שהוא בא משום חטאת ומשום אשמה,</b> שהפריש אדם מעות לחטאתו או לאשמו ולאחר שקנה בהן את הבהמה הראויה לאותו קרבן נותרו חלק מהמעות שהפריש — <b>ילקח</b> (יקנה) <b>בהן</b> בהמות ל<b>עולות</b> נדבה, כש<b>הבשר</b> כולו יוקרב כליל <b>לשם</b> (לקרבן לה') <b>והעורות</b> ינתנו <b>לכהנים. נמצאו שני כתובין</b> אלה <b>קיימין, אשם לה'</b> שהוא הקרבן עצמו, <b>ואשם לכהן. ו</b>כהלכה זו עולה מדרשת יהוידע בענין זה מצאנו גם ש <b>אמר</b> הכתוב: <b>"כסף אשם וכסף חטאת לא יובא בית ה' לכהנים יהיו"</b> (מלכים ב יב, יז). כלומר, הכסף הנותר מדמי אשם וחטאת לא יובא למקדש כמתנה לבדק הבית שאין בו לכהנים כלום, אלא לדבר שגם "לכהנים יהיו", וזהו קרבן עולה, שעורו ניתן לכהנים.
<big>ב גמרא</big> <b>תניא</b> <small>[שנויה</small> ברייתא<small>],</small> <b>אמר ר' יהודה: לא היה שופר של קינין</b> במקדש אשר <b>בירושל  ם.</b> וטעמו של ר' יהודה: <b>מפני התערובות, שמא תמות אחת</b> מהן, מן הנשים הצריכות להביא קן לחובתן (הזבה או המצורעת) לאחר שנתנה את דמי קינה בשופר המיועד לכך, ומאחר שהחטאת שמתו בעליה פסולה והולכת למיתה, כך גם דין דמי חטאת שמתו בעליהם שאסורים והולכים לאיבוד, <b>ונמצאו</b> אם כן <b>דמי חטאות מיתות</b> (שדינן למיתה) <b>מעורבות בהן</b> בתוך שאר הכספים שבשופר, ומאחר ואי אפשר להבדיל ביניהן, אסורות כל המעות שבשופר. ומקשים:  <b>והתניא</b> <small>[והרי שנויה</small> ברייתא<small>]:</small> <b>האשה שאמרה "הרי עלי קן"</b> — <b>מביאה דמי קן</b> למקדש, <b>ונותנתו</b> את הכסף הזה בשופר שבמקדש, <b>ו</b>לאחר שטבלה לטהרתה והעריב שמשה מותרת להיות <b>אוכלת בקדשים, ואינה חוששת שמא נתעצל בהן</b> הכהן ולא הקריבן ונמצא שהאשה מחוסרת כפרה ואסורה באכילת קדשים, <b>ואין הכהן חושש שמא</b> מתה אחת מהנשים שהניחו מעות בשופר זה וממילא <b>דמי חטאות מיתות מעורבות בהן.</b> ומשמע שהלכה זו דעת הכל היא, ובכלל זה ר' יהודה (שלא חלק עליו), ואם כן איך אפשר להסביר את שיטת ר' יהודה שלא היו שופרות לקיני חובה משום החשש שמתה אחת מן הנשים ודמי חטאות מתות מעורבות בשאר המעות שבשופר?! ומשיבים: ר' יהודה אינו חושש שמא תמות אחת מהנשים בעלות מעות החטאת, אלא <b>כי קאמרינן</b> <small>[כאשר אנו אומרים]</small> ומסבירים את שיטת ר' יהודה הרי זה <b>ב</b>מקרה שנודע בודאי שמתה אחת הנשים והמעות שנתנה דינן כ<b>חטאות שמתו בעליהן ודאי,</b> וחושש ר' יהודה שיתערבו מעות חטאתה בשאר המעות ותיפסלנה כולן מהקרבה, וכדי שלא יווצר מצב כזה, לא עשו שופר מיוחד לקיני חובה. ושואלים:  <b>ואי אמרינן</b> <small>[ו</small>אף <small>אם נאמר]</small> כי יש לחשוש שיש בשופר מעות פסולים, עדיין ניתן הדבר לתיקון בדרך זו: <b>נברור ארבעה זוזי</b> <small>[נבחר ארבעה זוזים]</small> שהם דמי קן אחד (כמבואר במשנה כריתות פ"א מ"ז), ונאמר כי הוברר הדבר שאלו הן המעות הפסולות, <b>ו</b>מעות אלה <b>נישדי בנהרא</b> <small>[נזרוק</small> אותם <small>בנהר]</small> לאבדם, <b>ואידך לישתרו</b> <small>[והשאר יהיו מותרים],</small> ואף לשיטת ר' יהודה יוכלו לעשות איפוא שופר לקיני חובה! ומשיבים:  דבר זה אינו מועיל לדעת ר' יהודה ש<b>הא אמרינן בעלמא</b> <small>[הרי אנו אומרים בכלל]</small> ש<b>ר' יהודה לית ליה</b> <small>[אין לו,</small> אינו מקבל<small>]</small> את העקרון של דין <b>ברירה.</b> שלדעתו אין אומרים שלאחר מעשה מתברר מצב שלא היה מוגדר כך מלכתחילה, כאילו היה ברור מראשיתו שהוא כך. ולשיטה זו אין באיבוד ארבעה זוזים מהשופר כל פיתרון, ולכן הוא סבור שאין עושים שופר לקיני חובה.
<big>א</big> שנינו במשנה שאם אמר "הרי עלי עצים", לא יפחות משני גזירים. ומביאים כי בדומה לכך <b>ר' יוסה בי</b> <small>[בנו]</small> של <b>ר' בון אמר ר' בא בר ממל בעי</b> <small>[שאל,</small> הסתפק<small>]</small> מה יהא הדין כאשר נדב אדם ו<b>אמר "הרי עלי עץ"</b> בלשון יחיד, האם הריהו <b>מביא גיזר אחד</b> בלבד. <b>אמר ר' לעזר: מתניתא אמרה כן</b> <small>[המשנה</small> (שתובא להלן) <small>אומרת כן],</small> כלומר, ממשנה זו יש פתרון לשאלה זו, ששנינו לגבי שני גזרי העצים שהיו מוסיפים בכל יום לאש המערכה שעל המזבח לפני הקרבת קרבן תמיד של שחר ולפני של בין הערביים, <b>ש</b>אינם כקרבן אחד, אלא גזר עץ <b>זה קרבן בפני עצמו וזה קרבן בפני עצמו,</b> וכיון שהוא קרבן לעצמו, יכול אדם לנדוב אפילו אחד מהם. והיכן שנינו כן? <b>כהאי דתנינן תמן</b> <small>[כמו ששנינו שם]</small> בענין סדר עבודת קרבן התמיד של בין הערביים, שהיו <b>שנים</b> (שני כהנים) עולים למקום המערכה שעל המזבח כש<b>בידם שני גזרי עצים</b> לצורך המערכה, גזיר אחד ביד כל אחד, ומשמע שכל גזיר עץ הוא כעין קרבן לעצמו ולכן צריך לכל גזיר כהן בפני עצמו. ומנין שאף היחיד יכול לנדור עצים למערכה? — שנאמר: "ונפש כי תקריב קרבן מנחה לה' " (ויקרא ב, א), והמלה <b>"קרבן"</b> באה <b>לרבות את העצים</b> שנקראו בכתוב "קרבן" ("והגורלות הפלנו על קרבן העצים". נחמיה י, לה), ולומר שאף היחיד ("ונפש") יכול לנדור עצים. מכיון שעסקנו בנדבת העצים למערכה, מפרשים את מידתם.
<b>ר' יהושע בן לוי אמר: עוביין</b> של העצים הללו הוא <b>אמה באמה שוחקת</b> (מרווחת), <b>וארכן באמה גדומה</b> (קצוצה, חסירה). <b>ר' חוני בשם ר' אמי:</b> שיעור עוביים הוא <b>כמין טורטני</b> (קנה המשקולת), כלומר, מדוייק. ובטעם הדבר שהיה ארכן באמה גדומה, <b>אמר ר' שמואל בר רב יצחק: לפי שלא היה מקום המערכה</b> במזבח הנחושת שעשה משה <b>אלא אמה על אמה, לפיכך לא היה בו</b> בגזיר <b>אלא אמה גדומה,</b> כדי שלא יבלוט כלפי חוץ. <b>ותני כן</b> <small>[וכן שנויה</small> ברייתא<small>]:</small> <b>אמה</b> היה רוחב <b>היסוד</b> של המזבח שעשה משה, <b>אמה</b> רוחב ה<b>סובב, אמה</b> רוחב <b>כרכוב, ואמה</b> רוחב <b>קרנות, ואמה</b> אחת רוחב מקום ה<b>מערכה.</b>
<big>ב</big> שנינו במשנה שאם נדב אדם ואמר "הרי עלי לבונה" ולא פירש את שיעור נדבתו <b>לא יפחות מקומץ.</b> ומביאים מקור לדין זה: <b>נאמר כאן</b> בלבונה הבאה עם לחם הפנים לשון <b>"אזכרה"</b> ("ונתת על המערכת לבונה זכה והיתה ללחם לאזכרה". ויקרא כד, ז), <b>ונאמר להלן</b> בענין מנחת חוטא לשון <b>"אזכרה"</b> ("וקמץ הכהן ממנה מלוא קומצו את אזכרתה". שם ה, יב), ולמדים במידת "גזירה שוה" את זה מזה, <b>מה "אזכרה" האמור להלן</b> במנחת חוטא השיעור שקבעה בו התורה הוא <b>מלא קומץ, אף "אזכרה" האמור כאן</b> בלבונה הבאה עם לחם הפנים שיעורה (לענין נדבה) הוא <b>מלא קומץ.</b> ומכאן אתה למד גם ללבונה הבאה כנדבה בפני עצמה ששיעורה הוא קומץ (אם לא פירש הנודב שיעור אחר). ושואלים:  <b>אי</b> <small>[אם]</small> אתה למד את שיעור נדבת לבונה משיעור הלבונה הבאה עם לחם הפנים, למד אף להיפך: <b>מה</b> ב<b>"אזכרה" האמורה להלן</b> בלחם הפנים שיעורה הוא <b>שני קומצין,</b> קומץ אחד לכל אחת משתי מערכות הלחם, <b>אף "אזכרה" האמורה כאן</b> בנדבת לבונה הבאה בפני עצמה יהא שיעורה <b>שני קומצין!</b> תירץ ו<b>אמר ר' אילא: כלום למדו ל</b>שיעור זה של <b>קומץ</b> בנדבת לבונה <b>אלא ממנחת חוטא,</b> ומכיון שכן אמור אף כי <b>מה להלן</b> במנחת חוטא <b>קומץ החסר פסול, אף כאן</b> בלבונה הבאה עם לחם הפנים יהא <b>קומץ החסר פסול.</b> ואינך יכול לפוסלו אלא אם כן אתה מחשיב את כל קומץ כמצוה בפני עצמה. שאם שני הקמצים נחשבים למצוה אחת, אפילו אם חסר מעט באחד מהם, כיון שבסך הכל יש בשניהם קומץ (ויותר) יש להכשירו. אלא על כרחך כל קומץ נחשב כמצוה בפני עצמה ואם הוא חסר אין השני משלימו, והריהו פסול. ומכאן שכל מקום שצריך להיות שיעור הלבונה (ובכלל זה נדבת לבונה) קומץ הרי זה קומץ שלם. <b>אמר ר' יוסה: מילתא</b> <small>[מדבריו]</small> של <b>ר' אילא</b> ששיעור קומץ לבונה נלמד מקומץ הבא עם לחם הפנים, וקומץ זה היה נמדד במידת קומצו של הגדול שבכהנים, אם כן <b>אמרה</b> <small>[אפשר לומר,</small> ללמוד<small>]</small> ש<b>המתנדב לבונה מביאה ב</b>שיעור <b>קומצו של</b> <b>כהן גדול</b> (אחד הכהנים שיש לו כף יד גדולה משל שאר הכהנים) ולא לפי הקומץ של הנודב. ואילו <b>ר' חזקיה בשם ר' ירמיה</b> אומר: המתנדב לבונה יכול לשער גם בקומצו של כהן אחר, <b>ואפילו בקומץ הבעלים.</b>
 <big>ג</big> שנינו שהמתנדב ואומר "הרי עלי זהב" ולא פירש את שיעור נדבתו, <b>לא יפחות</b> מדינר זהב. <b>אמר ר' אלעזר: והוא</b> (וזהו דווקא) כ<b>שהזכיר צורה,</b> כלומר, מטבע, שאמר "הרי עלי מטבע זהב", <b>אבל אם לא הזכיר צורה</b> אלא אמר "הרי עלי זהב" סתם — <b>מביא אפילו צינורה,</b> כעין מוט קטן, יהיה אורכו אשר יהיה.
שנינו במשנה ש<b>ששה</b> שופרות היו <b>לנדבה,</b> ובהם היו מניחים את מותר דמי חטאות ואשמות, וקונים בהם עולות נדבה. <b>חזקיה אמר:</b> שישה אלה הם <b>כנגד ששה בתי אבות</b> של כהנים המשמשים בכל שבוע בעבודת המקדש, שופר אחד לכל בית אב, כדי שלא יבואו הכהנים לידי מריבה. <b>בר פדיה אמר:</b> שישה אלה הם <b>כנגד שש בהמות</b> שמהם מקריבים קרבן עולה: <b>פר, ועגל, ושעיר, איל, גדי, וטלה,</b> ובכל אחד מן השופרות היו מניחים את המעות המיועדות לאחד ממיני הבהמות הללו. <b>שמואל אמר: כנגד ששה קרבנות</b> חובה שממותר דמיהם מביאים עולות לנדבה: <b>חטאות, ואשמות, המנחות</b> (מנחת חוטא), <b>ועשירית האיפה</b> שהיה הכהן הגדול מביא בכל יום למנחה. <b>אמר ר' יוחנן: על ידי שהנדבה מרובה</b> שהיו מנדבים הרבה מעות ויש חשש שאם יהיו הרבה מעות בשופר אחד, יטלו תמיד מן העליונות והתחתונות תתעפשנה, ולכך <b>ריבו לה שופרות הרבה,</b> כדי שיהיה בכל שופר מעט מעות, וכך תישמרנה המעות בצורה נאותה. למעלה הוזכרה דרשתו של יהוידע הכהן הגדול, ומכיון שכן מביאים עוד בעניינו. <b>כתיב</b> <small>[נאמר]</small> <b>"וככלותם הביאו לפני המלך ויהוידע</b> את שאר הכסף ויעשהו כלים לבית ה' כלי שרת" (דברי הימים ב כד, יד). ובביאור הכתוב <b>ר' שמעון בר נחמן בשם ר' יונתן אמר: שתי נדבות עשה</b> יהוידע, כלומר, שני ארונות לצורך שני מיני נדבות, האחד לצורך נדבות לבדק הבית, והשני לצורך נדבות לקרבנות. ומביאים כי לעומת דעה זו <b>תני דבי</b> <small>[שנויה</small> ברייתא <small>מבית</small> מדרשו<small>]</small> של <b>ר' ישמעאל:</b> ארון אחד עבור <b>נדבה אחת</b> בלבד עשה יהוידע, <b>דכתיב</b> <small>[שנאמר]</small> <b>"ויאמר המלך ויעשו ארון אחד"</b> (דברי הימים ב כד, ח), הרי מפורש בכתוב שעשה יהוידע רק ארון אחד, ומסתבר איפוא שזהו אותו ארון הנזכר בכתוב <b>"ויתנהו בהיכל בית ה' ויקב חור בדלתו"</b> (מלכים ב יב, י). ומקשים:  <b>והא דכתיב</b> <small>[ומה שנאמר]</small> <b>"ויאמר המלך ויעשו ארון אחד ויתנהו בשער בית ה' חוצה"</b> (דברי הימים ב כד, ח), והרי שהיה ארון נוסף אשר היה מונח מחוץ לבית המקדש ("בשער בית ה' חוצה")! <b>אמר רב חונא:</b> רק ארון אחד היה, ובתחילה היה בהוראתו של יהוידע בתוך המקדש, ואולם לאחר מכן הורה להניחו מחוץ למקדש <b>מפני הטמאים</b> (טמאי מת וטמאי שרץ) שאינם יכולים להיכנס למקדש, כדי שיוכלו להביא את הכסף לנדבה. <b>ר' חנינא בשם ר' יוסף</b> מכריע ואומר: שתי נדבות היו במקדש. וההוכחה לדבר היא ממה שנאמר במלכים <b>"אך לא יעשה בית ה' ספות כסף מזמרות</b> 

Chapter 7



Halakhah 1

<big>א הלכה א משנה</big> <b>מעות שנמצאו</b> על רצפת המקדש <b>בין ה</b>שופר שכתוב עליו <b>"שקלים" ל</b>שופר שכתוב עליו <b>"נדבה"</b> (כלומר, בין הראשון לשלושה עשר)<b>,</b> מה עושים בהם? ואומרים: אם היו <b>קרוב ל"שקלים"</b> — <b>יפלו ל"שקלים",</b> אם קרוב <b>ל"נדבה"</b> — <b>יפלו ל"נדבה",</b> היו <b>מחצה למחצה</b> (בדיוק באמצע) — <b>יפלו לנדבה.</b> היו המעות <b>בין</b> השופר שכתוב עליו <b>"עצים" ל</b>שופר שכתוב עליו <b>"לבונה"</b> (בין השופר החמישי לששי), אם <b>קרוב ל"עצים"</b> — <b>יפלו ל"עצים",</b> קרוב <b>ל"לבונה"</b> — <b>יפלו</b> <b>ל"לבונה", מחצה למחצה</b> — <b>יפלו</b> <b>ל"לבונה".</b> היו <b>בין</b> השופר שכתוב עליו <b>"קינין" ל</b>שופר שכתוב עליו <b>"גוזלי עולה"</b> (בין השלישי לרביעי), אם <b>קרוב ל"קנין"</b> — <b>יפלו ל"קינין", קרוב ל"גוזלי עולה"</b> — <b>יפלו ל"גוזלי עולה", מחצה למחצה</b> — <b>יפלו ל"גוזלי עולה".</b> ולדין דומה: נמצאו בכל מקום מעות <b>בין</b> תיבה שיש בה מעות <b>חולין ל</b>תיבה שיש בה מעות <b>מעשר שני,</b> אם היו המעות <b>קרוב לחולין</b> — <b>יפלו לחולין,</b> קרוב <b>למעשר שני</b> — <b>יפלו למעשר שני, מחצה למחצה</b> — <b>יפלו למעשר שני. זה הכלל: הולכין אחר הקרוב</b> גם כשהוא <b>להקל,</b> אבל אם היו <b>מחצה למחצה</b> הולכים בהם <b>להחמיר.</b>
<big>ב גמרא</big> שנינו במשנה את הדין במקרה שנמצאו המעות בין שופר ה"שקלים" לשופר ה"נדבה". ומקשים: <b>לא הוצרכה</b> המשנה לעסוק במקרה זה, שהרי שופרות אלה רחוקים זה מזה (שה"שקלים" הוא הראשון וה"נדבה" האחרון, השלושה עשר), וכיצד היה כסף מונח ביניהם, <b>דלא</b> <small>[אלא]</small> היה לה לעסוק במקרה שנמצאו המעות <b>בין</b> שופר ה<b>"שקלים" ל</b>שופר ה<b>"קינים"</b> שהם סמוכים זה לזה! <b>ר' אבון בשם ר' פנחס: כמין בוכלייאר היו עשוין,</b> שהיו השופרות מונחים לא בקו ישר אלא כעין עיגול, כך ששופר השקלים ושופר הקינים היו סמוכים זה לזה מן הצד האחר. שנינו במשנה שכאשר נמצאו המעות <b>מחצה למחצה</b> בין "שקלים" ל"נדבה" <b>יפלו לנדבה.</b> ומקשים: <b>לא צורכה</b> <small>[לא היתה</small> המשנה <small>צריכה]</small> לקבוע שיפלו לנדבה, שלא כפי שהיה ראוי, <b>דלא</b> <small>[אלא]</small> שכאשר נמצאו <b>מחצה למחצה יפלו ל"שקלים"</b> שכן דין המעות שבשופר ה"שקלים" חמור יותר, שמהם מביאים קרבנות ציבור קבועים כתמידים ומוספים, ואילו ממעות שופר הנדבה מביאים קרבנות רק ל"קיץ המזבח" (כאשר המזבח בטל מקרבנות)! ומשיבים:  <b>אית דבעי מימר</b> <small>[יש שרוצה לומר]</small> שהריהם נופלים ל"נדבה" ולא ל"שקלים", שאם יפלו ל"שקלים" יש לחשוש <b>שמא</b> בסוף השנה יוותרו המעות הללו, וכמו שאר השקלים שנותרו בשופר השקלים בסוף השנה ולא קנו בהם בהמות לקרבן <b>יפלו</b> אף הם <b>לשירי הלשכה,</b> ויילכו לתיקון חומות העיר ומגדלותיה ולא להקרבה, לכן עדיף שיפלו לנדבה, וכך (כאשר יהיה המזבח בטל מקרבנות) ישתמשו בהם להקרבה. ו<b>אית דבעי מימר</b> <small>[יש שרוצה לומר,</small> לתרץ<small>]</small> שמעות שנמצאות <b>מחצה למחצה</b> הריהן כמי שאין להן בעלים, ו<b>כמי ש</b>הפריש את שקלו ו<b>מת,</b> שאמרו חכמים שיפול שקל זה לנדבה. וכפי ש<b>אמר ר' יסא: עד דאנא תמן</b> <small>[עד, שהייתי שם,</small> בבבל<small>],</small> כלומר, בעודי שם <b>שמעית קל</b> <small>[שמעתי</small> את <small>קולו]</small> של <b>רב יהודה</b> ש<b>שאל לשמואל: הפריש שקלו ומת</b> לאחר מכן, מה יעשו בו? <b>אמר ליה</b> <small>[לו]:</small> <b>יפלו לנדבה.</b> ובדומה לכך, שואלים: אם הפריש הכהן הגדול מעות לקנות בהן את <b>עשירית האיפה שלו</b> (מנחה שמביא בכל יום בוקר וערב), ומת, מה ייעשה באותן מעות? ומשיבים: <b>ר' יוחנן אמר: יוליכם</b> את המעות <b>ל</b>איבוד ב<b>ים המלח,</b> ו<b>ר' לעזר אמר: יפלו לנדבה.</b>
שנינו במשנה שכאשר נמצאו המעות בין שופר ה"קינין" לבין שופר "גוזלי עולה" הריהם נופלים ל"גוזלי עולה". ושואלים:  <b>וקשיא</b> <small>[וקשה],</small> מדוע יפלו לגוזלי עולה ויקריבו בהם קרבנות עולה, והלא יתכן שנפלו מתוך שופר ה"קינין" שהמעות שבתוכו הם דמי חטאת, <b>ו</b>כי <b>יש חטאת קריבה עולה?</b> ומשיבים: <b>חזקיה בשם רבי שמעון בן לקיש</b> אמר: <b>תנאי בית דין הוא</b> מתחילה <b>על המותרות</b> של חטאת <b>שיקרבו עולות.</b> ושואלים: אם כן, <b>האשה הזאת</b> שאבדו המעות בהן היא היתה אמורה לקנות את ה"קן" שלה (שני תורים או שני בני יונה) ולהקריב אחד לחטאת ואחד לעולה, ובסופו של דבר קרבים במעות הללו רק עולות, <b>במה היא מתכפרת?</b> והלא אינה מקריבה חטאת! <b>אמר ר' יצחק: תנאי בית דין הוא</b> ש<b>המספק את הקינין</b> (העופות) למקדש, <b>הוא</b> ה<b>מספק</b> גם <b>את הפסולות.</b> שאם היו קינים פסולות או שהיו חסרות במנין, היה הוא מספק גם את החסרות, ונמצא שבכל אופן יהיו לה גם עולה וגם חטאת. המשנה מונה רק חלק מהאפשרויות למקומות האפשריים למציאת המעות. ושואלים: וכי  <b>לא צורכה דלא</b> <small>[לא</small> היתה המשנה <small>צריכה</small> למנות <small>אלא]</small> את האופנים שמנתה, ומדוע לא מנתה אופנים נוספים, וכגון שנמצאו המעות <b>בין</b> השופר שכתוב עליו <b>"קטורת" ל</b>שופר שכתוב עליו <b>"עצים"</b> (בין הרביעי והחמישי), או בין השופר <b>ללבונה,</b> לבין השופר <b>לזהב לכפורת</b> (בין הששי והשביעי)? ומתרצים: התנא במשנתנו כלל בדבריו גם אופנים אלו  <b>ותניתה</b> <small>[ו</small>כפי שאכן <small>שנויה]</small> ההלכה <b>בסופה: זה הכלל</b> בכל האופנים האפשריים: <b>הולכין אחר הקרוב</b> כשנמצאו המעות קרובים יותר לשופר מסויים, ואם נמצאו כשהם מונחים <b>מחצה למחצה</b> הולכים <b>להחמיר.</b>

Halakhah 2

<big>א הלכה ב משנה</big> ועוד בענין מעות שנמצאו ואין מקורן ידוע: <b>מעות שנמצאו לפני סוחרי בהמה</b> בירושלים, <b>לעולם</b> הם בחזקת מעות <b>מעשר</b> שני, שמניחים שהם מכספי מעשר שני שהביאו להם כדי לקנות בהם בהמות, ומותרים לשימוש רק כמעשר שני. <b>ו</b>מעות שנמצאו <b>בהר הבית</b> הריהן בחזקת <b>חולין,</b> ומותרים לכל שימוש שהוא. <b>ו</b>אם נמצאו <b>בירושל  ם,</b> אם היה זה <b>בשאר כל ימות השנה</b> — הריהם בחזקת <b>חולין, ו</b>אם היה זה <b>בשעת הרגל</b> — <b>הכל</b> בחזקת <b>מעשר</b> שני. מפני שרוב הכסף שמגיע לשם הוא כספי מעשר. דין נוסף: <b>בשר שנמצא בעזרה,</b> ואין ידוע מאיזה קרבן הוא, אם היה <b>איברים</b> גדולים, כדרך ניתוח קרבן עולה — הרי הוא בוודאי <b>עולות, ו</b>אם <b>חתיכות</b> קטנות — הרי הוא בודאי <b>חטאות. ו</b>אם נמצא <b>בירושל  ם,</b> בין שהיה איברים, בין שהיה חתיכות, יש לשער שהוא מ<b>זבחי שלמים,</b> שכן רוב הבשר הנאכל בירושלים הוא בשר שלמים. ומאחר ואי אפשר לאכול מהבשר שנמצא, שכן יתכן שכבר עבר זמן אכילתו, לפיכך <b>זה וזה,</b> בין אם הוא עולה בין אם שלמים, <b>תעובר צורתו,</b> כלומר, ילונו עד הבוקר, ויפסלו, <b>ויצא לבית השריפה</b> (מקום שריפת קדשים שנפסלו). <b>נמצא</b> בשר <b>בגבולין,</b> מחוץ לירושלים, אם היה <b>איברים</b> — הריהו בחזקת בשר <b>נבילות,</b> ואסור לאוכלו, שכן בשר שאינו ראוי לאכילה חותכים אותו כרגיל לאיברים שלמים, לאכילת כלבים או להימכר לגוים. <b>ו</b>אם היה <b>חתיכות</b> — הריהן בחזקת כשרות ו<b>מותרות</b> לאכילה, שאת הבשר הראוי לאכילה חותכים כרגיל לחתיכות קטנות. <b>ו</b>אם נמצא הבשר <b>בשעת הרגל</b> כיון <b>ש</b>אז <b>הבשר מרובה</b> אצל בני אדם, אין חותכים אותו לחתיכות קטנות, אלא מבשלים אותו איברים איברים ולכן <b>אף</b> ה<b>איברים מותרות.</b>
<big>א גמרא</big> שנינו במשנה שמעות הנמצאות בהר הבית הריהן בחזקת חולין. ומקשים: <b>לא צורכה דלא</b> <small>[לא היתה</small> המשנה <small>צריכה</small> לקבוע <small>אלא]</small> שמעות הנמצאות <b>בהר הבית</b> הריהן <b>קודש</b> שהרי רוב המעות שבהר הבית הינן קודש, ואפילו אינן רוב, מספק יש להחמיר בדינן! ומשיבים:  <b>ר' בא</b> בשם <b>ר' חייה בשם ר' יוחנן: חזקה</b> היא <b>שאין הכהן</b> הממונה על הלשכה שבה מונחות המעות <b>מוציא מן הלשכה מעות</b> אל מחוץ לעזרה כדי לתת אותן לסוחר הבהמות <b>עד שהוא מחללן</b> תחילה <b>על הבהמה,</b> ובחילול זה הריהן יוצאות לחולין. ולכן אם נמצאו המעות בהר הבית הריהן בוודאי חולין.
שנינו במשנה ש<b>בשר שנמצא</b> בעזרה, אם נמצא איברים — הריהו עולות, ואם חתיכות — חטאות. נמצא בירושלים — בין איברים בין חתיכות הריהו שלמים ותעובר צורתו ויצא לבית השריפה. וכיון שהוזכר דין זה מביאים את מה שאמר <b>ר' לעזר בשם ר' הושעיה</b> והוכחה לשיטתו ממשנתנו: אם <b>הסיע</b> (הסיח) <b>דעת</b> מבשר הקודש ולא שמרו מן הטומאה, אף שנפסל בכך, אין שורפים אותו מיד, אלא הריהו <b>טעון</b> קודם לכן <b>עיבור צורה.</b> <b>אמר ר' הושעיה: מתניתא אמרה כן</b> <small>[משנתנו אומרת כך]</small> בענין בשר שנמצא בירושלים: <b>תעובר צורתו ויצא לבית השריפה.</b> שמאחר וברור הדבר שבזמן שהיה הבשר אבוד הסיחו דעת ממנו, הרי שכשקבעה המשנה שהריהו צריך עיבור צורה קודם לשריפתו, ודאי שהוא משום שהיא סבורה שפסולו רק 'פסול טומאה' מחמת הספק, ונמצא כי שיטת ר' הושעיה (ראה עיונים) שיטת משנתנו היא. <b>אמר ר' יוסי: ויאות</b> <small>[ונכון הוא]</small> דין המשנה, ואולם לא מטעם זה. שכן אם היה זה מחמת ספק טומאה, מאחר ואבד הבשר בירושלים, הרי אינו יכול להיפסל בספק טומאה, שהרי ירושלים דינה כרשות הרבים (ראה עירובין קיא,א), וכלל הוא (טהרות פ"ד מ"ז) שכל ספק טומאה ברשות הרבים — טהור. אלא מטעם זה: שכן <b>לאכלו אין את יכול</b> — <b>שמא</b> עד שנמצא כבר <b>נתקלקל צורתו,</b> שקודם שנמצא כבר עבר עליו לילה אחד ונפסל ב'נותר' כבר קודם, ולפיכך פסול הוא. ולשורפו מיד גם אין אתה יכול — שמא עדיין לא עבר עליו הלילה ולא נפסל בנותר. ולכן <b>לפום כן צריך מימר</b> <small>[לפי כך צריך לומר]:</small> <b>תעובר צורתו ו</b>רק אז <b>יצא לבית השריפה.</b>
שנינו במשנה שאם <b>נמצא</b> הבשר <b>בגבולין</b> (מחוץ לירושלים), אם היה איברים — חזקתם נבילות, ואם היה חתיכות — הריהן מותרות. ומביאים בענין זה ש<b>ר' קריספא בשם ר' יוסי בר' חנינה</b> אומר כך: מה ששנינו שאם נמצא הבשר <b>איברים</b> הריהו <b>נבילות,</b> אין הכוונה שמחמת הספק מתייחסים לבשר זה כנבילה ולכך אסור לאוכלו, אלא צורת חיתוכו כאיברים מוכיחה עליו שהוא ודאי נבילה, ולכן אם אכל מהם <b>לוקין עליהן משום נבילה.</b> ומעירים: ו<b>מתניתא אמרה כן</b> <small>[המשנה אומרת כך],</small> מלשון המשנה עצמה מוכח כן. שכן שנינו במשנה: <b>איברים נבילות, וחתיכות מותרות,</b> וכשהיא אומרת ש<b>חתיכות מותרות</b> האם כוונת המשנה היא <b>לא ממש?</b> אלא ודאי שכוונתה שהן מותרות לגמרי, <b>ודכוותה</b> <small>[ו</small>אם כן <small>כיוצא בה]</small> כשהיא אומרת ש<b>איברים נבילות</b> הכוונה היא שהם ודאי נבילות, ולכן <b>לוקין עליהן משום נבילה.</b>
עוד אמר <b>ר' קריספא בשם ר' יוסי בר' חנינה</b> בענין איברים שנמצאו: <b>אם היו</b> האיברים הללו חרוזים על חוט כ<b>מחרוזות,</b> מן הסתם לא נבילות הם אלא בשר מותר, ולכן מחרוזות הבשר הללו <b>מותרות.</b> ועוד בענין בשר שאין ידוע מה מקורו, שנינו בברייתא: היו בעיר עשר חנויות בשר, <b>תשע חנויות מוכרות בשר נבילה, ואחת מוכרת בשר שחוטה</b> (כשר), וקנה בשר באחת מהן ו<b>נתחלפו לו,</b> שאינו זוכר מאיזו חנות קנה — <b>חושש</b> שמא בשר נבילה הוא. ולכן אסור לו לאוכלו. ואולם מאחר שאינו אסור אלא מחמת הספק (שכן כלל הוא שבכל ספק איסור תורה נוהגים להחמיר), אם אכלו אינו לוקה עליו. <b>ולנמצאת,</b> אם נמצאה חתיכת בשר בשוק ואין ידוע מאיזו חנות באה — <b>הולכין אחר הרוב</b> (רוב חנויות הבשר), ומאחר שרובן מוכרות בשר נבילה — הרי זו נבילה. ולהיפך, אם היו בעיר <b>תשע חנויות מוכרות בשר שחוטה, ואחת מוכרת בשר נבילה,</b> ו<b>נתחלפו לו,</b> שאינו זוכר מאיזו חנות קנה — <b>חושש</b> שמא בשר נבילה הוא. <b>ולנמצאת,</b> אם נמצאה חתיכת בשר בשוק ואין ידוע מאיזו חנות באה — <b>הולכין אחר הרוב,</b> ומאחר שרובן מוכרות בשר שחוטה — הריהי כשרה.
ומביאים בענין זה דין נוסף ש<b>אמר ר' יוחנן:</b> בשר <b>הנמצא ביד גוי</b> — <b>כנמצא בפלטיא</b> (כיכר ציבורית גדולה), והולכים בו אחר רוב החנויות, כדין בשר הנמצא בשוק. ובענין זה מסופר כי <b>ר' לעזר בי</b> <small>[בנו]</small> של <b>ר' חגיי הוה מסמך</b> <small>[היה סומך]</small> <b>לר' מנא</b> לסייע לו בהליכתו. <b>חמא לחד ארמאי מקטע מן סוסיה ומפיק לברא</b> <small>[ראה רומאי אחד חותך חתיכה מסוסו ומוציא אותה לחוץ]</small> למכירה. <b>אמר ליה</b> <small>[לו]</small> ר' לעזר לר' מנא: האם <b>הדא היא</b> <small>[זה הוא]</small> ש<b>אמר ר' יוחנן:</b> בשר <b>הנמצא ביד גוי כנמצא בפלטיא,</b> והולכים בו אחר הרוב? והלא לשיטתו אם רוב החנויות בעיר זו הן של ישראל היה בשר זה הנמצא ביד הגוי כשר, והלא רואה אתה שאין לסמוך על כך, שהרי רואים אנו שהוציא בשר אסור! <b>אמר ליה</b> <small>[לו]:</small> ר' מנא לר' לעזר: <b>כן אמר ר' יוסי רבי</b> על שיטת ר' יוחנן: <b>והן</b> (וזהו דווקא) <b>שראו אותו,</b> את אותו גוי, <b>יוצא ממקולין</b> (איטליז) <b>של ישראל</b> ובידו בשר, אבל בסתם — הולכים אחר רוב החנויות. ועוד מסופר: <b>חד בר נש בציפורין אזיל</b> <small>[אדם אחד בציפורי הלך],</small> <b>בעי מיזבון קופד מן טבחא</b> <small>[</small>ו<small>רצה לקנות בשר מהטבח],</small> <b>ולא יהב ליה</b> <small>[ולא נתן לו]</small> הטבח מן הבשר, שהיו מסוכסכים ביניהם<small>.</small> <b>אמר ליה לחד רומיי ואייתי ליה</b> <small>[אמר לו לרומאי אחד</small> שיקנה עבורו, <small>והביא לו]</small> את הבשר. אחר כך <b>אמר ליה</b> <small>[לו]</small> אותו אדם לטבח: וכי <b>לא נסבית על כרחיה</b> <small>[לא לקחתי ממך</small> בסופו של דבר את הבשר <small>על כרחך]?</small> <b>אמר ליה</b> <small>[לו]</small> הטבח: <b>ולאו בשר דנבילה יהבית ליה</b> <small>[והאם לא בשר נבילה נתתי לו]?</small> והבשר שלקחת מן הגוי היה איפוא בשר נבילה. אמר <b>ר' ירמיה בשם ר' חנינה: מעשה</b> כגון זה <b>בא לפני רבי</b> (רבי יהודה הנשיא), <b>ואמר</b> על כך רבי: <b>לא כולא מיניה</b> <small>[לא הכל ממנו],</small> כלומר, אין זה בכוחו <b>מיסר מקולין דציפורין</b> <small>[לאסור את האיטליזים של ציפורי]</small> באותו יום, וכיון שרוב האיטליזים באותה עיר של ישראלים, מסתבר שבשר זה כשר.
ועוד בענין בשר שנמצא, מסופר כי <b>רב נחת לתמן</b> <small>[ירד לשם,</small> לבבל<small>]</small> <b>חמתון מקילין</b> <small>[ראה אותם מקילים]</small> בבשר שאין ידוע מה מקורו ("בשר שנתעלם מן העין"), <b>וחמר עליהן</b> <small>[והחמיר עליהם].</small> ומספרים מה ראה רב שהחמיר עליהם: <b>חד בר נש אזיל</b> <small>[אדם אחד הלך]</small> <b>בעי משיזגה אסקופתיה בגו נהרא</b> <small>[רצה לרחוץ</small> את הבשר שבידו <small>בתוך הנהר],</small> <b>ואינשתה ואזיל ליה</b> <small>[ונפלה</small> ממנו חתיכת הבשר <small>והלכה לה]</small> לתוך הנהר. והלך לו אותו אדם משם. לאחר מכן <b>חזר</b> לאותו מקום ומצא שם חתיכת בשר זהה לשלו, ו<b>בעי מיסבינה</b> <small>[</small>ו<small>רצה לקחת אותה].</small> <b>אמר ליה</b> <small>[אמר לו]</small> <b>רב:</b> בשר זה <b>אסור לך</b> באכילה, <b>דנא אמר</b> <small>[שאני</small> יכול <small>לומר]</small> <b>ההיא שטף נהרא</b> <small>[אותה</small> החתיכה שרחצת <small>שטפה הנהר],</small> <b>ואייתי חורי דנבילה תחתוי</b> <small>[והביא</small> הנהר חתיכה <small>אחרת של נבילה</small> שנפלה לתוכו במקום אחר <small>תחתיה].</small> ומסופר מעשה נוסף בו החמיר רב בבשר שלא היה ידוע מקורו: <b>חד בר נש הוה</b> <small>[אדם אחד היה]</small> <b>מהלך בשוקא טעין קופד</b> <small>[</small>ו<small>טעון בבשר].</small> <b>אתא דייתא וחטפתיה מיניה וטלקתיה</b> <small>[באה דיה,</small> עוף טורף, <small>וחטפה אותו,</small> את הבשר <small>ממנו, והשליכה אותו]</small> לאחר מכן במקום אחר. <b>חזר</b> אותו אדם <b>בעי מיסבינא</b> <small>[</small>ו<small>רצה לקחת אותה]</small> מהמקום בו ראה שהשליכתו הדיה. <b>אמר ליה</b> <small>[לו]</small> <b>רב:</b> בשר זה <b>אסור לך, דנא אמר</b> <small>[שאני</small> יכול <small>לומר]</small> <b>בשר דנבילה הוות טעינא</b> <small>[בשר של נבילה היתה הדיה מחזיקה</small> בפיה<small>]</small> <b>וטלקתיה</b> <small>[וזרקה אותו]</small> במקום זה <b>ונסבה ההוא אוחרנא</b> <small>[ולקחה את זו האחרת</small> שמידך<small>]</small> ואכלתו, ויתכן איפוא שהבשר שמצאת בשר נבילה הוא.
 ומסופר עוד בענין זה: הנהר <b>גינאי שטף זיקין</b> (נאדות) יין של ישראל ומצאו אותם לאחר מכן על שפת הנהר. <b>אתא עובדא קומי</b> <small>[בא המעשה לפני]</small> <b>ר' יצחק ברבי אלעזר, ואמר: יחכמון שפייא קיטרהון</b> <small>[יבדקו שופכי</small> היין, הישראל שמילא את נאדו ביין <small>את הקשרים]</small> בנאדות, ואם הם מכירים שאלו קשריהם, הרי הנאדות אלו שלהם, ושל יין כשר הם, והיין (והנאדות. ראה עיונים) מותר. ואם אינם מכירים את הקשרים כשלהם, יש לחשוש שמא יין זה של גויים הוא ואסור משום חשש יין נסך.
 ומסופר עוד: <b>נקוניקה</b> (קנקן) של יין <b>אשתכח בכנישתא דבולי</b> <small>[נמצא בבית הכנסת של המועצה].</small> <b>אתא עובדא קומי</b> <small>[בא המעשה לפני]</small> <b>ר' ירמיה, אמר: יתחכמון סקורייא עבידתהון</b> <small>[יבדקו מסמני הכדים</small> בצבע אדום, <small>את עבודתם],</small> כלומר, את הסימון שעל גבי קנקן זה, ואם יכירוהו הרי היין מותר. ואם אינם מכירים אותו יש לחשוש שמא של גויים הוא, והריהו ספק יין נסך.
ומסופר עוד: <b>גדי צלי</b> <small>[צלוי]</small> <b>אשתכח באסרטי</b> <small>[נמצא ברחוב]</small> של המקום <b>גופתא, והתירוהו</b> חכמים באכילה <b>משום שני דברים:</b> <b>משום מציאה</b> שקבעו שגדי זה שייך למוצא, ואינו צריך להכריז עליו משום השבת אבידה, <b>ו</b>התירוהו באכילה <b>משום</b> דין <b>"רוב מהלכי דרכים".</b> ומסבירים: התירוהו למוצא <b>משום מציאה, דתני</b> <small>[ששנויה</small> ברייתא<small>]:</small> <b>המציל מיד הארי,</b> או <b>מיד הגייס</b> (צבא של אויבים), או <b>משונת</b> (מסלע) <b>הים, ומשונת הנהר, ומאיסרטיא</b> (דרך הרבים) <b>גדולה, ומפלטיא</b> (ככר) <b>גדולה</b> — <b>הרי אלו שלו, מפני שהבעלים מתייאשין מהן,</b> ולכן קבעו שהגדי שלו, שהרי מצאו ברחוב. והתירו את הגדי באכילה <b>משום</b> דין <b>"רוב מהלכי דרכים"</b> — שרוב המהלכים באותה דרך היו ישראלים, ומסתבר שמהם נפל, ולכן לא חששו בו <b>משום שחיטת גוי</b> לאוסרו באכילה. <b>ו</b>מסופר כי בסופו של דבר <b>אישתכח מן דבית</b> <small>[נמצא</small> שאותו גדי <small>היה של בית]</small> <b>רבי,</b> ואכן כשר היה.
ובדומה לכך מסופר עוד: <b>עיגול דגובנא אישתכח בפונדקא</b> <small>[עיגול,</small> כיכר גדולה <small>של גבינה נמצא בפונדק]</small> של <b>לוי, והתירוהו משום שני דברים: משום מציאה, ומשום רוב מהלכי דרכים.</b> <b>משום מציאה, דתני</b> <small>[ששנויה</small> ברייתא<small>]:</small> <b>המציל מיד הגייס, מיד הארי, משונת הים, ומשונת הנהר, מאיסרטיא גדולה, ומפלטיא גדולה</b> — <b>הרי אלו שלו, מפני שהבעלים מתייאשין מהן,</b> ואף ממה שנמצא בפונדק שהוא מקום של רבים, מתייאשים הבעלים. ו<b>משום</b> דין <b>"רוב מהלכי דרכים"</b> לא חששו <b>משום גבינת גוי,</b> כיון שרוב אורחי אותו פונדק היו ישראלים. <b>ו</b>ומסופר כי בסופו של דבר <b>אישתכח מן</b> <small>[נמצא</small> שאותו עיגול גבינה <small>היה]</small> של בית <b>ר' אלעזר בר' יוסי,</b> וכשר היה.
 <b>אמר ר' מנא קומי</b> <small>[לפני]</small> <b>ר' יוסי:</b> ומדוע לא הורו חכמים שיכריז מוצא הגדי או עיגול הגבינה משום השבת אבידה, <b>ואנן חמיין רבנן</b> <small>[ו</small>הלא <small>אני רואה חכמים]</small> ש<b>מכריזין</b> אף על אבידה שנמצאה במקום שמצויים בו רבים! <b>אמר ליה</b> <small>[לו]</small> ר' יוסי לר' מנא: <b>את אין הוויתה משכח לא נסבת</b> <small>[אתה אם היית מוצא אבידה</small> במקום שרבים מצויים בו האם <small>לא היית לוקח]</small> אותה לעצמך?! <b>ר' יונה אבוך</b> <small>[אביך]</small> <b>לא אמר כן, אלא אמר: הלואי כד נשכח, נשכח</b> <small>[הלוואי שכאשר נמצא דבר, נמצא]</small> אותו במקום שלא נצטרך להכריז עליו, וכגון <b>מן פיוסא ולגוא</b> <small>[מן השער ולחוץ],</small> שהוא מקום שהרבים מצויים בו. ומעירים כי <b>אפילו כן</b> <small>[אפילו כך,</small> למרות דבריו<small>],</small> <b>אשכח</b> <small>[מצא]</small> אבידה במקום שהרבים מצויים בו <b>ולא נסיב</b> <small>[ולא לקח]</small> אותה לעצמו, אלא הכריז עליה.

Halakhah 3

<big>א הלכה ג משנה</big> <b>בהמה</b> הראויה לקרבן <b>שנמצאת</b> תועה במקום <b>מירושל  ם ועד מגדל עדר, ו</b>כן אם נמצאה <b>כמדתה</b> (כמרחק זה) מירושלים <b>לכל רוח</b> (צד) אחר — מסתבר שברחה זו מירושלים, וכיון שרוב הבהמות שבירושלים הינן קרבנות, מניחים שאף היא קרבן. ואם היא מן ה<b>זכרים</b> יש לשער שהיא מן ה<b>עולות,</b> ואם היא מן ה<b>נקבות</b> הריהי ודאי מ<b>זבחי שלמים,</b> שכן קרבן שלמים בא גם מן הנקבות ולא קרבן עולה. <b>ר' יהודה אומר: הראוי לפסחים,</b> כגון גדי כבשים או טלה עזים בן שנה, מסתבר שהוא מן הפסחים, ויכול מוצאו להקריבו כקרבן פסח לצורך עצמו, שכן מניחים שהוא שייך <b>לפסחים,</b> אם מצא אותו <b>קודם לרגל</b> (לפסח) <b>שלשים יום.</b> <b>בראשונה היו</b> בית דין <b>ממשכנין את מוצאיה</b> (היו נוטלים משכון ממוצא בהמה כזו) <b>עד שהוא מביא</b> את <b>נסכיה</b> (מנחה ויין הבאים עם קרבן השלמים), כאילו היתה זו בהמה שלו והתחייב בנסכיה. <b>חזרו</b> מוצאי הבהמות <b>להיות מניחין אותה ובורחין,</b> כדי שלא להתחייב בנסכיה. <b>התקינו בית דין שיהו נסכיה באין משל צבור,</b> מתרומת הלשכה, כדי שלא תהיה הוצאה למוצא. <b>אמר ר' שמעון: שבעה דברים</b> (תקנות) <b>התקינו בית דין</b> בעניינים ממוניים הקשורים לקרבנות והקדשות, <b>וזה,</b> שנסכי בהמה שנמצאה בירושלים באים משל הציבור, הוא <b>אחד מהן.</b> ושאר ששת התקנות: <b>גוי ששלח</b> קרבן <b>עולתו ממדינת הים, ושלח עמה</b> כסף לקניית ה<b>נסכים</b> שלה — נסכי עולה זו <b>קריבין משלו,</b> מכסף ששלח, <b>ואם לאו</b> <small>[לא]</small> שלח עמה כסף לנסכים — הרי תנאי בית דין הוא שיהיו נסכיה <b>קריבין משל צבור,</b> מכספי תרומת הלשכה. <b>וכן גר שמת</b> ומן הסתם אין לו יורשים, <b>והניח</b> בהמות שהוקדשו על ידו ל<b>זבחים</b> (קרבנות), <b>אם יש לו נסכים,</b> שיש בתוך רכושו גם נסכים או מעות לצורך נסכים שהפריש לצורך קרבנות אלו — הרי הנסכים <b>קריבין משלו, ואם לאו</b> <small>[לא]</small> השאיר נסכים — הריהם <b>קריבין משל צבור. ו</b>כן <b>תנאי בית דין הוא על כהן גדול שמת, ש</b>כל זמן שלא מינו כהן גדול אחר תחתיו <b>תהא מנחתו</b> (מנחת חביתין שמקריב הכהן הגדול עשירית האיפה סולת בכל יום מחציתה בבוקר ומחציתה בין הערביים) <b>קריבה משל צבור.</b> <b>ר' יהודה אומר:</b> מביאים את המנחה הזו <b>מ</b>הכסף <b>של</b> ה<b>יורשין</b> של אותו כהן גדול, ולא משל הציבור. <b>ו</b>בכל אופן היא אינה קריבה באופן שהיתה מוקרבת אילו הכהן הגדול היה חי ומקריבה בעצמו, מחציתה בבוקר ומחציתה בערב, אלא <b>שלימה היתה קריבה.</b> שכיון שאינה ניתנת כדרכה על ידי הכהן, היו אמנם מקריבים אותה ואולם לא היו מחלקים אותה. וכן היה תנאי בית דין <b>על המלח</b> של המקדש שהיה מיועד למליחת הקרבנות, <b>ו</b>כן <b>על העצים</b> של המקדש, שהיו משמשים להקטרת הקרבנות, <b>שיהו הכהנים נאותין</b> (משתמשים) <b>בהן</b> לצורך הכנת חלקם בבשר הקרבנות לאכילה. <b>ו</b>כן תיקנו <b>על הפרה</b> האדומה <b>ש</b>הנהנים מאפרה <b>לא יהו מועלין</b> (חייבים בקרבן אשם מעילה) על ההנאה <b>באפרה.</b> <b>ו</b>כן תיקנו <b>על הקינין</b> (תורים או בני יונה הבאים כקרבן) <b>הפסולות</b> שאם נפסלו ואינן ראויות להקרבה, <b>שיהו באות משל צבור.</b> ואילו <b>ר' יוסי אמר:</b> האדם שהוא הסיטונאי <b>המספק את הקינין</b> למקדש, <b>הוא</b> גם זה ה<b>מספק את</b> הקינין האחרות תחת <b>הפסולות</b> בלא תשלום נוסף.
<big>ב גמרא</big> שנינו במשנה שאם נמצאה בהמה ממין זכר בסביבות ירושלים — הריהי בחזקת עולה. והדברים לכאורה תמוהים, שהרי יכול להיות שבהמה זו היא דווקא שלמים (שהרי השלמים גם הם יכולים לבוא מן הזכר), ואיך תוקרב כליל על המזבח כדין עולה, והלא אם שלמים היא חלק מבשרה עומד לאכילת הכהנים והבעלים ואסור להקטירו על גבי המזבח (ראה זבחים עו,ב)! וכתירוץ לשאלה זו <b>ר' הושעיא רבה אמר:</b> אין דנים בהבאת הבהמות עצמן לקרבן, אלא <b>לבא בדמיהן שנו</b> כאן. שאם רוצה המוצא לעשות תקנה לבהמה זו, כיון שחוששים אנו שמא בהמה זו היא עולה, ומצד אחר, שמא שלמים היא, הריהו צריך לחלל את קדושת הבהמה הזו על כסף בשוויה, ובנוסף הריהו מקדיש מעות משלו בשוויה. והריהו מתנה כך: "אם בהמה זו הריהי עולה — תתחלל על הדמים הראשונים, והשניים ישמשו לשלמי נדבה. ואם שלמים היא — תתחלל על הדמים השניים, והראשונים ישמשו לעולת נדבה" (ראה קידושין נה,ב). ומביא בדמים הראשונים בהמה לעולה, ובשניים בהמה אחרת לשלמים. <b>אמר לו ר' יוחנן:</b> וכי <b>אומרים לו לאדם צא ומעול בקדשים?!</b> והלא אף שאם חילל בהמת קרבן תמימה על מעות נכנסו המעות לקדושתה תחתיה — זהו דווקא בדיעבד, שאם חיללה הועילו מעשיו, ואולם אסור לעשות כך לכתחילה (ראה מנחות קא, א)! <b>אלא</b> יש לפרש את דין המשנה באופן אחר: <b>הילכו בהן אחר הרוב,</b> ש<b>אם רוב</b> הבהמות שנמצאו הינן <b>זכרים</b> — הריהן ודאי <b>עולות,</b> שכן רוב הזכרים הקרבים, קרבים לעולה. ו<b>אם רוב</b> הבהמות שנמצאו הינן <b>נקבות</b> — הריהן ודאי <b>זבחי שלמים,</b> שרוב הבהמות הנקבות הקרבות, קרבות לשלמים. ושואלים:  <b>ו</b>כי <b>אין השלמים באין</b> גם <b>מן הזכרים ו</b>גם <b>מן הנקבות?</b> וממילא יתכן שהזכרים שמצא לא היו עולות אלא שלמים! אלא יש לפרש את דברי ר' יוחנן כך: אינו מקריב את הבהמות הנמצאות בעצמן אלא <b>כיצד הוא עושה?</b> הריהו ממתין עד שיפול בהן מום ואז מחללן על כסף חולין, ובכך הריהו <b>מוציאן לחולין,</b> <b>וחוזר ועושה אותן</b> את הבהמות הללו עצמן <b>עולות.</b> שמביא שתי בהמות תמימות ומתנה כך: "אם הבהמה שנמצאה היא עולה — תהא הבהמה הראשונה מבין השתים עולה תחתיה, והשניה שלמים. ואם הבהמה שנמצאה היא שלמים — תהא הבהמה השניה מבין השתים שלמים תחתיה, והראשונה תהיה עולת נדבה" (ראה קידושין נה,ב). הסבר אחר במשנה <b>אמר ר' זעירא,</b> ולדעתו כוונת המשנה שבהמות זכרים שנמצאו בסביבות ירושלים תוקרבנה הן עצמן לעולות אף שיתכן שהן שלמים. וטעם הדבר: <b>כמה דאת אמר תמן</b> <small>[כמו שאתה אומר שם]</small> בגמרא לעיל (יט,א) בשם ריש לקיש ש<b>תנאי בית דין הוא על המותרות</b> של חטאת <b>שיקרבו עולות</b> אף שקדושתם קדושת חטאת, <b>כן את מר אוף הכא</b> <small>[כך אתה אומר גם כאן]</small> ש<b>תנאי בית דין הוא על</b> הבהמות <b>האובדות</b> ונמצאו, <b>ש</b>אף שיתכן שהן שלמים, <b>יקרבו עולות.</b> שהחשיבו את ההקדש הראשון לשלמים (אם בהמה זו אכן הוקדשה לשלמים) כאילו אינו, וממילא יכול אף מלכתחילה להקדישה עתה לעולה. <b>אמר ר' יוסי לר' יעקב בר אחא:</b> וכי <b>אין זה מזיד?</b> אין הדברים דומים, שכן אף אם יועיל תנאי ביד דין לשנות במותר חטאות את המעות מקדושה לקדושה (מחטאת לעולה), מנין לך שיכולים בית דין בתנאם לשנות גם את קדושת הבהמה עצמה משלמים לעולה, ומאחר ויתכן שהם שלמים, איך הוא מקריבן עולות? <b>אמר ליה</b> <small>[לו]:</small> <b>מכיון שהוא תנאי בית דין אין זה</b> נחשב ל<b>מזיד.</b> שכן, כאמור, בתנאי זה הפקיעו בית דין את ההקדש הראשון לשלמים, וממילא יכול אף מלכתחילה להקריבן עולות.
<big>א</big> כיון שהוזכר במשנה דין מנחת הכהן הגדול שמת, מביאים עוד בדומה. <b>אמר ר' יסא: עד דאנא תמן</b> <small>[עד שהייתי שם,</small> בבבל<small>],</small> כלומר, בעודי שם, <b>שמעית קל</b> <small>[שמעתי</small> את <small>קולו]</small> של <b>רב יהודה</b> ש<b>שאל לשמואל:</b> אם <b>הפריש</b> אדם את <b>שקלו ומת</b> קודם שמסרו לגזבר, מה יעשו בשקל זה? <b>אמר ליה</b> <small>[לו]:</small> שמואל: <b>יפלו</b> השקלים הללו <b>לנדבה,</b> כלומר, לשופר "נדבה", ויקריבו בו עולות נדבה. <b>ו</b>כעין זה שואלים עוד: כהן גדול שהפריש כסף לקניית סולת למנחתו, ונמצא כי הפריש יותר מכדי הצורך, מה ייעשה ב<b>מותר עשירית האיפה שלו?</b> ומשיבים: מחלוקת היא, <b>ר' יוחנן אמר: יוליכם</b> את הדמים הללו <b>לים המלח,</b> כלומר, יאבדם מן העולם. ואילו <b>ר' אלעזר אמר: יפלו לנדבה.</b> כיון שהוזכר במשנה דין מנחת כהן גדול שמת, מביאים עוד בעניין עשיית מנחה זו (כשהכהן הגדול חי). שנינו במשנה במנחות (פ"ד מ"ה) שאף שהיה הכהן מביא בכל יום עישרון שלם למנחה זו, לא היה קרב כל העישרון בבת אחת, אלא היה חוצהו ומקריב מחציתו בבוקר ומחציתו בין הערביים.
ונחלקו אמוראים ב<b>עשירית האיפה של כהן גדול,</b> כיצד נוהגים בחצייתה. <b>ר' יוחנן אמר:</b> אם רוצה הריהו <b>חוצה אותה,</b> את אותו עישרון, לשני חלקים שווים בשני כלים של חול, <b>ואחר כך מקדשה</b> לכל מחצית בפני עצמה קודם הקטרתה. ואילו <b>ר' שמעון בן לקיש אמר: מקדשה</b> מתחילה לעישרון כולו, <b>ו</b>רק <b>אחר כך חוצה אותה</b> לשתי מחציות. ומעירים: <b>מתניתא פליגי</b> <small>[המשנה חולקת]</small> לכאורה <b>על ר' יוחנן,</b> ששנינו במשנה במנחות (פ"ד מ"ה) בענין כהן גדול שהקריב למנחתו מחצית העישרון בשחרית ומת, שאם מינו כהן גדול אחר תחתיו, לא יביא השני חצי עשרון מביתו כדי להקריבו בין הערביים, וגם לא יקריב את חצי העשרון שהשאיר הראשון. אלא מביא מביתו עישרון שלם, וחוצהו, ו<b>מקריב מחצה ו</b>ה<b>מחצה</b> האחר <b>אבד.</b> ומעתה, לדברי ר' יוחנן שהכהן מקדש כל מחצית בפני עצמה קודם הקטרתה, הרי לא קידש הכהן שמת אלא את המחצית שהקטיר קודם שמת, ומדוע אם כן תלך המחצית האחרת לאיבוד, והלא אינה קדושה אלא בקדושת דמים ואפשר לפדותה?! ומשיבים: ר' יוחנן <b>פתר לה</b> <small>[מתרץ אותה]</small> כך: אין המשנה סותרת את דברי, אלא שהיא סבורה שאף שהמחצית השניה קדושה רק בקדושת דמים הריהי הולכת לאיבוד, <b>שכן אפילו</b> מותר <b>מעות</b> שהוקדשו לצורך מנחת חביתין דין הוא ש<b>ילכו לים המלח.</b> ומעירים מצד שני: <b>מתניתא פליגי</b> <small>[</small>אותה <small>משנה חולקת]</small> לכאורה <b>על ר' שמעון בן לקיש,</b> ששנינו בהמשך: שבמקרה זה <b>נמצאו שני חצאין קריבין</b> (המחצית הראשונה של עשרון הכהן הגדול שמת, והמחצית הראשונה של עשרון הכהן הגדול החדש), <b>ושני חצאין אבודין</b> (המחצית השניה של עשרון הכהן הגדול שמת, והמחצית השניה של עשרון הכהן הגדול החדש). <b>ותני עלה</b> <small>[ושנויה עליה,</small> על משנה זו<small>]</small> ברייתא: <b>מחצה</b> של הכהן הגדול ה<b>ראשון</b> (שמת) <b>ומחצה</b> של הכהן השני <b>שני</b> שהולכות לאיבוד — <b>תעובר</b> תחילה <b>צורתן,</b> כלומר, ימתין להם עד שיעבור עליהם לילה ויפסלו בלינה, <b>ו</b>אז <b>יצאו לבית השריפה.</b> ומעתה, לדברי ר' שמעון בן לקיש שמקדיש תחילה את כל העישרון, הלא שתי המחציות הנותרות קדושות אף הן בקדושת הגוף, וכלל הוא ש"כל שפסולו בגופו (שאינו יכול להיקרב) ישרף מיד" (ראה פסחים לד,ב), ומדוע איפוא צריכות שתי המחציות האובדות עיבור צורה תחילה?! ומשיבים: ר' שמעון בן לקיש  <b>פתר לה</b> <small>[מתרץ אותה]</small> שהמשנה אכן חלוקה על הברייתא, והיא סבורה <b>כ</b>שיטת <b>ר' ישמעאל,</b> ש<b>אמר</b> במנחות (צ,א. ושם היא שיטת התנא קמא) שהכלי המשמש למדידת <b>עשרון</b> הסולת נחשב ככלי שרת, ולפיכך הריהו <b>מקדש</b> את עישרון הסולת הניתן בתוכו בקדושת הגוף. ולכן המחציות הנותרות אובדות מיד אף בלא עיבור צורה. ואילו הברייתא סבורה שאין כלי המדידה נחשב ככלי שרת ולפיכך אינו מקדש, ולכן כל עוד לא הקדיש הכהן את המחצית העישרון קודם הקטרתו אינו קדוש אלא בקדושת דמים, ולפיכך טעונות שתי המחציות הנותרות עיבור צורה קודם שריפתן. <big>ב</big> כיון שעסקנו במנחת חביתין של הכהן הגדול, מביאים עוד בעניינה, וכן בענין מנחת חינוך שהיה מביא כל כהן בפעם הראשונה ששרת במקדש. שנינו בברייתא: <b>כשהכהן מתקרב תחילה לעבודה</b> (בפעם הראשונה שהוא עובד) הריהו <b>מביא</b> את מנחת <b>עשירית האיפה שלו ועובדה בידו,</b> שהוא עושה אותה בעצמו, וזה חינוך לעבודה. ומוסיפים: בכל זאת <b>אחד כהן גדול ואחד כהן הדיוט שעבדו</b> ביום הראשון לעבודתם במקדש, <b>עד שלא (</b>טרם) <b>הביאו</b> את <b>עשירית האיפה שלהם</b> למנחת חינוך, <b>עבודתן כשירה,</b> שאין זה מעכב. <b>ר' מנא בעי מימר</b> <small>[רצה לומר]</small> דין זה: אם <b>בו ביום שנתקרב</b> אותו כהן <b>תחילה לעבודה, בו ביום</b> גם <b>נתמנה להיות כהן גדול</b> — <b>מביא שתים</b> שתי עשיריות האיפה, <b>אחת ל</b>מנחת <b>חינוכו</b> לעבודתו ככהן <b>ואחת לחובת היום,</b> מנחת החביתין שחייב הכהן הגדול להביא בכל יום.
ודין נוסף בענין מנחת חביתין של הכהן הגדול: נאמר בעניינה "מורבכת תביאנה <b>תופיני</b> מנחת פתים" (ויקרא ו, יד), ומסמיכות לשון "תביאנה" ל"תופיני" אתה למד כי <b>בשעת הבאה</b> של המנחה בערב מיד תיעשה <b>תופיני</b> (מאפה), כלומר, תיאפה מיד, <b>ואין</b> להמתין עד <b>בשחרית</b> שלמחרת כדי לעשותה <b>תופיני.</b> ושואלים: <b>והא תנינן</b> <small>[והרי שנינו]</small> במשנה (תמיד פ"א מ"ג): שבכל יום קודם לתרומת הדשן <b>העמידו</b> הממונים את <b>עושה</b> ה<b>חביתין</b> שהיה מכין בכל יום את מנחת החביתין של הכהן הגדול <b>לעשות</b> את ה<b>חביתין,</b> משמע שמהבוקר היו עושים אותה! <b>אמר ר' חייא בר אחא:</b> אין הכוונה שהעמידו את עושה החביתין לאפות את המנחה, אלא כדי <b>לעשות חמין</b> (מים חמים) <b>ל</b>צורך ה<b>רבוכה</b> (לישת הסולת) הנחוצה לעשיית החביתין שהיתה נעשית אכן מאוחר יותר. כיון שהוזכרה אפיית המנחה ("תופיני") עוסקים בשלבים השונים של הכנת המנחה. נאמר בכתוב שהריהי צריכה להיות מטוגנת ("על מחבת בשמן תעשה"), וכן שהיא צריכה חליטה במים ("מורבכת"), ושהיא צריכה להיות <b>תופיני</b> (אפויה). ובסדר הדברים אומר <b>ר' יסא בשם ר' חנינה: מטגנה</b> תחילה <b>ואחר כך אופה אותה.</b> ואילו <b>ר' אחא בשם ר' חנינה</b> אומר: <b>אופה אותה ו</b>רק <b>אחר כך מטגנה.</b> ומעירים כי מחלוקת זו תלויה במחלוקת תנאים אחרת. ששנינו בברייתא: נאמר בענין מנחת חביתין <b>"תופיני",</b> ומלה זו מתפרשת כנוטריקון — <b>תאפנה נא,</b> שבשעת אפייתה בתנור תהא המנחה מבושלת במקצת, אך לא מבושלת כל צרכה ("נא"), ולכן צריך לטגנה קודם אפייתה. ואילו <b>רבי אומר:</b> "תופיני" נוטריקון <b>תאפינה נאה,</b> שצריכה המנחה להיות נאה בשעה שהיא נאפית בתנור, ואם יטגנוה קודם האפייה — לא תהא נאה בשעת האפייה. <b>ר' דוסא אומר:</b> "תופיני" — <b>תאפנה ריבה,</b> שתיאפה אפיות הרבה. ומסבירים:  <b>אתיין אלין פלגוותא כהינין פלגוותא</b> <small>[באות,</small> הולכות <small>המחלוקות האלה כאותן מחלוקות</small> שהזכרנו קודם<small>].</small> <b>מאן דאמר</b> <small>[מי שאמר,</small> דרש<small>]</small> "תופיני" <b>תאפינה נאה,</b> הריהו סבור <b>כמאן דאמר</b> <small>[כמי שאמר]</small> (ר' אחא בשם ר' חנינא) שתחילה <b>אופה</b> אותה <b>ו</b>רק <b>אחר כך מטגנה. ומאן דאמר</b> <small>[ומי שאמר,</small> דרש<small>]</small> "תופיני" <b>תאפינה נא</b> הריהו סבור <b>כמאן דאמר</b> <small>[כמי שאמר]</small> (ר' יסא בשם ר' חנינה) ש<b>מטגנה ואחר כך אופה.</b>
למעלה הובאו דברי המשנה במנחות שאם מת הכהן הגדול לאחר שהקריב את מנחת החביתין של הבוקר, ומינו כהן גדול אחר תחתיו, שאותו כהן מביא עישרון חדש שלם ומקריב למנחת בין הערביים את חציו. ומבררים: האם <b>לא סוף דבר</b> (דין זה אינו דווקא) כ<b>שמת</b> הכהן הגדול, <b>אלא אפילו</b> אם <b>נטמא</b> הכהן הגדול לאחר שהקריב את מנחת הבוקר ומינו כהן גדול אחר תחתיו, שאף שהכהן הגדול החדש משמש רק זמנית עד לטהרת הראשון, אינו יכול להשתמש במחצית העשרון שנותרה ביד הראשון למנחת בין הערביים, אלא צריך להביא עשרון שלם אחר ולהקריב את חציו, וכל שכן אם נדחה הראשון מחמת מום קבוע ושוב לא יחזור לעבודתו. או שמא <b>אפילו נדחה</b> הראשון <b>מ</b>כהונתו בגלל <b>מום</b> קבוע, מביא הכהן החדש עשרון שלם אחר ומקריב את חציו. ואולם אם נטמא, כיון שכהונת הכהן החדש זמנית בלבד עד שיטהר הראשון, שמא הריהו יכול להשתמש במחצית העשרון שנותר ביד הראשון? <b>תני</b> <small>[שנה]</small> <b>ר' יהודה בר פזי</b> מהמקום <b>בר דליה:</b> כוונת הברייתא היא, <b>ואפילו נדחה ממום,</b> שרק כאשר נדחה הראשון מכהונתו בשל מום קבוע אין הכהן החדש יכול להשתמש במחצית העשרון שנותרה מהראשון, אלא צריך להביא עשרון שלם אחר ולהקריב את חציו. ואולם אם נטמא הראשון, כיון שכהונת הכהן החדש היא רק זמנית עד לטהרת הראשון, הריהו יכול להשתמש במחצית העשרון שנותרה מהראשון למנחת בין הערביים. שנינו במשנה שכאשר מת הכהן הגדול נחלקו תנאים אם מנחת החביתין הבאה כל זמן שלא נתמנה כהן גדול אחר תחתיו באה משל ציבור או משל יורשי הכהן שמת. ומביאים בענין זה את מה ששנינו בברייתא: <b>מנין לכהן גדול שמת ו</b>עדיין <b>לא מינו אחר תחתיו, שתהא מנחתו קריבה משל יורשים? תלמוד לומר</b> בענין מנחה זו, לשון הכתוב: "והכהן המשיח תחתיו <b>מבניו יעשה אותה"</b> (ויקרא ו, טו). כלומר, שיעשה אותה ממה שמביאים בניו של הכהן. <b>יכול</b> תאמר ש<b>יביאנה</b> היורש את המנחה הזו <b>לחציים</b> (לחצאים), כמו שמביא אותה הכהן הגדול כרגיל? <b>תלמוד לומר: "אותה"</b> — <b>כולה</b> כאחד <b>אמרתי</b> ולא לחצאים, אלו <b>דברי ר' יהודה.</b> <b>ר' שמעון אומר: אינה באה אלא משל צבור,</b> מכספי תרומת הלשכה ולא משל היורשים, <b>שנאמר "חק עולם"</b> (שם) — משל עולם (ראה תורת כהנים לפסוק זה), כלומר, מ<b>מי שהברית כרותה לו,</b> הציבור שכרת ה' עמם ברית. ואגב דרשת הכתוב מביאים את המשכו: <b>"כליל תקטר"</b> (שם) — <b>כליל להקטרה</b> שאינה נקמצת ואינה נאכלת כשאר מנחות, אלא הריהי מוקטרת כולה.
ועוד בעניינה של המחלוקת במשנה בענין <b>כהן גדול שמת,</b> שנינו שלדעת התנא קמא מנחתו קריבה משל ציבור ולדעת ר' יהודה הריהי באה משל יורשים. ומביאים כי כשעסק <b>ר' בא בר ממל</b> בסוגיה במנחות העוסקת אף היא בענין זה (ראה שם נא,ב) <b>בעי</b> <small>[שאל</small> שאלה זו<small>],</small> לכאורה <b>מחלפה שיטתיה</b> <small>[מוחלפת שיטתו]</small> של <b>ר' שמעון,</b> שדבריו לכאורה סותרים את שיטתו במקום אחר. שכן <b>תמן</b> <small>[שם]</small> במסכת שקלים, בסוגייתנו, <b>אמר</b> ר' שמעון שהיא באה <b>משל יורשין,</b> שהרי במשנתנו קבע ר' שמעון שתנאי בית דין הוא שתהא באה משל ציבור, ומשמע מהדברים כי מדין תורה הריהי באה משל היורשים, אלא שהתנו חכמים להביאה משל ציבור. <b>ו</b>אילו <b>הכא</b> <small>[כאן]</small> במסכת מנחות (בברייתא שהובאה למעלה) <b>אמר</b> ר' שמעון שמדין תורה היא באה <b>משל צבור,</b> שהרי לדבריו דבר זה נלמד מלשון הכתוב "חק עולם". אמר ר' חייה <b>בר בא: ולא יאות</b> <small>[ו</small>כי <small>לא יפה</small> נכון<small>]</small> <b>הוא</b> מה שר' בא בר ממל <b>מקשה?</b> ובתירוץ הסתירה אומרים כי <b>אתא</b> <small>[בא]</small> <b>ר' יעקב בר אחא</b> ואמר בשם <b>ר' אבהו בשם ר' יוחנן</b> כך: מה שאמר ר' שמעון במשנתנו שתנאי בית דין הוא שתהא באה משל ציבור, אין כוונתו לומר שמדין תורה הריהי באה משל היורשים, אלא אף <b>דבר תורה הוא שתהא באה מן הצבור</b> (מתרומת הלשכה), וכדרש הכתוב "חק עולם". ואולם מאחר ו<b>הייתי אומר</b> שמן הדין לא יגבו לצורכה משל הציבור, שהרי לא קרבן ציבור היא, אלא <b>יגבו לה</b> משל היורשים לכך <b>התקינו</b> חכמים <b>שתהא באה מתרומת הלשכה,</b> כדין תורה.
<big>א</big> שנינו במשנה שמנחת החביתין הבאה לאחר שמת הכהן הגדול ועדיין לא מינו כהן גדול אחר תחתיו, לא היתה מוקרבת לחצאין אלא שלימה היתה קריבה. ובענין זה <b>ר' יוסה אמר, ר' יוחנן בעי</b> <small>[שאל]</small> שאלה זו: <b>מהו</b> (מה היא) משמעות הדברים, האם כוונת המשנה לומר ששיעור מנחה זו צריך להיות עשירית האיפה <b>שלימה בשחרית ו</b>כן עשירית האיפה <b>שלימה בין הערבים,</b> ונמצא שמקריבים שתי עשיריות האיפה ביום, <b>או</b> שמקריבים עשירית האיפה <b>שלימה בשחרית ו</b>אולם כיון שכבר הוקרבה עשירית האיפה באותו יום הרי מנחה זו <b>בטילה בין הערבים?</b> והוסיף ר' יוסי: אפילו <b>כד תהא פשיטא ליה</b> <small>[כאשר תיפתר לו]</small> לר' יוחנן שאלה זו, ויכריע כי מנחה זו צריכה להיות קריבה כשהיא שלימה בבוקר ובבין הערבים, <b>דכתיב</b> <small>[ש</small>כן <small>נאמר]</small> <b>"מנחת תמיד"</b> ("זה קרבן אהרן ובניו אשר יקריבו לה' ביום המשח אותו עשירית האיפה סולת מנחה תמיד מחציתה בבוקר ומחציתה בערב". ויקרא ו, יג), עדיין יש לברר: <b>שלשת לוגין</b> שמן שמביא הכהן הגדול בכל יום עם עשירית האיפה סולת (ראה מנחות נא,א) וכרגיל הריהו מחלקן לשתים, לוג וחצי בא עם מחצית עשירית האיפה סולת למנחת הבוקר, ולוג וחצי בא עם המחצית האחרת בין הערבים, <b>מה הן,</b> כלומר, מה יהא דינם במקרה זה? האם כיון שמקריבים עשירית האיפה שלימה בשחרית ועשירית האיפה שלימה נוספת בין הערבים, גם בענין השמן יהא הדין כן, שצריך להביא <b>שלשת לוגין שחרית ושלשת לוגין בין הערבים, או</b> שמא רק <b>לוג ומחצה שחרית ולוג ומחצה בין הערבים?</b> <b>אמר ר' חזקיה: אוף הדא צריכה ליה</b> <small>[גם זו נשאלה לו]:</small> <b>שני קומצין</b> לבונה הבאים כרגיל עם מנחת החביתין של הכהן הגדול בכל יום, האחד עם מנחת הבוקר והשני עם מנחת בין הערבים (כשיטת אבא יוסי בן דוסתאי במנחות נב,א), <b>מה הן?</b> מה יהא דינם במקרה זה? האם כיון שמקריבים עשירית האיפה שלימה בשחרית ועשירית האיפה שלימה נוספת בין הערבים, גם בענין הלבונה יהא הדין כן, שצריך להביא <b>שני קומצין בשחרית ושני קומצין בין הערבים, או</b> שמא רק <b>קומץ אחת בשחרית וקומץ אחת בין הערבים?</b> <b>אמר ר' יוסה: כלום למדו ל</b>שיעור הלבונה שהוא <b>קומץ</b> האם <b>לא ממנחת חוטא</b> (בגזירה שווה. ראה לעיל יח,ב)? ואם כן למד גם דין זה ממנחה זו, <b>מה להלן</b> במנחת חוטא כאשר שיעור המנחה כפול (כגון שלא הביאו מנחה עם תמיד של שחר, שצריכים להביא אותה בין הערבים) הריהי צריכה <b>שני קומצין, אף כאן</b> שיעור הלבונה, כיון ששיעור המנחה כפול, צריך גם שיעורה להיות כפול, כלומר, <b>שני קומצין.</b> ודוחים: לר' חזקיה הדבר כלל אינו ברור שכאשר שיעור המנחה כפול הריהי צריכה גם קמיצה כפולה, ו<b>מה תמן צריכה ליה</b> <small>[מה שם,</small> במנחת חביתין <small>הריהו צריך</small> פתרון <small>לו,</small> כלומר, הריהו מסופק<small>]</small> האם שיעור הלבונה צריך להיות כפול, <b>אף הכא צריכה ליה</b> <small>[גם כאן,</small> בכל מנחה אחרת <small>הריהו צריך</small> פתרון <small>לו,</small> הריהו מסופק<small>]</small> אם כאשר שיעור המנחה כפול הרי צריכה לקמיצה כפולה. ודחייה אחרת לדברי ר' יוסה <b>אמר ר' חזקיה</b> עצמו: <b>כלום למדו</b> חכמים ששיעור השמן הבא עם מנחת החביתין הוא <b>שלשת לוגין</b> האם <b>לא מתמיד של בין הערבים</b> (וכן של הבוקר), ששיעור השמן הבא עם קרבן התמיד הוא כשיעור זה, ואם כן כפי שיש ללמוד את שיעור הלבונה ממנחת חוטא, כך יש ללמוד את שיעור השמן ממנחת התמיד, ולומר כך: <b>מה להלן</b> במנחת התמיד שיעור השמן הוא קבוע, <b>שלשת לוגין, אף כאן</b> בענייננו, כשמנחת החביתין באה עישרון שלם, בא עמה שמן בשיעור <b>שלשת לוגין</b> בין בבוקר, בין בבין הערבים. <b>ו</b>אם כן <b>מה תמן צריכה ליה</b> <small>[מה שם,</small> בענין שיעור השמן <small>הריהו צריך</small> פתרון <small>לו,</small> הריהו מסופק<small>],</small> שכן אף שכמות הסולת הוכפלה מן הדין, לא נאמר דין מפורש בענין שיעור השמן במקרה זה, ויתכן שאף בענייננו יוותר שיעור השמן על שלושה לוגים בלבד, <b>אף כאן צריכה ליה</b> <small>[מה שם,</small> בענין שיעור הלבונה <small>הריהו צריך</small> פתרון <small>לו,</small> הריהו מסופק<small>]</small> אם יש להכפיל את שיעורה, או שמא רק שיעור הסולת הוכפל ולא שיעור הלבונה.
<big>ב</big> שנינו במשנה בין התקנות שתקנו בית דין, <b>שלא יהיה</b> הנהנה מאפר פרה אדומה מועל. <b>ר' שמעון בר נחמן</b> אומר <b>בשם ר' יונתן:</b> מדברי המשנה משמע ש<b>בדין</b> (מעיקר הדין, מדין תורה) <b>היה</b> צריך להיות <b>שימעלו בה, והן,</b> חכמים, <b>גזרו שלא ימעלו בה.</b> והדברים תמוהים, שכן <b>והא תני</b> <small>[והרי שנויה</small> ברייתא<small>]:</small> נאמר בענין פרה אדומה "חטאת היא" (במדבר יט, ט), והמלה <b>"חטאת" מלמד</b> שהיא כקרבן חטאת, ו<b>שמועלין בה</b> כדרך שמועלים בקרבן חטאת. אכן המלה "היא" באה למעט וללמד כי רק <b>בה</b> עצמה <b>מועלין ואין מועלין באפרה.</b> והרי שסבורה הברייתא שאין מועלים באפרה מן התורה! <b>אמר ר' אבהו:</b> אכן מן התורה אין מועלים באפרה, אלא מאחר ו<b>בראשונה</b> (בתחילה) <b>היו</b> הכהנים מזלזלים בקדושתה ו<b>משתקשקין</b> (מתנקים) <b>בה,</b> באמצעות אפר הפרה, <b>ו</b>אף היו <b>נותנין אותה</b> את האפר <b>על גבי מכותיהן</b> לשם רפואה, <b>ו</b>לפיכך <b>גזרו</b> חכמים <b>שימעלו בה. כיון ש</b>חזרו הכהנים ו<b>נגדרו</b> (עשו גדר לעצמם) ולא השתמשו יותר באפר הזה אלא לצורך מי חטאת, חזרו חכמים והעמידו את דין האפר על דין תורה ו<b>גזרו שלא ימעלו בה</b> עוד.
<big>ג</big> עוד שנינו במשנה בין התקנות שתקנו בית דין: <b>ועל הקינין</b> הפסולות שלדעת התנא קמא הריהן באות משל הציבור, ולדעת ר' יוסי המספק את הקינים הוא מספק את הפסולות. ומכיון שהוזכרו הקינים, מזכירים שוב את ששנינו במשנה בתחילת הפרק שכסף שנמצא בין השופר של "קינין" לבין השופר של "גוזלי עולה" יפול ל"גוזלי עולה", ושואלים (וכפי שכבר שאלו לעיל יט,א): <b>האשה הזאת,</b> שהכסף של הקן שלה אבד וניתן לשופר "גוזלי עולה", הרי מקריבה בסופו של דבר רק עולה, והרי מעיקר הדין הריהי צריכה להקריב גם חטאת העוף, ו<b>במה</b> אם כן <b>היא מתכפרת?</b> <b>אמר ר' יצחק: תנאי בית דין הוא,</b> שאותו אדם <b>המספק את הקינין</b> במקדש, <b>הוא מספק</b> גם עופות נוספים כדי להחליף <b>את הפסולות ו</b>גם <b>את האובדות,</b> 

Chapter 8



Halakhah 1

<big>א הלכה א משנה</big> כיון שעסקנו בפרק הקודם בדין מעות שנמצאו במקדש או בירושלים, ובדין בשר או בהמה שנמצאו בירושלים או סביבותיה, מביאים עוד בדין דברים הנמצאים בירושלים לענין טומאה וטהרה. <b>כל הרוקין הנמצאין בירושלים</b> לא גזרו עליהם חכמים טומאה (ראה עיונים). משום שלא היו מצויים בה גויים, ואף שאר הטמאים נמנעו מלבוא אליה משום ההקפדה היתרה שהיו נוהגים בירושלים בענייני טומאה. ולכן הם <b>טהורין,</b> שההנחה היא שרוק זה היה של אדם טהור, <b>חוץ משל שוק העליון,</b> שרוק הנמצא בו טמא, משום שהיו מצויים בו טמאים, אלו <b>דברי ר' מאיר.</b> <b>ר' יוסי אומר: בשאר כל ימות השנה,</b> כלומר, בכל הימים שאינם משלושת הרגלים (פסח, שבועות וסוכות) הרוקים <b>ש</b>נמצאו <b>באמצע</b> הרחוב — <b>טמאין,</b> ו<b>שבצדדין</b> — <b>טהורין,</b> שבכל ימות השנה (פרט לרגלים) היו מצויים ברחובות ירושלים טמאים רבים והיו הם מהלכים באמצע הרחוב, והטהורים שנמנעו ממגע בטמאים היו הולכים בצידי הרחוב, ולפיכך מסתבר שרוק הנמצא באמצע הרחוב — של טמא הוא, ושנמצא בצד — של טהור הוא. <b>ובשעת הרגל</b> שרוב האנשים הם עולי רגלים והם טהורים, הרוקין <b>שבאמצע</b> — <b>טהורין, שבצדדין</b> — <b>טמאין,</b> וטעמו, <b>מפני ש</b>בשעת הרגל <b>ה</b>טמאים שהם <b>מעוטין מסתלקין לצדדין.</b> ועוד אמרו: <b>כל הכלים הנמצאין בירושלם</b> ב<b>דרך</b> ה<b>ירידה לבית הטבילה</b> — <b>טמאין,</b> מפני שיש להניח שעוד לא טבלו אותם וטמאים הם, אבל אלה שנמצאים ב<b>דרך עליה</b> — <b>טהורין,</b> שיש להניח שכבר נטבלו. וטעם ההבדל, <b>שלא כירידתן עלייתן,</b> שאפשר להבחין בבירור אם הם בדרך ירידה לבית הטבילה או העליה, אלו <b>דברי ר' מאיר.</b> ואילו <b>ר' יוסי אומר: כולן טהורין, חוץ מן הסל והמגריפה והמריצה המיוחדין לקברות</b> (לליקוט עצמות המת), שעליהם יש לחשוש שהם באמת טמאים, ואולם שאר כלים בוודאי טהורים הם. <b>סכין</b> שחיטה <b>שנמצאת בארבעה עשר</b> בניסן, יום שחיטת הפסח — <b>שוחט בה מיד,</b> ואינו צריך לחשוש שמא היא טמאה, שמן הסתם כיון שהיא ראויה לשחיטה ודאי כבר הטבילוה מאתמול כדי שיוכלו לשחוט בה היום את הפסח בטהרה. אם מצא אותה <b>בשלשה עשר</b> בניסן — <b>שונה</b> (חוזר) <b>ומטביל</b> אותה מספק, שמא עדיין לא הטבילוה בעליה, שהרי עדיין יש להם זמן לכך עד הערב. מצא <b>קופיץ</b> (סכין גדולה) המיועדת לחיתוך בשר הבהמה ושבירת עצמותיה — <b>בזה ובזה</b> בין אם נמצאה בשלושה עשר בין בארבעה עשר — הריהו <b>שונה ומטביל</b> אותה מספק, שמאחר ואסורה שבירת עצמות קרבן הפסח, אין לבעליה צורך בה ביום ארבעה עשר, אלא למחרתו לצורך קרבנות החג (שמותרת בהם שבירת עצם), וכיון שעדיין יש לו זמן עד הערב, יתכן שעדיין לא הטבילה לטהרתה. אבל אם <b>חל ארבעה עשר להיות בשבת</b> — <b>שוחט בה,</b> באותו קופיץ <b>מיד,</b> ואינו חושש שמא עדיין לא הטבילה בעליה, שמאחר וטבילת כלי אסורה בשבת ודאי הטבילה כבר מערב שבת ביום שלושה עשר בניסן, והריהי איפוא טהורה. מצא קופיץ <b>בחמשה עשר</b> בניסן, כלומר, ביום טוב עצמו — <b>שוחט בה מיד.</b> שוודאי הטבילוהו בעליו מאתמול כדי שיוכלו להשתמש בו היום לשבירת עצמות קרבן החגיגה. <b>נמצאה</b> (נמצא) הקופיץ <b>קשורה לסכין</b> — <b>הרי היא כסכין,</b> שאם נמצאו בשלושה עשר בניסן — שונה ומטביל את הקופיץ ואינו יכול להשתמש בו אלא למחרת, ואם נמצא בארבעה עשר — שוחט בו מיד, שודאי כבר הטבילוהו מאתמול.
<big>א</big> <big>גמרא</big> שנינו במשנה שלדעת ר' מאיר כל הרוקים הנמצאים בירושלים טהורים, חוץ מאלו הנמצאים בשוק העליון. ובענין זה <b>ר' אבין בשם ר' יהושע בן לוי</b> מסביר: <b>קצרן</b> (מצודה) <b>של נכרים היה שם,</b> בשוק העליון, וכיון שגזרו חכמים על הגויים שיטמאו כזבים לכל דבריהם (ראה שבת יז,ב ונדה לד,א), ובכלל זה ברוקם, וכיון שכל החיילים שם היו גויים, ודאי הרוק הנמצא שם שלהם הוא, וטמא. וכיון שהוזכר מקום זה (קצרן) מספרים <b>אמר ר' חנינה:</b> אירע מעשה ו<b>ערודות</b> (חמורי בר) <b>היו נוחרין</b> (ממיתים בדקירת הגרון בסכין, שלא כדרך שחיטה) <b>בירושלים,</b> כדי להאכיל את בשרם לאריות המצויים בקרקס (ראה גם מנחות קג,ב), <b>והיו עולי רגלים</b> העושים דרכם לירושלים, ונזהרים מלהיטמא <b>משתקעין בדם עד ארכובותיהן</b> (קרסוליהם) מרוב דם הערודים. <b>ובאו לפני חכמים</b> לברר אם הם טמאים או לא, <b>ולא אמרו להן</b> חכמים <b>דבר,</b> משום שסברו שאין דם נבילות מטמא, אף שבשרן מטמא. והיכן היה מעשה זה? <b>ר' שמעון בר אבא</b> אומר <b>בשם ר' חנינה: קצרן של נכרים היה שם</b> בשוק העליון של ירושלים, ושם נחרו הגויים את הערודים.
ועוד בענין טומאת דם נבילות, <b>ר' סימון בשם ר' יהושע בן לוי</b> אומר: <b>מעשה בפרדה משל בית רבי שמתה, וטהרו</b> חכמים <b>את דמיה משום נבילה,</b> משום שדם הנבילה אינו טמא. ובענין זה <b>ר' אלעזר שאיל</b> <small>[שאל]</small> <b>לר' סימון:</b> ו<b>עד כמה</b> יהיה שיעור דם הנבילה ולא יטמא? <b>ולא אגיביה</b> <small>[ולא ענה לו].</small> <b>שאיל</b> <small>[שאל]</small> אחר כך את <b>ר' יהושע בן לוי</b> עצמו, <b>אמר ליה</b> <small>[לו]</small> <b>עד</b> שיעור <b>רביעית</b> — <b>טהור, יותר מיכן</b> — <b>טמא. ובאש</b> <small>[והיה רע</small> בעיני<small>]</small> <b>ר' לעזר דלא חזר ליה</b> <small>[שלא החזיר לו]</small> <b>ר' סימון שמועתא</b> <small>[את ההלכה]</small> ששיעור טומאתו הוא ברביעית, כפי שבוודאי שמע מפי ר' יהושע בן לוי. ובדומה לכך מסופר: <b>רב ביבי הוה יתיב מתני הדין עובדא</b> <small>[היה יושב ושונה את המעשה הזה]</small> בפרדת בית רבי שמתה וטיהרו חכמים את דמה מטומאת נבילה. <b>אמר ליה</b> <small>[לו]</small> <b>ר' יצחק בר ביסנא: עד כמה</b> יהיה שיעור דם הנבילה ולא יטמא? <b>אמר ליה</b> <small>[לו]</small> רב ביבי: <b>עד רביעית</b> — <b>טהור, יותר מיכן</b> — <b>טמא. ובעט ביה</b> <small>[ובעט בו,</small> דחאו מעל פניו<small>].</small> <b>אמר ליה</b> <small>[לו]</small> <b>ר' זריקא</b> לרב ביבי: <b>בגין דהוה שאיל לך את בעיט ביה</b> <small>[מפני שהוא שואל אותך אתה בועט בו]?</small> <b>אמר לו</b> ר' זריקא: <b>בגין דלא הוות דעתי בי</b> <small>[מפני שלא היתה דעתי</small> מיושבת <small>בי],</small> לכן בעטתי בו, ולא מפני שעשה דבר רע. שכן <b>אמר ר' חנין</b> בדרשת הכתוב בתוכחה <b>"והיו חייך תלואים לך מנגד</b> ופחדת לילה ויומם ולא תאמין בחייך" (דברים כח, סו), "והיו חייך תלואים לך מנגד" — <b>זה שהוא לוקח</b> (קונה) <b>לו חטין לשנה,</b> שאינו בטוח שתימצא לו תבואה אף בשנה שלאחריה. <b>"ופחדת לילה ויומם"</b> — <b>זה</b> שיש בידו רק מעות מועטים עד <b>שהוא לוקח</b> חיטים <b>מן הסדקי</b> (החנווני) מעט מעט לצורך סעודתו הקרובה, וחושש שמא לא יהיו לו מעות לקנות חיטים לסעודתו הבאה. <b>"ולא תאמין בחייך"</b> — <b>זה שהוא לוקח מן הפלטור</b> (האופה), שאף אין לו חיטים משל עצמו וצריך לקנות את לחמו לקראת כל סעודה מן הפלטר. <b>ואנא סמיך אפלטירא</b> <small>[ואני,</small> רב ביבי <small>סומך על האופה],</small> שאני בדרגת הדוחק הגדולה ביותר, ולכן אין דעתי מיושבת עלי. ושואלים: <b>מאי כדון</b> <small>[מה עניינו],</small> מהי המסקנה להלכה בטומאת דם הנבילות? ומשיבים: יש ללמוד דבר זה ממה ש<b>העיד ר' יהושע בן פתורה</b> (ראה עדויות ח,א) <b>על דם נבילות שהוא טהור,</b> ומשמע שהריהו טהור בכל שיעור, ואף ביותר מרביעית. ודוחים: <b>מהו</b> הכוונה <b>"טהור"?</b> — <b>טהור מלהכשיר</b> דבר מאכל לטומאה. שאף שדם הוא אחד משבעת המשקים המכשירים לטומאה, ואולם דם נבילות אינו נחשב כדם לענין זה, <b>הא ליטמות</b> <small>[אבל ל</small>ענין <small>טומאה]</small> הוא אכן <b>מטמא.</b> ושואלים: והלא <b>תמן</b> <small>[שם]</small> במסכת מכשירין (פ"ו מ"ה) <b>תנינן</b> <small>[שנינו]:</small> <b>דם השרץ מטמא כבשרו, מטמא ו</b>אולם <b>אינו מכשיר, ואין לנו</b> עוד <b>כיוצא בו,</b> כדם השרץ, שהוא מטמא אבל אינו מכשיר. ומכאן אתה למד כי דם נבילות גם מטמא וגם מכשיר! ומשיבים: פירוש הדברים אינו כך, אלא  <b>"אין לנו כיוצא בו"</b> כוונתו: <b>כשיעור טומאתו,</b> שאין דבר הדומה לדם השרץ ששיעור טומאת בשרו ודמו שווים — בכעדשה. שהרי דם הנבילה אין שיעורו לטמא כשיעור בשרו, ששיעור בשרו לטמא הוא בכזית, ואילו שיעור דמו הוא ברביעית. <b>אבל</b> גם בנבילה <b>דמו מטמא כבשרו,</b> שהרי כשקורשת רביעית הדם, שיעורה במוצק הוא כזית. <b>אמר ר' יוסי: פליגי</b> <small>[נחלקו]</small> <b>בה</b> בהלכה זו אם דם נבילות מטמא <b>תרין אמוראין</b> <small>[שני אמוראים],</small> <b>חד אמר</b> <small>[אחד</small> מהם <small>אמר]:</small> <b>טמא</b> (בשיעור רביעית), <b>וחד אמר</b> <small>[ואחד</small> מהם <small>אמר]:</small> <b>טהור.</b> <b>מאן דאמר</b> <small>[מי שאמר]</small> <b>טמא</b> סבור <b>כ</b>דעת <b>ר' יהודה</b> במשנה במסכת עדויות (פ"ה מ"א) הסבור כי מחלוקת היא בין בית שמאי לבית הלל, ובית הלל (שהלכה כמותם) סבורים שהוא טמא. <b>ומאן דאמר</b> <small>[ומי שאמר]</small> <b>טהור</b> סבור <b>כ</b>דעת <b>ר' יהושע בן פתורה</b> שהעיד (שם פ"ח מ"א) שדם נבילות טהור, ומשמע שלדבריו הריהו טהור לגמרי אף בשיעור רביעית. <b>אמר ליה</b> <small>[לו]</small> <b>רב אבדומה דמן נחותה</b> <small>[מן היורדים</small> שירדו מארץ ישראל לבבל<small>]</small> לר' יוסי: <b>ויאות</b> <small>[ויפה</small> פירש<small>],</small> שכן <b>ר' יהודה מוריינה דבי נשיאה הוה</b> <small>[מורה ההוראה,</small> הרב <small>של בית הנשיא היה],</small> ולכן אם מסופר על דבר שהיה בבית הנשיא, בוודאי שהוא שהורה כן להלכה, והוא זה שטיהר את דמי פרדת בית רבי שמתה, וכשיטתך.
<big>ב</big> שנינו במשנה שלדעת ר' מאיר <b>כל הרוקין</b> שנמצאו בירושלים טהורים, חוץ משל שוק העליון. ושואלים: האם <b>לא כן אמר ר' אבהו בשם ר' יוסי בן חנינה: לא גזרו</b> חכמים טומאה <b>על הרוקין ש</b>נמצאים <b>בירושלים?</b> ומדוע אם כן הרוקים הנמצאים בשוק העליון טמאים? ומשיבים: <b>הא איתמר עליה</b> <small>[הרי כבר נאמר על כך],</small> <b>ר' אבין בשם ר' יהושע בן לוי</b> אומר: <b>קצרן</b> (מצודה) <b>של גוים היה שם,</b> ומאחר שגזרו חכמים שיהיו כל הגויים מטמאים כזבים, הרי כל הרוקים הנמצאים שם טמאים. עוד שנינו במשנה שלדעת ר' יוסי הרוקים הנמצאים באמצע הרחוב טמאים ושבצדדים טהורים, ובשעת הרגל, שבאמצע טהורים ושבצדדים טמאים. ומביאים ברייתא המבארת שיטה זו: <b>בשאר ימות השנה הטמאין מהלכין שיבולת</b> (בקבוצה אחת באמצע הרחוב), <b>והטהורין מהלכין מן הצד</b> שלא ייטמאו. <b>והטהורין מהלכין סתם</b> ואינם מזהירים את הטמאים שלא יגעו בהם, <b>והטמאים</b> עצמם הם ש<b>אומרין להן</b> לטהורים <b>"פרושו"</b> שלא תיטמאו. ואילו <b>בשעת הרגל הטהורים מהלכין שיבולת, והטמאין מהלכין מן הצד. הטמאין מהלכין סתם</b> ואינם מזהירים את הטהורים שלא יגעו בהם, <b>והטהורין</b> עצמם הם ש<b>אומרים להן</b> לטמאים <b>"פרושו",</b> כלומר, הזהרו לבל תגעו בנו ותטמאונו.
 <big>ג</big> עוד שנינו במשנה: <b>וכל הכלים הנמצאים</b> בירושלים, אם נמצאו בדרך ירידה לבית הטבילה — טמאים, ואם נמצאו בדרך עליה — טהורים. ושואלים: <b>לא כן</b> <small>[האם לא כך]</small> <b>אמר ר' אבהו בשם ר' יוחנן: לא גזרו</b> חכמים טומאה <b>על הכלים ש</b>נמצאים <b>בירושלים?</b> ומשיבים: עיונים <b>מכיון שנמצאו דרך ירידה לבית הטבילה נעשו "הוכיח",</b> הרי זה נעשה כדבר המוכח שהם טמאים, שכן אין מוליכים לבית הטבילה אלא כלי טמא. עוד שנינו במשנה שר' יוסי סבור שכל הכלים הנמצאים בירושלים טהורים, חוץ מן הסל והמגריפה והמריצה המיוחדין לקברות.
 ומסופר כי <b>אבא שאול</b> (שהיה קברן והיה עוסק כרגיל בכלים אלו למלאכתו) <b>היה קורא אותן</b> את המריצות הללו <b>"ציפורין".</b> ומסבירים: <b>מאן דאמר</b> <small>[מי שאומר,</small> מכנה אותם<small>]</small> <b>"ציפורין"</b> הרי זה משום <b>שהיה</b> כלי זה <b>דומה לציפורין</b> (ציפורן אצבעות יד אדם), שראשו חד. ואילו <b>מאן דאמר</b> <small>[מי שאמר,</small> מכנה אותם<small>]</small> <b>"מריצה"</b> — <b>שמריצה</b> (מוליכה) <b>את האבן</b> המיועדת לשמש כגולל על הקבר <b>לבית הקברות.</b>
 עוד שנינו במשנה שאם נמצא <b>קופיץ</b> קשור לסכין, דינו כדין הסכין עצמה לענין טומאה. ומביאים: <b>תני</b> <small>[שנויה</small> ברייתא<small>]</small> החלוקה בדין זה על שיטת משנתנו, ולדעתה אם היתה <b>הסכין קשורה לה,</b> לקופיץ — <b>הרי זו כמותה, שאם הקופיץ טמא אף הסכין דינה כן.</b>

Halakhah 2

<big>ד הלכה ב משנה</big> <b>פרוכת</b> (של המקדש) <b>שנטמאת בולד הטומאה,</b> שנגעה במשקים הטמאים בדרגת ראשון לטומאה, ונעשתה שני לטומאה מדברי חכמים (שגזרו חכמים שיטמאו המשקים אף את הכלים להיות שני לטומאה), כיון שטומאתה רק מדברי חכמים, אין צורך להוציאה אל מחוץ למקדש, אלא <b>מטבילין אותה בפנים</b> בתוך המקדש. <b>ו</b>אם הוציאוה אל מחוץ לעזרה כדי להטבילה, <b>מכניסין אותה</b> בחזרה לעזרה אף <b>מיד,</b> לפי שעיקר טומאתה רק מדברי חכמים אין צורך בהערב שמש קודם הכנסתה לעזרה. <b>ושנטמאת באב הטומאה,</b> כגון שנגעה באחד משמונת השרצים המטמאים במותם, שטומאתה מן התורה — <b>מטבילין אותה בחוץ,</b> מחוץ לעזרה, <b>ושוטחין אותה</b> לייבוש <b>בחיל</b> (מקום המוקף חומה קטנה בתוך הר הבית, ואינו קדוש בקדושת העזרה), <b>מפני שהיא צריכה הערב שמש,</b> שכיון שטומאתה מן התורה, אינה נטהרת לגמרי בטבילה אלא לאחר שתעריב שמש יום השביעי. ו<b>אם היתה</b> פרוכת זו <b>חדשה</b> — <b>שוטחין אותה</b> לייבוש <b>על גג האיצטבא</b> (מקום גבוה בהר הבית), <b>כדי שיראה העם</b> אגב כך גם <b>את מלאכתה שהיא נאה.</b> וכיון שהוזכרה הפרוכת, מביאים עוד בעניינה. <b>רבן שמעון בן גמליאל אומר משום</b> (בשם) <b>ר' שמעון בן הסגן: פרוכת</b> היה <b>עוביה טפח,</b> ו<b>על שבעים ושתים נימים</b> (חוטי שתי) היתה <b>נארגת, על כל נימה ונימה</b> מאותן שבעים ושתים נדרשו <b>עשרים וארבעה חוטין</b> כדי לעשותה. שכן היתה הפרוכת עשויה מארבעה מינים: תכלת, ארגמן, תולעת שני, ושש. וחוטו של כל אחד מארבעת אלה היה כפול ששה חוטים. ומידותיה של הפרוכת: <b>ארכה</b> היה <b>ארבעים אמה</b> כגובה פתח האולם שהיה ארבעים אמה, <b>ורחבה</b> היה <b>עשרים</b> אמה כרוחב הפתח, <b>ומשמונים ושתים רבוא</b> (שמונה מאות ועשרים אלף) דינרי זהב <b>היתה</b> הפרוכת <b>נעשית. ושתים,</b> שתי פרוכות חדשות, היו <b>עושין בכל שנה. ו</b>כה כבדה היתה הפרוכת עד שהוצרכו ל<b>שלש מאות כהנים</b> לשאתה כשהיו <b>מטבילין אותה.</b>
<big>ה גמרא</big> שנינו במשנה שכל אחת מן הנימים מהן היתה ארוגה הפרוכת היתה עשויה מעשרים וארבעה חוטים. ומביאים את המקור לדברים: <b>אילו אמר</b> הכתוב ביחס לפרוכת <b>"חוט"</b> — הייתי אומר שהכוונה היא לחוט <b>אחד.</b> אם היה אומר <b>"כפול"</b> — הייתי אומר שהכוונה <b>לשנים.</b> ואילו היה אומר <b>"שזור"</b> — הייתי אומר שהכוונה <b>לשלשה.</b> אבל כיון שנאמר (שמות כו, לא) <b>"משזר"</b> שמשמעותה רחבה יותר מזו של "שזור" — ודאי הכוונה לכפול את מניינם <b>לששה,</b> ומכיון שהפרוכת היתה ארוגה מ<b>ארבע</b> מיני חוטים, תכלת וארגמן, תולעת שני (צמר צבוע אדום) ושש (פשתן), <b>מכאן</b> אם כן <b>הא</b> <small>[הרי]</small> שכל חוט מחוטי הפרוכת היה שזור מ<b>עשרים וארבעה</b> חוטים, שש פעמים ארבע. לעומת זאת <b>תני</b> <small>[שנויה</small> ברייתא<small>]</small> דעה אחרת: מ<b>שלשים ושתים</b> חוטים היה שזור כל חוט מחוטי הפרוכת. וכך דורש תנא זה את הכתוב: <b>אילו אמר "חוט"</b> — הייתי אומר שהכוונה ל<b>אחד.</b> ואילו היה אומר <b>"כפול"</b> — הייתי אומר שהכוונה <b>לשנים.</b> ואילו היה אומר <b>"שזור"</b> — הייתי אומר שהכוונה <b>לארבע.</b> אבל כיון שנאמר <b>"משזר"</b> — ודאי הכוונה <b>לשמונה,</b> ומכיון שהפרוכת היתה ארוגה מ<b>ארבע</b> מיני חוטים, <b>מכאן הא</b> <small>[הרי]</small> שכל חוט מחוטי הפרוכת היה שזור מ<b>תלתין ותרין</b> <small>[הרי שלושים ושנים]</small> חוטים, שמונה כפול ארבע. דעה נוספת <b>תנא</b> <small>[שנויה</small> בברייתא אחרת<small>]:</small> מ<b>ארבעים ושמונה</b> חוטים היה שזור כל חוט מחוטי הפרוכת. וכך דורש תנא זה את הכתוב: <b>אילו אמר</b> הכתוב ביחס לפרוכת <b>"חוט"</b> — הייתי אומר שהכוונה ל<b>אחד.</b> ואילו היה אומר <b>"כפול"</b> — הייתי אומר שהכוונה <b>לשנים.</b> ואילו היה אומר <b>"קליעה"</b> — הייתי אומר שהכוונה <b>לשלשה.</b> ואילו היה אומר <b>"שזור"</b> — הייתי אומר שהכוונה <b>לששה.</b> אבל מכיון שנאמר <b>"משזר"</b> — ודאי הכוונה <b>לשנים עשר,</b> ומכיון שהפרוכת היתה ארוגה מ<b>ארבעה</b> מיני חוטים, <b>מכאן הא</b> <small>[הרי]</small> שכל חוט מחוטי הפרוכת היה שזור מ<b>ארבעים ותמניא</b> <small>[ארבעים ושמונה]</small> חוטים.
כיון שעוסקים בפרוכת, מביאים עוד בעניינה. שנינו בברייתא: <b>כתוב אחד אומר</b> על הפרוכת שהיא <b>"מעשה רוקם"</b> (שם פסוק לו), <b>וכתוב אחד אומר</b> עליה <b>"מעשה חושב"</b> (שם לא). ומסבירים: <b>"מעשה רוקם"</b> — <b>פרצוף</b> (דמות) <b>אחד</b> היה על הפרוכת משני צידיה. <b>"מעשה חושב"</b> — <b>שני פרצופות</b> שונים בכל צד. ובהסבר הדברים נחלקו <b>ר' יהודה ור' נחמיה, חד אמר</b> <small>[אחד</small> מהם <small>אמר]</small> ש<b>"מעשה רוקם"</b> פירושו: שהיתה רקומה על גבי הפרוכת דמות שהיתה נראית משני צידיה, וכגון דמות <b>ארי מכאן,</b> מצידה האחד, <b>ו</b>דמות <b>ארי מכאן</b> מצידה השני. <b>"מעשה חושב"</b> פירושו: שהיתה רקומה על הפרוכת דמות כגון <b>ארי</b> שהיתה נראית רק <b>מכאן,</b> מצידה האחד, <b>וחלק</b> ללא כל דמות <b>מכאן,</b> מצידה האחר. <b>וחרנה אמר</b> <small>[והאחר אמר]:</small> <b>"מעשה רוקם"</b> פירושו: שהיתה נראית דמות כגון <b>ארי מכאן,</b> מצידה האחד <b>וחלק</b> ללא כל דמות <b>מכאן. "מעשה חושב"</b> פירושו: שהיו נראים משני צידיה שתי דמויות שונות, וכגון דמות <b>ארי מכאן ו</b>דמות <b>נשר מכאן.</b>
 שנינו במשנה ש<b>בשמונים ושתים רבוא היתה</b> הפרוכת <b>נעשית</b> שלוש מאות כהנים היו מטבילים אותה. ובענין זה שנינו שאמר <b>ר' יצחק בר ביזנא בשם שמואל:</b> מנין זה של שלוש מאות כהנים לשון <b>גוזמא</b> <small>[גוזמה]</small> הוא, ובאמת היה דרוש להטבלת הפרוכת מספר קטן בהרבה של כהנים, אלא שרצו חכמים לומר שהיה מניינם רב, אלא שהפריזו במניינם. ומעירים כי בדומה לכך <b>תמן תנינן</b> <small>[שם</small> במשנה במסכת תמיד (פ"ב מ"ב) <small>שנינו]</small> ש<b>פעמים היה</b> צבור <b>עליה</b> על מקום המערכה שעל גבי המזבח <b>כשלש מאות כור</b> מאפר קרבנות שהצטבר במשך הזמן. ועל כך אמר <b>ר' יוסי בי ר' בון בשם שמואל:</b> מנין זה לשון <b>גוזמא</b> <small>[גוזמה]</small> היא, שלא הניחו לכמות כזו של אפר להצטבר על גבי מקום המערכה.

Halakhah 3

<big>ו הלכה ג משנה</big> <b>בשר קדשי</b> ה<b>קדשים שנטמא, בין</b> שנטמא <b>באב הטומאה, בין בולד הטומאה, בין</b> נטמא <b>בפנים</b> העזרה <b>בין</b> נטמא <b>בחוץ,</b> דינו לשריפה (ראה ויקרא ז, יט). ונחלקו תנאים היכן צריך בשר זה להישרף. <b>בית שמאי אומרים: הכל ישרף בפנים</b> העזרה שבמקדש, <b>חוץ מ</b>זה <b>שנטמא באב הטומאה בחוץ,</b> שכיון שטומאתו חמורה וגם נטמאה מחוץ לעזרה, אין ראוי להכניסו למקדש. ואילו <b>בית הלל אומרים: הכל ישרף בחוץ, חוץ מ</b>זה <b>שנטמא בולד הטומאה בפנים,</b> שכיון שטומאתו קלה וגם נטמא בפנים — אפשר לשורפו בעזרה. <b>ר' אלעזר אומר:</b> זה <b>שנטמא באב הטומאה, בין</b> שנטמא <b>בפנים בין בחוץ</b> — <b>ישרף בחוץ.</b> שכיון שטומאתו חמורה אין להכניסו לעזרה ולא להשהותו שם לאחר שנכנס. ואילו זה <b>שנטמא בולד הטומאה, בין</b> שנטמא <b>בחוץ, בין בפנים</b> — <b>ישרף בפנים,</b> שכיון שטומאתו קלה אפשר להכניסו לעזרה כדי לשורפו בפנים. ואילו <b>ר' עקיבא אומר: מקום טומאתו שם שריפתו</b> בכל מקרה. שאם נטמא בפנים, בין אם נטמא באב הטומאה, בין אם נטמא בולד הטומאה — הריהו נשרף בפנים, ואם נטמא בחוץ — הריהו נשרף בחוץ. <big>א</big>
<big>גמרא</big> במשנה הוזכרו אב הטומאה וולד הטומאה. ומביאים כי נחלקו אמוראים בפירוש הדברים במשנתנו. <b>בר קפרא אמר: "אב הטומאה"</b> האמור במשנתנו הוא דבר הטמא <b>דבר תורה,</b> ו<b>ולד הטומאה</b> הוא דבר הטמא <b>מדבריהם,</b> מדברי חכמים. <b>ר' יוחנן אמר: בין זה בין זה,</b> בין "אב הטומאה" ובין "ולד הטומאה" האמורים במשנתנו — הם דברים הטמאים מ<b>דבר תורה.</b> ומקשים: <b>וקשיא</b> <small>[ו</small>לפי זה <small>קשה]</small> שיטתו של <b>ר' יוחנן על</b> שיטתם <b>דבית</b> <small>[של בית]</small> <b>שמאי,</b> שכן שנינו במשנתנו ש<b>בית שמאי אומרים: הכל ישרף בפנים חוץ מ</b>בשר <b>שנטמא באב הטומאה בחוץ,</b> ולשיטת ר' יוחנן <b>מה</b> ההבדל <b>בין</b> בשר קדשים שנטמא ב<b>אב הטומאה בחוץ, מה בין</b> זה שנטמא ב<b>ולד הטומאה בחוץ,</b> שחילקו בית שמאי במקום שריפתם, הרי <b>זה וזה,</b> הן "אב הטומאה" והן "ולד הטומאה" האמורים במשנתנו, <b>לא דבר תורה הוא?</b> ומוסיפים להקשות: <b>ואפילו על</b> שיטתם <b>דבית</b> <small>[של בית]</small> <b>הלל</b> וכי <b>לא מקשייא</b> <small>[אין</small> זה <small>קשה]?</small> שהרי במשנתנו <b>בית הלל אמר: הכל ישרף בחוץ חוץ מה שנטמא בולד הטומאה בפנים,</b> ולשיטת ר' יוחנן <b>מה</b> ההבדל <b>בין</b> בשר קדשים שנטמא ב<b>ולד הטומאה בפנים, מה בין</b> זה שנטמא ב<b>אב הטומאה בפנים?</b> ומדוע חילקו בית הלל במקום שריפתם וכי <b>זה וזה</b> <b>לא דבר תורה הוא?</b> ומעירים: <b>לא הוו</b> <small>[היו</small> דנים<small>]</small> <b>בה רבנן</b> <small>[חכמים]</small> בפירוש המשנה לשיטת ר' יוחנן <b>אלא על</b> פי שיטתו של <b>בר קפרא, וקשיא</b> <small>[ו</small>כך <small>קשה]</small> לדבריהם אף מדברי <b>בר קפרא על</b> שיטתם <b>דבית</b> <small>[של בית]</small> <b>שמאי.</b> ששנינו במשנתנו ש<b>בית שמאי אומרים: הכל ישרף בפנים, חוץ מ</b>בשר קדשים <b>שנטמא באב הטומאה בחוץ,</b> ולשיטת בר קפרא <b>מה בין</b> בשר שנטמא ב<b>אב הטומאה בין</b> אם נטמא <b>בחוץ בין</b> אם נטמא <b>בפנים?</b> וכי לשיטתו <b>זה וזה</b> טומאת הבשר <b>לא</b> מ<b>דבר תורה הוא?</b> ומדוע אם כן חילקו בית שמאי במקום שריפתם? ומתרצים: הסיבה שחילקו בית שמאי היא <b>בגין</b> <small>[משום]</small> הדברים ש<b>ר' עקיבא אמר</b> במשנתנו שב<b>מקום טומאתו שם תהא שריפתו,</b> ובית שמאי קיבלו סברה זו. אכן אין בית שמאי סבורים לגמרי כר' עקיבא, שלדעתם הנטמא באב הטומאה שטומאתו מן התורה אם נטמא בחוץ מפני שטומאתו חמורה אין מכניסים אותו לפנים לשורפו, ואולם הנטמא בולד הטומאה שטומאתו רק מדברי חכמים מכניסים אותו לשורפו בפנים אף שנטמא בחוץ. ואילו לדעת ר' עקיבא גם הנטמא בולד הטומאה כיון שנטמא בחוץ אין מכניסים אותו לפנים כדי לשורפו. וממשיכים להקשות לשיטת בר קפרא: <b>ואפילו על</b> שיטתם <b>דבית</b> <small>[של בית]</small> <b>הילל</b> וכי <b>לא מקשייא</b> <small>[אין</small> זה <small>קשה]?</small> שהרי <b>בית הלל אמר</b> במשנתנו: <b>הכל ישרף בחוץ, חוץ מ</b>בשר קדשים <b>שנטמא בולד הטומאה בפנים,</b> ולשיטת בר קפרא <b>מה</b> ההבדל <b>בין</b> בשר קדשים שנטמא ב<b>ולד הטומאה בין</b> אם נטמא <b>בפנים בין</b> אם נטמא <b>בחוץ,</b> וכי <b>זה וזה לא מדבריהם</b> (מדברי חכמים) <b>הוא?</b> ומשיבים: הסיבה שחילקו בית הלל היא <b>בגין</b> <small>[משום]</small> הדברים ש<b>ר' שמעון אמר: מאכלו ומשקו של מצורע משתלחין חוץ לשלש מחנות,</b> מחנה שכינה (המשכן), מחנה לויה (מקום חניית בני שבט לוי מסביב למשכן), ומחנה ישראל (מקום חניית שאר שבטי ישראל), כדין המצורע עצמו, שאם נטמאו מאכלו או משקהו בחוץ אין יכול להכניסם בפנים. ולסברה זו אפשר שהוא הדין גם בבשר שנטמא, שלדעת בית הלל אף שטומאתו רק מדברי חכמים, כיון שנטמא בחוץ אין יכולים להכניסו בפנים כדי לשורפו (אף שאם נטמא בפנים יכול להשאירו שם כדי לשורפו שם).

Halakhah 4

<big>ב הלכה ד משנה</big> כשבאים להקטיר את <b>איברי</b> עולת <b>התמיד</b> לא היו הכהנים המביאים אותם להקרבה מניחים אותם מיד על גבי המערכה שעל גבי המזבח, אלא היו <b>ניתנין</b> תחילה על גבי כבש המזבח <b>מחצי כבש ולמטה</b> (בשש עשרה אמות התחתונות של המזבח, שאורכו כולו שלושים ושתים אמות) <b>ב</b>צד <b>מערב</b> שלו. איברים <b>של</b> קרבנות ה<b>מוספין</b> של שבת ויום טוב <b>ניתנין</b> <b>מחצי כבש ולמטה ב</b>צד <b>מזרח</b> שלו. מוספים <b>של ראשי חדשים ניתנין על</b> חלק המזבח הנקרא <b>כרכוב המזבח</b> ו(פי שיבואר בגמרא) <b>מלמעלן</b> (מלמעלה). והלכה אחרת: חובת מתן מחציות <b>השקלים</b> בכל שנה <b>ו</b>הבאת <b>הביכורים אינן נוהגין אלא בפני הבית</b> (בזמן שבית המקדש קיים), שעניינם קשור לבית המקדש ואין להם משמעות כשאין בית המקדש, <b>אבל מעשר דגן</b> (ושאר פירות) <b>ומעשר בהמה ו</b>קדושת <b>בכורות</b> בהמה <b>נוהגין בין בפני הבית, ובין שלא בפני הבית.</b> ואף שבזמן שאין המקדש קיים אי אפשר להקריב את מעשר הבהמה והבכורות, ממתינים עד שיפול בהם מום ובנפילת מום בהם הריהם מותרים באכילה. <b>המקדיש שקלים</b> למצות מחצית השקל <b>ו</b>פירות למצות <b>ביכורים</b> בזמן הזה — <b>הרי זה קודש,</b> והשקלים אסורים בהנאה כמעות הקדש, והפירות אסורים באכילה (ויותירם אצלו עד שיירקבו). <b>ר' שמעון אומר: ה</b>מפריש פירות בזמן הזה ומקדישם לביכורים, וכגון ש<b>אומר "ביכורים</b> אלו יהיו <b>קודש"</b> — אין חלה עליהם קדושת ביכורים ולפיכך <b>אינן קודש.</b>
 <big>ג גמרא</big> שנינו במשנה שאת אברי מוספי ראשי החודשים מניחים על כרכוב המזבח. ומבארים: <b>איזהו כרכוב המזבח?</b> — רצועה ברוחב <b>אמה</b> על גג המזבח הנמצאת <b>בין קרן לקרן,</b> שהיא <b>מקום הילוך רגלי כהנים</b> על גג המזבח בזמן עבודתו.
ואגב כן שואלים: כשחל ראש חודש בשבת וצריך להקריב גם <b>מוספי שבת</b> וגם <b>מוספי ראש חודש, מי</b> מהם מוקרב <b>קודם? ר' ירמיה סבר מימר</b> <small>[חשב לומר]</small> שכאשר צריכים להיקרב <b>מוספי שבת ו</b>גם <b>מוספי ראש חודש</b> — <b>מוספי ראש חודש קודמין.</b> ומעירים: <b>חייליה</b> <small>[כוחו]</small> של <b>ר' ירמיה,</b> כלומר, הסיוע לשיטת ר' ירמיה הוא <b>מן הדא</b> <small>[מזה],</small> ממה ששנינו בברייתא: כאשר חל ראש חודש בשבת וצריכים הלויים לשיר בזמן הקטרת נסכי קרבן התמיד של שחר ונסכי התמיד של בין הערביים את <b>שירו של</b> יום ה<b>שבת ושירו של ראש חודש</b> — <b>שירו של ראש חודש קודם,</b> ולכאורה כך הוא אף דין קרבן המוסף, ששל ראש חודש קודם לזה של שבת. <b>אמר ר' יוסה: שנייא היא תמן</b> <small>[שונה הוא</small> הדין <small>שם]</small> בענין שיר הלויים, שכן <b>אמר ר' חייא בשם ר' יוחנן:</b> הטעם שמקדימים את השיר של ראש חודש לזה של שבת הוא, <b>כדי לפרסמו</b> את היום הזה <b>ולהודיע</b> לכל <b>שהוא ראש חודש,</b> שכיון שראש החודש נקבע על פי בית דין, יש לפרסם לכל שקידשו בית דין את החודש, אבל את השבת אין צריך לפרסם. <b>כיצד היה עושה? שוחט</b> היה את <b>מוספי</b> ה<b>שבת ואומר עליהן</b> הלויים את <b>שירו של ראש חודש.</b> ומה טעם עשה כן? שמאחר וכלל הוא ששירו של שבת ושירו של ראש חודש — שירו של ראש חודש קודם, <b>ברם הכא</b> <small>[אבל כאן]</small> בענין הקרבת המוספים למזבח <b>מוספי שבת ומוספי ראש חודש</b> — <b>מוספי שבת קודמין, על שם</b> (משום) הכלל <b>"כל התדיר מחבירו קודם את חבירו".</b> ולכן אמרו חכמים שיקריב תחילה את מוסף השבת ולאחריו ישירו הלויים את שירו של ראש חודש.
<big>ד</big> שנינו במשנה שהמקדיש <b>שקלים וביכורים</b> בזמן הזה, לדעת התנא קמא הרי זה קודש, ולדעת ר' שמעון האומר בזמן הזה על פירות חולין "ביכורים קודש" — אינם קודש. ומעירים עוד: <b>הא</b> <small>[הרי]</small> אם הוא אומר בזמן הזה על <b>שקלים</b> של חולין שהם קודש — <b>קדשו</b> <small>[הם מתקדשים]</small> אף לדעת ר' שמעון. ומעירים: אף שמדברי המשנה משמע שר' שמעון מודה בענין זה לתנא קמא, שנינו ש<b>ר' שמעון בן יהודה משום</b> (בשם) <b>ר' שמעון</b> אומר: <b>בין אלו,</b> הביכורים, <b>ובין אלו,</b> השקלים, <b>לא קדשו.</b> וכיון שעוסקת הגמרא בענין הקדש בזמן הזה, מביאים עוד כי <b>תני</b> <small>[שנויה</small> ברייתא<small>]:</small> כיון שגוי המתגייר בזמן שבית המקדש קיים צריך להביא קרבן עולה של שני תורים או שני בני יונה ("קן"), <b>גר</b> (גוי המתגייר) <b>בזמן הזה</b> שאין בית המקדש קיים, <b>צריך להביא</b> (להפריש) ל<b>קינו ריבעית</b> (רבע דינר) <b>כסף,</b> שזהו הסכום הקטן ביותר שניתן לקנות בו קן (שני עופות, תורים או בני יונה). כי הגר צריך להביא בין השאר גם קן לקרבן, שמאחר שבימינו אין קרבן — לפחות שיפריש את הכסף שיהיה ראוי לקרבן. <b>אמר ר' שמעון: ביטלה ר' יוחנן בן זכאי</b> את ההלכה הזו <b>מפני התקלה</b>, שמא יהנה ממעות אלו המצויים אצלו, ויעבור על איסור מעילה. ומסבירים: <b>מהו מפני התקלה?</b> כלומר, היכן ראינו שחששו חכמים לתקלה כגון זו? — <b>כהדא דתני</b> <small>[כזו ששנינו</small> בברייתא<small>]:</small> <b>אין מקדישין ולא מעריכין</b> (נדרי ערכין, וכגון שאומר "ערכי עלי" או "ערך פלוני עלי"), <b>ולא מחרימין</b> (נדרי חרמים, וכגון שאומר על דבר מסויים "הרי זה חרם"), <b>ולא מגביהין</b> (מפרישים) <b>תרומות ומעשרות בזמן הזה</b> שאין בית המקדש קיים, שכן יש חשש לתקלה, שיבואו להנות מאחד מאלו ונמצאו מועלים. <b>ואם</b> עבר ו<b>הקדיש או העריך או החרים או הגביה</b> — <b>הכסות</b> שהקדישה <b>תישרף, הבהמה תיעקר,</b> ו<b>כיצד</b> היא עקירה זו? — מכניסה למקום גדור ו<b>נועל בפניה הדלת והיא מתה מאיליה</b> מרעב, <b>והמעות</b> שהקדיש <b>ילכו</b> לאיבוד <b>לים המלח.</b> שנינו שר' יוחנן בן זכאי ביטל את חובת הגר להפריש קן לקרבנו מפני החשש לתקלה. ושואלים: אם  <b>עבר</b> הגר על הוראת ר' יוחנן בן זכאי <b>והקדיש</b> האם הקדשו הקדש? ואומרים: ניתן לפשוט את השאלה <b>מן מה</b> <small>[ממה]</small> ש<b>אמר ר' שמעון</b> באותה ברייתא: <b>ביטלה רבן יוחנן בן זכאי</b> לחובת הגר להקדיש קן לקרבנו <b>מפני התקלה, הדא אמרה</b> <small>[זאת אומרת]</small> שביטל ר' יוחנן רק את החיוב, ואולם אם <b>עבר והקדיש</b> — <b>קדשו</b> בכל זאת. ומעירים:  <b>ר' יודה</b> מ<b>ענתודרייא בעי קומי</b> <small>[שאל לפני]</small> <b>ר' יוסי: הכא את</b> <small>[כאן]</small> בברייתא זו <small>אתה]</small> <b>אמר</b> <small>[אומר]</small> ומוכיח מדבריה כי המעות <b>קדשו, והכא את אמר</b> <small>[וכאן</small> בברייתא המוזכרת קודם לכן <small>אתה אומר]</small> בענין דומה שאומר ר' שמעון בן יהודה בשם ר' שמעון שהמקדיש שקלים בזמן הזה <b>לא קדשו! אמר ליה</b> <small>[לו]:</small> <b>תמן</b> <small>[שם]</small> בענין השקלים <b>לכך אין מקדישין לכתחלה, לפי שמצוה להקריב מתרומה חדשה. והיאך הוה לה</b> <small>[ואלו,</small> השקלים שהקדיש <small>הרי זו]</small> תרומה <b>ישנה,</b> ולפיכך אף אם הקדישם לא קדשו, שכן אף בדיעבד לא הועילו מעשיו. <b>והכא מאי אית לך למימר</b> <small>[ואולם</small> <small>כאן</small> בענין הקדשת הגר לקינו <small>מה יש לך</small> לחשוש ו<small>לומר],</small> וכי שייך לומר ש<b>האי</b> <small>[זו]</small> תרומה <b>ישנה היא</b> זו <b>לגבי הקדשות אחרים.</b> שהרי רק לגבי קרבנות ציבור הבאים מן השקלים שייך דין זה של תרומה ישנה <b>ו</b>אולם <b>קינו של גר</b> הלא <b>אינו צריך</b> לבוא דווקא מתרומה <b>חדשה, ו</b>לכן <b>אם</b> עבר ו<b>הקדיש</b> רביעית לקן — <b>קדוש.</b> ושואלים: אף בענין השקלים, מדוע אם הקדישם אינם קדושים, הרי יכול להיות שבמהלך אותה שנה ייבנה בית המקדש ואין זו איפוא תרומה ישנה, <b>ו</b>אם כן מדוע שלא <b>יניחנה</b> את הכסף הזה <b>עד שיבנה בית המקדש?</b> ומתרצים: <b>שמא יבנה</b> שוב <b>הבית כבראשונה</b> בראש חודש ניסן, <b>ותתרם תרומת הלשכה מן</b> תרומה <b>החדשה בזמנה באחד בניסן,</b> ונמצא שהשקלים שלו הם תרומת השנה. <b>והכא מאי אית לך</b> <small>[ו</small>גם <small>כאן מה יש לך</small> לומר<small>],</small> מדוע שלא יפריש הגר קן לצורך קרבנו, שהרי אם ייבנה בית המקדש באותה שנה יוכל הגר להקריבו. ובענין מחלוקת התנאים במשנה במי שעבר והקדיש ביכורים בזמן הזה, <b>רב המנונא ורב אדא בר אהבה בשם רב</b> אמרו: <b>הלכה כר' שמעון</b> שלא קדשו.