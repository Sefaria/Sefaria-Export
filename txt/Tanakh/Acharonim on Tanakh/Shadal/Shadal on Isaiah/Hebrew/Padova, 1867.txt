Shadal on Isaiah
שד"ל על ישעיהו
Padova, 1867
https://www.nli.org.il/he/books/NNL_ALEPH990020999020205171/NLI

שד"ל על ישעיהו

הקדמה

הפירוש הזה אשר אנכי נותן לפניך היום, ושאר הפירושים שהוצאתי לאור במשך שלשים שנה, ואחרים שכתבתי ועדיין לא ראו אור הדפוס, כלם מיוסדים על עשרה יסודות, ואלו הם.
היסוד הראשון הוא מציאות הבורא, כלומר שהשמים והארץ וכל צבאם אינם קדמונים, אבל היתה להוייתם התחלה, ונבראו ברצון הבורא שהוא חוץ להם ונבדל מהם, ובראם בכוונה ורצון, והוא לבדו קדמון ומושל בכל. מי שהורגל בפילוסופיאה המזוייפת של שפינוזה ותלמידיו, והרגיל עצמו לחשוב שהעינים לא נעשו בכוונה למען נראה, מהשבותיו רחוקות כרחוק מזרח ממערב ממחשבות הנביאים ושאר בעלי ספרי המקרא, ורחוק הוא שיוכל להבין דבריהם על אמתתם כלומר לפי כוונת מי שאמרם. איש אשר כזה יהשוב לתת פאר לקדמונינו באמרו כי שם בן ארבע אותיות מורה על ההוייה הכללית, והוא האל הפועל ומתפעל (אקטיף וגם פאסיף); והוא מסלף ומשבש, ולא מפרש, והוא מייחס לאבותינו ולנביאינו ולחכמינו דעות מתנגדות ממש לאמונתם, אשר עליה מסרו נפשם אלפים ורבבות מישראל.
היסוד השני הוא ההשגחה וחשכר וחעונש בעולם הזה. מי שהורגל לייחס הצלחת האדם לשכלו ולחריצותו, ולומר כחי ועוצם ידי עשה לי את החיל הזה. בכח ידי עשיתי ובחכמתי כי נבונותי, לא יתכן שיהיו ספרי הקדש מובנים לו על אמיתתם, אבל יעשה בהם פירושים רחוקים מכוונת כותביהם.
היסוד השלישי הוא המופתים למעלה מן הטבע, והנבואה. מי שלא יאמין שהיו בעולם ברצון הבורא מאורעות שלא כמנהגו של עולם כגון המן שאכלו אבותינו במדבר, ושבאה לאדם הודעה מאת ה', והיה זה באופן שהתברר לאותו אדם כי ההודעה ההיא מאת ה' באה לו, ולא מרעיוני לבבו, הוא יסלף דברי חנביאים, ואי אפשר שיבין ספרי המקרא לפי אמתת כוונת בעליהם, וכמה פעמים יצטרך גם כן להטיל בהם מום ולכחש קדמותם.
לדוגמא בראותו כי אי אפשר בשום פנים שיהיו אבותינו בדור המדבר פתיים וטפשים כל כך להאמין שאכלו במשך ארבעים שנה המן היורד מן השמים, ושהיה יורד בכל יום חוץ מיום חשבת. ולקבל עליהם בספר אלהי, כלו אמת, ספרו של משה הכולל גם הספור הזה, אם באמת לא ראו את המן ולא אכלוחו, הוא מוכרח להתנכל ולמצוא תחבולות כדי להצדיק כפירתו, ויאמר כי לא בדור המדבר נכתב ספר התורה, אבל אחר כמה דורות, בזמן שכבר נשתבשו הספורים הקדמונים בפי ההמון, והזבוב נעשה פיל בעברו מפֶה אל פה. וכן בראותו כי לא יתכן להכחיש הנבואה בראותנו ישעיח מתנבא על מפלת בבל, ועל כורש שילכדנה בליל שמחה וחג, ועל הרשות שיתן לישראל לשוב לארצם, הוא ימהר יחיש להכחיש היות הנבואות ההן מעשה ידי ישעיהו, ויאמר שנכתבו בבבל בסוף הגלות, או בארץ ישראל בימי חגי זכריה ומלאכי.
היסוד הרביעי הוא אהבת האמת, וחוא שתהיה תכלית מגמתנו להבין אמתת כוונת הכותבים, ולא תהיה בחדר-לבנו תשוקה למצוא בספרי חקדש סיוע וחזוק לאמונות וסברות שבאו לנו ממקום אחר, בין שיהיו סברות פילוסופיות, או אמונות תורניות מקובלות באומה. המדה הזאת, מציאותה יקר מאד במפרשים, והיא נמצאת במדרגה רמה בר"שי ז"ל ובבן בתו רש"בם, שעם היותם דבקים בלב שלם בדברי ר"זל, לא נמנעו מלפרש הכתובים לפי פשוטם, אף אם יהיה פירושם מתנגד להלכה, כגון רש"י בשמות כ"ג ב' ורשב"ם בספר ויקרא ז' י"ח.
היסוד החמישי הוא לצאת ממקומנו ומזמננו, ולהביא עצמנו בזמן הכותכים ובמקומם, וזה ודאי לא יתכן לנו לעשותו בשלמות, אבל קצת מזה אפשר ואפשר, ועל הכל צריך שלא יתכוין המפרש למצוא חן בעיני אנשי דורו, ולקנות לעצמו תהלה וכבוד, ולמצוא לספריו קונים רבים; כי זה יביאהו (גם בלי שתהיה זאת כוונתו, ובלי שיחדל לאהוב האמת) לסלף דברי הקדמונים, ולקרבם למנהגי האחרונים.
היסוד הששי חוא ההרגל בספרי ישראל הקדמונים, ובכתיבה בלשון הקדש, כי רבוי הקריאה והכתיבה בשאר לשונות סוגרת בעדנו הבנת הדבור העברי, שהוא לפעמים קצר מאד וסתום, והולך בדרך הדבור הטבעי היוצא מקירות הלב, ומזה נמשך כי חכמינו ז"ל ואחריהם. ר"שי הצליחו בהבנת קצת כתובים, שטעו בהם א"חכ כמה חכמים גדולים, וזה מפני שהראשונים היה רוב עסקם מלידה ומבטן בספרי לשון הקדש, ואזנם תבחן הדבור העברי, ולבם מרגיש המכוון בו, אף אם פשט המלות לא יורה כן. כי אמנם ידוע הוא בכל הלשונות כי פשט המלות איננו תמיד המכוון במאמר, ואותן המליצות שאין הוראתן כמשמען, וההשמטות הנוהגות בלשון. הן מפורשות בספרי חכמת הלשון, אך אין אתנו ספר בחבמת ל"הק. נעשה בזמן שהיתה ל"הק לשון מדוברת, וכמה מדרכיה לא נתבארו עד היום בספרי המדקדקים, והם מורגשים למורגלים בלשון הרגל חזק. לדוגמא אליהו אמר ענני ה' ענני וידעו העם הזה כי אתה ה' אלהים ואתה הסבות את לבם אחורנית (מלכים א' י"ח ל"ז), והרבה נתחבטו המפרשים להבין ואתה הסבות את לבם. ולא הרגישו שהלשון קצר, והכוונה ואם לא תענני הרי אתה הוא הגורם שיהיה לבם נסוג ממך, כי כבר אמרתי להם כי מי שיענה באש הוא האלהים (ועיין פירושי בישעיה כ"ז ד). והנה קדמונינו הרגישו בזה, ואמרו ואם לא תענני אף אני כופר ואומר אתה הסבות את לבם אחורנית.
היסוד השביעי הוא להעמיק העיון בטעמי המקראות, כי הטעמים הם הקריאה המקובלת פה אל פה עד חכמי בית שני, שהתקינו מקרא סופרים וקריין ולא כתיבין וכתיבין ולא קריין, והם ודאי היו מרגישים תהלוכות הלשון יותר ממנו, וגם ראינו כי עשו פעולתם בדקדוק גדול ובחכמה נפלאה, וכבר הראיתי במשתדל כי המפרשים והמתרגמים טעו בהבנת עץ פרי עושה פרי למינו (בראשית א' י"א), ורק בעלי הטעמים הבינו מלת למינו על אמתתה.
היסוד השמיני, בשירי הקדש ובמליצות הנביאים, צריך מלבד זה שיהיה המפרש בעל נפש שיריית, באופן שיהיה מוכשר להכנס בפנימיות רעיוני המשוררים והנביאים, ולהבין הדברים שלא נכתבו, אך היו במחשבת המשורר.אבל התכונה השיריית הזאת צריך שתהיה טבעית, או קנויה מתוך שירי המקרא, לא מתוך שירי יון ורומי, כי אין דרכיהם של אלו כדרכיהם של אלו. ואדוני אבי ז"ל שהיה דרש עצום, ומימיו לא קרא הומֵיר או וירגיל, והיה קורא בת"נך בכל יום, הצליח להכנס במחשבת יעקב אבינו בשעה שאמר לישועתך קויתי ה', ורמ"במן (מינדילסון) שהעמיק החקירה בשירי האומות, וכתב מאמר נבבד על הנשגב, לא הצליה הרבה בהבנת המקראות הסתומים אשר בספר תהלים. גם לא הצליח לראות ולהבין כי השיר העברי הוא חפשי לגמרי מכל מיני מדה ומשקל, ונפתה אחרי ר' עזריה בעל מאור עינים, וקבל וחזק סברתו אשר חשב כי שירי קדמונינו היו גם הם שקולים, ואם לא היו שומרים השווי במספר תנועותיהם, בשירי יון ורומי, מכל מקום היו שומרים קצת שווי במספר תבותיהם; וזה דבר בטל מעיקרו, כאשר הוכחתי בספר Orient בתחלת שנת 1840.
היסוד התשיעי הוא כי פירושי חכמינו ז"ל וגם התרגום והתנועות והטעמים אינם תמיד ראיה על מה שהיה לדעתם פירוש המקראות, כי כמה פעמים בפירושיהם ובתרגומם ובקריאה בתנועות וטעמים שמסרו לנו בעל פה, נטו בכוונה ממה שידעו שהוא עיקר משמעות הכתוב על דרך שהראיתי בספרי אוהב גר לענין תרגום אנקלוס, וכאשר תראה בה וכה בפירוש ישעיה לענין תרגום יונתן ולענין הנקדות והטעמים.
היסוד העשירי הוא כי ספרי הקדש נשמרו תמיד בקרב ישראל כסגולה יקרה וחמודה, ומעולם לא נשלחה בהם יד לזייפם ולהוסיף ולגרוע בהם, ועם כל זה לא היה אפשר שלא ימצאו בהם כה וכה קצת חילופי נסחאות, שאחת מהן היא הנכונה אשר יצאה מתחת ידי בעל חספר, וחאחרת אינה אלא שגגת הסופר המעתיק. וזה היה מצוי יותר בדורות הקדמונים, כשלא היו הספרים מחוברים באגודה אחת, כי ספרים הרבה היו בישראל, וכל החפץ היה כותב ספר חדש. וחיו החכמים עוסקים כלם בספר תורת משה, ובשאר ספרים היו קוראים איש כרצונו, ורבים מחספרים חקדמונים נאבדו. אך בזמן החשמונאים, כשראו חכמי ישראל שהתחילו דרכי היונים להתפשט בקרב העם, ולהשחית מדותיהם (כי אמנם אנטיוכוס לא מלכו התעורר לבקש שיעזבו ישראל את תורתם, אבל שני אחיו של כהן גדול, יאזון ומינילאו וקצת פריצים הנלוים אליהם שאלו ממנו להביא בקרב עמם מנהגי היונים), התחכמו לעמוד בפרץ, וקבצו באגודה אחת כל מה שמצאו מן חספרים שנכתבו קודם שיתערבו ישראל עם היונים, וקראו לספרים ההם ספרי הקדש, וזירזו את העם לקרוא בהם ולא בספרים אחרים. ולפיכך נקראו ג"כ בשם מקרא, והעמידו המקרא לעמוד ברזל ולחומת נחשת ולמגדל עוז לשמירת היודאיזמוס כטהרתו, והוא היה ניסנו ומשגבנו במשך אלפים שנה ויותר, והוא יהיה מחסנו ומעוזנו עוד כל ימי הארץ. ולא התירו לחכניס במקרא שום ספר חדש, מיראתם שמא יתערב בספרים החדשים דבר שאיננו על פי טהרת חיודאיזמוס, ושיחיה נוטה לדעות היונים ולדרכיהם. ואולי ג"כ לא התירו לכתוב עוד ספרים בל"הק, כי מגלת תענית נכתבה בלשון ארמי, וספרי החשמונאים נכתבו. הראשון בלשון ארמי, והשני בלשון יוני (ומה שנמצא בספרי קצת קדמונים אשר לא מבני ישראל שהראשון נכתב בל"הק, הכוונה בלשון ארמי שהיה מדובר בקרב ישראל, ואולי בקצת תערובת ל"הק, והראיה על זה כי אמרו שהיה שמו שַׁרְבַת שַׂר בְּנֵי אֵל, ומלת שרבת איננה בל"הק, אלא בלשון סורי), והמשנה לא נכתבה, אבל נשמרה על פה. ולפיכך לא עשו על הנסים ועל הפורקן שעשה ה' להם במלחמת היונים. שום מזמור חדש. אבל התקינו לקרוא את ההלל; כל זה מיראה שמא יתערבו החבורים החדשים בקדמונים, אשר הם לבדם נעשו על טהרת הקדש, ורוח הטומאה (בגימט' יון) לא עבר בתוכם. והנה בדורות הקדמונים היו ישראל כותבים בכתב עברי שנשאר אח"כ ביד הכותים, ובכתיבה ההיא אין אותיות מנצ"פך ולא אותיות אחרות משתנות בצורתן בסוף תבה, ונמשך מזה כי בקצת מקומות טעה המעתיק ונתן את הניתנין למעלה למטה, ואת הניתנין למטה למעלה, כגון טובם כחדק ישר ממסוכה (מיכה ז' ד'), המ''ם הראשונה היתה דבקה למעלה (יְשָרָם מסוכה. היותר ישר שבהם הוא כמסוכת חדק, כמו שאמר תחלה טובם כחדק), והסופר טעה והדביקה למטה. ולפעמים נתהלפה אות באות אחרת הדומה אליה בכתב הקדמון, כגון א"לף ות"יו, י"וד וצ"די. כף ו"מם, כמו בעים רוחו (ישעיה י"א ט"ו) שמשפטו בְּעֹצֶם, אבל אחר שנכתבו הספרים בכתב אשורי, ואחר כל חזהירות והזריזות שנהגו חחכמים והעם כלו בשמירת ספרי הקדש, לא נתחדשו עוד טעיות וחלופי נסחאות רק מעט מזער; ורק בנקדות ובטעמים (שנתחדשו אחר חתימת חתלמוד) נולדו במשך חדורות טעיות לא מעט.
ואחרי ההצעה הזאת אומר כי פירוש ישעיה זה עם התרגום האיטלקי הנספח אליו, כתבתיו זה כ"ד שנים והיתה התחלתו בסוף ניסן תק"צא, והשלמתיו ביום י"ג אדר ראשון תק"צב, והוא נמצא ביד כל תלמידי המפוזרים בארצות ה"יו. ובשנת תק"צג לקחתי קצת מן החידושים שחדשתי בפירושי, וכתבתים בלשון צרפת, ושלחתים לאחד מגדולי חכמי האומות, Rosenmüller שמו, פרופיסור בעיר ליפסיאה, והוא בשנת תק"צה הדפיסם ככתבם בראש פירושו על ישעיה, ומשם לוקחו קצת מהם ונדפסו בספרים אחרים, בין על ידי ישראל בין על ידי הכמי האומות, בלי שיזכירו את שמי עליהם. א"חכ בשנת ת"רב החלותי להוציא לאור בעיר פראג ספר ישעיה עם פירושי ותרגומי, ולא השיגה ידי להדפיס רק שתי יריעות (ל"ב עמודים). אח"כ בשנת ת"רו, בחומש נתיבות השלום שנדפס בעיר ווין עם המשתדל שלי, נדפס גם פירושי על ההפטרות הלקוחות מספר ישעיה ירמיה וחצי יחזקאל. וכבר כקשו ממני שנים מגדולי חכמי אשכנז שאשלח להם פירושי, והם יתרגמוהו אשכנזית ויוציאוהו לאור, ולא רציתי יען כל ישעי וכל חפצי היה תמיד להפיץ בישראל ספרים כתובים עברית, חדשים גם ישנים. וזה להועיל לבני עמי בארבע כנפות תפוצותיהם, ולהועיל ג"כ לל"הק, לחדש נעוריה כל מה שאפשר.
והנה גם כי מאד נכספה נפשי בכל משך השנים הללו לראות מלאכתי מפורסמת בעולם, לא הייתי מצטער על היות שערי הדפסתה נעולים בפני, כי ראיתי כי בעברי עליה כל שלש שנים עם תלמידים חדשים, הייתי תמיד מתקן שגיאותי וממלא חסרונות מלאכתי, ובפי ובלבבי הייתי אומר, כל מה דעבדין מן שמיא לטב.
וזה שלש שנים אחד מתלמידי וידידי העירני ויאמר לי זאת עשה, אמור לתלמידיך ולידידיך מי לה' אלי, כל ההפץ לסייע בדבר מצוה זו להוציא ממחשכים פירושי לישעיה, יתנדב לקחת עשר העתקות ממנו, למכור אותם למכיריו, ועל ידי כן יהיה כסף הוצאות הדפוס בידך.
וייטב בעיני הדבר, אך עוד מעט נהפך עלי הגלגל, והשיגוני כמים בלהות, ויד אלוה נגעה בבני בכורי החכם אוהב גר ז"ל, שהיה מתגורר בעיר פריש, והוכה בחולי כבד ומסוכן, ומקץ ששה חדשים נרפא באבדת אחד מאבריו הנסתרים, ואח"ב שב אלי, וחליו חזר ונתחדש, וסבל ייסורים קשים במשך ששה הדשים, בלי תקוה להרפא, עד כי ביום כה בטבת תר"יד נסע למנוחות, ועזב אותי לאנחות, נגוע מוכה אלהים ומעונה, נכה רוח וחסר כח, חושל ברכים ורפה ידים, וירא וחרד להיי, ונבהל על אשתי ובני הנשארים אחרי בחוסר כל; והדאגה עליהם היא בחסד עליון סמכתני, והזקתני להתגבר על מכאובי ושמרה רוחי בקרבי.
וזה לא כבר חזרו קצת מאוהבי והעירוני על דבר הדפסת פירוש ישעיה, אז עשיתי חשבונות, וראיתי כי למיעוט מספר בני ישראל באיטליאה, לא יתכן למצוא בגלילות האלה אנשים חפצים בספר כתוב עברית, במספר מספיק להוצאות הדפוס. ומה' היתה נסבה שמתוך מחלת בני ז"ל בעיר פריש נעשיתי מריץ אגרות אל החבם המפואר, איש חיל רב פעלים, אשר תהלתו מלאה הארץ, כבוד שמו אברהם הכהן נרו יאיר לעד לטובת בני עמנו (אשר היה לאב לבני ז"ל כל ימי היותו בפריש), ובכתבי אליו עתה מקרוב הגדתי לו את כל המונעים המעכבים יציאת מחשבתי אל הפעל, ואמרתי לו כי לא אוכל להוציא מלאכתי לאור בלתי אם אמצא קונים למאה העתקות חוץ מערי איטליאה. ומיד בלא איחור ענה דודי ואמר לי אנכי אמלא את מחסורך, ואני אקח מידך מאה מספריך, ואתח תקח מידי כסף מחירם. אז אמרתי ברוך אל עליון אשר לא השבית לל"הק גואל, וברוך לאל עליון אברהם הכהן, אשר זה ימים ושנים הוציא ממחשכים פירוש רד"ק על ספר בראשית, ועתה נדבה רוחו אותו לחיות לעזר לש"דל לחוציא לאור עולם פירושו לישעיה.
ואחרי הדברים והאמת האלה עוד דבר לי אליך ידידי הקורא, והוא שלא תתמה בראותך אותי מזכיר כמה פעמים שמות מפרשים אשר לא מבני ישראל המה. דע ידידי כי זה כשמונים שנה צרעת המינות פרחה בחכמי הפרוטיסטאנטי אשר באשכנז, והחלו לכחש באותות ובמופתים ובנבואה ובתורה מן חשמים, והם הנקראים ראציונאליסטי, ויש מהם גדולים בחכמת לה"ק, וכתבו פירושים על ספרי הקדש, בחכמה ובמזמה, בערמה ובמרמה, וספריהם מלאים כפרים עם נרדים, וכל מיני מגדים, וגם פחים ומצודים. ובגד בוגדים, ושושנים וחוחים, ודברים נכוחים, ומשאות שוא ומדוחים. ובראותי רבים מבני עמנו בארצות הצפון טועים אחריהם ומקבלים דבריהם בלי הבחנה, והדעות הכוזבות החלו להכנס במחנה חעברים, מצאתי עצמי מחוייב להביא אותן במצרף, כדי לפקוח עיני תלמידי, ולהצילם מהיות גם הם נפתים אהריהן; ולפיכך הזכרתי פירושיהם, גם במה שאינו נוגע לעניני האמונה, כדי להראות לתלמידי כי פירושיהם הטובים לקוחים הם רובם מן המפרשים שלנו, ושאמנם כאשר נטו מאחרי חכמי ישראל לא אמרו על הרוב אלא דברים בטלים. ואם לפעמים מצאתי להם (או לנכרים אחרים גם מהקדמונים שלא היו ראציונאליסטי) פירוש חדש הצודק מכל צדדיו, לא דחיתיו, אכל קבלתיו, וכתבתיו בשם בעליו. כי האמת לבדה היא מגמתי, ואמונתנו תהלה לאל איננה מפחדת מן האמת.
ובה אלהים אמת בטוח לבי כי מי שיהגה בפירושי זה ילמד להבחין בין קריטיקה ישרה וקריטיקה מזוייפת, ולא יקכל עוד דברי הראציונאליסטי בעינים סגורות, ולא יסמוך על עדותם, ויקר תפארת חכמתם לא ילכדהו ברשתם, אבל יחקור כל דבריהם מתון מתון, ואם אין ידו משגת לחקור הענינים במקורם, ירהיק מעליהם דרכו ולא יקרב אל פתח ביתם. וביותר ראוי להשמר מספרי קצת יהודים צבועים, המתפארים ביהדות, ובקרבם ישימו ארבם; ומי שעיניו בראשו יכיר חדברים היוצאים מן הלב ויבחין החקירות הישרות, הנעשות לאהבת האמת, מהנעשות לאהבת הכבוד והממון. וה' יצילנו משגיאות, ויראנו נפלאות, במעמקי התורה והנבואות.
ואסיים בשבח ותהלה, לנורא עלילה, אשר היה עמדי במלאכת הפירוש הזה, להחלו ולחשלימו, ולעבור עליו שבע פעמים עם תלמידי, ולעשות בו ככל פעם הגהות ותקונים, והחייני וקיימני אחרי כמה תלאות, וצרות רבות ורעות, והגיעני היום הזה להתחיל הדפסתו, כן יהיה עמדי להשלימה, ולהוציא לאור שאר פירושי וספרי, יראו ישרים וישמחו.
ושבח ותהלה ג"כ לכל תלמידי הנאהבים והנעימים, אשר הטו לקול מלי אזנים קשובות, ונכנסו עמי בעובי החקירה, ועזרוני בפלפולם להוציא האמת לאורה, ולחדש חדושים, ולישר המעקשים, ולבער הקוצים.
ותהלה ותודה לידיד נפשי, המליץ והמשורר, החכם החוקר, החופש קדמוניות ומגלה תעלומות, כמ"ר יוסף אלמנצי הי"ו, אשר פתח לפני בכל עת אוצרות ספריו סגלת מלכים, ואהבתו והסדיו היו עמדי בכל רגע, ביום טובה ביום רעה, תהי ברכת ה' בכל אשר לו. ונגע לא יקרב באהלו.
ואחרון אחרון חביב, עטרת צבי לעמנו, וצפירת תפארה לעדתנו, אוצר המעלות, ומכלול התהלות, תורה ותושיה כתרו ונזרו, ויראת ה' היא אוצרו, הגביר המרומם, נדיב נדיבות יעץ, כמ"ר גבריאל טריאסטי יצ"ו, אשר תמיד הפליא חסדו עמי ועם בני ז"ל, יאריך ה' ימיו בשיבה טובה שלֵו ושאנן, דשן ורענן. לששון ויקר לכל בית ישראל, אמן.
<b>הקדשה: <br>לכבוד החכם המפואר הזורע ברכה שלום והצלחה ותורה ותושיה בכל לבבו ובכל נפשו ובכל מאדו כש"ת אברהם הכהן הי"ו מולדתו בעיר פרסבורג המהללה ומושב יקרו בפאריש העיר הגדולה ומצודת חסדיו פרושה בכל תפוצות הגולה שיר תודה ותהלה חקרי ישר וקשט מיומים חפץ בבני עמי לריק אויתי; ונביאי שקר ישאו ראש ראיתי יום יום, ואמת תכרע ארצה אפים. שכלתי בן יקיר, כימי שמים יכון זכרו; לא עוד אקום דמיתי: אך בצרתה לי יד אל חזיתי, הוא לקראתי הקרה משה ממים. איש חיל, תפארתו תבל מלאה, קרית דוד עלה ויגאלה; דלים, חולים, אף עוללים הושיע. הוא לבני אב היה בקצה הארץ; הוא אל ספרי אמר: צא, ופרוץ פרץ, ובאפל תעלמות אור צח הופיע. פאדובה סוף תמוז תר"טו שד"ל.</b>





Chapter 1



Verse 1

תוכחה בימי חזקיה, בזמן שהיה שבנא על בית המלך, הוא שבנא הנזכר למטה סימן כ"ב, והוא איש חמס, והיה מעמיד שופטים אנשי בליעל ואוהבי בצע, ועל ידי כן היה העוֶל מתרבה בירושלים, ובפרט בין השרים והעשירים אשר ידם תקיפה; וישעיה מתנבא על מפלת החסון, הוא שבנא, ועל קום צדיק תחתיו אשר יעמיד שופטים צדיקים, ואז תשקוט הארץ, במשול בה משפט וצדקה. <br><b>חזון,</b> ידוע כי <b>חזה</b> ענינו כמו <b>ראה</b> וכן תרגום <b>ראה</b> הוא <b>חזא.</b> והנביא היודע הנסתרות והעתידות היה נקרא <b>רואה</b> (שמואל א' ט' ט'), ונקרא ג"כ <b>חוזה,</b> ומראות הנבואה נקראו בשם <b>מחזה וחזיון,</b> והדבור הנבואיי נקרא <b>חזון.</b> ואמנם ראוי לדעת כי התכלית המכוונת בנבואות איננה שיהיו בני אדם יודעים העתידות. אבל המכוון הוא שיקחו העם מוסר וישובו מדרכיהם הרעים, בשמעם הרעות המעותדות לבא עליהם או על אחרים אם לא ישובו, ובשמעם חסדי ה' על יראיו ושומרי מצותיו; ונמשך מזה כי בכלל הוראת שרש <b>חזה</b> נכללה הוראת הדבור אל העם להוכיחם על דרכיהם, וזה טעם באין חזון יפרע עם (משלי כ"ט י"ח), כלומר באין תוכחה, באין מוכיח; וכן ולחוזים לא תחזו לנו נכחות דברו לנו חלקות חזו מהתלות (ישעיה ל' יו"ד), לשון <b>חזה</b> מורה כאן דבור אל העם. והנה ישעיה נבא קצת נבואות גם על אומות העולם, אך לא אמר נבואותיו לאנשי הנכר, ולא הלך להוכיח אותם, ולא דבר דבריו רק לבני יהודה, על כן כתוב אשר חזה על יהודה וירושלים. ולא נזכרו שאר העמים שנבא עליהם; וכיוצא בזה דברי עמוס אשר חזה על ישראל, והוא נבא גם על אומות אחרת, אך לא השמיע דבריו ותוכחותיו כי אם לישראל, <b>אשר חזה על יהודה וירושלם,</b> אין המלות האלה דבקות עם מלות חזון ישעיהו בן אמוץ (כמו שנראה מפיסוק הטעמים), אלא עם סוף המקרא, ומלת אשר היא כאן נומינאטיף, לא אקוזאטיף, והיא חוזרת אל ישעיהו בן אמוץ ולא אל החזון, והכוונה (כדעת דון יצחק אברבנאל) להודיע מאיזה זמן ועד איזה זמן נבא ישעיה; ובאה ההודעה הזאת בתחלת הספר, על דרך שבאה בתחלת ירמיה (אשר היה דבר ה' אליו בימי יאשיהו וכו' ויהי בימי יהויקים וכו' עד תם עשתי עשרה שנה לצדקיהו וכו' עד גלות ירושלם וגו'). ולא יתכן שתהיה מלת אשר חוזרת אל החזון, כי התוכחה שהיתה ראויה בימי יותם וחזקיה לא תצדק בימי אחז, ולא יתכן שיאמר ישעיה החזון הזה (כדעת דון יצחק) בימי כל המלכים ההמה בשוה. ואין להשיב כי חזון ישעיהו האמור כאן הוא שם כולל כל נבואותיו של ישעיה (כמו שהיא הוראת מלות חזון ישעיהו בדברי הימים ב' ל"ב ל"ב). או שיכלול חלק אחד מהן (מתחלת הספר עד סוף סימן י"ב, כמו שהיא דעת קצת מחכמי העמים); כי אמנם אם היה הדבר כן, לא היה ראוי (כאשר העיר כבר גם דון יצחק) שיבא בתחלת הנבואה השנית הדבר אשר חזה ישעיהו בן אמוץ על יהודה וירושלים; ואחרי אשר בנבואה השנית חזר ואמר הדבר אשר חזה וגו'. מבואר הוא כי פסוק חזון ישעיהו וגו' על הנבואה הראשונה לבדה נאמר (וכמו שהיא ג"כ דעת רש"י).
<b>על יהודה וירושלם,</b> יהודה היא ארץ יהודה או מלכות יהודה, ואע"פ שעיר ירושלים נכללת ביהודה, הוסיף מלת וירושלם, להגיד כי לא אמר נבואותיו בערי יהודה בלבד, כי גם בעיר המלוכה ובאזני השרים והמלכים אמר דבריו.
<b>בימי עזיהו,</b> בשנת מותו החל להנבא, כנראה בסימן ו'. ואמנם הסימן ההוא הוא כולל הנבואה הראשונה שראה ישעיה, אך איננו כולל הנבואה הראשונה שאמר ישעיה אל העם, כי לא השמיע החזון ההוא עד ימי אחז (עיין פירושי למטה ו' א'). והנה אין בידנו גם אחת מהנבואות שאמר ישעיה אל העם בימי עזיהו ויותם. אך כל נבואות הספר הזה נאמרו בימי אחז וחזקיהו, וקצת מהן נכתבו (ולא נאמרו בקהל) בימי מנשה, והנבואות הראשונות שאמר ישעיהו בימי עזיה ויותם לא חש הנביא להניחן למשמרת לדורות עולם. אמנם לענין הזמן אשר בו נאמר החזון הזה, נראה לי ברור שלא יתכנו דברי החכם Gesenius האומר שנאמר בימי אחז, שאם היה הנביא עומד בימי אחז לא היה נמנע מלדבר על עבודת האלילים וחלול שם ה' בתועבות הגוים, כי זה היה ענין ישראל בימי אחז; והפך מזה אנו רואים כי ישעיה בחזון היה מוכיח דור שהיה עובד את ה' אבל לא עם טהרת המעשים, כאמרו למה לי רב זבחיכם וכו' וכו'. ואמנם מלות עזבו את ה' נאצו את קדוש ישראל נזרו אחור האמורות בנבואה הזאת (פסוק ד') אין שום ראיה שיהיה המכוון בהן על עבודת האלילים, כי הגנבה והרציחה והטיית המשפט ושאר המעשים המקולקלים, גם הם יקראו עזיבת ה' וניאוץ קדוש ישראל והנזר אחור מדרכיו. הלא תראה נתן אומר לדוד כאשר בא אל בת שבע. אפס כי נאץ נאצת את אויבי ה. (שמואל ב' י"ב י"ד), קרא אותו מנאץ ה' אע"פ שלא היה במעשהו ריח עבודת אלילים; וישעיה עצמו (נ"ט י"ג) אמר ונסוג מאחר אלהינו. ואח"כ הוא אומר דבר עשק וסרה הרו והגו מלב דברי שקר והוסג אחור משפט וצדקה מרחוק תעמוד וכו' וכו', ובכל הנבואה ההיא אין זכר ורמז לעבודת אלילים, כי לימים אחרונים נאמרה, ועל כרחנו לומר כי קלקול המעשים הוא נקרא עזיבת ה' ונסיגה מאחר אלהינו. ומי יאמין שיהיה הנביא מדבר בימי אחז. ולא יאמר על עון ע"ז שהיו עובדים רק המלות האלה כי יבשו מאילים אשר חמדתם וגו'? ואשר אני אחזה לי הוא כי בתחלת ימי חזקיה נאמר החזון הזה, בזמן שהחזיר חזקיה עטרת עבודת בית ה' ליושנה, אך דרכי העם בעניני משפט וצדקה היו עדיין מקולקלים ורחוקים מדרך ה'. ואמנם ארצכם שממה וכו' וכו' הוא ציור הרעות שמצאו את יהודה בימי אחז, ותולדותיהן היו עדיין קיימות בתחלת ימי חזקיה, כי אחז ניתן ביד מלך ארם ויכו בו וישבו ממנו שביה גדולה, וגם ביד מך ישראל ניתן ויך בו מכה גדולה, ויהרג פקח בן רמליהו ביהודה מאה ועשרים אלף ביום אחד, ועוד אדומים באו ויכו ביהודה וישבו שבי, ופלשתים פשטו בערי השפלה והנגב ליהודה וילכדו את בית שמש ואת אילון וכו' וכו' וישבו שם (דברי הימים ב' כ''ח), וחזקיה בתחלת מלכותו אמר (שם כ''ט ח') והנה נפלו אבותינו בחרב ובנינו ובנותינו ונשינו בשבי על זאת. ואמנם מה ענין האילים והגנות בימי חזקיה? האילים והגנות אינם אלא משל, וכן החסון אשר יהיה לנערת אינו אלא משל, והבנת המשל ההוא היא לבדה תפרש לנו המשך דברי החזון הזה בקשר נכון וקיים וישר ונאמן, כאשר תראה למטה במקומו. ואמנם למה נכתב הסימן הזה בתחלת הספר, אע"פ שנאמר בימי חזקיה, ואחריו נבואות שנאמרו קודם לכן בימי אחז? נראה לי כי רצה ישעיה לחלוק כבוד לחזון זה ולשומו בראש הספר, מפני חשיבותו, כי הוא תוכחה יקרה, כוללת עקרי המוסר ויראת ה'; וכמו שנבחר מזמור אשרי האיש להנתן בתחלת ספר תהלות מן הטעם הזה עצמו, שהוא כולל עקרי המוסר ויראת ה'.
<b>בימי עזיהו יותם אחז יחזקיהו,</b> ידידי היקר החכם הרופא <b>כמ"ר שאול פורמיגיני ה"יו</b> מעיר טריאסטי היה מתמיה על שבאו כאן ארבעה שמות בלא וי"ו החבור, והיה אומר כי יו"ד יחזקיהו היא טעות סופר, ושהנכון וחזקיהו בוי"ו. והשיבותיו כי גם בראש הושע מצאנו כך בימי עזיה יותם אחז יחזקיה, וגם בתחלת מיכה כתוב בימי יותם אחז יחזקיה. ולא יעלה על הדעת שתפול טעות אחת בשלשה מקומות בשוה. אבל שיסכימו שלשה נביאים לכתוב שלשה וארבעה שמות בלי ו' החבור זה איננו רחוק, ויש לייחס הענין לשתי כוונות. האחת כי העדר החבור (Asyndeton) מרומם הדבור, והנביאים האלה הידועים לרוממות מליצתם, אולי רצו שיהיה גם פתח ספריהם במליצה מפוארה. והשנית היא כי כל אחד מהם בשעה שכתב ספרו בימי חזקיה לא היה יודע מי ימות תחלה, המלך או הנביא, על כן הניחו המלה בלי ו', אולי יצטרכו להוסיף עוד שם אחר אחר השם ההוא.

Verse 2

<b>שמעו שמים והאזיני ארץ.</b> להגיד רום מעלת הדברים שהוא בא לדבר, אמר לשמים ולארץ שיאזינו, והכוונה להטות אליו אזן השומעים, כי הדברים שהוא בא לומר הם ענינים ראויים לשמעם, עד שיצדק שישמעו אותם אפילו השמים והארץ, כלומר העולם כלו, השמים וכל צבאם, הארץ וכל אשר עליה ולמה? כי ה' דבר, מה שאני בא לדבר, ה' דבר אותו, ודבריו אני משמיע. וכיוצא בזה אמר משה בתחלת השירה האזינו השמים וגו'. ופירש אחר כך ואמר כי שם ה' אקרא, לכך הבו גדל לאלהינו ותנו לו כבוד והטו אזן לדברים שאני אומר: כי הנני קורא ומכריז שם ה' ותאריו ומדותיו ומודיע דרכיו, וכמו שאומר מיד הצור תמים פעלו וגו'.
<b>בנים גדלתי ורוממתי,</b> כמו לא גדלתי בחורים רוממתי בתולות (ישעיה כ"ג ד'), מים גדלוהו תהום רוממתהו (יחזקאל ל"א ד'). ענין הזנת הילד או הנטע באופן שיגדל ויגבה בקומה; והכוונה כאן על כלל האומה, כטעם הוא עשך ויכוננך (דברים ל"ב ו'), שענינו עשך גוי אחד בארץ, אף כאן בנים גדלתי ורוממתי, השגחתי על צרכיהם, משעת יציאתם ממצרים, שהיו אז בבחינת הילד היוצא לאור. ועשיתי אותם מעט מעט ממלכה תקיפה בארץ, עד שהיו בבחינת איש שלם בכחו.
<b>והם פשעו בי,</b> פרקו עולי מעל צוארם, ומרדו בי לבלתי שמוע בקולי ולבלתי לכת בדרך ה', שהוא לעשות צדקה ומשפט (בראשית י"ח י"ט); ודוגמת זה בישעיה (נ"ט י"ג) פשוע וכחש בה' ונסוג מאחר אלהינו דבר עשק וסרה וכו' וכו', שאין הכוונה כלל על עבודת האלילים, אלא על עזיבת הצדק והיושר.

Verse 3

<b>אבוס בעליו,</b> האבוס איננו מקום מאכל הבהמה, אבל הוא (כדברי Gussetius) הגרן. מקום דישת הדגן; והמלה נגזרת משרש <b>בוס</b> שענינו כמו <b>דוש</b> על שם שדשים בו. הלא תראה באין אלפים אבוס בר (משלי י''ד ד') הכוונה כשאין שם שוורים עובדי האדמה, הגרן נקי, בלא דגן, כי רוב תבואות בכח שור (ועל כן אין ראוי לחסום שור בדישו, וכן אין ראוי להתנהג בקמצנות עם העבדים והשפחות). וכן היאבה ריס עבדך אם ילין על אבוסך (איוב ל"ט ט'), הטעם היקבע דירתו אצל גרנך, להיות מוכן לעבודתך. ומשקל אחר <b>מַאֲבוּס</b> פתחו מאבוסיה סלוה כמו ערמים (ירמיה נ' כ"ו), פתחו מקומות הדישה ודושו אותה כמו שדשים ערמת חטים. וכן כאן ידע שור קונהו וחמור אבוס בעליו: אין הכוונה שהחמור יודע מקום מאכלו, אלא מקום עבודתו, כלומר החמור מכיר כשהוא בגרן כי צריך הוא לעבוד ולדוש, כי העבודה טובה היא לו, כי מלאכת הדישה שכרה עמה, והיא האכילה (כמה שכתוב לא תחסם שור בדישו (דברים כ"ה ד'), ועל כן אמרו עגלה דשה (ירמיה נ' י"א) והכוונה עגלה שמנה); והנה השור והחמור עובדים בעליהם לתקות שכר, ומכירים כי עבודתם טובה להם, וישראל לא ידעו ולא יבינו כי עבודת ה' וההליכה בדרכיו היא חייהם והצלחתם. וכן שור אבוס (משלי ט"ו י"ז) ענינו שור דש דגן, ועל ידי כן הוא שמן; ומלת <b>אָבוס</b> אפשר שתהיה שם דבר, כמו <b>אֵבוס</b> כלומר שור הרגיל לעמוד באבוס, ויותר נכון שקראו <b>אָבוס</b> לבהמה שמנה, על שם שהעומדת באבוס דרכה להיות שמנה; ומזה ברבורים אבוסים (מלכים א' ה' ג'), שמנים כמו הבקר הדש, והוא לשון מושאל. ובלשון חכמים אמרו ג"כ הפועל <b>אבס</b> להורות על מלאכת פטום הבהמות עד שישמינו, כאמרם אין אובסין את הגמל (שבת קנה); גם קראו לכלי מאכל הבהמות אבוס, על שם שהן מתפטמות שם. ונותן לתוך האבוס (שבת קמ), מחלוקת באבוס של קרקע, אבל באבוס של כלי (שם עמוד ב): אני וחמורי נאכל באבוס אחד (פסחים קי"ח), וקראו ג"כ אבוס לכלי מאכל הפועלים האוכלים ביחד מתוך כלי אחד: לא יאכל עמו מן האבוס (נדרים מ"א ב') ומפני היות שם <b>אבוס</b> נאמר בלשון חכמים על מקום האכילה, חשבו רבים שכן הוראתו גם בלשון מקרא, ואין הדבר כן ואמנם מה הפרש בין גרן ואבוס, אי אפשר לנו עכשו לבררו, ונ"ל כי אולי היה הגרן מקום פתוח בלא גדר והאבוס מקום סגור, כטעם פתחו מאבוסיה; והנה כשהיו חובטים בכח אדם במקלות, היו עושים במקום פתוח אבל כשהיו דשים בכח הבהמות היו צריכים למקום סגור, כדי שלא תלך לה הבהמה. וסיוע לדברי מצאתי שכתב Palladius בספרו De Re rustica, וזה לשונו (lib. I tit. 36) בדברו על הגרן, Clausa deinde, et robustis munita cancellis, propter armenta quae cum teritur inducimus.
<b>ישראל לא ידע,</b> כמו צופיו עורים כלם לא ידעו (ישעיה נ"ו י'), לא ידעו ולא יבינו (תהלים פ"ב ה'), אין בהם דעה ובינה; אף כאן לא ידע אין בו דעה, לא התבונן אין בו תבונה והתבוננות; והכוונה (כדברי רד"ק) אין בהם תבונה לדעת כי עבודת ה' היא טובתם. וגֵיזֵניוס פירש ישראל לא ידע קונהו, עמי לא התבונן בעליו; והוא רחוק, שאם אתה אומר כן, תצטרך לפרש עמי לא התבונן אבוס בעליו.

Verse 4

<b>הוי</b>. לשון קריאה (כפירוש ראב"ע ורוזֶנְמִילֶר, וכמו שפירש רש"י למטה פסוק כ"ד), ואיננו לשון אוי (כדעת גיזניוס), כי אינו אלא תחלת התוכחה, והקדמה לעל מה תכו, ואינו מזכיר אחר זה מה יהיה האוי. והנה מלת אוי תבא אחריה על הרוב למ"ד: אוי לי, אוי לך, אוי לו, אוי לנו אוי להם, ולא כן מלת הוי, כגון הוי מגיעי בית (ישעיהו ה' ח'), הוי משכימי בבקר, הוי משכי העון, הוי האומרים, הוי חכמים, הוי גבורים, וכן כאן הוי גוי חוטא. ורק ירמיה ויחזקאל, הנביאים המאוחרים בזמן, אשר אין לשונם צחה כנביאים הראשונים, אמרו לפעמים הוי במקום אוי, הוי אל נבו (ירמיהו מ"ה א'), הוי עליהם (שם נ' כ"ז), הוי על הנביאים (יחזקאל י"ג ג'), הוי למתפרות כסתות (שם י"ג י"ח).
<b>עם כבד עון</b>. כבד שם התאר בסמיכות, והוא אחד עם <b>כְבַד</b> (שמות ד' י'), וכמהו מן <b>עָרֵל עֲרַל שפתים</b> (שם ו' י"ב) <b>ועֶרֶל לב ועֶרֶל בשר</b> (יחזקאל מ"ד ט') (ראב"ע). ודע כי משקל שוא ותנועה (<b>פְעַל, פְעֵל, פְעֶל פְעֹל</b>) ומשקל סגול בטעם למעלה (<b>פֶעֶל, פֵעֶל, פֹעֶל</b>), אחד הם, אלא שהראשון יותר קדמון, ונשאר בלשון ארמית (כגון <b>גְבַר, קְשֹט</b>), והשני מאוחר ממנו, והוא מיוחד ללשון הקדש (<b>גֶבֶר, קֹשֶט</b>), ועל המעט הוא שיבטאו בלשון הקדש במשקל הראשון, כגון עם <b>גְבַר</b> תמים (תהלים י"ח כ"ו). והנה המלות <b>כִזְרַע גד</b> (במדבר י"א ז'), <b>חֲדַר משכבך</b> (שמות ז' כ"ח), <b>הֲבֵל הבלים</b> (קהלת א' ב'), <b>בִגְדֹל זרועך</b> (שמות ט"ו ט"ז), <b>ואל גְבֹהַּ קומתו</b> (שמואל א ט"ו ז'), שהן נראות זרות, והיה משפטן <b>זֶרַע חֶדֶר הֶבֶל גֹדֶל גֹבַהּ</b>, אינן אלא על המשקל הקדמון. ודע כי בבוא שם התאר סמוך לשם דבר, הכוונה לומר כי נושא המאמר הוא בעל התאר ההוא מצד החלק ההוא שיש בו (הרמוז באותו שם דבר) שהוא בעל התכונה ההיא (הרמוזה באותו שם התאר). כגון יפה מראה . הכוונה יפה מצד מראהו שהוא יפה, נקי כפים ובר לבב. נקי בבחינת כפיו שהן נקיות ובר בבחינת לבו שהוא בר, ועל הדרך הזה תמימי דרך, ישרי לב, שפל רוח, קשה עורף, טמא שפתים, כבד פה וכבד לשון, וזולתם רבים. וכן כאן עם כבד עון. עם שהוא כבד מצד עונו שהוא כבד, ואין הכוונה על גודל עון אחד מיוחד, אלא על רבוי העונות, כטעם כי עונותי עברו ראשי כמשא כבד יכבדו ממני (תהלים ל"ח ה'), וכן בישעיה (כ"ד כ') וכבד עליה פשעה ונפלה ולא תוסיף קום, כאלו הפשע משא כבד המפיל את נושאיו. ומצאנו עון ופשע אמורים בלשון יחיד על דרך שם כולל, והכוונה עונות הרבה, כמו כי לא שלם עון האמורי (בראשית ט"ו ט"ז), פן תספה בעון העיר (שם י"ט ט"ו), העם היושב בה נשוא עון (ישעיהו ל"ג כ"ד), והגד לעמי פשעם (שם נ"ח א'), ולשבי פשע ביעקב (שם נ"ט כ'), ורבים כן. והנה אחר שאמר גוי חוטא, הוסיף שעונותיהם רבים מאד, עד שיכבדו עליהם כמשא כבד.
<b>זרע מרעים</b>. ענינו כפירוש רד"ק ורוזנמילר: זרע שהם מרעים, כמו כי זרע ברוכי ה' המה (ישעיהו ס"ה כ"ג). ולא כגיזניוס: זרע של מרעים, כי באמרו שגם אבותם היו רעים נמצא ממעט גנותם, ולא מצאנו כאן זכר ורמז שלמדו מעשיהם הרעים מאבותם.
<b>בנים משחיתים</b>. מזיקים, עושים השחתה וקלקול. משחיתים. קרוב למרעים, כטעם לא ירעו ולא ישחיתו (למטה י"א ט', ס"ה כ"ה).
<b>נאצו</b>. קרוב לעזבו, אלא שהוא קשה ממנו, כי הוא מורה עזיבה והרחקה בבזיון ומיאוס, כמו למטה (ה' כ"ד) כי מאסו את תורת ה' צבאות ואת אמרת קדוש ישראל נאצו. ואין ענינו הכעסה, כי מה טעם לומר הכעיסו את אמרת קדוש ישראל? אך ענינו בזיון ומיאוס, כמו שהיא הוראת השרש הזה בבנין הקל, כמו נאצו כל תוכחתי (משלי א' ל'), אלא שהפיעל המורה על חוזק הפעולה מורה בשרש הזה ריחוק ומיאוס חזק, בזלזול וחירוף וגידוף. וכן תרגם יונתן: קצו בדחלת קדישא דישראל, ולמטה ה' כ"ד תרגם: רחיקו, לשון הרחקה ומיאוס. ומה שמצאנו במקומות אחרים לשון ניאוץ מתורגם בלשון הרגזה, אין זה אלא תקון שתקנו המתרגמים לכבוד מעלה, על דרך שמצאנו ויקב בן האשה הישראלית את השם ויקלל (ויקרא כ"ד י"א). וארגיז, הוצא את המקלל (שם שם י"ד). דארגיז, את ה' הוא מגדף (במדבר ט"ו ל'). מרגיז, ובפסוק ביד עבדיך חרפת אדני (ישעיהו ל"ז כ"ד) תקן יונתן בדרך אחר ואמר  חסידת עמא דה', הכל להרחיק לשון חירוף מהאל יתברך.
<b>קדוש ישראל</b>. הכוונה אלהי ישראל, מי שישראל מקדישין אותו ועובדים אותו, ודוגמתו פחד יצחק (בראשית ל"א מ"ב). מי שיצחק מפחד ממנו, וכן בלשון חכמים: קשה יראתם (מכילתא שמות י"ד ב'). האליל שהיו המצרים עובדים ויראים. ולפיכך מצאנו מלככם כפל לשון של קדושכם (ישעיהו מ"ג ט"ו). וכאן ישעיה מגדיל ציור חטאתם, באמרו כי מי שהיה משפטם להקדישו ולרוממו הם בהפך נאצוהו ומאסו בו. מליצת קדוש ישראל מצויה מאד בישעיה, ומעט בכל שאר ספרי הקודש, והיא שלשים פעמים בדברי ישעיה (עם והיה אור ישראל לאש וקדושו ללהבה, י' י"ז, גואל ישראל קדושו, מ"ט ז', אני ה' קדושכם, מ"ג ט"ו, ועם ותשא מרום עיניך על קדוש ישראל דמלכים ב י"ט כ"ב). ורק שתי פעמים בירמיה (נ' כ"ט ונ"א ה'), ושלש בספר תהלים (ע"א כ"ב, ע"ח מ"א, פ"ט י"ט), וזולת המקומות האלה אין עוד המליצה הזאת בכל המקרא (זולתי בחבקוק א' י"ב הלא אתה מקדם ה' אלהי קדושי, ושם לא נזכר ישראל, ואולי קדושי חוזר אל הנביא, לא לכל האומה). וכאלו ראה ישעיה שהיו המכחישים עתידים לשלול ממנו חצי נבואותיו, חתם חותמו בכלן, וכתב מליצת קדוש ישראל בחלק השני כמו בחלק הראשון, ויותר גם כן, כי הנה היא י"ב פעמים בראשון וי"ז בשני.
<b>נזורו</b>. נפעל משרש 'זור', שהוא תרגום של סור, ומכאן נגזר אחר כך שרש 'נזר' המורה התרחקות ופרישות.
<b>אחור</b>. מאחריו היה לו לומר, אלא שהקיצור בדבר המובן מוסיף אומץ לדבור, וציור המרידה מתחזק הרבה בהיותו מסיים במלת אחור.
<b>נאצו</b>, <b>נזורו</b>. בלא וי"ו החבור, וכן עם כבד עון, זרע מרעים, בנים משחיתים, הכל בלא וי"ו. העדר החבור (Asyndeton) מגדיל רושם הדבור, כי כל רעיון ורעיון מתראה לבדו ומכה על נפש השומע. אבל שני ציורים הקשורים זה לזה בסימני החבור, רשומם יותר חלש, כי לא תוכל הנפש להבחין כחו של כל אחד ואחד מהם, על דרך תרי קלי לא משתמעי.
<b>עזבו את ה'</b> וגו'. פתח לנכח (הוי גוי חוטא, כי הוי לשון קריאה, והקריאה אינה אלא לנכח), וסיים לנסתר: עזבו, נאצו, נזורו. זה משפט בלשון הקדש, כל מקום שמשמיטין מלות <b>אתה אשר</b>, או <b>אתם אשר</b>, הופכים הדבור לנסתר. כגון רני עקרה לא ילדה (ישעיהו נ"ד א'). שיעורו: אַתְּ אשר לא ילדת. וכן שמעו אלי יודעי צדק עם תורתי בלבם (שם נ"א ז'). אתם העם אשר תורתי בלבבכם. וכן ועתה שמע יעקב עבדי וישראל בחרתי בו (שם מ"ד א'). ואתה ישראל אשר בחרתי בך. וכן טורף נפשו באפו (איוב י"ח ד'). אתה הטורף נפשך באפך. וכן מכין הרים בכחו (תהלים ס"ה ז'). אתה המכין הרים בכחך. וכן עם מלת 'הוי': הוי משקה רעהו (חבקוק ב' ט"ו), הוי בוצע בצע רע לביתו לשום במרום קנו (שם שם ט'), הוי חכמים בעיניהם (ישעיהו ה' כ"א), ועיין למטה כ"ב ט"ז. ולפעמים ינהג המנהג הזה גם בלא השמטת מלת <b>אשר</b>, כמו בקשו את ה' כל ענוי הארץ אשר משפטו פעלו (צפניה ב' ג'), וכן בברכות: ברוך אתה ה' אלהינו אשר קדשנו במצותיו. ואם באת לפרש המליצה הזאת בדיוק, כך תפרשה: הוי גוי חוטא עם כבד עון וכו', שאתם אותם האנשים שעזבו את ה' נאצו את קדוש ישראל נזורו אחור. וכן רני עקרה. אַתְּ שֶׁאַתְּ היא האשה שלא ילדה, וכן שמעו אלי יודעי צדק. שאתם העם אשר תורתי בלבם, וכן הוי. אתה שאתה האיש המשקה רעהו, וכן ברוך אתה ה' אלהינו. שאתה הוא האל אשר קדשנו במצותיו.

Verse 5

<b>על מה תכו עוד,</b> על מה תוסיפו סרה, <b>על מה</b> ראשון עומד במקום שנים; על מה תרצו להיות מוכים עוד, כלומר על מה תוסיפו לחטוא, והלא כבר הרבה לקיתם, עד כי כל ראש לחלי וגו'. ורא"בע פירש כל מה שתוכו תוסיפו עוד למרוד; ואין זה במשמעות על מה. והיה ראוי לומר כאשר תוכו כן תוסיפו סרה, או כרוב מכותיכם כן תוסיפו סרה. והכורם (ר' הירץ הומבירג, בעל ספר בני ציון) ורוז' וגיז' ואחרים פירשו על איזה חלק מגופכם אפשר להכותכם עוד, מאחר שמכף רגל ועד ראש אין בו מתם וזה מגונה מאד, כי ידמה שהאל מצטער על שאינו מוצא מקום להכות עוד. והוא מלבד זה שגעון גדול, שהרי אם המכה אומר לא אוכל להכותך עוד. המוכה לא יירא עוד ממנו. ועוד וכי לא יתכן להכות פעם שנית ושלישית על מקום ועל אבר שהוא כבר מוכה ונגוע? מלבד כי רחוק הוא שתאמר מלת <b>מה</b> על חלק מהגוף.
<b>סרה</b> שם משרש סור. ורבים. פירשו תוסיפו לסור מאחרי ה', או מדרך התורה; אך מצאנו כי סרה דברת על ה' (ירמיה כ"ח י"ו), כי סרה דבר על ה' (שם כט ל"ב), שלא יתכן שיהיה ענין מלת <b>סרה</b> אלא דבר שקר וכן לענות בו סרה (דברים י"ט י"ו), כי דבר סרה על ה' אלהיכם (שם י"ג ו') דבר עשק וסרה (ישעיה כ"ט י"ג), שנראה מכלם שענינם דבר שקר. לכך נראה לי כי אחר שאמרו סר על מה שהלך לו מה שחדל להיות ואיננו עוד. כמו וסר מהם הנגע (ויקרא י"ג נ"ח), אמרו סר גם על מה שלא היה מעולם, כמו וסרת טעם (משלי י"א כ"ב), שאין בה טעם, כאלו היה בה וסר מעליה, ומזה קראו סרה לכל מה שאין לו מציאות ולכל דבר שוא ושקר, ואחרי כן קראו סרה גם אל הרע והחמס והעול, כמו שקראו <b>שוא,</b> וגם <b>אָוֶן</b> (שהוא נגזר מן <b>אַיִן</b>) השקר והרע והעול יחדו. ועל הדרך הזה לדעתי הכל סר (תהלים י"ד ג') נעשה רע, וכן מה זה רוחך סרה (מלכים א' כ"א ה'), כמו רוחך רעה.
<b>כל ראש לחלי,</b> הוכה לחלי, פעל <b>הֻכָּה</b> שבמלת <b>תכו</b> משמש במקום שנים, והטעם הוכה מכה רבה עד שנהפך להיות חולה, על דרך נגפו ה' במעיו לחלי (ד"הי ב' כ"א י"ח); או (כדעת גיז') חסר פעל היה, כל ראש היה לחלי, על דרך ויהי לנחש (שמות ד' ג'), היה לאבן (ש"א כ"ה ל"ז), ומצאנו בלא היה, בת עמי לאכזר (איכה ד' ג').
<b>דוי,</b> שם התאר משרש דוה, והיו"ד במקום ה"א למ"ד הפעל, והוא על משקל <b>גַנָּב,</b> ודוגמתו בלשון חכמים גבאי, בנאי, זכאי (<b>זַכָּי</b>), כלם מורים רגילות והתמדה, ולא כן <b>דָוֶה,</b> שיתכן שלא יהיה כך אלא לשעה. והנה הזכיר תחלה האיברים הראשיים, הראש והלב, ואח"כ הוסיף מכף רגל ועד ראש אין בו מתם, והכל משל על הרעות שבאו על האומה, ועל רוע מצבה, ועם כל זה לא היו נותנים לב לשוב מדרכיהם הרעים.

Verse 6

<b>מתם,</b> שם המקרה משרש תמם, ענינו תמימות ובריאות, כמו אין מתם בבשרי מפני זעמך אין שלום בעצמי (תהלים ל"ח ד'), והכוונה מכף רגל ועד ראש אין בו חלק בריא, אלא מכף רגל ועד ראש פצע וחבורה ומכה טריה, ואין צורך לומר (כרא"בע) שתחסר מלת רק (אין בו מתם רק פצע וכו').
<b>פצע,</b> פירוק חבור על ידי חתוך; שרש פצע קרוב לשרש בצע, בזע (בארמית), בקע, פצץ, נפץ, כלם ענינם חתוך, קריעה ושבירה.
<b>חבורה,</b> מכה בלא פירוק חבור, אלא הדם נצרר, ומראית הבשר משתנה, והוא מענין ונמר חברבורותיו (ירמיה י"ג כ"ג), וכן בלשון ערבי שרש חבר נאמר על מה שהוא מנומר בגוונים שונים.
<b>ומכה טריה,</b> לחה, וכן לחי חמור טריה (שופטים ט"ו ט"ו), וכן הוא בלשון ערבי, והטעם מכה שאינה מתנגבת ומתיבשת, אלא כל זמן היא לחה ובלתי נרפאת (מנחם בן סרוק) ומה שהביא רש"י ז'ל מלשון התלמוד טרייה לרישיה (חולין מ"ה ב') אינו ענין לכאן, כי שם הכוונה ענין נדנוד (כדברי בעל הערוך), כלומר הכאה בכח, באופן שהגוף המוכה מזדעזע, וכן בלשון סורי שרש טרא ענינו הכה ונדנד (percussit, exagitavit) <b>לא זורו,</b> לשון וַיָזַר את הגזה (שופטים ו' לח), ותשכח כי רגל תזורה (איוב ל"ט ט"ו), והזורה תבקע אפעה (ישעיה נ"ט ה'), ומלת זֹרוּ בנין הקל ממשקל <b>פָעוֹל,</b> על דרך <b>טֹבוּ, אֹרוּ</b> ולא נבנתה המלה בבנין מקבל הפעולה, כדי שלא תהיה הוראתה מסופקת, שאם היו אומרים נזורו בנפעל היתה מתחלפת עם נזורו אחור, ואם היו אומרים זוררו <b>בפֻעַל,</b> היתה מתחלפת עם ויזורר הנער (מלכים ב' ד' ל"ה), ואם היו אומרים הוזרו היתה מתחלפת עם מוזר הייתי לאחי (תהלים ס"ט ט').
<b>לא זורו ולא חבשו,</b> נאמר על כלל המכות, <b>ולא רככה</b> אפילו אחת מהן, והכוונה שאע"פ שהם נענשים אינם נותנים לב לשוב בתשובה להעלות ארוכה ומרפא למכותם שהאל מכה אותם בגלל פשעיהם. הן אמת כי חזקיה השתדל לחבוש שבר עמו, ולהשיב מעליהם חרון אף ה' (דברי הימים ב' כ"ט), אך עם כל זה העם לא היו מטיבים מעלליהם, והיו רומסים חצרות בית ה', אך לא היו שבים מדרכם הרעה ומן החמס אשר בכפיהם.

Verse 7

<b>ארצכם שממה,</b> זה פירוש מה שאמר בפסוק הקודם דרך משל. ועיין מה שכתבתי למעלה בסוף פירוש הפסוק הראשון, ואני בשנת תקצ"א פירשתי על ארץ עשרת השבטים שהגלה מלך אשור ואמרתי שהנביא מזכיר לבני יהודה מפלת מלכות ישראל, למען יקחו מוסר. ואמרתי כי מאחר שנפלה מלכות אפרים, ולא היתה עוד בין שתי הממלכות קנאה ותחרות כמלפנים, אין לתמוה אם הנביא עושה אותן אגודה אחת, וקורא לאדמת ישראל ארצכם, כי כבר נכנסה החמלה תחת האיבה, ולב אנשי יהודה שב על אחיהם הגולים, והבינו כי ארץ אחת היתה לכלם, וכי כלם עם אחד ואב אחד לכלם, ובמפלת מלכות אפרים גם בני יהודה דאגו לנפשם, פן מחר גם עליהם תעבור כוס. ועתה נראה לי כי כל זה דחוק, ורחוק בעיני שיקרא ארצכם לארץ עשרת השבטים, ובפרט נ"ל שאם היה הענין כן לא היה הנביא נמנע מהזכיר שאחיהם בני ישראל גלו מארצם והלכו שבי לפני צר. אך שתהיה הכוונה (כפירוש רד"ק) על ערי יהודה שתפש אותן סנחריב, זה ג"כ לא יתכן, כי מה טעם עריכם שרופות אש? ואין בשום מקום זכר ורמז שנלחמו בני יהודה עם סנחריב ושהוא שרף עריהם, אלא מיד בהתקרבו לאחת הערים היו יושביה פותחים לפניו דלתים מרוב פחדם, עיין למטה י' כ"ח וכו'.
<b>ארצכם, אדמתכם,</b> שם <b>ארץ</b> נגזר מן <b>ארע</b> שענינו <b>שפל</b> (דניאל ב' ל"ט), ונקרא כן הכדור הארצי ביחס אל השמים, כי למראה עינינו הם למעלה והיא למטה, ונקרא <b>ארץ</b> הכדור כלו, וגם חלק מהארץ בכל בחינותיו; ושם <b>אדמה</b> עקר הוראתו על שטח הארץ הנחרש ונזרע והנה <b>ארצכם</b> ענינו החלק מהכדור הארצי שאתם יושבים בו, ועליה אמר דרך הפלגת השיר שהיא שממה מבלי יושב; <b>ואדמתכם</b> ענינו החלק מהארץ אשר הייתם אתם חורשים וזורעים ואוכלים את תבואתה, ועליה אמר זרים אוכלים אותה.
<b>ושממה כמהפכת זרים,</b> כמהפכת סדום ועמורה (רד''ק, דון יצחק בפירוש ראשון, והיטציג); וטעם זרים, אנשים רעים ואכזרים, כמו שהיו אנשי סדום, כי זר ואכזר שרש אחד להם, כי אכזר מורכב מן אך זר, וענינו מי שאינו מרחם על בני אדם ואיננו כאח להם, אלא כמו זר נחשבו לו; ואחר שאמר זרים אוכלים אותה, שענינו נכרים, חזר ואמר כאן מלת זרים להוראה אחרת, והוא דרך צחות, ורבים כמהו, ועיין למטה פסוק יו"ד. ורוז' וגיז' פירשו כמו שישאר כל מקום שיהפכוהו וישחיתוהו אויבים, וכיוצא בזה דון יצחק בפירוש שני פירש כמהפכת האנשים הזרים אכזרי לב שמשחיתים כל עץ מאכל ולא יחוסו על דבר. ויפה השיב היטציג כי לא מצאנו מהפכה אלא על סדום, ולא מצאנו שרש הפך על מעשה בני אדם המחריבים ארץ אויביהם, אלא על מעשה האל חוץ ממנהגו של עולם. רק במקום אחד מצאנו שהמים הופכים את הארץ, הן יעצור במים וייבשו וישלחם ויהפכו ארץ (איוב י''ב ט"ו), וגם זה כעין מהפכת סדום, ואיננו דומה לחרבן שעושים האויבים. ורבנו סעדיה ואחרים פירשו מענין ההפיכה הזאת האמורה באיוב, ופירשו זרים לשון זרם מים, ואם היה כתוב זרם היה הפירוש נכון.

Verse 8

<b>ונותרה בת ציון.</b> האומה נקראת <b>בת</b> למקום שהיא יושבת בו, וכן בת בבל בת מצרים; וזה כי שבח היה לקדמונים להיות נולדים בארצם, ולא גרים ותושבים; ובת הוא על דרך השיר, וכאלו יאמר בני ציון, בני בבל, וכן תרגם יונתן כנשתא דציון. ובשלשה מקומות מצאנו יושבת בת, יושבת בת מצרים (ירמיה מ"ו י"ט), יושבת בת דיבון (שם מ"ח י"ח), יושבת בת בבל (זכריה ב' י"א), וגיז' חשב כי במקומות האלה ובקצת מקומות אחרים וגם כאן (ונותרה בת ציון), העיר עצמה נקראת בלשון מושאל בת ציון, בת בבל, בת דיבון; והוא דבר שאין הדעת סובלתו, שיקראו לעיר ציון בת ציון, ולעיר בבל בת בבל. והנכון כי יושבת בת מצרים הוא מורכב משני כנוים, יושבת מצרים, ובת מצרים (על דרך שאמר ירמיה עצמו עשרה פסוקים למעלה מזה תופשי דורכי קשת, שענינו תופשי קשת ודורכי קשת), והטעם כלי גולה עשי לך <b>אַתְּ</b> יושבת מצרים, ואע"פ שלא לבד את יושבת מצרים, כי גם נולדת שם ואת בת מצרים, אע"פ כן תגלי: וכן רדי מכבוד ושבי בצמא יושבת בת דיבון, יושבת דיבון וגם נולדת בדיבון. אבל הוי ציון המלטי יושבת בת בבל אין ענינו אלא: את ציון (אתם בני ישראל) היושבת בתוך בת בבל (בתוך הבבליים). והנה אין לתמוה עוד איך ימשיל עיר ציון לעיר נצורה, כי באמת בת ציון איננה עיר, אבל המשיל האומה לעיר נצורה, ואמר כי מציאותה חלשה מאד, והיא כסכה בכרם וכמלונה במקשה, שאין להן קיימא, שאין עושין אותן לעמוד ימים רבים, אלא לחדשי הקיץ, וכן מפורש באיוב (כ"ז י"ח) בנה כעש ביתו וכסכה עשה נוצר, כי בית הרשע אין לו קיימא, והוא דומה לבית התולעת הנקראת עש, ולסכה שעושה לו שומר הפירות, כי כל אלה אין להם קיימא (וכמו שפירשו שם באיוב רש"י ורלב"ג), ואחר הקיץ עוזבים הסכה והיא נופלת מחמת הגשמים והרוחות (ומזה דרך משל סכת דוד הנופלת, עמוס ט' י"א); וסיים ציור חולשת האומה ואמר שהיא <b>כעיר נצורה,</b> כעיר שצרים עליה (כתרגומו וכפירוש רש"י ודון יצחק), שהיא קרובה לנפול ביד אויב מפני הרעב. ויונתן לא תרגם כן. אבל הוסיף מלות, ופירש כסכה בכרם אחר שנשלם הבציר, וכמלונה במקשה אחר שלקטו הקשואים; ולפי זה העקר חסר, ונ"ל כי לשון איוב (כ"ז י"ח) סיוע גדול לדברי. ודע כי גם המפרש הנוצרי הקדמון, מר אפרים, שהיה בימי אביי ורבא (לא בימי רב ושמואל, כמו שכתבתי באוהב גר עמוד 90) פירש כתרגומנו, ואמר <b>דְּדָמְיָא בַמְגַזְיוּתָהּ לַמְטַלְתָּא בְכַרְמָא קְטִיפָא וְאַיְךְ אַרְזָלָא בְּמַקְטְיָא דְאֶתְבַּעַר.</b> ודע כי מה שנדפס בתרגום שלנו <b>במקשיא</b> אינו אלא שבוש, וצ"ל במקטיא, כגרסת רש"י והמתורגמן, וכן הוא בדפוס רע"ח ובתרגום כ"י שלי (נכתב באפריקא שנת רמ"ז), ובלשון סורי קורין לקשואים <b>קטיא,</b> וכן הוא ג"כ בתרגום ירושלמי (במדבר י"א ה'); ומלת דאבעיוהי בכ"י שלי היא בלא אל"ף (דבעיוהי), ומתחלה היה נראה לי שצריך לומר <b>דבערוהי.</b> וכיוצא בזה כתב אחד מחכמי פולין (ציון תר"ב עמוד י"ב) כי גם במקום ששנינו השור והבור והמבעה וההבער יש טעות סופר, וצריך לומר והמבעיר וההבער, וכן היא הגירסא בתוספתא דקמא פרק ט'. ועתה נ"'ל כי בא זה ולימד על זה, שאין כאן טעות סופר, אלא שהלשון עצמו נשתנה במשך הדורות, ובימי חכמי המשנה היו קוראים לביעור השדה בשרש <b>בעה,</b> ומזה ג"כ (פאה ד' ה') שלש אבעיות ביום.
<b>כמלונה,</b> היא מטה תלויה באויר, שהערביים עושים מפחד החיות, ותולין אותה מאילן לאילן (ולפיכך היא מתנודדת, כמו שישעיה אומר, למטה כ"ד כ, והתנודדה כמלונה), ונקראת בלשון ערבי <b>ערזאל,</b> וכן תרגם יונתן כאן ערסל, ולמטה כ"ד כ', ארזלא (ובכ"י שלי ערסלא), וכן בלשון תלמוד (ערובין כ"ה ב') דעבידא כי אורזילא, וחכמי התוספות גורסים ערסלא, ופירשו שהם חבלים המתוחין מאילן לאילן כסדר המטה, והשומר שוכב עליה בלילה ויושב בצלה ביום. ומלת ערזלא וערסלא גיז' אומר שהיא כגזרת מן <b>עֶרֶשׂ,</b> ולי נראה שהיא משרש <b>עַרְזֵל,</b> שהוראתו בלשון סורי ענין סיבוך והשתרגות, וזה מפני החבלים המתוחים מאילן לאילן מעשה שבכה. ומן השרש הזה נגזר ג"כ לפי דעתי שם <b>מַזָּל,</b> וכבר נתחבטו בזה חוקרי גזרת המלות, וגיזי אומר כי עקר השם הוא <b>מַזָּר</b> (איוב ל"ח ל"ב), והוא לפי דעתו מלשון והזרתם את בני ישראל (ויקרא ט ו ל"א) ענין הזהרה, ונקראו כן המזלו' להיותם (לדעת הקדמוני') מודיעי' העתידו' ומזהירי' את האדם. ונ"ל כי ההודעה והאזהרה שני ענינים, כי הזיר והזהיר אין ענינם אלא להרחיק ולהפריש אדם מאיזה דבר (והזרתם את בני ישראל מטמאתם), ולשון נזהר וזהיר מורה תמיד שמירה מדבר רע; אבל הכוכבים והמזלות הם (לדעת הקדמונים) מודיעי' הנגזר, אך אינם מרחיקים את האדם מן הרעות, שהרי אם הגזרה אמת, החריצות שקר. מלבד שאם כן מה הפרש יש בין הכוכבים והמזלות, ולמה המזלות מזהירים והככבים אינם מזהירים?מלבד כי רחוק הוא עד מאד שיהיה שם המזלות מאוחר לחכמת האסטרולוגיאה, והדעת נותנת כי תחלה מצאו חכמת האסטרונומיאה, וקראו שמות לכוכבים ולמזלות, ואחר דורות המציאו האסטרולוגיאה. לפיכך נ"ל כי מזלות הוא שם מיוחד לכוכבי לכת (Pianeti), וכנראה מן הכתוב (מלכים ב' כ"ג ה') לשמש ולירח ולמזלות ולכל צבא השמים, וכן בתלמוד (שבת קנ"ו) מזל שעה גורם, ואח"כ מפרש הנולד בחמה, הנולד בנוגה, הנולד בכוכב, הנולד בלבנה, הנולד בשבתאי, הנולד בצדק, הנולד במאדים. ואמנם קראו לכוכבי לכת <b>מַזָּלוֹת</b> מן <b>מַעְזַל</b> או <b>מְעַרְזַל,</b> ענין הסתבכות, על דרך שקראו להם האחרונים כוכבי הנבוכה, להיותם למראה עינינו נלוזים במעגלותם, ואינם שומרים מקומם זה לעמת זה ככוכבים הקיימים, אלא כל אחד הולך לדרכו ונכנס במסלתו של חברו, ומהלכותם מסתבכים זה בזה, מתקרבים ומתרחקים, ונדבקים ומתנגדים, אשר מזה נמשכות הלקיות (Ecclissi), ועל כן קראו להם האחרונים כוככי הנבוכה (Stelle erranti) וזו וזו היא ג"כ הוראת מלת Planetes בלשון יוני. והנה במלת מזל הושמטה הע"ין, כמו שהושמטה במלת <b>בֵּל</b> שהיא במקום <b>בְּעֵל</b> ובמלת <b>מַבָּרָא</b> שעקרו <b>מַעְבָּרָא</b> וב<b>טונָא</b> שעקרו <b>טוענא,</b> וזולתן הרבה בלשון תלמוד שהוא לשון ארמי, וגם מלת <b>מַעְזָל</b> היא ארמית. וראוי להתבונן כי הכשדים הם שעסקו בחכמת הכוכבים קודם לשאר עמים, על כן ראוי הוא שיהיו הם שמצאו תחלה החילוק אשר בין הכוכבים הקיימים וכוכבי לכת, וראוי הוא שיהיה השם המבדיל כוכבי לכת משאר הכוכבים מיוסד תחלה בקרב הכשדים, ונגזר משרש כשדי, כמו שהוא <b>מַעְזַל</b> משרש <b>עֲזַל.</b> ואמנם חסרון הרי"ש במלת מזל הוא כי השרש לא היה מתחלתו ערזל, אלא עזל, ואח"כ הוסיפו הרי"ש ואמרו ערזל להוראת הסיבוך, והשאירו שרש עזל להוראת <b>מַטְוֶה,</b> כגון בידיה טוו (שמות ל"ה כ"ה) תרגומו בידהא מעזלא.
<b>נצורה,</b> נפעל משרש צור, כמו נבוכים מן בוך. ענינו עיר העומדת במצור, וגם והנשאר והנצור (יחזקאל ו' י"ב) ענינו העומד במצור, והעד ברעב ימות, ואין לפרשו לשון נצירה ושמירה (כדעת Gussetius רוז' וגיז'), כי מי שסופו למות ברעב לא יקרא <b>שָמוּר.</b> ואין קוראים <b>שמוּר ונצוּר</b> אלא למי שהוא שמור מכל רע, או שהוא נסתר ולא יתגלה, כמו ונצורות ולא ידעתם (ישעיה מ"ח ו') עיין שם פירושי. וראב"ע ורד"ק פירשו כעיר חרבה. מלשון ונצורי ישראל להשיב (שם מט ו') ובנצורים ילינו (שם ס"ה ד'); ומה שפירשתי (על פי יונתן, רש"י ודון יצחק) מתישב יותר, בעבור סמיכות סכה בכרם ומלונה במקשה, שאינן מקומות חרבים, אלא שאין להם קיימא, וכן היא עיר שצרים עליה. וגיז' באוצרו (Thesaurus p. 908) הסכים לדעת Tingstad והיטציג האומרים כי כל מקום מחסה ומסתור נקרא עיר, ומפרשים נצורה שם דבר (בשקל ישועה, מלוכה) וענינו שמירה, ועיר נצורה היא לפי זה מגדל נוצרים (מלכים ב' י"ז ט'). וקשה בעיני להוציא המלות ממשמעותן ולייחס להן הוראה חדשה, בזולת הכרח; מלבד כי מגדל נוצרים יתכן שיהיה בנין של קיימא, ונמצאת המליצה מפסדת הרבה, אם אחר שהמשיל האומה לסכה ולמלונה, ידמה אותה לבסוף למגדל.

Verse 9

<b>לולי ה' צבאות הותיר לנו שריד,</b> וגם זה שנותרה בת ציון כסכה וכמלונה, ולא אבדה לגמרי, גם זה אינו אלא בחסד ה' עלינו, כי לולי הוא שהותיר לנו הפלטה הזאת, כמעט אבדנו כלנו אבדנו, והיינו כסדום ועמורה שלא נשאר מהם שריד ופליט.
<b>כמעט,</b> דבק למטה, כן דעת יונתן ורש"י, וכמהו לולי ה' עזרתה לי כמעט שכנה דומה נפשי (תהלים צ"ד י"ז), וזו הוראת מלת כמעט ברוב המקומות; ובעלי הטעמים הדביקו כמעט עם שריד, כאלו יאמר שריד מועט, על דרך כמעט וגרים בה (תהלים ק"ה י"ב). אבל סתם שריד הוא מועט, ולא מצאנו בשום מקום שריד מעט, ולא שום לשון דומה לזה. ואמנם דעת בעלי הטעמים נראה שהיתה (כאשר העירני תלמידי מוה"רר אליעזר אליה איגל, רב בעיר טשירנוביץ והגליל) כי לולי ה' הותיר לנו שריד, משמע שלולי כן לא נשאר להם שום שריד, א"כ בהכרח היו כסדום ועמורה שלא נשאר מהם שריד ופליט; ואיך יאמר אח"כ כמעט כסדום היינו? והלא ודאי כסדום היו. לכך יפה עשו בעלי הטעמים להרחיק מן ההמון התמיהה הזאת, כמו שהרחיק אנקלוס רוב המליצות השיריות שלא היו מובנות להמון. אמנם אותם שהיו עומדים בימי ישעיה יודעים היו כי השריד שהותיר להם ה', לא היה שריד מעט, אלא פליטה גדולה, ואף אם לא הותיר להם ה' כל השריד ההוא, עדיין היה אפשר שישאר להם שריד מעט, ולפיכך נכון היה שיאמר כמעט כסדום היינו.
<b>ה' צבאות,</b> לדעת גיז', השם הקדוש הוא כאן בסמיכות, כמו שמצאנו לפעמים שם העצם סמוך, כמו ארם נהרים, בית לחם יהודה, והנה טעמו אלהי הצבאות, כלומר הכוכבים והמלאכים; וקרובה לזה דעת ראב"ע, אלא שלדעתו השם הקדוש הוא בצד מה גם שם התאר, וע"כ יבא בסמיכות (עיין פירושו הארוך והקצר בשמות ג' ט"ו ול'ד ו', וס' צחות שער השמות); ולפי דעתי אין השם סמוך, כי הנה מצאנו ה' אלהים צבאות (תהלים נ"ט ו' ופ' ה'), וכן אלהים צבאות (שם פ' ט"ו), ולדבריהם היה ראוי לומר אלהי צבאות, לא אלהים, על כן נראה לי שנקרא האל האמתי צבאות, להיותו הוא לבדו ממלא מקום הצבאות שהיו הגוים עובדים, כדרך שנקרא אלהים בלשון רבים להיותו לא אלוה פרטי בעל כח מיוחד, כאלילי הגוים (לפי אמונת העובדים אותם), אלא אלוה כולל כל הכחות כלם, והוא ממלא מקום האלהים כלם<sup class="footnote-marker">1</sup><i class="footnote">וזה לשוני בבכורי העתים תקפ"ח: וכבר אמר החבר למלך הכוזרי בתחלת המאמר הרביעי, כי נבנה שם אלהים בלשון רבים בעבור אמונת הגוים הקדמונים שהיו עובדים הכחות הפרטיים המנהיגים את העולם, ולא פנו אל הכח הראשון אשר ממנו כל הכחות האלה, אם בעבור שלא הודו בו ולא האמינו מציאותו, ואם שהודו בו אך היה רחוק בעיניהם שתועיל עבודתו, וחשבוהו נעלה ומרומם מהשגיח בנו, על כן לא היו עובדים דבר אחד אך רבים, שקוראים אותם אלהים, והוא שם כלל, שכולל הסבות מאין חילוק. אלה דברי ר' יהודה הלוי; ועליהם יש להוסיף כי כאשר עמדו העברים והכירו אחדות האל והשגחתו בשפלים, לא הרחיקו השם הזה עם היותו בלשון רבים, ולא שנו את לשונם מלשון הגוים רק בענין הפעלים המשמשים במאמר אצל השם הזה, כי תחת שיאמר עובד האלילים כה יעשון אלהים (מלכים א' י"ט ב' וכ' י'), יאמר העברי כה יעשה לי אלהים (שמואל א' ג' י"ז, י"ד מ"ד, כ"ה כ"ב, שמואל ב' ג' ט' ול"ה, י"ט י"ד, מלכים א' ב' כ"ג, מלכים ב' ו' ל"א). והיתה כונתם בזה להגיד כי האל הזה אשר הם עובדים, איננו אלוה על דבר מיוחד, ואיננו בעל כח אחד לבד, כמו שהיו אלילי הגוים, שהיה אצלם אלוה אחד על הדגן, ואלוה אחר על התירוש, אחד על האהבה ואחד על המלחמה, ואין אחד מהם עושה שתי שליחיות, אבל אלהי העברים הוא כולל בעצמו הכחות המיוחסים לכלל האלילים כלם, הוא בעל הכחות כלם, ובאחדותו במקום האלהים כלם הוא עומד, והנה הוא האלהים כלם. וכן המנהג בלשון העברי לקרוא למי שהוא אדון יחיד על עבדו או על קנינו, בלשון רבים, אדונים, בעלים, להורות כי אין לעבד ההוא אדונים אחרים זולתו, כי הוא אדוניו כלם; ואם היה נקרא בלשון יחיד אדון, כבר אפשר שיהיה הוא אדונו וגם זולתו אדונו. וכן כי בועליך עושיך ה' צבאות שמו, כל בועלים וכל עושים שיש לך אינם זולתי ה' צבאות. והנה הרבוי עצמו מורה על האחדות הגמורה. עד כאן לשוני בבכורי העתים. ולענין הוראת שם בן ארבע אותיות, כבר כתבתי במקומות אחרים כי המנהג לכנותו <b>שם ההויה</b> אינו אלא חדוש שחדשו האחרונים (על פי מחשבה שעלתה בלב רש"בם ורא"בע), ומעולם לא הונח השם הקדוש להורות על הנצחיות, וכן <b>אהיה אשר אהיה</b> אין הוראתו כלל על הנצחיות (עיין מה שכתבתי במשתדל); אבל שם בן ארבע הוא לדעתי מורכב משני קולות, האחד קול של שמחה, והאחר קול של בכיה ועצבון, והשם הקדוש המורכב משניהם מורה <b>מקור כל הטובות וכל הרעות,</b> והוא שם מיוחד לאדון יחיד המושל בכל, ועיין למטה ל"ח י"א. והנה השם הקדוש אי אפשר לתרגמו, ומאחר שזה אלפיים שנה ויותר שאנו נוהגים לקרוא אותו בכנוי <b>אדני,</b> יפה עשו הקדמונים שתרגמוהו בלשון יוני <b>קִירִיוֹס</b> ובלשון רומי <b>דוֹמיִנוּס,</b> כלומר <b>הָאָדוֹן,</b> ובעקבותם הלכתי גם אני.</i> והנה מליצת ה' צבאות, וכן אלהים צבאות, ענינה האל שכל צבאות האלהים הנעבדים נכללים בו, כי כל הכחות המיוחסים להם, כלם בו ית'. ומה שנמצא לפעמים אלהי הצבאות בסמיכות אינו סותר פירושי, כי נמצא המתואר נסמך לתאר או לשם אחר המייחד אותו, כמו בתולת בת ציון, אנשי התרים (מלכים א' י' ט"ו), בני רבעים, בני בליעל, נהר פרת, קרית חוצות.

Verse 10

<b>שמעו דבר ה',</b> אחר שהזכיר להם חסדי ה', כי הוא אשר השאיר להם שארית בארץ, התחיל להשמיעם דברי ה', ותוכחותיו; והואיל ואמר כסדום היינו לעמורה דמינו, לענין החרבן והשממון, אמר דרך צחות קציני סדום ועם עמורה, לענין רוע דרכיהם ומעשיהם (ועיין למעלה פסוק ז' ולמטה פסוק כ'). ויש בכח המליצה הזאת גם מה שפירש ראב"ע, שאף אם לא הותיר לנו ה' שריד, ונכרתנו כסדום וכעמורה, לא היה זה שלא כדין, כי אמנם מעשינו כמעשה סדום.
<b>קציני סדום,</b> שם קצין נגזר משם <b>קָצֶה</b> (ר' שלמה פאפנהיים, יריעות שלמה ח"א דף ד'), וכן מצאנו ויעש כהנים מקצות העם (מלכים א' י"ב ל"א), וישלחו בני דן ממשפחתם חמשה אנשים מקצותם אנשים בני חיל (שופטים י"ח ב'), וקראו הנכבד קצה וקצין להיות הקצה תחלת הגוף מצד אחד, וכן בלשון ערבי <b>קאצֹי</b> בנקודה על הצדי (Cadi) ענינו שופט.
<b>תורת אלהינו,</b> לשון הוראה ולימוד, לא לשון מצוה.

Verse 11

<b>למה לי,</b> מה יועיל לי, כלומר אין לי חפץ, כמו למה לי חיים (בראשית כ"ז מ"ו).
<b>שבעתי,</b> אכלתי כל צרכי, כמו שובע שמחות (תהלים י"ו י"א), כלומר אין לי צורך. ומכאן נראה ברור כי הנביא מדבר בדור שלא היו עובדים אלילים, אבל עובדים את ה' ומכבדים אותו ברבוי זבחים, אך בלא טהרת הלב ובלא שמירת דרך ה' לעשות צדקה ומשפט; וזה דבר טבעי בעם שקודם לכן (בימי אחז) היו עובדים האלילים, ועכשו פתאום (במלוך חזקיה) הוצרכו לעזוב העצבים ולעבוד את ה'. והנה העמים הקדמונים עובדי האלילים מאמינים היו שאלהיהם מתפתים על ידי שחד הקרבנות לעשות את בקשותם ולמלאות את שאלותם, בלי הבטה למעשיהם, הטובים המה אם רעים. ותורת משה לא בטלה הקרבנות, אך צותה עליהם, בעבור תועלות גדולות הנמשכות מהם לצבור וליחיד, אך הודיעה ופרסמה כי ה' לא ישא פנים ולא יקח שחד (דברים י' י"ז), ואמרה בקללות (ויקרא כ"ו ל"א) ולא אריח בריח ניחוחכם, כלומר כשיהיו העם חוטאים, גם קרבנותם לא יהיו לרצון לפניו, ולא ישיבו מהם חרון אפו. וכמו שהיו העם טועים בימי חזקיה ובוטחים בתועלת הקרבנות בלא טהרת הלב וכשרון המעשים, כן טעו בזה רבים גם בדור המדבר, שלא היו נקיים מגלולי מצרים אשר יצאו משם, וזאת היתה טעותם של קרח ועדתו. כי אמנם קרח ועדתו לא כפרו כלל בשליחותו של משה ובתורה מן השמים, שאם היו מכחישים שליחותו של משה לא היו אומרים כי כל העדה כלם קדושים ובתוכם ה', שאם לא האמינו במופתי משה, מהיכן להם כי בתוכם ה'? אבל קרח ועדתו חשבו כי אחר שעמד משה בסוד ה' ולמד מפיו דרכי העבודה הרצויים לפניו, היה עושה מה שלבו חפץ, והיה האל מסכים על ידו, כאדם שמסיתין אותו ונית. וחשב קרח כי אחרי שהוקם המשכן ונודעו משפטי הקרבנות ודרכי העבודה הרצויים לפני ה', אין ישראל צריכים עוד לא למשה ולא לאהרן, אלא כל מי שירצה יוכל להיות כהן ונביא, כי כל העדה כלם קדושים ובתוכם ה' על ידי המשכן והעבודה. והנה קרח היה מתנשא לאמר אני אהיה כהן ונביא, וה' יענה אותי בנסים ונפלאות כאשר ענה את משה ואת אהרן, אחרי אשר אעבוד עבודתו כמצווה מפיו; ולמה אראה את משה ואת אחיו בגדולה, ואני ואחי נהיה להם לנושאי כלים? ומשה ראה כוונתו, ואמר להם קחו לכם מחתות, ותראו אם העבודה והקטרת תועיל מעצמה למי שיהיה. וזאת היתה ג"כ טעות יוצאי מצרים כשהיו מתרעמים על משה על שהוציאם ממצרים והביאם אל המדבר, כי מעולם לא גלו דעתם היותם חוששים שמא מעשי משה ואותותיו ומופתיו מעשים מזוייפים, ובתחבולה וחכמה היו, ואחר קריעת ים סוף כתוב מפורש ויאמינו בה' ובמשה עבדו (שמות י"ד ל"א), ותכף אח"כ אמרו (שם י"ו ג') כי הוצאתם אותנו אל המדבר הזה, כאלו משה ואהרן בכחם הוציאו אותם; אין זה אלא שהיו מאמינים כי האותות והמופתים אשר ראו היו באמת מעשה נסים ובכח אלהי, אבל היו חושבים שהאל כורת ברית עם כהניו וחכמיו היודעים דרכי עבודתו, והיה ניסת להם ועושה רצונם, ולפי זה יתכן לפי דעתם שתהיה יציאתם ממצרים בכח אלהי ועל ידי מופתים אמתיים ואלהיים, ועם כל זה לא תהיה ברצון האל ובמצותו, אלא מרצונם של משה ואהרן כהניו המפתים אותו בעבודתם, ולכל אשר יחפצו יטוהו.

Verse 12

<b>כי תבאו לראות פני,</b> כוונת הנביא לומר <b>לִרְאוֹת</b> פני, והיא מליצה דרך משל, כאדם המקביל פני רבו, כמליצת כי על כן ראיתי פניך כראות פני אלהים (בראשית ל"ג ז'); אפס בעלי הנקוד (לפי קבלה שהיתה בידם מחכמי בית שני) תקנו הלשון דרך כבוד, מפני ההדיוטות שלא היו מבינים משל ומליצה (וכדרך שעשה אנקלוס בתרגומו, וכן כאן תרגם יונתן לאתחזאה קדמי), להרחיק הגשמות, שלא יהיה נראה כאלו האדם רואה פני האלהים. וכן מתי אבא ואראה פני אלהים (תהלים מ"ב ג') כוונת המשורר לומר <b>וְאֶרְאֶה</b> וכן בעלותך לראות את פני ה' אלהיך (שמות ל"ד כ"ד) עקר הכוונה הוא <b>לִרְאוֹת.</b> ודברי אלה יתלבנו ויתבררו אם תסתכל במה שאומר: ראשונה, לא מצאנו בשום מקום מליצת נראה לפני ה', אבל בכל מקום את פני ה', או פני ה'; זולתי פעם אחת מצאנו יראה כל זכורך אל פני האדון ה' (שמות כ"ג י"ז), וגם שם נמצא בקצת ספרים (בעדות Kannicott) את פני, וכן בחומש שמרוני. שנית, בפסוק ולא יראו פני ריקם (שמות כ"ג ט"ו) הדבר ברור כי פני ה' הם הנראים, והאדם הוא הרואה, ואין לפרש ולא יראו לפני, כי בכל משך הפרשה ההיא, מן כי תקנה עבד עברי (כ"א ב'), מדובר עם אנשי ישראל לנכח ולא לנסתר. ושלישית, בכל מקום שהכוונה התגלות דבר מה, זולתי האל ית', מצאנו תמיד <b>לְהֵרָאוֹת</b> בה"א אחר הלמ"ד. הלא תראה כי לא יוכלו להראות לבא העירה (שמואל ב' י"ז י"ז), וילך אליהו להראות אל אחאב (מלכים א' י"ח ב'), להראות חטאותיכם (יחזקאל כ"א כ"ט); וכן כשהכוונה על גלוי השכינה או גלוי המלאך, מצאנו תמיד הה"א אחר הלמ"ד, ולא יסף עוד מלאך ה' להראה אל מנוח (שופטים י"ג כ"א), ויוסף ה' להראה בשילה (שמואל א' ג' כ"א); ובהפך בכל מקום שהכוונה על ביאת המקדש מצאנו תמיד לראות בלא ה"א, כמו כאן ובשמות ל"ד כ"ד, וכן בבא כל ישראל לראות את פני ה' אלהיך (דברים ל"א י"א). ומה שכתוב ונראה את פני ה' (שמואל א' א' כ"ב), גם שם היתה דעת הכותב לומר בבנין הקל <b>וְנִרְאֶה,</b> עתיד למדברים בעדם, כלומר כשנלך כלנו לראות את פני ה', אז הנער ישב שם עד עולם.
<b>כי תבאו לראות פני מי בקש זאת מידכם,</b> אחרי שאין ביאתכם בכוונה להקביל פני דרך יראה וכבוד, הנה אין ביאתכם אלא רמיסת חצרי, כי לא תבאו אלא לעשות מצות אנשים מלומדה, והרגלים לבדן עושות פעולתן (שהיא הביאה והרמיסה), והלב אינו עושה פעולתו (שהיא ההכנעות והתשובה), ומי בקש זאת מידכם? מי בקש מידכם רמוס חצרי? כי אמנם חפץ האל הוא שיבאו וישתחוו לפניו בלב שלם, אך לא יבקש שיבאו ברגליהם בלבד ולא בלבותם.

Verse 13

<b>מנחת שוא,</b> שלא תועיל לכם.
<b>קטרת תועבה חיא לי,</b> לא תוסיפו הביא קטרת אשר תועבה היא בעיני, וכן לא תוסיפו קרוא מקרא חדש ושבת. המליצה עולה במדרגות מן הקל אל הכבד, תחלה אמר כי מנחותם שוא ולא לרצון, ואח"כ הוסיף שהן מתועבות לפניו, ולא המנחות לבדן, אלא אף הקטרת, שהיא החשובה מכל הקרבנות. זהו פשוטו של מקרא. אבל בעלי הטעמים הדביקו קטרת לתועבה, כלומר קטרת מתועבת (ולפי זה מלת קטרת מיותרת); והוצרכו הקדמונים לתקן הלשון כך, כדי שלא יובן בהחלט שהקטרת היא מתועבת לאל, כי מאחר שאין מפורש בכתוב לא תוסיפו הביא קטרת אשר תועבה היא לי, קרוב הדבר שיטעו ההדיוטות ויחשבו שהנביא אומר בהחלט שהקטרת היא תועבה לאל. וכיוצא בזה התחכם יונתן ותרגם קרבן מרחק הוא קדמי, כלומר מנחת שוא שאמרתי היא קרבן נתעב לפני; והתחכם ג"כ לתרגם מנחת שוא מנחה אניסא (כך הוא בשני תרגומים כ"י שבידי, לא <b>מנחת</b> כמו בדפוס), פלומר מנחה גזולה (תרגום של גזל <b>אנס</b>); וכן למעלה בפסוק ודם פרים וכבשים ועתודים לא חפצתי התחכם יונתן והוסיף מלת <b>דִכְאִלֵּין</b> כלומר לא חפצתי בקרבנות אשר כאלה (לא בקרבנות סתם).
<b>חדש ושבת קרוא מקרא,</b> לא תוסיפו קרוא מקרא בחדש ושבת.
<b>קרוא מקרא,</b> מצינו במועדים אלה מועדי ה' אשר תקראו אותם מקראי קדש (ויקרא כ"ג ב), ומצאנו בצומות קראו צום (מלכים א' כ"א ט' וי"ב וירמיה ל"ו ט'), וכן קדשו צום קראו עצרה (יואל א' י"ד, ב' ט"ו), ומצאנו בשנת היובל וקראתם דרור בארץ (ויקרא כ"ה י'), נראה שהקריאה הזאת היא הכרזה ופרסום (כדעת רמב"מן על פסוק אלה מועדי ה'), והיא מעשה ב"ד שקובעין ומקדשין החדשים והמועדים, ומודיעים אותם לקהל, אם בקול שופר (כמו שהיה הענין בשנת היובל), ואם בקריאה והכרזה ממש, ויפה אמרו רז"ל אשר תקראו אותם, אתם אפילו שוגגין וכו' כי התורה מסרה קביעותם לבית דין ומפני שהיתה קביעות המועדים מתפרסמת בקריאה, אמרו דרך השאלה קרא עלי מועד (איכה א' ט"ו) שענינו קבע וגזר. אמנם מלת מקרא קדש נ"ל שאיננה מן הענין הזה, אך ענינה (כדעת הרמ"בן על אלה מועדי ה') ענין אסיפה וקבוץ, כי מפני שאסיפת העם תהיה על ידי קריאה וזעקה, יאמרו קרא (ישעיה ל"א ד') וזעק (שופטים ד' י' וי"ג). וצעק (שמואל א' י"ג ד') להורות על אסיפת העם, ומקרא קדש ענינו אסיפה של קדושה לכבוד היום המקודש, ומקראי קדש (ויקרא כ"ג ב' ול"ז) הוא כפל ענין של מועדי ה', כי גם מועד ענינו התוועדות וקבוץ, ונ"ל (נגד הנגינה) שאין מקראי קדש דבק עם אשר תקראו אותם, אלא עם אלה מועדי ה', כלומר אלה מועדי ה' (ימי קבוץ לשם ה') מקראי קדש (ימי קבוץ לקדושה) אשר תקראו (תקבעו ותכריזו) אותם, וכמפורש בפסוק ד' אלה מועדי ה' מקראי קדש אשר תקראו אותם במועדם. והנה יום השבת להיותו קבוע ועומד משבעה לשבעה ימים אינו צריך הכרזה, ויפה העיר הרמ"בן כי אין השבת נכלל באלה מועדי ה' אשר תקראו אותם, ואע"פ שהוא נזכר שם (פסוק ג') אינו אלא כמאמר מוסגר (עיין פירושו שם); ושש תקיעות שהזכירו בתלמוד (שבת ל ה ב') אינן להודיע היום, אלא להודיע השעה. לפיכך נ"ל כי מה שישעיה אומר כאן חדש ושבת קרוא מקרא, אין הכוונה לקרוא ולהכריז את יום החדש ואת יום השבת, אך חדש ושבת טעמו בחדש ובשבת (על דרך כי ששת ימים עשה ה', שמות כ' י"א, וכמהו רבים), והקריאה האמורה כאן היא למקרא העדה, לקרוא העם לבוא לבית המקדש להיות נעצרים לפני ה'. וזהו שאמר אחריו לא אוכל און ועצרה. והקריאה הזאת איננה אמורה בתורה, ונראה שהיתה נוהגת בימי המלכים הכשרים. גם היה אפשר לפרש לא תוסיפו לקרוא לחדש ולשבת ימי מקרא, כלומר לא תוסיפו לעשותם ימי אסיפה ועצרה; אך קשה בעיני שתהיינה שתי מלות משרש אחד הסמוכות זו לזו (קרוא מקרא) נאמרות לשתי הוראות שונות (קריאת שם, ואסיפה).
<b>לא אוכל און ועצרה</b> שרש יכל קרוב לשרש כיל, והכיל והחזיק ענין אחד להם, וכן יכול וחזק קרובים בענין (ר' שלמה לֵיוִיזון. שיחה בעולם הנשמות) ואמרו שאדם יכול לעשות דבר מה, כשהמעשה ההוא עומד בכחו ואיננו גדול ממדת כחו, והנה מדת כחו מכילה המעשה ההוא; וכן בלשון איטלקי מלת capace נאמרת על הכלי המכיל ועל החי היכול. ומזה לא אוכל און ועצרה, אינני מחזיק ואינני יכול לסבול און ועצרה, וכן אותו לא אוכל (תהלים ק"א ה') איני מחזיק אותו, איני יכול לסבלו, וכן ולא יכלו דברו לשלום (בראשית ל"ז ד') לא יכלו לסבול דברו לשלום, כשהיה מדבר עמהם דברי שלום לא היו יכולים שאתו.
<b>און ועצרה,</b> לא אוכל לסבול שני הדברים האלה יחד (כפירוש רש"י), וכן ופרה ודב תרעינה (ישעיה י"א ז') הכוונה תרעינה יחד. ופירוש עצרה ההתאספות בבית אלהים (יואל א' י"ד, עמוס ה' כ"א, מלכים ב' י' כ'), והושאל לכל קבוץ (עצרת בוגדים, ירמיה ט' א'), ואח"כ הושאל לשון נעצר על היושב בבית אלהים, אף אם הוא לבדו בלא קבוץ עם (נעצר לפני ה', שמואל א' כ"א ח'). והנה לא אוכל און ועצרה הוא נתינת טעם לשלשת לא תוסיפו שלפניו, והיה האתנח ראוי לבא במלת מקרא, כזה.
<b>ל֣א תוס֜יפו הב֣יא מנחת־ש֗וא קט֙רת֙ תועב֥ה היא֙ ל֔י ח֥דש ושב֖ת קר֣א מקר֑א לא־אוכ֥ל א֖ון ועצרֽה</b>; אלא שנטה בעל הטעמים מדרך הפשט על הדרך שנטה ממנו המתרגם הארמי, לבלתי ישמעו ההדיוטות לא תוסיפו חדש ושבת קרוא מקרא, כאלו ה' מצוה שלא נחוג את יום השבת, על כן הפריד חדש ושבת מן לא תוסיפו, וכוונתו לפרש חדש ושבת אתם קוראים מקרא וחוגגים באופן בלתי רצוי, עד שלא אוכל און ועצרה; וכיוצא בזה תרגם יונתן ירחין ושבין כנישתא אתון מתכנשין, לא שבקין חוביכון לקבלא צלותכון בעידן כנישתכון.

Verse 14

<b>חדשיכם ומועדיכם שנאה נפשי,</b> אחרי שאתם אנשי און, ואני לא אוכל און ועצרה, הנה אני שונא חדשיכם ומועדיכם, שבהם אתם באים לפני ונעצרים בביתי.
<b>היו עלי לטרח,</b> למשא כבד (רד"ק), וכן בערבי <b>טַרַח עַלַי</b> ענינו העמיס משא על פלוני (גיז') <b>נלאיתי נשא,</b> לא אוכל לסבול, וכן כל לשון נלאה ענינו לא יכול, השתדל ולא עלתה בידו, כמו וילאו למצוא הפתח (בראשית י"ט י"א), עיין שם פירוש רשב"ם, וכן ונלאו מצרים לשתות מים מן היאור (שמות ז' י"ח), נלאיתי הכיל (ירמיה ו' י"א), וכן העוה נלאו (שם ט' ד') לא יוכלו להעוות עוד, לשוא ישתדלו להוסיף רשעה על רשעתם. וכן ויאל ללכת כי לא נסה (שמואל א' י"ז ל"ט) צריך לקרוא (כדעת תלמידי מוה"רר אברהם חי מיינסטר) <b>וַיֵלֶא</b> כלומר השתדל ללכת ולא יכול, כי לא נסה, וכמו שאמר מיד לא אוכל ללכת באלה כי לא נסיתי.

Verse 15

<b>וכפרשכם כפיכם,</b> כאלו דאג הנביא שמא יטעה אדם בהבנת מקראות שלמעלה, ויבין מהם שהקרבנות והחגים שנואים לפניו ית', הוסיף ואמר כי גם התפלה שלהם איננה מקובלת לפניו; והנה כמו שהתפלה, כשהיא בכוונה ובלב שלם, אין אדם שיכחיש היותה רצויה לפני האל, כן יש להבין שגם הקרבנות והחגים רצויים הם לפניו, כשהכוונה בהם טובה והעושה אותם צדיק או בעל תשובה, ומה שלא היו אז לרצון אינו אלא מפני שלא היו עוזבים דרכיהם הרעים, ולא היה לבבם שלם עמו, וכמו שאמר לא אוכל און ועצרה.
<b>ידיכם דמים מלאו</b> לא מצאנו דמים בלשון רבים אלא על דם האדם. והנה אחר שהזכיר פרישת הכפים, אמר שהוא מוכרח להעלים עיניו מהם ולא יוכל לשמוע תפלתם, מפני שידיהם מלוכלכות בדם ששפכו, והן מזכירות לפניו רוע מעלליהם, א"כ אין תקנה להם אלא שירחצו ויזכו ויסירו רוע מעלליהם מנגד עיניו, ואז יוכל לפנות אליהם ולשמוע תפלתם. והנה היה מחכמת הנביא שמתוך הזכרת הקצף הגדול שאין למעלה ממנו (ובפרשכם כפיכם אעלים עיני מכם) והעון הגדול שאין למעלה ממנו (ידיכם דמים מלאו), מצא מקום לפתוח בנחמה, ולדבר על לבם שישובו מדרכיהם הרעים, והוא יסלח להם כל מה שעשו.

Verse 16

<b>הזכו,</b> התפעל מן זכה, במקום <b>הִתְזַכּוּ,</b> כמו <b>מִדַּבֵּר, מִטַּהֵר,</b> וכן <b>הִזַּמִּנְתוּן</b> (דניאל ב' ט') לפי הכתיב, אבל <b>הִזְדַּכּוּ, הִזְדַּמִּנְתּוּן,</b> אינם על דרך לשון הקדש, ולא על דרך לשון ארמית הקדומה, אלא לפי מנהג לשון סורי ולשון חכמים (ואם היה נפעל משרש זכך, היה טעמו למעלה).
<b>חדלו הרע,</b> עד כאן דבר דרך משל, מכאן ואילך מפרש הנמשל ואומר להם שלא יתכן להם להסיר רוע מעלליהם מנגד עיניו אם לא שיחדלו להרע, כי אין דבר נעלם ממנו ואין נסתר מנגד עיניו.

Verse 17

<b>למדו,</b> הרגילו עצמכם.
<b>היטב,</b> לעשות טוב.
<b>דרשו משפט,</b> השגיחו שיהיה משפט נעשה בין איש לאיש.
<b>אשרו חמוץ,</b> פירש רש"י החזיקו את הגזול, והוא לשון משנה אשרנוהי, אי איישר חילי. יישר כחך עכ"ל. ואני מוסיף כי שרש <b>אשר</b> מתחלתו אינו אלא הפעיל ארמי משרש <b>שרר,</b> שענינו חוזק וקיימא ואמת ואמונה, כמו שריר וקים, ומלת יישר כחך היא בנין הקל משרש שרר, ומפני שהחסרים והנחים קרובים זה לזה ומתחלפים פעמים רבות זה בזה, מצינו בתלמוד שרש אשר משמש במקום שרר, כגון משלשלן מאשרן (כתובות י' סע"ב) שפירושו מחזיקות כח, וכן אשר, לא תאשר (גטין ל' עב) האמן, אל תאמן, ומזה אי איישר חיל (שם ל"ו ב') פירש רש"י אם אחזיק כח, והוא עתיד למדבר בעדו, והי"וד עומדת במקום האל"ף פ"א הפעל. ומלת אשרנוהי יתכן היותה הפעיל מן <b>שרר,</b> ויתכן היותה בנין הדגוש מן <b>אשר</b> וכיוצא בזה אשור הבו לה (גטין ל"ד) והיא צווי לרבים, ומשפטה <b>אַשַּׁרו</b> (על דרך שאומרים בזמן עבר אמור רבנן, במקום <b>אֲמַרוּ,</b> ופירושה חזקו עצמכם, כלומר התחזקו. ומזה בלשון הקדש כי אשרוני בנות (בראשית ל. י"ג), אמרו לי חזקי ואמצי, כדרך שאומרים לכל מי ששמחים בטובתו. וכל לשון <b>מְאֻשָּׁר וְאַשְׁרֵי</b> אין עקר הוראתם שפלוני מצליח והשעה משחקת לו, אבל ענינם שהרואים אותו אומרים לו חזק ואמץ, וזה סימן שמעשיו מצליחין. וכאן אשרו חמוץ ענינו כתחלת הוראת המלה, <b>חַזְּקוּ.</b> ומלת <b>חמוץ</b> שם התאר, מן מעול וחומץ (תהלים ע"א ד), והוא מענין חֹמֶץ, גם חמס נגזר מכאן, וענינם קלקול והשחתה, ונקרא <b>חָמוֹץ</b> מי שנעשה לו חמס, והוא עשוק וגזול ומקולקל בעניניו, והוא צריך חזוק, על כן אמר שיחזקוהו. והנה הנביא הולך בהדרגה מן הכלל אל הפרט, ואחר שאמר חדלו הרע אמר דרך כלל למדו היטב, שהוא הכלל הכולל הכל, ואח"כ פירש אחד מפרטי הטוב שהוא ג"כ כלל גדול, ואמר דרשו משפט, ואח"כ התחיל בפרטים, והזכירם תחלה דרך כלל במלות אשרו חמוץ, שיחזקו כל מי שעניניו מקולקלים מפני החמס שנעשה לו, ואח"כ פרט היתום והאלמנה, שעשיית החמס להם מצויה יותר, מפני חולשתם. ואחרים פירשו אשרו כמו ביו"ד, <b>יַשְּׁרוּ,</b> ואיננו מתישב יפה על מלת חמוץ. ואחרים פירשו <b>הַדריכו,</b> מן עמי מאשריך מתעים (למטה ג' י"ב), ופירשו חמוץ על הגוזל (על דרך <b>עשוֹק,</b> ירמיה כ"ב ג', שענינו <b>עוֹשֵׁק,</b> והוא משקל ארמי, כמו <b>קָטוֹלָא, כָּרוֹזָא</b> וממנו <b>בָּגוֹדָה,</b> כלם ענינם רגילות באחד מן המעשים), ותהיה הכוונה הדריכו בדרך ישרה את הגזלן; וזה לא יתכן, כי לפניו ואחריו אינו מדבר אלא בעשיית המשפט (דרשו משפט - שפטו יתום), ועקר חובתם של דיינים אינה אלא שיצילו הנרדף ויענישו החמסן, לא שידריכו החמסן בדרך ישרה; הן אמת כי נותן התורה ית' לא יחפוץ במות המת כי אם בשובו מדרכיו וחיה, מכל מקום שופט לחוד, ומוכיח ומדריך לחוד. ודע כי רד"ק בשרשים פירש <b>חמוֹץ – עשוּק,</b> ובהפך בפירושו לישעיה כתוב גוזל ומעוות בדינו (וכן הביאו גם גיז'), ואין זה אלא טעות הדפוס, וצ"ל גזול ומעוות בדינו, וכן מצאתי בדפוס פיזארו שנת רע"ו.
<b>שפטו יתום ריבו אלמנה,</b> שפטו משפט יתום ריבו ריב אלמנה (ראב"ע ורד"ק) כי <b>הַפֹעַל</b> יש בכחו שם הנגזר ממנו, כמו וברך ולא אשיבנה (במדבר כג כ') ענינו וברך ברכה ולא אשיבנה, וכן לדעתי לא תענה ברעך עד שקר (שמות כ' י"ג) לא תענה ברעך עניית עד שקר.

Verse 18

<b>לכו נא ונוכחה,</b> ונוכחה הוא נפעל, והמפרשים פירשוהו ענין ויכוח, כהוראת ההתפעל, כמו ועם ישראל יתוכח (מיכה ו' ב'), אבל אין ענין ויכוח מתישב עם האמור אחריו אם יהיו חטאיכם כשנים כשלג ילבינו, והוצרכו המפרשים להוסיף ענינים באמצע הפסוק, רש"י. מוסיף: ונדע מי סרח על מי, ואם אתם סרחתם עלי עודני נותן לכם תקוה לשוב, ואז אם יהיו וגו', ורד"ק מוסיף: האל יספר הטובות שעשה לכם והרעות שעשיתם אתם לפניו, ואתם כיון שלא תוכלו לטעון כנגדו דבר, תתחרטו על מעשיכם הרעים, ואם תעשו כן, אז אם יהיו וגו'; והנה העקר חסר מן הספר. אשר על כן ראב"ע ודון יצחק נטו מעל הדרך הזה, ופירשו המלה לא ענין ויכוח אלא ענין קבלת התוכחה, ולפי שהוקשה להם איך יאמר האל לכו נא ונקבל תוכחה, עשוהו מאמר הנביא המשתף עצמו עם החוטאים; וזה אמנם פירוש רחוק ודחוק עד מאד. ואשר אני אחזה לי הוא כי הנפעל מן השרש הזה ענינו התפייסות שני בעלי הריב זה עם זה, שהוא המסובב מן הויכוח (על דרך נרפא שהוא המסובב מן התרפא). והנה שרה אחר שאמר לה אבימלך הנה נתתי אלף כסף לאחיך וגו', נוכחה (בראשית כ' י"ז), הכירה האמת ונתפייסה עמו. וכן איוב (כ"ג ז') אומר שם ישר נוכח עמו ואפלטה לנצח משופטי, כלומר אם הייתי יכול לערוך משפט עם האל (כמו שאמר במקראות שלמעלה מי יתן ידעתי ואמצאהו, אערכה לפניו משפט), אז האיש הישר (כלומר אני איוב) יֵצֵא מלפניו בשלום, כי אין ספק שהאל בשמעו טענותיו יצדיקהו, ואז אפלטה לנצח משופטי, אֶנָצֵל לגמרי מיד שופטי, כי לא ירשיעני ולא יענישני עוד. אף כאן אחר שאמר להם למדו היטב דרשו משפט וגו', אומר להם דרך חבה לכו נא, עשו מה שאמרתי לכם (למדו היטב וגו'), ועל ידי כן נתפייס ונתפשר זה לזה אני ואתם, ונהיה זה עם זה באהבה ושלום, כי הנני מבשר אתכם שאם תעשו כן אסלח לכם כל מה שחטאתם עד היום, ולא ישאר עוד שום רושם מעונותיכם, אלא כשלג ילבינו והיו כלא היו. ולפי זה אין העקר חסר, (אין להוסיף אלא דבר הנשמע מאליו, והוא: עשו מה שאמרתי לכם.
<b>בשנים, כתולע,</b> הכוונה כבגד צבוע בצבע אדום חזק היוצא מן הקרמס, והוא גרעינים, ויש תולעים בכל אחד ואחד (כדברי רש"י), והגרעינים ההם מלאכת התולעים הם, ועושים אותם על אחד השיחים, והלחה הנמצאת בתולעים ההם היא הצובעת. ומלת שני ענינה בלשון ערבי זוהר, וכן נקרא הצבע ההוא בלשון חכמים זהורית, ובלשון תרגום זוהרי, זהוריתא, ובלשון סורי זחוריתא (בחי"ת במקום ה"א). והנה שני ותולע הם שמות נרדפים המורים על דבר אחד בשתי בחינות שונות, כי נקרא שני על שם זהרו, ונקרא תולע על שם התולעים; ומתחלה חברו שני השמות ואמרו שני תולעת, או תולעת שני, ואח"כ אמרו גם זה בלא זה, ותקשר על ידו שני (בראשית ל"ח כ"ה), האמונים עלי תולע (איכה ד'ה'), ומזה אנשי חיל מתולעים (נחום ב' ד'), אלא שבחבור שני השמות אומרים תולעת בלשון נקבה, ובלא מלת שני אומרים תולע לשון זכר, להבדיל בין תולעת השני ובין סתם תולעת. והנה אין ספק כי המלות האלה הונחו תחלה להורות על תולעת הקרמס ועל המראה האדום שלה, ואח"כ הושאלו להורות על הצמר או הבגד הצבוע בצבע ההוא, ובמקרא לא נמצאו המלות האלה אלא על ההוראה האחרונה הזאת. ומלת שנים האמורה כאן היא לשון רבים, כמו כי כל ביתה לבוש שנים (משלי ל'א כ"א), יאמר שאף אם יהיו חטאיהם אדומים כבגדי שני שהם אדומים למעלה ולמטה ומכל צד, יקבלו מראה אחר ויתהפכו ללובן כשלג, מה שהוא רחוק וקשה מאד במלאכת הצביעה; ואם לא יהיו כבגדים הצבועים שני, אבל יהיו ככתמים אדומים המפוזרים כה וכה על גבי בגד בלתי צבוע, אז יסורו הכתמים ההם מכל וכל, וישאר מקום הכתם כמראה הצמר, כאלו מעולם לא היה שם שום כתם ושום צבע כלל, מה שהוא יותר קשה ויותר רחוק מהקודם. ולפי זה אין אנו צריכים לדחוק כרד"ק ולפרש כצמר יהיו, כצמר לבן ונקי, ויהיה העקר חסר; גם תצדק לפי זה הדרגת המליצה, כי אע"פ שהשלג לבן מהנמר, הנה הפיכת האודם ללובן אינה קשה כל כך כהסרת הכתם מכל וכל, כי להחליף מראה במראה די שיכהה המראה הראשון, והמראה השני יחפה עליו ויעלימהו, אבל להסיר הכתם עד שלא יהיה רישומו ניכר, צריך שיתבטל המראה הראשון לגמרי. ואמנם מה שהנביא מדמה החטאים למראה אדום, הוא על שם הדם שהוא סימן הרציחה, כי דם הנרצח ניתז על בגדי הרוצח ונכתם בהם, והרציחה היא הגדולה שבעבירות, ולמעלה אמר ובפרשכם כפיכם אעלים עיני מכם וכו', ידיכם דמים מלאו, ועכשו אומר בהפך שאם ירחצו ויזכו וילמדו היטב וכו', אז לא לבד שלא ישאר שום רושם מזכיר עון בכפיהם, אבל גם מבגדיהם יסורו הכתמים.
<b>ילבינו, יאדימו,</b> פעלים עומדים (רד"ק), לפעמים כשהדבר קונה מאליו תכונה מה, העברי מייחס הענין לפעולת הדבר עצמו, כאלו הוא פועל על חלקיו ומחדש בהם שנוים, והוא משמיע ענין זה בבנין הפעיל, כגון <b>הִשְׁרִישׁ,</b> טעמו עשה שרש, שלח שרשיו; מקרין מפריס, עושה קרנים, עושה פרסות, כלומר בעל קרנים ופרסות; הנץ והפריח, עשה נץ ועשה פרח; וכן כאן ילבינו, יאדימו, יעשו לובן, יעשו אודם, כאלו הם מחדשים על עצמם המקרים ההם (Ewald) בדקדוקו ואחריו גיז').

Verse 19

<b>אם תאבו</b> וגו', הולך ומפרש מה שאמר תחלה בדרך משל <b>אם תאבו ושמעתם,</b> איננו מאמר אחד (אם תרצו לשמוע), כי לא יתכן לפרש כן ואם תמאנו ומריתם, אם תמאנו למרות; אבל האמת כי אין שרש אבה מורה רצון אלא הסכמה לרצון אחרים (עיין מה שכתבתי בבכורי העתים תקפ"ז עמוד 206), אם תסכימו למה שאמרתי למדו היטב וגו', ותשמעו למצותי.
<b>טוב חארץ תאכלו,</b> תשכנו לבטח על הארץ הטובה אשר נתתי לכם, ותאכלו מפריה בשמחה.

Verse 20

<b>חרב תאכלו,</b> תהיו מאכל לחרב, חרב תאכל אתכם, תאוכלו על ידי החרב, על דרך כסו הרים צלה (תהלים פ' י"א) כסו הרים על ידי צלה; ובשאר לשונות אומרים באבלאטיף מחרב תאוכלו, כסו הרים מצלה, אבל בל"הק אין קושרים הפעול עם הפועל באבלאטיף (העירני על הדבר הזה מורי ורבי אלופי וחותני מה"חר <b>רפאל ברוך סגרי</b> זצ ל), ומן הטעם הזה היה שקראו המדקדקים בנין שלא נזכר שם פועלו לכל בנין המורה על קבלת הפעולה, ועיין פירושי על ויקרא כ"א ז'. טוב הארץ תאכלו, חרב תאוכלו, דרך צחות, כמו למעלה ז' וי"וד.

Verse 21

<b>איכה היתה לזונה,</b> עד כאן דבר לכל העם, וקראם לשוב בתשובה, מכאן ואילך מדבר על השופטים והשרים, ונבא עליהם כליה והשפלה.
<b>לזונה,</b> אין הכוונה על עבודת אלילים, אף לא על ההקטרה בבמות, אלא על רוע המדות, כמו שמפרש והולך, מרצחים, חברי גנבים, וכל זה ראיה שלא נאמר החזון הזה בימי אחז, רק בימי חזקיה; ואם תעיין בדברי הימים, תמצא כי חזקיה השתדל הרבה בהשבת העבודה על כנה. ולא השתדל להעמיד המשפט, ולתקן המדות בין עם הארץ <b>זונה,</b> משל לחוטא בלא בושה, כענין ומצח אשה זונה היה לך מאנת הכלם (ירמיה ג' ג').
<b>נאמנה,</b> בעלת אמונה, כמו עיני בנאמני ארץ (תהלים ק"א ו'), ואמונה קרובה לצדק, כמו והיה צדק אזור מתניו והאמונה אזור חלציו (ישעיה י"א ב').
<b>מלאתי משפט,</b> הבינוני ושם התאר מקבלים לפעמים (במליצת השיר) יו"ד נוספת, כגון <b>שֹׁכְנִי, יֹשְבִי, חֹצְבִי, חֹקְקִי, מְקִימִי, מוֹשִיבִי,</b> ובלשון נקבה <b>רַבָּתִי שָׂרָתִי אֹהַבְתִּי</b> לדוש (וכן <b>יֹשָבְתְּי, מְקֻנַּנְתְּי</b> (ירמיה כ"ב כ"ג) משפט התוי"ן להנקד בחירק, ודעת בעל המסלול שהזכרתי לשבח בבכורי העתים תקפ"ז עמוד 172 שהמלות האלה מורכבות מן יושבת את, מקוננת את, בטלה ומבוטלת, כי מלת <b>אַתְּ</b> אין לה ענין בפסוק ההוא), ובסמיכות <b>גְנֻבְתִי</b> יום, וכן כאן מלאתי משפט.
<b>משפט,</b> בטעם רביע, כן הוא בדפוס ברי"שא שנת רנ"ד, ובדפוס פיזארו שנת רע''ו עם פירוש רד"ק ושנת ר"ף עם פירוש דון יצחק, ובת"נך גדול ויניציאה רפ"ה, ובחומש עם תרגום והפטרות כ"י על קלף אשר בידי, וכן מצא יוחן היינריך <b>מיכֵיליס</b> בת"נך כ"י בעיר <b>אֶרפוּרט</b>; וכן הדעת נותנת שהמלה צריכה לטעם מפסיק פחות מהטפחא שתחת ילין בה, כי מלאתי משפט צדק ילין בה, הם שני מאמרים האמורים לשעבר, ועתה מרצחים הוא מתנגד לשניהם, וכאלו אמר: לפנים היתה מלאה משפט, וצדק ילין בה, ועתה בהפך היא מלאה מרצחים. והנה ידוע כי הרביע מפסיק פחות מן הטפחא, אך הזקף גדול משניהם. ובדפוסים אחרונים, גם במנחת שי, וגם בחומש ר' וואלף היידנהיים, נדפס משפט בזקף, ואינו אלא שבוש. ודע כי ראוי היה שיבא זקף על בה (מלאת֣י משפ֗ט צ֚דק יל֣ין ב֔ה ועת֖ה מרצחֽים), אך לא באו הטעמים כך מפני שהתבות האחרונות (ועתה מרצחים) אין אחת מהן גדולה, כלומר שאין הטעם באחת מהן על התנועה השלישית, עיין מכתבי הנספח לס' תורת אמת לידידי <b>ר' יצחק בן אריה,</b> עמוד 70.
<b>מלאתי משפט צדק ילין בה,</b> ירושלים היתה מלאה משפט מצד השרים והשופטים שהיו עושים דין בין איש לאיש, ועל ידי כן היה הצדק שוכן בה, כי גם העם היו הולכים בדרכי מישרים, בראותם כי יש משפט.
<b>ילין</b> לינה היא דירת הלילה, והושאל לשון זה לכל דירת קבע וישיבת בטח.
<b>ועתה מרצחים,</b> ועתה היא מרצחים, כלומר כלה מרצחים, היא מלאה מרצחים.
<b>מרצחים,</b> הפיעל מורה על הרגילות, כמו מנאפים. ורא"בע אמר שהוא פעל יוצא לשנים פעולים, והכוונה על הדיינים; ואין זה מדֶרך הוראת הפיעל. והנה המקרא הזה שהוא תחלת הנבואה על השרים, מדבר על ירושלים בלשון נסתר, כאלו הנביא מדבר בינו לבין עצמו ומתמיה ומקונן איך נהיתה כזאת, ואח"כ מסב פניו אליה ואומר לה לנכח, כספך היה לסיגים, ודוגמת זה עשה ישעיה למעלה, בתחלת החלק הראשון, שהוא תוכחה לעם, פתח בלשון נסתר גדלתי ורוממתי וגו', ישראל לא ידע וגו', ואח"כ התחיל מוכיחם פנים אל פנים, הוי גוי חוטא וגו', על מה תכו וגו'.

Verse 22

<b>כספך היה לסגים וגו',</b> דרך משל, כלומר את שהיית מקדם ככסף צרוף וכיין טוב, נהפכת והיית סיגים ויין מזוג. אבל פירוש רש"י ורד"ק (שהמטבע היה כסף סיגים) והיין הנמכר היה מעורב במים) רחוק מאד ממעלת מליצת ישעיהו. ולדעת רא"בע הוא משל על השופטים ועל השרים, על כן אחריו שריך סוררים, והטעם המובחרים שבהם הם סיגים; ונראה לי שאם איננו רחוק שימשיל גדולי העיר לכסף, רחוק הוא שימשיל אותם ליין, ויאמר עליהם סבאך מהול במים.
<b>כספך היה לסגים,</b> סיג נקרא כל מה שאינו כסף (או זהב) והוא מעורב עם הכסף (או עם הזהב) במקום מחצבו, ומפרידים הסיגים מן הכסף (ומן הזהב) במלאכת הצירוף על ידי האש; ובאמרו כספך היה לסיגים אין הכוונה שהכסף נהפך והיה כלו סיגים, אך הכוונה שאיננו עוד כסף צרוף, אבל הוא כסף מעורב עם סיגים, על דרך שאומר אחריו סבאך מהול במים, וכן משמע למטה (כ"ה) שאומר ואצרוף כבור סיגיך ואסירה כל בדיליך, משמע שיש שם גם כן כסף טוב שישאר אחרי הסרת הסיגים.
<b>סבאך,</b> שרש סבא מורה על שתייה מרובה. ואולי מזה קראו <b>סֹֽבֶא</b> ליין טוב שקופצים עליו הסובאים.
<b>מהול,</b> ענין מילה וכריתה, וכן בלשון ערבי כשאדם מערב מים ביין אומרים שעשה בו פצעים והרג אותו מפני שהחליש כחו, וכן המשורר הרומי Martialis אומר: jugulare Falernum שחט היין הטוב (Schultens ואחריו רוז' וגיז'). מהל ומול אחד הם, כמו בוש ורוץ בעברי, בהת ורהט בארמי.

Verse 23

<b>שריך סוררים,</b> לשון הנופל על הלשון, וסוררים מענין סורר ומורה, פרה סוררה, כתף סוררת, סרים והולכים לבלתי שמוע בקול, וכמפורש בירמיה (ה' כ"ג) ולעם הזה היה לב סורר ומורה סרו וילכו.
<b>וחברי גנבים,</b> מקבלים שחד מן הגזלנים. לבלתי הענישם, והנה זה כאלו חולקים עם הגנבים.
<b>כלו,</b> כל אחד מהם, כמו ושלישים על כלו (שמות י"ד ז'), כי כלו חנף ומרע (ישעיה ט' י"ו).
<b>שלמונים,</b> כמו <b>שִׁלּוּמִים,</b> כטעם השר שואל והשופט <b>בַּשִּׁלּוּם</b> (מיכה ז' ג'), כלומר נוטלים שכר על דיניהם, ומי שלא יוכל לשלם לא יעשו לו דין, ולפיכך ריב אלמנה לא יבא אליהם, כי יודעת היא שאין שומעים לה לריב ריבה, מאחר שאין לה לשלם. הנון במלת שלמונים עומדת במקום הדגש שבמלת <b>שִׁלּוּם,</b> וכן <b>בגַזְלָן</b> וחבריו הנ"ון במקום הדגש שבמשקל <b>גַנָּב נַגָּח,</b> וכן למטה (כ"ג יא) <b>מָעֻזְנֶיהָ</b> במקום <b>מָעֻזֶּיהָ.</b>

Verse 24

<b>לכן נאם האדון,</b> שהוא למעלה מן השרים.
<b>אביר,</b> לשון אברה, שמגין על עמו, כטעם באברתו יסך לך (תהלים צ"א ד').
<b>הוי,</b> לשון קריאה, כפירוש רש"י.
<b>אנחם,</b> אניח חמתי על ידי הנקמה, כטעם והניחותי חמתי בם והנחמתי (יחזקאל ה' י"ג), וכן כל נחם בכל הוראותיו נגזר משרש נוח, ואין עקר שרשו אלא נח, והעד נח זה ינחמנו (בראשית ה' כ"ט), הנמלך נח ושוקט ממה שדמה בלבו לעשות, והמתנחם מאבלו נח מיגונו.
<b>מצרי, מאויבי,</b> אנשי חמס ועול המזיקים לצדיקים נקראים אויבי ה', וכן אתה מוצא (תהלים צ"ב) בפרוח רשעים כמו עשב ויציצו כל פועלי און וגו' כי הנה אויביך ה' כי הנה אויביך יאבדו יתפרדו כל פועלי און.

Verse 25

<b>ואשיבה ידי עליך,</b> ענין התעסקות בדבר והנפת היד עליו פעם אחר פעם, כאומן העושה מלאכתו, כטעם אך בי ישוב יהפוך ידו כל היום (איכה ג' ג'), ודוגמתו השב ידך כבוצר על סלסלות (ירמיה ו' ט') להשיב ידך על חרבות נושבות (יחזקאל ל"ח י"ב), ועל צריהם אשיב ידי (תהלים פ"א ט"ו); ואע"פ שרוב שמוש המליצה הזאת הוא לרעה, אין זה מצד טבע המליצה עצמה, כי שוה היא לטוב ולרע, וכאן הכוונה שהאל יתעסק בצירוף הסיגים, והוא רע לרשעים, וטובה גדולה לכלל האומה ומליצת השבת יד בלא מלת על, יש לה הוראה אחרת, והיא להורות שאדם מושך ידו אליו, כמו ויהי כמשיב ידו (בראשית ל"ח כ"ט), ויהושע לא השיב ידו בכידון (יהושע ח' כ"ו) ויש בכחה עזיבת פעולה, כמו לא השיב ידו מבלע (איכה ב. ח'), מעול ישיב ידו (יחזקאל י"ח ח'), והשיבותי את ידי (שם כ' כ"ב).
<b>ואצרוף כבור סגיך</b> פעל צרף נאמר על התכת המתכות באש כדי להבדיל מהם הסייגים, ואומרים כסף צרוף (תהלים י"ב ז') והוא כסף שהותך ועל ידי כן נבדלו ממנו סיגיו, ומי שאומנותו בהתכת הזהב והכסף לזקקם ולעשות מהם כלים, נקרא צורף. ובלשון מושאל צרופה אמרתך מאד (שם קי"ט ק"מ) טהורה מכל מום, כאלו הוסר ממנה כל פסולת, ואצרפנו לך שם (שופטים ז' ד') אבדיל הראוים מהבלתי ראוים; והנה פעולת הצירוף מתייחסת תמיד אל הדבר המעורב מטוב ורע, ולא אל הרע לבדו, ויקשה לפי זה איך אמר כאן ואצרוף כבור סיגיך, ואיך עשה הצירוף נופל על הסיגים דווקא? לפיכך נראה לי כי כמו שאמר למעלה כספך היה לסיגים והכוונה לא סיגים דוקא אלא כסף מעורב עם סיגים, כן אמר כאן ואצרוף כבור סיגיך ואין הכוונה סיגים דוקא, אלא כסף סיגים, כסף מעורב עם סיגים, ואחר שאמר שיצרוף הכסף ההוא המעורב עם סיגים, פירש ואמר על הסיגים ממש ואסירה כל בדיליך.
<b>, כַּבּוֹר</b> טעמו <b>כְּבַבֹּר,</b> כמו שעושים על ידי הבור, וכמהו למטה (ט' ג') כיום מדין, שיעורו כביום מדין, וכן ושבה אל בית אביה כנעוריה (ויקרא כ"ב י"ג) שיעורו כבנעוריה, וכן עורי כימי קדם, וכמהו רבים, וכן כחצות הלילה (שמות י"א ד') שיעורו כבחצות הלילה. ורד"ק מפרש בלא חסרון בי"ת אצרוף סיגיך כמו הבור, כמו שיעשה הבור המברר הכסף מן הסיגים, אך נראה לי בלתי נאות להמשיל האל אל הבור, ויותר נכון להמשילו אל הצורף העושה מעשהו על ידי הבור. ומה שמצאנו (מלאכי ג' ב') כי הוא כאש מצרף וכבורית מכבסים. כבר פירש שם רד"ק כי יום ה' הוא הנמשל לאש ולבורית, לא האל עצמו. והבור הזה איננו ברית מכבסים (sapone), אבל דבר שנותנים במתכות למהר התכתם, והוא הנקרא sal alcali או sal lixivii או potassa והוא מאֵפר קצת עצים והיה ג"כ משמש בכבוס הבגדים, וזה על ידי שמן שהיו מערבים בבור. והיו עושים ממנו בורית מכבסים (רוז' וגיז'), וידוע כי בר וברית משרש ברר, הקרוב בענינו לשרש נקה.
<b>בדיליך,</b> חלקי הבדיל המעורבים בכסף.

Verse 26

<b>ואשיבה שפטיך,</b> אעשה שהאנשים שיהיו שופטיך יהיו צדיקים כמו בימי קדם, כלומר אחרי הסרת השופטים שיש לך עכשו, אתן לך צדיקים תחתיהם.
<b>ויועציך,</b> יועצי המלך, כמו אחיתופל הגילוני יועץ דוד (שמואל ב' ט"ו י"ב).
<b>יקרא לך,</b> תהיי; מליצת יקרא לפלוני ויאמר לפלוני שגורה מאד בישעיה ובשאר נביאים להורות לא על קריאת שם, אלא על אמתת מציאות המקרה בעצם, כמו כי ידעתי בגוד תבגוד ופושע מבטן קורא לך (למטה מ"ח ח') הכוונה פושע מבטן היית, וכן כי ביתי בית תפלה יקרא לכל העמים (נ"ו ז') הכוונה יהיה, וכן לא יאמר לך עוד עזובה (ס"ב ד') לא תהיי, ולך יקרא דרושה (שם י"ב) תהיי, ועיין למטה לב ה'.
<b>עיר הצדק קריה נאמנה,</b> אחר שירדו מגדולתם השופטים והשרים הרשעים, ויהיה המשפט ביד אנשים ישרים, אז גם העם ישובו מעט מעט לעשות צדקה ומשפט, ותהיה העיר עיר הצדק קריה נאמנה, כמו שהיתה מקדם, כמו שאמר למעלה איכה היתה לזונה קריה נאמנה מלאתי משפט צדק ילין בה. ולשעבר הייתי מפרש עיר הצדק קריה נאמנה להוראה אחרת, והוא על הקיום וההתמדה, כלומר אז תהיי עיר קיימת וקריה נאמנה ומתמדת, הפך מה שאמר למעלה ונותרה בת ציון כסכה בכרם כמלונה במקשה, וידוע כי צדק קרוב לאמת ואמונה (והיה צדק אזור מתניו והאמונה אזור חלציו), וכמו שאומרים אמת ואמונה ונאמן להורות על הקיום וההתמדה, כמו וחליים רעים ונאמנים, כן אמרו אילי הצדק (למטה ס"א ג') להורות אילנות קיימים לדורי דורות, וכן הון עתק וצדקה (משלי ח' י"ח) ענין קיום והתמדה, וכן כאן <b>עיר הצדק,</b> עיר קיימת, ודרך צחות אמר למעלה קריה נאמנה צדק ילין בה להוראה אחת, וכאן עיר הצדק קריה נאמנה להוראה אחרת. ואחרים ישפוטו.

Verse 27

<b>ציון במשפט תפדה</b> שרש פדה איננו נאמר על פדיון שבויים בלבד, אלא על הצלה מכל צרה וצוקה.
<b>ושביה,</b> כמו ויושביה, כמו ושבתי בבית ה' לארך ימים (תהלים כ"ג ו') שהוא כמו וישבתי, וכן אם שוב תשבו בארץ הזאת (ירמיה מ"ב יו"ד) שהוא כמו אם <b>יָשׁוֹב,</b> וכן אם תשוב ישראל נאם ה. אלי תשוב (שם ד' א') תשוב השני ענינו תעמוד. כאלו כתוב <b>תֵשֵב.</b> והנה ישב ושוב כמו יטב וטוב, ינק ונוק, יעץ ועוץ. ולא נכון לפרש ושביה ענין תשובה (כפירוש רש"י ורא"בע ורוז' וגיז'), כי אין טעם להגיד במה יפדו העושים תשובה, כי הכל יודעים כי בזכות תשובתם ינצלו. גם אין לפרש שביה החוזרים מן הגלות (כדעת רד"ק), כי לא דבר כאן כלל על הגלות. והנה הנבואה הזאת נאמרה בימי חזקיהו, והמכוון בה לבשר מפלת שבנא אשר על הבית, ושממשלתו תנתן לאיש צדיק (אליקים בן חלקיהו), כי אחר שהנביא קורא לאליקים עבד ה' (למטה כ"ב כ'), יש להאמין כי כשהועמד על בית המלך הסיר השופטים הרשעים והעמיד צדיקים תחתם, אע"פ שלא נזכר זה במלכים ודברי הימים, המקצרים הרבה בקורות הפרטיות.

Verse 28

<b>ושבר פושעים והטאים יחדו, שִׁבְרָם</b> יהיה יחדו, <b>יִשָבְרוּ</b> יחדו, כלומר כלם, כמו אציתנה יחד (למטה כ''ז ד').
<b>פושעים וחטאים,</b> פושעים בה', וחטאים לבני אדם, והם השופטים והשרים הסוררים האמורים למעלה.

Verse 29

<b>כי יבשו מאילים</b> הדיינים הפושעים הנזכרים יבושו מתקותם אשר שמו באילנות הגדולים שהיו בוטחים בם, הם שבנא וסיעתו שהעמידו אותם לשופטים. ואיננו מדבר על עבודת האלילים, כי לא הוזכר ממנה דבר עד כאן, אבל המשיל גדולי המלכות לאילנות גבוהים אשר בצלם ישבו רבים (עיין יחזקאל ל"א, וכן למטה ב' י"ג).
<b>אשר חמדתם,</b> התחיל לדבר על השרים הרשעים בלשון נסתר, כדי שיובן שאינם כל האומה ולא רובה, ואח"כ דבר עמהם לנכח.
<b>אילים,</b> וכן הנחמים באילים (למטה נ"ז ה'), אילי הצדק (ס"א ג') הוא הרבוי מן <b>אֵלָה,</b> כי במקרא שאחר זה אמר <b>אֵלָה</b> כנגד אילים, וגנה כנגד גנות.

Verse 30

<b>נובלת עָלֶהָ,</b> נובלת מפאת <b>עָלֶהָ,</b> וכן ותאבדו דרך (תהלים ב' י"ב) (ראב"ע) כלומר נובלת מצד <b>עָלֶהָ</b> שנובל, וכן ותרדנה עינינו דמעה (ירמיה ט' י"ז) מרוב ירידת הדמעות כאלו העינים עצמן יורדות. וכן יטפו ההרים עסיס והגבעות תלכנה חלב (יואל ד' י"ז), וכן רק הכסא אגדל ממך בראשית מ"א מ').
<b>עָלֶהָ</b> בלא יו''ד, כי <b>עָלֶה</b> מתחלתו שם כולל, ולא יתרבה, כמו ויתפרו עלה תאנה (ברא' ג' ז'), ורק בימי נחמיה אמרו ממנו עלים, עלי זית ועלי עץ שמן (נחמיה ח' ט"ו), וכיוצא בזה פרי בלשון מקוא הוא שם כולל, ולא יתרבה, ובימי בית שני אמרו ממנו פירות. והשמרונים שבשו תורתם וכתבו עלי תאנה ביו"ד, מפני שבזמנם היה <b>עָלֶה</b> מקבל רבוי. ואין לומר כי <b>עָלֶהָ</b> לשון רבים אלא שחסרה היו"ד, ושכן היתה דעת בעלי הנקוד שלא נקדו <b>עָלָהּ</b> כמו <b>שָׂדָהּ</b>(מלכים ב' ח' ג'); כי אמנם הנה מצאנו ג' פעמים <b>מַרְאֶהָ</b> (ויקרא י"ג) והוא לשון יחיד, והעד התארים שאצלו, עמוק ושפל, שהם לשון יחיד. ודע כי זה משפט בשמות מנחי ל"ה, פעמים רבות נראים כלשון רבים, ואינם אלא לשון יחיד, כמו והיה מחניך קדוש (דברים כ"ג ט"ו), ומראיהן רע (ברא' מ"א כ"א), מראיהם טוב (דניאל א') ט"ו), ולא יכנף עוד מוריך (ישעיה ל' כ'), ירעה מקניך (שם שם כ"ג), בורא השמים ונוטיהם (שם מ"ב ה'). ומזה בתפלות רצון קוניהם, ובכוונה לא אמרו רצון קונם, מפני ההוראה האחרת שהיתה למלת קונם בימיהם, שהיתה כנוי לקרבן, והיה משמעותה אצלם. ענין נדר ואיסור כקרבן. ובעל ויעתר יצחק (סימן קמ"ו) הגיה רצון קונם, ונפתו אחריו רבים.

Verse 31

<b>והיה החסן,</b> הוא השר התקיף, ותאר חסון הונח תחלה על העצים ואח"כ על האדם, כמו וחסון הוא כאלונים (עמוס ב' ט'), ואחר שהמשיל השרים הגדולים לאילנות, אמר על כל אחד מהם או על הגדול שבהם שהוא שבנא, חסון.
<b>לנערת</b> מה שמנערים ומפילים חן הפשתן על ידי הניפוץ, מלשון וינערו רשעים ממנה (איוב ל"ח י"ג) <b>ופעלו,</b> פעולתו, כמו ופעלו לא יתן לו (ירמיה כ"ב י"ג), בחלוף קמץ בחולם, וחטף קמץ בחטף פתח, על דרך <b>ותֹאֲרוֹ</b> מבני אדם (למטה נ"ב י"ד), ולכה <b>זֹעֲמָה</b> ישראל (במדבר כ"ג י'). וטעם <b>פעל</b> ו פריו, והכוונה על השופטים והשרים השפלים אשר עמידתם תלויה בעמידת השר הגדול הממנה אותם, כאלו הם פרי האילן ההוא, ואמר שהם יהיו לניצוץ, כלומר מהם יצא ניצוץ אשר ישרוף אותם ואת האילן יחדו, והאילן החסון יהיה כנעורת ויבער ברגע (ודוגמת זה בדברי יותם (שופטים ט') תצא אש מאבימלך ותאכל את בעלי שכם ואת בית מלוא ותצא אש מבעלי שכם ומבית מלוא ותאכל את אבימלך); והטעם כי השופטים והשרים השפלים הם אשר מלאו את הארץ חמס, והעלו חמת ה', וחמת העם והמלך, עליהם ועל שבנא אשר בצלו יחיו. והנה האלים (אילנות גדולים) והגנות משמשים לשבת בצִלָם, וכן השופטים והשרים הרעים היו יושבים תחת צל שבנא וסיעתו הרשעים, והיו בוטחים שיוכלו לעשות עול וחמס בלי פחד, והנביא מודיעם כי יבושו מבטחונם, ויבושו מאותם האילים והגנות, ויהיו הם עצמם כאלה נובלת עלה וכגנה אשר מים אין לה.

Chapter 2



Verse 1

תוכחה בתחלת ימי אחז, על עזבם את דרכי אבותם ועל דָבְקם בדרכי העמים ובאלהיהם, ודרך הקדמה הנביא מזכיר מה שיהיה באחרית הימים, כי העמים כלם ישובו אל ה' - ואחריה נבואה על רעות העתידות לבא עליהם (על ידי ארם וישראל אשר הֵצֵרו ליהודה) עם מפלת אנשי הגאוה והחמס - ומסיים בנחמה, ומבשר כי עוד ישוב ישראל אל ה' והוא יהיה להם לאלהים (בימי חזקיהו). <br><b>הדבר אשר חזה,</b> מאמר שאמר ישעיה בנבואה אל אנשי יהודה וירושלם, כי שרש חזה מורה נבואה וראיית העתיד, ומורה עם זה ג"כ הדבור אל העם, כאשר פירשתי למעלה א' א'.

Verse 2

<b>והיה באחרית הימים,</b> פתח בעתיד לבא, שיהיה ה' אחד ושמו אחד, כהקדמה לתוכחתו, ותחלת התוכחה היא בית יעקב לכו ונלכה באור ה', כלומר אחרי שעוד יבא יום שכל העמים ינהרו אל ה' וילכו בדרכיו, כל שכן אתם שכבר קבלתם תורתו, ראוי לכם ליהנות מזיוה וללכת בה, ואם כן בית יעקב לכו ונלכה באור ה'. (וקרוב לזה פירשו רד"ק ודון יצחק). והנה שלשת המקראות האלה, <b>והיה, והלכו, ושפט,</b> נמצאים בחלופים קלים גם במיכה ד'. ודעת Koppe ורוז' כי נבואה קדמונית היא, מנביא אשר לא פורש שמו, ומיכה וישעיה לקחוה ממנו, ודעת יוחן דוד מִיכֵילִיס וגיז' כי למיכה היא וישעיה לקחה ממנו, ודעת Beckhaus שהיא לישעיה ומיכה לקחה ממנו, ובאמת לשון שלשת המקראות האלה דומה יותר ללשון ישעיה מללשון מיכה (עיין למטה בפסוק זה לענין אמירת הענינים תחלה דרך רמז ומשל); גם מאמר ושפט בין עמים רבים והוכיח לגוים עצומים עד רחוק אשר במיכה, נראה היות בו תוספת מלות שהוסיף הוא ושלא היו מתחלה. ומה שגיז' אומר כי כאן הנבואה הזאת היא חוץ למקומה (אם לא על דרך הקדמה), ושאמנם במיכה הנבואה נמשכת משם והלאה באותו סיגנון בעצמו -- איננו אמת, כי הנה שם בפסוק ד' מיכה אומר וישבו איש תחת גפנו ותחת תאנתו ואין מחריד כי פי ה' צבאות דבר; והלשון הזה הוא למטה מאד מלשון המקראות שלפניו. לפיכך נראה כדעת דון יצחק כי מישעיה לקח מיכה המקראות האלה, ועיין דברי תלמידי החכם יעקב חי פארדו זצ"ל בספר אבני זכרון עמוד ק"ה ק"ו וק"ז. ועלינו להודות לה' שהעיר את רוח מיכה לקחת המקראות האלה מדברי ישעיה, כי עכשו בין אם נאמר כי מיכה לקחם מישעיה, ובין אם נאמר כי שניהם לקחו אותם מנביא אחר שקדם להם, הנה על כל פנים הנבואה הזאת קדמונית בישראל, ולא יתכן למכחישים לומר כי האמונה הזאת מהכשדים ומהפרסיים לוקחה, כמו שהיו אומרים אם לא היו לנו על הענין הזה אלא דברי הנביאים האחרונים צפניה (ג' י') כי אז אהפוך אל עמים שפה ברורה לקרוא כלם בשם ה' וגו', וזכריה (י"ד ט') והיה ה' למלך על כל הארץ וגו'. והנה אחרי שישעיה (וכן ג"כ מיכה) מביא הענין הזה אשר יהיה באחרית הימים כהקדמה לתוכחתו, נראה כי האמונה הזאת (שיהיה ה' למלך על כל הארץ) היתה כבר מפורסמת בימיו ומקובלת באומה. והנה יש לשאול: מתי התחילה האמונה הזאת בקרב ישראל, כי לא מצאנו הייעוד הזה בספר תורת משה, כי משה דבר על קבוץ הגליות, אך ששאר הגוים יקראו כלם בשם ה', זה לא הזכיר וכל משכיל יבין כי בימי משה לא היה אפשר שיודיע ה' לישראל ויפרסם ביניהם הענין הזה, כי בדור ההוא שהיו מתחילים להיות לעם אחד בארץ, היה מן הצורך שיזהרו מאד לבלתי התערב בגוים, ושישמרו בקרבם יחוד האל ותורתו כמתנה פרטית אשר נתן ה' להם, לא עשה כן לכל גוי; ואם היה הנביא אומר להם כי חפץ ה' הוא שתתפרסם ידיעתו בכל הארץ, לא היו שומרים אותה באהבה ובשמחה כאשר ישמור אדם סגלה יקרה המיוחדת לו, אין כמוה לזולתו. ואמנם אע"פ שלא פירש משה הענין הזה העתיד להיות, הנה רמז עליו בסוף שירת הים, באמרו ה' ימלך לעולם ועד, והוא מסר הענין בעל פה לאנשי סודו, למען תתפרסם האמונה הזאת בקרב העם, כשיהיו מוכשרים לקבל אותה.
<b>נכון יהיה הר בית ה' בראש ההרים,</b> יהיה כאלו ההר ההוא עומד בראש ההרים, שכל ההרים עומדים תחתיו, ופירושו ונשא מגבעות, שיהיה כאלו הוא גבוה משאר גבעות, באופן שיהיה נראה למרחקי ארץ, ופירוש כל זה הוא <b>ונהרו אליו כל הגוים,</b> שכל הגוים ילכו לבית ה' אשר בירושלם, כאלו ממקומם יראו אותו מפני גובהו ויתאוו ללכת אליו. כך הוא דרך ישעיה לרמוז הענינים תחלה דרך משל וחידה, ואח"כ הולך ומפרש הנמשל, כגון למעלה מכף רגל ועד ראש אין בו מתם וגו', ואח"כ מפרש ארצכם שממה, וכן כספך היה לסיגים, ואח"כ מפרש שריך סוררים, וכן ואצרוף כבור סיגיך ואח"כ מפרש ואשיבה שופטיך כבראשונה, אף כאן המאוחר בפסוק מפרש מה שלפניו.

Verse 3

<b>ויורנו מדרכיו,</b> מקצת דרכיו, והכוונה על המצות שאינן מיוחדות לישראל בבחינת היותם ממלכת כהנים וגוי קדוש, אבל הן דרכי צדקה ומשפט, אשר יעשה אותן האדם וחי בהם, כטעם ושמרו דרך ה' לעשות צדקה ומשפט.
<b>ונלכה,</b> באופן שנדע ארחותיו ונוכל ללכת בהן.
<b>תצא תורה,</b> הוראה ולימוד, לא דת וחק, והטעם כי ברצונם ילכו העמים בדרכי ה', בלא מי שיכריחם.

Verse 4

<b>ושפט, והוכיח,</b> האל שאמרו עליו ויורנו מדרכיו, הוא שישפוט ויוכיח, וזה אמנם על ידי בן אדם, והוא המלך המשיח או הכהנים והנביאים אשר יהיו בימים ההם, כי דבר ה' לא יוודע כי אם על ידי נביא. ולפעמים אומרים שהאל שופט, והכוונה עשיית המשפט בפעל, כמו שפטני אלהים וריבה ריבי (תהלים מ"ג א'), וזרועי עמים ישפוטו (ישעיה נ"א ה'), זרועי דוקא; אבל כאן מדבר במשפט בדבור בלבד, כהוראת מלת הוכיח, וכמו שמבואר מכל המשך הענין, א"כ צריך שיהיה שם איש או אנשים שיגידו רצון האל ומשפטו. והנה כל זה נבואה לעתיד, כי וכתתו חרבותם לאתים לא נתקיים עדיין.

Verse 5

<b>בית יעקב,</b> ואחר שהגוים כלם עתידים לחמוד הטובה הזאת אשר היא עתה בידכם, לכו ונלך לאורה ונתענג מזיוה.

Verse 6

<b>כי נטשתה עמך,</b> עזבת מעשה עמך, מה שהיית בו לעם מיוחד, ורצית להדמות לשאר העמים. כן פירש רבנו סעדיה גאון בתרגומו הערבי, וכן היא דעת ר' משה הכהן (הביאו ראב"ע), וכן היא ג"כ דעת רש"י בדבר אחר הנמצא בקצת נסחאות, ובנביאים כ"י על קלף שבידי עם רש"י ותרגום (נכתבו קודם שנת קי"ח) כתוב הפירוש הזה ולא האחר, וזה לשונו. כי נטשתה עמך בית יעקב, כי עזבת מעשה עמך, מעשה הטוב שעל ידו נהיית לעם אתם בית יעקב עכ"ל, וקרוב לזה תרגום יונתן, וכן היא ג"כ דעת יוחן דוד מִיכֵילִיס. ורחוק הוא שיהיה הדבור מוסב אל השכינה, ושידבר בפורענות קודם שידבר בספור העונות, ובפרט כי לא יטוש ה' את עמו, ואם יעשה זאת, הלא תהיה הגדולה שבכל הפורעניות, ואיך יזכיר אותה בתחלת דבריו? גם אין טעם לפי זה למה הסב הדבור אל האל, אחר שהיה מדבר אל העם (בית יעקב לכו ונלכה), אבל לפירושי אחר שאמר אל העם לכו ונלכה וגו' כי נטשתה וגו/ הסב פניו מהם בחמה, ואמר בלשון נסתר כי מלאו מקדם וגו'. והנה לפירושי לא היתה תיבת נטשתה ראויה לרביע, אלא למהפך, <b>כי מלאו,</b> מלא הוא תרגום של שאב, והטעם דבקו במנהגי בני קדם (ארם) ומימיהם שאבו להם (לודוביקוס de Dieu), כטעם אותי עזבו מקור מים חיים לחצוב להם בארות (ירמיה ב' י"ג); וכל שאר הפירושים דחוקים מאד. ולשון מלוי להוראת השאיבה נוהג בלשון משנה, כגון מעשה בתינוקת שירדה למלאות מים מן העין (כתובות דף י"ד ע"ב), וכן בהלכות פרה אדומה אומרים ממלאין מי חטאת, אלא שבלשון חכמים אומרים ממלאין בפיעל וכאן בישעיה (לפי הניקוד) הוא בבנין הקל, על דרך הארמי ממש, כי לשאוב (ברא' כ"ד כ') תרגומו למימלי, שהוא ודאי בנין הקל.
<b>ועננים כפלשתים,</b> והם גם כן מעוננים כמו הפלשתים. ואחר שהזכיר שלמדו מהארמיים היושבים למזרח ארץ ישראל, אמר שלמדו גם מן הפלשתים שהיו למערב א"י, על דרך ארם מקדם ופלשתים מאחור (למטה ט' י"א), לומר שלמדו הרע מכל הגוים אשר סביבותם.
<b>עונן או מעונן</b> ידוע שהוא אחד ממיני המכשפים, ולא נתברר ענינו, ולא גזרת המלה. חכמים פירשו לשון עין, ואמרו זה האוחז את העינים (וקצת אחרונים אמרו אלו בעלי עין הרע), ור' עקיבא פירש לשון עונה. ואמר זה המחשב עתים ושעות, ואומר היום יפה לצאת, למחר יפה ליקח (סנהדרין ס"ה), ורא"בע פירש לשון ענן שמסתכל בצורות הנראות בעננים, וקצת מן האחרונים פירשו מן <b>גנן,</b> ענין כסוי והסתר, כלומר חכמה נסתרת (על דרך בלטיהם); ודעתי נוטה לחשוב שעקר המלה ענין זמרה, מלשון קול ענות אנכי שומע (שמות ל"ב י"ח), וכפל הנו"ן הוא במקום הדגש; וכן בשאר לשונות נקראו הכשפים בשמות המורים זמרה (בלשון רומי incantatio, ובלשון צרפת charme) ועיין למטה נ"ז ג.
<b>ובילדי נכרים ישפיקו,</b> לשון אם ישפוק עפר שמרון (מלכים א' כ' י'), בכל ענין המצטרך להם לוקחים אנשים מן האומות, ומעשה ידיהם מספיק להם, ואם יהיו הדברים ההם עצמם נעשים על ידי ישראל לא יספיק להם, כי לרוב דבקותם במנהגי האומות נראה להם שאין שום דבר נעשה כהוגן אם הוא נעשה על ידי ישראל; וזה דבר מצוי בכל העמים המתחילים לאהוב המותרות והלוּקסוּס. ויונתן תרגם לפי הענין. ואמר ובנימוסי עממיא אזלין. ובשנת תק"צא פירשתי מלשון ויספוק את כפיו, על דרך שפירש רש"י באיוב (ל"ד ל"ז) בינינו יספוק, לשון רוב דברים והשמעת קול, ופירשתי כשהם מדברים באנשי הנכר הם מדברים בעליצות ובשמחה ובקול שאון, להרים קול בשבחם; ולפי זה אין טעם להפעיל. ורוז' וגיז' פירשו מענין תקעת לזר כפך (משלי ו' א'), שכורתים עמם ברית ומתחברים עמם, ואף אם תהיה זו הוראת ישפיקו, הנה אין מקום לב"ית ובילדי, והיה לו לומר ולילדי. ורא"בע ורד"ק פירשו ילדי נכרים, חכמות האומות וספריהם.

Verse 7

<b>ותמלא ארצו,</b> מאחר שעזבו מעשה עמם, הרבו להם כסף וזהב וסוסים ורכב להדמות לעמים, דברים שאסרה תורה למלך ישראל. והנה הרבות הכסף והסוסים איננו דבר רע למראה עינים, ולא היה הנביא מזכירו לגנאי, לולא היתה מצות התורה (דברים י"ז י"ו י"ז) ידועה משנים קדמוניות, ותאלמנה שפתי שקר (גיז') האומרות כי בימי ישעיהו נכתבה המצוה ההיא בתורה. ואם היה הדבר כן למה נאסר רבוי הנשים למלך? והלא לא מצינו שנכשלו בזה לא עזיה ולא יותם ולא אחז ולא חזקיה. - והנה ישעיה מזכיר כאן מה שהיו בני דורו למדים ממנהגי הגוים, וכזה ממש הזכיר מיכה (ה' ט') והכרתי סוסיך מקרבך והאבדתי מרכבותיך, והכרתי כשפים מידך ומעוננים לא יהיו לך, והכרתי פסיליך ומצבותיך וגו'.

Verse 8



Verse 9

<b>וישח אדם וישפל איש,</b> בלכתם בדרכי הגוים ובהרבותם להם כסף וזהב סוסים ומרכבות, הם חושבים להתרומם ולהתנשא, אבל בהפך הם משפילים עצמם בתכלית השפלות, כי בלכתם אחרי האומות הם ג"כ משתחוים לאלילים מעשה ידיהם, ומה שפלות גדולה מזו? ורד"ק ואחרים פירשוהו לפורענות, שהאל ישפילם, ולא יתכן, כי איך יזכיר הפורענות בלשון עבר, ואח"כ יאמר בוא בצור והטמן בעפר, כאלו עדיין לא התחילה, כאשר באמת עדיין לא התחילה בשעה שאמר ישעיה החזון הזה, שנראה שאמרו בתחלת ימי אחז.
<b>ואל תשא להם,</b> כטעם ואל תרא ביום אחיך (עובדיה י"ב) וחבריו, שענינם לא היה לך לראות ולעשות כך וכך, וכן דבר ידברו בראשונה לאמר שאול ישאלו (שמואל ב' כ' י"ח) היה להם לדבר ולשאול; והנה הנביא מדבר עם האל ואומר, לא היה לך להיות נושא לעם הזה כשהתחילו להדמות לגוים, כי אז לא היו מוסיפים לחטוא כל כך, וכל מה שעשו לא עשו אלא מרוב טובה שהשפעת להם בימי עזיהו ויותם. ורש"י פירש ידעתי כי לא תסלח להם, ולפי זה היה לו לומר ולא תשא להם, אך מלת <b>אַל</b> לא תבא כשהכוונה להודיע מה שעתיד להיות, אלא כשהמדבר מגיד תשוקתו וחפצו שלא יהיה הדבר ולא יבא.

Verse 10

<b>בוא בצור,</b> אחר שדבר עם האל, הופך פניו לישראל, כאלו ה' השיבו כן דברת, לא אשא עוד להם, ואענישם, והוא בא ומיעץ אותם להחבא מפניו.
<b>הדר גאונו,</b> הדר קרוב לפחד, ועקר הוראת המלה שאדם נרתע לאחוריו (<b>הדר</b> ענין חזרה בארמי, ועיין מה שכתבתי בבכורי העתים תקפז, עמוד 161). וגאון הושאל על כח הפועֵל בְעָצמה, ואין לעמוד בפניו, כמו בגאון גליך (איוב ל"ח י"א), בגאון הירדן (ירמיה י"ב ה'), וכן במשקל אחר בגאות הים (תהלים פ"ט ט'); וכן גאון ה' ענינו קרוב לעז ה', כמו שמצאנו ועמד ורעה בעז ה' בגאון שם ה' אלהיו (מיכה ה' ג'), ואין גאון ה' כמו כבוד ה', כאשר חשבו המתרגמים והמפרשים.

Verse 11

<b>שָפֵל</b> פעל עבר, והתאר <b>שָפָל</b>;ובא הפעל בלשון יחיד מוסב לגבהות, כמו שאמר אח"כ ושח רום אנשים (רד"ק) ואע"פ שגבהות לשון נקבה, אמר שפל לשון זכר, כמו שאמר בפםוק י"ז ושח גבהות האדם. וגיז' אומר כי שפל חוזר לאדם, ותלמידי דוד חזק אומר כי הו"יו שבמלת ושח עומדת במקום שתים, עיצי גבהות אדם <b>שָפֵלוּ.</b> ושח וגוי (עיין מה שכתבתי במשתדל על קצתי בחיי, בראשית כ"ז מ"ו).
<b>ונשגב,</b> יוודע שהוא נשגב, וְשֶגַאֲוַת אדם שקר; כלומר יבינו כי לא הועילו אבל הזיקו לעצמם, כשהתגאו בעשרם ובקשו להדמות לשאר עמים המתגאים בהבלי תבל.

Verse 12

<b>כי יום,</b> יום ה' איננו בכל מקום (כדעת רוז' וגיז') יום הדין הגדול לכל באי העולם באחרית הימים, ואף כאן אין הכוונה עליו (כדעת רש"י ורד"ק) בשום פנים, אבל כל זמן שיפקוד ה' על גוי מן הגוים, או על איש מן האנשים, לשלם לו כגמולו, הוא יקרא יום ה'. אמר בנבואה על מפלת בבל בימי כורש הלילו כי קרוב יום ה' (למטה י"ג ו'), וכתוב לא עליתם בפרצות ותגדרו גדר על בית ישראל לעמוד במלחמה ביום ה' (יחזקאל י''ג ה'), ועל מפלת מצרים ביד בבל כתוב כי קרוב יום וקרוב יום לה' (שם ל' ג'), וכן כאן אין היום אלא על הגאים שבישראל, והוא בימי אחז, שהושפלה גאוותם על ידי מלחמות ארם וישראל, ואח"כ בימי חזקיה שהסיר האלילים והשיב העבודה על מכונה.
<b>ושפל,</b> שישפל. (ראב"ע ורד"ק), כלו' ה' גזר על כל גאה ורם ועל כל נשא, שישפל, וכן תרגם יונתן. ודע כי טעות נפלה בטעמים, וראוי להיות וע֥ל כל־נש֖א במרכא טפחא, וכן הוא בדפוס ברישא שנת רנ"ד. הן אמת כי עדיין אין טעמי הכתוב הזה מדוייקים, כי באמת לא היה הפסוק ראוי לאתנח כלל, או היה ראוי שיבא האתנח בתיבת נשא (על־כל־גא֥ה ור֖ם וע֣ל כל־נש֑א). אך זה אחד ממשפטי הטעמים, כי תהיה הקריאה כבדה על הקורא, וגם לא תנעם לאזן השומעים, אם תהיינה כל תבות הפסוק רהוטות זו אחר זו עד התיבה הקודמת לאחרונה, ורק בסוף הפסוק תהיינה שתי הפסקות גדולות סמוכות זו לזו, אחת בסוף הפסוק ואחת בתיבה שלפניה. לפיכך כשאין מקום לטעות בהבנת הענין חולקין הפסוק לשני חלקים, ונותנין האתנח באמצע או קרוב לאמצע, אע"פ שבאמת לא היה מקומו אלא סמוך לסוף הפסוק; כמו בעצם היום הזה בא נח ושם וחם ויפת בני נ֑ח ואשת נח ושלשת נשי בניו אתם אל התבה. (בראשית ז' י"ג), וכן את צאנם ואת בקרם ואת חמריה֑ם ואת אשר בעיר ואת אשר בשדה לקחו. (שם ל'ד כ"ח), וכן וכל איש אשר נמצא אתו תכלת וארגמן ותולעת שני ושש ועז֑ים ועורות אילים מאדמים ועורות תחשים הביאו: (שמות ל"ה כ''ג).

Verse 13

<b>ועל כל ארזי וגו'.</b> הכל משל על בני אדם הגדולים והמתגאים בעשרם ובתקפם, ואין הכוונה (כדעת רד"ק) להזכיר הדברים אשר יתגאה האדם בהם, כי לא יתגאה האדם בהרים ובגבעות ובארזים ואלונים, אבל יתגאה ברוב עשרו ורב בניו ובכל מה שלא נזכר כאן. והאמת כי דימה החשובים בבני אדם לארזים ולהרים ולכל הדברים היותר חזקים וגבוהים ונכבדים, ועל דרך שאמר למעלה כי יבושו מאלים, והיה החסון לנעורת; ומפני שהתגאו בעשרם והצלחתם. הודיעם כי זה יהיה סבת מפלתם, ואז לא יוסיפו לגבהה עוד.

Verse 14



Verse 15



Verse 16

<b>אניות תרשיש,</b> כל האניות הגדולות ההולכות למרחקי ארץ נקראו כן, על שם האניות העשויות ללכת תרשישה, שהיתה רחוקה הרבה מארץ ישראל (עיין למטה כ"ג א'), והיו גדולות וחזקות.
<b>שכיות החמדה,</b> נראה לי כדעת יונתן ור"שי בירניות נחמדות ויקרות, וכן וכחומה נשגבה במשכיתו (משלי י"ח י"א) הון עשיר העומד במשכיתו (בארמונו ובביתו) הוא מעוז לו כחומה נשגבה.

Verse 17

<b>ושח גבהות האדם,</b> כלל שאחר הפרטים, עם פירוש מה שאמר תחלה דרך משל, כלומר כל זה שאמרתי, הכוונה שתשפל גבהות האדם והגבוהים ישפלו ויכירו כי גאותם ורדפם אחר גדולות הע"הז גרמה להם המפלה, וידעו כי ה' לבדו נשגב, בהענישו הגדולים והגאים אשר מרו בו.

Verse 18

<b>והאלילים כליל יחלף,</b> מהאלילים יחלוף ויאבד הכבוד <b>כליל.</b> לשון כלילא שהוא בארמי עטרה, והוא כטעם הסיר המצנפת והרים העטרה (יחזקאל כ"א ל"א), כעוף יתעופף כבודם (הושע ט' י"א). והנה לא הזכיר כאן כריתת האלילים, מה שלא יהיה אלא לעתיד לבא, אבל אמר שיחלוף כבודם, כי לא יושיעו לישראל בעת צרתם, ויצטרכו להשליכם ולעזבם. והנה אם היה יחלוף חוזר אל האלילים, היה לו לומר יחלופו; ואם היה חוזר לאל שיכריתם, הי"לל יחליף, כמו תחליפם ויחלופו (תהלים ק"ב כ"ז), כי לא מצאנו חלף פעל יוצא בענין השמדה, אלא בענין דקירה מצד אל צד, כמו וחלפה רקתו (שופטים ה' כ"ו), ושם איננו זז מענין עֲבָרָה, מחצה רקתו ועברה בתוכו ביתד; אף כאן איננו זז מענין עברה, יעבור ויסור הכתר מהאלילים. האלילים הוא Nominativus absolutus על דרך האל תמים דרכו (תהלים י"ח ל"א), וכליל חסר הכנוי, והיה משפטו <b>כְּלִילָם,</b> וכמהו (לדעת קצת) האויב תמו חרבות (שם ט' ז') משפטו חרבותיו. ונראה לי כי גם ר' יהודה הלוי היה מפרש כליל יחלף ענין עטרה, כי בציון הלא תשאלי אמר <b>יִשְנֶה וְיַחְלֹף כְּלִיל כָּל מַמְלְכוֹת הָאֱלִיל</b> אמר <b>כְּלִיל</b> בשוא, לעשותו סמוך, כליל (עטרת) כל ממלכות האליל ישנה ויחלוף. ומלת כליל מצאנוה בסדר התפלות, כליל תפארת בראשו נתת.

Verse 19

<b>לערץ הארץ,</b> דומה לשרש רעץ, תרעץ אויב (שמות ט"ו ו'), ושניהם קרובים לשרש רצץ, ובארמית רעע, וכפרזלא די מרעע כל אלין (דניאל ב' מ') ובלה"ק תרעם בשבט ברזל (תהלים ב' ט'), כלם לשון שבירה, ומזה פעל עומד אל תערץ ואל תחת (יהושע א' ט') ענינו אל <b>תִשָבֵר,</b> ועיין למטה ח' ט'.

Verse 20

<b>להשתחות לחפר פרות,</b> המלות האלה צריכות להדבק זו לזו, והטעם ישליך האדם את אליליו אשר עשו לו, ולא ישתחוה להם, כי יראה שלא יושיעוהו, אבל ילך להשתחוות לחפרפרות ולעטלפים, הם שרצים השוכנים בחורי עפר, ואמר להשתחוות דרך לעג, כי במקום שהיה משתחוה לאלילי זהב וכסף יצטרך להשתחוות לשרצים, כלומר להחבא בחורים אשר חפרו, וכמו שמפרש והולך לבא בנקרות הצורים וכו'.
<b>חפרפרות</b> הוא כנוי לשרץ הנקרא talpa (מויל וואורף) החופר חפירות בארץ. ואולי עקר שמו חלד (וכן שמו בסורי וערבי) משרש חלד שענינו בלשון סורי חפר ונכנס (ומזה בדיני השחיטה <b>חלדה</b>), ויהיה חפרפרות שם כנויו, על שם שהוא חופר בקרקע, והנה חפרפרות היא בלא ספק תבה אחת, אבל בעלי הצקוד מצאוה בספריהם שתי תבות, ונקדו לחפר בחולם כאלו הוא מקור, והראוי לַֽחֲפַרְפָרוֹת, בפלס ירקרקות אדמדמות גם רש"י מפרש חפרפרות טלפ"א, אך לדעתו הם כאן צלמי עבודה זרה, וכן נראה דעת המתרגם (פי' שני הכתוב בר"שי איננו בנביאים כ"י שלי); גם ראב"ע עושה חפרפרות תבה אחת. ור' יונה ור' שלמה פרחון פירשו עוף המנקר הפירות. והם לא ידעו כי אין <b>פרי</b> מתרבה בלשון מקרא. ורד"ק פירש לחפור חפירות, ישליך האלילים למקום שיחפרו שם חפירות. ורוז' וגיז' מפרשים חפרפרות מלה אחת, אלא שהם מחזירים אותה למלת ישליך, כרד"ק, והוא רחוק שבעת הניסה יהיה להם פנאי ודעת צלולה להשליך האלילים באותם המקומות דוקא, מלבד כי מאחר שהשרצים האלה שוכנים בחורים, צריך חפוש למצוא אותם, ועוד שאין זו השלכה, אלא גניזה. והעטלף גם הוא שרץ הדר בחורים, ויוצא משם בלילה, וכל ימי הסתו נשאר שם נרדם עם כל משפחתו, ואיננו ממין העופות, כי הוא מוליד חיים, אבל הוא מעופף בעור שברגליו, והעם תועים בו וחושבים שהוא עוף, ולפיכך הזכירתו התורה (ויקרא יא ודברים י''ד) בסוף כל העופות. והנה לפירושי כך היה ראוי להטעים: א֣ת׀ אליל֣י כספ֗ו ואת֙ אליל֣י זהב֔ו אש֥ר עש֖ו ל֑ו - המליצה הזאת, ישליך האדם את אלילי זהבו כדי ללכת ולהשתחוות לשרצים החופרים בארץ, היא מליצה נפלאה להורות עוצם השפלת הגאים בעלי הכסף והזהב, אשר כספם בחוצות ישליכו, ויבקשו מנוס אצל הפחותים בבעלי חיים; והיא מליצה נפלאת כל כך, שלא היה גם אחד מהמון המפרשים והמתרגמים שירד לסוף כוונתה.

Verse 21

<b>לבא בנקרות,</b> זהו פירוש מה שאמר להשתחוות לחפרפרות, שאינו אלא משל על בואם בנקרות הצורים, לא שיבאו ממש בחורי העטלפים, וכן דרך ישעיה לרמוז תחלה בדרך אידה, ואח"כ מפרש.

Verse 22

<b>חדלו לכם,</b> דבק למטה, כדברי רא"בע, והוא חלק שני מהחזון.
<b>חדלו לכם מן האדם,</b> חדלו לבטוח באדם, כטעם מבינתך חדל (משלי כ"ג ד') שהוא כמו ואל בינתך אל תשען (שם ג' ה'), ומלת לכם ענינה להנאתכם ולטובתכם.
<b>האדם,</b> מין האדם, כלומר בני אדם, ולא מצאנו אדם על איש מיוחד (חוץ מאדם הראשון), ולפיכך לא יתכן לפרש המקרא הזה לא על עזיהו שנצטרע (כדעת הכורם), ולא על הנוצרי (כמו שאמר היירונימוס בשם היהודים שבימיו), וכל אדם שבמקרא ענינו איזה שיהיה מהמין האנושי, ורק כתוב אחד נראה זר, האדם הגדול בענקים הוא (יהושע י"ד ט"ו), ואולי קבלוהו עליהם לאלוה, ולפיכך הכתוב קוראו אדם, כלומר גם הוא אדם היה, אלא שהיה גדול בענקים.
<b>אשר נשמה באפו,</b> שחייו תלויים בנשימה שבאפו (רש"י ורד"ק).
<b>כי במה נחשב הוא.</b> לא מצינו לשון נחשב נקשר עם <b>ב',</b> אלא עם <b>כ'</b> או <b>ל',</b> ופעם אחת עם <b>עִם</b>(תהלים פ"ח ה'); לפיכך נראה לי לפרש כי במה, באיזו בחינה, באיזה ענין אפשר להחשיבו ולסמוך עליו, ומלת נחשב לשון חשיבות. לא לשון דמיון, כמו נבזה ולא חשבנוהו (למטה נ״ג ג’), בן אנוש ותחשבהו (תהלים קמ״ד ג'). והטעם: מה יש בו שראוי לו להיות נחשב? בעבור איזה דבר ראוי להחשיבו? וראוי להטעים כ֥י במ֖ה נחש֥ב הֽוא: וכן הוא בדפוס ברישא ובנביאים כ"י שבידי.

Chapter 3



Verse 1

<b>כי הנה האדון,</b> מתחיל פירוש חדלו לכם מן האדם, והולך ומפרש השפלת הגאים והחשובים בעם, והתחיל הפירוש במשל, והמשילם למשען ומשענה, כלומר כל מיני משען, ופירש המשען ואמר כל משען לחם וכל משען מים, המשילם לגדולי משעני האדם. וצָדַק גיז' באמרו שאין ענין הנבואה הזאת לדבר על הרעב, והוא לא הבין כי משל הוא, ועל כן חשב שהוא תוספת שהוסיף אדם אחר בספר ישעיה לפרש מלות משען ומשענה. ודוגמת משען לחם מצינו משענת הקנה, שגם הוא דרך משל.

Verse 2

<b>ונביא,</b> אין ספק שהכוונה על נביאי השקר, כי בזמן שסרו מאחרי ה', ודבקו בחקות הגוים, לא היו נביאי האמת חשובים אצלם כמשען ומשענה, אבל היו מאמינים בנביאי השקר ובקוסמים ובעוננים.
<b>וקוסם,</b> הוא המגיד העתידות, ומודיע אם ראוי לעשות או שלא לעשות דבר מה, וזה על ידי מלאכות ידועות, כעין הטלת גורלות, עיין יחזקאל כ"א כ"ו כ"ז.
<b>וזקן,</b> לא זקן ממש, רק הוא שם שררה, כמו למטה (י"ד) עם זקני עמו ושריו, על דרך שאומרים בלשון רומי Senatus מן Senex שענינו זקן, ובימי ח"זל מי שהיה נסמך (שניתן לו רשות להורות ולדון דיני קנסות) היה נקרא זקן, ומזה דרשו (סנהדרין י"ד) ולא יהיה זקן בביתך, שהבאים מזרע עלי לא יזכו לסמיכה.

Verse 3

<b>שר חמשים,</b> מין שררה שחמשים איש תחת ממשלתו, ותרגמתי Centurione שענינו שר מאה, כי לא מצאתי בלשון איטלקי שם שיהיה ענינו שר חמשים. ונשוא פנים, איש מכובד שדבריו נשמעין מליצת נשיאת פני פלוני עקר ענינה לקבל ברצון וחבה וכבוד. כמו לא ישא פני כל כפר (משלי ז' ל"ה). ומי שהוא מקובל באהבה וכבוד דבריו נשמעין, וזה טעם הירצך או הישא פניך (מלאכי א' ט') היקבל אותך בכבוד ויעשה בקשתך? והפך מזה מליצת הֵשִיב פְנֵי, שאין מקבלין אותו ואין עושין בקשתו, אבל מחזירין אותו ריקם, כמו שאלי אמי כי לא אשיב את פניך (מלכים א' ב' כ'). ולשון נשיאת פנים סתם, בלי הזכרת השם (כגון אשר לא ישא פנים. דברים י' י"ז, ונושאים פנים בתורה מלאכי ב' ט', אם בסתר פנים תשאון איוב י"ג י', עַולה ומשוא פנים. ד"ה ב' י"ט ז') ענינו שמקבלין אדם ועושין בקשתו, מפני הכבוד, ומפני היראה, בלי להבחין אם דבריו צודקים ואם בקשתו הגונה, אלא מפני שהוא איש פלוני. והנה איש אשר כזה, שמכבדין אותו ושומעין דבריו בלי חקירה, הוא הנקרא נשוא פנים <b>וחכם חרשים.</b> חכם במלאכת הכשוף, <b>מכשף</b> תרגומו <b>חָרָש</b> (לודוביקוס de Dieu וגיז'), וכן נראה שהיא דעת בעלי הנקוד, שאם חשבוהו מלשון חרש עצים (וכפירוש ראב"ע והכורם) היה ראוי שינקדו החי"ת בקמץ, כי כל חרשים נקוד קמץ, חוץ מגי החרשים (נחמיה י"א ל"ה), אבי גיא חרשים כי חרשים היו (דברי הימים א' ד' י"').
<b>ונבון לחש,</b> בקי בלחשים, מענין אשר לא ישמע לקול מלחשים (תהלים נ"ח ו') (ראב"ע וגיז'). והמתרגם שִנה הענין במקרא הזה ובקודם, שלא לתת מכשול לפני העם, בשמעם שהקוסם והמכשף נקראים משען ומשענה.

Verse 4

<b>ותעלולים,</b> בתחלה הייתי מפרש אנשי תעלולים, אנשי צחוק, אנשים ריקים, לשון גם אני אבחר בתעלוליהם (למטה ס"ו ד'), וחסרה מלת אנשי, כמו כי מרי המה (יחזקאל ב' ז'), וכן כי חמודות אתה (דניאל ט' כ"ג), הכוונה איש מרי, איש חמודות. ועכשו נ"ל כדברי תלמידי משה כהן פורטו, כי תעלולים ענינו דברי צחוק, ונקראו כך צורות הנעשות לצחק בהן התינוקות, ואח"כ הושאל השם הזה להורות אנשים ריקים, וכן בלעז fantocci. וכל זה להם תחת גאונם, כי תחת שהיו העם מתגאים בשריהם הגאים, השרים ההם יכרתו ויאבדו, ולא יעמדו תחתם אלא אנשים פחותים ונבזים.

Verse 5

<b>ונגש העם,</b> אחר השפלת הגאים, ומפלת גדולת האומה וגאותה, יהיה ענין האומה במצב כל כך רע, שלא ימצא איש בעל שכל שירצה להיות שר וקצין, כל כך תרד מעלת השרים שלא יהיה מי שיחפוץ במעלתם.
<b>ונגש העם,</b> האחד יגוש את רעהו ואת אחיו. ויעצר בו למען יקבל שררה.
<b>איש באיש ואיש ברעהו,</b> מצאנו שרש נגש נקשר עם בי"ת, הנוגשים בעם (שמות ה' ו'), שבט הנוגש בו (ישעיה ט' ג').
<b>ונגש,</b> בנין נפעל, יהיה נִגָש ודחוק, על ידי שאיש איש יגוש את רעהו ואת אחיו <b>ירהבו,</b> יפצרו וידחקו לקבל שררה, לשון ורהב רעך (משלי ו' ג') <b>דְּחוֹק</b> אותו למען ישלם, וכן בארמי וסורי רְהַב וסַרְהֵב וסרהב ענינם זירוז ונחיצה, ועיין למטה ל' ז'. והמפרשים כלם הלכו בדרך אחרת, וחשבו שכוונת הנביא לצייר מעמד העם אשר אין לו קצין שוטר ומושל, ואיש את רעהו חיים בלעו, והנער מתגאה על הזקן והנקלה על הנכבד.

Verse 6

<b>כי יתפש,</b> וכל כך יתחזקו הזקנים הנכבדים במיאונם לקבל שררה, עד שיצטרך כל אחד לבקש מאת אחיו מבית אביו, אפי' לא תהיה לו מעלה אחרת אלא שיש לו שמלה, שירצה לקבל שררה.
<b>והמכשלה הזאת,</b> כשלון תחלת נפילה, כאמור למטה (פסוק ח') כי כשלה ירושלם ויהודה נפל, והנה מכשלה קרוב למפלה, וענינו הדברים האלה הקרובים להיותם כמפלה יהיו תחת הנהגתך. והכורם פירש אנחנו נתן לך שמלת קצין ותהיה לנו לקצין. והוא ישיב אין רצוני שתהיה בביתי מלחמה ומריבה, ולא אחפוץ בשמלה הזאת. ואין ספק שאם כדבריו היה לו לומר לא יהיה לחם ולא תהיה שמלה, אבל אין לחם משמע איננו עכשו.

Verse 7

<b>ישא,</b> ישא קולו ויאמר, כמו לא יצעק ולא ישא (למטה מ"ב ב').
<b>לא אהיה חובש,</b> לא אוכל לעשות עצמי רופא נגעי אחרים, מאחר שאין בביתי לא לחם לאכול ולא בגד ללבוש; והמכוון בכל זה הוא לומר כי אפילו מי שאין לו לאכול ימאן לקבל שררה. והנה אע"פ, שאמרו לו שמלה לך, הוא אומר כי בביתו אין שמלה, כלומר שאין לו שמלה אחרת אלא אותה שעליו.

Verse 8

<b>אל ה',</b> נגד ה', כמו ויקם קין אל הבל אחיו (בראשית ד' ח'), חרון אף ה' אל ישראל (במדבר ל"ב י"ד), כי נקבצו אלינו כל מלכי האמורי (יהושע י' ו').
<b>למרות עיני כבודו,</b> כמו למרות עליון בציה (תהלים ע"ח י"ז) והוא הפעיל, כמו כי המרו את רוחו (תהלים ק"ו ל"ג); ואע"פ שהוא משרש מרה, נ"ל שעיקרו מרר, וענינו הבאת כעס באחרים, באופן שתגבר בו המרה (fiele), ומזה אל <b>תַּמֵר</b> בו (שמות כ"ג כ"א) משרש מרר, אל תגביר בו המרה. ואחר כך הושאל שרש מרה על כל סרבנות ומיאון לשמוע בקול אחרים (מפני שהסרבנות מביאה לידי כעס, כשאדם רואה חברו שאינו שומע בקולו) ואמרו כי פיהו מריתי (איכה א' י"ח), ולא מרו את דברו (תהלים ק"ה כ"ח), וכן כאן למרות עיני כבודו להקניט ולהכעיס עיניו הנכבדות והקדושות, כלומר עושים לנגד עיניו מעשים שבראותו אותם יכעס.

Verse 9

<b>הכרת פניהם,</b> ענין עזות פנים, כמו לא תבושו תהכרו לי (איוב י"ט ג'), וכן בלשון ערבי (ר' יוסף קמחי).
<b>וחטאתם כסדום הגידו,</b> דרך משל, ואין הכוונה שהגידו בפה (כדעת גיז'), אלא במעשה (כפיר''שי בפרהסיא עשו) כמו כי הגדת היום כי אין לך שרים ועבדים (שמואל ב' י"ט ז') וזה כאנשי סדום, שהיו חוטאים בפומבי ובלא בושת פנים.

Verse 10

<b>אמרו צדיק,</b> אחר שאמר אוי לנפשם כי גמלו להם רעה, באה פורענותם לנגד עיניו בדמיונו, ואמר הלא תודו ותבינו כי הצדיק טוב לו <b>אמרו צדיק,</b> אמרו על הצדיק, הכריזו הצדיק ואמרו כי טוב לו, וקרוב לזה אמונתך ותשועתך אמרתי (תהלים מ' י"א).
<b>כי טוב,</b> הכוונה כי טוב לו (רש"י בפסוק שאחר זה, וכן רוז' וגיז'), ומצאנו טוב גם בלא ל' להוראת ההצלחה, ונשבע לחם ונהיה טובים (ירמיה מ"ד י"ז).

Verse 11

<b>אוי לרשע רע,</b> אוי לרשע, ורע לו, כי גמול ידיו יעשה לו. בדפוס ברי"שא ובנביאים אחרונים עם רד"ק (פיזארו רע"ו ובדפוס רע"ח וכן בדפוס פיזארו עם פירוש דון יצחק וממנו גם בדפוס אמשטרדם עם דון יצחק כתוב <b>א֥וי לרשׁ֖ע</b> במרכא טפחא, וכן נכון.

Verse 12

<b>עמי נגשיו מעולל,</b> השלים פורענות הגאים, ושב לדבר אל העם להזהירם על הנזק שגורמת להם גאות שריהם אשר נטשו מעשה עמם, והוא אומר כי נוגשי העם ושוטריו הם מעוללים כלומר עושים מעשה עוללים ויונקים, ואנשים הנמשלים לנשים משלו בו, ואח"כ מפרש המשל כדרכו להקדים אמירת הדבר דרך חידה, ולפרש אח"כ) מאשריך מתעים וגו'. והטעם כי בהיותם דורשים רק הכבוד המדומה ולעשות כמעשי הגוים, אינם דורשים שלום העם וטובתו האמיתית, אבל מסתפקים בעניני מראית העין, ובזה הם דומים לתינוקות ולנשים שדעתם קלה, ולא יבחינו בין הטוב האמתי והמדומה.
<b>נוגשיו מעולל,</b> נוגשיו כל אחד מהם, עד האחרון שבהם, כלם מעוללים, אין נקי, וכן ותמכיה מאושר (משלי ג' י"ח), תומכיה אין אחד מהם שלא יהיה מאושר.
<b>מאשריך.</b> מנהליך ומְיַשריך בדרך הם מתעים אותך.
<b>ודרך ארחותיך בלעו,</b> הדרך אשר תלך בה אחר הנהגתם הם מקלקלים אותה ועושים אותה רבת הנזקים, אשר כל הולך עליה יכשל ויפול. אך לא סוף דבר שהמושלים הגאים ההמה היו מוליכים את העם בדרך לא טוב, אבל היו ג"כ גוזלים וחומסים אותם, כי כן דרך כל הולך אחר המדומה ולא אחר האמת, שגם כשרון דרכיו אינו אלא מדומה, כי לא יעשו הטוב אלא מפני מראית העין, וכל מקום שיוכלו לעשות עָוֶל בלי שיתגלה, לא יסוגו אחור מעשותו. והנה תחלה הזהיר את העם מִלֶכת בדרך מושליו, כי דרך רעה היא, ועתה מביא ראיה לדבריו מן החמס שהם עושים אל העם, כאלו אמר: הלא תבינו שאין דרכם טובה, שהרי אתם מרגישים ברע המגיע לכם מהפסד מדותיהם, ובכן תבינו שאי אפשר שתלכו בדרך טובה וישרה כל עוד שתלכו אחריהם בדרכם הנפסדת. והנה העם יודע היה ומכיר רעת מושליו. אך אין לאל ידו לְהִוָשע מהם, על כן אמר כי האל יריב ריבם.
<b>בלעו</b> ענין השחתה וקלקול, כתרגומו, וכמו בלע כל ארמנותיה שחת מבצריו (איכה ב' ה').

Verse 13

<b>נצב לריב ה',</b> הוא עתיד להיות נצב לגזור אומר ולחתוך הדין בריב שיש לכם עם שריכם.
<b>ועמד לדין עמים,</b> לעשות דין לעמים נגד מושליהם.
<b>לריב, לדין,</b> מקור מבנין הקל מנחי עי"ן יו"ד.

Verse 14

<b>במשפט יבא,</b> לחקור מעשיהם ולשקלם במאזני צדק, כטעם ואל תבא במשפט את עבדך (תהלים קמ"ג ב').
<b>ואתם,</b> ויאמר להם ואתם וגו'. והנה ואתם איננו התחלת מאמר, והנביא מצייר כאלו האל יבא עמהם במשפט, ויאמר להם הלא עליכם לעשות כך וכך, ואתם בהפך בערתם הכרם וגו'.
<b>בערתם.</b> לשון ובער בשדה אחר (שמות כ"ב ד') ענין רעייה ואכילה, ואח"כ מפרש המשל באמרו גזלת העני בבתיכם. והזכיר ענין זה בפרט מפני שלא יוכלו להכחישו, כי הגזלה היא בביתם.

Verse 15

<b>מלכם.</b> כמו מה לכם, על דרך מזה בידך (שמות ד' ב') והכוונה מהיכן <b>הֻתַּר</b> לכם לעשות כן, וכן מה לך לספר חקי (תהלים נ' י"ו).
<b>תטחנו,</b> תכלית הרציצה <b>והדִּכּוּי.</b>

Verse 16



Verse 17

<b>ושפח.</b> לשון סַפַחַת, והטעם ישפיל גאותן תכלית ההשפלה, ואמר כי הקדקד שהיה הולך בגאוה יהיה מדוכא בחולי מאוס.
<b>פתהן יערה,</b> יגלה מצחן ויוליכהו ערום מתכשיטים שעל הראש. ורבים פירשו פתהן ערותן, בלא שום ראיה ברורה, אלא ממלת פותות (מלכים א' ז' נ') שאין אנו יודעים מה היו בבירור; מלבד שהענין מגונה מאד במקום הזה, כי איך ייוחס לאל גלוי ערוה? ואף אם אין כאן יגלה, אלא יערה, הנה כמהו את מקורה הערה (ויקרא כ' י"ח) שענינו גלוי ערוה. ואף אם היתה כוונת הנביא לומר יערה לשון שפיכה (שיזוב מהם דם, עיין רש"י), לא יתכן שיקח לשון מסופק ומגונה כזה. ואם אמר ישעיה (מ"ז ג') תגל ערותך, לא אמר יגלה ה' ערותך; ואם יחזקאל אמר וקבצתי אותם עליך וגליתי ערותך אליהם וראו את כל ערותך (י"ו ל"ז), הנה הוסיף מלת אליהם, גם וראו וגו' לבאר הכוונה. ואחרים (הזכירם ראב"ע) ואחריהם הכורם, פירשו פאת ראשיהן, שער ראשן; והנה אם הכוונה שיהיה שערן מגולה, אין זו קללה גדולה; ואם הכוונה שיפול שערן, היה לו לומר יערה ראשן, לא יערה שערן, וזה מלבד כי לא מצאנו במקרא פאה בלא אל'ף, ומלבד כי פאה סתם בלשון מקרא כל פאה במשמע. ולדעתי <b>פתהן</b> מלה ארמית ידועה בתלמוד, כאמרם (עבודה זרה כ"ו) דזמנין דמנחא ליה ידא אפותא וקטלא ליה, וכן (תענית כ"ה) ומחיין באקוסטלא אפותאי, בשניהם האל"ף נוספת, וענינה <b>על,</b> והשם <b>פותא,</b> וענינו <b>מצח.</b> ובוקסטורף חשב שהשם <b>אַפוּת</b> משרש אנף, מענין <b>אַנְפִין,</b> ואין הדבר כן, כי לא תמצא <b>וּת</b> אלא בשם מופשט (Nome astratto), כמו <b>מלכות, בעותא, נַהִירוּ ושכלתנו, רְבוּ רְבוּת רְבוּתָא, שָלוּ שָלוּתָא.</b> ואין להשיב והרי מצאנו <b>אִשָּׁה</b> מתורגם <b>אִנְתּוּ,</b> ו<b>שפחה</b> מתורגם <b>אַמְהוּ</b>; כי באמת גם אלה אינם אלא שמות מופשטים, ואינם נאמרים אלא בל"מד, לאנתו, לאמהו, כלומר דרך אשות, דרך שפחות. ומה שהביא המתורגמן אשר לקת מן האדם לאשה, לאנתו, וכן מאשה זרה, מאינתו חילוניתא, אינו אנא טעות, ולא מצאתי כן בשום תרגום. ור' שמעון הגדול אמר באחד מפיוטיו לחתונה <b>אַמְהוּת</b> עת נכבשה הבת הנאה, וגם כאן הכוונה דרך שפחות. אמנם מה שהביא בוקסטורף מן התרגום, מנחיריו יצא עשן (איוב מ"א י"ב) <b>מאפותיה,</b> אומר אני שצריך לנקד <b>מֵאַפָוָתֵהּ,</b> והוא כמו <b>מֵאַפוֹהִי,</b> אלא שבא הריבוי בצורת נקבה, כמו מן <b>אָסְיָא, אָסָוָתָא,</b> מן <b>חֵילָא חֵילָוָתָא,</b> מן <b>סוּסָא סוּסָוָתָא,</b> מן <b>רָעְיָא רָעָוָתָא,</b> ודומיהם רבים. ויש שמות שמקבלים שני מיני רבוי, לשון זכר ולשון נקבה, כמו <b>יוֹמָא יוֹמִין יוֹמָתָא, נַהֲרָא נַהֲרִין נַהֲרָוָתָא,</b> וכן מן <b>אַפָא</b> אומר אני שאמרו <b>אַפִין</b> או <b>אַנְפִין,</b> וגם <b>אַפָוָתָא,</b> והשתמשו בשני המשקלים האלה להבדיל בין ענין לענין, כי <b>אנפין ואפין</b> ענינו <b>פָנִים,</b> כמו וצלם אנפוהי אשתני (דניאל ג' י"ט) <b>ואַפָוָתָא</b> הוא הרבוי מן <b>אַף</b> (חוטם) וענינו נחירים, ולפיכך מנחיריו יצא עשן מתורגם <b>מֵאַפָוָתֵהּ</b> שאם היה מתורגם מאפוהי היה במשמע לשון פנים. וכן בתענית כ"ה ונפק צוציתא דנורא מאפותיה, אומר אני שהקריאה <b>מֵאַפָוָתֵהּ,</b> והטעם מנחיריו, וכן פירש רש"י (כפי מה שהוא מובא בעין יעקב בשם פירוש רשי מוגה), וזה לשונו: מחוטם שלו, ואית דמפרשי ממצחו עכ"ל, ואני אומר פירוש ראשון עקר (אע"פ שהשני הוא לבדו כתוב בפירוש רש"י שבגמרות), ומי שפירש ממצחו ראה בסוף המאמר ומחיין באקוסטלא אפותאי, וחשב כי שניהם לשון אחד. עוד הביא בוקסטורף ידא אאפותא דרגא לשינתא (פסחים קי"ב), נתינת היד על המצח היא הכנה אל השינה; אך זו הגהה מידו, והיא לפי שיטת הערוך שהא"לף מן השרש, אבל גרסתנו בתלמוד אפותא באל"ף אחת, ואין השם אלא פותא. עוד הביא עד דשריק ליה דודבא מאפותיה (ברכות מ"ד), אבל בעל הערוך (ערך שרק) גורס יתיב דודבא אפותיה ושריק, ולפי זה אין הא"לף מן השרש. אבל מה שהביא מן הילקוט (כי תשא, סימן שפ"ז) וא"ו אאופתא כתבי לך, ומפורש בגליון "פירוש על המצח" איננו ענין לכאן, כי שם אאופתא כתוב, לא אאפותא, גם פירוש הגליון משובש בלא ספק, ואין הכוונה כלל על המצח, ועיין פירוש המליצה ההיא בערוך ערך וו, ובר"שי בחולין דף י"ו. ובשאלתות דרב אחאי (סימן פ"ז) מצאתי דהא נפק אפותיה ברישא, והכוונה שיצא מצחו (של ילד הנולד) תחלה, ואין ספק שצריך לומר פותיה בלא אל"ף, ואולי צ"ל דהא נפקא פותיה. ולשעבר חשבתי כי גם בשבת (דף פ' ע"ב) מאי אנדיפי אפותא, ופירש רש"י פדחת, צ"ל פותא כמו שכתוב בערוך דפוס פראג, ערך אנדיפי. אך ראיתי כי בדפוסים קדמונים ובערוך כ"י שבידי כתוב כאן (ערך אנדיפי) אפותא באל"ף, ואחרי ראותי דברי ידיד נפשי ועטרת ראשי הרב הגדול החכם המופלא מוה"רר <b>שי"ר</b> נ"י בספרו היקר ערך מלין (ערך אנדיפי) דעתי נוטה לקרוא <b>אַפָּוָתָא,</b> והכוונה על הנחירים, ואנדיפי ודיופי אינם אלא שם אחד (כדברי רש"י שם, שבת דף פ'), וענינו שני חורים<sup class="footnote-marker">2</sup><i class="footnote">דע כי בכל דפוסי הערוך ערך אנדיפי חסר קצת, ובערוך כ"י שבידי כתוב כך: פי' אחר שנתות שהוא משים סימנים בכלים למדות (לא: לעדות) ומכייר (לא: ומנוייר, או ומצייר) בתוכן בביצת הגיר רושם, וזהו שיעור הוצאת הסיד לר' נחמיה, ולכן נראין דברי ר' יהודא בחבוט, ודברי ר' נחמיה בביצת הגיר. אפותא מצח, ערעיתא צרעה (כהגהת בעל ערך מלין) וכו'.</i> והנה מאחר שאין לנו שום ראיה על היות ערות האשה נקראת <b>פוֹת</b> בל"הק (כמו בלשון איטלקי), וגם לא מצאנו לה לא שם זה ולא קרוב לזה לא בארמי ולא בסורי ולא בערבי, נקבל היות השם הזה במקרא הזה לקוח מלשון ארמית, וענינו מצח. ואם ישאל שואל ומהיכן יצאה להס למפרשים שפירשו פתהן ערותן? ממדרש אגדה יצאה להם, ממה שדרשו (שבת ס"ו) פתהן כמו פתחיהן, עיין שם. אמנם אין גם אחד מן המתרגמים הקדמונים שתרגם פתהן לשון ערוה, יונתן תרגם יסיר כבודן, תרגם הכוונה; התרגום היוני המיוחס לע' זקנים מתרגם לשון בגד ותכשיט, וכן בתרגום סורי; והיירונימוס תרגם crinem. עוד אם ישאל שואל. מהיכן באה למלת <b>פוֹת</b> הוראת <b>מצח?</b> נשיבהו כי המלה נגזרת משרש <b>פתה,</b> מענין יפת אלהים ליפת (בראשית ט' כ"ז) שענינו הרחבה, והמנח בפנים כמו הרחוב בעיר. וסוף דבר אם יתמה אדם על היות ישעיה משתמש במלות ארמיות, וכן למעלה במלות <b>מלאו, כליל, חרשים,</b> נשיבהו כי בהיות אנשי דורו, ובפרט העשירים שבהם, מבקשים להדמות לעמים אשר סביבותיהם, יתכן שהיו מערבים בדבורם מלות מלשון ארם, והיו בזה נבדלים מן ההמון שלא היה מכיר אלא לה"ק. הלא תראה (למטה ל"ו י"א) כי שרי חזקיהו היו מכירים לדבר ארמית, והעם לא היה מבין. ולפיכך יתכן שהיה מחכמת הנביא כשהיה מוכיח את הרשעים הגאים, לערב בדבריו מלות ארמיות, כדי שיהיה לשונו נכבד בעיניהם. מלבד כי כן דרך כל שירי המקרא לבא בהם מלות ארמיות, כמו רמה בים, ועיין בית האוצר דף ל"ז ול"ח.

Verse 18

<b>העכסים,</b> הם טבעות שעל השוקים, שבהם נכנסות השרשרות, ופתח באלה מפני שכבר רמז עליהן במלת תעכסנה <b>השביסים,</b> נראין דברי Schroeder שהם צורות השמש, כמו השהרונים שאחר זה שהם צורות הירח.
<b>שביס,</b> בחלוף מ"ם בב"ית ענינו בערבי שמש קטן. גם פליניוס Hist. naturalis ספר י"ב פרק כ''ד) כתב כי השמש היה נקרא אצל הערבים Sabis, ומנהג הערבים עד היום לשאת בצוארם חֲלָיִים כדמות שמש וירח.
<b>שהרנים,</b> תרגום יָרֵחַ סיהרא.

Verse 19

<b>הנטיפות,</b> כן נקראות בערבי מרגליות התלויות באזנים, על שם שנראות כטיפות הנוטפות.
<b>השרות,</b> כתרגומו שירי ידיא, שרשרות שעל הזרוע.
<b>הרעלות,</b> מין מסוה דק על הראש ועל הפנים, וכן שמו בערבי, וכן במשנה (שבת ס"ה) ערביות יוצאות רעולות, עיין שם פירוש רש"י.

Verse 20

<b>הפארים,</b> תכשיט גבוה על הראש, כמו פארי המגבעות (שמות ל"ט כ"ח), פארך חבוש עליך (יחזקאל כ"ד י"ז), פאר תחת אפר (ישעיה ס"ג ג'), מה אפר על הראש אף פאר של הראש.
<b>הצעדות,</b> כתרגומו שירי רגליא, וכן שמן בערבי <b>מצעאד,</b> ונקראו כן שרשרות הרגלים להיותן מגבילות הפסיעות ומשוות אותן; והיה מִגַאות הנשים ללכת פסיעות מדוקדקות ושוות.
<b>הקשורים.</b> המלה מובנת, אך אין להכריע איזה מין של קשורים היה נקרא בשם זה סתם. גם מה שתרגם יונתן קלמזמסיא לא ידענו מה הוא, ובעל מוסף הערוך עשאו מורכב מן קלמיס, מלה יונית, ומזיא מלה ארמית, שענינה שֵעָר, אבל מזיא נוהג בתרגום ירושלמי, ולא בתרגום יונתן ואנקלוס.
<b>בתי הנפש,</b> בתי בשמים שהנפש נהנית מהם, ודרך הערביים והפרסיים לשאת עמהם כלי בשמים.
<b>הלחשים,</b> טסי זהב וכסף או אבן יקרה שכתובים עליהם דברי לחש (ראב"ע), והיו נושאים אותם על הצואר ועל האזנים, ואולי הוא מה שנקרא בארמי <b>קָדָשָא,</b> על שם הדברים הכתובים עליו, שהיה ההמון מייחס להם קדושה (גיז').

Verse 21



Verse 22

<b>המחלצות,</b> בגדים נאים, כמו והלבש אותך מחלצות (זכריה ג' ד'), ונקראו כן מלשון חליצה, שכשבאים לביתם פושטים אותם להצניעם.
<b>המעטפות,</b> תרגומו שושיפיא, ופירש רש"י מצעות המטה, וכן ופרשו השמלה (דברים כ"ב י"ז) מתורגם שושיפא, וכן אדרת אליהו (מלכים ב' ב' י"ג) תרגומו שושיפא, ונראה שהוא בגד עליון בלא בתי ידים, אלא כעין טלית (ובזה היה דומה למצעות המטה), והיו מתעטפין בו לפעמים.
<b>המטפחות,</b> סודר שנותנין על הכתפים, ושל עשירות היה דק וחשוב, ושל עניות היה גס, והיה אפשר למלאו דגן כמו שעשתה רות (ג. ט"ו), והשם הזה מצוי הרבה בלשון חכמים, ועיין כלים פרק כ"ד משנה י"ד, והמלה משרש <b>טפח</b> שהוראתו (כשרש <b>צפח</b> בערבי) ששיחה וריקוע, ומזה <b>טֶפַח</b> שהוא רוחב היד, ומשרש <b>צפח</b> השם <b>צפיחית,</b> שהוא בצק דק ורחב שמשגנין אותו, ולדעת שרֵידֶר ורוז' וגיז' המטפחת היא מין מעיל, ואין נראה לי.
<b>החריטים,</b> כיסים (רד"ק ורוז' וגיז').

Verse 23

<b>הגליונים</b> לבושים דקים שאינם מכסים הבשר, אלא מגלים אותו, שהבשר נראה מתוכם לרוב דקותם, וכן הוא בתרגום יוני המיוחס לשבעים זקנים, וכן הביא רד"ק (בשרשים) שנקראים בערבי <b>גליה</b> (לא <b>גלילה,</b> כמו שנדפס); ואחרים פירשו מראות, וכן תרגם יונתן.
<b>הסדינים,</b> במשנה שנינו ג' סדינין הן, העשוי לשכיבה טמא מדרס, לוילון טמא טמאת מת ושל צורות טהור מכלום (כלים כ"ד י"ג), משמע שאין לסדין צורת מלבוש, וכן משמע ממה ששנינו ביומא פרסו סדין של בוץ בינו לבין העם ומכאן משמע שהוא גדול, ותימה על הרמ"בם שפירש (כלים כ' ו') סדין הוא הרדיד הקטן אשר יקנחו בו האנשים ואעפ"כ מצינו שהיה ר' יהודה (שבת כ"ה) מתעטף ויושב בסדינין המצוייצין, וכן (מנחות מ"א) רב קטינא דמיכסי סדינא, משמע שהסדין היה משמש ג"כ להתעטף בו, וכמו שפירשתי במעטפות. ודע כי פשוט הוא בתלמוד שהסדין הוא של פשתן. וקרוב למלת סדין מצאנו בלשון יוני ורומי Sindon וגם הוא כלי פשתן דק, וגם הוא משמש לכסות לילה וגם לכסות יום.
<b>הצניפות,</b> דבר שכורכין פעמים רבות סביבות הראש, ועיין למטה כ"ב י"ח.
<b>הרדידים,</b> הוא תרגום של צעיף בתרגום ירושלמי (בראשית כ"ד ס"ה ול"ח י"ד), ואולי היה קטן מן הרעלות.

Verse 24

<b>מק,</b> הוא אבק עצים שאכלם עש, כמו שרשם כמק יהיה (למטה ה' כ"ד), ובלשון חכמים מקק ספרים ומקק מטפחותיהם (שבת צ'); והמקק ניתן על הפצעים והמכות לרפואה, וישעיה אומר כי בנפול האנשים במלחמה אז תשפל גאות הנשים, ותהיינה ממלאות צרורות בשמיהן מקק עצים לתת על מכות אנשיהם. והמפרשים (וגם רוז' וגיז') פירשו שימק בשרן.
<b>נקפה,</b> אומר אני שהיא אספלנית, ולשון נקפה דבר הנדבק, כהוראת שרש נקף בארמי ובלשון חכמים; אמר כי תחת החגורות שהיו הנשים חוגרות לכבוד והדר, קרעו אותן לקרעים, לעשות מהן רטיות לבעליהן המוכים.
<b>מעשה מקשה,</b> תקון השער באופן שיהיה על הראש כדמות גוף עב וקשה.
<b>קרחה</b> מריטת השער לאבל, כמו ולא תשימו קרחה בין עיניכם למת (דברים י"ד א'); אמר כי במקום רבוי השער שהיו הנשים וגדלות על ראשן ומתפארות בו, יקרחו קרחה בנפול בעליהן במלחמה.
<b>פתיגיל,</b> לא נמצא במקום אחר, ואף לא בלשון אחרת, ורבים בקשו לפרשו מורכב משתי מלות ולא אמרו דבר המתישב על הדעת, ומתקבל לאזן שומעת. ואולי עקר המלה אינו אלא <b>פְתִיל,</b> והוסיפו בתוכו אותיות <b>גִי</b> דרך געגועים, להורות פתיל נחמד ונעים, והוא הפך מחגורת שק.
<b>כי תחת יפי</b> יונתן רש"י וראב"ע רד"ק ודון יצחק פירשו כל זה יהיה להן תחת יופי שהיו מתגאות בו; ורבנו סעדיה פי' דבוק למקרא שאחריו, כי תחת יופי שהיו מתפארות בו מתיך בחרב יפולו, ויש שפירשו לשון כויה, ורד"ק הביא מן התלמוד (שבת ס"ב) חילופי שופרא <b>כְּוָאָה</b> (ובספרינו כתוב כיבא), ובפי' הזה דבקו שרֵידֶר ורוז' וגיז' והביאו ראיות מספורי מלחמות קצת הקדמונים, שבלכדם עיר היו עושים כויות בבשר יושביה בברזל מלובן. והמדקדק ר' שלמה זלמן כהן הענא (בנין שלמה דף ד') פירש בחילוף גיכ"ק קיא תחת יופי, והטעם סחי ומאוס המביא לידי קיא. ודע כי יוחן היינריך מיכיליס מצא בשלשה תנ"ך כ"י אשר בעיר <b>אֶרְפוּרְט כּ֖י תּ֥חת</b> יפי בטפחא ומרכא, וכן הוא בנביאים כ"י שבידי, ותחת בדגש, וכן נכון.

Verse 25

<b>מתיך,</b> אנשיך, והכנוי כנגד העיר, ועל הרוב נכלל במלת <b>מְתִים</b> ענין גבורה, ועיין משתדל דברים ב' ל"ד.
<b>וגבורתך,</b> דרך מליצת השיר אמר שגבורתם תפול במלחמה, והכוונה שגבוריהם יפלו, וזרועם לא תושיע למו.

Verse 26

<b>ואנו ואבלו פתחיה,</b> שערי העיר ופתחי הבתים יהיו באין יוצא ובא, ויהיו שוממים כמו אבלים, על דרך דרכי ציון אבלות (איכה א' ד').
<b>ונקתה,</b> והעיר תהיה נקיה וריקה ותשב לארץ כאבל.

Chapter 4



Verse 1

<b>והחזיקו,</b> בנפול המון רב במלחמה תשארנה נשים רבות אלמנות, גם בנות רבות תבקשנה להנשא ולא תמצאנה, ותצטרכנה לבקש להן איש אפילו בשותפות ואפילו על מנת שלא יתחייב לא במזונותן ולא בכסותן, והרי זה להן תכלית ההשפלה, תמורת גאותן. וכל זה אמנם היה בימי אחז, שהכה בו מלך ארם ושבה ממנו שביה גדולה, גם פקח בן רמליהו הכה בו ביום אחד ק"ך אלף איש, גם אדומים הכו ביהודה וישבו שבי, ככתוב בד"ה ב' כ"ח.

Verse 2

<b>ביום ההוא,</b> בימי חזקיהו שימלוך אחר אחז (דון יצחק) <b>צמח,</b> מטע, כמו וצמח האדמה (בראשית י"ט כ"ה).
<b>יהיה צמח ה' לצבי ולכבוד,</b> עם ה' נצר מטעיו יהיה לכבוד בעיני האומות, כי עד עתה היו ישראל נבזים בעיני עצמם, ולא היה חשוב אצלם אלא מה שהיה לקוח מן האומות, ועתה בהפך יהיו גם לצבי ולכבוד בעיני האומות.
<b>ופרי הארץ,</b> כל מה שהוא מיוחד לישראל, שאיננו ילדי נכרים, אבל הוא כמו פרי ארץ ישראל, יהיה לפלטת ישראל לגאון ולתפארת, יהיה להם לכבוד אצל האומות. ויפה עשו בעלי הטעמים שנתנו האתנח תחת ולכבוד, באופן שהצבי והכבוד איננו דבק עם לפלטת ישראל, כי צמח ה' הוא עצמו פלטת ישראל. ולשעבר הייתי מפרש שפרי הארץ יהיה נכבד וחשוב בעיני פלטת ישראל, אך ראיתי כי אין זו הוראת הלמ"ד, שיש בכחה תמיד להנאתו ולטובתו של אדם, ובפרט כי מצאנו לישעיה (כ"ח ה') פסוק אחר דומה לזה מאד, ושם הלמ"ד (לשאר עמו) אמורה בלא ספק להוראת להנאתם, ולא להוראת בעיניהם. ואמנם שתהיה הכוונה על מלך המשיח (כדעת רדק ואחרים) רחוק הוא מאד מהמשך הפרשה. גם לא יתכן שיקרא המשיח פרי הארץ. ודע כי טעות הדפוס נפל כאן בלשון רש"י, ובמקום לא תכלה צ"ל לא תתלה <b>(תִתָּלֶה)</b> וכן הוא בנביאים כ"י עם רש"י שבידי, וכן הוא אומר אח"כ בהם יתלו את צבי כבודם.

Verse 3

<b>קדוש יאמר לו,</b> לא יאמר עליהם שהם שוטים וסכלים על היותם דבקים בחקי אלהיהם ובמנהגי עמם, אבל יאמר עליהם שהם קדושים ובחירי אל, כאשר יתגלו מופתי האל אשר יעשה בעבורם אז בימי חזקיהו.
<b>כל הכתוב לחיים,</b> מליצה היא, וענינה כל מי שיהיה נגזר עליו שיחיה, כלומר כל מי שיחיה.
<b>בירושלם.</b> באנשי ירושלים, והוא הדין לכל יושבי יהודה.

Verse 4

<b>אם רחץ,</b> קדוש יאמר כל הנשאר אחרי אשר ירחץ וגו', כלומר אחרי תום הפושעים.
<b>אם,</b> אחר אשר, כמו כעוללות אם כלה בציר (למטה כ"ד י''ג) <b>צֹאַת</b> , בחולם ענינו כל זוהמה היוצאה מן הגוף, כמו קיא צואה (למטה כ"ח ח'), ומצואתו לא רוחץ (משלי ל' י"ב), ומזה שם התאר הבגדים הצואים (זכריה ג' ג'), מזוהמים בכל זוהמה שתהיה; אבל הרעי יקרא <b>צֵאָה</b> בצי"רי, כמו וכסית את צאתך (דברים כ"ג י"ג), בגללי צאת האדם (יחזקאל ד' י"ב); ומפני שסיים בגנות הנשים, הזכיר גם כאן הבנות בפרט, ותלה הקלקלה במקולקל, ואין הכוונה, אלא על כלל האומה, שיטהרנה האל מזוהמת הפושעים אשר בקרבה. ומפני שהזכיר בנות ציון הזכיר דיני ירושלם, המשיל ירושלם לאשה, ומפני שהדמים טומאה באשה אמר שידיח דמיה מקרבה, ואין הכוונה על שפיכת דם נקי (כדעת גיז'), כי בכל החזון הזה לא נזכר דבר משפיכת דם נקי, <b>ידיח</b> ביו"ד קמץ ודל'ת רפה, משרש דוח, ענין הדחה ושטיפה, וכן מלא כרשו מעדני הדיחני (ירמיה נ"א ל"ד), שם ידיחו את העולה (יחזקאל מ' ל"ח) <b>ברוח משפט וגו',</b> לשון רוח ממש, והכל משל, אלא שסוף המשל (כדרך ישעיה) מתקרב יותר אל הענין הנמשל. אמר שיעשה כל זה על ידי רוח שיעשה משפט ברשעים ויבער אותם מן העולם.
<b>בער,</b> מקור העומד במקום שם, רוח של בעור.

Verse 5

<b>על כל מכון, מַכַּאן</b> בערבי ענינו מקום, וכן בלה"ק במליצת השיר אומרים <b>מכון</b> תחת <b>מקום,</b> כמו מכון לשבתך (שמות ט"ו י"ז ומלכים א' ח' י"ג) <b>ועל מקראיה,</b> מקומות אסיפת העם לכבוד ה', כטעם חדש ושבת קרוא מקרא (למעלה א' י"ג), וכנוי הנקבה חוזר לציון. ודע כי מקראיה בנביאים כ"י שבידי, ובדפוס ברי"שא ובדפוס פיזארו עם רד"ק, ובדפוס פיזארו עם אברבנאל, כתוב ביו"ד. וכן נכון. והנה אחשוב כי מכון הר ציון הכוונה בו על בית המקדש (כתרגומו), והיו קוראים לו דרך כבוד מקום סתם, ואחשוב שאח"כ קראו גם השמים (שגם הם מכון שבתו) בשם <b>מכון</b> או <b>מקום,</b> ואח"כ קראו האל בכנוי <b>המקום ((כְּלֹוֶה</b> מן המקום. משלחנו של מקום, רוח המקום נוחה הימנו), כמו שקראוהו בכנוי <b>שמים</b> (יראת שמים, וכן בדניאל ד' כ"ד די שליטין שמיא), וכן בלעז il Cielo. ואחר חרבן הבית נשכח מקור הכנוי הזה, ואמרו (בראשית רבא פרשה ס''ח) שהוא מקומו של עולם, או (פרקי ר' אליעזר ל"ה) שבכל מקום שהצדיקים שם, הוא נמצא עמהם - ואחר שהזכיר בית המקדש, הזכיר גם מקומות אחרים שהיו נאספים שם לעבודת ה', כעין בתי כנסיות, ועליהם אמר מקראיה. וגיז' פירש על חצרות בית ה' ואיליו ואילמיו. ששם היו העם נאספים; אבל ממה שכתוב אח"כ כי על כל כבוד חפה, נראה שכוונת ישעיה על מקומות שונים, לא על מקום אחד בלבד.
<b>כי על כל כבוד חפה,</b> על כל המקומות הנכבדים תהיה חופה, וכל כבוד הוא מכון הר ציון ומקראיה שהזכיר למעלה, ומלת <b>כי</b> אינה נתינת טעם, אלא לחזוק; וטעם חֻפָּה כסוי לכבוד והדר. ודון יצחק ורוז' והכורם פירשו כי כן נוהגים שעל כל דבר יקר נותנים מכסה להגן עליו, אך לפי זה, מכסה או כסוי היה לו לומר, ולא <b>חפה</b> שאינו כסוי להגן, אלא לפאר ולכבוד.

Verse 6

<b>וסכה תהיה</b> הוסיף הנביא ופירש שהחפה הזאת תהיה לסכה כנגד השרב ולמחסה ולמסתור מזרם וממטר. והנה הכל רואים שלא יתכן להיות דברים אלו כמשמען, כי אין צורך למעשה נסים כדי שינצלו יושבי העיר, או באי המקדש, מן השרב ומן המטר; מלבד כי מה טעם לאש להבה בלילה? והם לא היו במדבר. על כן הנכון כדעת דון יצחק כי הכל משל על השגחת האל על עמו בימי חזקיהו, כטעם וגנותי על העיר הזאת (למטה ל"ז ל"ה), וכטעם יושב בסתר עליון בצל שדי יתלונן, באברתו יסך לך וגו'. והנה הדבר ברור כי משל הענן והאש לקוח הוא מעמוד הענן והאש שהיה לישראל במדבר, וידוע כי המשורר והמליץ לא יקחו משליהם כי אם מדברים ידועים לרוב שומעיהם; אם כן הדבר ברור כי בימי ישעיהו היה מפורסם בקרב ישראל ענין האש והענן המסופר בתורה, והיו מאמינים הנפלאות ההן על פי פשוטן, ולא היו ספורי התורה בדויים מקרוב, כדברי הכופרים.

Chapter 5



Verse 1

<b>אשירה נא,</b> מכאן עד סוף הסימן הוא חזון שלישי, ונאמר גם הוא בתחלת ימי אחז, אך מעט אחר חזון שלמעלה, והיתה סבתו כי ראה הנביא שלא עשו דבריו פירות, ושלא היו השרים והגדולים מאמינים בעונשים שהיה מנבא להם, והיו אומרים דרך לעג ימהר יחישה מעשהו למען נראה. והתחכם הנביא למשוך אליו לב השומעים שהיו בואסים מוסר, על ידי שיפתח מוסרו בשיר ידידות, ואמר אשירה נא לידידי שירת דודי לכרמו, והשומע סבור שהוא בא לשבח היין הטוב ושאר תענוגים, והוא פתאום הפך הענין ואמר ויקו לעשות ענבים ויעש באושים.
<b>לידידי,</b> על ידידי, על אודות ידידי, לא בשביל ידידי ובמקומו (כדעת רש"י ואחרים), כי לא התחיל השיר בלשון ידידו (כרם היה לי), אלא בלשון עצמו (היה לידידי), ושמוש <b>ל'</b> לידידי כשמוש <b>ל'</b> לכרמו, שענינו על אודות כרמו.
<b>לידידי,</b> קורא האל בשם זה, כדי שלא יובן מיד על מ' הוא מדבר.
<b>שירת דודי,</b> שירתי זאת שאמרתי שהיא לידידי, תהיה לכרמו, כלומר על אודות כרמו.
<b>בקרן בן שמן,</b> במקום גבוה ושמֵן, והמקומות הגבוהים טובים לכרמים.
<b>קרן,</b> ראש ההר; וכן יושבי ארץ שוִיצֵירה (שווייץ) קראו לקצת מההרים שלהם בשם Horn שענינו בלשון אשכנז <b>קֶרֶן</b> כגון Schreckhorn, Aarhorn, Wetterhorn וכיוצא בזה, גם בלשון ערבי, יוני ורומי (גיז').
<b>בן שמן,</b> בעל שמנונית, כטעם גיא שמנים (למטה כ"ח א'), משמני הארץ (בראשית כ"ז כ"ח).

Verse 2

<b>ויעזקהו,</b> חפר הקרקע לעשותו ראוי לנטיעה ולצמיחה, וכן ענין השרש הזה בערבי, ומזה <b>עִזְקָא</b> שהוא תרגום של חותם (לא טבעת סתם), על שם פִתוח הכתב עליו. והנה בשעה שעזקו עדיין לא היה כרם; כי לא יקרא כרם עד שיהיו בו גפנים, והנה הכנוי במלות ויעזקהו ויסקלהו ויטעהו הם על שם סופו, עזק וסקל ונטע הקרקע, ועל ידי כן נעשה כרם.
<b>ויסקלהו,</b> הסיר ממנו האבנים.
<b>שורק,</b> גפן מובחרת, ויש מן הקדמונים שאמרו שהיא גפן שענביה אין בהם גרעינים, ואם כן תהיה המלה נגזרת מן ריק, על שם שאין בהם גרעינים, וכן אילני סרק ענינו ריקים, שאינם עושים פרי הנאכל לבני אדם, בלשון סורי סריק ענינו ריק. והיטציג וגיז' מפרשים מין גוון, כמו (זכריה א' ח') סוסים אדומים שרוקים לבנים, ועיין למטה י"ו ח'.
<b>מגדל,</b> לצורך השומר.
<b>יקב,</b> הבור שלפני הגת לקבל התירוש (רש"י רוז' וגיז').
<b>חצב,</b> הצירי הוא כדי להעמיד הטעם, שלא יהיה נסוג אחור, וזה לבלתי תהיה אחת הבי"תין נבלעת במבטא אם היתה הקריאה <b>חָ֣צַב בּוֹ,</b> ועיין למטה י"א י"ד.
<b>ויקו לעשות,</b> לאסוף ולכנוס, עיין משתדל, במדבר ו' ד'.
<b>ויעש.</b> לשון עשייה כמשמעו, והוא חוזר לכרם, ודרך צחות אמר לעשות להוראה אחת ואח"כ ויעש להוראה אחרת, וראיה לזה למטה שאמר מדוע קויתי לעשות ויעש (לא ואעש). ולשעבר הייתי מפרש ויקו לעשות, קוה שיעשה, על דרך כלם אליך ישברון לתת אכלם בעתו (תהלים ק"ד כ"ז).

Verse 3

<b>ועתה יושב ירושלם,</b> כאן מתחיל לדבר בלשון ידידו, והוא מדרך מליצת השיר, להשמיט מלת אמר ויאמר, ושיעורו ועתה יאמר, וכן למעלה (ג' י"ד) ואתם בערתם הכרם.

Verse 4

<b>מה לעשות עוד לכרמי ולא עשיתי בו</b> היה די שיאמר מה לעשות לכרמי ולא עשיתי בו, או מה לעשות עוד לכרמי ותו לא; וכאן ייתור הלשון מחזק הענין ומפאר המליצה.
<b>מדוע קויתי,</b> איך היה שקויתי.
<b>מדוע</b> נבדל מן <b>למה,</b> כי <b>למה</b> נאמר על שאלת הסבה התכליתית, <b>ומדוע</b> על שאלת הסבה הפועלת (ר"י בן זאב באוצר השרשים).

Verse 5

<b>משוכתו, גדרו,</b> כן נוהגים במקומות המזרח לעשות לכרמים משוכה של קוצים וגדר של אבנים (רוז' בעדות Harmer).
<b>משוכה</b> בכ"ף רפה משרש <b>שוך,</b> כמו משוכת חדק (משלי ט"ו י"ט), ומשרש שוך נגזר אח"כ שרש סוג, סוגה בשושנים (שיר השירים ז' ג'), וממנו בלשון חכמים סייג, כמו שאמרו <b>מָזַג</b> משרש <b>מָסַךְ</b> (עיין עבודה זרה נ"ח ב').

Verse 6

<b>ואשיתהו בתה,</b> אניחהו שיהיה שממה, ונמצא (למטה ז' י"ט) בת"ו דגושה. ואומרים שהמלה משרש בתת בערבי שענינו כליה.
<b>ולא יעדר,</b> הוא הסרת הקוצים והעשבים הרעים.
<b>ועל העבים אצוה,</b> זה לא יתכן לאמרו על בן אדם, אבל כוונת הנביא להתחיל בפירוש המשל. וקודם שיאמר מי הוא זה בעל הכרם, התחיל במלות האלה לרמוז שאין הדבר כפשוטו.

Verse 7

<b>והנה משפח,</b> לשון <b>סַפַחַת,</b> ונכתב בשין כמו למעלה <b>וְשִׂפַח,</b> והכוונה והנה מומין ונגעים משחיתי תאר שלמות האדם.
<b>והנה צעקה,</b> כמו זעקת סדם (בראשית י"ח כ') היא צעקת העשוקים. והנה לא היה ישעיהו צריך לומר אלא ויקו למשפט והנה חמס, לצדקה והנה עשק, וכיוצא בזה, אבל כדי שיתרשם הדבר בנפש שומעיו רושם חזק אמר בלשון הנופל על הלשון. וכבר בקשו קצת מן המתרגמים בלשון אשכנז לעשות גם בתרגומם לשון הנופל על הלשון, אך לא עלתה בידם לעשות דבר ראוי והגון. והנה הלשון הנופל על הלשון הוא אהוב לפעמים בשירי המקרא, וגם במליצות היונים והרומיים הקדמונים, ולא כן בלשונות העמים האחרונים, והיה זה מפני שהאחרונים יש להם החרוז, שלא היה נוהג בימי קדם, ואם היו הקדמונים רואים שירים שלנו אשר כל בתיהם מסיימים בהברות דומות, היו לועגים עלינו, שאנו משעבדים השכל אל האזן, ושפחה תירש גברתה; והנה האחרונים קבעו מקום לחרוז בשירים החרוזיים, ואם יפרוץ החרוז את גבולו ויבא במליצה שאיננה חרוזה, יהיה זה גנאי. אבל הקדמונים שלא היו להם שירים חרוזיים, היו משתמשים בחרוז כמו בכל שאר <b>עֲדָיֵי</b> המליצה, לפרקים כשהיה מזדמן להם, וכשהיו רואים אותו מועיל לעשות רושם חזק בנפש השומע.

Verse 8

<b>הוי מגיעי,</b> מתחיל לפרש תוכחתו, והוא מזכיר והולך מדות השרים שלא היו מאמינים לנבואותיו, והם אפיקורוסים, שאין להם אלוה זולתי הממון והתענוגים, והתחיל לצייר כבוד עשרם ורוב בתיהם ושדותיהם, ואמר <b>הוי מגיעי בית בבית שדה בשדה יקריבו עד אפס מקום,</b> שהיו קונים (אם בהיתר ואם באיסור) בית פלוני או שדהו שהיה קרוב לביתם או לשדם, כדרך שעשה אחאב לנבות; עד כי כמעט לא ישאר מקום לזולתם, כלמור שלא יוכל זולתם להיות גם הוא בעל בתים ושדות אצל בתיהם ושדותם.
<b>והושבתם,</b> בשורק, והוא בנין הָפְעַל, כאלו מן השמים רק אתכם לבדכם גזרו להושיב בארץ. ואולי יותר נכון לקרוא והושבתם בחולם, ותהיה המלה בנין הפעיל, והטעם אתם מושיבים אתכם לבדכם בקרב הארץ (תלמידי מוה"רר אברהם חי מיינכטר); ואולי לא רצו בעלי הנקוד לנקד ככה, כי איננו מדרך לה"ק לומר אני אוהב אותי, אתם מושיבים אתכם, אמנם מליצה קרובה לזאת מצאנו למטה (ו' י') ושב ורפא לו, עיין שם פירושי.

Verse 9

<b>באזני,</b> צעקת העשוקים הגיעה באזני אמר ה' (רד"ק) כמו למטה (כ"ב י"ד) ונגלה באזני ה' צבאות, ואיננו לא כאן ולא שם (כדעת רש"י רוז' וגיז') דבר הנביא האומר שהאל גלה אליו הנבואה, שא"כ הי"לל וה' צבאות גָלָה את אזני, ולא יתכן לומר ה' נגלה באזני, גם הקמץ שתחת הנו"ן של באזני מפסיק התיבה ממה שאחריה, ומורה כי דעת בעלי הנקוד כפירוש רד"ק.
<b>אם לא,</b> לשון שבועה, והכוונה חי אני (כלומר ח"ו מת אני) אם לא יהיה כך וכך, ועיין משתדל בראשית מ"ב ט"ו ושמות כ"ב ז'.

Verse 10

<b>כי עשרת,</b> וכשיהיו הבתים מאין יושב, יהיו השדות מאין עובד, ותהיה תבואתם מעוטה.
<b>צמדי כרם</b> צמד הוא מדת קרקע שעובדים אותו בשני שוורים במשך יום אחד (רש"י ורד"ק) והוא בלשון רומי jugerum. בת ואיפה מדה אחת להן, אלא שתקרא בת מדת הלח, ואיפה מדת היבש, וכאן הבת נאמר על היין והאיפה על הדגן.
<b>וזרע חומר יעשה איפה,</b> החומר (הנקרא גם כן <b>כּוֹר</b>) הוא עשר איפות, והנה אמר שהתבואה תהיה עשירית הזרע הראוי להזרע באותו קרקע, וזה למיעוט בני אדם העובדים את האדמה, והנה מיעוט התבואה הוא נמשך ממיעוט היושבים, ורד"ק פירש בהפך כי למיעוט התבואה יתמעטו היושבים.

Verse 11

<b>הוי משכימי בבקר,</b> עתה מצייר כבוד משתיהם שהיו בכנור ונבל תף וחליל, וכל כך היו משוקעים בבקשת התענוגים, שבבקר השכם היו רודפים אחר המשקים המשכרים, והיו מאחרים על שלחנם בלילה, ומבעירים בקרבם תשוקות אחרות גופניות על ידי שתיית היין שהיה מדליק אותם. והיה מחכמת הנביא לרמוז במלה אחת <b>(ידליקם)</b> על שאר תועבות שהיו עושים בלילה.

Verse 12

<b>כנור ונבל,</b> שניהם כלי זמר של מיתרים שמנגנים בהם ביד.
<b>תֹּף,</b> עיגול של מתכת או של עץ, ומתוח עליו עור, ובתוך העיגול תלויות חתיכות קטנות של מתכת, ומגביהים הכלי ביד שמאל ומכים בו ביד ימין, והוא נוהג הרבה עד היום בארצות המזרח ונקרא <b>דֹף. חליל,</b> אמרו שהוא כלי תקיעה שנופחים בו בפה, וממה שמצאנו והעם מחללים בחלילים (מלכים א' א' מ') נראה שאינו כן כי אין העם בקיאים בתקיעת הכלי ההוא, כי היא חכמה. ונ"ל כי חליל הוא טמבור, וכן במשנה החליל מכה לפניהם (בכורים פרק ג' משנה ג'), וממשנת ערכין נראה שהיו מכים על החליל בקנה הנקרא אבוב, וטעות המפרשים שחשבו כי החליל כלי תקיעה נמשך להם מתרגום יונתן שתרגם אבובא, וידוע כי אבוב ואבובא (ומזה ברומי Ambubaja) הוא כמין קנה, והמלה נגזרת מן <b>נבוב,</b> ונראה כי מפני שהיו מכים על החליל באבוב קראו לחליל אבוב, ומזה נמשך מה שאמר רב פפא (ערכין י' ע"ב) היינו חליל היינו אבוב, אע"פ שהחליל והאבוב הנזכרים שם במשנה הם בלא ספק שני דברים.
<b>ואת פעל ה' לא יביטו,</b> לא יתנו לבם למה שהאל עתיד להביא עליהם על חטאתם. משפטי הי להציל ולהעניש בני אדם נקראים פעל ה', מעשה ה' ומעשה ידיו, כמו שמצאנו במפלת בבל הוציא ה' את צדקותינו באו ונספרה בציון את מעשה ה' אלהינו (ירמיה נ"א י'), מעשה ידיו אמת ומשפט (תהלים קי"א ז'), כי שמחתני ה' בפעלך במעשי ידיך ארנן (תהלים צ"ב ה'), וסוף הענין בפרוח רשעים כמו עשב וכו' להשמדם עדי עד, וכן זכרתי ימים מקדם הגיתי בכל פעלך במעשה ידיך אשוחח (שם קמ"ג ה') הכוונה זכרתי משפטיך מעולם מה שעשית להצלת הצדיקים ולענוש הרשעים.

Verse 13



Verse 14

<b>שאול,</b> הוא תחתית הארץ, מקום המתים. ולדעתי מלת <b>שְׁאוֹל</b> נגזרת משרש <b>שחל,</b> והיא מענין משילין פירות דרך ארובה (ביצה ל"ה ב'), ואמרו בגמרא מאן דתני משילין לא משתבש ומאן דתני משחילין לא משתבש, ופירש רשי דכלהו לשון השפלה נינהו; ונקרא תחתית הארץ <b>שאוֹל</b> על שם שכל בני אדם יורדים לשם.
<b>הרחיבה שאול נפשה,</b> אמר דרך משל שהשאול יתרחב להכיל אותם, כי רבים יהיו המתים במלחמה.
<b>לבלי חק,</b> עד בלי גבול, חק הוא גבול וקצב, כמו חק חג על פני מים (איוב כ"ו י'), והוא קרוב לשרש חוג שענינו הקף קו.
<b>ועלז בה,</b> השאול יעלוז במה שיבלע. כנוי <b>בה</b> חוזר לירושלם ככנוי הדרה והמונה ושאונה, והטעם השאול יתענג בירושלם ויעלוז בבואה אל פיו, כלומר בבוא כבודה והדרה לתוכו. ועלז חוזר לשאול, כי מצאנו שאול זכר ונקבה, כמו למטה י"ד ט', וכן נמצא בלשון זכר ערום שאול נגדו (איוב כ"ו ו'), ואם היה חוזר לעליזים שבישראל (כדעת רוב המפרשים) <b>וְעַלִּיזֶיהָ</b> היה לו לומר, או וכל עלז בה. ותלמידי חביבי החכם יעקב חי פארדו ז"ל אומר שהוא דרך לעג, הדרה והמונה ושאונה השמחים במשתה היין ובשאר תענוגים, לא יעלזו עוד בבתיהם, אלא בשאול תהיה עליצותם.

Verse 15

<b>וישח אדם,</b> אז גם הנשארים בחיים ישפלו מגאותם.

Verse 16

<b>ויגבה,</b> יתראה לעין כל גבוה ועליון על ידי המשפט והעונש שיעשה בגאים, והטעם כי גאה גאה סוס ורוכבו רמה בים.
<b>נקדש בצדקה,</b> תתגלה קדושתו בעשותו משפט באנשי החמס. עונש הרשעים נקרא כאן משפט בבחינת הרשעים הנענשים, ונקרא צדקה בבחינת העשוקים שהיו נאנחים תחת ידיהם.
<b>נקדש,</b> כבר כתבתי בבכורי העתים תר"ו כי שרש <b>קדש</b> נגזר מן <b>יקוד אש,</b> והונח תחלה על הקרבנות הנשרפים לכבוד האל, ואח"כ הושאל על כל דבר המופרש לכבוד האל, כגון השבת והמועדים, והאדם נקרא קדוש כשהוא דבק באל ובעבודתו, ומתוך כך קראו קדוש לכל דבר אלהי, ולכל דבר שיש לו שום יחס עם האל, ואמרו קדש להוראת כח אלהי, מדה אלהית. ואמרו שהאל נאדר בקדש, והכוונה שהוא מוקף כח אלהי, ותכונות אלהיות, כלומר שהוא אלהי באמת, לא בשם בלבד. ועל ההוראה הזאת קראו גם האל בתאר קדוש, והכוונה שהוא אלהי באמת ומרומם על כל פחיתות הנמצאת באדם. והנה כשהאל עושה דין ברשעים, ובפרט אם הם גדולים ונכבדים, הוא נקדש בזה, כלומר שהכל מבינים שהוא אלהי באמת, ומרומם על כל פחיתות, שאינו נושא עינים לשום בריה, וכן הוא אומר בקרובי אקדש (ויקרא י' ג').

Verse 17

<b>ורעו כבשים,</b> כמשמעו.
<b>כדברם,</b> כאלו הם במקום מרעה שלהם, כמו כעדר בתוך הדברו (מיכה ב' י"ב) לשון מדבר, ונקרא כן על שם שנוהגים בו הבהמות (תרגום וינהג ודבר), כענין וינהג את הצאן אחר המדבר (שמות ג' א'), והמקרא קצר, כבשים ירעו בחרבות מחים.
<b>חרבות מחים,</b> המקומות החרבים שהיו מאז אחוזת העשירים.
<b>מחים</b> שמנים ודשנים, לשון מוח.
<b>גרים,</b> העניים שאין להם דירת קבע, שהיו נעים ונדים מחמת הגדולים שגזלו מהם בתיהם ושדותיהם.

Verse 18

<b>מושכי העון,</b> העונש, כמו ויגדל עון בת עמי מחטאת סדום (איכה ד' ו').
<b>בחבלי השוא,</b> בחבלים שאין בהם ממש, והטעם אתם ממהרים עליכם הפורענות בלא שום הנאה לכם, על ידי שאתם אומרים ימהר יחישה וכו', כי כביכול הלעג הזה שאתם מלעיגים בדבר ה' יכריחהו למהר להקים דברו. וקרוב לזה פירשו Dathe וגיז', אלא שמפרשים השוא על המעשים הרעים. ויונתן ור"שי פירשו על פי הדרש, שיצר הרע דומה תחלה לחבל דק ואח"כ מתגבר והולך כעבות העגלה. וזה מוסר טוב ואמתי, אך איננו המכוון במקרא הזה.
<b>וכעבות העגלה,</b> אתם מכריחים הפורענות לבוא עליכם כאלו תמשכוה בחזקה, ואח"כ מפרש האומרים ימהר יחישה וגו', והטעם כי על פשעיהם יוכל ה' לסלוח, אבל כשהם מלעיגים על דברו, אם יאריך להם, יוסיפו לעג וקלס, וזו ראיה כי אין חבלי השוא חבלי המעשים הרעים, אלא כמו שפירשתי.

Verse 19

<b>יחישה, ותבואה,</b> בה"א נוספת, להורות התשוקה שיהיה כן, לא האמונה שכן יהיה, אבל דרך לעג.

Verse 20

<b>הוי האמרים לרע טוב,</b> מפורש בעמוס ה' י"ח, הוי המתאוים את יום ה' למה זה לכם יום ה' הוא חשך ולא אור, והטעם אתם אומרים ימהר מעשהו, ואינכם יודעים כי רע ומר יהיה היום ההוא, וחשך ואפלה לכם.
<b>שמים,</b> חושבים, וכן בשרש <b>נתן</b> הקרוב לשרש <b>שום</b> ותתן לבך כלב אלהים (יחזקאל כ"ח ב'); ונראה כי מההוראה הזאת אשר לשרש <b>שום,</b> רצוני המחשבה, בא לשון <b>שום</b> המצוי לחכמים, כגון שום הדיינים, אלא שלהבדיל בין שתי ההוראות אמרו <b>שום</b> שענינו ערך בש"ין ימנית, כמו שנראה ממה שאמרו (סוטה ה' ב) אל תקרי ושם אלא ושם, ודוגמת זה שרש <b>שוה</b> תחלת הוראתו כהוראת <b>שום,</b> כגון שויתי ה. לנגדי תמיד (תהלים י"ו ח'), וכן <b>שַׁוִּי</b> הוא תרגום פעל <b>שום,</b> ואח"כ הושאל להורות השווי והערך. וכן שרש <b>עָרַךְ</b> תחלת הוראתו שימה וסדור, כגון וערכו עצים על האש (ויקרא א' ז'), ואח"כ אמרו העריך וערך. וגיז' ואחרים פקו פליליה, ופירשו הפסוק בדיינים המעוותים משפט, ושאר עושי עולה, אמנם חשך ואור ומר ומתוק הם תארים להצלחה ולצרה, לא לצדק ועול.

Verse 21

<b>הוי חכמים,</b> מוסיף להתל בהם, שאע"פ שהם שמים חשך לאור, הנה הם חכמים בעיניהם, כמנהג כל האפיקורוסים.

Verse 22

<b>הוי גבורים,</b> השרים והשופטים צריך שיהיו חכמים וגם גבורים, שלא יגורו מפני איש ולא יכירו פנים במשפט, אבל האנשים ההם לא היו לא זה ולא זה, אע"פ שהיו מתפארים גם בחכמה וגם בגבורה. והנה בפסוק הקודם אמר להם שאינם חכמים אלא בעיניהם, ועכשו הוא אומר להם שאינם גבורים אלא לשתות יין, ולהטות משפט.
<b>למסוך שכר,</b> נוהגים היו לערב ביין כמים ידועים כדי שיהיה <b>מְשַׁכֵּר</b> יותר, וזה היה נקרא בשם מסיכה (מיכיליס וגיז'), ורא"בע פירש למסוך כמו לנסוך, לשון יציקה ושפיכה, כלומר שתייה חזקה, והיה נראה לי להביא לו סיוע ממה שכתוב כי נסך ה' עליכם רוח תרדמה (ישעיה כ"ט י') שהוא דומה לפסוק ה' מסך בקרבה רוח עועים (ישעיה י"ט י"ד), אפס ראיתי כי שרש נסך נקשר עם <b>על</b> (נסך עליכם), וזה נופל על השפיכה, ושרש מסך נקשר עם <b>בקרב</b> (מסך בקרבה) וזה נופל יותר בפעולת העירוב, ועוד ראיה ושקויי בבכי מסכתי (תהלים ק"ב י') שנראה היותו לשון עירוב.

Verse 23

<b>וצדקת צדיקים יסירו ממנו,</b> מי שהוא זכאי בדינו, נוטלים ממנו זכותו על ידי שמצדיקים בעל דינו שהוא הרשע, כלומר שבא עליו בטענות שקר לגזול ממנו את שלו.

Verse 24

<b>לכן</b> כעין שבועה, ואיננה קושרת המאמר עם הקודם, והנביא מחזיר פניו מהרשעים ומדבר עליהם בלשון נסתר, כי מקראות שלמעלה אע"פ שנראים שלא לנכח, כלם לנכח, כי מלת הוי אינה אלא לנכח, עיין למעלה א' ד'.
<b>חשש,</b> הוא קש יבש, בערבי חָשִיש.
<b>וחשש להבה,</b> חשש שהוא בלהבה <b>ירפה,</b> יתפרדו חלקיו ותעבור צורתו <b>שרשם כמק יהיה.</b> כמקק העצים, והוא קרוב לאבק, והטעם כמו שהאש שורף הקש, כן ישרפו ויהיו אפר ואבק דק הפורח באויר.
<b>כאבק יעלה,</b> יפרח באויר, ובנפול הפרח לא יצמח הפרי.

Verse 25

<b>וירגזו ההרים,</b> משל על עוצם המכה, אשר לקולה ירגזו גם ההרים.
<b>כסוחה,</b> לשון סחי ומאוס (איכה ג' מ"ה) כפירוש רש"י; אבל אס היה משרש כסח (כרד"ק) היה ראוי להנקד כסוחה, כי משקל <b>פַקּוּד</b> בדגש איננו פָעוּל אלא פוֹעֵל, כמו רַחום חַנון, וכן <b>שַׁכּוּלָה</b> כמו <b>מְשַׁכֵּלָה.</b> והנה המכה הזאת שיכה אותם היא משל על האויבים שיביא עליהם, שיכו בהם מכה רבה, ולא כגיז' שאמר כי כאן מדבר במכת דבר, כי אין כאן זכר למכה זו.
<b>בכל זאת לא שב אפו,</b> אחר שיפלו בני יהודה תחת ארם ואדום וישראל ופלשתים, עוד יבא עליהם מלך אשור.

Verse 26

<b>ונשא נס,</b> כְשַר צבא המקבץ צבאיו תחת הנס.
<b>ושרק לו</b> משל לקוח מן הדבורים שמקבצים אותם על ידי שריקה (רוז').
<b>ושרק לו,</b> לאחד מן הגוים הרחוקים, והוא אשור.

Verse 27

<b>כושל</b> חלש, וכן כל <b>כשל</b> עקר הוראתו כמו <b>חשל,</b> כמו כשל בעוני כחי (תהלים ל"א י"א). ונכשלים אזרו חיל (שמואל א' ב' ד'), הכשיל כחי (איכה א' י"ד); והנה חלשות הברכים הוא אחת מסבות הנפילה, ע"כ שרש כשל מצוי הרבה אצל שרש <b>נפל</b>; ואח"כ השאילו שרש <b>כשל</b> לנגיפת הרגל באבן או בדבר אחר, מפני שגם זה סבה לנפילה.
<b>ולא נפתח אזור חלציו,</b> באופן שיצטרך להתעכב כדי לחזור ולאסור אותו. וכן לא נשבר שרוך נעליו שיעכבהו במהלכו.
<b>לא נתק,</b> לא נשבר, כמו אשר ינתק פתיל הנעורת בהריחו אש (שופטים י"ו ט'), ולא כפירוש רד"ק שהוא ישן ונעליו ברגליו, כי לפי זה הי"לל לא התיר, אבל לא <b>נִתַּק</b> ענינו לא נפסק מעצמו.

Verse 28

<b>חציו שנונים וכל קשתותיו דרוכות,</b> ולא יצטרך להתעכב לחדד חציו ולדרוך קשתותיו, <b>כּצר,</b> כמו <b>צוּר</b> או <b>צֹר,</b> ולא היו נוהגים לתת מנעל ברגלי הסוסים, לפיכך יותר שהיתה פרסתם קשה, יותר היו חשובים.
<b>וגלגליו,</b> גלגלי העגלות.

Verse 29

<b>כלביא,</b> שם שירי לאריה, והוא נוהג גם בלשון ערבי, ואיננו מיוחד לאריה נקבה (כדעת בושארט), כי כשהכוונה על הנקבה נקוד <b>לְבִיָא</b> (יחזקאל י"ט ב' (גיז.). ובהיות מלת <b>לְבִיָא</b> כתובה בלא ה"א בסוף, נ"ל שהיו קוראים לָבִיא לזכר ולנקבה בשוה, כמו <b>גָמָל, אַיָל</b> (כאיל תערוג), ומשקל אחר לֶבֶא (כמו בלשון אשכנז Löwe), וממנו הרבוי <b>לְבָאִים</b> (תהלים נ"ז ה') <b>וּלְבָאוֹת</b> (נחום ב' י''ג), כמו פֶרֶא פראים. ואם תרצה אמור כי היחיד מן לְבָאוֹת הוא <b>לִבְאָה,</b> או שהנפרד (כדעת גיז') <b>לְבִי,</b> כמו <b>צְבִי צְבָאִים צְבָאוֹת. ישאג ככפירים וינהם ויאחז טרף,</b> ענינו יאחז טרף בשאגה ונהמה כאשר יעשו הכפירים.
<b>ויפליט,</b> ישחק בו ויניחהו לברוח מידו (כדרך שעושות החיות הטורפות), ואע"פכ לא יוכל הטרף להנצל מידו (ר' שלמה לֵיוִיזוֹן בספרו מליצת ישורון דף ע'). וגיז' ואחרים פירשו על ההצנעה והשמירה, ונ"ל שלא יפול לשון <b>פלט</b> על הגוף המת.

Verse 30

 וינהם, הגוי הבא, הוא אשור <b>עליו,</b> על ישראל הנזכר למעלה (פסוק כ"ה) חרה אף ה' בעמו ויט ידו עליו ויכהו.
<b>ונבט,</b> ואם יביט אדם אז על א"י.
<b>והנה חשך צר,</b> כן ראוי לחבר המלות האלה (רד"ק ודון יצחק וגם Dathe). חשך של צרה, וכן למטה (ח' כ"ב) ואל ארץ יביט והנה צרה וחשכה.
<b>ואור חשך,</b> כטעם אור <b>חָשַךְ</b> באהלו (איוב י"ח ו').
<b>בעריפיה,</b> שָמֶיהָ של ארץ יהודה, והשמים נקראו עריפים על שם שמזילים המטר, כדברי רד"ק. והנה כל זה על חיל אשור שעלה אח"כ בימי חזקיהו, והיתה מחכמת הנביא שהפחיד הרשעים בהודיעו להם ביאתו, ולא הודיעם מפלתו, כדי שישובו אל ה'. והנה תחלה הזכיר שיכה ה' מכה רבה בישראל, וזה היה בימי אחז, וכשהזכיר אח"כ גוי מרחוק שאינו לא ארם ולא אדום ולא פלשת ולא ישראל (כי כלם קרובים ליהודה) אלא אשור, לא אמר שיכה את יהודה, אלא שיפחיד אותם פחד גדול, וכן היה הענין ממש, לא נפל דבר אחד מדברי ה'.

Chapter 6



Verse 1

תוכחה אחרי הקודמת, גם היא כנגד הבלתי נותנים לב אל הנבואות. ישעיה מזכיר החזון אשר נראה אליו בתחלת הנבאו, ועל ידי כן מודיע אל העם כי מאז החל להנבא הודיעו ה' כי לא ישמעו בקולו, כי על רוב פשעיהם נמנעו מהם דרכי התשובה, עד בוא עליהם כל הרעות אשר נגזרו עליהם, עד תם הפושעים, והעם הנשאר קדוש יהיה.
<b>בשנת מות</b> הנבואה הזאת אמרה ישעיה אל העם אחרי הקודמת, אעפ"י שהיתה אליו המראה הזאת כעשרים שנה קודם לכן. ולזה אמר בשנת מות אעפ"י שבשעת המראה עדיין לא מת המלך (כי ישעיה התחיל להנבא בימי עזיהו), אך עתה כשהגידה אל העם כבר היה עזיהו מת; והמכוון בספור המראה הזאת אל העם הוא כלפי מה שלא היו מאמינים בדבריו, והיו אומרים ימהר יחישה מעשהו וגו', הגיד להם כי מאז כשקראו האל ללכת בשליחותו, כבר הודיעו שלא יאמינו לדבריו, ושזה אמנם לרע להם (לך ואמרת לעם הזה שמעו שמוע ואל תבינו וגו' עד אשר אם שאו ערים וכו'); והנה הדבר מובן מאליו כי כשבאה אליו הנבואה הזאת לא היה אפשר לו שיגיד אותה אל העם, שא"כ לא היה מקום שיוכיחם עוד, מאחר שהוא יודע שלא יקבלו דבריו. על כן שמר הדבר בלבו כעשרים שנה, וכשראה אותם מלעיגים על דבריו הגיד להם כי עוונותיהם הטו אלה שננעלו שערי התשובה בפניהם, כי כבר נגזרה עליהם הפורענות. וגיז' כתב שיש דמיון רב בין המראה הזאת ומראות ירמיה ויחזקאל בתחלת נבואותיהם. וכוונתו לומר שאינם אלא ספורים בדויים, ושהיו הנביאים לוקחים הספורים זה מזה כדרך שהמשוררים עושים: ובאמת כך היו עושים לפעמים נביאי השקר, אבל מה לתבן את הבר? ומי שלא יחפוץ להטעות את עצמו הלא יראה כי מראות שלשת הנביאים האלה אינן לקוחות זו מזו, כי הנה ישעיה אמר הנני שלחני, וירמיה בהפך היה מסרב ואמר הנה לא ידעתי דבר; ומה שכתוב בירמיה וישלח ה' את ידו ויגע על פי, הוא לתת כח הדבור בפיו, אבל ויגע על פי האמור בישעיה ענין אחר הוא, כי כאן מה שנגע לא היה יד ה', אבל היה גחלת אש, והוא לטהרו מעונותיו; וירמיה לא הזכיר לא כסא ולא שרפים ולא היכל ולא דבר מעניני המראה. וכן יחזקאל אין יחס למה שהזכיר במראה שלו עם מה שראה ישעיה, ואם היה חזון יחזקאל לקוח מישעיה, מהיכן לקח החיות והאופנים? ולמה החליף שש כנפים בארבע? ומהיכן לקח אכילת המגלה? אבל האמת הוא כי כל נביא הגיד מה שראה במראה נבואתו, וספורי נביאי ה' אינם בדויים, ולא גנובים, אעפ"י שבדבורם היו משתמשים לפעמים במליצות הנביאים והמשוררים שהיו לפניהם, שהיו חקוקות בזכרונם, ובפרט ירמיה השתמש הרבה במליצות שאר נביאים, וכמו שראינו שלקח מלות <b>ויגע על פי</b> מישעיה. והנה המלות האלה שלקח ירמיה מישעיה הן עצמן עדות ברורה על אמתת ספורי הנביאים, כי הנה ירמיה בשעה שכתב תחלת ספרו היו לנגד עיניו או בזכרונו דברי ישעיה, ולקח מהם מלות ויגע על פי, ואעפ"י כן לא לקח הענינים מישעיה, אבל ספר המראה אשר ראה כפי מה שהיתה באמת.
<b>על כסא רם ונשא,</b> לפי הפשט היה הכסא רם ונשא (כפירוש רד"ק) והיושב עליו ידוע שהוא רם ממנו, אבל לפי הטעמים רם ונשא חוזר אל האל (והיה ראוי להטעים <b>ואראה֙ את־אדנ֔י יוש֕ב</b>), והוא תקון שתקנו חכמים, וכן יונתן תרגם חזית ית יקרא דה' שרי על <b>כּורְסְיֵהּ</b> (כלומר על כסאו, רם ומתנטל בשמי מרומא, פירש רם ונשא על היות כבוד ה. בשמי מרום, לא על היותו על כסא רם.
<b>ושוליו מלאים את ההיכל,</b> הנביא לא ראה את האל (רצוני הכבוד הנברא לשעה במראה נבואתו), כי היו פני האל לנד פנים, לא לבד חוץ, ושולי מעילו הפרושים מאחריו היו מלאים את ההיכל, והנביא שהיה עומד בחוץ ראה שולי המעיל שהיו פרושים על הארץ, כדרך מלכי מזרח שנוהגים בבגדיהם לאחוריהם סרח עודף רחב מאד, והנה הנביא מזכיר שראה את האל בדמות מלך גדול, ושהוא אמנם לא היה מרואי פניו, רק ראה כבוד לבושו במה שראה שוליו מלאים את ההיכל; ואמר <b>היכל</b> כי נדמה לו כאלו הוא עומד במקדש ה' אשר בירושלים, ונדמה לו הכסא בבית קדש הקדשים, ושולי האל לרוב ארכם היו יוצאים מבית קדש הקדשים וממלאים את ההיכל, והנביא היה רואה את עצמו מבחוץ, בעזרה.

Verse 2

<b>שרפים עמדים ממעל לו,</b> הציור הזה מסוד אלהים עם מלאכיו כעין מלכותא דארעא מצאנוהו כבר בימי יהושפט, שאמר מיכיהו בן ימלה ראיתי את ה' יושב על כסאו וכל צבא השמים עומד עליו מימינו ומשמאלו ויאמר ה' מי יפתה את אחאב ויעל ויפול ברמות גלעד ויאמר זה בכה וזה אומר בכה (מלכים א' כ"ב י"ט וך'), וגם בזמן קדמון יותר מצאנוהו בתחלת ספר איוב וקצת מן האומרים כי ספר איוב נכתב בגלות בבל אמרו כי הציור הזה מסוד אלהים עם מלאכיו לא נודע בישראל קודם הגלות, ושכחו דברי מיכיהו בן ימלה ומלבד כל זה הנה לנו בתורה (בראשית ג' כב) הן האדם היה כאחד ממנו, שאין ספק שהוא מאמר המצייר את האל מדבר עם מלאכיו כמלך עם שריו (כפירוש ראב"ע), וכן דרש ר' פפיאס (בראשחת רבא פרשה כ"א) הן האדם היה כאחד ממנו, כאחד ממלאכי השרת, ור' עקיבא אמר לו דייך פפיאס, כלומר שאין ראוי לדרוש כן בצבור, שלא יבא: להאמין דמיון ושיתוף בין האל והמלאכים, ולפיכך אנקלוס הפריד מלת באחד ממלת ממנו, והמתרגם הירושלמי הרכיב שני הפירושים, ותרגם: ואמר ה' למלאכא די משמשין קדמוהי (וזה לפי פשט הכתוב, וכפירוש ר' פפיאס) הא אדם הוה יחיד, בארעא היכמא דאנא יחידי בשמי מרומא (וזה על דרך שתקן אנקלוס). והנה אין ספק כי אמונת המלאכים, לא לבד כשליחים ההולכים לעשות מצות המלך, אלא ג"כ כשרים שהמלך נועץ עמהם, היא קדמונית מאד בישראל.
<b>שרפים, שָׂרָף</b> הוא נחש בעל ארס, ונקרא כן על שם שהוא ממית במגעו (כלומר בנשיכתו, ולדעת קצת גם בהבל פיו, כאש השורפת במגעה; והמלאכים היותר גדולים ונכבדים נקראו שרפים, מפני שהיו מייחסים להם גוף של אש, והיו חושבים שאם יתקרבו לאדם מיד ימות; ולפיכך לא מצאנו בכל המקרא מלאכים נקראים כך אלא כאן, כי אין השרפים באים אצל בני אדם, אבל כאן ישעיה במראה נבואתו בא במחיצתם ואחד מהם קרב אליו, ותחת שהיה לו לשרפו נגע על פיו ברצפת אש וטהרו מכל חטא והעלה אותו למעלת המלאכים.
<b>עמדים ממעל לו,</b> היו עומדים אצל האל מימינו ומשמאל, ואמר ממעל לו לפי שהוא היה יושב והם עומדים, וכמהו בדברי מיכיהו בן ימלה וכל צבא השמים עומד עליו מימינו ומשמאלו, וכן בתחלת איוב ויבאו בני האלהים להתיצב על ה', וכן העומדים על אדון כל הארץ (זכריה ד. י ד), מהתיצב על אדון כל הארץ (שם ו' ה'), ובאזני כל השרים העומדים מעל המלך (ירמיה ל"ו כ"א), ואב לכלם וישב משה לשפוט את העם ויעמוד העם על משה (שמות י"ח י"ג), וכיוצא בזה בתלמוד (סנהדרין ז') מנין לדיין שלא יפסע על ראשי עם קדש, ופירש רש"י כשהיה המתורגמן דורש היו הצבור יושבין לארץ, והמפסע ביניהן לילך ולישב במקומו נראה כמפסע על ראשן עכ"ל, וכן ביבמות ק"ה מי הוא זה שמפסע על ראשי עם קדש. והנה מליצת עומדים ממעל לו אין בה שום זרות לפי הפשט, כי האל היה יושב, והשרפים היו עומדים ממעל לו. אבל בסוף ימי בית שני נראה שהיה הציור הזה רע בעיני ההמון, שיהיה האל בשפל והשרפים למעלה ממנו, לפיכך עמדו חכמינו ז"ל ופירשו ממעל לו כאלו הכוונה השרפים העומדים ממעל (בשמים) הם לו (מוכנים לעבודתו), וכן תרגם יונתן שמשין קדישין ברומא קדמוהי, ופירש רש"י <b>עומדים ממעל</b> בשמים, <b>לו</b> לשמשו. וכן עשו בעלי הטעמים, שהפסיקו מלת ממעל בפשטא, ולפי הפשט כך היה ראוי להטעים שרפ֗ים עמדים֙ ממ֣על ל֔ו.
<b>בשתים יכסה פניו ובשתים יכסה רגליו,</b> פניו כולל כל החלק העליון מהגוף, ורגליו החלק התחתון, ושתי הכנפים נראה שהיו אחת לפנים ואחת לאחור; והנה היו השרפים מכוסים בכנפיהם, על דרך שראה יחזקאל (א' י"א) את החיות בארבע כנפים, ושתים (מהן) מכסות את גויותיהנה (ולולא מקרא זה שביחזקאל, אולי היה אפשר לפרש שהיו השרפים מכסים בכנפיהם את פני האל ואת רגליו, לבלתי יהיה נראה).
<b>יכסה, יעופף</b> לשון יחיד, חוזר לכל אחד (שש כנפים לאחד), כל אחד היה מכסה פניו ורגליו של עצמו. ולענין טעם הכסוי הזה, יונתן הוסיף אחר יכסה פניו <b>דלא חזי</b> (ופירש רש"י שלא יביט לצד השכינה), ואחר יכסה רגליו הוסיף <b>דלא מתחזי</b> (פירש רש"י לצניעות, שלא יתראה כל גופו לפני בוראו), וכן היא ג"כ דעת ראב"ע ואחרים. אך אם היו השרפים כדמות שרי המלך העומדים בסודו, לא יתכן שלא יראו פניו, כמו שמצאנו (אסתר א' י"ד) שבעת שרי פרס ומדי רואי פני המלך היושבים ראשונה במלכות. והקרוב אלי שכסוי גופם הוא דרך כבוד להם, כי כמו שהאל מתראה בתוך הענן, כן שריו מכסים גויותם, וכל זה סימן גדולה וחשיבות. ולפי זה יתכן שלא היו מכסים פניהם ורגליהם בעמדם לפני האל, והנביא במראה הנבואה ידע שהכנפים היו משמשות לכסות פניהם ורגליהם, אף אם כשראה אותם לא היו כנפיהם פרושות לכסותם.

Verse 3

<b>וקרא זה אל זה,</b> הרימו קולם יחד בשוה, כלשון תהום אל תהום קורא לקול צנוריך (תהלים מ"ב מ') שענינו התהומות משמיעים קולם יחדיו, ופירוש זה אל זה, זה כנגד זה, וכן תהום אל תהום ענינו תהום כנגד תהום; ופירוש <b>וקרא</b> לשון הרמת קול, לא קריאה. והקדמונים פירשו ענין זירוז או נתינת רשות, אחד לחברו; ואם כן <b>ואמרו</b> היה לו לומר, לא <b>ואמר</b>; אבל לפירושי הרי הוא כאלו כתוב וקרא זה אל זה ואמר זה אל זה, כלומר זה כנגד זה. והנה השרפים היו רבים, כי למטה (פסוק ו') כתוב אחד מן השרפים, ואין אומרים <b>אחד מן</b> אם אין שם אלא שנים בלבד <b>קדוש קדוש קדוש,</b> השלוש להפלגת הקדושה, על דרך עוה עוה עוה אשימנה ויחזקאל כ"א ל"ב).
<b>מלא כל הארץ כבודו,</b> כבודו הוא ממלא כל הארץ, כל הארץ מלאה מכבודו. כמו וימלא כבוד ה' את כל הארץ (במדבר י"ד כ"א) אין מקום שלא יהיה כבודו ידוע ומפורסם שם. והנה ידוע כי המלאכים אם יקלסו את הבורא לא יזכירו את הארץ, כי מה תחשב הארץ הלזו נגד כל הבריאה? אלא ה' השמיע את אזן הנביא במראה הנבואה מה שהיא יכולה לשמוע.

Verse 4

<b>אמות הספים,</b> דברים שהיו בולטים חוץ למזוזות הבית, אנחנו לא נדע צורתם ומה היו משמשין, ואולי לא היו אלא לנוי, ולהיותם בולטים היה הנענוע נראה בהם. וגיז' רצה לפרש יסודות האסקופות, מן אמתא דריחיא (ברכות י"ח), אבל אין הדבר ברור שיהיה המכוון שם יסודות הריחים, ורש"י והערוך לא פירשו כן, ואם המלה נגזרת מן <b>אֵם</b> כמו שהוא אומר, היה ראוי לקרוא <b>אִמּות</b> אמות בחירק.
<b>וספים</b> נראה לי שהם המזוזות, כי דוגמת המליצה הזאת מצאנו בעמוס (ט' א') הך הכפתור וירעשו הספים, והם המזוזות, כמו שהכריח רד"ק בשרשים מפני שהזכיר כפתור אחד וספים רבים.
<b>הקורא</b> אמר לשון יחיד מפני שהיו קוראים יחד פה אחד, כמו שאומרים החלוץ והמאסף על החלוצים והמאספים ההולכים ביחד, וכן האורב (יהושע ח' י"ט) <b>והבית ימלא עשן,</b> השרפים בשעה שאמרו קדוש קדוש קדוש הקטירו קטרת לכבוד האל על המזבח הנזכר למטה (פסוק ו'), ומתוך כך הבית ימלא עשן. והנה הקטרת היא החשובה מכל העבודות, ולכך תיוחס אל השרפים. ומה נכבד הציור הזה, שהשרפים בשעת עבודתם מקלסים לפניו ואומרים קק"ק וגו'.

Verse 5

<b>ואמר,</b> הקריאה והעשן גרמו לו שהבין פחיתותו, וגדולת הכבוד היושב על הכסא, ואז ירא לנפשו פן ימות כי אלהים ראה <b>נדמיתי.</b> אבדתי ונגזרתי.
<b>כי איש טמא שפתים אנכי,</b> בערך האל אשר הוא קק"ק ובערך מלאכיו אשר כלם קדושים וראוים לומר לפניו השבח הזה, אני טמא שפתים וגם בני עמי טמאי שפתים והנה המלות האלה כי איש טמא שפתים וגו' אֲמָרָם ישעיה במראה הנבואה, והיה דבורו כאשר ישים אלהים בפיו, והמכוון מאת האל בשומו הדבר הזה בפיו. הוא כדי לתת מקום להגעת הרצפה על שפתיו למען יתהפך לאשש טהור שפתים ויהיה ראוי לדבר אל העם בשם ה'.
<b>כי את המלך</b> לא אמר שראו עיניו את ה', כי לא ראה פני כבודו, אבל ראה המלך, כלומר הכסא והשולים והשרפים העומדים לפניו וקוראים שבחו, והנה ראה את ה' כמלך גדול ונורא, אעפ"י שלא ראה פניו.

Verse 6

<b>רצפה,</b> כן נקרא בערבי אבן מלובנת באש, ומשתמשים בה לבשל המאכלים (רוז' וגיז').

Verse 7

<b>וסר עונך</b> וגו', כל עון וכל חטאת שיש לך כבר סר ממך, כלומר תְכֻפַר ולא תֵחָשֵב לך לחטאת, והנך כמלאך אלהים. והנה ידוע כי האש היא משל על נקוי וטהרת כל דבר, וכל אשר יבא באש היו מעבירים באש לטהרו, וכל אשר לא יבא באש יעבירו במים.

Verse 8

<b>ואשמע,</b> אחר ששב טהור כמלאך שמע הדבור, גם מלאו לבו לענות הנני שלחני.
<b>את מי אשלח</b> דרך משל, כמלך המדבר עם שריו ונועץ עמהם, על דרך מי יפתה את אחאב; והנביא כבר חשב עצמו כאחד מהם ולא ירא מענות את המלך כאלו גם אליו היה הדבור.
<b>מי ילך לנו,</b> הוא פירוש מי אשלח, כלומר מי אשלח שיהיה ראוי והגון ללכת בשליחותי, ואמר לנו בלשון רבים כי השליחות היתה מוטלת על השרפים משרתי המלך, והנה מי שילך ידבר בשם המלך והוא הולך בשליחותו, אך הוא הולך ג"כ במקום השרפים ויעשה השליחות שהיה להם לעשותה, אמנם אמר את מי אשלח בלשון יחיד, כי המלך לבדו הוא השולח. ומה נשגב הלמוד הרמוז בציור המראה הזאת, והוא כי האיש ההולך בשליחות האל להוכיח את העם על חטאתם, צריך שיטהר עצמו תחלה עד שיהיה במדרגת מלאכי עליון. ואמנם טעם הכפל את מי אשלח ומי ילך לנו, תחלה אמר מי מכם אבחר ואשלח? ואח"כ אמר ידעתי כי כלכם הגונים ללכת בשליחותי, ואין צורך שאבחר אחד מכם, אבל מי שיתנדב ללכת הוא ילך.

Verse 9

<b>שמעו שמוע ואל תבינו,</b> אַל הוא לשון צווי, לא לשון הודעת העתיד, והנה הוא כאלו יאמר, אני מצוה שכל זמן שתשמעו לא תבינו, וכל זמן שתראו לא תדעו; והטעם, כך נגזר עליכם שלא תתנו לב לדברי ה' ולנביאיו, ולא תשגיחו ג"כ כשתראו בעיניכם הפורענות מתחלת לבוא עליכם. והמכוון בכל זה לא שילך ויאמר להם כך, שא"כ לא היה מקום שיוכיחם עוד; אבל הוא משל, והכוונה, אם תרצה ללכת בשליחותי, על מנת כן צריך אתה ללכת, על מנת שלא ישמעו אליך.

Verse 10

<b>השמן,</b> כטעם טפש כחלב לבם (תהלים קי"ט ע'), שמנת עבית כשית ודברים ל"ב ט"ו), דרך משל כאלו הלב מכוסה בשומן עד שלא יכנסו בו ציורי הדברים, ובהפך מילת הלב היא הסרת העור האוטם ומכסה הלב ומונע ממנו ההשגה.
<b>השע,</b> כטעם כי טח מראות עיניהם (ישעיה מ"ד י"ח) והמלה לשון ארמית, וטח את הבית (ויקרא י"ד מ"ב) מתורגם וישוע.
<b>פן יראה בעיניו,</b> באופן שלא יקרה שעל ידי שיראה וישמע ויבין ישוב מדרכו וירפא את עצמו מתחלואיו.
<b>ורפא לו,</b> רפא נקשר עם <b>ל'</b> כמו הרופא לשבורי לב, וכן רבים.
<b>השמן לב העם הזה,</b> הנביא במאמרו כאלו הוא נותן הוייה אל הדברים, כמו שמצאנו בירמיה (א' יו"ד) ראה הפקדתיך היום הזה על הגוים ועל הממלכות לנתוש ולנתוץ ולהאביד ולהרוס לבנות ולנטוע, שפירושו אחר שנתתי דברי בפיך, הנה כל מה שתדבר יתקיים, אם לטוב ואם לרע, והרי זה כאלו נתתיך שליט בגוים ובממלכות לעשות בהם כחפצך וכן ביחזקאל (כ"א כ"ד) ואתה בן אדם שים לך שנים דרכים לבוא חרב מלך בבל, הכוונה. הנבא שיהיו לחרב מלך בבל שני דרכים, ואח"כ אמר ויד ברא, פַנֵה מקום מן הקוצים ומן האבנים; בראש דרך עיר ברא, המקום הזה שתעשה פנוי לצורך חיילות מלך בבל, יהיה בפרשת דרכים, במקום שהדרכים מתחלקים, ואחד מהם מוליך אל העיר. והנה יחזקאל לא היה בידו לעשות דבר מזה, אבל נצטוה להנבא שכן יהיה. וכן כאן האל מצוה לישעיה שישמין לב העם, כלומר שינבא ויגזור עליהם שלא יטו אזן לדבריו; וכל זה להודיעו שכך יהיה, שדבריו לא יהיו נשמעים. ומתחלה פירשתי כרש"י השמן והכבד והשע מקור בחסרון העתיד, אני אשמין השמן ואכביד הכבד, והוא צודק לפי הענין, אבל הוא דחוק מצד הלשון. ופיליפסון כתב שאם לא היה הנביא מוכיח את העם, היו שוגגין ולא היו מזידין, והנה תוכחותיו הן הן שהוציאו אל הפעל קשי ערפם ועורונם. שמו שמים על זאת! האל שלח ישעיה להוכיח את ישראל, כדי להוציא רשעתם לפעל, ולהכביד את עונשם, ואם לא היה ישעיה מוכיחם היה חטאם יותר קל!! מלבד כי מאמר השמן לב העם הזה וכו' אם יובן כפשוטו, לעולם לא תהיה משמעותו עשֵה שיתגלה ויוָדע קשי ערפם, אבל משמעו עשה שלא יוכלו להבין ולשמוע ולראות אף אם ירצו, ואח"כ פיליפסון מוסיף שהענין נאמר כאן כאלו הנביא עצמו הוא סבת הדבר, על דרך ולא נתן ה' לכם לב לדעת ועינים לראות ואזנים לשמוע עד היום הזה (דברים כ"ט ג'). אבל אם הענין נאמר דרך משל, א"כ נפל הפירוש.

Verse 11

<b>עד אשר אם שאו,</b> הפורענות הזאת נגזרה עליהם, ועד שלא תבא עליהם (בימי אחז) לא ישובו ולא ישמעו לקולך; והנה הציור הזה של חרבן הערים ושממת האדמה יש בו מן ההפלגה כדרך מליצת השיר, והמכוון בו נפילת העם במלחמה עם מיתת עם רב, ולכת עם רב שבי לפני צר, כמו שהיה בימי אחז.

Verse 12

<b>ורחק ה' את האדם,</b> אין הכוונה כדעת המפרשים שיגלו למקום רחוק, כי לא אמר שירחק היושבים מעל אדמתם, אבל אמר שירחק את האדם, כלומר שהמין האנושי יהיה רחוק זה מזה, שלא ימצאו בארץ יהודה שנים יחד, אך כל אדם יהיה בודד ורחוק מחברו; ופירש ואמר <b>ורבה העזובה בקרב הארץ,</b> רבים יהיו המקומות העזובים בארץ ההיא, והנה היושבים יהיו מפוזרים מפני מיעוטם.

Verse 13

<b>ועוד בה עשיריה,</b> ישאר בארץ החלק העשירי מיושביה, והוא דרך גוזמה.
<b>ושבה והיתה לבער,</b> ארץ ישראל תשוב להיות לבער, תשוב להיות קרובה לכלייה (תלמידי חביבי החכם יח"ף ז"ל), <b>באלה ובאלון,</b> אשר במה שמשליכים מעליהם ארצה, והוא הפרי, אלא שאינו נקרא <b>פרי,</b> כי אינו מאכל אדם, ונקרא שלכת כי אין בני אדם לוקטים אותו, אבל העץ משליכו מאליו; <b>מצבת בם</b> יש להם נטיעה וקיום (תרגום <b>ויטע, ונצב</b>), כי הפרי הנופל נזרע בארץ וצומח ממנו עץ אחר; כן זרע קדש שיקום בימי חזקיה אחרי תם החטאים, יהיה מצבתה, יהיה נטיעה חדשה בארץ, כטעם והיה הנשאר בציון והנותר בירושלם קדוש יאמר לו.
<b>מצבתה,</b> כנוי הנקבה כנגד הארץ, זרע קדש יהיה נטיעת א"י, שישוב ויצמח בה כנטיעה חדשה.

Chapter 7



Verse 1

נבואה בתחלת ימי אחז בבוא מלך ארם ומלך ישראל להלחם על ירושלים, והמלך והעם יראו מהם מאד, והנביא מבשר כי לא תקום עצתם, וגם יהיו הם עצמם לבז למלך גדול מהם, הוא מלך אשור.
<b>ויהי בימי אחז,</b> פקח מלך בשנת מות המלך עזיהו (שנת כ"ב למלכו), ומלך עשרים שנה, ויותם מלך י"ו שנים, א"כ לא מלך פקח בימי אחז רק ד' שנים, א"כ הענין המסופר פה היה באחת מארבע השנים הראשונות למלכות אחז, והוא מה שכתוב במלכים ב' (י"ו ה') אז עלה רצין מלך ארם ופקח בן רמליהו מלך ישראל ירושלם למלחמה ויצורו על אחז ולא יכלו להלחם. אבל מה שכתוב בדברי הימים ב' כ"ח ויתנהו ה' אלהיו ביד מלך ארם ויכו בו וישבו ממנו שביה גדולה ויביאו דרמשק וגם ביד מלך ישראל נתן ויך בו מכה גדולה, ויהרג פקח בן רמליהו ביהודה מאה ועשרים אלף ביום אחד, היה קודם לכן, ונראה כי עכשו נגשו מלך ארם ומלך ישראל למלחמה על עיר ירושלם ולא יכלו להלחם עליה, כי ראו שלא יוכלו ללכדה, כי עיר חזקה היא מאד, ותמהו בראותם אותה ונבהלו נחפזו, וחזרו לארצם. ונראה לו כי על המאורע הזה נוסד מזמור מ"ח גדול ה' ומהלל מאד בעיר אלהינו הר קדשו, יפה נוף וגו', אלהים בארמנותיה וגו', כי הנה המלכים נועדו (מלך ארם ומלך ישראל) עברו יחדיו (להלחם עליה), המה ראו כן (חוזק העיר), תמהו, נבהלו בחפזו, רעדה אחזתם שם וגו' (וחזרו לאחור מבוהלים ודחופים כאלו מלאך ה' דוחה אותם) ברוח קדים (אשר ברוב כחה) תשבר (אפילו) אניות תרשיש (ואז האויבים בשובם אחור אמרו בלבם) כאשר שמענו כן ראינו.בעיר ה' צבאות וגו', דמינו אלהים חסדך בקרב היכלך (גם אלה דברי האויבים, והטעם ממה שראינו הדרת עיר ה' ותפארת גדולתה אשר נפל פחדה עלינו בבואנו להלחם עליה, אנחנו מדמים ומציירים בלבנו במה יהיה גדול חסד ה' אשר יתראה ליראיו ועבדיו בקרב היכלו, שישמע ה' את תפלתם אשר יתחננו אליו במקום ההוא), כשמך אלהים וגו' (הם דברי המשורר שאומר כי על ידי התשועה הזאת תתפרסם גדולת ה' בין העמים הרחוקים), ישמח הר ציון וגו', סבו ציון וגו', המשורר מהתל באויבים ואומר להם מאחר שבאתם להלחם על ירושלם ולא יכלתם להלחם סבו אותה וראו אותה מבחוץ כדי שתוכלו להגיד יפיה לאנשי ארצכם,.באופן שישאר הדבר למזכרת אצלם עד דור אחרון. ואח"כ המשורר חותם ואומר כי זה אלהים אלהינו עולם ועד וגו'.
<b>ולא יכול להלחם עליה.</b> לא חש ישעיה להגיד איך היה הדבר, כי היה ידוע בימיו. והנה המלות האלה (ולא יכול וגו') כוללות סוף הענין, ומה שכתוב אח"כ (ויוגד לבית דוד וכו') הכל היה קודם לכן כלומר קודם שישובו האויבים אחור. ומלות ולא יכול וגו' הן כמו כלל שאחריו פרט, כמו וירא אליו ה' באלוני ממרא (בראשית י"ח א'), אלא שכאן השמיט הפרטים. וגיז' אומר שלא היה ישעיה הוא המסדר הספור הזה, והנה גם הוא מודה כי סימן ח' ישעיה כתבו, והנה אם לא הוא כתב גם סימן זה, יהיה סימן ח' כזנב בלא ראש. וגם הוא מודה כי יש בסימן זה מדברי ישעיה, אך נראה לי דבר ברור כי גם החלק הספורי מן הסימן הזה איננו אלא לשון הנביא, הלא תראה ויוגד לבית דוד, נחה ארם, וינע לבבו כנוע עצי יער, הכל לשון מליצת השיר, לא ספור בעלמא ולדעת גיז' מי שכתב הפסוק הראשון העתיקו בלא תבונה מספר מלכים, בלי הבין כי מלות ולא יכול להלחם עליה לא היה כאן מקומן כי אם בסוף הענין. ואני שואל. היתכן לאיש נעדר תבונה שיכתוב פסוק ויוגד לבית דוד? ואם נודה שכתבו ישעיה, נודה ג"כ שלא התחיל ספורו במלות ויוגד לבית דוד, אבל התחיל בהודעת הזמן ושם המלכים הבאים למלחמה, ואם נודה שכתב ישעיה ויהי בימי אחז עד למלחמה עליה, נודה ג"כ שהוסיף ישעיה עצמו מלות ולא יכול להלחם עליה, מאחר שלא מצאנו לו בסוף הספור איך נפל הדבר.

Verse 2

<b>ויגד לבית דוד,</b> דרך מליצת השיר אמר בית דוד, כמו למטה שמעו נא בית דוד (ועיין למטה ח' ו').
<b>נחה ארם על אפרים.</b> חיל ארם שוכן במלכות אפרים, וזה אות ששני המלכים נוסדו יחד על יהודה.
<b>נחה על,</b> לשוז ותנח התבה על הרי אררט (ברא' ח' ד'). וטעם המליצה הזאת כי מתחלה כששמע שמלך ארם יצא ממקומו לבא בארץ אפרים היה אחז שמח, אולי יבא להלחם בפקח שהיה אויבו ועל ידי כן יחלש כחם של שניהם, אבל כששמע שארם נח ושקט בארץ אפרים, אז הבין כי שלום ביניהם, ושיש בלבם לבוא עליו שניהם יחדו.

Verse 3

<b>ושאר ישוב בנך,</b> כך היה שם אחד מבני הנביא שאר ישוב, על שם הנבואה שאר ישוב שאר יעקב אל אל גבור (ישעיה י, כ"א), וכן לבן אחר קרא בשם מהר שלל חש בז (ח' ג') והנה אין ספק כי טעות סופר נפלה בטעמי הפסוק הזה, וצריך להגיה ושאר ישוב במרכא טפחא, ותלמידי מוה"רר מרדכי מורטארה אומר כי נולדה הטעות מפני שלמטה (י' כ"ב) כתוב <b>שא֖ר יש֣וב ב֑ו</b> על דרך שהעירותי בכרם חמד תשיעי עמוד י"ג שנשתבשו הטעמים במלות השמת לבך על עבדי איוב (א' ח') מפני דוגמתם במקום אחר (ב' ג'); ועיין רש"י חולין ע"ד ב'. והטעם שצוהו להוליך עמו בנו, כי בראות העם אותו יזכרו שמו והנרמז בו, ובראותם עת צרה להם אולי יתעוררו קצתם לשוב אל ה'.
<b>אל קצה תעלת הברכה העליונה,</b> מצד דרומית מזרחית לירושלם, בתחתית הר ציון. היה יוצא מעין הנקרא גיחון (מלכים א' א' ל"ג וד"ה ב' ל'ג י"ד) ונקרא ג"כ שילוח, וממנו היו המים נמשכים לשתי ברכות ומקומות מקוה מים, ונקראות כן גם בערבי על שם שמבריכים שם הגמלים לשתות), האחת והיא הקרובה אל המעין, נקראת הברכה העליונה (מ"ב י"ח י"ז וישעיה ל"ו ב'), ואולי היא גם כן הנקראת הברכה הישנה (למטה כ"ב י"א) וברכת השלח (נחמיה ג' ט"ו) וברכת המלך (שם ב' י"ד), ובדברי הימים ליוסף הכהן (De bello judaico, cap 4) ברכת <b>שלֹמֹה</b>; והשנית נקראת הברכה התחתונה (שעיה כ"ב ט'). והנה מסלת שדה כובס היה מקום פנוי ומרֻוָח מחוץ לעיר, כי שם עמד רבשקה עם חילו (ישעיה ל"ו ב.), ולדעתי בחר ה' במקום ההוא מפני שהיה אפשר למצוא שם המלך, וגם היה מקום אסיפת עם, ורצה ה' שידבר הנביא באזני המלך ובאזני העם יחדו.

Verse 4

<b>השמר,</b> מלרע, ואיננו לשון שמירה אלא לשון ישיבה על השמרים, כטעם שאנן מואב מנעוריו ושקט הוא אל שמריו (ירמיה מ"ח י"א), והיא מליצה על הישיבה לבטח.
<b>והשקט,</b> הוא פירוש למה שנרמז במלת השמר, כדרך ישעיהו לומר הדברים תחלה דרך משל ולפרש. אותם אח"כ.
<b>זנבות האודים העשנים.</b> המשיל המלכים לאודים שכבר נשרפו, ולא נשאר מהם אלא הזנב, שהוא מְצָעֵר בעשנו את אנשי הבית זמן מועט, עד שיכלה.
<b>בחרי אף,</b> הוא פירוש זנבות האודים, והב"ית להוראת הסבה, אל תירא בעבור חרי אף של רצון וגו', ודוגמתו ופן ירך לבבכם ותיראו בשמועה הנשמעת בארץ (ירמיה נ"א מ"ו). ואין לפרש שחרי אף חוזר למלת העשנים (כדעת Steudel) כלומר זנבות האודים האלה העשנים בחרי אף; כי אמנם יֵאמר על החי שיעשן ויחרה אפו, אך לא יתכן לומר על האוד שהוא עשן בחרון אף. ומה שהזכיר רצין וגם שם עמו ארם, והזכיר בן רמליהו ולא הזכיר שם עמו ישראל, נראה לי כי כן באמת אלה הנזכרים כאן היו קרובים לכליון, ולא כן ישראל, כי הנה בא תגלת פלאסר והמית את רצין והגלה את ארם, ובא הושע והמית את פקח, אבל מלכות ישראל נמשכה עוד כעשרים שנה. ומה שהזכיר פקח בשם אביו ולא בשמו, הוא דרך בזיון, מפני שלא היה אביו מלך (דון יצחק).

Verse 5

<b>יען כי יעץ עליך ארם רעה,</b> לא רצה להפריד הרבה מלת רעה ממלת יעץ, לכך סמכה לארם, והיה לו לומר. יען כי יעץ עליך ארם ואפרים ובן רמליהו רעה, או יען כי יעץ עליך ארם רעה ואפרים ובן רמליהו יעצו עליך רעה. והנה מאחר שבפסוק הקודם הזכיר בארם שם המלך ושם האומה ובישראל לא הזכיר רק שם המלך, בחר להחליף המליצה בפעם השניה והזכיר בארם שם האומה לבדה ובישראל שם האומה ושם המלך.

Verse 6

<b>ונקיצנה,</b> כמו הפוך ונציקנה, ענין מצור ומצוק.
<b>ונבקיענה אלינו,</b> נכריח אותה לפתוח דלתותיה אלינו על ידי הרעב, כמו ויחזק הרעב בעיר ותבקע העיר (מ"ב כ"ה ג' וד'), וכן ונא תהיה להבקע (יחזקאל ל' י"ו).
<b>את בן טבאל,</b> יש אומרים שהוא שם ארמי ועיקרו טברימון (כי רימון היה מאלהי ארם) ומצאנו שם זה לאביו של בן הדד (מ"א ט"ו י"ח); ואולי יש לומר כי אחד מחשובי ארם שהיה שמו טברימון בא בקהל אפרים ונשא ישראלית והסב את שמו בהתגיירו טבאל. וגיז' אומר כי הפתח באל"ף בעבור ההפסק, כי מצאנו טבאל בצירי (עזרא ד' ז'); והנה לא מצאנו חלוף זה בשמות, כי לא ישתנה ישראל בהפסק; והנכון שהנביא (או החכמים מתקני הקריאה) שנה שמו דרך לעג, והמיר אֵל באַל, לומר שהוא טוב לכלום, או שהוא לא טוב. והנה שני המלכים נועצו לתת מלכות יהודה לאיש שהוא משתי האומות יחדו, שאביו ארמי ואמו ישראלית, ואולי היה קרוב לשתי המשפחות של רצין ושל פקח. ותלמידי מוה"רר מרדכי מרטארה אומר כי אולי היה איש נכבד באנשי יהודה, והיו הקושרים על בית דוד (עיין למטה ח' ו') רוצים להמליכו תחת אחז; ועל זה יש להוסיף כי אולי בן טבאל יצא מארץ יהודה והלך לו אצל רצין ופקח (כמו שאירע לירבעם שביקש שלמה להמיתו והוא ברח מצרימה, ואח"כ חזר ולקח חצי המלוכה מיד רחבעם), והם נועצו לתמוך ידו להמליכו על יהודה, למען יתן להם מס, וכיוצא בזה.

Verse 7

<b>לא תקום ולא תהיה,</b> עצתם זאת שאמרו נעלה ביהודה וגו' לא תקום ולא תהיה. כך הבינו כל המפרשים וכל המתרגמים, ורק מי שאין לו חך לטעום כח הדבור העברי י(כל לפרש (כפיליפסון) הענין דבק למטה, לא תקום ולא תהיה כי ראש ארם דמשק, לא יקום ולא יהיה עוד שדמשק תהיה ראש ארם ורצין יהיה ראש דמשק, ושתהיה שמרון ראש אפרים ויהיה בן רמליה ראש שמרון, כי אמנם כלם יכרתו ויאבדו.

Verse 8

(ח. ט) <b>כי ראש ארם דמשק וגו' וראש אפרים שמרון וגו',</b> שני המקראות הללו נלאו המפרשים יהודים ונוצרים להולמם ולא יכלו. והנה תחלה מליצת כי ראש ארם דמשק וראש דמשק רצין וכן וראש אפרים שמרון וראש שמרון בן רמליהו, פירשה רש"י ואחריו המפרשים כלם גם רוז' וגיז' כאלו המכוון בה כי דמשק תשאר ראש ארם בלבד, ורצין ישאר ראש דמשק בלבד, וכן שמרון תשאר ראש אפרים בלבד, ובן רמליהו ישאר ראש שמרון בלבד, מבלי שתתרבה מלכות ארם ולא מלכות אפרים ע"י כבוש ארץ יהודה, ומבלי שישלוט אחד מהם בירושלם ובנותיה. והפירוש הזה לא יתכן, מפני שאם אתה אומר כן נמצא הנביא מיחס עמידה וקיימא לשתי הממלכות ההנה, באמרו כי דמשק תשאר ותהיה ראש ארם, וכן השאר, והנה בתוך כדי דבור הוא אומר כי בטרם ידע הנער מאוס ברע ובחור בטוב תעזב האדמה אשר אתה קץ מפני שני מלכיה, א"כ לא תהיה לממלכות ההן הויה וקיום; מלבד כי אמרו ראש ארם דמשק לא ישלול כבוש ארץ יהודה, כי גם אם יכבוש רצין את יהודה לא יניח רַבַת בני עמו לבוא לשבת בירושלים, וגם אם תהיה ירושלים תחת ארם, לא ישתנה שם המלכות, כי ארם היא וארם יקראו לה, כמו שלא נשתנה שם מלכות ישראל בשעה שכבש דוד אדום ועמון ומואב. ומלבד זאת, הנה כבר הודיע הנביא מחשבת האויבים שהיתה להמליך ביהודה את בן טבאל, לא לחלק אותה ביניהם, וא"כ לעולם ראש ארם לבד תהיה דמשק וראש דמשק לבד יהיה רצין וכו' גם אם יכבשו את יהודה. וזאת שנית, מלות ובעוד ששים וחמש שנה יחת, אפרים מעם, אינן מתישבות היטב בשום פנים. והנה דעת רז"ל (והלכו אחריהם כל המפרשים מבני עמנו, והזכיר דעתם גם יירונימוס בשם רבותיו היהודים) שהחשבון מתחיל מזמן שנבא עמוס וישראל גלה יגלה מעל אדמתו, ואמרו שנאמרה הנבואה ההיא שתי שנים קודם שנצטרע עזיה, שנ' שנתים לפני הרעש (מה שאינו אלא הגדה בעלמא, כי אין לנו שום ראיה מן הכתוב שכשנצטרע היה הרעש, והכתוב ספר שעזיהו בחטאו נצטרע ולא הזכיר שרעשה הארץ), ואמרו שעזיהו נצטרע בשנת כ"ז למלכו (מה שאין עליו שום ראיה, וגם הוא מדרש אגדה על פסוק במלכים ב' ט"ו א', עיין שם רש"י ורד"ק), ולפי זה החשבון מכוון, כמו שכתב רש"י, אך עדיין זה פי' בלתי צודק, כי הנה עמוס לא הזכיר בנבואתו שום סך שנים, ובהפך נראה מדבריו שהיתה נבואתו על צרות שתבאנה על מלכות ישראל במהרה בימיו, כי כן אמציה כהן בית אל אומר עליו שאמר בחרב ימות ירבעם וישראל גלה יגלה מעל אדמתו (עמוס ז' י"א) והוא עצמו כשקלל את אמציה אמר לו ואתה על אדמה טמאה תמות וישראל גלה יגלה מעל אדמתו, הרי כי לעתים קרובות היה נבא, לא לאחר ס"ה שנה; ואפילו תמצא לומר שעמוס הגביל סך ס"ה שנים, לא יתכן שיאמר ישעיהו ובעוד ששים וחמש שנה, מאחר שכבר עברו מהם ארבעים ושלש, והיה לו לומר במלאות ששים וחמש שנה אשר דבר ה' ביד עמוס, כי כל השומע ובעוד, יחשוב כי מהיום ההוא יתחיל החשבון. ועוד מה תנחומין נחם את אחז בהגידו אליו מה שיהיה באויביו לסוף ס"ה או לסוף כ"ב שנה שנשלמו אחרי מות אחז? והתשובה האחרונה הזאת יש להשיב ג"כ לפירוש קצת מחכמי האומות (כגון Newton, Usserius, Des Vignoles, Lowth, Doederlein) האומרים כי החשבון מתחיל בימי אחז ומסיים בימי מנשה, כשהביא אסר חדון מלך אשור (עזרא ד' ב') את הכותים לשבת בערי שמרון, ואמרו שהיה זה בזמן שנלכד מנשה והוליכוהו בבלה (מה שאין עליו ראיה), ושזה היה בשנת כ"ב למלכות מנשה (כדברי סדר עולם, ולא מן הכתוב); והנה גם לפי זה אין בזה שום נחמה לאחז, מלבד כי אין שום טעם להגביל נפילת מלכות ישראל בזמן ביאת הכותים, מאחר שקודם לכן כבר גלו ישראל מארצם ונפלה מלכותם. גם אין הדעת מתיישבת במה שבקשו קצת מחכמי העמים לתקן במלות האלה, כגון Vitringa שאמר כי ישעיה כתב שש עשרה וחמש שנים (כלומר כ"א) והסופר כתב שש י' חמש, ובא אחר וכתב ששי' וחמש, ובא אחר וכתב ששים וחמש, והנה אין מדרך הלשון לומר שש עשרה וחמש, מלבד כי גם בזה לא היו דברי הנביא נחמה לאחז; וכגון Capellus, Grotius, J.D. Michaelis שאמרו שישעיה אמר ובעוד שש וחמש שנה, וכוונתו בעוד י"א שנה, וגם זה שלא כדרך הלשון, להפריד המספר לשני חלקים, וגם היל"ל שנים ולא שנה, מלבד שגם אלה תנחומין של הבל לאחז; וכגון Hensler שאמר כי ישעיה אמר שש וחמש, והיתה כוונתו שש או חמש, והנה עדיין שנים היל"ל, גם או חמש היל"ל, וגם היל"ל בסדר הפוך חמש או שש; וכגון Houbigant שגורע ומוסיף ודורש, כאלו כתוב ובעוד שלש שנים יחת ארם מעם, ובעוד חמש עשרה שנה יחת אפרים מעם; וכגון שמוחק ששים וחמש ומגיה ובעוד שנה יחת אפרים מעמו, כלומר יפרד אפרים מעל ארם; וכגון Paulus שמפרש ובעוד ששים וחמשה ימים, שנה, ישתנה מצב הענינים האלה; ואת כל אלה ישא רוח יקח הבל. ורוז' כתב (קרוב לפירוש רז"ל) כי ישעיה אמר נבואת נביא אחר שהיתה ידועה בימיו, והיה זה לשונה. ובעוד ששים וחמש שנה וגו'; וגם זה לא יתיישב על הדעת, שיזכיר נבואה ישנה, ולא יזכיר שהיא ישנה, וצריך לנכּוֹת ממנה כל השנים שעברו, כי גם אם היתה הנבואה ההיא ידועה, לא יתכן שיהיה כל העם יודע כמה שנים עברו מיום שנאמרה. מלבד כי הנבואה הזאת נתקיימה אח"כ, או לא נתקיימה? ואם נתקיימה, איך החרישו כותבי מלכים וד"ה, ולא אמרו שנתקיים דבר ה'? ואם לא נתקיימה, הנה ישעיהו היה חי כשגלו עשרת השבטים בימי חזקיה, והיה לו למחוק המלות האלה מספרו, כיון שהיו עדות שקר; ואיך באו אנשי חזקיה ואח"כ אנשי כנסת הגדולה, ולא מחקו אותן? וכן אם יאמר אדם כי ישעיה טעה, וחשב כי בעוד ס"ה שנה מזמנו תפול מלכות ישראל (מלבד שלא הי"לל דבר זה לאחז לנחמו באותה שעה), הנה לא יובן איך לא מחק המלות האלה כשגלו עשרת השבטים מקץ עשרים שנה בלבד, ואיך לא הוחזק נביא שקר, ואיך האמין בו חזקיהו גם אחרי גלות ישראל. ואמנם סברת Eichhorn וגיז' ופיליפסון ואחרים כי לא ישעיה כתב המלות האלה כי אם אדם אחר הוסיפן בגליון, ואח"כ בא אחר וכתבן בתוך הספר, ודעת גיז' בפרט היא כי מאז בימי ישעיה היה אדם אחד שהיה בידו ס' ישעיה, והיתה בידו גם נבואת נביא אחר שהיה לשונה: ובעוד שבעים שנה יחת וכו', וידע או חשב האיש ההוא כי הנבואה ההיא קדמה חמש שנים לנבואה זאת של ישעיה, וע"כ החליף המספר, והגיה ששים וחמש במקום שבעים, וכתב הנבואה ההיא בגליון, ואח"כ הובאה בגוף הספר. וגם זה לא יתכן, כי איך יתקיים הנוסח המשובש הזה אחרי הוודע כי לא יצאה הנבואה ההיא לפועל, ולא נתקיימה, ונבואת שקר היתה? ואיך בהיות ישעיה עודנו חי ומוחזק לנביא אמת ומלכות ישראל כבר נפלה, ישכינו החכמים באהליהם עולה, ולא יחקרו אחר הדבר ויוציאו משפטו לאורה? מלבד שאף אם נודה כי מאז בימי אחז יצא מתחת ידי ישעיה ונתפרסם העתק מנבואותיו, הלא אין ספק כי העתק אחר יצא מתחת ידו אחרי כן בימי חזקיה, שהיה כולל נבואותיו הרבות על סנחריב, ואין ספק כי הנוסח אשר בידנו היום איננו מן ההעתק הראשון החסר אשר בימי אחז, אלא מן השני השלם אשר מימי חזקיה, והנה ההעתק השלם אשר יצא מידי ישעיה לא היו בו (לדעת גיז') מלות ובעוד ששים וגו', וגם אי אפשר לומר שאדם אחר הוסיפן בגליון, מאחר שהיה יודע כי מלכות ישראל איננה עוד. ואין תשובה לגיז' בזה אלא בשיאמר כי לא עשה ישעיה מנבואותיו העתק אחד חסר, והעתק שני שלם, אלא שהוציא נבואותיו מתחת ידו אחת אחת, מגלה מגלה, ושבשתא כיון דעל על. אמנם אין לנו שום ראיה או חצי ראיה שהיו הנבואות מתפשטות בהמון אחת אחת, ומעולם לא שמענו שהיו הנביאים נותנים נבואותם אל העם בכתב, וחדוש היה מה שהוכרח ירמיה כשהיה עצור וכלוא, לקרוא נבואותיו לברוך שיכתבם ויתנם אל השרים שיקראו אותן באזני המלך. ע"כ על כל הדברים האלה אני אומר כי שני המקראות האלה כוללים ארבעה מאמרים שהיו בימי אחז לשנינה בפי העם על ידי המחוללות, וכן מה שכתוב ושרים כחוללים כל מעיני בך (תהלים פ"ז ז') ענינו לפי דעתי אתם המשוררים ואתם המחוללים למדו את העם המאמר הזה שהוא כל מעיני בך. והנה בימים האלה מנהג הנלחמים להדפיס מודעות ולפזרם בין האויבים, כדי להרפות לבבם ולהפחידם מעוצם צבאותם וגבורתם, ובימי קדם היו המודעות האלה מתפזרות בלא דפוס ובלא כתיבה, על ידי המשוררים והמנגנים שהיו משמיעים אל העם מאמרים קצרים, שהיו נחקקים יפה בזכרון העם. והנה כן ארבעת המאמרים האמורים כאן הם מאמרים שיריים ששוררו אותם קצת משוררים יהודים מעשרת השבטים, והם הפיצו אותם בקרב אנשי יהודה על ידי אנשי הכת שהיו שונאים בית דוד, כדי להרפות ידי אנשי המלחמה. וישעיה הביא את המאמרים האלה במקום הזה לומר לא תקום ולא תהיה עצת האויבים אעפ"י שהם מתפארים ואומרים כך וכך. והנה כי ראש ארם דמשק ענינו כי אמרו ראש ארם דמשק, וידוע דרך ישעיה להתל באויבים ולהזכיר דבריהם וגם מחשבותם, ומה שהשמיט פעל אמר הנה כמהו למעלה ג' י"ד, וה' ג', ורבים זולת אלה. והנה המאמר הראשון הוא ראש ארם דמשק וראש דמשק רצין, והכוונה כי כמו שלא תחדל דמשק להיות ראש ארם לעולם, כן לא יחדל רצין וזרעו להיות ראש על דמשק; והנה וי"ו וראש דמשק רצין היא וי"ו ההשואה, כמו כי אדם לעמל יולד ובני רשף יגביהו עוף (איוב ה' ז), וכן מים קרים על נפש עייפה ושמועה טובה מארץ מרחק (משלי כ"ה כ"ה), הלא אזן מלין תבחן ותך אכל יטעם לו (איוב י"ב י"א). והמאמר השני הוא ובעוד ששים וחמש שנה יחת אפרים מעם, ואין פי' יחת אפרים מעם שישבר מהיות עוד עם, אלא ככל לשון מחתה שאחריו מ"ם שענינו יראה ופחד מפני אחרים, כמו מקולם לא יחת (ישעיה ל"א ד') והטעם יפחד אפרים מעם אחר. והנה היו אנשי אפרים מתפארים כי במשך כל הדור ההוא לא ייראו ולא יחתו משום אומה ולשון, מפני חכמת פקח מלכם וגבורתו, והיו אומרים דרך מליצה בעוד ס"ה שנה יחת אפרים מעם, לא קודם לכן, ומלת בעוד כמו בעוד שלשת ימים (בראשית מ' י"ג וי"ט) שענינו מקץ שלשת ימים. ואמנם הזכירו סך ששים להיותו סך חשבון מורגל אצלם, כמו שתין בלשון חכמים, ואמרו ששים וחמש לומר שלא יספיקו ששים שהוא סך חשבון מופלג וארוך, כי עוד צריך להוסיף על החשבון הזה עוד מספר אחר, וחמשה היה אצלם מורגל להורות מספר קטן, כמו ועתה מה יש תחת ידך חמשה לחם תנה בידי (ש"א כ"א ד'), ורדפו מכם חמשה מאה (ויקרא כ"ו ח'), והנה ששים וחמש אצלם כמאה ועוד אצלנו (cento e piu). והנה אחר המאמר הזה על מקומו יבא בשלום המאמר השלישי אשר היה בעיני כל המפרשים חוץ למקומו (כי לפי פירושיהם היה ראוי שיקדם למאמר ובעוד), והוא ראש אפרים שמרון וראש שמרון בן רמליהו, וטעמו כטעם המאמר הראשון, כלומר כמו שלא תחדל שמרון להיות ראש אפרים לעולם, כן לא יחדל בן רמליהו וזרעו להיות ראש על שמרון. והמאמר הרביעי הוא ג"כ מאמר התפארות האויבים בגאותם, והוא אם לא תאמינו כי לא תאמנו, ולדעת המפרשים הם דברי הנביא המוכיח את בני עמו על חסרון אמונתם בה', והנה אח"כ הוא אומר שאל לך אות, וכעס על אחז שלא רצה לשאול לו אות, א"כ לא היה מבקש שיאמינו בדבריו בלי אות, ואיך א"כ יוכיחם על זה? ואף כי לדעת יונתן ואחריו יירונימוס ורוז' וגיז' שהוא דרך קללה שאם לא יאמינו לדבריו לא תהיה להם קיימא, כטעם האמינו בה' אלהיכם ותאמנו (ד"ה ב' כ' כ'), שהמכוון בו האמינו בה' ואז תתקיימו, מלשון ונאמן ביתך (ש"ב ז' י"ו), לא יובן איך יקללם, ואח"כ יאמר שאל לך אות; מלבד שאין זה מדרך הנביאים לכעוס על חסרון האמונה בהם אם לא אחרי רוב האותות והמופתים, וישעיה לא ידענו לו עדיין שום אות. והנה לפירושי גם זה מאמר ארם ואפרים, וטעמו, אם לא תאמינו לדברים הקודמים ראש ארם דמשק וגו' בודאי לא. תתקיימו במלכותכם, כלומר אם לא תאמינו לגבורתנו ולעצמת ידנו ותרצו להתגרות בנו מלחמה, דעו לכם כי לא תהיה לכם תקומה, כי תנגפו לפנינו ותפולו. ואחרי אשר חויתי דעתי בפירוש הכתוב הסתום הזה, לא אכחד תחת לשוני פירוש חדש על מאמר ובעוד ששים וחמש שנה, שכתב החכם היקר אד"ם הכהן (אברהם דוב בן חיים) מעיר ווילנא הי"ו, וזה הוא. הנביא היה עומד בשנת ד' לאחז, ואחר י"ז שנה היתה גלות אפרים, וצוהו ה' לחלק הי"ז שנה בין שני המלכים אחז וחזקיהו והנה הם י"ב לאחז וחמש לחזקיהו, למען ידע אחז כי יהיה הדבר בימי בנו. אך לא רצה להשמיע לאחז שימות בעוד י"ב שנה (בן ל"ו שנים), לפיכך התחכם ואמר ששים במקום י"ב, והיתה כוונתו במלת ששים ב' פעמים ו', כמו עשרים שהוא ב' פעמים עשרה, והניח לאחז שיאמין שהוא עתיד לחיות עוד ששים שנה. ומה שכתוב במלכים ב' י"ח יו"ד בשנת שש לחזקיהו הכוונה בתחלת שש, ומה שכתוב שם י"ז א' בשנת י"ב לאחז, הכוונה בסוף י"ב. והפירוש הזה נחמד ונעים מכל שאר הפירושים שהזכרתי למעלה, אלא שעדיין יקשה מה צורך לחלק הי"ז שנים לשני חלקים, מאחר שלא נזכרו בכתוב הזה לא אחז ולא חזקיה? וכיון שלא אמר ישעיה בעוד ששים לאחז וחמש לבנו, למה לא אמר בפירוש בעוד י"ז שנה? וסוף סוף מה תועלת לאחז אם ידע הרעה העתידה לבוא על אויביו אחרי מותו, או אחר ס"ה שנה או אחר י"ז?

Verse 9



Verse 10

<b>ויוסף ה' דבר אל אחז,</b> לפי שאמר למעלה ויאמר ה' אל ישעיהו צא נא לקראת אחז ואמרת אליו, מייחס גם הדבור הזה אל האל, והכוונה שאמר לו על ידי ישעיה (כפירוש ראב"ע רד"ק ואחרים), והוא על דרך כאשר דבר ה' אליהם ביד משה (ויקרא י' י"א), וכאן לא אמר ביד ישעיהו כי זה מפורש למעלה; וכיוצא בזה וידבר ה' אל מנשה ואל עמו (ד"ה ב' ל"ג יו"ד) הכוונה על ידי נביא.

Verse 11

<b>שאל לך אות,</b> האות הוא דבר ההווה מיד לראיה על מה שיהיה, בין שיהיה דרך טבע (כמו ביום אחד ימותו שניהם ש"א ב' ל"ד), או דרך נס, כמו ועשית לי אות שאתה מדבר עמי (שופטים ו: י"ז) <b>העמק שאלה,</b> העמק לשאול, כלומר שאל שיהיה האות בעומק או במרום, בארץ או בשמים, בכל מקום שתרצה. ועקילס סומכוס תיאודוציאון ויירונימוס תרגמו כאלו היתה הקריאה <b>שאוֹלה</b> דרך התנגדות עם מלת למעלה שאחריו.

Verse 12

<b>לא אשאל ולא אנסה את ה,</b> אחז דבר בלב ולב, ואמר בפיו לא אשאל אות לבלתי נסות את ה', ככתוב לא תנסו את ה' אלהיכם (דברים ו' י"ו), אבל כוונתו היתה שלא לשאול אות מפחדו שמא יתקדש שם ה' על ידו (כדעת רש"י ואחריו מיכיליס ואחרים), כלומר אחז לא היה מאמין אמונה שלמה בה' ובישעיה, שהרי היה עובד אלילים, אך היה ירא שמא ישעיה יעשה דבר הדומה לאות שימשוך לבב העם אחריו. ואמנם כדי שלא להקניט את ישעיה ואת המאמינים בה', אמר דבריו דרך כבוד כלפי מעלה, כאילו אינו רוצה לנסות את ה'; והנה הנביא קנס את המלך על שלא רצה לשאול אות, ולא נתן לו האות שהיה צריך לו כדי להשקיטו מפחד האויביס, כי לזה היה צריך אות שיתקיים מיד; והואיל ולא רצה אחז שיתקדש שם שמים על ידו, היה עונשו שלא יעשה לו אות, וישאר הוא בפחדו, ועל ידי כן יבזבז אוצרותיו לשלוח שחד למלך אשור, ועי"כ הביא עליו האויב הגדול והנורא ההוא. וגם בעלי הטעמים לא רצו שיהיה אחז הרשע נראה כחסיד, ולפיכך הדביקו לא אשאל עם ולא אנסה, כי לפי הפשט היה צריך להיות לא־אשאל בזקף <b>(לא־אשא֕ל ולא־אנס֖ה את־יֽי:),</b> אבל עכשו ששני הפעלים דבקים זה לזה, המאמר הוא דרך בזיון, אין רצוני לשאול את ה' ולא לנסות את ה'. וכבר הייתי חושש שמא בטעות נתחלפו הטעמים, ובאו מרכא טפחא במקום טפחא מרכא, וכן מצא יוחן היינריך מיכיליס בכ"י אחד כי <b>לא־אשא֖ל ולא־אנס֥ה</b> בטפחא מרכא. אך ראיתי כי להיות <b>ולא־אנסה</b> מלה ארוכה, לא יתכן שתבא במשרת, אבל משפטה בטפחא, והטפחא שלפניה ישתנה לזקף, על פי הכלל שחדשתי בסוף ספר תורת אמת עמוד ע' (גם כי יש קצת מקראות היוצאים מן הכלל), ואם היה <b>לא־אשאל</b> בזקף, רחוק הוא שיטעו הסופרים ויחליפוהו במרכא.

Verse 13

<b>בית דוד</b> כנוי למלך, ודרך כבוד אמר לשון הכולל אחרים עמו, כדי שלא להטיח דברים כנגד המלך ביחוד.
<b>המעט מכם הלאות אנשים,</b> שהיו המלך והשרים מכבידים עלם על העם.
<b>כי תלאו גם את אלהי,</b> שלא תרצו שיתקדש שם שמים על ידכם.

Verse 14

<b>יתן ה' הוא לכם אות,</b> לא יעשה לכם נס, אחר שלא חפצתם בו, רק יתן לכם סימן במה שיארע בעוד שנה, כלומר לא רציתם שיאמת ה' את דבריו בנס שיעשה, לכן המאורע עצמו יאמת את דבר ה', ובבוא הדבר תדעו כי אמת דברתי: תחת שאם הייתם שואלים אות, אז מעכשיו הייתם מאמינים בי.
<b>העלמה,</b> עֶלֶם ועלמה נגזרים מלשון ארמית, וענינם חוזק ותוקף (חזק ואמץ תרגומו תקיף ועלים, ומזה בלשון חכמים <b>אַלָם</b>), ונקראו כן הנער והנערה החזקים, בריאים וזריזים. וזה טעם בן מי זה העלם (שמואל א' י"ז נ"ו), הבחור הזריז ואמיץ, אשר מלאו לבו לצאת לקראת איש נורא כְגָלְיָת. וזה ג"כ טעם ואם כה אמר לעלם הנה החצים ממך והלאה (שם כ' כ"ב), כלומר הנער שלי הוא חזק וזריז ובקי במלאכתו ואינו צריך שאזרזהו ואומר לו רוץ כי החצים ממך והלאה, מהרה חושה אל תעמוד;והנה אם עם היותו חזק וזריז כאשר ידעת, אומר אליו הנה החצים ממך והלאה, תבין כי לא מקרה הוא, אבל המכוון הוא לרמוז לך שתמהר לברוח, גם רבותינו אמרו (סוטה י"ב) ותלך העלמה, שהלכה בזריזות כעלמה, ופירש רש"י כעלמה שכל כחה עליה, כמו חזק ואמץ, תקוף ועלים. והנה עלמה הוא שם לנערה בריאה וזריזה, בין שתהיה בתולה בין שלא תהיה, כמו ודרך גבר בעלמה (משלי ל' י"ט) שהכוונה שהנואף בא עם אשת איש, ולא ישאר רושם ממעשהו, כמו שלא ישאר רושם מעופפות הנשר בשמים, ומהליכת נחש עלי צור, והליכת אניה בלב ים. ועיין רד"ק בשרשים, ועמו הסכים גם גיז'. והנה מצאנו ששים המה מלכות ושמנים פילגשים ועלמות אין מספר (שיר ו' ח'), נראה שמלבד המלכות והפילגשים היו לקצת מלכי המזרח גם פילגשים אחרות שהיו למטה ממדרגת המלכות והפילגשים, ואולי היו כעין משרתות, ונקראו עלמות על שם זריזותן. ונראה שהיתה לאחז עלמה אחת ידועה ומפורסמת, ועליה אמר ישעיה הנה העלמה הרה. ואין הכוונה על אשת ישעיה (כדעת רש"י ורא"בע וגרוציוס וגיז'), כי למטה על הענין הזה בעצמו קרא שם בנו מהר שלל חש בז, ולא יובן למה יכנה שנים מבניו על שם מאורע אחד בעצמו ולמה למטה הזכיר בפירוש שבא אל הנביאה והרתה וילדה, וכאן לא פירש דבר מזה, גם איך יקרא אשתו בשם העלמה סתם? גם אין הדבר קרוב שיתן למלך שלא היה מאמין בו אות ממה שיהיה בתוך ביתו, כי המלך לא יחקור אחר מה שיארע בבית הנביא; אמנם כוונת הנביא לומר בעוד תשעה חדשים תלד לך הנערה אשר אהבת בן, ותהיה כל כך שמחתך ושמחת כל העם על תשועתכם מן האויבים אשר אתם יראים מהם עתה, כי תקרא שם הילד עמנואל, כי גם אתה וביתך תכירו שהיה אלהים עמכם. והנה המפרשים כלם ראשונים ואחרונים, מולים וערלים, הבינו הענין כמשמעו, שהיתה כוונת הנביא לומר שאשה אחת תלד בן ותקרא שמו עמנואל, וכן הבינו כלם שכבר היה לישעיה בן הנקרא שאר ישוב, ובן אחר הנקרא מהר שלל חש בז; אבל בדור הזה החוצפא פרצה כל גדר, וקם פיליפסון וכתב שכל הבנים הללו לא היו ולא נבראו, אלא הכל דרך משל נאמר, ומחשבות האדם נקראות בניו, וכשאמר ה' לישעיה צא נא לקראת אחז אתה ושאר ישוב בנך, הכוונה לך אליו עם הרעיון הנרמז במלות שאר ישוב, והוא יהיה עקר הדברים שתדבר אליו; וכשאמר ישעיה הנה העלמה הרה היתה הכוונה כי הזמן הקרוב לבא יוליד מאורע אשר ממנו יוודע כי עמנו אל. והדרך הזה, דרך הרמזים, הוא טוב לכל מי שאינו מבקש להבין ספרי הקדש, אלא למשוך אותם למחשבותיו, ובדרך הזה הלכו כל בעלי הכתות והאמונות הזרות; ואנחנו בדרך הפשט נלך ובה נחזיק, וחלילה לנו להוציא ממשמעותם דברים הכתובים דרך הגדה פשוטה.

Verse 15

<b>חמאה ודבש יאכל,</b> יהיה הנער בסוף ימי היניקה, ויאכל חמאה ודבש.
<b>חמאה,</b> הוא שומן החלב שקולטין מעל פניו (רש"י בבראשית י"ח ח').
<b>לדעתו,</b> כי ידע למאוס במאכלים שטעמם רע, ולבחור במאכלים המתוקים, כלומר כשיהיה הנער יודע למאוס ברע ולבחור בטוב, אז תעזב האדמה וגו'. ואח"כ חזר בו הנביא (דרך מליצה ויפוי המאמר) ואמר לא כשידע הנער וכו'. אלא בטרם ידע הנער וכו' יהיה הדבר הזה שאמרתי כי תעזב האדמה וגו'. ואין צורך לומר כרד"ק שזה דרך נס, אבל דבר טבעי הוא בילדים לבחור המתוק אחר שיטעמו מתיקותו. ומיכיליס וגיז' ואחרים מפרשים על העם כלו שיאכלו חמאה ודבש להיות הארץ שממה מפני המלחמה. וזה לא יתכן כלל כי הכתוב מדבר על הילד, לא על העם; אבל כוונת הנביא כי בעוד שתים או שלש שנים תהיה ארץ ארם וישראל שממה, וזה היה ע"י תגלת פלאסר, אלא שהאריך ה' לישראל ולא השליכם מעל פניו כלם, אלא קצת מהם (מ"ב ט"ו כ"ט). והנה תחלה הודיעו תשועת ארץ יהודה מיד האויבים המציקים להם באותה שעה, באמרו הנה העלמה וגו' וקראת שמו עמנואל, ואח"כ הודיעו נפילת דמשק וישראל על ידי מלך אשור באמרו חמאה ודבש וגו' תעזב האדמה וגו'; אמנם ידע הנביא שלא יאמין לו אחז, ויבקש עזרה מבשר ודם, ע"כ סמך לנבואה זו נבואה אחרת קשה, רמז לו בה כי המלכות אשר יסמוך עליה לקוות ממנה עזרו, היא תבא עליו ותהפך לאויב משחית ליהודה.

Verse 16



Verse 17

<b>ימים אשר לא באו למיום וגו',</b> אינו אומר כן על עוצם הנזק אשר יבואם, אלא על גדולת האויב, והפחד אשר יפול עליהם בראותם המלך הגדול אשר הכה את ארם ואת אפרים בא בארצם.
<b>למיום סור אפרים מעל יהודה,</b> כי אז כשנחלקה המלכות החלו הרעות לבוא על ישראל (רד"ק).
<b>את מלך אשור,</b> גיז' ואחרים אמרו שהמלות האלה נוספות, מפני שאחר זה הנביא מזכיר לא אשור לבד אך מצרים ג"כ, ועוד קשה להם שיהיה הנביא מפרש הימים אשר לא באו וגו' במלות את מלך אשור. ואני אומר שא"א לומר שלא היתה כוונת הנביא על אשור בפרט, שהרי למטה הוא אומר בפירוש ישא את חיל דמשק ואת שלל שמרון לפני מלך אשור, ושָם לא עלה על דעת אדם לומר שלפני מלך אשור נוסף, א"כ אין ספק שהיתה כוונת הנביא על אשור בפרט, ולא על מצרים כלל. ואין להקשות מן ישרק ה' לזבוב אשר בקצה יאורי מצרים, כי משל הוא, והזכיר מצרים מפני ששם נמצא רוב זבובים ושאר שרצים המתרבים ע"י מימי נילוס, והזכיר הדבורה אשר בארץ אשור, אולי שהיתה ארץ אשור ידועה בימים ההם לְרַבַת דְבורים; והנה הזבוב והדבורה אינו אלא משל לרבוי האויבים, והכל על מלך אשור נאמר, ומלות את מלך אשור חוזרות לְיָביא ה' עליך, אמר יביא ה' עליך ימים אשר לא באו וגו' יביא ה' עליך את מלך אשור, ואין מלך אשור פירוש הימים אשר לא באו, אלא פירוש מה שיביא ה' עליו.

Verse 18



Verse 19

<b>ובאו ונחו כלם,</b> הזכיר המקומות החרבים והעצים הפחותים, כי שם ינוחו הזבובים והדבורים באין מחריד, והטעם יבא חיל מלך אשור ויפשוט בארץ, ואיש לא יעמוד בפניו.
<b>ובאו,</b> ברביע (ברישא, וכן מצא מיכיליס בארבעה כ"י ובחמשה דפוסים), ליתן ריוח בין שתי הפעולות, יבאו, ואח"כ ינוחו.
<b>חבתות,</b> עיין למעלה ה' ו'.
<b>הנעצוצים,</b> מין קוצים, כמו תחת הנעצוץ (ישעיה נ"ה י"ג), וכן בערבי יש מין קוצים בקרא <b>נַעְץְ</b> (ר"י חיוג וגיז'), והוא משרש נעץ, כי הקוץ דוקר ונכנס, בבשר (ר' אליה בחור בנימוקיו לס' השרשים, וגיז'). ולדעת גוסיציוס המלה נגזרת מן עץ, והכוונה אילן פחות ונבזה.
<b>הגחללים,</b> נראה גם זה אילן פחות (כדעת רבנו סעדיה, ר' יונה ורד"ק), ויונתן תרגם משרש <b>הַלֵל,</b> בתי תושבחתא, וגיז' פירש מקומות מִרְעֶה, מענין <b>נִהֵל.</b>

Verse 20

<b>בתער השכירה בעברי נהר,</b> תער הלקוחה בשכר בארצות עבר הנהר, והתער הוא מלך אשור.
<b>שכירה,</b> מן שָכיר, ומלך אשור נקרא תער לקוח בשכר, יען אחז שלח לו שחד כדי שיבא לעזרתו, כמו שזכרתי למעלה פסוק י"ב (Steudel). ורמז על מלך אשור בכנוי שיריי תער השכירה בעברי נהר. ואח"כ הוסיף דרך פירוש <b>במלך אשור,</b> והזכיר תער בלשון נקבה גם כי בשאר מקומות הוא לשון זכר, ואמר על התער וגם את הזקן תספה, התער תספה ותכרות את הזקן. והנה הגלוח הוא משל נאות מאד לביאת תגלת פלאסר בארץ יהודה, כי לא נלחם בהם, אבל חיילותיו שטפו בארץ והשחיתוה כדרך הגייסות, כמו שנרמז בד"ה (ב' כ"ח כ') ויבא עליו תגלת פלאסר מלך אשור ויצר לו ולא חֲזָקוֹ, וכבר נשתבשו המפרשים בפי' ולא חזקו, ונ"ל דבר ברור שהוא כמו חזקתני ותוכל (ירמיה כ' ז') שענינו בָאתָ עלי בחָזְקָה, אף כאן ולא חזקו, תגלת הֵצַר לאחז ע"י שהשחיתו חיילותיו את אדמת יהודה, אך לא בא עליו בחזקה, שאם היה רוצה היה לוקח את כל ארצו מידו, והיה מַגְלֶה את יהודה, אבל לא רצה, ונתפייס בשחד, והנה ההשחתה הזאת המשיל הנביא לגלוח, שהוא קרוב לבשר ואינו נוגע בבשר, והזכיר תחלה הראש שדרכם לגלחו, וכן שער הרגלים אולי כמשמעו, והיו מגלחים אותו מפני שהולכים יחפים, או הוא כנוי לשער בית הערוה, כמו מי רגלים שהוא כנוי, וסיים בזקן שאין דרכם לגלחו ושגלוחו היה חרפה להם, להודיע כי הגלוח הזה לא יהיה להנאת המגולחים (הם בני יהודה) כי אם לרע להם.

Verse 21

<b>יהיה איש עגלת בקר וגו',</b> רש"י ראב"ע ורד"ק פירשו זה ושלפניו ושלאחריו ברכה לימי חזקיהו, ולא יתכן, שא"כ ערבוב דברים יש כאן, כי למטה הוא חוזר ואומר כי בטרם ידע הנער קרוא אבי ואמי ישא את חיל דמשק, א"כ לימים קרובים הוא מדבר; מלבד כי סגנון הפרשה מוכיח שמדבר בפורענות, שאומר כי שמיר ושית תהיה כל הארץ, עד שהוצרך רד"ק לפרש והיה ביום ההוא יהיה כל מקום אשר יהיה שם אלף גפן באלף כסף לשמיר ולשית יהיה כאלו כלו הפוך, וכאלו כתוב והיה ביום ההוא כל מקום אשר הוא עתה לשמיר ולשית יהיה שם אלף גפן באלף כסף, וכדַי דֹחַק ולַחַץ. ויהנכון כפי' יירונימוס ואחרים שמדבר על שממת הארץ כמו שאמרתי, ואמר כי אחרי השחתת האדמה והשדות הנעבדים וגם שחיטת הבהמות שיאכלו אותן חיילות אשור, יהיו מקומות המרעה רבים מאד ביהודה, ומי שישאר אצלו עגלת בקר ושתי צאן (אחר אבדן הבהמות שאכלו אותן חיילות אשור) ירעה אותן במרעה שמֵן, ויעשה מהן חלב וחמאה ללחמו. גם דבש יאכל ממה שימצא ביערים, ומחסר כל, חמאה ודבש יאכל.

Verse 22



Verse 23

<b>כל מקום אשר יהיה שם אלף גפן באלף כסף,</b> הכרמים הטובים שעתה יש בהם אלף גפן, והם שוים עתה אלף כסף לחשיבותם, יהיו לשמיר ולשית. בהר הלבנון הכרמים נמכרים לפי מספר הגפנים שבהם, Piastra אחת לכל גפן, ובאשכנז בעיר Johannisberg המשובחת ביינה, זהוב (Ducat) לכל גפן.

Verse 24

<b>בחצים ובקשת יבא שמה,</b> מי שירצה לבא שם, מפחד החיות שתהיינה שמה.

Verse 25

<b>אשר במעדר יעדרון,</b> שמעקרין מהם העשבים והשרשים הרעים.
<b>לא תבוא שמה יראת שמיר ושית,</b> הנכון כפי' לודוביקוס de Dieu שחסרה מלת אשר, כלומר ההרים אשר במעדר יעדרון, אשר לא תבא שמה יראת שמיר ושית, מפני שכבר נעקרו מהם העשבים והשרשים הרעים, יהיו למשלח שור ולמרמס שה. וגיז' מפרש לא תבא (אתה בן אדם) שמה מפני יראת שמיר ושית, ואיננו נכון, כי אין משפט לה"ק לדבר על ההוראה הזאת לנכח (חוץ ממלת בואכה), והנה למעלה אמר בחצים ובקשת יבא שמה בלשון נסתר. ועוד תחסר אות המ"ם (מיראת); ולא יתכן לפרש יראת שמיר ושית מליצה כעין תאר הפעל, על דרך פה אחד, קול אחד, לב אחד, קול גדול, כי בכל אלה תחסר הבי"ת, וכאן אין מקום לבית אלא למ"ם, ואם תאמר לא תבא שמה ביראת שמיר ושית, תהיה הכוונה שתבא שמה בלא יראה.

Chapter 8



Verse 1

<b>גליון,</b> קלף או גויל, ונקרא כן על שם שנגלל, כטעם <b>מְגִלָּה,</b> וכן ונגלו כספר השמים (ישעיה ל'ד ד').
<b>בחרט אנוש,</b> בהכרח הכוונה שתהיה הכתיבה גסה מאד והאותיות גדולות מאד, כי אמר לו שיקח גליון גדול ולא צוהו לכתוב בו אלא אחת עשרה אותיות (למהר שלל חש בז), ואולי חתמו בו גם העדים, ושמותם רק כ"ד אותיות; ונ"ל כי חרט הוא כאן שם הפעולה, כלומר חריטה (כמו הֶרג קֶטל שענינם מעשה ההריגה), וחריטה כנוי לכתיבה, מלשון חרות על הלוחות (שמות ל"ב י"ו). וחרט אנוש כנוי לאותיות גדולות, כאלו הן כמדת בן אדם, או שנקראת כן הכתיבה באותיות גדולות לטעם אחר ידוע אצלם. ויהי מה, נראה לי מוכרח שאין הכוונה שיכתוב כתיבת הדיוטות (כאלו היו להם שני מיני כתיבה), ואין צריך לומר שאין הכוונה שיכתוב כתיבת היירוגליף (Hieroglyphica) כדעת בעל מערכי לשון (ערך ליבונאה) האומר שהתחילה הכתיבה ההיא בימי אנוש, ושלכך נקרחה חרט אנוש.
<b>למהר שלל</b> השלל הוא למהר, הוא עומד לבא מהר, כמו ויהי השמש לבא (בראשית (טו י"ב), ויהי השער לסגור (יהושע ב' ה'), שומר תבונה למצוא טוב (משלי י"ט ח), ואני תמֵהַּ על גיז' שלא זכר השמוש הזה, ופירש למ"ד למהר כפי Vitringa שהיא להוראת הפעול, כתוב עליו את המלות מהר שלל חש בז; ולפירושי למהר שלל קרוב בענין למלת ממהר, וכן חש הוא בינוני, וכן תרגם יונתן למהר שלל, מוחי למיבז ביזא, ומוחי הוא בינוני. וגיז' ואחרים טעו, וחשבו מוחי לשון צווי.

Verse 2

<b>ואעידה לי,</b> הוי"ו ראויה לקמץ. והנביא עשה מה שצוהו האל, וגם העמיד לו עדים, אולי חתמו שמותם תחת הכתיבה, והיה זה לראייה לזמן שיתקיים הדבר, שהנביא הגידו מלפנים. ולדעת בעלי הנקוד, ואעידה הם דברי האל, וכן דעת יונתן שתרגם ואסהיד קדמי, ואם היתה מלת לי חוזרת לדעתו אל הנביא, היה מתרגם <b>לי</b> ולא היה אומר <b>קדמי. את אוריה הכהן ואת זכריהו בן יברכיהו,</b> הנכון כדעת ראב"ע שאוריה הוא הכהן הגדול בימי אחז (מ"ב י"ו ב'), וזכריהו הוא הנזכר בד"ה. (ב' כ"ט י"ג) שהיה בימי חזקיה אחד מחשובי הלוים. והנה בחר באנשים ידועים בעם, ואם אוריה חטא אח"כ בענין דמות המזבח, מכל מקום היה איש מפורסם ונאמן אצל העם.

Verse 3

<b>ואקרב אל חנביאה,</b> אם היה טעמו (כדעת גיז' ואחרים) וכבר קרבתי, לא היה הדבר צריך להאמר, ולא היה לו לומר אלא ותלד הנביאה בן; עכשו פירושו, ואחר שנאמר לי כן מאת ה' קרבתי אל אשתי.
<b>הנביאה,</b> כן נקראת אשת הנביא אעפ"י שהיא איננה נביאה, וכן המלכה היא אשת המלד אעפ"י שאין לה שלטון.

Verse 4

<b>ישא,</b> הנושא.
<b>לפני מלך אשור,</b> כך היה דרכם לתת הממון לפניהם בדרך, כמו וישימו את הטף ואת המקנֶה ואת הכבודה לפניהם (שופטים י"ח כ"ח).

Verse 5



Verse 6

<b>יען בי מאס וגו',</b> הנכון כדעת יונתן רש"י ראב"ע רד"ק וגיז' שהיה ביהודה קשר של רשעים שהיו מואסים בבית דוד, והיו מתאוים מלך אחר, ולפי זה יובן טעם בית דוד שהוזכר בנבואה הזאת (ויוגד לבית דוד. שמעו נא בית דוד). כי היו ביהודה אנשים שונאים בית דוד, ולפיכך גדל הפחד במלך ובכל קרוביו ואוהביו כששמעו כי נחה ארם על אפרים. כי אמרו עתה יתוספו עליהם גם האויבים אשר בקרבנו; והנביא בא לבשר בית דוד שלא יִכָרֵת; ואמר שמעו נא בית דוד המעט מכם הלאות אנשים, כי הקושרים היו נלאים לסבול משא המלך והשרים, ואם היו המלך והשרים אהובים אל העם, לא היו קושרים עליהם.
<b>את מי השילוח,</b> משל למלכי בית דוד שהיו נבזים בעיני קצת על מיעוט גבורתם למלחמה.
<b>ומשוש.</b> מקור במי"ם על דרך לשון ארמית, כמו <b>וּמִסְפָּר</b> את רבע ישראל (במדבר כ"ג י'), למקרא העדה ולמסע את המחנות (שם י' ב'), ועיין למטה ט' ו'. ודע כי המקור לפעמים יש בכחו הזמן והגוף הנזכרים לפניו, כי לאהבת הקצור משמיטין מה שנודע כבר, כגון ויקראו לפניו אברך ונתון (בראשית מ"א מ"ג) הכוונה ונתנו, אף כאן <b>וּמְשׂוֹשׂ</b> ענינו <b>וְשָׂשׂ,</b> עבר לנסתר, כמו <b>מָאַס</b> שלפניו.

Verse 7

<b>את מלך אשור ואת כל כבודו,</b> גיז' ואחרים אמרו שהמלות האלה נוספות, ולא יתכן, כי את כל כבודו הוא מגוף המליצה, יען שמאסו במי השילוח יעלה ה' עליהם את מי הנהר העצומים, כלומר את מלך אשור עם כל כבודו, ואם היו כל המלות האלה נוספות בדרך ספור בלבד להודיע מי הם מי הנהר, לא היה מקום למלות ואת כל כבודו.

Verse 8

<b>והיה מטות כנפיו</b> נטיית ופרישת כנפיו ימלא רחב ארצך, והכנפים דרך משל על התפשטות מי הנהר, ואין צורך לפרש על הנמשל שהם החיילות.
<b>ארצך עמנואל,</b> הזכיר הילד העתיד להולד, כדי להתחיל בנחמה, שאע"פי שיגיעו המים עד צואר, לא יטבעו בהם היושבים, כי עמנו אל; ואחר שרצה להזכיר עמנואל הוצרך לסמוך הארץ אליו ולומר ארצך, ואע"פי שלא היה מלך, הנה ככה (כדברי גיז') עיר נחור (בראשית כ"ד י'), כי אל ארצי ואל מולדתי אלך (במדבר י' ל'). וגם להיותו בן מלך יתכן יותר ליחס הארץ אליו (תלמידי מוה"רר משה אירנרייך).

Verse 9

<b>רעו,</b> משרש רעע כדעת רד"ק, והוא מתחלתו לשון שבר, אלא שהושאל לשון שבר על השמעת קול שאון וכן ברומי fragor מן frango, וכן באיטלקי השם fracasso תחילת הוראתו שבירה, והושאל לכל קול גדול), ומזה (או משרש רוע, כי שני השרשים עיקרם אחד) לא ירֻנן לא ירֹעָע (ישעיה י"ו י'), ומזה ג"כ לשון תרועה.
<b>וחתו,</b> צווי במקום עתיד, כמו שמור מצותי וחיה (משלי ד' ד'), ואח"כ אמ' ותופָר ולא יקום, לשון עתיד.
<b>התאזרו,</b> הכינו עצמכם וצאו אלינו בגבורה. כמו ואתה תאזור מתניך וקמת ודברת אליהם (ירמיה א' י"ח), אזור נא כגבר חלציך (איוב ל"ח ג'), וכאן רעו וחתו דרך לעג והתול, וכפל התאזרו וחתו שתי פעמים לחזק הענין, או כדברי תלמידי דוד חזק כי נכון הדבר מעם האלהים וממהר האלהים לעשותו.
<b>וחתו</b> לבסוף תהיו נשברים. שרש חתת (הקרוב לשרש כתת) עקר ענינו שבירה, כמו ונחתה קשת נחושה זרועותי (תהלים י"ח ל"ב) קשת נחושה נשברת ברוב כח זרועותי, וכן למטה (ט' ג') החתות כיום מדין; ואח"כ הושאל לשברון הלב בפחד ומחתה, וכאן הוא בענינו הראשון.

Verse 10

<b>עצו עצה,</b> הסכימו בדעתכם הסכמה, כמו זאת העצה היעוצה על כל הארץ (ישעיה י"ד כ"ו), אבל אם היתה הכוונה על משא ומתן שבין היועצים, לא יתכן לומר אח"כ ותופר, כי לא תפול הפרה במה שעדין לא הוסכם; וכן דברו דבר לשון גזרה, כמו יצא מפי צדקה דבר ולא ישוב (ישעיה מ"ה כ"ג), ואם לא היה לשון גזרה לא היה נופל אחריו ולא יקום.

Verse 11

<b>בחזקת היד,</b> הנבואה נקראת יד ה', כאלו האל דוחה בידו את הנביא לומר דברים ולעשות מעשים שלא היה אומר ועושה מלבו; והנה ישעיה משתף עצמו עם בני עמו, ואומר שגם הוא היה תועה והיה מתירא מארם ואפרים, אלא שהאל צוה לו בהפך בחזקת היד הידועה, היא ידו של הקב"ה שאין לעמוד לפניה.
<b>ויסרני,</b> צרי הרי"ש מורה שהמלה לשון עתיד והיא מן הקל, וחסרה יו"ד השרש, כמו וֱאְסָרֵם (הושע י' י') ראב"ע וגיז'. וטעם הוי"ו כמו למען, כמו ואעלים עיני בו (ש"א י"ב ג') כדי שאעלים עיני בו, אף כאן ויסרני אמר לי כדי ליסרני כלומר להוכיחני, לבלתי אלך בדרך העם הזה.

Verse 12

<b>לא תאמרון קשר,</b> לא יתכן שיצוה (כפירוש גיז' ואחרים) שלא לקרוא קשר למה שהעם יודעים שהוא קשר, ואף אם איננו קשר של קיימא, הנה עתה קשר הוא, ואיך לא יקראוהו קשר; אמנם מלת קשר משמשת לשון צעקה, כמו ותאמר קשר קשר (ד''ה ב' כ"ג י י"ג), והטעם אל תצעקו קשר! מפני שֶקָשְֽרוּ עליכם ארם ואפרים; ומלת תאמרו ענין צעקה, כמו ותאמר קשר קשר בד"ה, ובקצת ספרים גם במלכים (ב' י"א י"ד), והצעקה היא סימן הפחד, ואח"כ פירש <b>ואת מוראו לא תיראו ולא תעריצו.</b> אל תעשו אותו (במחשבתכם) עריץ ותקיף. לשון עריץ וַמֲעָרָצָה שענינם כח חזק, והטעם כיונתן ורש"י ורד"ק לא תייחסו לו כח, כלומר לא תיראו ממנו. פעמים הרבה שהפעל מורה לא פעולה ממש, רק מחשבה, וכן למטה (כ"ט כ"ג) ואת אלהי ישראל יעריצו.

Verse 13

<b>והוא מוראכם והוא מעריצכם,</b> תהי יראתו על פניכם, באופן שיהיה הוא מוראכם (כטעם פחד יצחק), ואז הוא יהיה מעריצכם, כלומר יעשה אתכם חזקים (יונתן רש"י ורד"ק). ודרך צחות אמר כאן מעריץ בהוראתו האמתית, אחר שאמר למעלה ולא תעריצו שהכוונה בו על המחשבה; וזה נוהג הרבה במליצת השיר, לומר מלה אחת בשתי הוראות. וראב"ע ורוז' וגיז' פירשו מעריץ לשון מורא ופחד, כטעם אל תערוץ ואל תחת.

Verse 14

<b>למקדש,</b> המקדשים היו מקומות מקלט אצל הקדמונים, כמו שמצאנו באדוניהו (מ"א א' נ') וביואב (שם שם ב' כ"ח), וכן מצאנו ואהי להם למקדש מעט (יחזקאל י"א י"ו); והנה אמר שהאל יהיה למקדש ולמשגב לאנשי יהודה, ויהיה ג"כ לאבן נגף ולצור מכשול לשני בתי ישראל, כלומר ליהודה ולאפרים, כי יביא עליהם תגלת פלאסר שיוליך בגולה רבים מעשרת השבטים, ויזיק גם ליהודה ככתוב בד"ה ויצר לו (עיין למעלה ז' כ'), וזה טעם לפח ולמוקש ליושב ירושלם. ובעלי הטעמים נתנו האתנח תחת למקדש, אולי רצו להפריד מלת למקדש מן ולאבן נגף ולצור מכשול, כדי להרחיק היות ה' לאבן נגף (תלמידי חביבי החכם יח"ף ז"ל). ויש מפרשים שני בתי ישראל משפחות פקח ושבנא, והנה פקח לא היה לו בית, כי אין בית אלא כשהשררה מורשה מאב לבן, כמו כי בית יעשה לך ה' (ש"ב ז' י"א). ופקח לא היה בן מלך, וכל שכן שבנא וחבריו לא ידענו להם שררה למורשה.

Verse 15

<b>וכשלו בם רבים,</b> רבים מהם, כמו אין עיף ואין כושל בו (ישעיה ה' כ"ז), והיה הנכשל בהם ביום ההוא (זכריה י"ב ח'), והטעם רבים מאנשי אפרים ילכו בגולה ביד מלך אשור תגלת פלאסר, גם רבים באנשי יהודה יקבלו ממנו נזק בהשחתת אדמתם. ומפני שהזכיר אבן נגף וצור מכשול ופח ומוקש, אמר וכשלו ונפלו ונוקשו ונלכדו; אבל מלת בם אין צורך שתהיה נקשרת עם אבן נגף וצור מכשול, אלא כמו שפירשתי.

Verse 16

הנביא אומר כי אין ראוי לדבר עוד אל העם המואס תוכחת, רק יורה את תלמידיו השומעים בקולו, ויהיה הוא והם למופת אל העם, מהם יראו וכן יעשו, אם ירצו; ואת תלמידיו הוא מזהיר לבלתי יטו אזן אל העם אם יסיתום ללכת גם הם אחרי התהו.
<b>צור תעודה,</b> נבואה אחרת היא, ונאמרה בימי אחז, אחר שבא תגלת פלאסר על עשרת השבטים והגלה קצתם.
<b>צור תעודה,</b> אמר ישעיה (כפירוש רד"ק) רואה אני כי ראוי לי לצרור ולצפון אתי התעודה ולחתום התורה בתוך תלמידי, ולא להנבא באזני העם, כי אינם שומעים.
<b>צור,</b> משרש צור או צרר, כמו וצרת הכסף בידך (דברים י"ד כ"ה), צָרוּר עון אפרים צפונה חטאתו (הושע י"ג י"ב), ענין הטמנה וגניזה.
<b>תעודה,</b> לשון אזהרה, כמו עדות.
<b>חתום תורה.</b> טוב לי שאחתום ואסגור תורתי שלא אשמיע אותה אל העם.
<b>תורה,</b> לשון הוראה ולמוד.
<b>בלמודי,</b> אצרור ואחתום אותה בין תלמידי.
<b>למודי,</b> תלמידי, כמו וכל בניך למודי ה' (ישעיה נ"ד י"ג). ורש"י ורוז' וגיז' פירשו מקרא זה כמאמר ה' לישעיה, וחוזר לנבואה שלמעלה, ולי נראה כי האמור אח"כ עד סוף הסימן כלו ענין א', אין בו מקום להתחלת פרשה אחרת, והנה בסוף הסימן מזכיר גלות קצת השבטים כדבר שהיה כבר, מה שלא יתכן בזמן שנאמרה הנבואה הקודמת.

Verse 17

<b>וחכיתי לה',</b> ואע"פ כן אקוה כי עוד יבא יום שאוכל לדבר דברי אל העם כלו, כי כשיראו שנתקיימו דברי אז יטו אזן לי.
<b>המסתיר פניו מבית יעקב,</b> כי הכניע ה' את יהודה בעבור אחז מלך ישראל (ד"ה ב' כ"ח י"ט).

Verse 18

<b>הנה אנכי והילדים,</b> אע"פי שהעם סר מאחרי ה', אני וביתי ותלמידי נעבוד את ה', ונהיה אות ומופת למי שירצה, ממנו יראה וכן יעשה, ואע"פי שלא אדבר אל העם הנה ממעשַי יוכלו ללמוד.
<b>והילדים,</b> הם שזכר בשם למודַי, וכטעם בני הנביאים.
<b>לאותות ולמופתים,</b> דוגמא, כמו כאשר הלך עבדי ישעיהו ערום ויחף שלש שנים אות ומופת על מצרים ועל כוש (כ' ג'), והיה יחזקאל לכם למופת (כ"ד כ"ד), כי אנשי מופת המה (זכריה ג' ח').
<b>מעם ה',</b> ה' נתן אותנו לאות ולמופת לעם הזה.

Verse 19

<b>וכי יאמרו אליכם,</b> עם תלמידיו מדבר, והוא מזהיר אותם שלא ישמעו לדברי העם אשר יסיתו אותם למען גם הם יעזבו את הנביא ולא ילכו עוד אחריו.
<b>דרשו אל האובות,</b> ואל תלכו אחרי ישעיה.
<b>המצפצפים והמהגים,</b> אינם דברי האומרים, אלא דברי ישעיה שמהתל בהם, ואומר על האובות והידעונים שהם משמיעים קול נמוך וקול בכי.
<b>מצפצפים,</b> כמו והיה כאוב מארץ קולך ומעפר אמרתך תצפצף (ישעיה כ"ט ד').
<b>מהגים,</b> לשון וכיונים הגֹה נהגה (שם נ"ט י''א), ענינו קול בכי וילל, והנה הצפצוף וההגה הוא לאובות ולידעונים, ולא (כמו שתרגמו רוז' וגיז') לבעלי המלאכה ההיא, ואע"פי שבאמת לא היה הקול אלא במלאכה, מ"מ לפי מחשבת ההמון לאוב עצמו היה הקול, ובעל המלאכה נקרא בעל אוב, לא אוב ותפארת המליצה תִשָחֵת באמרך כי בעלי המלאכה המה מצפצפים.
<b>הלא עם וגו',</b> המשך דברי האנשים האומרים דרשו אל האובות ואל הידעונים, והם אומרים הלא כל עם אל אלהיו ידרוש לתורה ולתעודה, כלומר לקבל מהם הוראה ואזהרה; ולמה אתם תדרשו אל הנביא שהוא בן אדם? וישעיה הכניס בתוך דבריהם מאמר מוסגר להתל בהם, והוא מאמר <b>בעד החיים אל המתים,</b> כלומר הן אמת כי כל עם אל אלהיו ידרוש, אבל מה הם האלהים ההם? הם מתים כלומר אלילים אלמים, וכבר נקראו האלילים מתים, ויאכלו זבחי מתים (תהלים ק"ו כ"ח). ורד"ק ורוז' וגיז' פירשו אמרו להם הלא עם אל אלהיו ידרוש, לכן גם אנחנו ראוי שנדרוש אל אלהינו, ועוד אמרו להם וכי בעד החיים נדרוש אל המתים, אל האובות? וזאת טענת שוא, כי דורשי האובות לא ידרשו אל המתים בבחינת היותם מתים, אך מצד נשמתם הקיימת.
<b>לתורה ולתעודה,</b> דבק עם הפסוק שלפניו, כמו שפירש רש"י לפי המדרש.

Verse 20

<b>אם לא יאמרו,</b> עכשו הנביא מדבר עם תלמידיו. ידעתי כי ודאי יאמרו לכם כן.
<b>אם לא,</b> לשון שבועה, כמו אם לא שויתי ודוממתי נפשי (תהלים קל"א ב').
<b>אשר אין לו שחר.</b> שהוא חשך ולא אור; ויירונימוס ורוז' וגיז' פירשו: לתורה ולתעודה ראוי לדרוש, לא לאובות ולידעונים, ואם לא יאמרו כדבר הזה, שהוא לתורה ולתעודה, אז לא יהיה להם שחר. והוא פירוש שאין לו שחר, כי כבר אפשר שיהיו נאמנים עם ה', ולא ידרשו אל האובות, וגם לא יאמרו המלות האלה לתורה ולתעודה, ובמעשה תליא מלתא ולא באמירה, ועוד שנוי הלשון מרבים ליחיד ראיה כי אין לו שחר חוזר אל הדבר, לא אל האומרים, ועוד מלת אשר יתרה, ועוד <b>אין לו</b> נאמר על הזמן ההוֶֹה, והיה לו לומר לא יהיה.

Verse 21

<b>ועבר בה,</b> בדרך הזאת (כפירוש רש"י) עוברים והולכים לאבדון; זה סיום המאמר הקודם (וכי יאמרו אליכם וגו'), כלומר ואם יאמרו לכם כך וכך דעו כי דרך אבדון דרכם ואל תתפתו אחריהם.
<b>בה,</b> בדרך הזאת, אעפ"י שלא הזכיר שם דרך, כי לשון <b>עָבַר בְּ..</b> נופל בדרכים, כמו כי לא עברתם בדרך מתמול שלשום (יהושע ג' ד').
<b>נקשה,</b> שיומו קשה, כמו אם לא בנכיתי לקשה יום (איוב ל' כ"ה), והטעם על ידי שמחזיקים בדרך כסל זה לבלתי שמוע לנביאי ה', כי אם אל האובות, יהיו מוכים ומדוכאים.
<b>וקלל במלכו ובאלהיו,</b> לא מצאנו לשון קללה קשור עם <b>ב'</b> על המקולל אלא על מי שמקללים בשמו, כי כן היה דרכם לקלל בשם ולברך בשם, כי מאת האל לבדו תבא הברכה והקללה, אשר המתברך בארץ יתברך באלהי אמן (ישעיה ס"ה ט"ז) ויקלל הפלשתי את דוד באלהיו (ש"א י"ז מ"ג) ויקללם בשם ה’ (מ"ב ב’ כ״ד).
<b>במלכו ובאלהיו.</b> באלילים המכונים בתאר מלך ובאלילים המכונים בתאר אלהים (עיין למטה ל״ז י״ג). והנה אינו אומר שבקצפו יקלל מלכו ואלהיו (כדעת המפרשים כלם), אלא יוציא מפיו קללות על יומו ועל מצבו, ויחזק אותן בשם אלהיו כמו שהוא מנהג ההמון.

Verse 22

<b>ופנה למעלה ואל ארץ יביט,</b> יפנה למעלה ולמטה ולא ימצא אלא צרה וחשכה (ראב״ע וגיז').
<b>מעוף,</b> לשון עֵיפָה ואפלה.
<b>מעוף צוקה ואפלה מנדח,</b> נראה לי מעוף מנודח של צוקה ואפלה.
<b>מנדח,</b> (כדעת Kocher) לשון שטיחה והתפשטות, כמו בערבי <b>נַדַחַ</b> dilatavit, <b>מַנְדּוּחָה</b> ארץ רחבת ידים. וכן בלה"ק כל נדח הוא המתפשט חוץ למקומו.

Verse 23

<b>כי לא מועף לאשר מוצק לה,</b> מביא ראיה על בלתי יכלת האלילים להושיע התועים אחריהם. וכי לא מועף, בתמיה (כפירוש דון יצחק), הלא ראיתם כי באה עיפה ואפלה לאשר מוצק לה, אל הארץ או אל הממלכה שהיה לה מלפנים מוצק, חוזק ותוקף (לשון והיית מוצק, איוב י"א ט"ו), והיא ממלכת אפרים שהיתה תקיפה.
<b>הראשון,</b> המלך הראשון ממלכי אשור שבא על ישראל.
<b>הקל,</b> הקל ידו, כלומר הכה אותם מכה קלה.
<b>ארצה זבלון וארצה נפתלי,</b> השליך לארץ, כטעם השליך משמים ארץ תפארת ישראל (איכה ב' א'); או (על דרך פירוש רש"י הראשון הקל ידו על ישראל במה שלא הכה אותם רק בארץ זבולון ובארץ נפתלי, והאחרון הכביד ידו בהכותו דרך הים וגו'. וגלות נפתלי נזכר במלכים (ב' ט"ו כ"ט) בימי פקח מלך ישראל בא תגלת פלאסר מלך אשור ויקח את עיון ואת אבל בית מעכה ואת ינוח ואת קדש ואת חצור ואת הגלעד ואת הגלילה כל ארץ נפתלי ויגלם אשורה. גם ארץ זבלון נכללת במה שכתוב שם ואת הגלילה, כי הגליל התחתון היה לזבלון.
<b>והאחרון,</b> המלך השני לאשור שבא על ישראל.
<b>חכביד,</b> הכביד ידו, כלומר הכה בהם מכה רבה.
<b>דרך הים,</b> הוא ים כנרת, ימה של טבריה, כלומר המקומות שאצל הים ההוא.
<b>עבר הירדן,</b> ארץ ראובן וגד וחצי שבט המנשה.
<b>גליל הגוים,</b> החלק העליון מהגליל שהוא קצה א"י, ונקרא כן על שם שהוא סמוך לארצות הגוים: והגלות הזאת היא הנזכרת בד"ה (א' ה' כ"ו) וַיָעַר אלהי ישראל את רוח פול מלך אשור ואת רוח תלגת פִלְנֶסֶר מלך אשור ויגלם לראובני ולגדי ולחצי שבט מנשה ויביאם לחלח וחבור וגו', ואע"פי שלא נזכרו כאן אלא שני המטות וחצי המטה, נראה כי גם קצת ערים אחרות בגלילות ההם לקח מלך אשור והגלה את יושביהן. הראשון והאחרון נאמר על שני מלכים הבאים זה אחר זה, כמו הראשון אכלו מלך אשור וזה האחרון עצמו נבוכדראצר מלך בבל (ירמיה נ' י"ז), ומלת עֵת איננה לשון זכר, אלא לשון נקבה, רק במקום אחד מצאנו עת הזמיר הגיע (שיר השירים ב' י"ב), ואיננו ראיה ברורה, כי לפעמים הפעל נקשר עם השם הקרוב אליו, כמו נגע צרעת כי תהיה (ויקרא י ג ט'), ומבחר שלישיו טבעו בים סוף (שמות ט"ו ד'), ומספר ימיך רבים (איוב ל"ח כ"א). רק יחזקאל אמר (ז' ז' וי"ב) בא העת, וידוע כי אין לשונו בתכלית הדיוק. מלת כָּעֵת היא כאן לחזוק בעלמא, וכן כעת יאמר ליעקב (במדבר כ"ג כ"ג עיין מה שכתבתי שם במשתדל), וקרוב לזה כי לא אתם נתתם להם כעת תאשמו (שופטים כ"א כ"ב) שאם לא תתנו להם ולא תניחו להם הנשים שלקחו, ודאי יבואכם עונש מהאל, ולבסוף תתחרטו. ואמנם בעל הטעמים שנתן האתנח במלת הכביד, אולי (כדעת תלמידי מוה"רר דוד חי אשכנזי ז"ל) נתכוון לפירוש יונתן, כל זה יבא עליהם על אשר לא זכרו קריעת ים סוף ועברת הירדן בחרבה ומלחמות יהושע.

Chapter 9



Verse 1

נבואה על ילד הנולד בבית דוד (הוא חזקיה), ועל תשועה גדולה שתהיה בימיו (מפלת חיל סנחריב).
<b>העם ההלכים וגו',</b> נראה לי שנאמרה הנבואה הזאת בימי יותם, כשנולד חזקיה, כי מלות כי ילד ילד לנו בן נתן לנו אין משמעותן לפי הפשט אלא על ילד שנולד אז, ובזמן ההוא הודיע ישעיה כי הילד ההוא יהיה מלך גדול וצדיק, וה' יהיה אתו, ויעשה בימיו תשועה גדולה לעמו, וישבור אויב תקיף שהיה מכביד עלו עליהם. זהו הנראה לי עתה לפי פשט הכתובים, ומה שכתבתי למעלה (עמוד י"ד) כי אין בידנו גם אחת מהנבואות שאמר ישעיה אל העם בימי עזיהו ויותם, הוא לפי דעת רוב המפרשים, שנאמר החזון הזה בימי אחז או בימי חזקיה.
<b>יושבי בארץ,</b> צורת הסמיכות מורה דבקות בין שני שמות, וכאשר יהיה השם השני נקשר עם הראשון באות משמשת או במלה קושרת, השם הראשון יבא על הרוב בצורת השם הנפרד (יושבים בארץ צלמות), כי הדבקות כבר היא מובנת על ידי האות או המלה; ולפעמים ג"כ (ובפרט במליצת השיר) יבא השם בצורת הסמיכות, אע"פ שאחריו אות משמשת, כגון עוברי בעמק הבכא (תהלים פ"ד ז'), או מלה קושרת, כמו יושבי על מדין והולכי על דרך (שופטים ה' י').

Verse 2

<b>הרבית הגוי,</b> המקרא הקודם מורה על ישועה פתאומית, אבל רבוי הגוי לא יהיה בפתע פתאום, כי לא יולד גוי פעם אחת; גם אין הכוונה כאן על קבוץ גליות, כמו למטה (ס"ו ח') באמרו כי חלה גם ילדה ציון את בניה; וכן כל האמור אח"כ, כי את על סבלו וכו' החתות כיום מדין, כי ילד ילד לנו וגו', הכל מורה על מאורע פרטי ההוֶֹה לשעתו, לא על רבוי העם, שהוא דבר ההוֶֹה מעט מעט. לפיכך צריך לפרש הרבית הגוי כפירוש רש"י (נעשו גדולים לכל שומעיהם) ענין גדולה, כמו וענותך תרבני (תהלים י"ח ל"ו).
<b>לו הגדלת השמחה,</b> אין ספק כי הכתיב <b>(לא הגדלת)</b> אינו אלא טעות.
<b>שמחו לפניך</b> בבית המקדש, על דרך ולקחתם לכם ביום הראשון וכו' ושמחתם לפני ה' אלהיכם (ויקרא כ"ג מ').
<b>כשמחת בקציר,</b> גם כאן באה צורת הסמיכות אע"פ שאחריה אות משמשת, כמו בפסוק הקודם <b>כאשר יגילו בחלקם שלל,</b> שמחתם גדולה כשמחת עובדי האדמה ביום הקציר, וכשמחת אנשי מלחמה בחלקם שלל; ואין הכוונה לומר שעתה חלקו שלל (בזת מחנה סנחריב).

Verse 3

<b>כי את על סבלו</b> וכו', על דרך שנאמר למטה (י' כ"ז) יסור סבלו מעל שכמך ועלו מעל צוארך, וכן (י"ד כ"ה) וסר מעליהם עלו וסבלו מעל שכמו יסור, ושם וכאן הכוונה על מלך אשור, שהיה גובה מאנשי יהודה מס כבד, כי אחז שלח שחד אל תגלת פלאסר מלך אשור, כדי שיושיעהו מכף מלך ארם ומכף מלך ישראל (מלכים ב' י"ו ז'), ונראה כי משם ואילך היה אחז נותן מס למלך אשור, וחזקיה מרד במלך אשור ולא עבדו (שם י"ח ז'), ואחר כך שלח לומר לסנחריב חטאתי שוב מעלי את אשר תתן עלי אשא (שם פסוק י"ד), ולא היה אומר לו חטאתי, אם לא שהיה רגיל (הוא, או אביו) לתת לו מס. ומלת <b>סֻבֳּלו</b> לא נמצאת אלא כאן ובשני המקראות שהזכרתי, ובתהלים (פ"א ז') מצאנו במשקל אחר, הסירותי מסֵבל שכמו, והנפרד מן <b>סֻבֳּלו</b> נראה שהוא <b>סֹבֶל</b> וכן <b>סֻבְּכוֹ</b> (ירמיה ד' ז') מן <b>שׂובֶךְ</b> האלה (שמואל ב' י"ח ט'), והדגש לתפארת הקריאה (רד"ק וגיז'), וכאן אפשר ג"כ שהדגש להורות על כובד המשא.
<b>מטה שכמו,</b> המטה שהיה רגיל לרדת על שכמו ולהכותו (ראב"ע). ורש"י פירש העול שהיה מטה את שכמו למשא כבד, אבל נראה כי מלת ואת חולקת הדבור, ועול סבלו ענין אחד, ומטה שכמו ענין אחר.
<b>שבט הנוגש בו,</b> שבט סמוך, שבטו של נוגש בו, לא שהשבט הוא נוגש (כפירוש רש"י), אבל הוא ביד האדם הנוגש, ולפיכך בא שבט בלא ה"א. ודע כי מלת יהודה הכתובה כאן בפירוש רש"י (שבט יהודה שהיה נוגש בו) אינה אלא טעות סופר, ואיננה בכ"י שבידי, ובמקום <b>בחזקיהו</b> (שהיה נוגש בו בחזקיהו) בכ"י שבידי כתוב <b>בחזקה. החתת,</b> אתה האל שברת אותו עול ומטה ושבט. שרש <b>חתת</b> מורה שבירה, כמו למעלה ח' ט'; וקרוב אליו שרש <b>כתת. כיום מדין,</b> כמו שהחתות מדין במלחמת גדעון (שופטים ז'), וכן למטה (י' כ"ו) כמכת מדין בצור עורב, וכן בתהלים (פ"ג י') עשה להם כמדין, כי המלחמה ההיא נפלאה משאר מלחמות, כי לא היו עם גדעון רק שלש מאות איש, וגם הם לא שלפו חרבם, אך המדינים נבהלו בלילה והרגו זה את זה; וכן מחנה סנחריב, מלאך ה' נגפו בלילה אחד.

Verse 4

<b>כי כל סאון,</b> לשון מנעל (כדעת ר' יוסף קמחי, ואחרי' רוז' וגיז'), הנקרא בארמי <b>מְסָאנָא,</b> ובסורי <b>סאוּנָא,</b> וכאן הכוונה סנדל המסומר שהיו נוהגים אנשי המלחמה.
<b>סואן ברעש,</b> הוא תאר למנעל, כמו מגוללה בדמים, שהוא תאר לשמלה, וסואן הוא פעל הנגזר מן השם. וענינו משמיע קול בהכאתו על הארץ (תלמידי מוה"רר שמואל שלמה Olper). וגם ר' יוסף קמחי ורוז' וגיז' פירשו סואן פעל הנגזר מן השם, רי"ק פירש נעל הנועל ברעש, ורוז' וגיז' פירשו מנעל של איש מלחמה הנועל ברעש. ונראה לי כי הסנדל המסומר לא היה נוהג בישראל, וישראל ראו אותו ברגלי אנשי ארם, ולכך קראוהו <b>סאון</b> כמו שהיה שמו בלשון ארמי, ומן <b>סאון</b> קראו אח"כ סואן לאדם שיש ברגליו סנדל מסומר, וקול סנדלו נשמע בהלוכו, וישעיה דרך צחות השאיל התאר הזה אל הסנדל עצמו, ואמר כל סאון סואן ברעש, והכוונה כל סנדל המשמיע קול ברעש. ומלת <b>ברעש</b> מצאנוה ג"כ על הליכת הסוס המשמיע קול בהלוכו (איוב ל"ט כ"ד).
<b>והיתה לשרפה</b> וגו', כל סאון וכל שמלה מגוללה יהיו לשרפה, כלומר כל מחנה סנחריב יכרת פתאום, וכמו שאמר למטה (י' י"ו) ותחת כבודו יקד יקוד כיקוד אש; ומפני שהיו אנשי החיל נושאים סאון ברגליהם, ושמלתם היתה מגוללה בדמים, הזכיר כל סאון וכל שמלה, והכוונה על אנשי הצבא.
<b>והיתה,</b> לשון נקבה, דבק עם השם האחרון, על דרך הנה אפי וחמתי נתכת (ירמיה ז' כ'), וכן בפסוק שאחר זה על כסא דוד ועל ממלכתו להכין אותה.

Verse 5

<b>כי ילד ילד לנו,</b> אע"פ שאומרים שהילד נולד לאביו ולאמו ולא לאחרים, אמר כי הילד הזה נולד לנו, כי כשיגדל יועיל מאד לכל עמו; וחזר ופירש <b>בן נתן לנו,</b> לחזק דבריו, שהבן הנולד הוא מתנה טובה שנתן ה' לכל אנשי יהודה. והילד הזה הוא חזקיה (רש"י ראב"ע רד"ק דון יצחק וגיז').
<b>ותהי המשרה על שכמו,</b> הפך מה שהזכיר למעלה על סבלו ומטה שכמו, זה לא ישא עול זרים, אך ישא שלטון ושררה גדולה.
<b>ויקרא,</b> הקורא, כמו על כן קרא שמה בבל (בראשית י"א ט'), על כן קרא לבאר (שם י"ו י"ד), על כן קרא שם המקום ההוא (יהושע ז' כ"ו). ור"שי ורד"ק פירשו האל שהוא פלא יועץ אל גבור ואבי עד קרא שמו שר שלום; ולדעת ראב"ע כלם שמות לילד הנולד (פלא, כי ה' עשה פלא בימיו, יועץ, כי כן היה חזקיה, כמו שכתוב ויועץ המלך (ד"ה ב' ל' ב'), אל גבור שהיה תקיף, שנמשכה מלכות בית דוד בעבורו, ועַד כמו שוכן עד). וגם אני במשך שנים רבות פירשתי על פי דרכו של ראב"ע, אלא שפירשתי פלא יועץ תאר אחד, יועץ עצות נפלאות בחכמה עמוקה, ויהיה פלא יועץ כמו יועץ פלא, וכמהו למטה (כ"ב ב') תשואות מלאה, וכן (ל"ג כ"ג) שלל מרבה, ענינו לפי דעתי מי שהיה מרבה שלל; וגם החכם <b>אד"ם הכהן</b> פירש פלא יועץ תאר אחד, והביא סיוע מן הכתוב (למטה כ"ח כ"ט) הפליא עצה. ופירשתי אבי עד דרך הפלגת השיר, על דרך כסאך אלהים עולם ועד (תהלים מ"ה ז'), והטעם כי כל עוד יהיה בחיים תכון מלכותו בל תמוט. ועתה (אדר תרי"ו) רואה אני כי לא יתכן לקרוא לבן אדם <b>אל גבור,</b> כי א"עפ שמצאנו אל גוים (יחזקאל ל"א י"א), אלי גבורים (שם ל"ב כ"א), מלת <b>אל</b> היא סמוכה, והענין מוכיח שהוא תאר לאדם, אבל <b>אל גבור</b> לא יובן ממנו אלא אלוה ממש, ובפרט כי למטה (י' כ"א) ישעיה אומר שאר ישוב שאר יעקב אל אל גבור, שאין ספק שהכוונה על האל ית'. וגם מליצת הפליא עצה שהביא החכם הכהן, על האל נאמרה, ולא על בן אדם. אך לפרש פלא יועץ וכו' כנויים אל האל, שיקרא שם הילד שר שלום, הוא ג"כ דוחק גדול, ורחוק מפשט הכתוב; כי אמנם עקר המכוון הוא להודיע מה יהיה משפט הנער ומעשהו, ולמה יאריך בתארי האל שאין בהם צורך במקום הזה, ולא יאמר על הילד אלא שיהיה שמו שר שלום? ואשר אני אחזה לי עתה הוא, כי הנה ידענו כי שמות רבים יש בלה"ק שאין הוראתם הוראת שם, אך הם מאמר שלם, כמו יהונתן, אלנתן, נתנאל, אין ענינם מתנת האל, אך הוראתם ה' נתן. וכן בישעיה עמנו אל, שאר ישוב, מהר שלל, חש בז, חפצי בה, כלם שמות שענינם מאמרים שלמים; וכן ה' נסי (שמות י"ז ט"ו), ה' צדקנו (ירמיה כ"ג ו' ול"ג י"ו), ה' שמה (סוף יחזקאל), כל אחד מהשמות האלה הוא מאמר שלם, ועיין רש"י ונתיבות השלום בבראשית ל"ג כ'. וכן פירשתי כעת יאמור ליעקב ולישראל מה פעל אל (במדבר כ"ג כ), כי זכירת שני השמות יעקב וישראל בדבור אחד הוא דבר תמוה, אבל הכוונה לומר כי העם הזה שכבר יש לו שני שמות, יעקב וישראל, ראוי לקרוא לו עוד שם שלישי, והוא <b>מה פעל אל,</b> וידוע כי שרש <b>פעל</b> נאמר גם על המחשבה והעצה והגזרה וההכנה לעשות דבר מה כגון אף בלב עולות תפעלון (תהלים נ"ח ג'), והנה <b>מה פעל אל</b> ענינו: מה גדלוּ הדברים שגזר והכין האל! ובאמרו שראוי לקרוא שם זה לישראל, הרי זה כאלו אמר שהעם הזה מעותד ומזומן לענינים גדולים ונכבדים. אף כאן פלא יועץ אל גבור אבי עד שר שלום הוא דבור אחד, והדבור הזה הוא השם שישעיה אומר שראוי לקרוא לילד הנולד, והשם הזה אין בו אפילו מלה אחת שתהיה כנוי לחזקיה, אבל המאמר כלו הוא רמז להצלחת חזקיה והצלחת ישראל בימיו; וקרוב הדבר כי מן הכתוב בתורה כעת יאמר ליעקב וגו' למד ישעיה לומר הפסוק הזה. והנה המכוון במאמר פלא יועץ וגו' הוא כי האל הגבור שהוא אבי עד ואדון השלום, הוא יועץ וגוזר לעשות פלא לישראל בזמן ממלכת הילד הנולד היום, ואח"כ מפרש למרבה המשרה וגו'. ולפי הפירוש הזה לא לחנם האריך כאן בתארי האל, כי כוונת הנביא לרמוז כי בבוא הפלא שהאל יועץ וגוזר עתה, יוודע שהוא אל גבור ובעל היכולת ושהוא אב לעד, ולא יפר בריתו עם בניו בני ישראל, ולא ישכח את ברית אבותם. ושהוא אדון השלום ואוהב השלום, ולא יאהב העריצים אשר כל חפצם לנתוש ולנתוץ ולהאביד ולהרוס, אבל הוא משפילם עד עפר, ונותן שלום בארץ, כמו שראינו בכל הדורות.
תוספת בענין פסוק ט' ה'. <br>מה שפירשתי למעלה על פלא יועץ אל גבור, הוא ענין חדש מאד, ואולי רבים יתמהו עליו ולזר יחשבוהו (גם כי באמת חדוש יקר הוא, ולא נמצא כמהו על הכתוב הזה פירוש נקי מכל דוחק, גם אין כמהו טוב לתשובת החולקים עלינו), על כן שמח לבי בבוא אלי מכתב מידידי החכם המפואר מוה"רר אברהם גייגר הי"ו, רב בעיר בריסלאויאה, בו הגיד לי כי בכל לבו הוא מסכים עמי בפירוש ההוא (אונד שטיממע איך פאלקאממען מיט איהרער ערקלערונג איבער פלא יועץ וגו' איבעריין), והוא מתמיה למה לא הוספתי ואמרתי כי הקריאה הנכונה היא <b>וַיִקָּרֵא</b> שמו, אלא שבכוונה נקדו <b>וַיִּקְרָא</b> בבנין הקל, כדי שיהיו התארים פלא יועץ אל גבור חוזרים אל האל הקורא (כתרגום יונתן וכפירוש רש"י ורד"ק), ולא אל האיש הנקרא. ואני מוסיף כי המתרגם שהיה בידו להוסיף מלות, שמר הקריאה הנכונה, ותרגם ואתקרי שמיה מן קדם מפליא עצה וכו', אבל בעלי הנקוד שלא היה בידם להוסיף <b>מן קדם,</b> הוצרכו לנקד <b>וַיִּקְרָא.</b> וסוף דבר אני מתמיה על עצמי, איך הזכרתי למעלה פירוש פלא יועץ בשם ידידי החכם אד"ם הכהן הי"ו, ושכחתי כי גם המתרגם כך פירש.

Verse 6

<b>למרבה המשרה,</b> ישעיה מפרש כדרכו מה שרמז בפסוק הקודם, והוא אומר כי מה שהאל יועץ לעשות בימי הילד הנולד היום, הוא להרבות המשרה ולתת שלום אין קץ על כסא דוד ועל ממלכתו, להכין אותה (ממלכת בית דוד) ולסעדה במשפט ובצדקה מעתה ועד עולם. המי"ם במלת למרבה איננה לסימן הבינוני, אך היא סימן המקור על דרך לשון ארמי (תלמידי מוה"רר אברהם לאטיש), ועיין למעלה ח' ו'. ואולי עשה ישעיה איזה סימן בכתיבת המי"ם, להודיע שאין המלה בינוני כשאר <b>מרבה</b> שבמקרא, ואח"כ עשו ממנה מ"ם סתומה.
<b>ולשלום אין קץ,</b> ולשלום לא יהיה קץ; כלומר להרבות המשרה, ולעשות באופן שיהיה שלום לאין קץ על כסא דוד ועל ממלכתו. למרבה המשרה ענינו לעשות שהמשרה תהיה רבה וגדולה, ומלת לעשות הנכללת במלת למרבה היא מושכת אחרת עמה (ולעשות לשלום אין קץ, לעשות שיהיה שלום בלי קץ על כסא דוד) <b>להבין אתה ולסעדה במשפט ובצדקה,</b> להעמיד ממלכת בית דוד בל תמוט, וזה על ידי המשפט והצדקה שיעשה המלך, כי במשפט ובצדקה יכון כסא (רד"ק).
<b>מעתה ועד עולם,</b> חוזר למעלה (רש"י ורד"ק), ובעלי הטעמים הפרידו המלות האלה, והדביקו אותן למטה, ועשו זה מפני שלא נתקיימה ההצלחה ההיא עד עולם. אמנם אין צורך לברוח ממשמעות הכתוב, כי כוונת הנביא לומר שחזקיה ישיב מלכות יהודה לאיתנה על ידי משפט וצדקה שיעשה, באופן שתוכל להתקיים לעולם; וכל זה אמנם לא יועיל אם לא ילכו בניו בדרכיו, וחוטא אחד יאבד טובה הרבה, ולפיכך מצאנו שהגלות מיוחסת לחטאות מנשה (מלכים ב' כ"ד ג'), כי הוא אשר קלקל כל הטוב שהיה מזומן על יהודה בזכות חזקיהו, וזה הוא שאמרו רז"ל (סנהדרין צ"ד) בקש הק"בה לעשות חזקיהו משיח.

Verse 7

נבואה בתחלת ימי אחז נגד עשרת השבטים. <br><b>דבר,</b> גזרה, כמו למעלה (ח' י') דברו דבר ולא יקום.
<b>ונפל,</b> יתקיים (רש"י ורד"ק), והוראת המלה לשון מנוחה, כמו על פני כל אחיו נפל (בראשית כ"ה י"ח), נופלים בעמק (שופטים ז' י"ב); והטעם, הגזרה הזאת תנוח ותשרה ותתקיים בישראל, ואין מלת <b>נפל</b> כפל הענין כדעת גיז' ואחרים, שמפרשים <b>נפל</b> על ירידת הגזרה מן השמים, כי יהיה כפל הענין בלא שום תוספת לתפארת המליצה. אבל יעקב וישראל כפל ענין הוא, והכוונה על האומה כלה, ואח"כ מפרש שהגזרה על מלכות אפרים.

Verse 8

<b>וידעו,</b> ירגישו בהתקיים הגזרה, כמו שומר מצוה לא ידע דבר רע (קהלת ח' ה'), ישלם אליו וידע (איוב כ"א י"ט), והוא פירוש ונפל בישראל.
<b>בגאוה ובגדל לבב לאמר,</b> יכירו וידעו דבר ה' בתוך גאותם וגודל לבבם, שהם אומרים לבנים נפלו וגו', כלומר עם. כל מה שהם מתפארים ומתגאים, תבואם גזרת האל.

Verse 9

<b>לבנים נפלו,</b> משל הדיוט הוא שהיו אומרים במלכות אפרים. רש"י מפרש נפילת הלבנים וגדיעת השקמים על מיתת המלכים אשר מלכו על ישראל קודם פקח בן רמליהו, והיו מתפארים ובוטחים בגבורת פקח. והיו מקוים שיצליח יותר מכל אשר היו לפניו; ורד"ק ורוז' מפרשים על הרעות שבאו על ישראל, והיו מקוים שאם באו עליהם הרעות עוד יבא להם הטוב כפלים.

Verse 10

<b>וישגב ה' את צרי רצין עליו,</b> נ"ל שזה רומז לענין שלא נתפרש במקרא, והוא כי צרי רצין שגבו עליו, ועל ידי כן נתפרדה החבילה בין ארם וישראל, ונהפך ארם לאויב לישראל, וכמו שמפרש ארם מקדם וגו'; אולי כי אויבי רצין (יהיו מי שיהיו), אחר שגברו עליו, לא כרתו לו ברית שלום אלא על תנאי שיפר בריתו עם ישראל ואינם אחר זמן (על ידי מסבות לא נודעו לנו) חזר רצין ונתחבר עם ישראל. והמפרשים פירשו על אשור שלקח דמשק והמית רצין, וא"כ לא יובן מה שכתוב אח"כ ארם מקדם, כי אחר שהכה אשור בארם ולקח דמשק והמית רצין, רחוק הוא שיעצרו ארמים כח לאכול את ישראל, גם לא יתכן לומר שהכוונה כי ארמיים ילחמו בישראל בשביל מלכי אשור אדוניהם, שא"כ אשור הוא העקר ולא ארם, כי אשור הוא הנותן להם כח לעשות מלחמה ובמצות אשור היתה המלחמה, והיה לו לישעיה ליחס הדבר לאשור שהוא העקר, ולא לארם שהוא טפלה לו. אך לפירושי צרי רצין אינם מלך אשור, ולא לקחו את דמשק ולא המיתו את רצין, רק שגבו ממנו. ורוז' וגיז' פירשו ה' יגביר את צרי רצין (שהוא אשור) על אפרים: וזה רחוק.
<b>ואת אויביו יסכסך,</b> יעשה שיסתבכו וישתרגו אלה באלה, וכמו שמפרש ארם מקדם ופלשתים מאחור כי יבאו בארץ משתי רוחות ובתוכה יפגשו זה את זה. לשון סכסוך נ"ל נגזר מן שוכת עצים (שופטים ט' מ"ח) ענינו ענף, וכן סוכא בלשון ארמית וסוך בלשון משנה, וקרוב לשוֹך סְבָךְ, וכאשר מן סְבָךְ אמרו שבכה, סבוכים, יְסֻבָכוּ, על דברים נאחזים ומעורבים יחד כדרך שוהענפים נאחזים זה בזה, וכמו שאמרו השתרג מן שריגים (שהם ענפי הגפן) ובארמית השתבש מן שבשין שהוא תרגום של שריגים, וכן בלשון איטלקית intralciare מן tralci שהם השריגים, כך אמרו לשון סכסך להוראה זאת עצמה, וכן למטה (י"ט ב') וסכסכתי מצרים במצרים, שיסתבכו וישתרגו אלה באלה, כלומר שיתגרו מלחמה אלה באלה. ובלשון חכמים אמרו סכסך להוראה אחרת, וגם היא מענין ענף, וענין הסכסוך אצלם חיכוך, כמו שעושים ענפי האילנות שמתפשטים הנה והנה ומתחככים בכתלים או באדם העובר אצלם. אמרו סכין מסוכסכת (חולין י"ז ב'), והכוונה סכין פגומה פגימה שאינה אלא מצד אחד, וכאלו נתחכך בה דבר ופגם אותה פגימה קלה. וכן ליחכה נירו וסכסכה אבניו (קמא ו') ענינו שהאש נתחככה באבנים, והוא לשון מושאל, כמו ליחכה שאינו אלא דרך מליצה. וכן (שם כ"ב) במסכסכת כל הבירה, שנתחכך הגמל במשאו על פני כל הבירה. ואפילו תמצא לוער שאין הלשון נגזר מן שוך וענף, מכל מקום נ"ל בלא ספק שהכוונה לר"זל במלה זאת היא על החיכוך והמגע, וכמו שפירש בעל הערוך (ערך סכסך) שהדליק הגמל הבירה בסכסוך כעין חכוך, ולא כמו שפירש רש"י מסכסכת מדלקת.

Verse 11

<b>ארם מקדם<b>, אחר שנתפרד ארם מעל אפרים נהפך להם לאויב, ובכל זאת לא שב העם מרעתו, באופן שגם אף ה' לא שב מהם.</b></b>
<b>ופלשתים מאחור,</b> מצאנו בד"ה (ב' כ"ח י"ח) שהפלשתים פשטו ביהודה בימי אחז, וקרוב הדבר כי כמו שפשטו ביהודה, כן פשטו גם באפרים, כי פלשתים היו קרובים ליהודה ולאפרים בשוה, אלא שבעל ד"ה לא חש להזכיר עניני מלכי ישראל.

Verse 12

<b>עד המכהו</b> הוא האל, לא שבו אליו בתשובה.

Verse 13

<b>כפה ואגמון,</b> מליצת ראש וזנב כפה ואגמון נמצאת גם למטה (י"ט ט"ו), והדעת נותנת כי כמו שראש וזנב הם שני חלקים מהגוף, כן כפה ואגמון הם חלקים מגוף אחד, ולפי זה פירשתי למטה ולא יהיה למצרים מעשה וגו', שלא יצליחו המצרים בשום דבר, ולא יהיה להם שום מעשה שיצמח ממנו דבר שלם, שיהיה לו ראש וזנב אם הוא ממיני בעלי חיים, ושיהיה לו כפה ואגמון אם הוא ממיני הצמחים. אבל מה הם כפה ואגמון, זה לא נודע בבירור, וגם המתרגמים הקדמונים לא פירשו המלות האלה לפי פשוטן, כי אם לפי הנמשל והנה מן <b>כפה</b> לא מצאנו רק וכפתו לא רעננה (איוב ט"ו ל"ב), ומשם נראה ודאי שהוא חלק מהאילן, וכן פירש רד"ק ענף העץ ואגמון מצאנוהו עוד בישעיה נ"ח ה' ובאיוב מ' כ"ו ומ"א י"ב, ונראה שהוא נאמר להוראות שונות; ורא"בע פירש כאן ולמטה נ"ח ה' מין צמח רך, ורד"ק פירש שהוא <b>גֹמֶא,</b> והוא בלשון חכמים <b>גמי,</b> ובלשון רומי juncus. ודִידֶרְלַיִן וגיז' ואחרים פירשו <b>כפה</b> על הדקל, ונסתייעו ממליצת כפות תמרים (ויקרא כ"ג מ'); אבל אם ענפי הדקל נקראים כפות תמרים, אין מכאן שום ראיה שיהיה האילן עצמו קרוי כפה. גם הביא סיוע מתרגום שני (אסתר א' ה'); אך שם כתוב. כף אילנא לאילנא ועבד כיפין (כפף אילן לאילן, ומהענפים הכפופים האגודים זה בזה עשה כמין כיפה (volta) לצל ולנוי), ואין כאן זכר ורמז לדקל ורש"י פירש מענין כיפה שבלשון חכמים (volta), ופירש אגמון כיפה קטנה. והקרוב אלי שהכוונה ענפים גדולים, וענפים דקים כעין גמי; ואולי <b>כפה</b> הוא שם לכללות הענפים המסתעפים מן האילן (בלשון צרפת branchage), וזה יצדק מאד באיוב ט"ו ל"ב. וברוך היודע.

Verse 14

<b>זקן</b> וגו', גיז' ואחרים לפניו ואחריהם פיליפסון, אמרו שאין המקרא הזה לישעיה, אלא אדם אחר הוסיף אותו לפרש המשל, ושאמנם לא היתה כן כוונת ישעיה, כי לא נתכוון אלא להמשיל בראש החשובים בעם, והמון העם בזנב. ואני לא אוכל להאמין שעלה על דעת אדם בימי קדם להוסיף מלות לפרש המשל בישעיה, אחרי שכמה משלים קשים מזה נמצאים בו בלא פירוש; ועוד הדבר ברור כי ישעיה שהיה נביא היה מוכרח לדבר נגד נביאי השקר, ויותר יתכן שהוא עצמו יכנה אותם בתאר זנב, ממה שיעשה זה אדם אחר שאיננו נביא. אמנם נ"ל ברור כי ראה ישעיה שהיה קרוב לפרש משל הראש על הזקנים ועל הנביאים שיהיו מנהיגים את העם, ולפרש הזנב על ההמון, ולפיכך חזר ופירש הזקן הוא הראש, אבל הנביא המורה שקר אל תחשבו שאני ממשילו לראש, כי אינו אלא הזנב. ותלמידי מוה"רר אברהם חי גריגו אומר שאם היה המקרא הזה פירוש נוסף, היל"ל הראש הוא זקן וכו' והזנב הוא נביא וכו', ואמנם זקן ונשוא פנים הוא הראש וגו' היא מליצה שיריית כמליצת ישעיה, לא מליצת מפרש; ונכונים דבריו.

Verse 15

<b>מאשרי,</b> מנהלי, כמו למעלה (ג' י"ב) עמי מאשריך מתעים.
<b>מאשרי העם ומאֻשריו,</b> חילק את העם לשני חלקים, המנהיגים והמתנהגים, ואמר כי החלק המנהיג הוא מתעה את העם, והחלק המתנהג הוא מבולע. וטעם הפסוק כי לכך יכרת ה' הזקן והנביא כי היו מתעים את העם, ומפילים אותו בהשחתה ואבדון, באופן שעל בחוריו לא ישמח ה' וכו'.

Verse 16

<b>על בחוריו לא ישמח</b> וכו', ומתוך כך יפילם בחרב, ויהיו בניהם יתומים ונשיהם אלמנות.

Verse 17

<b>כי בערה כאש רשעה,</b> משל על ההשחתה שהרשעים גורמים על עצמם.
<b>שמיר ושית תאכל,</b> המשיל הרשעה באש והרשעים בקוצים, ואח"כ בסבכי היער, ואמר כי תצא אש ומצאה קוצים ואח"כ תאכל גם האילנות הגדולים, והכוונה כי הצרות תבאנה תחלה על ההמון וכמו שאמר ומאושריו מבולעים, ואח"כ תבאנה גם על השרים מנהיגי העם.
<b>ויתאבכו,</b> אומר אני <b>בוךְ, נבךְ, וסבךְ</b> עיקר אחד להם והנה אמר כי סבכי היער לא יהיו מסובכים אלא בעשן אשר יגבה מתוך שרפתם, שיהיה עב הרבה. והנה <b>ויתאבכו</b> כמו <b>ויסתבכו</b> אלא שהוסרה הסמ"ך שהיתה אות קשה ונופלת על סיבוך העצים שהם קשים, והומרה באל"ף שהיא אות קלה ונופלת על סיבוך העשן שהוא דק; ודבר טבעי הוא בדבור האדם ומצוי ג"כ בכל הלשונות שתהיה המלה הכבדה במבטא רומזת על דבר כבד וקשה, וההפך על ההפך; והעד הבנין הדגוש המורה על חוזק הפעולה.

Verse 18

<b>נעתם,</b> לפי ההמשך נראה מן השם <b>עַתְּםְ</b> בערבי בנקודה על העי"ן, שענינו אש גדול, וכן דעת יונתן.
<b>נעתם,</b> לשון זכר איננו חוזר לארץ, אבל המלה פעל סתמי. (Impersonale), כלומר אש גדול נתהוה בארץ.
<b>כמאכולת אש,</b> כמו בתוך הדלקה, שאין אדם נותן לב אלא למלט את נפשו.

Verse 19

<b>ויגזר,</b> האש הנזכר גוזר ומשחית מכל צד.
<b>ורעב</b> העם; ואח"כ אמר לא שבעו בלשון רבים, כי כן מדברים על העם בלשון יחיד ובלשון רבים, וכמו שאמר למעלה והעם לא שב וכו' לא דרשו.
<b>איש בשר זרועו,</b> משל על התגרותם זה בזה, איש באחיו, כמו שמפרש מנשה את אפרים, כל זה מחמת ענייות ודלות; וטעם משל איש בשר זרועו יאכלו, כי הם מחלישים עצמם בהתגרותם זה בזה, כאדם שיאכל בשר זרועו אשר בו רוב כחו, כי תחת שיחשוב להתחזק באכילתו, הנה הוא נחלש.

Verse 20

<b>יחדו המה על יהודה,</b> אין מענין הנבואה הזאת שינבא לרעה על יהודה, אבל הכוונה אותם שהיו מתחלה אגודה אחת להרע ליהודה, עתה יתגרו זה בזה מחוסר כל.

Chapter 10



Verse 1

<b>הוי החקקים,</b> המשך הנבואה הקודמת, כי גם כאן מסיים בכל זאת לא שב אפו, כמו למעלה.
<b>ומכתבים עמל כתבו,</b> הנכון כדעת ראב"ע, עמל דבק עם כתבו, והטעם. אתם המכתבים (השופטים, שמלאכתם לכתוב פסק דין) שאתם כותבים משפטי עמל ועולה. הפיעל מורה כאן על הרגילות וההתמדה בפעולה, ואיננו יוצא לשלישי (כדעת ראב"ע ורד"ק) שאומרים לסופרים שיכתבו, אבל השופטים נקראים כותבים וחוקקים, וידוע כי תחלת הכתיבה היתה חקיקה על האבן, והתורות נחרתו תחלה על לוחות אבן, ונשאר אח"כ שם חקיקה גם על הכתיבה על ספר, כמו (למטה ל' ח') כתבה על לוח אתם ועל ספר חקה, מי יתן בספר ויוחקו (איוב י"ט כ"ג), והנה חוקקים ענינו כמו כותבים, ומכתבים ענינו רגילים לכתוב. אבל מלת <b>חִקְקֵי</b> אע"פ שעקר הוראתה כתיבות, המכוון בה משפט וגזר דין, כמו מלת <b>חֹק וּמְחֻקָּק</b> (משלי ל"א ה'), וכן גדולים חקקי לב (שופטים ה' ט"ו). והנה הדבר ברור כי מלות ומכתבים עמל צריכות טפחא ומרכא, ואף בעלי הנקוד אם היתה כוונתם להדביק לעמל (על דרך חקקי און) היו מנקדים התיבה בצורת שם דבר <b>(וּמִכְתָּבִים),</b> ולא בצורת בינוני; לפיכך אין ספק שהמעתיקים טעו והחליפו טפחא במרכא ומרכא בטפחא.

Verse 2

<b>להטות מדין דלים,</b> משפט דלים, כמו יושבי על מדין (שופטים ה' י'), והמ"ם מאותיות האמנ"תי, ולפי הטעמים היא במקום <b>מן,</b> אבל לא מצאנו מליצת <b>הִטָּה</b> איש ממשפט. ומה שמצאנו יטו אביונים מדרך (איוב כ"ד ד') ענין אחר הוא, כי טעמו יכריחו האביונים לנטות מן הדרך, כדי להניח להם מקום; ואם תפרש כאן כמו שם, תהיה הכוונה שהם גורמים לדלים שיהיו נוטים מן הדין והיושר, וזה לא יתכן.

Verse 3

<b>ליום פקדה,</b> הוא יום הגמול, כמו באו ימי הפקודה באו ימי השלום (הושע ט' ז').
<b>ואנה תעזבו כבודכם,</b> דרך התול, כשתנוסו היכן תעזבו כבודכם וגאונכם? והכוונה כי בבוא יום הגמול לא תמצאו עזרה, וכל כבודכם יאבד מכם.

Verse 4

<b>בלתי כרע תחת אסיר,</b> נ"ל שהיה להם משל הדיוט, שהיו אומרים פלוני לא כרע להיות אסיר, ורע גדול מזה אירע לו, כי נפל במלחמה ונהרג. וכאן אחר שהזכיר ואנה תעזבו כבודכם, הפך פניו מהם, ואמר כבודם לא כרע תחת אסיר, כלומר האנשים האלה היו גסי הרוח ורם לבבם מאד, ועל כן יפלו תחת הרוגים.
<b>בלתי</b> כמו <b>לא,</b> כמו למטה (י"ד ו') מכת בלתי סרה. מלת <b>תחת</b> במליצת כרע תחת אסיר אין ענינה כמו במליצת תכריע קמי תחתי (תהלים י"ח מ'), אך ענינה <b>בִּמְקוֹם</b> (כדעת רד"ק ואחרים), כמו שבו איש תחתיו (שמות י"ו כ"ט), והכוונה כרע באופן שיהיה מקומו במקום האסירים, כרע להיות אסיר; ותחת הרוגים ענינו כמשמעו, שההרוגים מרובים ונופלים זה על זה, והנה קצתם תחת קצתם. ובשנת תקצ"א הדבקתי <b>בלתי כרע</b> למעלה, ופירשתי ואנה תעזבו כבודכם אשר לא היה רגיל לכרוע ולהשפיל עצמו; וזה אחד מן הפירושים ששלחתי לרוז' והדפיסם בראש ספרו, ומשם נגנבו ונדפסו בפראג בישעיה עם תרגום ר' משה לנדא ע"ה. ואחר זמן פירשתי כדעת תלמידי מוהר"ר <b>אח"ם</b> יפלו בלתי כריעה הקודמת לנפילה, כי המתים במלחמה והנופלים ביד האויב, אם הם גבורים אינם נופלים רק אחר שיכרעו מרוב יגיעה או מרוב פצע וחבורה, כענין שכתוב המה כרעו ונפלו (תהלים כ' ט'), ואלה בהפך עם כל כבודם וגאונם יפלו אסירים והרוגים בלי שילחמו ובלי שיכרעו, ותהיה מיתתם בלי כבוד. וגם הפירוש הזה וגם הקודם הם רחוקים בעיני, כי להיות כרע ונפל שני אחים וקרובים זה לזה מאד בענינם, וגם באו זה אצל זה שלש פעמים בשירת דבורה, שכבר ראינו שלקח ממנה ישעיה מלות <b>חִקְקֵי ומִדִּין,</b> קרוב לודאי שהנביא אמר כרע ונפל בשני מאמרים מתאימים (כרע תחת אסיר, ותחת הרוגים יפולו), ולא שאמר בלתי כרע מאמר אחד ואח"כ תחת אסיר ותחת הרוגים יפלו מאמר אחר. ורד"ק ורוז' וגיז' (באוצרו בשרש כרע) ואחרים פירשו <b>בלתי</b> ביו"ד הכנוי, לפי שהעם הזה בלתי, שאינם עמי ולא שומעים אלי (או להיותם בלי עזרתי, כי אינני עמהם), יכרעו תחת אסיר ויפלו תחת הרוגים; והוא פירוש דחוק מאד, ויפה השיב גוסיציוס שלפי זה יש במשמע שיכרעו ויפלו בלי השגחת ה', תחת כי הנביאים מייחסים תמיד גם המאורעות הרעים להשגחת האל ולגזרתו. ומלת כרע שהיא לשון עבר ויחיד, ויפלו שהיא עתיד ולשון רבים, אינן מתיישבות בדיוק אלא לפי מה שפירשתי.

Verse 5

נבואה על מפלת חיל מלך אשור (סנחריב) בגשתו על ירושלים, ונבואה על השלום וההצלחה אשר יהיו ביהודה בימי מלך מבית דוד (חזקיה), ועל שוב נדחי ישראל אשר הגלו מלכי אשור, וחזרת השבטים תחת מלך יהודה.<br><b>הוי אשור שבט אפי.</b> ישעיה מתחיל כדרכו לדבר דרך משל, ואח"כ הולך ומפרש.
<b>ומטה הוא בידם זעמי,</b> זעמי הוא כמו מטה (להכות בו) בידם של בני אשור (רש"י), כלומר זעמי הוא הנותן להם כח לכבוש ממלכות. ואמר בידם לשון נסתר, על דרך רני עקרה לא ילדה, עיין למעלה א' ד'; ואמר בידם לשון רבים על העם. וראב"ע ורוז' וגיז' פירשו והמטה אשר הוא בידם הוא זעמי, או הוא מטה זעמי; ולפי זה מלת <b>הוא</b> יתרה, והיה מקומה בסוף הפסוק. והנה המקרא הזה הוא לנכח אשור, כי מלת <b>הוי</b> היא דרך קריאה (עיין למעלה א' ד'), ואחר שקרא לו הוא הופך פניו ממנו ומדבר עליו בלשון נסתר. ואולי מפני שתחלת דבריו היא בגנותן של ישראל (בגוי חנף אשלחנו), לא רצה לדבר עם אשור לנכח, כי זה יהיה דרך כבוד לאשור וזלזול גדול לישראל, שיהיה הנביא מספר לו גנותם.

Verse 6

<b>בגוי חנף אשלחנו ועל עם עברתי,</b> הם בני יהודה שהיו חטאים בימי חזקיה כמו שציירם ישעיה בסימן א', וה' שלח סנחריב להענישם על ידי שעלה על כל ערי יהודה הבצורות ויתפשם, ואין ספק כי אז שלל שללם ובזז בזם. אצונו, לשון מנוי על שררה, כמו שפירשתי והתיצבו באהל מועד ואצונו (דברים ל"א י"ד).
<b>ולשומו מרמס,</b> לשום את בני יהודה מרמס. ובתחלה הייתי מפרש לשום אח"כ את אשור מרמס לאחרים כחמר חוצות.

Verse 7

<b>והוא לא כן ידמה,</b> אינו יודע ולא יחשוב שאינו אלא מטה זעמי. ואם רבשקה אמר ה' אמר אלי עלה אל הארץ הזאת והשחיתה (ישעיה ל"ו י'), מלבו בדה הדבר כדי למצוא חן בעיני אנשי ירושלם למען יפתחו לו שערי העיר, אך סנחריב היה אומר בכח ידי עשיתי ובחכמתי וגו'.

Verse 8

<b>הלא שרי יחדו מלכים,</b> הלא המלכים כלם כאחד אינם אלא שרים שלי, כלומר שהם כמו השרים שהמלך ממנה אותם, ובידו להשפילם; והטעם הוא חושב שכן יהיה תמיד, וכדרך שכבש קצת מלכים, הוא מדמה שיכבוש כל מלך שירצה. לפעמים מזכירין תחלה הנושא ואח"כ הנשוא, כגון אשת חיל עטרת בעלה, ולפעמים מקדימין הנשוא, כגון וכרקב בעצמותיו מבישה (משלי י"ב ד'), והדרך השני נחמד ונעים יותר, מפני שהשומע תלוי ועומד לדעת מי הוא הנושא שיצדק עליו התאר ההוא. כגון נזם זהב באף חזיר אשה יפה וסרת טעם (שם י"א כ"ב) ינעם יותר ממה שינעם אם תאמר אשה יפה וסרת טעם נזם זהב באף חזיר. וזה מפני שהשומע אשה יפה וסרת טעם אע"פ שלא ידע באיזה תאר יתארוה, הנה כבר ידע דרך כלל מה יהיה סוף הדבור, כי רק בתאר מגונה תהיה מתוארת; אבל השומע נזם זהב באף חזיר אינו יודע כלל מה יהיה סוף הדבור, ומה יהיה הדבר אשר זה תארו. ויש בספר משלי מקראות שאפשר לטעות בהם, ולהחליף הנושא בנשוא, כגון גומל נפשו איש חסד ועוכר שארו אכזרי (שם י"א י"ז). רבים חשבו שהכוונה שמי שמטיב לעצמו הוא איש חסד, ומי שעוכר בשרו הוא אכזרי, ולי נראה ברור שהכוונה בהפך, שמי שהוא איש חסד הוא גורם טובה לעצמו, ומי שהוא אכזרי הוא מביא רעה על בשרו, וכמו שכתוב אח"כ וזורע צדקה שכר אמת, כן צדקה לחיים. וכן כאן המפרשים פירשו <b>שָרַי</b> נושא ומלכים נשוא, כל אחד משרי הוא מלך, או הוא כמו מלך; ולא יתכן שיהיה שום מלך (ובפרט בימי קדם) קורא לשריו מלכים, כי ידוע שהמלך מחליף שריו כרצונו, ומרים ומשפיל מי שירצה. ולפי פירושי המאמר נקשר יפה עם מה שלפניו ומה שאחריו. ואם יאמר אדם שאם כן היה ראוי לומר המלכים בה"א הידיעה, אשיבהו כי זה נוהג הרבה במליצת שירי המקרא להשמיט ה"א הידיעה, אם מפני שהקיצור מרומם הדבור, ואם מפני שהשיר העברי מחבב לשון ארמית, ואין ה"א הידיעה נוהגת בלשון ארמית. הלא תראה <b>אֶנוֹש, תֵּבֵל,</b> שהן מלות מיוחדות לדבור השירי, לא באה בהן ה"א בשום מקום.

Verse 9

<b>הלא ככרכמיש,</b> הלא היה כלנו ככרכמיש, כלומר כל המקומות האלה מקרה אחד היה להם לנפול בידי.
<b>כרכמיש,</b> היא על נהר פרת (ירמיה מ"ו ב') ונקראת בערבי <b>קַרְקִיסִיָה,</b> וברומי Cercusium.
<b>כלנו,</b> הוא <b>כַּלְנֶה</b> (עמוס ב' ו'), <b>כַּלְנֵה</b> (בראשית י' י'), ואולי ג"כ <b>כַּנֵּה</b> (יחזקאל כ"ז כ"ג), והיא Etesiphon על יד חדקל, כנגד Seleucia וכן מתורגם בתרגום ירושלמי בבראשית.
<b>חמת,</b> עיר ארם על נהר Orontes, גם ארפד קרובה לחמת.

Verse 10

<b>מצאה ידי,</b> הספיקה, כמו ומצא להם (במדבר י"א כ"ב).
<b>לממלכות האליל,</b> לאותן הממלכות שכבשתי אותן כאלו הן ממלכות אליל ושוא, לשון רופאי אליל (איוב י"ג ד'), רועי האליל (זכריה י"א י"ז); אבל לא יתכן למלך עובד אלילים שיאמר דרך לעג ממלכות האלילים (כדעת המפרשים), מאחר שגם ממלכתו ממלכת אלילים היא, וידוע כי עובדי עבודה זרה לא היו בוזים אלילי זולתם; ועוד ממלכות האלילים היל"ל, לא האליל.
<b>ופסיליהם מירושלם,</b> מרובים מפסילי ירושלם ושמרון (דון יצחק), כלומר שהיו להם אלוהות הרבה לעזרתם.

Verse 11

<b>לשמרון ולאליליה,</b> אחר שאמר לממלכות האליל להוראת הבל וריק, אמר ולאליליה להוראת אלהוּת, וזה דרך צחות להזכיר מלה אחת תחלה בהוראה אחת ואח"כ בהוראה אחרת.

Verse 12

<b>והיה כי יבצע,</b> ישלים.
<b>את כל מעשהו,</b> מה שגזר לעשות, והר ציון וירושלם הם משל על מלכות יהודה, והמעשה הנגזר הוא האמור למעלה לשלול שלל ולבז בז, כי עלה סנחריב על כל ערי יהודה הבצורות ויתפשם, וגם קרב לירושלם והשחית השדות אשר סביבותיה ושלל שללם.
<b>אפקוד,</b> כן יאמר ה'.
<b>על פרי גדל לבב מלך אשור,</b> יפקוד ה' על מלך אשור שהוא גאה ורם עינים.
<b>פרי גדל לבב,</b> רבוי גודל לבב (רש"י), כלומר גאונו הַפָרֶה ומתרבה.

Verse 13

<b>עשיתי,</b> דבק עם ואסיר, שושיתי, ואוריד כלומר בכח ידי עשיתי מה שהייתי מסיר וכו', וזה טעם שוא הו"יו, וְאסיר וְאוריד, לא שהם לעתיד ממש, אך העתיד בהם במקום למ"ד להסיר, להוריד, בכח ידי עשיתי מה שעשיתי להסיר ולהוריד.
<b>כי נבנותי,</b> כי פעלתי בתבונה. ואולי יתכן שהיתה כוונת הנביא לומר <b>וָאָסִיר וָאוֺרִיד,</b> לשון עבר כמו שושתי.
<b>ועתודתיהם,</b> הנכון כתרגומו קרוי תושבחתהון, לשון <b>עַתּוּדִים</b> הנאמר דרך משל על הגדולים והחשובים, וכאן בהיותו לשון נקבה הוא חוזר על הערים הראשונות במלכות.
<b>שושתי,</b> לשון <b>מְשִסָּה,</b> והוא מבנין פִעֵל, אלא שהוא מורכב מן שסס ושסה, מן שסס היה משפטו <b>שוססתי</b> כמו <b>סוככתי,</b> ומן שסה <b>שִׁסֵּיתִי</b> כמו <b>צִוֵּיתִי. כאביר יושבים,</b> יושבים במקום כביר (רד"ק), והא"לף בכאביר יתרת והנקודות נכונות, והטעמים לא כן. ובנביאים כ"י קדמון על קלף שבידי מצאתי ואוריד בטפחא וכאביר במרכא, וכן נכון. ולא יצדק לפרש כביר על סנחריב, ואף לא לקרוא כְאַבִיר, כי תִשָחֵת המליצה בהשאר יושבים בודד, גם ואוריד לא יתישב יפה.

Verse 14

<b>ותמצא כקן ידי לחיל העמים,</b> ידי מצאה חיל העמים כאלו הוא בתוך קן.
<b>כקן,</b> משפטו <b>כְבַקֵּן,</b> כמו ואצרוף <b>כַּבֹּר</b> סיגיך (למעלה א' כ"ה).
<b>לחיל,</b> כמו את חיל; על דרך הרגו לאבנר (רד"ק), והוא על דרך לשון ארמית.
<b>כל הארץ אני אספתי,</b> אספתי הארצות תחת ממשלתי, כמו ויאסוף אליו כל הגוים (חבקוק ב' ה').
<b>ולא היה נודד כנף,</b> סיים במשל הקן שפתח בו, לא היה בקן שום עוף שיכה כנף להפחידני ולמנעני מקחת הביצים.

Verse 15

<b>על מניפו כהניף שבט,</b> על האדם המניף אותו בלא יגיעה. כאלו הוא מניף שבט (ר' יוסף אלבו בס' העקרים מאמר ב' פרק ג').
<b>ואת מרימיו,</b> בוי"ו, כן נמצא בהרבה ספרים כ''י, וגם בקצת הנדפסים, וכן מסקנת ר' מנחם לונזאנו ובעל מנחת שי.
<b>ואת מרימיו,</b> כמו ועל.
<b>כהרים מטה לא עץ,</b> שמרימים המשור בקלות כאלו הוא מטה, וכאלו איננו עץ. ולפירוש זה היה ראוי להטעים אם־יתגד֣ל המש֗ור על־מניפו כהנ֣יף ש֔בט ואת֨־מרימ֔יו וגו’. ורוז' וגיז' פירשו קרוב לפירוש רש"י, כאלו היה השבט מניף את מרימיו, וכאלו המטה היה מרים את האדם אשר איננו עץ. וזה רחוק מאד, שיקרא את האדם לא עץ; ובני אוהב גר ז"ל מתרץ ומפרש כהרים מטה לא עץ, כאלו המטה שהוא עץ יחדל מהיות עץ וירים הוא את מרימיו.

Verse 16

<b>האדון.</b> האל הנקרא אדני צבאות, והוא האדון על הכל, והמלכים והתקיפים כאין נגדו.
<b>במשמניו רזון.</b> משל כמו ידל כבוד יעקב ומשמן בשרו ירזה (ישעיה י"ז ד') <b>ותחת כבודו,</b> תחת מחנהו שהוא כבודו וגאותו, מעצמו יקד יקוד שיאכלהו, ומה הוא היקוד והאש הזה מפרש בפסוק הסמוך והיה אור שראל לאש וגו'.

Verse 17

<b>אור ישראל. וקדושו</b> של ישראל, הכוונה אלהי ישראל.
<b>ואכלה שיתו ושמירו,</b> אחר שהמשיל האל לאש, המשיל מחנה אשור לעצים; ואמר שהאש תהיה נאחזת תחלה בקוצים, ואח"כ תאכל גם האילנות הרמים. שקראם כבוד יערו וכרמלו, ועל דרך שפירשתי למעלה ט' י"ז.

Verse 18

<b>וכבוד יערו,</b> נ"ל שהיו אומרים לפעמים <b>יער</b> סתם והכוונה על הלבנון, כמו שהיו אומרים <b>נהר</b> סתם והכוונה על פרת, ועיין למטה כ"ט י"ז.
<b>מנפש ועד בשר,</b> מליצה היא, והכוונה לגמרי; והמליצה לקוחה מהאדם שהוא מורכב מנפש ובשר, ואין הכוונה לומר שתכרת נפשם, אלא שיכרת המחנה לגמרי <b>והיה כמסס נוסס,</b> מה שהיה עץ גבוה (מלשון נס כמו למטה כ"ט י"ט רוח ה' נוססה בו) יהיה כדבר נמס ונמק.
<b>כִּמְסֹס,</b> משרש <b>מסס</b> הקרוב בהוראתו לשרש <b>מקק</b>; או הוא (כדעת רש"י ואחריו Coccejus) לשון <b>סָס,</b> והיא התולעת האוכלת העצים, והכוונה כעץ נרקב. ורוז' וגיז' ואחרים פירשו כמו שהחולה מתמסמס, נוסס כמו <b>נְסִיס</b> בארמי שענינו זועף, חלש וחולה ואחר שמצאנו נוססה בו ואבני נזר מתנוססות (זכריה ט' י"ו) אין להאמין שתהיה למלת נוסס הוראת החולשה. ואמנם לפי פירושי היה ראוי להטעים והיה כמסס במרכא טפחא.
<b>ושאר עץ יערו.</b> הפלטה אשר תשאר מאנשי צבאו מעט יהיה.
<b>ונער יכתבם,</b> לא אמר יכתוב מספרם, אלא יכתבם. כמו ויכתב אליו את שרי סכות ואת זקניה (שופטים ח' י"ד), כלומר יכתוב אותם על ספר אחד לאחד בשמו.

Verse 19



Verse 20

<b>שאר ישראל ופלטת בית יעקב,</b> נראה כדעת ראב"ע ודון יצחק ואחרים, שהכוונה על מלכות יהודה אחר גלות עשרת השבטים, כי באבוד מלכות ישראל היתה מלכות יהודה פלטת בית יעקב.
<b>להשען על מכהו,</b> כמו שעשה אחז, שקרא מלך אשור, ולא היה אלא לרעתו.
<b>באמת,</b> אין הכוונה בלבב שלם, אלא שֶהַהִשָעֵן על ה’ הוא הִשָעֵן באמת, כי ה' משען ומבטח בלתי בוגד, וזה הפך להשען על מכהו.

Verse 21



Verse 22

<b>כי אם יהיה עמך,</b> כנגד ישראל כלו מדבר, ואומר אם יהיה עמך כחול הים, אז מעולם לא תשוב אל ה', אבל אם הרוב (שהם עשרת השבטים) יאבדו, השאר הנשאר בו ישוב אל ה'.
<b>כליון חרוץ וגו,</b> הכליון נגזר על כל העולם (כלומר על אותן הממלכות שכבש סנחריב, וכמו שאמר למעלה כל הארץ אני אספתי), והוא ישטוף בצדקה ומשפט, לפי מה שתגזור החכמה האלהית, ולא במקרה, ולא ישטוף את ירושלם.
<b>חרוץ,</b> נגזר. כמו (מלכים א' כ' מ') כן משפטך אתה חרצת (ראב"ע ואחרים). שרש חרץ מורה כריתה, והושאל על חיתוך המשפט, כמו שהושאלו שרש גזרת וחתך (דניאל ט' כ"ד), ובלשון חכמים פסק. ובלשון רומי decidere.

Verse 23

<b>ונחרצה,</b> גזר דין; ואע"פ שגזר דין אפשר שיהיה לרע ואפשר שיהיה לטוב, אמרו נחרצה להוראת גזרה קשה, כמו שאומרים לפעמים משפט ודין להוראת העונש.
<b>בקרב כל הארץ,</b> בכל העולם כלומר נגזר על סנחריב שיכבוש ממלכות הרבה, ואתה יושב ציון אל תירא ממנו, וכמו שמפרש והולך.

Verse 24

<b>בדרך מצרים,</b> רש"י רד"ק רוז' וגיז' ואחרים פירשו כדרך המצריים הקדמונים, והוא רחוק, ועוד אין הכתוב מדבר בשעבוד שישתעבדו לו, אלא שישלול שללם ויבוז בזם, ורא"בע מפרש כפשוטו כי ממצרים עבר סנחריב לבא על ירושלם, ורוז' וגיז' משיבים כי ממה שכתוב למטה בא על עית וגו' נראה בבירור שלא היתה מחשבת ישעיה שיבא האויב מן הדרום אלא מן הצפון. ואני אומר בדרך מצרים, לא שבא ממצרים, אלא שהיה דרכו למצרים, כי היה הולך לכבוש מצרים, ובדרכו חשב לכבוש ארץ יהודה שהיא בינו למצרים; הלא תראה כי פרעה נכה שהיה הולך להלחם בכרכמיש על פרת הוצרך לעבור דרך יהודה (ד"ה ב' ל"ה כ') אמנם דברי ראב"ע לא יתכנו, כי אמנם אם דרך מצרים ולאחר כבוש מצרים בא סנחריב אל ארץ יהודה, איך אמר לחזקיהו הנה בטחת לך על משענת הקנה הרצוץ הזה על מצרים? שנראה בבירור שהיתה מצרים עדיין ממלכה בפני עצמה, ואיך לא הזכיר את מצרים בין הארצות שכבש?

Verse 25

<b>וכלה זעם,</b> אינו אומר זעמי אלא זעם, כמו עד יעבר זעם (למטה כ"ו ב') ענינו סַעַר והוא קרוב לזַעַף, וממנו ויעמד הים מזעפו (יונה א' י"ו), ואח"כ מפרש כי הזעם הזה הוא אפו של הקב"ה.
<b>על תבליתם,</b> נדחקו בו המפרשים מאד; יונתן ורש"י ורא"בע פירשו לשון תבל עשו (ויקרא י"ח כ"ג), כלומר אפי יתהפך על אנשי אשור על רוב חטאתיהם, והנה לא מצאנו לשון תבל על כל דבר פשע בכלל, אלא על ערבוב המשכב, ואין לו ענין לכאן. ורד"ק רוז' וגיז' פירשו לשון בלייה, אפי יעמוד על האויבים לכלותם. וכל אלה פירושים דחוקים. ולי נראה ברור כי הסופרים הדביקו בטעות שתי מלות נפרדות, וישעיה לא כתב אלא על <b>תבל יתם</b> והוא פירוש על וכלה זעם, יכלה הזעם, כי יכלה אפו של הקב"ה על תבל (ותהיה הקריאה <b>וְאַפִּ֥י עַל־תֵּבֵ֖ל יִתֹּֽם</b>). ואמר על תבל דרך הפלגה, כי אשור השפיל ממלכות רבות, וכמו שכתוב על מלך בבל שם תבל כמדבר (ישעיה י"ד י"ז), והנה כשיתום אפו ישליך וישבר שבט אפו.

Verse 26

<b>שוט.</b> לשון שוט לסוס (משלי כ"ו ג'), והוא דרך בזיון, כנגד מה שאמר בשבט יככה ומטהו ישא עליך, והשוט הוא תרהקה מלך כוש שהיה מושל בחלק העליון של מצרים, ומלך אשור שמע עליו שיצא להלחם אתו, ואז אמר בלבו להתרחק מירושלם, ואז הכה ה' את מחנהו. ונראה לי שלא יתכן לפרש השוט על המכה האלהית עצמה, מפני מלת ועורר, שאינה נופלת על הבאת מכה פתאומית דרך נס, אלא על הבאת האויבים.
<b>כמכת מדין בצור עורב,</b> השוט ההוא יהיה פתאומי ונורא ואיום לאשור כמו שהיה גדעון כשהכה את מדין (שופטים ז').
<b>ומטהו על הים,</b> ה' יטה מטהו על ים סוף, וישא את השוט על אשור בדרך מצרים, כי משם יבא עליו תרהקה, והזכיר מטהו בדרך מצרים, כנגד מה שאמר למעלה ומטהו ישא עליך בדרך מצרים, כי אשור בא על יהודה ללכת משם מצרימה, וה' הביא עליו אויב נורא בדרך מצרים, ואיננו מלך מצרים שהיה נבזה בעיני סנחריב ושהיה בדעתו לעלות עליו ולכבשו, אבל הוא מלך כוש, שהיה מפורסם בדור ההוא בגדולה וגבורה, והיה שולט גם בחלק ממצרים. ורוב המפרשים פירשו בדרך מצרים, כדרך שהכה ה' את מצרים. והוא רחוק.

Verse 27

<b>וחֻבל עֹל,</b> הנכון כרד"ק, כי דרך העולם ששמנינות הצואר תשחת מפני העֹל, וכאן יהיה בהפך, כי העֹל יְחֻבל וישבר בעבור שומן ישראל, כלומר להיותם דשנים וברוכי האל.

Verse 28

<b>בא על עית</b> הולך ומצייר התקרבות מלך אשור לירושלם באין עומד לנגדו, ואימת כל הערים אשר הוא עובר עליהן, וזה למען יובן גודל הנס במפלתו.
<b>עית,</b> נקראת ג"כ עַיָא (נחמיה י"א ל"א) והיא בתחלת ארץ בנימין מצד צפון, ואומרים שהיא רחוקה כ"ד מיל מירושלם <b>מגרון,</b> לא מצאנוה אלא בשמואל (א' י"ד ב'), ומשם נראה שהיא עיר קרובה חל הגבעה, והנה הוא מתקרב והולך לירושלם <b>למכמש יפקיד כליו.</b> יניח שם כליו ביד אנשים היושבים על הכלים, וזה אמנם כדי שלא יעכבוהו הכלים בעברו במעבר מכמש שהוא מקום צר, שן הסלע מהעבר מזה ושן הסלע מהעבר מזה (ש"א י"ד ד' וה').

Verse 29

<b>עברו מעברה</b> הוא מעבר מכמש <b>גבע מלון לנו,</b> עיר גבע היא המלון אשר לנו בו בלילה, והיא קרובה למכמש, ככתוב בשמואל (שם פסוק ה').
<b>חרדה הרמה,</b> היא הנזכרת בשופטים (י"ט י"ג) ולנו בגבעה או ברמה; והגבעה נקראת ג"כ (שם י"ד) הגבעה אשר לבנימן, ואח"כ נקראה גבעת שאול, כי שם נולד ושם ישב שאול, ככתוב ושאול עלה אל ביתו גבעת שאול (ש"א ט"ו ל'ד). וגבע עית והגבעה עיר אחרת. והרמה הזאת איננה רמתים צופים, מקום אלקנה ושמואל, שהיא בארץ אפרים.
<b>צהלי קולך,</b> צהלי בקול גדול, יושבת גלים, עיר נזכרת רק בש"א כ"ה מ"ד, והצווי עומד במקום עתיד, והטעם כי בת גלים תזעק בקול גדול, והערים הסמוכות לה, שהן ליש, עניה, וענתות תהיינה קשובות לקול צעקתה.
<b>עניה,</b> איננו שם התאר כדעת המפרשים, כי לא יקדם התאר למתואר, אבל הוא שם עיר הסמוכה לענתות, והיא הנקראת בנחמיה (י"א ל'ב) <b>״עֲנַנְיָה״</b> (עֲנַתוֹת נֹב עֲנַנְיָה), וכלן בארץ בנימן וקרובות לירושלים. ודידרליין מפרש עניה שם התאר, ואומר שהוא נשוּא המאמר, ולכך הוא מוקדם אל השם (על דרך גדול אדוננו), והכוונה ענתות היא עניה, כלומר היא בצער גדול. ואולי יתכן שתהיה הקריאה עֹנְיָה (בינוני כמו עֹטְיָה), ותהיה הכוונה כי ענתות צועקת בקול ענות חלושה. וְלַיִש הנזכרת כאן אין ספק שאיננה ליש הנקראת אח"כ דן (שופטים י"ח), כי היא היתה בקצה הצפוני לא"י ורחוקה מאד מירושלם, והנה הנזכרת כאן היא עיר שלא נזכרה במקום אחר, וכן מדמנה, כי <b>מַדְמַנָּה</b> הנזכרת ביהושע ט"ו ל"א היתה ביהודה לא בבנימין.

Verse 30



Verse 31

<b>הגבים,</b> שם מקום, אולי היו בו ברכות מים, מלשון באו על גבים (ירמיה י"ד ג').
<b>העיזו,</b> נאספו למקום מעוז ומבצר, כמו שאו נס ציונה העיזו אל תעמדו (ירמיה ד' ו'), העיזו בני בנימן (שם ו' א'), אבל שלח הָעֵז את מקנך (שמות ט' י"ט) הוא פעל יוצא. והנה <b>הֵעִיזו</b> עיקרו מענין <b>מָעוֹז,</b> אבל איננו משרשו, כי עֹז ומעוז הם מן הכפולים והעיזו הוא מנחי הע"ין, ועשו כן כדי להבדיל בין שתי ההוראות, ועיין בתולת בת יהודה עמוד ך'.

Verse 32

<b>עוד היום,</b> רצונו של האויב להתעכב עוד היום בנב, ומשם הוא מנופף ידו כנגד הר ציון בגאוה ובוז, וטעם העכוב הזה הוא להרגיע חיילותיו מטורח הדרך, ואולי ג"כ שהוא כאדם שהוא בוטח בלא שום ספק היותו עתיד ליהנות הנאה מה, והוא מאחר אותה בכוונה, כדי להאריך הנאתו (כענין ויפליט ואין מציל, למעלה ה. כ"ט), אף כאן סנחריב מדמה בלבו שאי אפשר לירושלם שתמלט מידו, ולפיכך איננו ממהר ביאתו אליה, אבל הוא מתעכב כל היום בנוב לראותה ולהתענג בה בדמיונו קודם שיכבשנה, כי אחרי כיבושה לא תהיה נחשבת בעיניו כל כך; ותנופת היד היא מתוך השמחה שהוא שמח בבטחונו שילכדנה.

Verse 33

<b>מסעף,</b> כורת הסעיף, כמו שֵׁרֵשׁ, זִנֵּב, פֵּאֵר, (לא תפאר אחריך).
<b>פארה,</b> ענף גבוה, כמו ותארכנה פארותיו (יחזקאל ל"ה ה'), והוא מלשון פאר, כי פאר נקרא מה שעל הראש, וזה ענף בראש האילן.
<b>במערצה,</b> בחזקה, כמו עריץ.

Verse 34

<b>ונקף,</b> לשון כנוקף זית (למטה י"ז ו'), היא חבטת העץ להפיל פירותיו, ואמר דרך מליצה כי ה' יחבוט סבכי אותו יער לא במקל כמנהג, אלא בברזל.
<b>ונקף,</b> פיעל, האל יחבוט סבכי היער בברזל.
<b>והלבנון,</b> אשור שדמה אותו ליער גדול.
<b>באדיר,</b> המפרשים פירשו על ידי אדיר (האל, או מלאכו, או ברזל חזק), ולדעתי הכוונה בקול רעש גדול אדיר וחזק; כי כבר ידענו מי הוא הפועל, וכאן להשלמת ציור המפלה הגדולה לא הלך להוסיף אלא שתהיה בקול המולה גדולה, כמו שאמר ירמיה (י"א י"ו) בענין כיוצא בזה, ובמקום אחר (מ"ט כ"א) אמר מקול נפלם רעשה הארץ, ויחזקאל אמר (כ"ו ט"ו) הלא מקול מפלתך ירעשו האיים. אדיר שענינו חזק, הוא תאר נופל גם על הקול, כמו שאנו אומרים בקדושה אז בקול רעש גדול אדיר וחזק, וכן מה אדיר שמך בכל הארץ (תהלים ח') נ"ל שאין המכוון שהשם הוא חזק ותקיף, אבל הכוונה שקולו חזק, כלומר שהוא מתפשט ומתפרסם הרבה, והוא נשמע בכל העולם. וכן מקולות מים רבים וגו' (תהלים צ"ג ד'). יותר מקולות מים רבים, ויותר ממה שמשברי ים הם אדירים ומשמיעים קול הנשמע למרחוק, אדיר במרום ה', כלומר עם היותו בגבהי מרומים, קולו נשמע בכל הארץ, במשפטיו שהוא עושה ברשעים, כי זה הוא המכוון באמרו ה' מלך גאות לבש, וכמו שאמר במזמור הקודם בפרוח רשעים כמו עשב וגו'.

Chapter 11



Verse 1

<b>ויצא חטר,</b> לא יתכן שיהיה כאן תחלת נבואה חדשה לימות המשיח, ותחלתה בוי"ו החבור, ובלא שום הודעה על הזמן, והי"לל והיה באחרית הימים ויצא חטר, ועל כן התחכם דון יצחק ואמר כי תחלת הנבואה הוא למעלה בפסוק הנה האדון ה' צבאות מסעף פארה, אלא שגם זה לא יתכן, כי איך יהיה סוף הנבואה הקודמת עוד היום בנוב לעמוד ינופף ידו וגו', ומה טעם כל ספור המסעות ההמה בא על עית וגו' אם לא לסיים כי בשעה שיהיה האויב סמוך לירושלם ובטוח בלבו שלא תמלט מידו, פתאום יגדענו ה'. והנה המשך הפרשה מורה באצבע כי אין כאן נבואה חדשה לימים רחוקים, אך המשך הנבואה הקודמת, ועל חזקיה נאמרה, כדעת ר' משה הכהן (הביאו ראב"ע) ואחריו גרוציוס וגיז'; והנה ויצא חטר הוא נמשך אל ונקף סבכי היער בברזל והלבנון באדיר יפול, כי תחת שמלך אשור עם כל כבודו ישפל וְיִגָדֵעַ, בית דוד ירום ונשא, ומפני שהמשיל מלך אשור ליער גדול, המשיל בית דוד לחטר קטן, הצומח מחדש בגזע ישן. ואם ישאל אדם: והיכן נתקיימו בחזקיהו כל הייעודים הנזכרים בנבואה הזאת? שלש תשובות בדבר: האחת, כי קצת מדברי הנבואות הם דרך משל ודרך הפלגת השיר, ואם יִלָֽקְחוּ כפשוטן לא יתקיימו לעולם; כגון וגר זאב עם כבש וכל אותו ענין לא נאמר אלא למשל, כי אחריו הוא אומר לא ירעו ולא ישחיתו בכל הר קדשי כי מלאה הארץ דעה את ה', ומי יאמר שהכוונה כי חיות השדה תהיינה יודעות את ה'? אבל הכוונה בלא ספק על בני אדם, א"כ וגר זאב עם כבש לא נאמר אלא למשל על בני אדם, וגם זה בארץ יהודה בלבד ותחת ממשלת חזקיה, כי לא אמר לא ירעו ולא ישחיתו סתם, אלא לא ירעו ולא ישחיתו בכל הר קדשי. והשנית, כי קצת מן הייעודים אפשר שנתקיימו אעפ"י שלא נזכר הדבר בספרי הקורות, אם מפני שכן הוא דרך כל ספרי הקורות להאריך בקורות הרעות ולקצר בספור ימי השלום והשקט. והשלישית, כי קצת מן הייעודים אפשר ג"כ שלא נתקיימו, וכמו שפירשתי על להכין אותה ולסעדה במשפט ובצדקה מעתה ועד עולם, כי הנביא בִשֵר הטובות שהיו ראויות לבא על ישראל בעבור צדקת המלך אשר ימלוך עליהם, ובכל זאת אפשר שלא יהיה העם הגון וראוי לקבל כל הטובות ההנה, וכמו שכתב בעל העיקרים (מאמר ד' פרק מ"ב) וז:ל: וכן רז"ל מסכימים שהנבואות נאמרו על חזקיה, אלא שלא נתקיימו בו, אמרו בקש הקב"ה לעשות חזקיה משיח עכ"ל. ומכל מקום עם כל מה שהפליג ישעיה בציור הצלחת חזקיה ועמו, הנה לא הזכיר כלל ענין לא ישא גוי אל גוי חרב, ובהפך אמר ועפו בכתף פלשתים ימה יחדו יבוזו את בני קדם, הרי כי הצלחת ישראל תחת מלך מבית דוד, והצלחת העולם כלו, היו שני ענינים נבדלים בדעתו של ישעיה, למעלה (סימן ב') הזכיר הצלחת העולם כלו ושביתת המלחמות וכתתו חרבותם לאתים וגו', ואמר כי זה יהיה באחרית הימים, וכאן לא דבר רק על הצלחת א"י ואמר שזה יהיה בימיו תחת ממלכת חזקיה אבל אחר גלות בבל, כשלא היה עוד לישראל מלך מבית דוד, נתחברו שני הענינים בדעת בני ישראל וחכמיהם, והצלחת האומה הישראלית והצלחת העולם כלו נהיו לדבר אחד המקוה בזמן עתיד, הנקרא ימות המשיח.
<b>חֹטֶר,</b> מלשון ארמי חוטרא, והוא מטה או מקל, וכן בפי אויל חטר גאוה (משלי י"ד ג'), דוגמת מטה עז מקל תפארה (ירמיה מ"ח י"ז), וכן למטה פסוק ד' בשבט פיו. וטענת הכורם אין בה ממש.
<b>ונצר,</b> נטיעה חדשה. נטע קטון הצומח מחדש, וכן ואתה השלכת מקברך כנצר נתעב (למטה י"ד י"ט) כנטיעה נתעבת שתולשין אותה מן הקרקע ומשליכים אותה, ואיננו לשון ענף, וכן נצר מטעי מעשה ידי (למטה ס' כ"א), נטיעה שנטעתי אני.

Verse 2

<b>ונחה עליו,</b> הניח המשל ובא אל הנמשל, שהוא בן אדם.
<b>ונחה,</b> מלרע בעבור האות הגרונית שאחריו, שלא תתבלע בקריאה, כמו למה ה', קומה ה', שובה ה', והבאת עלינו (בראשית כ"ו י'), ורעה עינך (דברים ט"ו ט').
<b>ונחה עליו,</b> מענין נחה ארם על אפרים (למעלה ז' ב'), וכן ברוח, ותנח עליהם הרוח (במדבר י"א כ"ו), כחה רוח אליהו על אלישע (מ"ב ב' ט"ו), הכוונה על המצא הרוח ההוא באדם בקביעות, לא לפרקים.
<b>רוח ה',</b> לפעמים הכוונה ברוח ה' על הנבואה, כמו רוח ה' דבר בי (ש"ב כ"ג ב'), ולפעמים הכוונה בו רוח אלהי, כלומר כח פרטי שאדם עושה בו מה שלא היה ממנהגו לעשות, או מה שאין דרך שאר בני אדם לעשות, כגון ורוח ה' לבשה את גדעון (שופטים ו' ל"ד), ותהי על יפתח רוח ה' (שם י"א כ"ט), ותצלח עליו רוח ה' וישסעהו (שם י"ד ו'), ותצלח עליו רוח ה' וירד אשקלון (שם י"ד י"ט), ותצלח רוח ה' אל דוד מהיום ההוא ומעלה (ש"א י"ו י"ג), וכאן רוח ה' שהזכיר הוא מה שמפרש והולך רוח חכמה ובינה וגו', וכן תרגם רד סעדיה רוח הד שהוא רוח חכמה ובינה (רוח אללה וה' רוח אלחכמה).
<b>וגבורה,</b> אין הכוונה גבורה למלחמה, כי שלום יהיה בימיו, אבל גבורה לענוש הרשעים, עיין למטה פסוק ד'. והיה אפשר לפרש גבורה כמשמעה על שם מה שכתוב (מ"ב י"ח ח') הוא הכה את פלשתים עד עזה ואת גבוליה, אלא שזה היה קודם בוא סנחריב. והנבואה הזאת היא לזמן שאחר מגפת חיל סנחריב.
<b>רוח דעת ויראת ה',</b> רד"ק וגיז' ואחרים פירשו רוח דעת ה' ויראת ה'. אך אין מדרך הלשון שיבא הסמוך בלתי סומכו אחריו. והנכון שיהיה <b>דעת,</b> שם נפרד, וענינו קרוב לחכמה שלפניו וליראת ה' שאחריו, כי בספרי הקדש ההליכה בדרכי הצדק וביראת אלהים נקראת חכמה ונקראת דעת, כמו כי אתה הדעת מאסת ואמאסך מכהן לי ותשכח תורת אלהיך(הושע ד ו'), ואם לא ישמעו בשלח יעבורו ויגועו בבלי דעת (איוב ל"ו י"ב), עיני ה' נצרו דעת (משלי כ"ב י"ב) הכוונה השגחת ה' שומרת איש דעת, כלומר איש צדיק וירא ה'; וזה מיוסד על היסוד הגדול שהכל תלוי בו, והוא כי תחלת חכמה יראת ה', ויראת ה' ראשית דעת, כלומר שהדרך המביא להצלחה אמתית האפשרית לאדם בעולם הזה אינה אלא ההליכה בדרכי ה?ק וביראת אלהים; אבל העושר והעצמה, והשכל והערמה, אין בכחן לתת לאדם הצלחה אמתית ושמחה קיימת.

Verse 3

<b>והריחו, הריח בדבר</b> נאמר על ההתענגות בדבר, כמו ולא אריח בעצרותיכם (עמוס ה' כ"א), אף כאן לא יתענג אלא ביראת ה'. אחר שאמר שתנוח עליו רוח יראת ה' הוסיף שיתענג כשימצא יראת ה' גם באחרים, ולא יהיה אדם מוצא חן בעיניו כי אם ע"י שיהיה ירא אלהים (Coccejus ורוז' וגיז').
<b>ולא למראה עיניו</b> וגו', שאין לדיין אלא מה שעיניו רואות ואזניו שומעות, ולכן ידמה לו לפעמים הרשע כאלו הוא צדיק בריבו, ובחלקלקות דברי החנף יאמין לו, אבל הוא בנוח עליו רוח ה' רוח חכמה ובינה רוח עצה וגו', יבין מצפוני לב התובע והנתבע, המאשים והנאשם, וישפוט לפי חומר הדין, כי לא יפול ברשת הרמיה והחנופה (הכורם).
<b>יוכיח,</b> ענינו חתוך הדין, כמו ויוכיחו בין שנינו (בראשית ל"א ל"ז).

Verse 4

<b>לענוי ארץ,</b> ליותר שפלים שבארץ.
<b>והכה ארץ,</b> ועם היותו אוהב הענוים והדלים, הנה לא יחסר כח וגבורה להעניש הרשעים, כי יכה ויפחיד הארץ, כלומר אנשי עם הארץ.
<b>בשבט פי</b> ו, בדבר פיו אשר יהיה כשבט, כי דבר מלך שלטון. וברוח שפתיו, מיד שיפתח שפתיו ימות לב הרשע בקרבו ויהיה לאבן, להיותו יודע כמה הוא שונא עול וחמס, וכמה הוא חכם להבין תעלומות לב. והנה זה ציור הממשלה ההגונה, שהטובים יושבים בטח, והרעים יאחזמו רעד. אבל לפרש ימית רשע כמשמעו, שבדבר פיו יגזור עליו מיתה, לא יתכן לפי תפארת המליצה, כי מי לא ידע כי המלך אם ירצה יוכל להמית אדם? <b>והכה ארץ,</b> אין המכוון בו הרשעים (כדעת רד"ק רוז' וגיז'), אבל אנשי הארץ בכלל, והטעם כי כל העם ייראו ממנו ולא יעשו עולה.

Verse 5

<b>והיה צדק,</b> כטעם כי כאשר ידבק האזור אל מתני איש כן הדבקתי אלי את כל בית ישראל (ירמיה י"ג י"א), והכוונה כי הצדק והאמונה לא יפרדו ממנו לעולם (ראב"ע רוז' וגיז'). ורד"ק פירש שהצדק והאמונה שיחזיק בהם יהיו לו חוזק שלא ימעדו מתניו.

Verse 6

<b>וגר זאב</b> אז כשיפחדו הרעים ויעלזו צדיקים באור פני מלך, לא יהיה עוד בארץ מלכותו אדם תקיף שיזיק לחברו החלש ממנו, אלא התקיף שהיה רגיל לבלע את החלש, יתחבר אליו בשלום ובמישור, וכל זה נמשל במאמר וגר זאב עם כבש וגו’, אלא שהוסיף ליפוי המשל ועגל וכפיר ומריא יחדו ונער קטון נוהג בם, ופרה ודוב וגו’, ושעשע יונק וגו’, הכל לתפארת המליצה, כי ישעיהו ע״ה נמשך בדבריו הרבה מאד, כדברי הרמב״ם במורה חלק ב’ פרק כ״ט. והנה רד״ק הזכיר הפירוש הזה, ודחה אותו מפני שכתוב אחרי כן לא ירעו ולא ישחיתו בכל הר קדשי, ואם כן בשאר ארצות יהיה עוד רשע מתגבר על הצדיק, וזה לא יתכן לימות המשיח, כי השלום יהיה אז בכל הארצות, לא בארץ ישראל לבדה. ומאחר שלפי דעתו (של רד״ק) הנבואה נאמרה לימות המשיח, אם כן וגר זאב ענינו כמשמעו, שבארץ ישראל לבדה יגור הזאב עם הכבש ממש. ואני אומר כי מזה יש ללמוד שלא נאמרה הנבואה הזאת לימות המשיח. אמנם לפרש הדברים כמשמעם לא יתכן, בעבור החתימה כי מלאה הארץ דעה את ה’, מה שלא יתכן לאמרו על הבהמה והחיה. אמנם רד״ק משיב כי מלאה הארץ דעה את ה’ הוא הטעם למה יברך ה’ את ארץ ישראל שלא תהיינה החיות מזיקות בה, מפני שהארץ ההיא תהיה מלאה דעת ה’, ובזכות הזאת ה’ יגן עליהם. ולזאת יש להשיב כי לימות המשיח העולם כלו יהיה מלא דעה את ה’, וכמו שראינו למעלה (סימן ב) הלכו עמים רבים וגו' ויורנו מדרכיו וגו' וכתתו חרבותם וגו' - וזה לשון הרמ"בם במאמר תחיית המתים: וכן הסתפק עליהם אמרֵנו שמאמר ישעיה וגר זאב עם כבש וגו' שהוא משל, וזה לא אנחנו לבד אמרנוהו, אלא כבר קדמונו להבנת זה הענין אנשי התבונה מן המפרשים, כמו ר' משה גקטילא ואבן בלעם ז"ל וזולתם מן המפרשים, וסוף הדברים יורה עליו, והוא אמרו לא ירעו ולא ישחיתו בכל הר קדשי כי מלאה הארץ דעה את ה', הנה כבר נתן העִלה בהיותם אז בלתי חומסים ולא מזיקין, לדעתם ה'; הֲתִראו אתם קהל ישראל מי שיש לו שכל, שיהיה מצייר האריה בזמננו זה מורֶה, ולזה הוא טורף, ואז ישוב וידע מבוראו מה שצריך, וידע שאין ראוי להזיק וישוב לאכול תבן? הנה נתקיים מה שנאמר ותהי להם חזות הכל כדברי הספר החתום, עכ"ל. ובפרק האחרון מס' משנה תורה כתב: וזה שנאמר בישעיה וגר זאב עם כבש וגו' משל וחידה וכו'.

Verse 7



Verse 8



Verse 9



Verse 10

<b>שרש ישי,</b> כמו חטר ישי, החטר היוצא משרש ישי, כמו (למטה נ"ג ב') ויעל כיונק לפניו וכשרש מארץ ציה (רוז' וגיז').
<b>אשר עמד לנס עמים,</b> שהוא עתיד להתנשא עד שיהיה נראה מרחוק כנס, והוא דרך משל על החטר שיגדל וירום.
<b>אליו גוים ידרשו,</b> ינהרו אליו ויתאספו אצלו; ואין הכוונה בדרישה הזאת לשאול תורה ודבר ה', אלא כטעם כי אם אל המקום אשר יבחר ה' אלהיכם מכל שבטיכם לשום את שמו שם לשכנו תדרשו ובאת שמה (דברים י"ב ה'), שאינו אלא ענין ביאה והתאספות. ואמנם טעם ביאת העמים אליו, הוא שיבאו לשמע צדקתו והצלחתו והצלחת בני עמו, וכמו שהיו באים לשמע חכמת שלמה (מ"א ה' י"ד), וכן כתוב ורבים מביאים מנחה לה' לירושלם ומגדנות לחזקיהו מלך יהודה, וינשא לעיני כל הגוים (ד"ה ב' ל"ב כ"ג). והנה מנוחת המלך הזה, כלומר מקום מושבו (כמו זאת מנוחתי עדי עד (תהלים קל"ב י"ד), ואי זה מקום מנוחתי, למטה ס"ו א'), יהיה כבוד, יהיה מקום נכבד, בעבור רוב העמים אשר ידרשוהו.

Verse 11

<b>ביום ההוא יוסיף,</b> על ידי הגדולה והכבוד שיכבדו העמים את מלך יהודה, ישחררו את היהודים העומדים בארצותם בשבי ויניחום לשוב לארצם.
<b>שנית,</b> קנייה שנית כנגד יציאת מצרים, כי גם במצרים היו עבדים וה' הוציאם משם לחרות וקנה אותם לעבדים לו יתברך.
<b>מאשור וממצרים</b> וגו', השאר שישאר מגלות אשור ומצרים וגו', כלומר הנשארים מאותם שגלו לאשור ומצרים, כי קצתם כבר מתו, והנשארים בחיים יקבצם ה'. ואין לפרש הממ"ין האלה חוזרות למלת לקנות (לקנות מאשור וממצרים את שאר עמו אשר ישאר), כי למטה כתוב והיתה מסלה לשאר עמו אשר ישאר מאשור, ואין שם מלת לקנות. וכאן יש לשאול: אם הנבואה לימי חזקיהו, היכן מצינו שגלו ישראל קודם לכן בכל המקומות הנזכרים כאן? והתשובה כי הכוונה על עשרת השבטים שגלו לאשור, ומשם יתכן שנתפזרו קצתם בכל המקומות הנזכרים כאן, אם שהלכו מעצמם, ואם שמכרו אותם שוביהם, על דרך שמצאנו ביואל (ד' ד') וגם מה אתם לי צור וצידון וכל גלילות פלשת וגו' ובני יהודה ובני ירושלם מכרתם לבני היונים למען הרחיקם מעל גבולם. ואמנם שרבים מעשרת השבטים חזרו לארצם והיו תחת יד מלכי יהודה, זה מוכח ממה שראינו (מ"ב כ"ג) כי יאשיהו נתץ את המזבח אשר בבית אל והסיר את כל בתי הבמות אשר בערי שמרון והרג את כהני הבמות. והנה אם לא חזרו כלם, לא היה אלא מפני שלא רצו, אמנם בידם היה לחזור.
<b>פתרוס,</b> אומרים שהוא מצרים העליונה, כי בתרגום היוני המיוחס לשבעים זקנים פתרוס מתורגם Pathoues ובלשון מצרי Thures ענינו ארץ הנגב, ואות הפ"א היא אצלם כמו ה"א הידיעה, והנה Pathoues ענינו הדרום, שהוא מצרים העליונה הנקראת Tebaide.
<b>ומאיי הים,</b> הארצות אשר מעבר לים, כגון ארצות יון ואזיאה הקטנה.

Verse 12

<b>נדחי ונפוצות,</b> שניהם שמות מופשטים, וכמו שאומרים <b>גָלות וגוֹלָה</b> על כלל הגולים, כן אומרים נדח ונפוצה על כלל הנפוצים, כמו אם יהיה נדחך בקצה השמים (דברים ל' ד'); וכאן אמר נדחי לשון רבים, כמו שאומרים גליות, להיות הפזור במקומות רבים. וטעה רוז' שאמר ונפוצות יהודה, חסר נפשות, הנפשות הנפוצות אשר מיהודה; וטעה גיז' שפירש נדחי ישראל אלו הזכרים, ונפוצות יהודה אלו הנקבות.
<b>נדחי, <b>היתה הדל"ת ראויה להדגש, והושמט להיות הדל"ת נקודה שוא לפני אות גרונית, כמו שִלְחוּ, מִלְאוּ, וַיְקַנְאוּ.</b></b>

Verse 13

<b>וסרה קנאת אפרים,</b> כי החוזרים מאשור ישתעבדו ברצונם למלך יהודה, וישכחו היותם מבני אפרים שהיו מתחלה צוררי יהודה.
<b>וצררי יהודה יכרתו,</b> נ"ל הכוונה לא ישָמַע עוד שֵם צוררי יהודה שהיה נאמר על בני אפרים, כי כיון שתסור קנאת אפרים, לא יהיו עוד בעולם אותם הנקראים צוררי יהודה, כי מעתה אחיהם המה ולא אויביהם.

Verse 14

<b>ועפו בכתף פלשתים,</b> יעופו בלב אחד על פלשתים, והכוונה שאם יהיה להם שונא יעופו עליו אפרים ויהודה כאיש אחד; והזכיר לדוגמא הגוים שהיו רגילים להזיק לישראל אלה ממזרח ואלה ממערב, ואין להבין מזה שבאמת יעשו המלחמות האלה.
<b>בני קדם,</b> ארם נקראת ארץ בני קדם (בראשית כ"ט א' ובמדבר כ"ג ז'), וכן למעלה (ט' י"א) ארם מקדם ופלשתים מאחור.
<b>בכתף,</b> בלב אחד, על דרך ולעבדו שכם אחד (צפניה ג' ט'), וכן דעת יונתן ורש"י.

Verse 15

<b>והחרים,</b> יונתן תרגם לשון יובש, כאלו כתוב והחריב, וכן דעתי נוטה. ורא"בע ורד"ק וגיז' פירשו לשון כריתה וכליון.
<b>לשון ים מצרים,</b> הוא ים סוף, ונקרא <b>לשון</b> על שם שהוא ים צר, וכן נקרא Sinus arabicus, וכן בערבי מה שאנו קוראים לו golfo נקרא לֵסַאן אַלְבַחְרְ.
<b>על הנהר,</b> הוא נהר פרת, שהוא סתם נהר במקרא, והזכיר ים מצרים ונהר פרת על שם קבוץ הנדחים ממצרים ומאשור כמו שמפרש והולך <b>בעים רוח?,</b> מלה שאין לה אח, ואף לא שום הוראה ברורה בשאר לשונות, ור' יונה פירש לשון איום ונורא. ולדעתי ישעיה כתב בעצם <b>(בְּעֹצֶם)</b> רוחו, ונתחלפה הצד"י ביו"ד, להיותן קרובות הרבה בכתיבה הקדמונית שהיא כתיבת השמרונים, כי צורת הצד"י אצלם 6, וצורת היו"ד 6. וזה אחד מן הדברים שגנב ממני גיזיניוס ע"ה.
<b>והכהו לשבעה נחלים,</b> יכה את פרת ויורידהו מגדולתו ויעשהו נחלים נחלים, ודרך הנחלים להיות חרבים לפעמים באין מים, עד שיוכל אדם לדרוך בהם בנעלים; וכל זה משל על שוב הנדחים אשר במצרים ובאשור, שיקל להם לשוב לארצם בלא מונע.
<b>לשבעה,</b> לשון רבוי, כמו למעלה (ד' א') שבע נשים.

Verse 16

<b>והיתה מסלה,</b> דרך כבושה ונוחה להלך בה, כלומר לא יהיה שם מונע.
<b>כאשר היתה לישראל.</b> דרך הפלגת השיר, וחלילה לְדַמוֹת ענין לענין, כי ישעיה מדבר דרך שיר, ומשה מגיד המאורעות בצמצום ובאמתות כאשר היו.

Chapter 12



Verse 1

<b>ואמרת ביום ההוא,</b> במפלת מחנה סנחריב.
<b>כי אנפת בי,</b> כי אחר שאנפת בי, שב אפך ונחמתני.

Verse 2

<b>הנה אל ישועתי</b> וגו', לפי הפשט הנה אל ישועתי מאמר בפני עצמו, והיתה מלת ישועתי ראויה לזקף, אך המתרגם ואחריו בעלי הטעמים פירשו כאלו תחסר בי"ת, הנה באל ישועתי אבטח, ועשו זה כדי שלא יהיה נראה כאלו האל ענין גופני, שמורים עליו באצבע ואומרים הנה אל ישועתי. ובשירת הים לא נמנע המתרגם מלתרגם דין אלהי, כי שם איננו כמורה באצבע, אבל הוא פירוש הקודם (עזי וזמרת יה ויהי לי לישועה, זה אלי, יה שהזכרתי זה הוא אלי), אבל כאן מלת הנה אינה אלא כמורה באצבע.
<b>יה,</b> הוא כנוי לאל מצד שהוא מטיב, עיין למעלה עמוד כ"ח. והנה משה (בשירת הים) ודוד (קי"ח י"ד) אמרו עזי וזמרת יה, וישעיה שהיה עומד בזמן שכבר החלו בני יהודה לזנות אחרי אלהי הגוים, אמר יה ה', כדי שלא יובן כי האל המיטיב הוא אל פרטי, ונבדל מאלהי ישראל הנקרא יְיָ, אך יובן כי בעל הטובות הוא עצמו הנקרא <b>יְיָ,</b> שהוא בעל הטובות והרעות. וכן למטה כ"ו ד' אמר ישעיה כי ביה ה' צור עולמים.
<b>עזי וזמרת,</b> עזי וזמרתי, ועיין מה שכתבתי בבית האוצר דף ל"ח.

Verse 3

<b>ושאבתם מים,</b> נשלמה התודה, ועתה הנביא חוזר ומבשר שיתענגו בששון בישועה ההיא.

Verse 4

<b>כי נשגב שמו,</b> כי הכנוי הראוי לו הוא <b>נשגב,</b> כלומר שאין שום כח שיעמוד בפניו, כמו שנודע הדבר על ידי מגפת מחנה אשור.

Verse 5

<b>מידעת,</b> לפי הכתוב היה אפשר לקרוא <b>מְיֻדַּעַת,</b> בנין <b>פֻּעַל,</b> כמו אלופי ומיודעי (תהלים נ"ה י"ד); אבל יותר נכון לפי הקרי, <b>מוּדעת,</b> בנין הפעל, דבר שבני אדם מודיעים אותו זה לזה, עד שמתפרסם בכל הארץ.

Verse 6

<b>כי גדול בקרבך,</b> נ"ל קדוש ישראל הוא פירוש גדול בקרבך, כי יש גדול בקרבך, הלא הוא קדוש ישראל.

Chapter 13



Verse 1

נבואה על מפלת בבל ביד אנשי מדי, ועל הגאולה מגלות בבל והחזרה לארץ ישראל (במצות כרש). <br><b>משא,</b> הנכון כדעת הקדמונים (יונתן עקילס, רש"י ואחרים), שנקראו הנבואות בשם זה מענין משאוי, כי הנבואה תגיד מה שיפול על האדם, והמאורעות הנופלים על האדם הרי הם כמו משא עליו, והוא כנושא אותם. והנה הנבואות הנקראות בשם זה רובן לרעה, ולפיכך תרגם יונתן כאן ובמקומות אחרים מטל כס דלווט (משא כוס קללה); אבל אח"כ הושאל השם הזה גם על הייעודים הטובים, כגון (איכה ב' י"ד) ויחזו לך משאות שוא ומדוחים. ורד"ק כתב שנקראת הנבואה משא מפני שהיא נישאת בפי האדם (שהאדם נושא ומבטא אותה בפיו), ואחריו קוצֵיוס ורוז' וגיז' פירשו השם הזה ענין נשיאת קול ודבור, על דרך ישא ביום ההוא (למעלה ג' ז'), והביאו סיוע מלשון רומי שאומרים profero להוראת ההוצאה בפה; וכל זה הבל, שא"כ היה ראוי שיפול שם משא על כל דבור שיהיה, לא על הנבואות לבדן. אבל במליצת נשא עליו את המשא הזה (מ"ב ט' כ"ה) מודה אני כי נשא ענינו דבור והרמת קול, ואמרו נשא את המשא כמו שאמרו וישא משלו, ונשאת תפלה, בלי שיהיה גם השם <b>משא</b> מורה דבור.
<b>אשר חזה,</b> כאן הכוונה ראיית העתיד, לא דבור אל העם, כי אין כאן שום דבר הנוגע לבני דורו של ישעיה. אבל זו ושאר כל נבואות אשר לעתים רחוקות, לא היה הנביא משמיע אותן אל העם, כי לא יבינו אותן ולא היו הדברים נוגעים אליהם, אמנם כתבם על ספר לדור אחרון, וכמו שאמר דרשו מעל ספר ה' וקראו אחת מהנה לא נעדרה (למטה ל"ד י"ו). ובזה יובן למה בנבואה הזאת ובנבואת קרבו גוים לשמוע וכן מסימן מ' והלאה, הלשון קל יותר מדברי ישעיה הראשונים; כי אמנם נבואותיו הנוגעות לאנשי דורו היה משמיע אותן בקהל, ובהן יכול היה לסתום דבריו, כי אעפ"כ היו מבינים אותם, אם להיותם סובבים על ענינים ידועים להם, ואם מפני שהנביא בקולו ובתנועותיו שהיה מתנועע בדבורו היה פותח להם סתימת דבריו, מה שאין כן בנבואותיו אשר כתב על ספר והניחם לדור אחרון בנים יִוָלֵדוּ. מלבד כי באמת לא כל דברי ישעיה הראשונים הם קשים ונבדלים בלשונם מדבריו האחרונים; כי הנה רוב הסימן הראשון, וכן בסימן ל"ז מפסוק כ"ב עד כ"ט, הלשון קל ההבנה ודומה למשא בבל ולקרבו גוים, ולשאר נבואות ישעיה לעתים רחוקות.

Verse 2

<b>נשפה,</b> גבוה, כמו שאי עיניך על שפיים (ירמיה ג' ב').
<b>שאו נס,</b> הכל משל. והכוונה כי חיילים רבים יתקבצו לעלות על בבל.
<b>הרימו קול להם,</b> אמר <b>להם</b> קודם שיזכיר מי הם, כי הנביא מצייר כאלו רואה אותם ושומע קולם.
<b>נדיבים,</b> גדולים ומושלים, כמו חפרוה שרים כרוה נדיבי העם (במדבר כ"א י"ח), האמור למלך בליעל רשע אל נדיבים (איוב ל"ד י"ח), להושיב עם נדיבים וכסא כבוד ינחילם (ש"א ב' ח'), שיתמו נדיבימו כעורב וכזאב וכזבח וכצלמנע כל נסיכימו (תהלים פ"ג י"ב), ועיין למטה ל"ב ה'.

Verse 3

<b>עליזי גאותי,</b> אנשים עליזי גאוה שלי, כלומר גבורַי הָעֲלֵזִים תמיד בגאוה ובלא פחד.
<b>למקֻדשי,</b> נקראו המזומנים למלחמה מקודשים, מפני שהיו מקריבים קרבנות קודם גשתם למלחמה, להתפלל לאל שיהיה עמהם, וגם בהיותם בצבא המלחמה היו נזהרים לשמור עצמם בטהרה ובקדושה (דברים כ"ג ט"ו), ומזה מליצת קִדֵש מלחמה (ירמיה ו' ד', יואל ד' ט', מיכה ג' ה').

Verse 4

<b>קול,</b> מלת קול נאמרת לבדה, והמכוון בה אני שומע, או אחרים שומעים, כמו קול צופיך נשאו קול (למטה נ"ב ח') אני שומע צופיך שנושאים קול.
<b>קול ממלכות גוים נאספים,</b> אנשי ממלכות גוים, לפיכך נאספים בלשון זכר.

Verse 5

<b>ה' וכלי זעמו,</b> יפה הבין בעל הטעמים, כי זה פירוש לתחלת הפסוק, ואיננו כלו דבור אחד (כדעת רוז' וגיז'), אלא תחלה אמר כי האויבים באים, ואח"כ הוסיף כי הבאים הם ה' וכלי זעמו שבאים לחבל כל הארץ.

Verse 6

<b>יום ה'</b> עיין למעלה ב' י"ב.
<b>כשד משדי יבא,</b> נ"ל (נגד הנגינה) יבא כשד משדי, יבא יום ה' בכח גדול (או פתאום) כדבר אלהי שאיננו לפי מנהגו של עולם.

Verse 7



Verse 8

<b>צירים וחבלים יאחזון,</b> אומרים בלה"ק חבלים אחזו את פלוני, ואומרים ג"כ במליצה הפוכה וקדמונים אחזו שער (איוב י"ח ב'), ואחז בשרי פלצות (שם כ"א ו').
<b>פני להבים פניהם,</b> מפני הצירים והחבלים, דוגמת חם לבי בקרבי בהגיגי תבער אש (תהלים ל"ט ד').

Verse 9

<b>אכזרי,</b> שם דבר כמו עברה וחרון אף, וכמהו ורחמי רשעים אכזרי (משלי י"ב י') (תלמידי ר' שמואל חיים זלמן), והמשקל הזה מצוי בלשון ארמית, כגון <b>נְוָלִי</b> (דניאל ב' ה'), והטעם היום הבא הוא אכזריות ועברה וחרון אף, כלומר הוא יום אכזריות ויום עברה.

Verse 10

<b>וכסיליהם,</b> אומרים כי כסיל המתורגם <b>נְפִילָא</b> הוא כוכב הנקרא בערבי <b>גַבָּרוֹן</b> (גבור וענק מן הנפילים), והוא אוריאון בלעז, ולפי דעת הערביים הוא נמרד שמרד במלכות שמים, ע"כ יקרא כסיל, ואמר כאן בלשון רבים, והכוונה הכוכבים המאירים כמו הכסיל.

Verse 11

<b>על תבל,</b> דרך מליצה והפלגה שיריית, אמר שתהיה הרעה על כל העולם, וכן למטה ל"ד כי קצף לה' על כל הגוים וגו' הנה על אדום תרד.

Verse 12

<b>אוקיר אנוש,</b> דרך הפלגה לרבוי ההרוגים, <b>מפז,</b> פז הוא זהב טהור, וכן בד"ה (ב' ט' י"ז) זהב טהור, במקום זהב מופז הכתוב במלכים (א' י' י"ח).
<b>מכתם,</b> כנוי שיריי לזהב, או למין זהב פרטי בלתי נודע לנו. ור' יונה פירש פנינים.

Verse 13

<b>ארגיז,</b> מדבר בעדו כמו אוקיר אנוש, ואח"כ אמר בעברת ה', כמו ואל משה אמר עלה אל ה' (שמות כ"ד א').

Verse 14

<b>מדח,</b> תועה כה וכה, עיין למעלה ח' כ"ב.
<b>איש אל עמו</b> וגו', בעבור היות רוב יושביה ממדינות אחרות או על שם אנשי מלחמה שהיו שם מאומות אחרות שבאו לעזרת בבל, כמו שמעיד קסינופון בספרו צירופידיאה.

Verse 15

<b>כל הנמצא ידקר,</b> אף מי שאינו בבלי, וזה טעם איש אל עמו יפנו.
<b>וכל הנספה,</b> כן נקרא מי שנכשל ברעה שלא היתה מכוונת לבא עליו, והוא נתפס בה במקרה להמצאו שם, כמו פן תספה בעון העיר (בראשית י"ט ט"ו), פן תספו בכל חטאתם (במדבר י"ו כ"ו). כן השכיל לפרש מלת נִסְפֶּה החכם בן זאב באוצר השרשים , אלא שהוא מוציא הנספה הזה מכלל שאר נספה שבמקרא, והוא מפרש אותו מענין אסיפה (כל הנאסף ומסתתר), ודידרליין ורוז' וגיז' פירשו הנסים בחבורה. והנה אחר שאמר כל הנמצא ידקר, אמר וכל מי שיקרה לו המקרה הרע הזה שימצאוהו אויבי בבל, אע"פי שאיננו בבלי יפול בחרב. ונ"ל כי עקר המליצה הזאת אינו זז מענין תוספת (מלשון ספות חטאת על חטאת למטה ל' א'), כי הנספה נוסף הוא במקרה לאותם שהיתה הרעה מכוונת אליהם. ואח"כ השתמשו במלה זאת גם למי שנתפס במקרה, אע"פ שהיתה הרעה מכוונת אליו, ושהיו שונאיו מבקשים אותו, כגון עתה אֶסָפֶה יום אחד ביד שאול (ש"א כ"ז א') הכוונה אפול בידו במקרה.

Verse 16

<b>תשגלנה,</b> שגל הוא פעל יוצא, והפועֵל הוא הזכר, כמו שמצאנו ישגלנה (דברים כ"ח ל'), ומצאנוהו על הנקבה בנפעל (כאן ובזכריה י"ד ב'), ובפֻּעַל (ירמיה ג' ב'), א"כ הוראתו היא על פעולה שהזכר עושה והנקבה מקבלת, ולפיכך איננו לשון נקיה. אבל שכב הוא פעל עומד, ולא נמצא בכל המקרא לא בכנוים המורים על האקוזאטיף, ולא בנפעל ולא בפֻּעַל, והוא נקשר עם מלת <b>עִם</b> (ושכב עמה), או עם מלת <b>את</b> שענינה כמו <b>עם</b> (ותשכב את אביה, הן שכבתי אמש את אבי), וכן וישכב אותה אין ענינו אלא וישכב עמה, על דרך אולי ה' אותי (יהושע י"ד י"ב), כי רבים אשר אתנו מאשר אותם (מ"ב ו' י"ו). לפיכך כשיבא לשון שכיבה באיש עם אשה הוא לשון נקיה, כי משמעות שכב עמה איננו דבר מגונה, אלא קורבה בעלמא; ולפיכך קדמונינו (חכמי בית שני) שהתקינו כמה תקנות להַדֵר ולפאר קריאת ספרי הקדש בצבור, תקנו שנחליף פעל שגל המורה על התשמיש, בפעל שכב שאין משמעותו אלא קורבה, אע"פ שהמלות <b>יִשְׁכָּבֶנָּה, תִּשָּׁכַבְנָה, שֻׁכַּבְּתְּ,</b> אינן באמת לפי דרכי הלשון, כי אין שכב פעל יוצא. ואנחנו לא נדע מהיכן נגזר שרש שגל, ולא נבין איך היה שהמלכה נקראת <b>שֵׁגַל;</b> ואין ספק שאין במשמעות השם הזה שום דבר מגונה, שא"כ איך יאמר המשורר למלכו נצבה שגל לימינך (תהלים מ"ה י')? ועל כן לא התקינו להחליף מלת <b>שֵׁגַל</b> בקריאה וגוסיציוס כתב כי השרש נגזר משרש <b>גלה</b> (והש"ין נוספת כמו במלת <b>שִעְבֵּד</b>), וענינו גלוי ערוה; גם בעל אהלי יהודה (ר' יהודה אריה, רב בק"ק קארפנטראץ בשנת תע"ט) פירש שגל מורכב מן <b>יש גלוי;</b> וכל זה רחוק מאד, יען גלוי ערוה הוא כנוי למשגל, אבל גלוי סתם לא יורה כלל על ההוראה הזאת.

Verse 17

<b>אשר כסף לא יחשבו,</b> כתב קסינופון כי כורש בדברו אל חיילותיו אמר להם כדברים האלה : ידעתי, אנשי מדי, כי לא לחסרון כסף באתם עמי לצבא -- וטעם להזכיר זה, לומר שלא ימלטו העשירים מידם בתתם כספם כֹּפר נפשם.

Verse 18

<b>וקשתות,</b> יבאו בבתים ויכו בגוף הקשת על הנערים (תלמידי רש"ח זלמן).

Verse 19

<b>צבי ממלכות,</b> היפה בכל ערי הממלכה.
<b>צבי,</b> כמו צבי היא לכל הארצות (יחזקאל כ' ו' וט"ו), ואינו זז מלשון איל וצבי, כטעם אילת אהבים (משלי ה' י"ט), והכל מפני יופי החיה הנקראת Gazzella. והנה מהפכת בבל לא נתקיימה בימי כורש, כי אם אחר כמה דורות, ולא בבת אחת, אלא מעט מעט אחר אשר בנה המלך ניקנור את עיר Seleucia בסמוך לה, ועדיין הענין מתקיים והולך.

Verse 20

<b>יהל,</b> כמו <b>יֶּאֱהַל</b> (בראשית י"ג י"ח), וכן <b>וַיָּאצֶל</b> (במדבר י"א כ"ה) במקום <b>וַיֶאֱצֹל, וַיָּרֶב</b> (ש"א ט"ו ה') במקום <b>וַיֶאֱרֹב.</b> וכתב רד"ק שהי"וד פתוחה להבדיל בינו ובין אם אראה אור כי יהל (איוב ל"א כ"ו) שהוא ענין אחר ושרש אחר (עיין למטה י"ד י"ב).

Verse 21

<b>ציים,</b> חתולים מדבריים, וקרוב לזה בלשון ערבי (בושארט).
<b>אחים,</b> ר' סעדיה ור' יונה תרגמו בערבי <b>נמוס,</b> והיא נמייה בלשון חכמים, ובלעז martora.
<b>ושעירים,</b> נראה שהם מיני קופים, בני אדם בעלי שער, והיו נחשבים כשֵדים ומזיקים, ועוד היום אנשי פרס מאמינים שנמצאים מזיקים בחרבות בבל.

Verse 22

<b>איים,</b> שם חיה מדברית (כלב היער) הנקראת בערבי <b>בנאת אוּי,</b> על שם קולה, ובלשון פרסי <b>שקאל.</b>
<b>ותנים,</b> איננו תנינים, אלא הנפרד ממנו <b>תַּן,</b> והוא מין קרוב אל הקודם, כן דעת ר’ תנחום ירושלמי, ואחריו רוזנ' וגיז'.
<b>באלמנותיו,</b> החליף הרי״ש (ארמנותיו) בלמ״ד דרך התול, ארמנות נעזבים כאלמנות.
<b>איים,</b> שם חיה מדברית (כלב היער) הנקראת בערבי <b>בנאת אוּי,</b> על שם קולה, ובלשון פרסי <b>שקאל.</b> ותנים איננו תנינים, אלא הנפרד ממנו <b>תַּן,</b> והוא מין קרוב אל הקודם. כן דעת ר' תנחום ירושלמי, ואחריו רוז' וגיז'.
<b>באלמנותיו,</b> החליף הרי"ש (ארמנותיו) בלמ"ד דרך התול, ארמנות נעזבים כאלמנות. נשארו אצלם לאחוזת עולם; ולהיות העבדים ההם מאומת בבל, יתכן לומר דרך מליצת השיר שישראל היו שובים לשוביהם, כי אנשים מאותה אומה שהוליכה את ישראל בשבי נהפכו עתה להיות לעבדים תחת יד ישראל.
<b>והתנחלום,</b> ידוע כי פעמים רבות יבאו שני פעולים אחר פעל אחד, כמו המלך צוני דבר (ש"א כ"א ג'), מלאתיו רוח חכמה (שמות כ"ח ג'), וילבש אותו בגדי שש (בראשית מ"א מ"ב), והפשט את אהרן את בגדיו והלבשתם את אלעזר בנו (במדבר כ' כ"ו); וידוע כי הוראת ההתפעל היא <b>פעל את עצמו,</b> לפיכך כמו שאומרים ואתה תנחילנה אותם (דברים ל"א ז') בשני פעולים, כן אומרים והתנחלום (וכן והתנחלתם אותם, ויקרא כ"ה מ"ו), והכוונה <b>יְנַחֲלוּ</b> את עצמם אותם, כלומר ינחילו אותם לעצמם, כלומר יקחו אותם לנחלה ויחלקום ביניהם.

Chapter 14



Verse 1

<b>ונלוה הגר עליהם ונספחו,</b> כל כך תהיה הצלחתם, עד שיתאוו הנכרים להסתפח אליהם.

Verse 2

<b>ולקחום עמים</b> וגו', נראה לי שהכוונה על מה שכתוב בעזרא (א' ו') וכל סביבותיהם חזקו בידיהם בכלי כסף וזהב ברכוש ובבהמה ובמגדנות לבד על כל התנדב, ונראה כי גם עבדים ושפחות נתנו להם לצורך הדרך, וכשהגיעו לארץ ישראל שנמצאים מזיקים בחרבות בבל.

Verse 3

<b>וּמִרׇגְזֶךָ,</b> המי"ם בחירק לפני הרי"ש, כמו <b>מִרְדֹף</b> (ש"א כ"ג כ"ח וש"ב י"ח י"ו).
<b>אשר עֻבַּד בך,</b> הוא פעל סתמי (impersonale), והכוונה אשר עבדו אחרים בך (qu'on t'a fait servir) לפיכך בא הפֹעל בלשון זכר, אע"פ שהעבודה לשון נקבה; ודוגמת זה יֻתַּן את הארץ (qu'no donne) ורבים כמהו; ועיין מה שכתבתי בבכורי העתים תקפ"ז עמוד קע"ח קע"ט וק"ף.

Verse 4

<b>שבת נגש,</b> הדוחק את העבדים שישלימו את חק עבודתם, כמו שהיו עושים נוגשי פרעה לישראל, וכן כל לשון נגישה ענינו הפצרה בחברו שישלם חובו וישלים מה שמוטל עליו, כמו לא יגוש את רעהו ואת אחיו (דברים ט"ו ב'), וקרא מלך בבל נוגש, כנגד מה שאמר ומן העבודה הקשה אשר עבד בך.
<b>מדהבה,</b> נראה שהמלה מענין זהב שתרגומו דהב, ופירשו ראב"ע ורד"ק תאר לבבל שהיתה בעלת זהב, לרוב המס שהיתה לוקחת מן האומות אבל מצאנו שרש <b>רהב</b> קרוב בענין לשרש <b>נגשׂ</b> (עיין למעלה ג' ה'), לפיכך אמרו קצת מן האחרונים כי ראוי לקרוא <b>מרהבה</b> ברי"ש, והוא שם דבר וענינו נגישה, ואמרו שכן נמצא בדפוס סלוניקי שנת ש"ס; ובתרגום סורי מתורגם <b>מְחַפְּטָנָא,</b> שענינו נוגש. ואין להכחיש כי כבר בימי חכמי התלמוד היה כתוב מדהבה בדל"ת, שכן בשבת (דף ק"ן) דרשו <b>מְדוֹד וְהָבֵא.</b>

Verse 5

<b>שבר יי,</b> בפסוק הקודם המשורר מתמיה איך היה שנפל המלך הגדול ההוא, ועכשו מוסיף שהענין הוא זר כל כך שראוי לייחס אותו אל האל, כי לא היה שום מלך בשר ודם יכול להוריד מגדולתו מלך תקיף כמוהו; ולמה ענש האל את מלך בבל והשפילו והמיתו? מפני שהיה רשע ואכזרי. זה טעם שבר ה' מטה רשעים שבט מושלים. ואמר רשעים ומושלים בלשון רבים, לתפארת השיר (עיין למטה פסוק כ'), והכוונה על מלך אחד בלבד, וכל המשך הפרשה אינו אלא לשון יחיד.

Verse 6

<b>מכת בלתי סרה,</b> מכה שאינה פוסקת, ואין מלת <b>מכת</b> סמוכה, אלא כמו חכמת ודעת (למטה ל"ג ו').
<b>מרדף,</b> מצאנו בהפעיל כתרו את בנימן הרדיפוהו (שופטים ך' מ"ג), ושם אין הכוונה רדיפה כשאר רדיפות, כי בני בנימן היו בתוך, וישראל היו הורגים אותם אלה מפה ואלה מפה, כמעט בלי שיהיה להם מנוס וכן כאן נ"ל כי מֻרדף (שהוא תולדה דהרדיף) ענינו מי שאין לו מנוס, ובא הכתוב להגיד אכזריותו של מלך בבל, שלא היה חושך ממות אפילו מי שלא היתה לו תקומה.
<b>בלי חשך,</b> מלך בבל לא חשך את המורדף, לא חס עליו להשאירו בחיים; כמו ומטים להרג אם תחשך (משלי כ"ד י"א), ולא חשכת את בנך את יחידך (בראשית כ"ב י"ב); וכבר חשב דידרליין ואחריו גיז' להגיה <b>מִרְדַּת</b> בלי חשך, כדי שיהיה שם משרש רדה, באופן שיהיה המאמר האחרון שוה אל המאמר שלפניו (מכה עמים מכת בלתי סרה, רודה גוים מרדת בלי חשך); והם לא ראו כי <b>בלי חשך</b> הוא פעולת הרודה, ולא תאר המרדות כמו בלתי סרה, א"כ לא נתכוון הנביא שיהיה המאמר האחרון מסכים בכל פרטיו עם המאמר הקרוב אליו.

Verse 7

<b>פצחו,</b> קרוב לשרש <b>פצה</b> שענינו פתיחה ובקיעה (ופצתה האדמה את פיה), ומצאנו ואת עצמותיהם פִצֵחו (מיכה ג' ג') ענין בקיעה, וערי הפרזי (דברים ג' ה') שענינו פתוחות ובלי חומה, מתורגם קִרְוֵי פצחיא, ובבנין הקל מצאנו <b>פָצַח רִנָּה</b> (כאן, ועוד למטה מ"ד כ"ג, מ"ח י"ג, נ"ד א', נ"ה י"ב), וענינו הוצאת קול רנה בכח, כדבר הבוקע המחיצה ויוצא, על דרך אז יבקע כשחר אורך. גם מצאנו פִּצְחוּ רַננו (למטה נ"ב ט'), פצחו ורננו (תהלים צ"ח ד'), שענינם רננו בפציחה (בהרמת קול), והפֹעל הראשון כחו כתֹאר הפֹעל (adverbium), על דרך העמיקו שחתו (הושע ט' ט').

Verse 8

<b>שמחו לך,</b> על מפלתך, כמו אל ישמחו לי אויבי שקר (תהלים ל"ה י"ט), ואל ישמחו לי (שם כ"ד), כי אמרתי פן ישמחו לי (שם ל"ח י"ז). ואמר גיז' כי יחוס השמחה אל הדברים אשר אין בם רוח חיים איננו אלא מדרך המשוררים האחרונים, וזה שקר, כי הנה דוד המלך נתן להודות לה' ביד אסף ואחיו יעלץ השדה וכל אשר בו אז ירננו עצי היער (ד"ה א' י"ו ל"ב ל"ג). והנה שמחת העצים משל היא לומר שלא היה בעולם דבר שלא היה מלך בבל מזיק לו, ודרך הפלגת השיר אמר אפילו העצים, ואחר שהזכיר העצים הזכיר דבר השייך בהם והוא הכריתה, שהאויב כורת אותם לבנות מצור, כדברי ראב"ע.

Verse 9

<b>שאול,</b> על הרוב הוא לשון נקבה, ונמצא בלשון זכר ערום שאול נגדו (איוב כ"ו ו'), וכאן אמר רגזה לשון נקבה, עורר והקים לשון זכר.
<b>רגזה לך לקראת בואך,</b> רגזה לבוא לקראתך בבואך.
<b>עורר לך,</b> אמר על דרך משל כי השאול העיר המתים הגדולים לצאת לקראת מלך בבל, וכאלו המלכים יושבים על כסאותם כמו בחייהם, והשאול הקים אותם לקראתו (רד"ק).
<b>רפאים,</b> הגופות שֶרפו כחותיהם, כלומר שמתו.
<b>רפה ורפא</b> נמצאים בענין אחד.
<b>עתודי ארץ,</b> משל לתקיפים וגדולים, כטעם עדת אבירים בעגלי עמים (תהלים ס"ח ל"א) והנה המתים מצויירים כאן לא כפגרים מתים, אך כבעלי רוח חיים, אלא שהם ישנים, ואפשר לעוררם ולהקימם. ואין ספק כי הקדמונים היו מאמינים בקיום הנפש אחר המות, שאם לא כן לא היו דורשים אל המתים, וגם התורה לא היתה אוסרת הדרישה אל המתים אם לא היתה אמונת קיום הנפש מפורסמת באומה. אבל פרטי אמונת הקדמונים בענין הזה אינם ידועים לנו. ואמנם <b>שאול</b> איננו מקום קבורתו של כל אחד ואחד, אלא מקום גדול בתחתית הארץ שרוחות המתים כלם יורדות לשם.

Verse 10

<b>חלית,</b> נדכית ונחלַשת, על דרך וה' חפץ דכאו החלי (למטה נ"ג י').

Verse 11

<b>המית נבליך,</b> נבלים וכנורות שהיו מזמרים לפניך (רש"י) כמשפט מלכי קדם שהיו משוררים ונוגנים מלוים אותם תמיד (תלמידי מוה"רר אברהם חי ריגייו), או הכוונה על כלי זמר שהיו מנגנים לפני המלך בעת הסעודה ובשעה שהיה הולך לישון, והנה כנגד זה שהיה שוכב לקול כלי זמר ישכב על מטת רמה (תלמידי מוה"רר אברהם לאטיש). והיה אפשר לפרש לשון <b>נָבָל,</b> ורש"י כתב שמדומה לו שבמסורת גדולה חִבֵּר את זה ואת זמרת נבליך (עמוס ה' כ"ג) בא"ב של שתי לשונות, וכן הוא באמת במסרה גדולה שבדפוס, בדף ראשון ממנה, כלומר שלדעת בעלי המסרה נבליך שבעמוס הוא מן נֵבֶל, וזה שבישעיה איננו מן נֵבֶל, אלא מן נָבָל. ולא נתקררה דעתי בפירוש זה.
<b>יצע,</b> יותן למצע תחתיך, והי"וד איננה מן השרש, ואין התיבה מבנין פֻּעל, אלא הָפעל תולדה דהפעיל, מן ואציעה שאול הנך (תהלים קל"ט ח'); ולא כמו שכתב ראב"ע יתכן היותו פעל עבר כמו אשר יֻלד לו.
<b>רמה,</b> הם התולעים הקטנים, שאין העין יכולה לספור אותם, ואינם נראים לנו אלא כקבוץ גדול של רמשים קטנים, ולפיכך <b>רמה</b> הוא שם כולל ולא יקבל כנוי; ותולעה הם הגדולים, והוא שם לכל אחד מהם בפרט, והוא מקבל רבוי, ומכל מקום כאן גם תולעה הוא שם כולל.
<b>ומכסיך,</b> הוא לשון יחיד, על דרך מוריך מקניך, עיין למעלה א' ל'. והנה הפסוק הזה אינו אלא מליצת השיר, והמכוון בו גאונך והמית נבליך חדלו ברדתך שאול, ותחת מטות זהב וכסף שהיו לך לא היה לך אפילו קבורת כבוד בארגז, אלא גופך נקבר עם שאר הרוגים ועלו בו תולעים והקיפוהו מכל צד.

Verse 12

<b>הילל,</b> כוכב נגה, ונקרא כך משרש הלל (לא יהלו אורם, למעלה י"ג י'), כמו שנקרא <b>נֹגַהּ</b> משרש <b>נָגַהּ. בן שחר,</b> הנראה בבקר, כטעם כאור נֹגה הולך ואור עד נכון היום (משלי ד' י"ח) על שם שאורו נראה לאחר ששאר הכוכבים אספו נגהם מפני קרבת אור השמש.
<b>נגדעת,</b> באופן שנפלת לארץ (תלמידי דוד חזק), נראה שהיתה אמונתם שהמזלות קבועים ברקיע, או בגלגל.
<b>חולש,</b> מטיל חלשים, הוא גורל בלשון משנה (שבת קמ"ט ורש"י), כי בידו לעשות לכל גוים כרצונו.

Verse 13

<b>בהר מועד בירכתי צפון,</b> מקום משכן האלילים, לפי מחשבת העמים ההם, היה בירכתי צפון בהר גבוה, כדרך שהיה לדעת היונים בהר אולימפו שלהם; כן חשבתי באמדן דעתי בשנת תקפ"א, וכן מצאתי אח"כ לרוז' וגיז' שאמרו אותה בשם יוחן דוד מיכיליס, אשר כתבה גם הוא באמדן דעתו, וגיז' מצא לה סמוכים בספרי אנשי הודו ופרס. ואני מאז שיערתי בלבי הדבר הזה, אמרתי כי לפי זה יפה יובן ג"כ מה שכתוב הר ציון ירכתי צפון (תהלים מ"ח ב'), וכוונת המשורר לומר כי מה שהגוים סוברים כי בירכתי צפון הוא מושב האלהים, אינו כן, אבל הר ציון הוא באמת מושב האל, ובו באמת המעלה אשר הם מיחסים לירכתי צפון, עד כי על דרך מליצת השיר אליו יאות השם הנכבד הזה ירכתי צפון. ואני אתמה על החוקרים האחרונים שלא עלתה זאת על לבם, ונדחקו מאד בפירוש הכתוב ההוא, וגיז' (ולפניו De Watte) פירש יפה נוף משוש כל הארץ, הר ציון משוש ירכתי צפון.

Verse 14

<b>אדמה,</b> בנין התפעל. וחסרה הת"יו כדרכה קודם אותיות דט"ת.
<b>לעליון,</b> לאחד מן העליונים, כלומר לאחד מיושבי השמים, ולא לאל העליון היחיד ומיוחד, כי לא יְדָעוֹ מלך בבל, שאם היה יודעו לא יתכן שידמה בלבו להיות כמהו שא"כ לא יהיה עוד יחיד. ופן תאמר בלבבך כי לא היה הכנוי הזה עליון נוהג אצל עובדי אלילים, ושהוא כנוי מיוחד לאל יחיד העליון על כל; דע שאין הדבר כן, אלא כמו שהאלילים היושבים בשמים (לפי מחשבת עובדיהם) היו נקראים בלשון רומי Superi, כך היו נקראים בלשונות המזרח <b>עליונים,</b> והאלילות הנקבות היו נקראות בשם <b>עליונות,</b> והנה ככה מצאנו המשורר הרומי Plautus במחברתו הנקראת Poenuius מביא מאמר בלשון קרטאגית הקרובה לשפת כנען, ותחלתו Ythalonim uvaionuth, ופירושו בצדו Deos deosque veneror, ונראה ברור כי המלות ההנה קריאתן עליונים ועליונות.

Verse 15

<b>אך,</b> לא כך, אלא כך.
<b>תורד,</b> אתה הייתה חושב לעלות השמים, והנה לא כך נגזר עליך, אלא אל שאול היה לך להיות יורד.
<b>ירכתי בור,</b> כנגד ירכתי צפון.

Verse 16



Verse 17

<b>ועריו הרס,</b> אע"פי שתבל לשון נקבה, כאן הוא לשון זכר. כי לא יתכן לומר עליו שהרס עריו של עצמו, ועיין למטה פסוק כ"א.
<b>אסיריו לא פתח ביתה,</b> לדעת רש"י ולודוביקוס de Dieu ורוז' וגיז' הכוונה לא פטרם ללכת לביתם, ולפי זה הה"א שבמלת ביתה היא מדוקדקת. אבל (כאשר העירני תלמידי מוה"רר יוסף שבתי באזיבי) המליצה נחלשת מאד בפירוש זה, ובהפך הרבה יותר היא חזקה ונשגבה אם נפרש כרד"ק לאסיריו לא פתח הבית, כלומר לא פתח בית הסהר. ותהיה מלת אסיריו חסרה למ"ד ומלת ביתה בה"א יתרה המצויה הרבה במליצת השיר. וגם בעלי הנקוד לכך נתכוונו, שאם כפירוש רש"י היו מנקדים פִּתַּח בפיעל.

Verse 18

<b>בביתו,</b> הוא הקבר הנקרא בית עולם (קהלת י"ב ה'), כן דעת יונתן והמפרשים, וכן במצבה אשר נמצאה בעיר מאלטה נמצא כתיב בכתב כנעני <b>חדר בת עלם קבר,</b> כלומר <b>חֶדֶר בֵית עוֹלָם קֶבֶר.</b> ולדעת תלמידי חביבי החכם יח"ף ז"ל בביתו ממש, ושכבו נאמר על המיתה, כל מלכי גוים מתו בכבוד בביתם, ואחרי מותם נקברו בכבוד גדול ובקברות המלכים, ואתה נפלת ביד אויביך ונהרגת בקלון, וגם אחרי מותך לא נעשה לך כבוד אלא השלכת מקברך וגו'.

Verse 19

<b>מקברך,</b> רחוק מקברך אשר הכינות לך בחייך, ועיין למטה עמוד קפ"ח.
<b>כנצר נתעב,</b> לא נֶחְשַבְתָּ ראוי להיות בקבורה עם שאר בני משפחתך המפוארה, אלא כנטיעה נמאסת שתולשים אותה מן הקרקע ומשליכים אותה.
<b>לבוש הרוגים,</b> מוקף ומכוסה, כתרגום יונתן (ואחריו רוז' וגיז') כלומר שלא נעשה לו כבוד במותו, כי בֵה בליליא קטיל בין שאר ההרוגים, ובתוכם כאחד מהם נקבר.
<b>מטעני,</b> מדוקרים בלשון ערבי (רש"י רד"ק ורוז' וגיז').
<b>יורדי אל אבני בור,</b> ההרוגים במלחמה משליכים אותם בבור זה על גב זה בלא כבוד, וטעם אבני בור מַעמקי בור כפירוש רש"י, וכמהו אבן אפל וצלמות (איוב כ"ח ג') ענינו מעמקי האופל. ותלמידי החכם יח"ף זצ"ל היה מפרש תחתית הבור הרצופה באבנים. ורוז' וגיז' (וקרוב לזה רד"ק) פירשו אבני בור, קבורות עשויות בבנין של אבנים; וא"כ יהיה דרך כבוד, תחת כי המכוון בפסוק הזה אינו אלא לומר שנקבר דרך בזיון.
<b>כפגר מובס,</b> משליכים את ההרוגים אל אבני בור, כמו פגר נבזה שנשאר זמן מה על הקרקע בלא קבורה, ולבסוף משליכים אותו לבור לבלתי יבאיש את הארץ.

Verse 20

<b>אתם,</b> עם כל מלכי גוים.
<b>כי ארצך שחת עמך הרגת,</b> בגאוותו וברוב מלחמותיו, כי רבוי ההולכים למלחמה מפסיד עבודת האדמה.
<b>לא יקרא לעולם,</b> אין ראוי שיהיה נזכר שֵם רשעים לעולם, ע"כ אין ראוי שתהיה לך קבורת כבוד, כי הקבר זכרון הנקבר.
<b>זרע מרעים,</b> אנשים רשעים, והוא מאמר נאמר דרך כלל, והכוונה בו על הפרט (כמו למעלה פסוק ה'), כלומר אין הרשע הזה ראוי שיזכר שמו; ואחר שהזכיר שאין ראוי שיזכר שמו הוסיף הכינו לבניו מטבח, שאין ראוי שישאר לו זרע, כי גם הבנים זכרון לאבותם.

Verse 21

<b>ומלאו פני תבל ערים,</b> המפרשים ורוז' וגיז' פירשו אויבים (מלשון ארמית), ורחוק הוא, כי מה טעם לומר אם יקומו וירשו ארץ אז תתמלא תבל מאויבים? ורש"י פירש נגד הטעמים הכינו לבניו מטבח ואז ימלאו פני תבל ערים נושבות. והנכון כמשמעו וכדעת בעלי הטעמים, ובל ימלאו פני תבל ערים, והוא כי המלכים הגאים היו בונים ערים שלא לצורך להקרא שמם עליהן, והיו גוזלים נחלת המשפחות כדי לבנות הערים.

Verse 22

<b>וקמתי עליהם,</b> על זרע המלך.
<b>ונין ונכד,</b> נ"ל כי שני השמות האלה אינם נאמרים רק על בני המלכים והגדולים, יורשי המלוכה והגדולה, כמו אם תשקר לי ולניני ולנכדי (בראשית כ"א כ"ג), וכן לא נין לו ולא נכד בעמו (איוב י"ח י"ט) מדבר ברשע עריץ ומושל כמלך; והנה הכוונה שלא ישאר לבבל לא שם ולא שארית ולא שום אדם מזרע המלכים שיוכל לחדש שם המלוכה ולבנות חרבותיה.

Verse 23

<b>קפוד,</b> רש"י פירש הריצון (hérisson), והוא בלשון איטלקי riccio, ובלשון אשכנז איגל, וכן מתורגם בתרגום יוני, וכן תרגם יירונימוס, וכן פירש הפרחון, וכן דעת בושארט ורוז' וגיז' ואחרים, וכן בלשון ערבי השרץ הנ"ל נקרא <b>קָנְפֻד.</b> אבל עוד בשני מקומות נמצא השם הזה במקרא (למטה ל"ד י"א וצפניה ב' י"ד), ושם לא יתכן שיהיה ענינו השרץ הנ"ל, כי בשני המקומות הוא בחברת הקאת שהוא עוף, ובפרט בישעיה ל"ד הוא בחברת שלשה מיני עופות (קאת וקפוד וינשוף ועורב), וצפניה אומר שקאת וקפוד ילינו בכפתורי הבתים, מה שלא יתכן אלא בעופות; ויותר יקשה לדעת רוז' ואחרים, האומרים שהכוונה על קפוד הים שהוא מין דג, ואיך ילין דג בכפתורי הבתים? ורש"י ביושר שכלו הבין זה, ופירש בשני המקומות ההם שהוא מין עוף. ואשר אני אחזה לי הוא כי <b>קופְדָא</b> בארמי וסורי הוא השרץ הנ"ל, ומזה בא בלשון משנה השם <b>קופד,</b> ועליו אמרו ולא פרה בעור הקופד (שבת נ"ד ע"ב, עיין שם רש"י), ואמרו (כלאים פרק ח') שהוא מין חיה (והר"עב שם העתיק כמעט מלה במלה דברי הפרחון), גם אמרו (קמא דף פ') חתולים וקופדין שעשויים לנקר את הבית, וכל זה צודק בשרץ מלא קוצים הנ"ל. והמתרגמים והמפרשים חשבו כי <b>קפוד</b> בלשון מקרא הוא עצמו <b>קופד</b> בלשון משנה <b>וקופדא</b> בארמי וסורי, ואין הדבר כן, אבל <b>קופד</b> הוא מין חיה, <b>וקפוד</b> הוא מין עוף, ואנחנו לא נדע איזה עוף הוא. אבל מה שמצאנו בברכות נ"ז ע"ב כל מיני חיות יפות לחלום חוץ מן הפיל והקוף והקפוד, אינו אלא טעות, וגירסת הערוך היא <b>והקיפוף,</b> וכן בבכורות (דף ח') מצאנו הפיל והקוף והקיפוף, וגם רש"י היה גורס בברכות נ"ז קיפוף, שהרי פירש חיה שדומה לקוף ויש לה זנב ארוך, ממש כמו שפירש קיפוף בבכורות, אבל <b>קפוד</b> לא פירש כן בשום מקום. וגירסת הקוף והקפוד היתה כבר בימי התוספות (עיין בכורות שם), ונ"ל כי אנשים מתחכמים הגיהו בברכות נ"ז הפיל והקפוד, מפני שמצאו למטה בדף ההוא קיפופא שם עוף (והוא תרגום של ינשוף), והיה קשה בעיניהם שיהיה <b>קיפוף</b> שם חיה ושם עוף; והם לא הבינו שאיננו רחוק שיהיה מין קוף שיהיו פניו דומים קצת לינשוף, ויהיה שמו בלשון חכמים לקוח משם הינשוף בארמי (כי אמנם על הינשוף לא מצאנו קיפוף בלשון משנה, אלא קיפופא בלשון ארמי, עיין נדה כ"ג). ורש"י על קיפופא (שם בברכות) כתב שיש לה לסתות כלחיי אדם, והוא לקוח מן נדה כ"ג; ואם יש קצת דמיון בין פני הינשוף לפני האדם, אין ספק כי גם בין פני הקוף ופני הינשוף יש קצת דמיון. וסוף דבר לא אכחד תחת לשוני כי מצאנו בתורה תנשמת מין עוף וגם תנשמת מין שרץ, והיה אפשר שיהיה כן גם קפוד, כאן מין שרץ ולמטה מין עוף, כמו שהיא דעת רש"י; אך בראותי כי במשנה לא נמצא <b>קפוד,</b> אלא <b>קופד,</b> נ"ל שאינם שם אחד, ואם אין ספק שהקופד הוא שרץ מלא קוצים, אין לנו שום ראיה שיהיה גם הקפוד שרץ, ושיהיה גם קפוד (כמו תנשמת) שם נאמר בשתוף על אחד מן השרצים ועל אחד מן העופות, אבל יותר נכון לומר שהקפוד הכתוב כאן הוא כמו למטה ובצפניה מין עוף בלתי ידוע לנו.
<b>וטאטאתיה במטאטא,</b> לא נמצא שרש זה במקום אחר, ואף לא בשאר לשונות הקרובות ללה"ק; ורבותינו (ראש השנה דף כ"ו ע"ב) למדו הוראת הפֹעל והשם הזה מדברי שפחה של בית רבי, ועל פי הפירוש ההוא פירשו כל המפרשים, וכן תרגם גם יירונימוס. וידוע כי ר' יהודה הנשיא (הוא רבי, הוא רבנו הקדוש) היה אומר (עיין בתלמוד סוף סוטה) לשון סורסי בארץ ישראל למה? אלא או לה"ק או לשון יונית; כלומר שהיה משתדל לחדש נעורי לה"ק שעדיין לא מתה מכל וכל בימיו, והיה חפץ שידברו היהודים זה עם זה בלה"ק, ועם הנכרים ידברו יונית, אבל לשון ארמי וסורי יעזבוהו מכל וכל; ולפיכך היה משתדל שגם עבדיו ושפחותיו ידברו יהודית, והיתה בביתו שפחה חכמה, שהיתה מפורסמת בצחות הדבור בלה"ק, ואחר ששמעו מפיה השרש הזה להוראה זו, למדו שכך היתה הוראתו מקובלת בבית רבי מאבותיו. וטעם מטאטא השמד, כי ה' יעביר על בבל המטאטא, אך לא לנקותה ולטהרה, אלא להשמידה ולתתה כסדום ועמורה.
והנה הנבואה הזאת על מפלת בבל היא אחת מהשלש נבואות שהביא החכם Du-Clot בספרו La Bible vengée לאותות ולמופתים נגד הכופרים הבלתי מאמינים כי ידבר אלהים את האדם; ואחריו החזיק החכס יש"ר ע"ה באגרות ישר (ח"א אגרת י"ו), וזה לשונו:.
הנבואה השנית היא הכתובה בספר ישעיה ובספר ירמיה על מלכות בבל, שאין כמוה מספרת כל פרט ופרט ממה שיקרה למלכות ההיא בדקדוק גדול, כי מלבד שהודיעו מפלתה וחרבנה בעוד שהיתה עיר גדולה לאלהים קרית מלך רב ומשוש לכל הארץ, גם ספרו פרטים רבים שיקרו אחר חרבנה, ישעיה אומר שהית יעיר על בבל את מדי להחריבה ושתהיה כמהפכת סדום ועמורה, שלא תשב לנצח ולא תשכון עד דור ודור ורק ציים אוחים ובנות יענה ירבצו שמה, שיכרת לבבל שם ושאר ונין ונכד ותושם למורש קפוד ואגמי מים, ירמיה אמר מקצף ה' לא תשב והיתה שממה כלה, אל תהי לה שארית, לא ישב שם איש ולא יגור בה בן אדם, ולא יקחו ממך אבן לפנה ואבן למוסדות כי שממות עולם תהיה, והיתה בבל לגלים מעון תנים וגו'. והנה אילו לא נתקיים רק כללות הנבואות האלה היינו רק שוממות בבל וגדיעת קרני גאותה, עוד היה מקום לבעל דין לחלוק ולהטיל ספקות באמתתם, אבל עין בעין נראה שקרו אחר חרבן בבל דברים שלא היה בכח שום אדם לחשוב בדעתו אפילו אפשריותם. כי מי יעיז לבשר שאחרי נפילתה לא תוסיף להבנות עד עולם? מי יגזור אומר שתהיה למעון תנים ולמשכן ציים ואוחים דוקא? אכן דבר אלהינו יקום לעולם, ומעת הוסרה בבל מעיר ונפלה למשואות אבד גם זכרה ורושם תחנותה מכל בני אדם, לשוא יבקשו כעת דורשי הקדמוניות יסודות חומותיה הגבוהות כי אינמו, מימי פרת עלו על כל גדותיה ויכסו מקומה, הפרסיים עשו חרבותיה לבית משמר ואספו שם זאבים אריות ודובים להשתעשע בם לצוד אותם, ועוברי אורחות בדורות שעברו ספרו לנו כי מצאו בשוממותיה נחשים ועקרבים ותנים אין מספר אשר מצאו שם קן להם כמאמר הנביא, עד שרק מעט מהנוסעים לארצות המזרח יעצרו כח לגשת אל משואותיה מפחד הנחשים השוכנים שם המונים המונים, כאילו ישמרו פקודת נביאי ה' אשר הנחילו להם המקום ההוא למורשה עד עולם." עכ"ל.
ואחרי ראותנו את יקר תפארת המשא הזה, לא אכחד מן הקורא כי כבר קמו רוז' וגיז' ואחרים, והכחישו היות הנבואה הזאת לישעיה, ועתה אביאה דבריהם במצרף הבחינה. הנה עקר טענתם הוא ממה שבבל קרויה כאן צבי ממלכות תפארת גאון כשדים, מה שלא היה כלל בימי ישעיה, וכן ממה שכתוב כי ירחם ה' את יעקב והניחם על אדמתם, וזולת זה מאמרים המורים שהיו ישראל משועבדים לבבל, מה שלא היה בימי ישעיה. וכל זה אמנם לא יוכיח מאומה אלא בשטתם, שאינם מאמינים בנבואה מן השמים, אפס כאשר נאמין כי ידבר אלהים את האדם, לא יקשה בעינינו שיהיה הנביא רואה בלבו את העתיד לבא לעתים רחוקות, ובשעת נבואתו תפרד מחשבתו מן המצב ומן הזמן אשר הוא עומד בו, ויצטייר לפניו דור אחֵר אשר איננו דורו, ויראה העולם כלו לא כפי מה שהוא בימיו, אלא לפי מה שיהיה בדור ההוא אשר עליו יתנבא, באופן שעם היות בימיו ישראל שרויים על אדמתם, והכשדים עם שפל ונבזה, יצטייר לנגד עיניו ישראל בגולה, ובבל שרתי במדינות. הלא ראינו דוגמת זה במשה בשירת האזינו, שעם היותו עומד בדור המדבר, הוא עומד בנבואתו בימים האחרונים, והוא מזכיר כדברים שכבר עברו ירכיבהו על במתי ארץ וכו', וישמן ישרון ויבעט וכו', צור ילדך תשי וכו', וירא ה' וינאץ וכו', וברוח נבואתו הוא רואה את ישראל נאנחים ונאנקים תחת יד אויביהם. אף כאן רוח ה' נשאה את ישעיה בדור גלות בבל, והוא מדבר לא כעומד בימי מלכי יהודה, אלא כעומד בגלות. הלא ידענו כי ישעיה נבא על גלות בבל, באמרו לחזקיה (למטה ל'ט ו') הנה ימים באים ונשא כל אשר בביתך בבל; ואם אמר הפסוק הזה, הנה כבר ראה בנבואתו את מלכות בבל גדולה ומצלחת, ולא כמו שהיתה בימיו. ואם המכחישים יכחישו שאמר ישעיה הפסוק ההוא, אין להם שום ראיה להכחיש זה, רק כפירתם בנבואה בכלל היא ראייתם - והנה גיז' אומר כי הנבואה הזאת (משא בבל) היא כתובה באיבה וברוח נקם, כמו שהוא מזמור על נהרות בבל; וזה שקר גמור, כי שם הוא אומר זכור ה' לבני אדום את יום ירושלים, אשרי שישלם לך את גמולך שגמלת לנו, והם באמת דברים היוצאים מלב נאנח שראה החרבן; אבל כאן הוא אומר איך שבת נוגש, מכה עמים, רודה גוים, שקטה כל הארץ, חולש על גוים, מרגיז הארץ מרעיש ממלכות, שם תבל כמדבר, כלם דברים היוצאים מלב אדם השמח במפלת מלך עריץ, המזיק לכל המין האנושי, לא מלב אדם השמח במפלת שונאו אשר הרע לו. וכן שקר ענה באמרו כי לשון <b>ענה</b> הנמצא בנבואה הזאת על התחלת הדבור (כלם יענו ויאמרו אליך) אינו נמצא אלא בספרים האחרונים; והוא עצמו חזר בו באוצרו (Thesaurus) שרש <b>ענה,</b> כי שם הביא תחלה המקראות שבא בהם השרש הזה להורות על התחלת הדבור, ואמר כי ההוראה הזאת היא קודמת להוראת התשובה, וגם הביא בכלל המקראות שבא בהם שרש ענה להתחלת הדבור, ויען יעקב ויאמר ללבן, שהוא בספר בראשית, אשר לא הוא ולא אחר חשב מעולם להכניסו בכלל הספרים האחרונים. עוד אמר כי באו בנבואה הזאת כנויים יתרים (אני צויתי, ואתה אמרת, ואתה השלכת), ושזה מוכיח שנכתבה בדורות אחרונים; והוא לא הבין כי אין אחד מהכנוים האלה שלא לצורך, כי באמרו נגדעת לארץ חולש על גוים ואתה אמרת בלבבך השמים אעלה, מלת <b>ואתה</b> היא להורות על ההתנגדות שבין הנפילה לארץ והעלייה אל השמים; וכן כל מלכי גוים כלם שכבו בכבוד איש בביתו ואתה השלכת מקברך כנצר נתעב הכנוי מורה על ההתנגדות, כאלו אמר אבל אתה בהפך; וזה על דרך מה לך לספר חקי ואתה שנאת מוסר (תהלים נ') והמזמור הזה לא יתכן לומר שנכתב אחר החרבן, שהרי כתוב בו זבח לאלהים תודה. אבל בפסוק אני צויתי למקודשי, מלת אני היא להודיע כי אויבי בבל שלוחי האל המה, וכאלו במצותו יבאו עליה; ואין עקר המאמר צויתי למקודשי, אלא אני הוא שצויתי להם, אני ולא אחר - וסוף סוף מי שיקרא בספר הירודוט שהיה אחר מיתת כורש, יראה שבבל היתה עדיין עיר מלאה ועשירה מאד, ולא היה אפשר לבן אדם להעלות על לבו שתהיה כמהפכת סדום ולא תשב לנצח. ומלבד כל זה תמיהה גדולה היא בעיני, איך יתכן לבעלי המחקר החפשי לקבל שנכתב המשא הזה אחר מפלת בבל; ויותר היה ראוי להם שיאמרו שנכתב קודם המעשה, ושהנביא לא כיון אל האמת; כי הנה משמעות הנבואה הזאת הוא כי מלך בבל שנפל ביד אויביו הוא המלך הגדול מרגיז הארץ מרעיש ממלכות, שהוא נבוכדנאצר, אבל באמת הוא מת בכבוד בביתו, ואחריו מלך אויל מרודך, ואחריו בלשאצר שנפל ביד כורש, והמלך האחרון הזה לא ידענו ולא שמענו שהיה בעל מלחמות ומרעיש ממלכות, ונראה שהיה אוהב המנוחה והתענוגים, כמו שהעיד עליו סופו, שנהרג בליל משתה ושמחה, ולא העמיד שומרים לידע מה היו האויבים עושים, ואיננו רחוק בעיני שהראה ה' לישעיה מלחמות נבוכדנאצר והצלחתו, והממלכות שנפלו בידו, והראהו מפלת בבל וחרבנה, ולא הראהו המלכים החלשים שמלכו אחר נ"נ, כי לא היו ראויים לזכרון. וגם קדמונינו ז"ל הבינו כי התארים האמורים כאן על מלך בבל לא יצדקו בבלשאצר, אלא בנ"נ, ולפיכך הוקשה להם ענין ואתה השלכת מקברך, ואמרו (סדר עולם פרק כ"ח) כי אויל מרודך הוציא את אביו מקברו, וגיררו, בשביל לבטל גזירותיו; וגם דון יצחק נדחק ופירש שאולי בבוא הפרסיים להחריב את בבל ראו קבורת נ"נ במעלה וכבוד, והשליכוהו מקברו כפגר מובס, ודקרו גופו ככברה בחרבותם כדי לחרפו ולגדפו, ובכלל אותם ההרוגים שהרגו בבבל היה גופו מושלך. אבל מלת <b>הָשְלַכְתָ</b> לא תסכים לפירושים אלו, כי מה שהוא טמון בקבר לא יפול עליו לשון השלכה, כי צריך תחלה להעלותו ולהוציאו משם, והיה לו לומר ואתה <b>הוּצֵאתָ,</b> אבל ואתה השלכת משמע שעדיין לא היה קבור, וכמו שפירשתי במקומו. ויפה כתב החכם Rödiger כי גם מלות כנצר נתעב מוכיחות שעדיין לא נקבר, כי הענף המושלך הוא משל בלתי צודק על גוף קבור שמוציאין אותו מקברו.

Verse 24

נבואה על מפלת חיל אשור בארץ יהודה (י"ד כ"ד עד כ"ז). <br><b>נשבע,</b> נבואה אחרת היא, כדברי רד"ק, והיא על מפלת סנחריב, ולא יתכן (כדעת רש"י ורא"בע) שתהיה נקשרת עם נבואת בבל, וטעמה, כמו שנתקיימה נבואתי על סנחריב כן תקום הנבואה על בבל; כי אמנם ידוע כי מליצת <b>אם לא</b> שאחר שבועה אינה מתפרשת כמשמעה, ואינה אלא הבטחה שכן יהיה (ועיקרה כך וכך יבא עלי אם לא אעשה כך וכך), והנה נשבע ה' צבאות אם לא כאשר דמיתי כן היתה אין פירושו אלא נשבע כי כאשר דִמה כן יהיה, ומלת <b>היתה</b> על כרחנו במקום <b>תהיה</b> היא עומדת, וכמו תקום שאחריה וכבר חשב דון יצחק ואחריו Lowth שתהיה הנבואה הזאת קשורה למעלה, ומה שכתוב בה אשור, הכוונה על בבל, שגם היא קרויה אשור בספרי הסופרים הקדמונים; ויפה השיב גיז' כי זה לא יתכן, כי כאן נאמר לשבור אשור בארצי ועל הרי, ומפלת בבל לא היתה בא"י. ודון יצחק משיב כי בי"ת בארצי היא בי"ת הסבה, בעבור מה שהרעו לארצי, או בי"ת התכלית, כדי שיבא כֹרש וישיב עמי על ארצי; וכן על הרי, על דבר הרי; וכל זה רחוק מאד. ואם נאמר שהפסוקים האלה הם תשלום הנבואה הקודמת על אשור, לא יתכן, כי איך ישוב אחר שאמר ואמרת ביום ההוא אודך ה' וגו', ויאמר נשבע ה'? ואם נאמר כי מקומם אחר והלבנון באדיר יפול, לא יתכן ג"כ, כי ויצא חטר נקשר עם נפילת הלבנון כמפורש למעלה; גם לא יתכן שיאמר מליצת וסר מעליהם עֻלוֹ וסבלו מעל שכמו יסור אחר שאמר שם (י' כ"ז) יסור סבלו מעל שכמך ועלו מעל צוארך. לפיכך נראה ברור כי נבואה אחרת היא אשר חזה ישעיה אחר הנבואה הקודמת על אשור, ונתחדש בה ענין גדול, והוא שתהיה שבירת מחנה אשור בא"י, מה שלא פורש בנבואה הקודמת. ואולי באה הנבואה הזאת לישעיה אחרי בוא אליו הקודמת על בבל, ע"כ נכתבה כאן.

Verse 25

<b>לשבר אשור,</b> ומה הוא אשר דמיתי ויעצתי? לשבור אשור בארצי.
<b>מעליהם, מעל שכמו,</b> אמר לשון רבים ולשון יחיד על העם, והעם לא נזכר, אבל הוא נרמז במלות ארצי והרי.

Verse 26

<b>זאת העצה היעוצה על כל הארץ וגו',</b> זה הוא מה שגזר ה' על כל הגוים, להביאם תחלה תחת עול מלך אשור, ואח"כ לשבור אותו.

Verse 27



Verse 28

נבואה על פלשתים שיכה אותם מלך יהודה (חזקיה), ועל הצלחת יהודה בימים ההם (יד כ"ח עד ל"ב.), <br><b>בשנת מות,</b> קודם שימות, כמו בשנת מות המלך עזיהו.
<b>כי נשבר שבט מכך,</b> לא על מיתת אחז אמר זה, כי אחז לא הכה את פלשתים, אך הם הכו אותו (ד"ה ב' כ"ח י"ח), אך הכוונה על מה שגברו פלשתים על ישראל ושברו השבט שהיה מכה בהם בימי קדם, כגון בימי עזיהו (שם כ"ו ו'), ושבירת השבט הוא משל על שבירת כח האויב, כמו שבר ה' מטה רשעים שבט מושלים (רש"י רוז' וגיז').
<b>שבט מכך,</b> השבט שהיה מכה אותך, לא שבטו של המכה אותך, שא"כ יוכל לקחת לו שבט אחר תחת הנשבר (היטציג).
<b>כי משרש נחש יצא צפע,</b> הוא חזקיה שנאמר בו הוא הכה את פלשתים עד עזה ואת גבוליה (מ"ב י"ח ח') (רש"י). והנה משרש נחש היא מליצה לקוחה מן הנטיעות, ולא תֵאוֹת אצל בעלי חיים, והכוונה כי מטע בית דוד כאלו כבר נכרת גזעו בימי אחז, ולא נשאר ממנו אלא השרש, ומאותו השרש הקדמון של בית דוד יצא חזקיה, כאלו לא יצא חזקיהו מאחז אביו, אלא מדוד או מעזיהו, והענין הזה לא היה אפשר לאמרו אם היה המשל לקוח מבעלי חיים בלבד, כי אמנם בבעלי החיים,הבן לא יצא מאבי אביו, אלא מאביו, והנה נחש שהזכיר איננו אחז אלא דוד או עזיהו, וקרא אותם נחש על שהזיקו לפלשתים, כטעם יהי דן נחש עלי דרך (בראשית מ"ט י"ז), ופריו של השרש הנזכר יהיה שרף מעופף.
<b>צפע,</b> וכן למעלה (י"א ח') <b>צפעוני,</b> תרגמתי כמו שתרגמו עקילס ויירונימוס ואחרים, והוא נחש קטן מפורסם בספרי הקדמונים, והיה נקרא ג"כ Sibilus, כי היו יראים מאד מהבל פיו ושריקתו, וכן צפע וצפעוני אומרים שהם נגזרים משרש <b>פָעָה,</b> וקרוב לזה <b>אֶפְעֶה;</b> ואף אם מה שכתבו הקדמונים על הבאזיליסק איננו כלו אמת, אין ספק ג"כ שאין כלו שקר וכזב.
<b>שרף מעופף,</b> לא מצאנו שום נחש מעופף, אך נמצא מין אחד שאיננו נחש ממש, אלא ממיני הלטאה, ויש לו ארבע רגלים, ושני עורות אשר בהם הוא מדלג על האילנות ומאילן לאילן, ומן האילן מדלג על בעלי חיים, והוא נקרא Draco volans. וכן הירודוט מגיד כי בכל שנה פורחים מארץ ערב לארץ מצרים נחשים מעופפים, ושאין להם אברה ונוצה, אבל כנפיהם ככנפי העטלף (כלומר שאין להם כנפים ממש, אבל מעופפים בעור שברגליהם, כמו העטלף), ושהעוף הנקרא Ibis הורג אותם, ועל כן היו המצרים עובדים אותו. והנה אעפ"י שאין זה נחש ממש, ושאין לו ארס, ישעיה מזכירו כדבר קשה מכל הנחשים, יען להיותו מעופף יקשה מאד להשמר ממנו.

Verse 29



Verse 30

<b>ורעו,</b> בלי מחריד.
<b>בכורי דלים,</b> ישראל שהיה להם עד עתה בכורה וחלק גדול בדלות (רד"ק) כי נשברו בימי אחז, וכמו שאמר כי נשבר שבט מכך.
<b>והמתי ברעב שרשך,</b> הוא משל, ופירושו ושאריתך יהרג, והנה אמר כי אפילו השרש הנשאר להם בקרקע, יכרת וימות מיתת הצמחים, כמו ובעפר ימות גזעו (איוב י"ד ח'), וכן יהרג בברד גפנם (תהלים ע"ח מ"ז), והזכיר ברעב, כי הצמחים מתים בהעדר הזנה, כמו בעלי החיים.

Verse 31

<b>הילילי שער,</b> בשער העיר, וכן זעקי עיר, בעיר. אנשי העיר היושבים בשער רואים האויבים באים ממרחק, ואז מתחילים להיליל, ומיד נכנסים לעיר וזועקים שם. וגיז' ואחרים פירשו שער ועיר דרך קריאה, וזה רחוק, כי שער לשון זכר.
<b>נמוג,</b> מקור מבנין נפעל, והוראתו לצווי, ורוז' וגיז' פירשו לשון עבר ועשוהו חוזר לְכֻלֵךְ, והוא רחוק.
<b>נמוג,</b> הכוונה מתמוגג ונמס בבכיה, כמו למטה (ט"ו ג') אחר שאמר ייליל אמר ירד בבכי.
<b>כי מצפון,</b> מא"י (רש"י רד"ק ודון יצחק), ואע"פי שא"י למזרח פלשתים, הנה ירושלם לצפון עזה וגבוליה אשר הכה חזקיהו.
<b>עשן,</b> קבוץ חיילות המכסה את עין הארץ כעשן וכענן, כמו ועלית כשואה תבא כענן לכסות הארץ תהיה (יחזקאל ל"ח ט').
<b>ואין בודד,</b> אין אחד שיחלש בהליכתו וישאר בודד.
<b>במועדיו,</b> באנשים הנועדים והנקהלים באותו עשן.
<b>מועדיו,</b> בינוני מבנין הָפְעַל, היחיד ממנו מוֹעָד, בחולם במקום שורק, על דרך או הוֹדַע אליו (ויקרא ד' כ"ג וכ"ח).
<b>ואין בודד,</b> איננו כמו העשן שמתפזר לכאן ולכאן (תלמידי מוה"רר אברהם חי ריגיו).

Verse 32

<b>ומה יענה,</b> כל אחד ממלאכי שאר גוים שיבאו לא"י ויראו הצלחתה בימי חזקיהו, כשישובו לארצם ישיבו שולחיהם דבר ויאמרו כי ה' יסד מֵחָדָש את עיר ציון, באופן שיחסו בה בלא פחד עניי עמו, עמו שהיה מתחלה עני ודך.

Chapter 15



Verse 1

הקדמה לפרקים טו-טז: עוד רע למואבים אשר לא חמלו על ישראל (אולי ראובן וגד) ולא נתנו להם מחסה ומסתור בברחם מאויביהם (אנשי אשור אשר הגלו אותם). <br><b>כי בליל שדד ער,</b> נ"ל כי <b>בליל</b> סמוך במקום מופלג כדעת רד"ק, גם נ"ל להפריד ער ממואב וכן קיר ממואב, נגד הנגינות, וכן דעת הכורם.
<b>מואב נדמה,</b> כלומר כל האומה עומדת בצרה גדולה, כי בלילה שודדה ער שהיתה עיר גדולה למואב, ואמר <b>שֻׁדַּד</b> מקום מבצר רחוק שלש שעות מֵעָר, ותרגם יונתן כרכא דמואב, וכן נקראה בספר החשמונאים (ב' י"ב י"ז) Karaca ובספרי היונים קוראים לה Characmoba, והיא נקראת עוד היום <b>אלכרך</b> (Krak או Karrak), ומצאו שם Seetzen והאשכנזי Burckhardt מבצר ששומרים לתוכו תבואות הסביבות ההנה (כל זה מגיז').

Verse 2

<b>הבית,</b> אל הבית מקום העבודה (רש"י רד"ק וגיז').
<b>ודיבון הבמות,</b> גם עולים לדיבון אשר שם הבמות. כן נ"ל. דיבון ניתנה לבני גד (במדבר ל"ב ל"ד) וכן (שם ל"ג מ"ה) נקראה דיבון גד, וביהושע (י"ג י"ז) ניתנה לראובן, אמנם בני מואב לקחוה מישראל בזמן מן הזמנים, גם כי לא פורש מתי היה הדבר, והיא נקראת ג"כ דימון, ויירונימוס מעיד כי בימיו היתה נקראת דיבון ודימון, ועתה היא חרבה ונקראת Dibon.
<b>נבו,</b> היה מקום עבודת האליל נבו, ובמידבא Seetzen מצא שני עמודים וחרבות היכל.
<b>גרועה,</b> ברי"ש כמו בירמיה מ"ח ל"ז (מנחת שי על פי המסרה), והוא על דרך לשון ארמית וסורית, שאומרים <b>גרע</b> להוראת פעל <b>גלח.</b> התגלחת היתה לקדמונים סימן אבלות ואוננות, כטעם <b>קָרְחִי וָגֹזִי</b> על בני תענוגיך (מיכה א' י"ו), וכן אצל היונים והרומיים, כנראה באיליאדי כ"ג מ"ו מ"ז, ובאודיסיאה ד' קצ"ז קצ"ח, ובשאר קדמונים.

Verse 3



Verse 4

<b>יריעו,</b> נראה לי כי לשון תרועה נמצא על הרוב לשמחה; ובפרט אצל אנשי הצבא, כמו כאן, ידענו כי תרועת מלחמה איננו לאבל, אלא שכן היה דרכם להריע ולהשמיע קול להפחיד האויבים, ע"כ נ"ל לפרש כי חלוצי מואב שהיו רגילים להריע במלחמה בשמחה ובגבורה, עתה ששמעו צעקת חשבון ואלעלא, או עתה שראו כי פתאום בא השודד, כל אחד מהם נפשו ירעה לו.
<b>ירע</b> לשון פחד גדול בערבי, ואמר ירעה לו, לעצמו, כלומר חלוצי הצבא לא יפנו להושיע בני עמה, כי יפחדו לנפשם.

Verse 5

<b>לבי למואב יזעק,</b> הנביא הרואה ברוח הקדש שבר מואב עושה עצמו כמיצר עליו, ודוגמת זה למטה י"ו ט' וי"ח.
<b>בריחיה עד צער עגלת שלישיה,</b> בריחיה של עגלת שלישיה הגיעו עד צער (רד"ק), והמשיל מואב לעגלה שלישית לבטן שהיא מובחרת, או בת שלש שנים (כדעת אחרים), כלומר עגלת השנה השלישית למפרע, ולפיכך עגלת סמוך.
<b>בריחיה,</b> לשון בורח, בפלס נָדִיב (יונתן רד"ק ואחרים), ולדעת ראב"ע לשון בריח ממש, והכוונה (לדעת תלמידי מוה"רר אהוד לולי) כי מואב לשעבר לקחה מארץ ראובן וגד והרחיבה ממשלתה עד צוער (קרוב לים המלח), ומבצריה וערי חומה דלתים ובריח שלה מגיעות עד שם. ולפירושו יתכן עוד לומר בריחיה כמו גבוליה. וכן נמשלה מצרים לעגלה יפהפיה (ירמיה מ"ו כ'), ואפרים לעגלה מלמדה (הושע י' י"א), ובבל לעגלה דשה (ירמיה נ' י"א), ולפי הטעמים עגלת שלישיה הוא תאר לעיר צער. ולדעת תלמידי חזקיה מיכאל יצחק פואה הקריאה בְרִיחָה (כי הוא חסר יו"ד), והכוונה עגלת שלישיה זו שהיא מואב היא בורחת עד צוער.
<b>מעלה הלוחית,</b> לא נזכר רק כאן, ובירמיה מ"ח ה' הלקוח מכאן.
<b>יעערו,</b> לא ידענו גזרת המלה הזאת בבירור, ולר"דק וגיז' היה משפטה <b>יערערו,</b> ולדעתי יתכן שהמלה מעיקרה כן היא, כי זיווג שני העיי"נין דומה לקול יללה. ורש"י כתב שהוא לשון ארמי, שכן יונתן תרגם לא ידרוך הדורך הידד, לא יעוערון בקלהון; והנה המלות האלה לא ידרוך הדורך הידד הן למטה י"ו י', ותרגומן בספרינו לא יעצרון עיצורין, ואולי כוונת רש"י על הכתוב בירמיה (מ"ח ל"ג) לא ידרוך הידד הידד לא הידד, ושם מתורגם לא יעצרון עיצורין ולא ירימון בקלהון, ונראה כי נסחא אחרת היתה לפני רש"י, ואמנם נסחת ספרינו נכונה ומתישבת על הדעת יותר מנסחתו.

Verse 6

<b>מי נמרים,</b> הם מקומות הנקראים נמרה, או בית נמרה (במדבר ל"ב ג' ול"ו, ויהושע י"ג כ"ז), ובתלמוד בית נמרין, ונקראים כן על שם מים זכים ובריאים אשר שם, כי נַמֵר ונמיר בערבי תאר למים צלולים וטובים (Aurivillius ורוז' וגיזי), וכל זה אמנם דרך משל, כי להיות ארץ מואב ארץ מקנה כדברי בני גד ובני ראובן (במדבר ל"ב ד'), וכטעם ומישע מלך מואב היה נוקד (מ"ב ג' ד'), המשיל פורענותם לחרבן מרעיהם, כדברי רש"י, כן נ"ל עקר. ורוז' וגיז' פירשו על האויב המחריב הארץ וסותם המעינות.

Verse 7

<b>על כן יתרה עשה וגו',</b> רוב עושר המואבים היה במקנה צאן ובקר, ועתה אין להם מקום מרעה כי יבש חציר וירק לא היה, ע"כ הם נושאים מקניהם אל נחל הערבים שהוא נחל שמימיו רבים, ולכך גדלים על שפתו ערבים, והם מקוים ששם ימצאו מקום מרעה.
<b>יתרה עשה,</b> העושר אשר עשה אשר היה יתרונו וגאוותו.
<b>ופקדתם,</b> מקניהם החביבים עליהם, אשר היו משגיחים עליהם תמיד ופוקדים אותם כדבר שאדם פקיד עליו, לשון ופקדת אלעזר בן אהרן הכהן שמן המאור וקטרת הסמים וכו' פקדת כל המשכן וגו'.
<b>ישאום,</b> ישאו אותם, הכנוי חוזר ליתרה ופקדה שזכר, שהם מקניהם.

Verse 8

<b>אגלים,</b> אולי הוא מקום שהזכיר Eusebius בשם Agalleim, ואמר שהיה שמֹנה מילין רחוק מן Areopolis.
<b>ובאר אלים,</b> יש אומרים שהוא באר חפרוה שרים כרוה נדיבי העם (במדבר כ"א י"ח), שהיה סמוך לגבול מואב, ואלים ענינו גבורים וחשובים, והוא קרוב לשרים ונדיבי העם.

Verse 9

<b>דימון,</b> הוא דיבון, והיה נקרא גם דימון, ע"כ הזכיר בו לשון דם, לשון נופל על הלשון, ומי דימון אולי הם נחל ארנון (רוז' וגיז').
<b>נוספות,</b> תוספות מדם חללים (רש"י רד"ק ואחרים).
<b>אריה.</b> אשלח אריה.

Chapter 16



Verse 1

<b>שלחו,</b> צווי במקום עתיד, אז תשלחו, כאשר תשפל גאותכם.
<b>כר מושל ארץ,</b> הכרים והאלים הראוים להנתן למס למושל ארץ, תשלחו אותם אל הר בת ציון, והזכיר הכרים, כי להיות ארץ מואב ארץ מקנה היה מנהג המואבים לתת כרים ואלים למס, כמו שכתוב ומישע מלך מואב היה נוקד והשיב למלך ישראל מאה אלף כרים ומאה אלף אלים צמר (מ"ב ג' ד').
<b>מסלע,</b> ר"דק ודון יצחק ורוז' וגיז' אומרים שהיא עיר ששמה סלע, ואומרים רוז' וגיז' שהיא הנקראת בספרי הקדמונים Petra, ועל שמה נקרא חלק מארץ ערב Arabia Petrea, והאיש Burckhardt אמר שמצא חרבותיה, והיא אצל מקום הנקרא היום Wadi Musa, רצה לומר עֵמֶק משה. ונראה לי כי סלע הוא סלע ממש, ואין הכוונה כאן כלל העיר Petra, כי אמנם תכונת העיר Petra היא בקצה דרומי של ארץ אדום, ואדום דרומית למואב, והנה הם אומרים כי לאדוס היתה, ועיר מלכותם היתה, אך המואבים לקחוה מידם בזמן מן הזמנים, וזה רחוק, שא"כ כבר לקחו כל ארץ אדום, ואפילו יהיה זה, איך יתכן שבנפול מואב מִתָקְפוֹ, לא ישובו האדומים בעריהם, ולכל הפחות בעיר ההיא שלא היתה סמוכה למואב אלא רחוקה משם? ואין לומר כי כבר נכרתו ואבדו האדומים, שהרי הנביאים מזכירים אותם עוד אחר הדור ההוא. גם מה שמביאים ראיה על היות סלע עיר אדום ממה שכתוב הוא (אמציה) הכה את אדום בגיא מלח עשרת אלפים ותפש את הסלע במלחמה ויקרא את שמה יקתאל עד היום הזה (מ"ב י"ד ז'), איננה ראיה כלל, כי אין נראה מכאן שהיתה עיר ששמה סלע, אלא שהיה סלע, צור או הר קשה, לא עיר, שהרי מזכירו בה"א הידיעה, ואם היתה עיר למה לא תזכר אח"כ בשם יקתאל? ועוד ממה שכתוב בד"ה (ב' כ"ה י"א וי"ב) נראה בבירור שהיה סלע ממש, כי כתוב שם: ואמציהו התחזק וינהג את עמו וילך גיא המלח ויך את בני שעיר עשרת אלפים, ועשרת אלפים חיים שבו בני יהודה ויביאום לראש הסלע וישליכום מראש הסלע וכלם נבקעו, א"כ אין סלע שם עיר; ואע"פי שאומרים כי סביבות עיר סלע יש צורים והרים, לא יתכן לומר אל ראש הסלע בשם הנופל גם על העיר (לדעתם), כי לא יבין הקורא, וישתבש בין העיר וההר. ומלבד כל זה, אם היתה סלע עיר גדולה באדום (כדבריהם), איך לא נזכר שמה עוד בשום מקום בת"נך, זולתי ירונו יושבי סלע מראש הרים יצוחו (למטה מ"ב י"א), אשר גם שָם אין שום ראיה שיהיה סלע שֵם עיר, ולא סלע וצור ממש, כמו מראש הרים שאחריו. ואיך לא נשאר לה שם זה או קרוב לו בפי הערביים, עד שלא נודע מקומה איה עד היום? על כן על כל הדברים האלה נ"ל כי סלע הנזכר כאן אינו זז ממשמעות לשון סלע וצור, והכוונה מהרי מקנה שלכם שלחו כר אל הר בת ציון.
<b>מדכרה,</b> דרך המדבר, כי ממואב ירדו הנגבה לסבוב את ים המלח, ושם לדרום ים המלח יבאו למדבר אדום ויעלו אל ארץ יהודה.

Verse 2

<b>והיה כעוף נודד,</b> אז בבוא יום מואב, תברחנה נשיהם אחת הנה ואחת הנה במעברות נחל ארנון, כעוף נודד וכקן משולח, ואמר קן והכוונה על הצפורים אשר בתוך הקן, כמו כנשר יעיר קנו.
<b>מעברות לארנון.</b> חסר בי"ת, במעברות אשר לארנון, במקומות המעבר, באשר תוכלן לנוס.

Verse 3

<b>הביאי עצה,</b> כיון שהזכיר שיהיה מואב כעוף נודד, זכר מה שהרעו לישראל בימים הקדמונים כשהיו גם הם נודדים מפחד אויב, ע"כ אומר למואב, היה לך להביא עצה (כפירוש רד"ק), ולעשות פלילה ולהסתיר נדחי ישראל, ולא לגלות אותם כשהיו נסתרים אצלך מפני האויב; והרי זה דוגמת מה שאמר עובדיה לאדום ואל תסגר שרידיו ביום צרה, ועיין למעלה ב' ט'. ונראה כי זה שהנביא מתרעם על מואב שלא חמלו על ישראל הוא על זמן גלות ראובן וגד שהיו סמוכים למואב.
<b>הביאי עצה,</b> לשון ונביא לבב חכמה (תהלים צ' י"ב), היה לך להביא בעצמך עצה. כלומר לקנות עצה ותבונה, ולומר פן כמקרה בני ישראל גם אני יקרני, ולמה לא אחמול עליהם ביום צרתם? <b>עשי פלילה,</b> היה לך לראות את הנולד ולשפוט כי גם עליך אולי תעבור כוס, והוא מלשון ראה פניך לא פללתי (בראשית מ"ח י"א).
<b>שיתי כליל צלך,</b> היה לך לשית צלך כצל לילה, כלומר היה לך לכסות יפה על המסתתרים אצלך. והנה יוחן דוד מיריליס (ואחריו רוז' וגיז' ופיליפסון ואחרים) חשב כי מקרא זה ושנים שלאחריו הם דברי השליח הבא ממואב אל ארץ יהודה לבקש ממלך יהודה רחמים על עמו, ואומר לו שיעשה עמם צדקה ויקבלם בארצו עד יעבר זעם, כי עוד מעט מזער ויכלה השודד, וישובו לארצם, ובשכר הצדקה הזאת שיעשה עמהם, יברכהו אלהיו, ויכין בחסד כסאו. והפירוש הזה יקשה מפנים רבים, ראשונה כי אין לו שייכות עם הקודם, כעוף נודד תהיינה בנות מואב, והיה ראוי שיאמר תחלה והיה כעוף נודד, ואחריו שלחו כר מושל ארץ אל הר בת ציון; שנית, לא היה לו להתחיל בלשון הביאי עצה, אלא בלשון תחנה ובקשת רחמים; שלישית, מליצת כי אפס המץ כלה שוד תמו רומס מן הארץ, הוא לשון צהלה ושמחה, כאדם השרוי בשמחה ובטוב לבב, לא כאדם השרוי בתכלית הצער והיגון הא למה זה דומה, לעני המחזר על הפתחים שיאמר לעשיר עשה טובה עמי, כי מחר גם אני עשיר כמוך; והיה מספיק שיאמר כי לא לימים רבים נהיֶה עליך למשא, כי עוד מעט וכלה זעם. רביעית, לא יתכנו דברי תשובת ישראל הכתובה אח"כ שמענו גאון מואב, כי הנה מואב כבר השפיל גאותו בבואו לבקש רחמים מישראל; ואם הכוונה על גאותו בימי קדם, אין זה משמעות שמענו גאון מואב, ולכל הפנים נמצא הנביא מיַחס ליהודה או למלכם אכזריות חמה ושטף אף, שיהיו לועגים לרש ומונעים ממנו כל חסד, מה שלא היה מעולם דרך בני ישראל, אשר בהפך נודעו בכל דור רחמנים בני רחמנים.

Verse 4

<b>כי אפס המץ,</b> חוזר למטה והוכן בחסד כסא, והטעם, היה לך להביא עצה ולרחם על ישראל ולהתבונן כי לא לעולם יהיו שפלים, ולא לעולם תהיי גברת, וכן היה, כי אפס המץ וגו', והוכן בחסד כסא חזקיהו, ועתה יאשמו כל אשר הרעו לישראל, כי יש בידו להנקם מהם; ואע"פי שאמר כי אפס המץ בלשון עבר, אינו אלא עתיד, כמו והוכן בחסד כסא וישב עליו, והנה נאמרה הנבואה לפני מלוך חזקיהו.
<b>המץ,</b> המציצה, כלומר הבזיזה.
<b>תמו רמס,</b> הרומסים. והנה לפירוש מיכיליס וההולכים אחריו היה צריך לקרוא <b>נִדְחֵי מואב,</b> וכבר הביאו להם סיוע מן התרגום, שהוא: מטלטלֵי מלכות מואב; אבל בשני תרגומים כ"י שבידי מצאתי מְטַלְטְלַיָא, בלי סמיכות, ומלכות מואב הא ווקאטיף. וגיז' (ואחריו הלכו רוז' ופיליפסון) אמר שאין צורך להחליף הנקוד, ודי להחליף הטעמים, ולפרש יגורו בך נדחַי שלי אני מואב, על דרך ותראהו את הילד (שמות ב' ו'), בסעפיה פוריה (למטה י"ז ו'). וכל מי שיש לו מוח בקדקדו יבין שאין הנדון דומה לראיה, כי הכנוי שאחריו השם, כגון ותראהו את הילד, מטתו שלשלמה (שיר ג' ז'), בנו (של) בעור (במדבר כ"ד ג'), שהוא דבר הנוהג הרבה בלשון ארמי (שמיה די אלהא, וביומיהון די מלכיא אנון), וגם בלשון חכמים (תלמידיו של אברהם אבינו, מקומן של זבחים, אמרו לו לכהן גדול) אינו נוהג אלא על גוף נסתר, ויש לו עִקר בטבע האדם, כי המדבֵר אץ להוציא מפיו מה שבלבו, ולפיכך לפעמים הוא מקצר יותר מדי, ועודנו מדבר הוא מבין שדבריו בלתי מפורשים די צרכם. ומיד הוא מוסיף להם ביאור. הגע בעצמך שיאמר אדם יהי שמו מבורך, וכוונתו לשם האל, ואחר שאמר יהי שמו הוא מבין שאין דבריו מובנים והוא אומר של האל (שמיה די אלהא). ואחר זמן נהגו הארמיים להשתמש במליצה כזו גם שלא לצורך, ומשוררי לה"ק לקחוה על לשונם דרך צחות, כמו שלקחו כמה מלות ומליצות ארמיות לפאר בהן שיריהם. אבל המדבר בעדו לא יתכן שיצטרך להוסיף שמו אחר הכנוי, כי המדבר עמו כבר הוא יודע מי הוא. היתכן לשלמה שיאמר הנה מטתי שלשלמה? כך לא יתכן לומר יגורו בך נדחַי של מואב. והנה גיז' בדקדוקו הגדול הביא אצל מטתו שלשלמה וחבריו גם כרמי שלי (שיר א' ו') להוכיח שהכנוי העודף נוהג ג"כ במדבר בעדו. ועדיין אין הנדון דומה לראייה, כי אין כאן שם אחר הכנוי, אבל אחר הכנוי הראשון הוסיפו כנוי שני לחזוק, וזה נוהג הרבה בקצת לשונות בדבור ההמון, כגון בלשון איטלקי mio di me (עיין Cinonio בסוף מלת Mio), וכיוצא בזה בלשון צרפת (mon métier à moi). אבל שיבא שם המדבר אחר כנוי הַקִנְיָן, כמו כרמִי שלשלמה, נדחי מואב, הוא דבר שלא היה ולא נברא. רק לנכח, יבא השם דרך ווקאטיף אחר הכנוי, כמו מה טבו אהליך יעקב, וזה אין לו ענין כלל עם נדחי מואב.

Verse 5

<b>באמת,</b> נכון וקיים.
<b>באהל דוד,</b> על שם שהיה עושה משפט וצדקה.
<b>וישב עליו,</b> נראה שחוזר לשופט ודורש משפט, והיה האתנח ראוי להנתן תחת כסא.
<b>ומהר צדק,</b> בקי ומורגל לעשות צדק.
<b>מְהִר</b> הוא סמוך מן מָהִיר בקמץ, ואיננו מענין מהרה כי כל מַהֵר ומְמַהֵר אינו אלא בפתח, אבל מהיר בקמץ ענינו בקי ורגיל , כמו סופר מהיר (עזרא ז' ו'), איש מהיר במלאכתו (משלי כ"ב כ"ט), וכן עבד ישוע (Ebed Jesu) בספרו על ספרי הסוריים כתב (עמוד 50) אַסְיָא מְהִירָא ותרגם אברהם חקלאני medicus peritissimus, ובעמוד 256 אַסַוָתָא מְהִיֵרא דִאתַיְהוּן כָּהְנֵא דְעִדְתָא, הרופאים המובהקים, הלא המה כהני העדה. ואין להכחיש כי מהיר שענינו בקי ורגיל, נגזר הוא מלשון מהירות, כי מי שהיא בקי במלאכתו הוא ממהר בעשייתה, אך מכל מקום הבדילו אח"כ בקריאה בין מה שענינו מהירות ומה שענינו רגילות, והשופט צריך שיהיה מתון בדין, ולא ממהר, גם כי ברוב ההרגל ימהר להבין מי הוא הזכאי ומי החייב.

Verse 6

<b>שמענו,</b> עד כאן שמענוהו מתגאה, עכשו נשמעהו מיליל.
<b>לא כן בדיו,</b> שמענו בדיו שאינם כן, שמענו דברים שהיה מדבר בגאוה ובלתי כנים ואמתיים.
<b>בדיו,</b> כמו בדיך מתים יחרישו (איוב י"א ג'), משרש בדד ומענין שרש בדה.

Verse 7

<b>לכן ייליל מואב,</b> נ"ל (נגד הטעמים) להפסיק כן לכן֙ ייל֣יל מואב֔ למוא֥ב כל֖ה ייל֑יל, כלומר ייליל על נפילת מואב כלה.
<b>לאשישי,</b> הנכון כפירוש ראב"ע, לשון ואוהבי אשישי ענבים (הושע ג' א'), סמכוני באשישות (שיר ב' ח'), ואשישה אחת (ש"ב ו' י"ט), שהם עגולי צמוקים כעין דבלת תאנים, והטעם תבכו על חרבן כרמיכם הטובים, כמו שמפרש והולך, והזכיר אשישי קיר חרשת, אולי שהיו מפורסמים לשבח. ורש"י ורד"ק ורוז' וגיז' פירשו כאן אשישי לשון <b>אָשְׁיוֹת</b> (ירמיה נ' ט"ו) שהם היסודות, ונ"ל רחוק.
<b>אך נכאים,</b> כמו והיית אך שמח (דברים י"ו ט"ו), נכאים מאד.
<b>נכאים,</b> לשון נִכְאֵה לבב (תהלים ק"ט י"ו), ורוח נְכֵאָה (משלי י"ח י"ד).
<b>קיר חרשת,</b> נראה שהיא היא קיר הנזכרת למעלה, ואומרים שהיא הנזכרת במלכים ב' ג' כ"ה, גם כי לפי הנקוד שָם אין קיר דבק לחרשת.

Verse 8

<b>הלמו שרוקיה,</b> גפן שורק ומשֻבח שלה היה הולם ומְשַכֵּר בעלי גוים, כל כך היה משובח שהיה יינו עולה על שלחן מלכים (קוצֵיוס ואחרים).
<b>הלמו,</b> ענין הכאה. כמו והלמה סיסרא (שופטים ה' כ"ו), והושאל על השכרות המשברת כחו של אדם, וכמהו הֲלֻמי יין (למטה כ"ח א').
<b>עד יעזר נגעו,</b> הגפנים המשובחים ההמה היו מפוזרים בארץ מואב עד יעזר וגם במדבר.
<b>שלחתיה נטשו,</b> פשטו ונתפזרו בארצות, וגם מהלאה לים, הוא ים המלח, והטעם כי לרוב חשיבות הגפן ההיא שלהמואב, היו שאר עמים לוקחים ממנה לנטוע בארצותם, ואפשר ג"כ כי בדרך מליצת השיר אומר שפשטו יונקותיה ועברו ים, והכוונה על יינה שהיה נמכר לארצות רחוקות.

Verse 9

<b>על כן אבכה בבכי יעזר גפן שבמה,</b> אני בוכה עם יעזר בבכיה שלה, שהיא בוכה על אבדן גפן שבמה.
<b>אריוך דמעתי חשבון ואלעלה,</b> אני מרוה אותך בדמעתי, אני בוכה הרבה בכה עליך, חשבון ואלעלה.
<b>אריוך,</b> משפטו אֲרַוָיֶךְ ביו״ד יתרה כמו חָסָיָה, נִטָיוּ, יִרְוְיוּן. והנה בהיות הנביא מצייר בדעתו השחתת הגפנים והעדר היין, הוא אומר לחשבון ואלעלא כי במקום היין החשוב שהיה מרוה אותן, הוא רוצה לרוות אותן בדמעתו.
<b>הידד נפל,</b> המפרשים ורוז' וגיז' פירשו (כתרגום יונתן) הידד על צעקת האויב הנופל עליהם פתאום, ואולם נראה יותר שאינו זז ממשמעו, לשון דורכי הענבים, כמו שמפרש והולך אח"כ, ונפל כמו שָבַת.
<b>על קיצך ועל קצירך,</b> ההידד שהיו עושים על תבואת הקיץ והקציר שלך, יפול וישבות. הכנוי בקיצך וקצירך חוזר לחשבון ולאלעלה. והידד איננו קול שמחה דרך כלל, אלא צעקה שצועקים עושי מלאכה כבדה כדברי רש"י בירמיה כ"ה ל', ומה שאמר וענו עליך הידד (ירמיה נ"א י"ד) הוא משל. ובירמיה מ"ח ל"ב נסחא אחרת על קיצך ועל בצירך שודד נפל, ומלת בצירך נכונה כאן יותר מקצירך, גם מליצת שודד נפל אולי נכונה יותר מהידד נפל, וצריך עיון. ודע כי התרגום הכתוב כאן בישעיה (על חצדיך ועל קטפיך בזוזין נפלו) הוא מסכים עם נסחת ירמיה על קיצך ועל בצירך שודד נפל.

Verse 10

<b>הכרמל,</b> כנוי לכל הר טוב, כמו למעלה (י' י"ח) וכבוד יערו וכרמלו.
<b>ירעע,</b> לשון תרועה, והוא לשמחה.
<b>יין ביקבים לא ידרך,</b> ע"ש סופו (כדברי רד"ק), לא ידרוך הענבים, באופן שיטיפו יינם אל היקב.

Verse 11

<b>על כן מעי למואב ככנור יהמו,</b> נ"ל לא שמשמיעים קול ככנור, אלא שרוגזים ומתחלחלים כמיתרי הכנור.
<b>יהמו,</b> כטעם על כן המו מעי לו רחם ארחמנו (ירמיה ל"א כ').

Verse 12

<b>והיה כי נראה</b> וכו', כשיהיה נראה למואב שנלאה על הבמה, כלומר כשיבין שהוא יגע לריק בבכותו ובהתפללו על הבמה, וזה כנגד מה שאמר למעלה עלה הבית ודיבון הבמות לבכי.
<b>נלאה,</b> יגע לריק, כמו וילאו למצוא הפתח, ונלאו מצרים לשתות מים מן היאור.
<b>ובא אל מקדשו,</b> אז יבא להתפלל למקום יותר קדוש מהבמות, והוא מקדש ידוע אצלם.
<b>ולא יוכל,</b> אם שבית מקדשו נהרס, או שבאו בו האויבים. ורוז' וגיז' פירשו כי נראה מלשון כי תבאו לֵרָאות פני, שיהיה נראה לפני אלהיו; ומלבד מה שהוכחתי למעלה (א' י"ב) כי הקריאה הנכונה לִרְאוֹת פני, רחוק הוא על כל פנים שֶיֵאָמֵר נִרְאָה בלי שיוזכר לפני מי או אל מי נראה.

Verse 13

<b>מאז,</b> בימי אחז.

Verse 14

<b>ועתה,</b> בימי חזקיהו.
<b>כשני שכיר,</b> מצומצמות.
<b>בכל ההמון הרב,</b> אע"פי שיש לו עתה המון רב (הכורם), וטעם הבי"ת כבי"ת לא יאמינו בי בכל האותות (במדבר י"ד י"א), והמון אחי כבוד, כמו וכבודו מתי רעב והמונו צחה צמא (למעלה ה' י"ג).
<b>ושאר,</b> לא אדע למה לא נקדו וְשָאַר, כמו עוד שָאַר הקטן (ש"א י"ו י"א).
<b>לוא כביר,</b> יהיה מואב לא כביר, כלומר חלש, כמו לא טוב שענינו רע, לא חכם שענינו סכל. והנה השבר הזה למואב לא ידענו על ידי מי נעשה, ואולי על ידי סנחריב; אמנם לא היתה גלות שלמה, ובכל הנבואה הזאת לא הזכיר שיגלו מארצם, ע"כ אפשר שאחר עבור הזעם שבו ברוב הימים לאיתנם, באופן שבימי ירמיהו היו כקדם, והוא נבא עליהם שוד שני.

Chapter 17



Verse 1

נבואה בתחלת ימי אחז, על גלות ארם וקצת מישראל (ראובן וגד). <br> <b>משא דמשק,</b> התחיל בדמשק וסיים בישראל, כי עקר הנבואות שעל ,העמים אינו אלא בעבור הצטרפות שיש להם בעניני ישראל, ונאמרה הנבואה הזאת בתחלת ימי אחז, כשהתחבר רצין מלך ארם עם פקח מלך ישראל לבוא על יהודה, והנביא מתנבא על מה שהיה תגלת פלאסר עתיד לתפוש את דמשק ולהגלות יושביה, ופול היה עתיד להגלות ראובן וגד.
<b>מוסר מעיר,</b> ממדרגת עיר, כמו ויסירֶהָ מגבירה (מ"א ט"ו י"ג).
<b>מעי,</b> לשון עי השדה (מיכה א' ו'), והוא לשון הנופל על הלשון עם מעיר הכתוב לפניו.

Verse 2

<b>ערי ערער,</b> שתים ערים היו בעבר הירדן הנקראות בשם ערוער, אחת לגד ואחת לראובן, שנאמר (יהושע י"ג) ויתן משה למטה בני ראובן וכו' מערוער אשר על שפת נחל ארנון, ואח"כ ויתן משה למטה גד וכו' וחצי ארץ בני עמון עד ערוער אשר על פני רבה, והנה אחשוב כי כמו שאומרים נְהַר פרת בסמיכות, והכוונה הנהר הנקרא פרת, כך היו אומרים ערי ערוער, והכוונה הערים הנקראות ערוער, והכוונה על גלות ארץ ראובן וגד, והזכיר ערי ערוער להיות שְמָן סימן קללה וחרבה, כמו (ירמיה נ"א נ"ח) חומות בבל הרחבה ערער תתערער.

Verse 3

<b>ושאר ארם,</b> נ"ל שאין שתי המלות האלה חוזרות למעלה (כמו שהוא לפי הטעמים), אך פירושו כי שאר ארם ישפל וישוח כדרך שישפל כבוד בני ישראל, וכן פירש דון יצחק, וכן תרגם יונתן, וכן נראה דעת ראב"ע.
<b>יהיו,</b> שאר הוא שם כולל ויפול בו לשון רבים, כמו שארית ישראל לא יעשו עולה (צפניה ג' י"ג). ואמנם הקדמונים שיסדו הקריאה בטעמים לא רצו לחבר ושאר ארם עם ככבוד בני ישראל יהיו, כי מלת ארמי או ארמאי היתה בימיהם כנוי לכל עובד אלילים (כמו במשנה, מגלה פרק ד', ומזרעך לא תתן לאעברא בארמיותא, וכן בתלמוד פסחים קי"ב ב', ואל תשב על מטת ארמית, וגם הסוריים אחר שקבלו תורת הנוצרים קראו לכל עובד אלילים <b>אַרְמָיָא),</b> לפיכך לא רצו להשמיע להמון שהארמיים יהיו ככבוד בני ישראל, כי היה אפשר שיחשבו השומעים כי עוד יבא יום שעובדי כוכבים ומזלות יהיו חשובים כישראל, ולפיכך התקינו לחבר ושאר ארם למעלה ולא למטה והמתרגם שהיה בידו לתקן הענין בתוספת מלות, אמר ושאר יחידאין מארם ויקיריהון וע"י התוספת הזאת אולי נתכוון שיבינו ההמון שהכוונה על היחידים שיניחו ע"ז שלהם, וכן למטה בפסוק ו' אמר יחידאין צדיקיא, וכמו ששם אמר יחידיא על הצדיקים שבישראל, כך כאן אחשוב שאמר יחידיא על הגויס המתגיירים, או שיקיימו שבע מצות בני נח.

Verse 4

<b>ידל,</b> יהיה דל כלומר כחוש ורזה כמו דלות ורעות תאר (בראשית מ"א י"ט), מדוע אתה ככה דל (ש"ב י"ג ד').

Verse 5

<b>והיה,</b> האויב יעשה ליעקב כאשר יעשה אדם לקמה בעת הקציר, שאוסף אותה אליו בידו אחת, ובזרועו האחרת קוצר השבלים, כלומר שהאויב יגבר עליהם ויתשם מעל אדמתם, ואין מציל להם מידו.
<b>קציר,</b> איננו כמו קוצר (כדעת רד"ק ורוז') על משקל שריד ופליט, כי אמנם לא מצאנו משקל זה להוראת הפועֵל, כי שריד ופליט וכן נדיב הם שמות התאר ואין הוראתם הוראת בינוני פועל, ומשיח ופקיד הוראתם הוראת הפעול (והוא מן הארמי פְעיל), גם לא יתכן לומר כדברי גיז' שיהיה קציר שם דבר כמשמעו, ושהוא כאן עומד במקום שם התאר, על דרך כי מרי המה (יחזקאל ב' ז'), שטעמו אנשי מרי, וכן כאן קציר, איש קציר; כי אמנם יאמר איש מרי על מי שהוא תמיד סורר ומורה, וכן ואני תפלה (תהלים ק"ט ד') אני מתפלל תמיד, אך לא יתכן לומר איש קציר על מי שקוצר בשעת קצירה, כי אין זה תכונת האיש ומנהגו ומעשהו בכל זמן. לכך צריך לפרש והיה כאסוף האוסף (או הקוצר כדברי ראב"ע) בשעת הקציר את הקמה וזרועו (של האוסף הנרמז במלת כאסוף) שבלים יקצור.
<b>והיה כמלקט,</b> מוסיף על ענין ראשון, ומגדיל ציור הרעות שיעשה האויב ליעקב, כי יעשה כאשר יעשה העני ההולך אחרי הקוצר ומלקט שבלים אשר נפלו לארץ, ואיננו מניח אפילו שבלת אחת שלא ילקטנה.
<b>עמק רפאים,</b> סמוך היה לירושלים (יהושע ט"ו ח' וי"ח י"ו) לצד מערבית דרומית ומשם והלאה לצד בית לחם ופלשתים (ש"ב ה' י"ח וכ"ב, וכ"ג י"ג), ויותר מזה לא ידענו מתכונת העמק הזה, ולמה הוזכר ביחוד.

Verse 6

<b>עללות,</b> הענבים הנשארים אחר הבציר, כי נמצא השם הזה תמיד אצל גפן או אצל בציר, אבל כאן שהוא דרך משל אין הכוונה בו אלא פליטים ושרידים סתם, שאם אין אתה אומר כן לא יצדק באמרו עוללות ואחריו כנֹקף זית.
<b>כנקף זית,</b> כִבְנֹקף זית, כמו שנשאר בשעת נקיפת הזית.
<b>נֹקף,</b> לשון חבטה, כמו ונקף סבכי היער, ובלשון חכמים אין אדם נוקף אצבעו מלמטה אא"כ מכריזין עליו מלמעלה (חולין ז' ב').
<b>שנים שלשה גרגרים בראש אמיר,</b> הוא פירוש למה שאמר כנקף זית, כמו שבנקיפת הזית ישארו שנים שלשה גרגרים בראש אמיר.
<b>גרגרים,</b> כך נקראים כל מיני גרעינים קטנים המתגלגלים זה על זה כמים הניגרים ארצה, ובל"ח אומרים גרגר מלח, גרגר של צרורות, גרגרי ענבים וגרגרי זיתים (עיין בערוך ערך גרגר), והמלה משרש גרר הקרוב לשרש גלל.
<b>אמיר,</b> לא נמצא אלא כאן ולמטה פסוק ט', והוא מלשון יתאמרו כל פועלי און (תהלים צ"ד ד'), וכן בלשון ערבי Emir שר וגדול, ולדעתי נקרא בלה"ק <b>אמיר</b> כל אילן גבוה, וכאן הכוונה על זית גבוה, שנשארים בראשו קצת גרעינים שלא הגיעה אליהם הנקיפה.
<b>ארבעה חמשה בסעפיה פוריה,</b> חוזר למעלה אל ונשאר בו עוללות, ופוריה תאר לגפן, כמו למטה ל"ב י"ב, יחזקאל י"ט י', ותהלים קכ"ח ג', וכן פֹרָת (בראשית מ"ט כ"ב).
<b>בסעפיה פוריה,</b> בסעפיה של פוריה, על דרך לשון ארמית, כמו בנו בעור, מטתו שלשלמה, עיין למעלה י"ו ד'; והכוונה בסעפי גפן פוריה נשארים ארבעה וחמשה גרגרי ענבים שהבוצר שוכח אותם.
<b>בסעפיה,</b> לשון סעיף נופל גם על זמורות הגפן, כמו שמצאנו שם ירעה עגל ושם ירבץ וכלה סעפיה (ישעיה כ"ז י'), והעגל לא יעלה בראש האילן רק יוכל להשחית הגפן גם יתכן לפרש שיהיה גם ארבעה חמשה בסעפיה פוריה חוזר לזית, ויהיה הזית נזכר בלשון נקבה, כמו (ירמיה י"א י"ו) הצית אש עליה, אלא שכל שאר פוריה שבמקרא אינו אלא תאר לגפן, ואולי גם שנים שלשה גרגרים בראש אמיר נאמר על הגפן, ואע"פי שאין הגפן אילן גבוה, יתכן שיקרא אמיר הגפן המתנשאה למעלה, ע"י שמדלים אותה על הכתלים (כטעם בנות צעדה עלי שור, בראשית מ"ט כ"ב), או סביבות איזה אילן, או יהיה טעם בראש אמיר בראש האילן הגבוה, אשר סביבותיו הגפן מודלה (תלמידי מוה"רר יהודה אריה אוזימו). והנה כל זה נאמר דרך הפלגת השיר, כי אמנם אין הנבואה הזאת על גלות שְלֵמָה שגלו עשרת השבטים בימי חזקיהו, כ"א על גלות ראובן וגד בימי אחז, כי אמר ידל כבוד יעקב, לא שיאבד מכל וכל, אלא שיחלש הרבה, ואמר שישארו בו עוללות וגו', לומר כי מה שישאר מהם על ארצם לא יהיה זה מפני גבורתם, אלא שלא חש להם מלך אשור כאלו שכחם, וכל זמן שירצה ישוב עליהם ויכבשם כלם. אמנם שיאמר עוללות שנים שלשה גרגרים על ירושלים ויהודה שנמלטו מיד מלך אשור (כפירוש רש"י ורד"ק) רחוק הוא בעיני מאד, כי אין זה דרך כבוד ליהודה אשר בחר ה' בהם ויצילם מכל אויב, והם לא נמלטו מפני שכחה כעוללות, כי אם מאהבת הי אותם ודרך פלא.
תוספת בסוף י"ז ו'. <br>ודע כי לרד"ק (בשרשים) פ"א סעפיה רפה כאן ולמטה כ"ז י'. ועכ"ז מצאנוה דגושה בקצת כ"י ודפוסים עתיקים ומדוייקים. ונ"ל כי סעפי הסלעים (למעלה ב' כ"א) ראוי להיות רפה, אחרי שמצאנו סעיף סלע (שופטים ט"ו ח' וי"א) ביו"ד נחה, אבל כל סעפים שענינו ענפים ראוי להיות דגוש אחרי שמצאנו סעפותיו (יחזקאל ל'א ו') וסרעפותיו (שם ה') בפתח וכן <b>שְׂעִפִּים</b> שענינו מחשבות הוא דגוש, וגם ממנו מצאנו <b>שַׂרְעַפַּי</b> בפתח.

Verse 7

<b>ישעה האדם על עשהו,</b> כטעם הוי היורדים מצרים לעזרה ועל סוסים ישענו ויבטחו על רכב כי רב ועל פרשים כי עצמו מאד ולא שעו על קדוש ישראל ואת ה' לא דרשו (למטה ל"א א'), ענינו יפנה אל עושהו לבטוח עליו.
<b>ועיניו אל קדוש ישראל תראינה,</b> כמו הנה כעיני עבדים אל יד אדוניהם וגו' (תהלים קכ"ג ב'), והטעם תהיינה עיניהם מייחלות אליו. וכל זה אמנם נאמר על אחז, שהיה אומר כי אלהי מלכי ארם הם מעזרים אותם להם אזבח ויעזרוני (ד"ה ב' כ"ח כ"ג), ובנפול מלך ארם היה לו להבין כי שקר בימינם. והנה כוונת הנבואה כי המאורעות אשר יקרו יוכיחו לכל בעל שכל שאין לבטוח רק בה' לבדו, ואין הכוונה כי כן באמת יבין אחז הדבר הזה (מה שלא נתקיים), רק שהאדם במה שהוא אדם בעל שכל יוכל להבין ולהכיר האמת, לא שהאל יכריח בחירתו.

Verse 8

<b>אל המזבחות מעשה ידיו,</b> מצות ה' היא שלא יהיה לישראל אלא מזבח אחד, והם (ובפרט בימי אחז) עשו להם מזבחות בכל פנה בירושלם ובכל עיר ועיר (ד"ה ב' כ"ח כ"ד כ"ה), והמזבחות האלה אשר אינם על פי התורה, הם נקראים מעשה ידיו, אע"פי שגם בית המקדש והמזבח אשר בו, גם הם מעשה ידי אדם, אך הם בצווי האל. ורד"ק פירש המזבחות העשויים לאלילים מעשה ידיו.
<b>והאשרים,</b> מצאנו בתורה לא תטע לך אשרה כל עץ אצל מזבח ה' אלהיך (דברים י"ו כ"א), כי את מזבחותם תתצון ואת מצבותם תשברון ואת אשריו תכרתון (שמות ל"ד י"ג), מזבחותיהם תתוצו ומצבותם תשברו ואשריהם תגדעון ופסיליהם תשרפון באש (דברים ז' ה'), ופירשו רבותינו שהוא אילן הנעבד, וכן המתרגמים הקדמונים תרגמו אילן או יער, וכן פירשו המפרשים, וקצת מחכמי העמים הוסיפו שהיו מקדישים יער לאלילת הכנענים הנקראת עשתורת, ותחת האילנות ההם היו הנשים מפקירות עצמן לזנות לכבוד האלילה ההיא, ויש אומרים שהיא הלבנה, ויש אומרים שהיא כוכב נגה. וקצת מן האחרונים, וגיז' ואחריו רבים, אמרו כי אשרה אינו אלא שֵם האלילה הנקראת עשתורת, ופירשו אשרה מלשון אשרי האיש, להיות כוככ נגה אליל ההצלחה (Fortuna), ואמרו כי אשרים ואשרות אינם אילנות ויערים, אך הכוונה בהם פסילי עשתורת. וראייתם היא מה שמצאנו נביאי הבעל ונביאי האשרה (מלכים א' י"ח י"ט), כל הכלים העשויים לבעל ולאשרה (מ"ב כ"ג ד'), שנראה מזה כי האשרה היא עבודה זרה כמו הבעל; וכן מסתייעים ממה שמצאנו ויעבדו לבעל ולעשתרות, נראה כי אשרות ועשתרות דבר אחד הם; וכמו שמצאנו לבעל ולאשרה, נביאי הבעל ונביאי האשרה, כן מצאנו את הבעלים ואת העשתרות (ש"א ז' ד' וי"ב י') - אבל פסוק לא תטע לך אשרה כל עץ עומד מנגד לפירוש זה, וגיז' משיב שהכוונה לא תקים לך פסל עשתורת, ומביא לסיוע ויטע אהלי אפדנו (דניאל י"א מ"ה) המוכיח שלשון נטיעה נאמר גם חוץ מנטיעת האילנות; ולא אמר כלום, כי לשון נטיעה נופל באהל מפני שיתדותיו תקועות בקרקע כעץ הנטוע, וכן וכמסמרות נטועים (קהלת י"ב י"א) הכוונה על יתדות האהל התקועות בארץ, וכן לנטוע שמים (ישעיה נ"א י"ו) פירש גיז' עצמו באוצרו, שהמליצה לקוחה מיתדות האהל, כי השמים הם כאהל; אבל בהקמת הפסילים לא מצאנו לשון נטיעה, ואחר שהכתוב אומר לא תטע לך אשרה כל עץ, אין ספק שהכוונה נטיעה ממש. גם מצאנו ונתשתי אשיריך (מיכה ה' י"ג), ולשון נתישה נאמר על עקירת הנטיעות, כמו אמך כגפן (יחזקאל י"ט י'), ותֻתש בחמה לארץ השלכה (שם י"ב), והפכו לשון נטיעה, כמו ואת אשר נטעתי אני נותש (ירמיה מ"ה ד'), וגם בלשון מושאל אינו נאמר אלא על עקירת דבר אשר הוא כמו תקוע באדמה, כגון על גלות יושבי הארץ אשר הם כנטועים באדמתם, כמו ויתשם ה' מעל אדמתם (דברים כ"ט כ"ח), ונטעתי אתכם ולא אתוש (ירמיה מ"ב י'); וגיז' משיב כי לשון נתישה איננו מיוחד להוראת העקירה (evellere), אך יפול גם כן על ההריסה (diruere), אך לא הביא שום ראיה מן הכתוב, ולא הבין (או עשה עצמו כאלו לא הבין) כי כל דבר שנאמר בו נתישה, אע"פ שאיננו אילן, הוא דבר שנופל בו דרך מליצה לשון נטיעה. וכן ספור גדעון (שופטים ו') מוכיח כי האשרה היתה על מזבח הבעל לכבוד הבעל, ולא שהיתה עבודה זרה בפני עצמה, כי הבעל לבדו נזכר שם כאלוה (האתם תריבון לבעל, ויקרא לו ביום ההוא ירבעל לאמר ירב בו הבעל). ואין להשיב כי לאהבת הקצור אמר תריבון לבעל, ולא אמר תריבון לבעל ולאשרה; כי הנה אנשי העיר אמרו אל יואש הוצא את בנך וימות כי נתץ את מזבח הבעל וכי כרת האשרה אשר עליו, ואם היו הבעל והאשרה שני אלילים היה להם לקצר ולומר וכי כרת האשרה, ובאמרם וכי כרת האשרה אשר עליו, משמע בלא ספק כי כריתת האשרה אינה מרידה באשרה עצמה, אבל היא תוספת זלזול בכבוד הבעל, ושהאשרה היתה על מזבח הבעל לכבוד הבעל, ולא כע"ז בפני עצמה. על כן נ"ל שאין להכחיש כי תחלת הנחת מלת <b>אשרה</b> היתה להורות אילן ויער הנטוע לע"ז, לעשות תחתיו תועבות, זנות ומשכב זכור (כי ממלכים ב' כ"ג ז' נראה שגם מעשה הקדשים היה נכלל בעבודת האשרה); אבל אחר שבאו ישראל לארץ ולמדו מן הכנענים עבודת עשתורת, והתחילו לנטוע בשבילה אילנות ויערים, התחילו ג"כ לקרוא לאלילה ההיא בשם אשרה, ואמרו נביאי הבעל ונביאי האשרה. לבעל ולאשרה, וישם את פסל האשרה (מ"ב כ"א ז'); וגם אמרו אשרה והכוונה על פסל האשרה, כמו ויוצא את האשרה מבית ה' (שם כ"ג ו'). ונ"ל כי הרבוי <b>אֲשֵׁרִים</b> ענינו תמיד אילנות ויערים, כי מיכה שהיה בימי ישעיה אמר ונתשתי אשיריך, בלשון נתישה שענינו עקירת מה שהוא נטוע או תקוע באדמה; אבל <b>אֲשֵׁרוֹת</b> הוא שם האלילה בלשון רבים, כי כמו שאמרו הבעל והבעלים, כך אמרו האשרה והאשרות, ולפיכך ויעבדו את הבעלים ואת האשרות (שופטים ג' ז') אחד הוא עם ויעבדו לבעל ולעשתרות (שם ב' י"ג) ועוד בשני מקומות מצאנו אשרות, ויקם מזבחות לבעלים ויעש אשרות (ד"ה ב' ל"ג ג'), כי בערת האשרות מן הארץ (שם י"ט ג'), והכוונה אלילות הנקראות כך. אבל <b>אֲשֵׁרִים</b> לא נזכר בשום מקום עם הבעלים, אלא עם המזבחות והמצבות והפסילים והחמנים, לפיכך איננו שֵם האלילה בלשון רבים, אך ענינו אילנות ויערים. רק פעם אחת מצאנו בד"ה (ב' כ"ד י"ח) ויעבדו את האשרים ואת העצבים, וידוע כי ספר ד"ה איננו מדוקדק הרבה בלשונו.
<b>והחמנים,</b> מענין חמה, כלומר שמש. רש"י (ויקרא כ"ו ל') פירש מין ע"א שמעמידין על הגגות, ועל שם שמעמידין בחמה, קרויין חמנים; וכן ביחזקאל (ו' ד') כתב מין צלמי ע"א העשויים על הגגות לחמה; ורא"בע (ויקרא כ"ו ל') פירש בתים העשויים להשתחוות לשמש, ורד"ק כתב (יחזקאל ו' ד') גלולים שהיו עושים עובדי החמה. ודעת גיז' ואחרים שהם אבנים לכבוד השמש, הוא הבעל, ושהבעל נקרא ג"כ חַמָן על היותו אליל השמש; ועד היום נמצאו מצבות כתוב עליהן בכתב כנעני <b>לבעל חמן,</b> ואומרים שהכוונה לאליל השמש; ובחרבות תדמור (Palmyra) נמצא מצבה כתוב עליה בלשון ארמית <b>חמנא דנא ועלתא דנא עבדו וקרבו לשמש,</b> כלומר שפלוני ופלוני התנדבו המזבח הזה והחמן הזה לכבוד השמש. ואמנם מה היתה צורת האבנים הנקראות חמנים, הוא (ככל שאר עניני עבודת האלילים הקדמונים) ענין בלתי ידוע לנו בבירור.

Verse 9

<b>כעזובת החרש,</b> עזובה הוא שם דבר כמו ורבה העזובה בקרב הארץ (למעלה ו' י"ב), והנה אמר כי ערי מעוזו של יעקב הנזכר למעלה תהיינה שממה ועזובה כעין שממת היער, כעזובת ערי האמורי שהניח עריו חרבות בימי יהושע כמו יער, וברחו להם מפני בני ישראל והיו עריהם שממה (רש"י).
<b>החרש,</b> תרגום יער חורשא.
<b>והאמיר,</b> אילנות גבוהים. וגיז' ואחרים פירשו על הלקט שמניחים בשדה בעבור העניים, וזה לא יתכן כלל, תחלה כי אין לקט ביער, והיה ראוי שיזכיר השדה לא החרש, ועוד כי המשל הזה כבר נאמר למעלה, ולמה נשנה? ועוד מפני בני ישראל אי אפשר שיהיה המכוון בו בעבור העניים, כי אין טעם מפני כטעם בעבור, ואין הכוונה בו להנאת פלוני, אלא מפחד פלוני, וגם לא שמענו שיהיו העניים נקראים בני ישראל סתם, ועוד מה שהיו מניחים בשביל העניים היו מניחים ג"כ לגר. והנה הזכיר החורש והאמיר מפני שהזכיר בפסוק הקודם את האשרים שהם יער.

Verse 10

<b>על כן תטעי,</b> אין הכוונה לפיכך יבואך עונש זה, שא"כ היה לו לומר <b>לכן</b> (עיין מה שכתבתי בבכורי העתים תקפ"ח עמוד קל"ז), אך טעמו שכחת אלהי ישעך ובכן נָטַעַתְּ וגו'.
<b>נטעי נעמנים,</b> נטיעות לתאוה ותענוג, כלומר עָזַבְתְּ הטוב האמתי ובִקַשְתְּ הֶעָרֵב.
<b>וזמרת זר תזרענו,</b> ותזרעי כרמך בזמורת זרים, זמורה לקוחה מארץ אחרת, והכוונה כטעם כי נטשת עמך בית יעקב, וגם על התחברם עם ארם.
<b>תזרענו,</b> שלא לכפול פעמים רבות שרש נטע, אמר לשון זריעה במקום לשון נטיעה, וגם להיותו לשון נופל על לשון זר; וצריך לפרש תזרענו ענין פזור, כי הזורע הוא מפזר הזרע, ושרש <b>זרה וזרע</b> קרובים; והכנוי חוזר אל השדה אע"פ שלא נזכר. ומלת תזרענו זרה בדקדוק, כי היא לנכח הזכר, והיה צריך לומר תזרעי אותו, כי הדבור הוא לנכח הנקבה; ונראה כי כן היה מנהג הלשון לומר תפקדֶנו לנכח הזכר ולנכח הנקבה בשוה, שאם היו אומרים תפקדִינו היה מתחלף עם תפקדי אותנו, ואם היו אומרים תפקדִיהו היו אומרים גם בלשון עבר פקדתיהו, והיה מתחלף פקדתְ אותו עם פקדתי אותו.

Verse 11

<b>תשגשגי,</b> את רואה הנטע שישגא ויגדל, כלומר תצליחי הצלחה מדומה.
<b>נד קציר ביום נחלה,</b> הנכון כדעת הכורם, שתיבת נחלה מענין נחל, וכשהנחל מתרבה ושוטף השדות נקרא נחלה, וקרוב לזה נחלה עבר על נפשנו (תהלים קכ"ד ד'), אלא ששם הטעם מלעיל, כי המלה לשון זכר, בעדות עבר על נפשנו האמור אחריה. והנה טעם הכתוב נטיעותיך וזריעותיך תהיינה מצליחות הפלא ופלא, ותקצרי דגנך ותעשי ממנו כרי של קציר, אך פתאום תאבד כל הצלחתך, כי כרי זה יהיה ביום שיגדל הנחל וישטוף כל תבואתך. וזה דבר מצוי הרבה בעוזבים דרכי אבותיהם כדי למצוא חן בעיני האומות, בתחלה מצליחים, ופתאום הגוים עצמם מואסים אותם, ומבינים שאין לבטוח בהם, ושאין עיניהם ולבם כי אם על בצעם, תחת כי מי שיראת אלהיו בלבו הוא נאמן בכל דרכיו וצדיק בכל מעשיו - ודע כי בקצת ספרים עתיקים כתוב גם כאן <b>נַחְלָה</b> בשוא נח, וכן מצא יוחן היינריך מיכיליס בשני כ"י וגם במסרה שבגליונס.

Verse 12

<b>הוי המון,</b> על ארם וישראל הבאים על יהודה בימי אחז.
<b>הוי,</b> התחיל לדבר עמהם לנכח, ואח"כ בפסוק הסמוך הסב פניו מהם, ודבר עליהם בלשון נסתר.
<b>ישאון,</b> מלה קשה, כי נראה היותה משרש <b>שאה</b> כמו <b>כִשׁאוֹן</b> שלפניה, והיא בנין נפעל, בעבור דגש הש"ין, וכן היא דעת רד"ק ורוז' וגיז'; אבל לא מצאנו פֹעַל <b>שאה</b> אלא להוראת השממה, לא להוראת השאון; ונ"ל כי המלה משרש <b>נשא,</b> וטעמה ישאו קול, כמו ישאו מדבר ועריו (למטה מ"ב י"א), אלא שהיא בש"ין ימנית, מפני שכל השי"נין היו מתחלה ימניות, ואח"כ מפני כובד המבטא (עיין שופטים י"ב) נתחלפו קצת מהן לסמ"ך, ואמרו <b>עָשָׂה</b> במבטא הסמ"ך, תחת כי בתחלה אמרו בש"ין, ואמנם כתבו המלה בש"ין שלא לזוז מכתיבת הקדמונים. והנה מלת <b>נשא</b> לרוב שמושה הקלו בה המבטא ואמרו <b>נָשָׂא</b> במבטא הסמ״ך; ומלת <b>שָׁאוֹן</b> גם היא תחלת גזרתה משרש נשא, וענינה נשיאת קול, ולמיעוט שמושה נשארה במבטא השי"ן; והנה ישעיה אמר <b>כִשְׁאוֹן</b> גם <b>יִשָּׁאוּן</b> בש"ין ימנית, ובעלי הנקוד השאירו שי"ן ישאון ימנית כדי לזווגה עם שי"ן כִשְאוֹן, כי ברור הוא שהנביא רצה לעשות <b>ישאון</b> דומה למלת <b>כשאון,</b> על דרך שאמר אח"כ כהמות ימים יהמיון. ודע כי בנביאים כ"י על קלף שבידי כתוב כהמות ים (גם המתרגם תרגם ימא), ומלת ישאון בשי"ן שמאלית.

Verse 13

<b>ונס ממרחק,</b> למקום רחוק, כמו מרחוק ברחו (למטה כ"ב ג'), ושיעורו ברחו למקום אשר הוא מרחוק.
<b>כמץ,</b> הוא הסובב השבולת, ומתפרד ממנו ופורח באויר בשעת דישה, כטעם כמץ יסוער מגרן (הושע י"ג ג').
<b>כמץ הרים,</b> כי בהרים הרוח יותר חזק.
<b>וכגלגל,</b> דבר קל המתגלגל באויר, ובארמי וסורי קורין לקש גִאלָא.

Verse 14

<b>לעת ערב</b> וכו' <b>בטרם בקר</b> וכו', משל על האויבים שיתפרדו פתאום ולא יוכלו להלחם על ירושלם.

Chapter 18



Verse 1

קצת מאנשי יהודה מיראתם מסנחריב שלחו לבקש עזרה ממלך כוש, והנביא מבשרם מפלת מחנה סנחריב. <br><b>הוי ארץ צלצל כנפים,</b> הוי ארץ העושה צל גדול בכנפיה, כלומר ארץ המגינה ברוב גבורתך על החוסים בך; והיא הארץ אשר מעבר לנהרי כוש. ולענין המשך המקרא הזה עם שלאחריו, נ"ל שהתחיל הנביא והסב דבורו לארץ כוש, כדי להגיד לה מה שיקרה למחנה סנחריב; ובתוך כדי דבור הסב פניו ממנה והתחיל לדבר עם אחרים שישלחו מלאכים להודיע לאנשי כוש המופת אשר עשה ה' במחנה אשור, ואח"כ גם מזה הניח ידו ולא השלים דבורו, ואמר שאין צורך לשלוח שם מלאכים, כי כל יושבי תבל ידעו המאורע כנשוא נס הרים וכתקוע שופר. וגיז' אומר כי לא מצאנו צלצל אלא להוראת השמעת קול, כמו <b>צְלָצַל</b> שהוא מין חגב, <b>וצלצלי שמע וצלצלי תרועה,</b> ואין זה אמת ברורה, כי מצאנו צלצל דגים (איוב מ' ל"א) שאין נראה היותו נקרא כן ע"ש השמעת קול, אלא ע"ש שצולל במצולות ים, שמשליכים אותו במים למשוך משם הדגים, והוא מלשון צללו כעופרת, וא"כ כדרך שמלשון צללו אמרו צלצל, כן אפשר שאמרו צלצל מענין <b>צֵל</b> ששרשו <b>צלל,</b> וגם ממנו מצאנו ויהי כאשר צללו שערי ירושלם (נחמיה י"ג י"ט) שטעמו כשהחשיכו.
<b>כנפים,</b> פירש גיז' חיילות, מלשון והיה מטות כנפיו, ולא מצאנו בשום מקום כנפים על החיילות; אבל מטות כנפיו הוא משל להתפשטות מי הנהר העצומים אשר המשיל אליהם מלך אשור, ולענין ההתפשטות הזכיר כנפים, ולא שהחיילות נקראים כנפים. ולדעת גיז' קרא ישעיה ארץ צלצל כנפים לארץ כוש, ע"ש שחיילותיה משמיעים קול בחרבותם.

Verse 2

<b>השלח בים צירים,</b> אתה השולח מלאכים בים לקרוא לעזרתך את מלך כוש, ואמר השולח כנגד מי שיהיה, והכוונה על אותם מאנשי יהודה שהיו בוטחים בעזרת כוש.
<b>בים,</b> הוא ים סוף.
<b>ובכלי גמא על פני מים,</b> מהלאה לים סוף היו המלאכים צריכים לילך על פני מימי נילוס בכלי גמא, הן ספינות קטנות של פַפִיר, שלא היו מחזיקות רק איש אחד, והיו קלות בדרכן מאד, כפי עדות הסופרים הקדמונים. ורבנו סעדיה גאון שהיה במצרים כתב (עיין רד"ק) כי במקום הגבוה מהנהר הר יוצא במים, לא יוכלו הדוגיות לעבור שלא ישברו, אך עריבות הגומא העשויות בשעוה אם יגעו בהר יפלו ולא ישברו.
<b>לכו מלאכים קלים,</b> היה לו לומר השולח בים צירים לבקש עזרה מכוש ישלח מלאכים להודיע לכוש כך וכך, והפסיק הדבור אל השולח והתחיל מדבר עם המלאכים עצמם, אתם המלאכים ההולכים אל הכושים לבקש מהם עזרה, אין אתם צריכים עוד לכך, אבל בהפך לכו מהר לבשר שמה מגפת סנחריב אשר תהיה לא בחיל ולא בכח כי אם ביד ה'. וגם הדבור הזה לא השלימו, והתחיל מאמר אחר, ואמר כל יושבי תבל וגו'.
<b>אל גוי ממשך ומורט,</b> הם הכושים, שהם משונים בתארם משאר בני אדם בשחרות עורם, וגם במה שחֵלק התחתון מפניהם נמשך לחוץ, וזה טעם ממושך, לשון תוחלת ממושכה (משלי י"ג י"ב), והם משונים ג"כ במה שהם חסרי זקן, וזה טעם מורט, לשון ולחיי למורטים (למטה נ' ו'), ואמרטה משער ראשי וזקני (עזרא ט' ג').
<b>מן הוא והלאה,</b> מזמן שהוא עָם.
<b>גוי קו קו,</b> גוי המקיים עצתו, ואיש לא יעמוד בפניו להשיב ידו אחור.
<b>קו,</b> תחלת הוראתו חוט מתוח ע"י משקולת של עופרת, שהבנאי מותח על הקיר כדי לבנותו נִצָב עומד ביושר, ולא יהיה הקיר נטוי (piombo, piombino), כטעם ושמתי משפט לקו וצדקה למשקלת (למטה כ"ח י"ז), והושאל אח"כ להורות החק והגזרה אשר על פיהן יסודר מעשה או מעשים מה, כמו ונטיתי על ירושלם את קו שמרון ואת משקולת בית אחאב (מ"ב כ"א י"ג) הטעם אעשה לירושלם כאשר עשיתי לשמרון ולבית אחאב, וכן ונטה עליה קו תהו ואבני בהו (למטה ל"ד י"א) גזרה של שממון. ואבני כמו משקולת, כטעם לא יהיה לך בכיסך אבן ואבן (דברים כ"ה י"ג), וכן צו לצו קו לקו (למטה כ"ח י') קו קרוב בענינו לצו, כלומר נימוס וסדר הנהגה. וטעם כפילת קו קו כטעם בדרך בדרך אלך (דברים ב' כ"ז) שענינו אלך תמיד בדרך בלי לנטות ממנה ימין ושמאל; אף כאן גוי קו קו, גוי ההולך בשיטתו ונוהג מנהגו בלי לנטות ממנו, כלומר שמקיים מזמותיו ואין מי שֶיָפֵר אותן.
<b>ומבוסה,</b> וע"כ הוא רומס ומשפיל שאר עמים.
<b>אשר בזאו,</b> כמו בזזו, כמו ימאסו כמו מים (תהלים נ"ח ח'), עורי רגע וימאס (איוב ז' ה'), וכן צֶאֱלִים (שם מ’ כ״א) במקום צְלָלִים; והכוונה על נילוס ושאר נהרות השוטפים את ארץ כוש ומכסים אותה, וע"ד מליצת השיר אמר כאלו בוזזים אותה. ואמנם כנה הכושים בתארי הגבורה לפי שהיו בני יהודה בוטחים בהם, ואולי אותם מאנשי יהודה שלא היו מסכימים בעצה זאת לבקש עזרה מהכושים היו מכנים אותם דרך בזיון בתואר גוי ממושך ומורט; וישעיה קבץ כל מיני התארים שהיו מיוחסים אל הגוי ההוא. והמפרשים פירשו עם ממושך ומורט על ישראל, ומפרשים הנבואה לעתיד על מלחמת גוג ומגוג, והכושים ישלחו מלאכים לא"י לראות (לדעת רש"י) אם אמת שנתקבצו הגליות, ולדעת רד"ק ודון יצחק לשלוח מנחה לבית ה', ולדעת ראב"ע ילכו המלאכים אל ארץ כוש לבשר הגאולה לישראל העומדים שם בגלות. ואמנם אין רמז בנבואה הזאת לקבוץ הגליות. וגיז' פירש השולח בים צירים על ארץ כוש הנזכרת למעלה, ואמר השולח על העם, והכושים לפי דעתו היו שולחים צירים לחזקיהו והתחברו עמו נגד מלך אשור; ורחוק הדבר מאד שיהיה מלך גדול ונורא כמלך כוש מתחבר עם המלך החלש מלך יהודה, אשר הניח למלך אשור שיתפוש את כל עריו הבצורות ולא יצא לקראתו למלחמה, והיה לבו נמס כדונג בשמעו ביאתו; ועוד מה טעם שישלח בים צירים? והיה לו לשלוח חיילות, אבל הצירים ישלחו אותם החלשים לבקש עזרת התקיפים. ופירש לכו מלאכים קלים כנגד ישראל שימהרו להודיע בכוש דבר ה' אשר דבר על אשור, ולפי זה אין שום טעם למה הזכיר תחלה ארץ כוש, ויהיה הוי ארץ צלצל כנפים וגו השולח בים וגו' על פני מים, כלם דברי מותר, אין להם טעם כלל, כי אין הנביא אומר דבר לארץ כוש, אלא אומר לישראל שישלחו שם מלאכים. ופירש ממושך תקיף וחזק, כי כאשר מן חזק יאמרו החזיק שענינו קרוב לענין משיכה, כן מן משך יאמרו ממושך להוראת החוזק, וזה לא יתכן. כי אמת הדבר שהחזק מחזיק הדבר ומושך בכח, אך לא ימשך מזה כלל שהממושך (שהוא פעול כמו תוחלת ממושכה) יהיה חזק, ולפי שיטתו היה ראוי שיאמרו מָשָך להוראת התאר חָזָק, והמשיך להוראת המשיכה בכח, אך הענין בהפך, כי ממושך נגזר מן משך, ולא הַפֹעַל מָשַךְ משם התאר ממֻשך. ומורט פירש לשון חידוד, כטעם חרב חרב הוחַדָה וגם מרוטה (יחזקאל כ"א י"ד), וחשב כי החידוד נאמר על הקלות, כטעם וחדו מזאבי ערב (חבקוק א' ח'), ולא הבין (מה שהבין והעיר רוז') כי חרב מרוטה אין ענינו חרב חדה, אלא שמורטה להעביר מעליה החלודה כטעם נחשת ממורט (מ"א ז' מ"ה), כי כדרך שמריטת השער תשיב העור חָלָק ונקי, כן המתכת תשאר חלקה ונקיה וברה ע"י העברת החלודה, מעליה; גם מה שחשב כי יאמר לשון חד להורות על הקלות, שקר הוא, ויפה פירש Bochart וחדו מזאבי ערב על חוזק כח הראות, כמו חַדִיד בערבי, ואיננו זז מלשון חידוד, וכן בלעז vista acuta. ופירש מן הוא והלאה ממנו והלאה, ואמר שמדבר על שני עמים, תחלה על מצרים שתחת מלך כוש, ואח"כ על עם כוש עצמו שהוא ממנו והלאה, כלומר ממצרים והלאה; והנה לא מצאנו שום דוגמא לכנוי נפרד במקום המחובר, ומה שרצה להביא לדוגמא מִימֵי היא (נחום ב’ ט’) היא ראיה לסתור, כי אין הכוונה <b>מִיָמֶיהָ,</b> אלא מיום שהיא, מיום היותה, כמו כאן מן הוא. ופירש קו קו לשון חוזק, מלשון ערבי <b>קֻוַה</b> שענינו חוזק; והנה אין טעם לכפל קו קו, כי לא יאמר כח כח, <b>חֹזֶק חֹזֶק,</b> להפלגת החוזק; וכבר הרבה שמות יש לנו להוראת החוזק, בלי שיצטרך הנביא לקחת שמות חדשים מלשון ערב. ופירש בזאו כמו בזעו, כמו הגמיאיני וגמיעה, ושרש בזע בארמי לשון קריעה ובקיעה, ולשון בקיעה מצוי אצל הנהרות; ולא הבין כי מליצה היא בלה"ק לומר לשון בקיעה על הדבר היוצא ומתראה פתאום, כמו אז יבקע כשחר אורך (למטה נ"ח ח'), וכן כי נבקעו במדבר מים (שם ל"ה ו'), וכן בצורות יאורים בִקֵעַ (איוב כ"ח י'), וכן אתה בקעת מעין ונחל (תהלים ע"ד ט"ו), וכן נהרות תבקע ארץ (חבקוק ג' ט'), שהארץ מְבַקַעַת ומוציאה נהרות, אבל שהנהרות בוקעים את הארץ כמו כאן אשר בקעו נהרים ארצו, היא מליצה אשר לא מצאנו דוגמתה בכתובים. רק שתי פעמים מצאנו בקיעה אמורה על המקום שהמים יוצאים ממנו, ויבקע צור ויזובו מים (ישעיה מ"ח כ"א), יבקע צורים במדבר (תהלים ע"ח ט"ו), אך בשני המקומות לשון בקיעה אמור על הצור להורות על הנס, שהיה כאלו בקע ה' את הסלע ויצאו ממנו מים, ואין להביא מכאן שום ראיה על היות בלה"ק מליצה נהוגה לומר על הנהרות הטבעיים שהם בוקעים את הארץ; מלבד כי אפילו תהיה המליצה נהוגה בלשון, הנה אין זה כנוי מיוחד לשום מחוז, שהנהרות בוקעים ארצו, כי אין ארץ נושבת שאין נהרות עוברים בה, ואמנם היא מדה מיוחדת לקצת ארצות, שהנהרות שוטפים אותן וכאלו בוזזים אותן.

Verse 3

<b>כל ישבי תבל,</b> דרך מליצת השיר הוא אומר אין צורך שתשלחו מלאכים לבשר המאורע, כי יהיה נודע בכל הארץ, וכל שוכני ארץ יראוהו וישמעוהו כנשוא נס על ההרים וכתקוע שופר, כלומר כמו בזמן שנושאים נס על ההרים וכמו בזמן שתוקעים בשופר (כי אף העומדים מרחוק רואים הנס ושומעים הקול), כלומר יראוהו וישמעוהו כדרך שרואים מרחוק נס שנושאים בראש ההר, וכדרך ששומעים מרחוק את קול השופר. ורוז' וגיז' לא הבינו כי הנס והשופר אינם אלא משל, ונחלקו מי הוא הנושא והתוקע, רוז' אומר שהוא סנחריב, וגיז' אומר שהוא האל הקורא עמים להשחית מחנה סנחריב (כאלו היתה מגפת סנחריב ע"י בשר ודם, מה שלא היה), או שהוא סימן למפלת האויב, שהאל נושא נס ותוקע שופר להכותו.

Verse 4

<b>אשקוטה ואביטה במכוני,</b> אמר לי ה' שאשב במקומי שקט ובוטח, ואראה המאורע העתיד להיות, שהוא מגפת חיל סנחריב. והמפרשים כלם יִחֲסוּ השקיטה והראייה לאל ית', וזה לא יתכן, מאחר שהוא הפועל המגפה ההיא, לא יצדק לומר עליו שהוא יושב ורואה.
<b>כחם צח עלי אור,</b> יונתן ואחרים פירשו אור כמו <b>שֶׁמֶש,</b> ורשי פירש ירק, כמו ללקט אורות (מ"ב ד' ל"ט), ורא"בע ורד"ק פירשוהו מָטָר, וסמכו על איוב ל"ו ל"ב ול"ז י"א, וגם אני מתחלה פירשתיו מטר, ואמרתי שהכוונה שהמאורע ההוא יהיה פתאומי ורחוק מאמדן הדעת, כמו חום יבש שיהיה אחר המטר, שהוא דבר בלתי מצוי; ואח"כ ראיתי כי אין שום הכרח לפרש אור ענין מטר בפסוקי איוב הנ"ל, והנני מפרש (כדעת תלמידי מוה"רר יהודה אריה אוזימו) אור על אור הבקר או עמוד השחר, כמו לאור יקום רוצח (איוב כ"ד י"ד), וידוע כי בסוף הלילה ותחלת הבקר היא השעה היותר קרה שבכל כ"ד שעות היום, והנה מפלת מחנה סנחריב הוא מאורע זר ורחוק ממנהגו של עולם, כמו שהוא חום גדול בתחלת הבקר והמשילו ג"כ לעב טל בחם קציר, כי בא"י אין מטר בימות החמה (עיין ש"א י"ב י"ז), וכן ר' יוסף שווארץ (אשכנזי היושב בא"י) כתב בספרו תבואות הארץ, כי בחדש סיון (שהוא זמן הקציר) החום מתרבה, ולא נראים עננים, והטל מעט. וכן איוב כשהיה מצייר עוצם הצלחתו בזמן שעבר, הזכיר כדבר גדול (כ"ט י"ט) וטל ילין בקצירי ודע כי מה שאנו קוראים rosée, Thau) rugiada) איננו יורד מן העננים, אבל בלה"ק וכן בלשון ערבי גם המטר הַדַק מאד היורד מן העננים נקרא טל.

Verse 5

<b>כי לפני קציר,</b> מאחר שהתחיל במשל לקוח מן הקציר סיים בו, וקציר שזכר בפסוק השני הזה, הכוונה בו על הבציר, <b>ובסר גמל יהיה נצה,</b> נִצָה הוא הנושא ובוסר גומל הנשוא, הנץ והוא הפרח יהיה בסר (רש"י ורד"ק). גומל, קרוב לבישול, כמו ויגמול שקדים (במדבר י"ז כ"ג) ענינו הבשיל שקדים, וגומל שהוא בינוני ענינו מתבשל וקרוב לבישול.
<b>נצה,</b> כמו וישלך כזית נצתו (איוב ט"ו ל"ג), ובא הפֹעל יהיה בלשון זכר כמו בוסר שהוא הנשוא, גם כי באמת הוא מתיחס יותר לנצה שהוא הנושא, והוא כאלו אמר ויהיה בסר גומל במקום שהיתה תחלה נצה.
<b>הזלזלים,</b> אין לו אח, והוא משרש <b>זלל</b> המורה רעדה ונדנוד, כמו הרים נזלו (עיין למטה ס"ג י"ט), וקרוב אליו שרש <b>דלל,</b> וממנו מדולדל (עיין למטה ל"ח י"ב).
<b>נטושות,</b> נקראו כן על שם התפשטותם, מלשון שלוחותיה נטשו עברו ים, וכן הסירו נטישותיה (ירמיה ה' י'), נטישותיך עברו ים (שם מ"ח ל"ב).
<b>התז,</b> הפעיל משרש תזז, ובלשון חכמיס התיז את הראש בבת אחת (חולין פרק ב'), או שהיו צרורות מנתזין מתחת רגליה (קמא פרק ב'), ונ"ל כי נתז ותזז שניהם מגזרת <b>נזה</b> שענינו דלוג (עיין פירושי למטה נ"ב ט"ו), והנה צרורות מנתזין ענינו מדלגין ומקפצין ממקום למקום, והפיעל מורה על רבוי הפעולה, והתיז את הראש ענינו גרם לו שיקפוץ ממקומו, וכן כאן הסיר התז כרת בכח באופן שיקפצו ממקומם למקום אחר. וכל זה אמנם משל על מגפת מחנה אשור אחרי לָכְדוֹ כל ערי יהודה, והיותו קרוב לבא ירושלימה.

Verse 6

<b>יעזבו,</b> הזלזלים והנטישות הכרותות, כלומר פגרי מחנה אשור.
<b>עיט,</b> הם העופות הדורסים, כמו וירד העיט על הפגרים.
<b>וקץ,</b> יעמוד עליו כל זמן הקיץ.
<b>תחרף,</b> תעמוד עליו כל זמן החורף.
<b>עליו,</b> לשון זכר ויחיד, והכוונה על הנמשל שהוא מחנה אשור, ומה שאמר שהעיט יעמוד עליו בקיץ והבהמות בחרף, לאו דוקא, וצריך ליתן את האמור לזה בזה ואת האמור לזה בזה (גיז'); ואולי ייחס הקיץ אל העופות והחרף אל החיות, כי העופות נראים יותר בימות הקיץ, והחיות נראות יותר בזמן הקור.

Verse 7

<b>בעת ההיא יובל שי,</b> כשישמעו הכושים מגפת מחנה אשור, יכירו גדולת אלהי העברים וישלחו מנחה להיכלו; ואע"פי שדבר זה לא נתפרש בספר מלכים וד"ה, אין ראייה שלא נתקיים, והנה מצאנו שמלך בבל שלח ספרים ומנחה אל חזקיהו ודבר זה נכתב בעבור שנִבָא אליו ישעיה מן הרע על הדבר הזה, הנה ימים באים ונִשָא כל אשר בביתך וגו', וענין מלך כוש לא נכתב, כי לא נמשך ממנו דבר לטוב או לרע לישראל.
<b>יובל שי</b> וכו' <b>עם ממֻשך ומורט,</b> יובל שי של עם ממושך ומורט, ואח"כ פירש יותר ואמר במ"ם ומעם נורא וכו'. והנה באמת היה האתנח ראוי להנתן תחת מלת ארצו; ואמנם להיות כנויי הכושים מאריכים המאמר מאד, התחכם בה"ט להנעים הקריאה ולחלק אותם לשני נתחים, כמו שעשה למעלה בפסוק ב', באופן שהנתח האחד יהיה דבק עם יובל שי לה' צבאות, והשני דבק עם אל מקום שם ה' צבאות הר ציון, ויובל שי עומד במקום שנים, יובל שי של גוי קו קו ומבוסה אל מקום שם ה' צבאות.

Chapter 19



Verse 1

ועוד רעות רבות וצרות לארץ מצרים, והצלחה גדולה ליהודה. <br><b>משא מצרים,</b> גרוציוס ואחריו רוז' וגיז' פירשו הנבואה הזאת על זמן שמלכו במצרים שנים עשר נשיאים שחלקו הממלכה ביניהם, ומלכו חמש עשרה שנה, ואח"כ נלחמו זה בזה וגָבַר אחד מהם הוא Psammetichus ומלך לבדו על מצרים כלה, ועליו נאמר וסכרתי את מצרים ביד אדונים קשה. והפירוש הזה הוא בעיני בלתי צודק, כי למטה הוא אומר אך אוילים שרי צען חכמי יועצי פרעה, איך תאמרו אל פרעה, א"כ היה אז על מצרים מלך אחד, פרעה אחד, לא רבים, גם עיר ממלכה אחת היתה במצרים, והיא צען, לא זולתה, מאחר שהוא אומר שרי צען חכמי יועצי פרעה. וגם אם נאמר שהנשיאים ההמה אשר מלכו במצרים לקחו כלם כנוי פרעה, ושהזכיר צען מפני שהיתה קרובה וידועה יותר לישראל, ושאמנם עוד ערי ממלכה אחרות היו במצרים, עדיין יקשה מאד שהוא אומר אח"כ אים אפוא חכמיך, והיה לו לומר חכמיכם אם היו המלכים שנים עשר. ולדעתי נאמרה הנבואה הזאת לימים רחוקים אחרי ישעיה, כי כמו שנבא ישעיה על גלות ישראל לבבל ועל חזרתם משם לארצם, כן התנבא כי אז בהיות ישראל על אדמתם לבטח תחת מלכי פרס, יעלה קמביזיס בן כרש וישחית את מצרים; והמשיל עוצם הצרה אשר תמצא אז את מצרים במשל יובש הנהר, וכן דעת רש"י ורד"ק, גרוציוס גם Vitringa, רצוני שיובש הנהר משל על הצרות.
<b>הנה ה' רכב על עב קל,</b> משל על צאת גזרתו, והֵרָאות פעולתו.
<b>ונעו אלילי מצרים,</b> דרך מליצת השיר ייחס החיים למה שאין בו רוח חיים, כטעם גם ברושים שמחו לך, והכוונה שלא יהיה בהם כח להציל את עמם.
<b>ונעו,</b> כמו למטה (כ"ד כ') נוע תנוע ארץ כשכור.

Verse 2

<b>וסכסכתי מצרים במצרים,</b> עיין למעלה ט' י'.
<b>ממלכה בממלכה,</b> לא ממלכה ממש, אלא מדינה ואיפרכייה, שהיתה מצרים נחלקת לשלשים ושש איפרכיות, וסופרי היונים קוראים אותן נוֹמוֹס, וכן בתרגום המיוחס לשבעים זקנים מתורגם כאן נומוס על נומוס.

Verse 3

<b>ונבקה,</b> מן בקק, בנק נפעל, והיה משפטו <b>וְנָבַקָּה,</b> אלא שהוקל, כמו אשר יָֽזְמוּ לעשות במקום <b>יָזֹמּוּ,</b> וְנָֽבְלָה במקום וְנָבֹלָּה, וענין שרש בקק ענין הרקה, כמו הנה ה' בוקק הארץ (למטה כ"ד א'), תהיה רוח מצרים ריקה בקרבו, תהיה כדבר ריק, שאין בו ממש, על דרך ובקותי את עצת יהודה (ירמיה י"ט ז'), וכן מלת לריק ענינה להבל.
<b>ועצתו אבלע,</b> אשיתהו אובד עצות, כלומר לא תשאר להם עצה, לא ידעו מה לעשות, כי הרעה אשר תבא עליהם, לא ימצאו לה תקנה, ועי"כ ידרשו אל האלילים, כי יראו כי חכמתם ועצתם לא תועילם; וזה סיוע לפירושי, כי אמנם אם הרעה אשר תבא עליהם לא היתה אלא מריבה ביניהם, הלא כשיכירו שהמריבה רעה להם יחדלו ממנה וישובו לאגודה אחת, ואין צורך לדרוש אל האלילים.
<b>האטים,</b> המדברים לאט, בקול נמוך.

Verse 4

<b>וסכרתי,</b> הכ"ף במקום גימ"ל, כמו ויסכרו מעינות תהום (בראשית ח' ב'), כי יסכר פי דוברי שקר (תהלים ס"ג י"ב), וכאן הוא מלשון הסגיר ביד אויב (איכה ב' ז'), סגר אלהים היום את אויבך בידך (ש"א כ"ו ח'), ענין נתינה ביד.
<b>אדנים קשה ומלך עז,</b> הוא קמביזיס.

Verse 5

<b>ונשתו,</b> נפעל משרש נשת, ענינו חסרון והעדר, כמו נשתה גבורתם (ירמיה נ"א ל'), לשונם בצמא נָשָתָּה (למטה מ"א י"ז), וכן בהפוך אותיות אם ינתשו מים זרים קרים נוזלים (ירמיה י"ח י"ד), והפסוק הזה לקוח מאיוב (י"ד י"א), ושם כתוב אזלו, וגם הוא ענין העדר.
<b>כהים,</b> נ"ל שהוא מקוה מים גדול שעשה במצרים המלך Moeris, והיה נקרא על שמו Lacus Moeridis, והיו נקוים בו המים היתרים כשהיה נילוס עולה יותר מדי, והנה אמר תחלה שלא יהיה שם מותר מים שיקוה בים, ואח"כ שהנהר יחרב מכל וכל וייבש. ורוז' וגיז' ואחרים פירשו ים על נילוס עצמו.

Verse 6

<b>והאזניחו,</b> יהיה ריחם רע, כדרך המים הנחים ונמוכים; זנח בערבי באוש, וקרוב לו <b>צחנה</b> (שרֵידֶר ורוז' וגיז'), וההפעיל איננו כאן פעל יוצא, רק הוראתו על שנוי ההוֶֹה בגוף הדבר, כמו ילבינו (למעלה א' י"ח); ולענין האל"ף, נראה שהיה להם שם התאר <b>אֶזְנָח</b> שהיה ענינו דבר סרוח, ועשו ממנו הפעיל, בשמירת האל"ף מן השם, על דרך <b>שֵׁרִיתִךָ</b> (ירמיהו ט״ו י״א) מן <b>שֵׁרִית (שְׁאֵרִית)..</b>

Verse 7

<b>מצור,</b> היא מצרים, וכן במ"ב י"ט כ"ד, ומיכה ז' י"ב.
<b>קנה וסוף,</b> שגדלים על שפת הנהר.
<b>קמלו,</b> אין לו רק אח אחד (למטה ל"ג ט'), ובלשון סורי ענינו חלישות וחולי.

Verse 8

<b>ערות,</b> נ"ל לשון ערום ועריה (יחזקאל י"ו ז'), וכן ערות יסוד עד צואר (חבקוק ג' י"ג), ערו ערו עד היסוד בה (תהלים קל"ז ז'), והוא מקור עומד במקום כל הזמנים, והטעם אף השדות שעל היאור, ועל פי היאור, גם הם יהיו ערומים מכל.
<b>נדף,</b> אין ענינו כענין שרש <b>הדף,</b> אך הוראתו פירוד חלקי הגוף היבש והיותם לאבק פורח, וכן יתן כעפר חרבו כקש נדף קשתו (למטה מ"א ב'), וכן כהנדוף עשן תנדף כהמס דונג וכו' (תהלים ס"ח ג'), תעשה אותם נִדָפים כמו העשן שחלקיו מתפרדים ומתפזרים ואיננו.
<b>וכל מזרע יאור.</b> אפילו אם יזרעו ביאור עצמו בקרקעיתו בהיותו חסר מים (תלמידי מוה"רר הלל קנטוני), ולדעת תלמידי מוה"רר אליעזר אליה איגל ערות על יאור מה שצומח מאליו על שפת היאור, וכל מזרע יאור מה שנזרע על שפת היאור ע"י אדם.
<b>יבש,</b> ביו"ד אחת, אולי הקריאה <b>יָבֵש,</b> לשון עבר, כמו <b>נִדַּף..</b>

Verse 9

<b>ובשו עבדי פשתים,</b> העושים מלאכה בפשתים, כטעם משפחות בית עבודת הבוץ (ד"ה א' ד' כ"א), יבושו מתקותם שהיו בוטחים שתהיה להם מלאכה להשתכר בה; והזכיר צרת העושים מלאכה בפשתים כי הם צריכים למים הרבה לשרות בהם הפשתן, ובחסרון המים אף אם יש להם פשתן מן השנה הקודמת, לא יוכלו לעשות מלאכתם בה (תלמידי מוה"רר מרדכי מורטארה).
<b>שריקות,</b> המפרשים פירשו תאר לפשתים על שם שנסרקים במסרק, ואין בזה טעם, כי איננו שבח לפשתים היותם צריכים סריקה, ואין בהודעה הזאת שום תועלת במליצה, גם בעלי הטעמים הפרידו פשתים מן שריקות. ולדעתי שריקות הוא שם האומנים הסורקים הפשתן, וקרוב לזה במשנה (כלים פי"ב משנה ב') קנה מאזנים של סרוקות, ופירושו סורקי צמר ופשתים.
<b>חורי,</b> ראב"ע וגיז' פירשו בגדים לבנים; ובעל מכלל יופי ורוז' פירשו בגדים עשויים חורים חורים; ויונתן ורש"י ורד"ק פירשו מצודות של דגים העשויות חורים חורים. ואני בראותי כי מן ונשתו מים מהים עד אך אוילים שרי צען, כלומר בכל ציור יובש היאור, אין שום חלק מהפסוק שלא יהיה בו נושא ונשוא יחדו (ונשתו מים, ונהר יחרב, והאזניחו נהרות, דללו וחרבו יארי מצור, קנה וסוף קמלו, ערות על יאור, וכל מזרע יאור יבש נדף, ואנו הדיגים, ואבלו כל משליכי, ופורשי מכמורת אמללו, שתותיה מדכאים, כל עשי שכר אגמי נפש, לשון עגמת נפש), ובראותי בישעיה (כ"ט כ"ב) לא עתה <b>יבוש</b> יעקב ולא עתה פניו <b>יחורו,</b> אני אומר כי חורי הוא הנשוא, וענינו הסורקים והאורגים ילבינו פניהם, והאתנח ראוי להנתן תחת פשתים; ומלת חורי קריאתה חִוָּרַי, כלומר לבנים, יהיו לבנים, ילבינו פניהם. ותלמידי מוה"רר אברהם גריגו הקשה כי לא מצאנו שרש <b>חָוַר</b> להלבנת הפנים בלא מלת פנים, והשיבותי כי כן מצאנו שרש <b>חָפַר</b> הנגזר מן חָוַר, בלא מלת פנים, כגון כי בושו כי חפרו (תהלים ע"א כ"ד).

Verse 10

<b>והיו שתתיה,</b> האנשים הנכבדים והגדולים, שהם כמו היסודות בעם, לשון כי השתות יהרסון (תהלים י"א ג'), וכן למטה פנת שבטיה על נכבדי העם (דון יצחק בשם אחרים וגיז').
<b>כל עשי שכר,</b> לשון וזורע צדקה שכר אמת (משלי י"א י"ח), ענין שָכָר ושכירות, כלומר הפועלים הנשכרים לעבוד עבודה (לודוביקוס de Dieu ורוז' וגיז'), והנה זכר החשובים והפחותים בעם (גיז'). ורוז' ואחרים פירשו שתותיה האורגים, לשון שתי וערב, ובלשון סורי אַשְתִי ענינ' <b>ארג;</b> ורש״י ורד״ק פירשו <b>שֶׂכֶר</b> ענין סגירה.
<b>אגמי נפש,</b> לשון עגמה נפשי (איוב ל' כ"ה), ואחרים פירשו אגמים שבהם נפש, כלומר דגים. ובתרגום היוני המיוחס לשבעים זקנים מתורגם כאלו כתוב עושי שֶׂכֶר בשי"ן ימנית, והוא זיתום המצרי, ואין הדבר רחוק, ולפי זה יתכן לפרש גם שתותיה העושים מיני שתיה.

Verse 11

<b>אך אולים,</b> אחר שהזכיר הצרות שתבאנה על מצרים, התחיל ללעוג על המלך ועל שריו ועל חכמיו שהיו מתפארים בידיעת העתידות.
<b>חכמי יועצי פרעה,</b> חכמי פרעה היועצים את פרעה, היועצים אותו עצה נבערה (יונתן ואחרים). ואולי עצה נבערה הוא הנשוא יועצי פרעה הם יועצים נבערים, ותהיה עצה כנוי ליועצים, כמו משפט שהוא לפעמים כנוי לשופטים, כמו ונגשו אל המשפט ושפטום; וסיוע לזה כי לא מצאנו נבער אלא על האדם, נבער כל אדם (ירמיה י' י"ד), כי נבערו הרועים (שם כ"א).
<b>איך תאמרו 6אל פרעה,</b> איך יתפאר כל אחד מכם לפני פרעה לאמר בן חכמים אני? כי החכמים במצרים היו כלם משבט אחד, דוגמת הכהנים בישראל; ומלות בן מלכי קדם הן ווקאטיף, אם אתה אדוני המלך מזרע מלכי קדם, הלא גם אני מזרע חכמים (יונתן ורש"י).

Verse 12

<b>וידעו,</b> הידיעה קודמת להגדה, וכאן הכוונה יגידוה אם ידעוה, ואח"כ הוסיף ידעו (אם יוכלו) מה יעץ ה', ויפה בא האתנח אחר ויגידו נא לך.
<b>אים אפוא,</b> טעות נפלה כאן בטעמים, ומלת אפוא צריכה להיות דבקה לשלפניה <b>(אי֤ם אפוא֙),</b> כמו איה אפוא פיך (שופטים ט' ל"ח), ולא שלחתי ידי להגיה, יען לא מצאתי כן בשום ספר. ובאיוב (י"ז י"ו) <b>וְ֖איה אפ֣ו תקות֑י,</b> המפסיק במלת ואיה, ואין ספק כי גם זה טעות, ובדפוס ברישה <b>ואי֣ה אפ֣ו,</b> והוא נכון לפי הענין, אבל להיות <b>תקותי</b> מלה ארוכה לא יתכן שיבאו לפניה שני מונחים, אלא מונח ודחי (ואי֣ה אפ֣ו). והסופרים טעו והפכו סדר הטעמים, ונתנו הדחי במקום המונח והמונח במקום הדחי.

Verse 13

<b>נשאו,</b> מלשון הנחש השיאני (בראשית ג' י"ג), שענינו התעני על ידי שהסיר ממני הפחד (עיין מה שכתבתי בבכורי העתים תקפ"ח עמוד קמ"ג), אף כאן טעו כי לא יָרֽאְו את האויב.
<b>נף,</b> היא Menfi, ונקראת גם כן (הושע ט’ ו’) <b>מֹף,</b> ולדעתי עקר שמה <b>מנף,</b> ופעמים השמיטו ממנו המ"ם, ופעמים הנו"ן, וכן לדעתי דודנים (בראשית י' ד') ורודנים (ד"ה א' א' ז') עקר שמם דרדנים, וכן דעואל (במדבר א' י"ד, וז' מ"ב, וי' כ') ורעואל (שם ב' י"ד), עקר שמו דרעואל.
<b>פנת שבטיה,</b> השרים והנכבדים שהם אבן פנה שכל העם נשען עליהם, והם חכמי יועצי פרעה, הם התעו את מצרים.

Verse 14

<b>מסך,</b> ענינו עירוב דברים במשקה, כמו למעלה (ה' כ"ב) ואנשי חיל למסוך שכר, והכוונה כי בקרב כל אדם יש רוח, וברוח הטבעי ההוא אשר בקרב מצרים ה' עירב רוח בחרת והיא רוח עועים.
<b>עועים,</b> כפול מן <b>עוה</b> שענינו עִווּת ונְטִיָה מן היושר.
<b>והתעו את מצרים,</b> אחרים (והם חכמי יועצי פרעה) מתעים אותה, כלומר את אנשי מצרים, כשכורים.
<b>כהתעות שכור,</b> כמו שהשכור נתעה ע"י אחרים, שאחרים משחקים ומתעתעים בו להתעותו, והוא אינו מבין.
<b>בקיאו,</b> מקור מבנין הקל מנחי ע"י, והטעם כשהגיע בשכרותו לשיעור שיקיא. מה שכתוב בתרגום <b>בְתוֹכֵיהּ</b> צ"ל <b>בִּתְיוּבֵיה</b> כמו במשלי כ"ו י"א, וכן בלשון סורי קורין לקיא <b>תְּיוּבָא,</b> כלומר חזרת המאכל, ובנביאים כ"י על קלף שבידי עם תרגום ופירוש רש"י כתוב <b>בתוביה.</b>

Verse 15

<b>ולא יהיה למצרים מעשה</b> וגו', מאחר שהוא נתעה אחרי יועצים אוילים, נמשך מזה שלא תעלה בידו לעשות שום מעשה מתוקן, ולא יהיה להם שום מעשה שיצמח ממנו דבר שלם, שיהיה לו ראש וזנב אם הוא ממיני בעלי חיים, ושיהיה לו כפה ואגמון אם הוא ממיני הצמחים. ועיין למעלה ט' י"ג. וגיז' פירש ראש וזנב פוֹעֵל לא פָעוּל, לא יהיה למצרים שום מעשה שיעשה אותו מי שהוא ראש, או מי שהוא זנב וכו'; וזה רחוק, כי מצרים כלו הוא כאן כאיש אחד, לא כקבוץ אנשים הרבה.

Verse 16

<b>בנשים,</b> משל לחולשה ומורך לב, כמו הנה עמך נשים בקרבך לאויביך פתוח נפתחו שערי ארצך (נחום ג' י"ג), נשתה גבורתם היו לנשים (ירמיה נ"א ל').

Verse 17

<b>לחגא,</b> האל"ף במקום ה"א, והוא מלשון יחוגו וינועו כשכור (תהלים ק"ז כ"ז), והנה שרש <b>חגג מורה תנועה בלתי מסודרת, אם לשמחה, ומזה כל לשון <b>חַג,</b> ואם מפני שכרות כמו בפסוק הנ"ל, ואם מרוב הבהלה והפחד, כמו כאן, והכוונה כי ארץ יהודה והצלחתה תהיה סבת חרדה ואימה למצרים.</b>
<b>כל אשר יזכיר אתה אליו יפחד,</b> רש"י ראב"ע ורד"ק לא חשו לפרש המלות האלה, כי כל מי שהורגל בדבור העברי לא יטעה בהבנתן, אבל חכמי האומות נכשלו בהן, ונדחקו לפרש אותן בדרכים מדרכים שונים, כלם בלתי נכחים למבין. ויש לתמוה על איש יהודי, פיליפסון, שתרגם המלות כמשמען (איין יעדער דער עס איהם ערוועהנט, ערבעבט), והמובן מן המלות האלה בלשון אשכנז הוא שהמזכיר אדמת יהודה למצרים, הוא עצמו (המזכיר אותה) ירעד; וזה ודאי איננו כוונת הכתוב. אבל האמת הוא כי יפחד חוזר למצרים, ומלות כל אשר יזכיר אותה אליו אינן נושא המאמר, אבל הן להורות על הזמן, כאלו אמר: יהיה מי שיהיה שיזכיר אותה למצרים, כלומר כל שעה שיבא אדם ויזכיר אותה אליו, מיד יבא בלב מצרים אימה ופחד. ודוגמת זה כל איש זובח זבח ובא נער הכהן (ש"א ב' י"ג), הכוונה כשהיה אדם, יהיה מי שיהיה, זובח זבח, מיד היה בא נער הכהן וכו'. וכן בתלמוד (קמא פ"ז) מאן דאמר לי אין הלכה כר' יהודה עבידנא יומא טבא לרבנן. וכן בלשון איטלקי יתכן לומר Chi gliela nomini, egli si spaventerà, עיין Crusca מלת Chi סימן ד' - והנה רש"י ורד"ק פירשו זה בשיטת סדר עולם, שהיו במחנה סנחריב שבויים אשר שבה במצרים קודם בואו ירושלימה, וכשנִגַף מחנהו הוציאם חזקיהו לחרות ושבו על אדמתם והגידו הפלא הגדול, ועי"כ יָֽרְאו מצרים את ה' ואת עמו; וזה לא יתכן, כי ידענו נאמנה כי סנחריב לא עלה על מצרים קודם עלותו על ארץ יהודה, כי רבשקה לא הזכיר מצרים בין שאר המקומות שכבש אדוניו, ובהפך אמר הנה בטחת לך על משענת הקנה הרצוץ הזה על מצרים, א"כ עדיין היתה מצרים ממלכה בלתי משועבדת. וכן אומרים כי סנחריב כבש ג"כ ארץ כוש קודם בואו ביהודה, וגם זה לא יתכן, כי בשמעו שיצא תרהקה להלחם אתו עלה מעל ארץ יהודה, ואם היה כבר משועבד תחתיו היה הכתוב אומר כי פשע בו ומרד בו, לא שיצא להלחם אתו. אמנם לשטתי הדבר פשוט, כי בזמן שהמצרים יראו עצמם ברעה גדולה ובתכלית השפלות בימי קמביזס שהכריתו ממלכתם, הנה אנשי יהודה כבר חזרו על אדמתם והיו בשלוה, וכל כך תהיה שפלות המצריים עד שיפחדו גם מיהודה שמא יבאו להרע להם ברשות הפרסיים אדוניהם ובעזרתם. והנה הפסוק הזה ומה שאחריו עד סוף הסימן, הם דברים שלא נתקיימו בשום זמן, עד שהוצרך דון יצחק לפרש הנבואה הזאת כלה לעתיד. ונ"ל כי הייעודים האמורים כאן הם קשורים עם ייעודי ישעיה על הצלחת עולי הגולה בימי עזרא ונחמיה (מן נחמו נחמו עמי, עד הנה ישכיל עבדי), והייעודים ההם מציירים לנו הצלחה גדולה הרבה ממה שהיה לישראל בבית שני, כי הנביא מצייר הטובות שהיו מזומנות להם אם היו רוצים לשוב כלם על אדמתם כמאמר כורש; והדבר ברור כי אחר שלא עלו לא"י אלא במתי מעט, לא היה אפשר שתגדל הצלחתם וירבה כבודם כמו שהיה אם היו שבים כלם. והנה כיון שלא נתקיימה הצלחת עולי הגולה באותה מדרגה שהיה מן הראוי לפי דברי ישעיה, היה מן ההכרח שלא יתקיים ג"כ מה שישעיה אומר כאן על מצרים. ומכל מקום אף אם לא נתקיימה התפשטות אמונת ה' ושמירת תורתו בארץ מצרים, כבר נתקיימה בארץ קרובה למצרים, הלא היא ארץ כוש (איטיאופיאה, או אביסיניאה), אשר יושביה קבלו עליהם בימי בית שני דת משה וישראל, והחזיקו בה כמה דורות עד שלבסוף (זה אלף וחמש מאות שנה) נכנסו בדת הנוצרים, ועם כל זה הם שומרים עד היום קצת חקים הלקוחים מתורת משה, ועדיין נשארו ביניהם (עם כל חמת המציקים, אשר רדפום עד חרמה) כמה וכמה יהודים הנאמנים עם ה' ועם תורתו, הלא המה הנקראים פאלאשיאן, אשר מראיהם ותארם מעידים עליהם שאינם מזרע ישראל, אבל קדמוניהם היו כושים, ולמדו תורת משה מן קצת יהודים שהלכו לשם מאותם שנתיישבו במצרים אחר ימי אלכסנדר מקדון. מדי דברי ביהודים ההמה נפשי תתמוגג בזכרון בני בכורי ז"ל אשר בלה כחותיו באהבתו ובחמלתו עליהם, והעמיק הרחיב חקירותיו על אודותם מאז בטרם מלאת לו שלש עשרה שנה, ובהיותו בן שש עשרה כתב להם אגרת שאלות על אמונתם ועל מנהגיהם, על ספריהם ועל קורותם, ואחר זמן רב השיג מהם תשובה. ומן אז והלאה לא זז מדרישותיו, וכמה תעלומות הוציא לאורה בכל מה שנוגע לאותה יהודים, ועד סוף ימיו והוא מוטל על ערש דוי בתחלואים קשים ממות, לא חדל מחקירותיו בספרי הקדש אשר אתם בלשון כושית. ישלם ה' פעלו, ויאמר די לצרותי.

Verse 18

<b>יהיו חמש ערים,</b> יהיו חמש ערים במצרים שיהיו יושביהן שומרים תורת ישראל ומדברים לה"ק שהיא שפת כנען.
<b>עיר ההרס,</b> אם היא עיר איננה הרס, ואם היא הרס איננה עוד עיר; ע"כ נ"ל לפרש עיר שהיא עיר והיתה תחל נהרסת, והכוונה שאיזה אויב יהרוס אחת מאותן ערים, וה' ישלח מושיע ויציל המצרים מהאויב ההוא, ואז יעבדו מצרים את ה', ויקראו לאותה העיר עיר ההרס, שנהרסה וחזרה ונבנתה. ואין לפרש עיר העתידה להיות נהרסת, כי אין הנביא מדבר כאן לרעה כ"א לטובה, ולא יתכן שיזכיר שיהיו מצרים יודעים את ה' ועובדים אותו, ואח"כ יאמר שיהיו עריהם נהרסות. ובקצת ספרים ובדפוס ברישה כתוב <b>עיר החרס</b> בחי"ת, ובנסח זה דבקו רוז' וגיז' ואחרים, ואומרים שהכוונה על עיר בית שמש שהיתה במצרים, ונקראת בלשון המצרים <b>אֹן,</b> ובלשון יון Heliopolis (עיר השמש), וידוע כי השמש נקרא ג"כ חרס. וכן תרגמו קצת מן הקדמונים (סומכוס ויירונימוס) עיר השמש, אבל עקילס ותיאודוציאון קראו עיר ההרס. ויונתן הרכיב שתי הנסחאות זו על זו, ותרגם קרתא בית שמש דעתידא למחרב. ובתרגום יוני יש חלוף נסחאות, בקצתן כתוב Acheres, ובקצתן Asedec <b>(הַצֶּדֶק).</b> והנה העיר ההיא נקראה בת שמש והיליאופוליס מפני שהיה בה היכל גדול לעבודת השמש, ואם היתה כוונת ישעיה לומר כי גם העיר שהיתה מפורסמת מפני היכל השמש שהיה בה, תשוב לעבודת אלהי ישראל, היה לו לומר וגם בית שמש אחת מהן; ואיך יתכן שיאמר שיקראו לאחת מהן עיר החרס, והוא שם לעבודה זרה, ולא לעבודת אלהי האמת. גם נ"ל שאם נתכוון ישעיה למלת חרס, היה אומר עיר חרס בלא ה"א הידיעה, כמו קיר חרש, וכמו בית שמש - והנה Eichhorn ואחרים כתבו כי כל הענין הזה הוא תוספת שהוסיפו בספר ישעיה היהודים שבמצרים, ויפה השיב רוז' שא"כ איך היה שקבלוהו בספריהם אותם שבארץ ישראל; ואיך יתכן שישמעו אנשי א"י לאנשי אלכסנדריאה להוסיף פסוקים בספר ישעיה, אשר לא היו בספרים אשר בירושלם, וישעיה לא ירד למצרים, ולא נִבא חוץ לארץ יהודה, ואם לא נמצאה הנבואה הזאת בספרי ירושלם, איך יאמינו שבאה ביד אנשי מצרים? ואם רצו אנשי מצרים להתעות את אנשי ישראל בשלחם ידיהם בגוף ספרי הנביאים, למה הניחו בספר ירמיה כל נבואתו עליהם לרעה? והנבואה ההיא נאמרה לירמיה אחרי היותו במצרים, ויכולים היו בני מצרים לגונזה לבלתי תתפשט בישראל; והנה לא עשו כן בנבואה ההיא אשר תחלת כתיבתה היתה ביניהם, ואיך יאומן שהוסיפו נבואה בישעיה שנכתב בירושלם וכבר פשט ביהודה מאה שנה קודם לכן? וגיז' אומר כי אולי בימי ירמיהו, כשהיה הוא מאיים על יהודה שלא ישובו מצרימה, אנשי הכת שכנגדו שהיו חפצים ללכת שמה, בדו מלבם המקראות האלה, וכתבום בתוך נבואה שמצאו לישעיה המדברת על מצרים; וזו רחוקה מן הראשונה, שאם לחלוק על ירמיהו נעשה הזיוף, איך החריש ירמיהו ולא הזכיר מזה דבר בספרו, וידענו את ירמיה כי היה איש מלחמה מנעוריו נגד נביאי השקר. ועוד מדברי ירמיהו אתה למד בטול הדבר הזה, כי הוא אומר כי אחר שאיים על היהודים היושבים בארץ מצרים, ונִבא עליהם כלה ונחרצה, כל העם ענו אותו לא שנבואתו נבואת שקר, ושכבר קדמו ישעיה ונבא עליהם טוב, לא כן, ומה ענו אותו? כי עשה נעשה את כל הדבר אשר יצא מפינו לקטר למלכת השמים וכו' וכו'; ראֵה אם היו האנשים ההמה חוששים לנביאים ולנבואותיהם, עד שיצטרכו להערים ולהכניס בדברי ישעיה נבואה מזוייפת.

Verse 19



Verse 20

<b>ורב,</b> הרי"ש נקודה קמץ, והמלה משרש <b>ריב,</b> כמו הנני רב את ריבך (ירמיה נ"א ל"ו), וכמהו ידיו רב לו (דברים ל"ג ז'), וכן תרגם יונתן ודיין.

Verse 21



Verse 22

<b>נגף ורפוא,</b> יגוף אותם נגוף וירפאם רפוא, כמו ויצא יצוא ושוב (בראשית ח' ז') שענינו ויצא יצוא וישב שוב.

Verse 23

<b>ביום ההוא תהיה מסלה,</b> הנבואה הזאת על ימי מלכי אשור ומצרים שאחר אלכסנדר, הלא המה הנקראים סיליוקוס או אנטיוכוס באשור, ותלמי במצרים, והיו ביניהם מלחמות, ובקצת הזמנים היה ביניהם שלום.
<b>ובא אשור במצרים ומצרים באשור,</b> נ"ל מלשון לא תבאו בהם והם לא יבאו בכם (מ"א י"א ב'), ענין התחתנות, וזה נתקיים בקצת מהמלכים ההם.
<b>ועבדו מצרים את אשור,</b> נ"ל כפשוטו, ורד"ק ורוז' וגיז' פירשו שיעבדו את ה' זה עם זה.

Verse 24

<b>שלישיה,</b> שלישי להם, כלומר חבר להם ומעלתו כמעלתם, וזה נתקיים לפעמים בימים ההמה, שהיו מלכי אשור נעזרים ע"י ישראל במלחמותיהם, וגם מלכי אשור וגם מלכי מצרים היו מעלים עולות וזבחים לאלהי ישראל. עיין קדמוניות ישראל ליוסף הכהן, ספר י"ב, וספר מאור עינים פרק נ"א. ולדעת תלמידי חביבי החכם יח"ף ז"ל שלישיה מענין עגלת שלישיה (למעלה ט"ו ה'), כלומר תהיה ישראל מובחרת וחשובה יותר ממצרים ואשור, ונכון, כי כן בפסוק שאחריו מבאר שיהיה ישראל מבורך יותר ממצרים ואשור.
<b>ברכה בקרב הארץ,</b> ישראל יהיה ברכה, כטעם בך יברך ישראל לאמר ישימך וגו' (בראשית מ"ח כ'). וגיז' ואחרים פירשו כי אז תהיה הברכה מצויה בקרב הארץ, ולא הבינו המליצה, גם ההמשך מורה כפירושי, שאומר אשר ברכו ה' צבאות וגו'.

Verse 25

<b>אשר ברכו,</b> לישראל.
<b>ברוך עמי</b> וגו' מצרים חביב לי ואברכהו והוא לי לעם, ואשור חביב לי כמעשה ידי, וישראל חביב לי מכלם, והוא נחלתי וסגולתי; וגם זה נתקיים בבית שני, לא שהיו ישראל גדולים ותקיפים יותר ממצרים ואשור, אבל היו מבורכים ומצליחים יותר מהם, כי היה שלום בגבולם יותר מבשאר ארצות, וכשהתחילו לנפול בשחת המלחמות והצרות בימי אנטיוכוס ומשם והלאה, לא נפלו רק יען עזבו תורת ה' ובקשו ללכת בחקות הגוים, כידוע מדברי הימים לבית שני.
ביום תמול שלשום (י"ד אב תרי"ו) בא לידי פירוש Ewald על הנביאים (בהשאלה מאת ידידי מוה"רר משה הלוי אירנרייך, רב בעיר מודינה), ובדקתי פירושו על מליצת כל אשר יזכיר אותה אליו יפחד, והנה הוא מפרש <b>כל אשר</b> להוראת <b>בכל עת</b> (בלי שום ראיה מספרי ישראל), ופירש <b>אליו</b> כמו <b>לעצמו</b> (בלי שום ראיה), כלומר כל זמן שמצרים יזכיר ללבו אדמת יהודה, יפחד. ועדיין יש לשאול: מה צורך לומר יזכיר אותה לעצמו? ולמה לא אמר בכל עת אשר יזכרנה? - אז תמהתי על קצת מחכמי ישראל אשר באשכנז, אשר לא יבושו לפאר ולרומם חכמת איוואלד בהבנת לה"ק וספרי הקדש. ואע"פ שהוא מרחיב פה בגנותו של גיזיניוס, ראיתיו הולך אחריו (בלי הזכיר שמו) בכמה וכמה מאותם הפירושים אשר כבר הוכחתי בטולם.

Chapter 20



Verse 1

נבואה על חיל מלך אשור שיכה את מצרים ואת כוש, שהיו קצת מאנשי יהודה בוטחים בהם. <br><b>תרתן,</b> מצאנוהו גם בימי סנחריב (מ"ב י"ח י"ז), והנכון כדעת רוז' וגיז' שהיה סרגון בין שלמנאסר וסנחריב, והוא נלחם במצרים וכוש, והוליך מהם רבים בשבי ואח"כ הלך לו, וחזרו מצרים וכוש להיות בני חורין כבראשונה, אלא שמלכות מצרים הושפלה, וכוש ע"י גבורת תרהקה גדלה והצליחה, והנה ראה ה' כי בני יהודה בראותם מלך אשור הולך וגדל היו פונים להשען על מצרים, על כן קדם להודיעם כי מצרים וכוש עתידים למוט לפני אשור, וא"כ אין ראוי לבטוח בהם; והנה תרתן היה בימי סרגון, והיה חי גם בימי סנחריב, אע"פ שאולי היה זקן, וע"כ נזכר במלכים תחלה לכל שרי סנחריב.
<b>אשדוד,</b> עיר בארץ פלשתים, והיתה חזקה ובצורה מאד, וכתב הירודוט כי פסאמיטיכוס צר עליה כ"ט שנה ואח"כ לכדה, והנה מלך אשור ברצותו ללכת על מצרים היה צריך ללכוד תחלה את אשדוד שהיתה בדרום א"י וקרובה למצרים, ואולי באותו זמן היתה ביד מצרים, ונראה כי צר עליה תרתן שלש שנים, ומה שכתוב בשנת בא תרתן אשדודה וילחם באשדוד וילכדה, אין הכוונה שלכדה בשנה אחת, אלא שהנבואה היתה לישעיה בשנת בוא תרתן, ותרתן זה נלחם אח"כ באשדוד וילכדה, והוא סוף המאורע.

Verse 2

<b>דבר ה' ביד ישעיהו,</b> דבר לישראל ביד ישעיה פורענות מצרים וכוש (רד"ק), והדבור ביד ישעיה איננו הצווי שנצטוה ישעיה (לך ופתחת השק), כי אז היה ראוי שיאמר דבר ה' אל ישעיה, אך ביד ישעיה משמע מה שהודיע ה' לישראל ע"י ישעיה והכוונה על הנבואה שאחר הצווי, שהיא כן ינהג וגו', והצווי אינו אלא כהקדמה אל הנבואה, ומלת לאמר היא על הצווי שהיה הקדמה לנבואה.
<b>ופתחת השק,</b> הסר מעל מתניך חגורת השק שאתה רגיל לחגור; לשון ופתחת הוא הפך החגירה, כטעם אל יתהלל חוגר כמפתח (מ"א כ' י"א), והשק היה מין אזור שחוגרים על המתנים, ע"כ על הרוב נמצא אצל שק לשון מתנים, או לשון חגירה, או פתוח, ועל המעט מצאנו אצלו לשון לבישה או כסוי, ואז הכוונה על בגד של שק. והנה נראה מכאן שהיה השק על מתני ישעיה קודם לכן, ונראה שהיה כן דרך הנביאים לחגור שק, להבדל משאר העם הרודפים אחרי התענוגים והמוֹתָרות, כטעם יבושו הנביאים וגו' ולא ילבשו אדרת שער למען כחש (זכריה י"ג ד') וכן אליהו היה איש בעל שער ואזור עור אָזוּר במתניו, וטעם בעל שער שהיה לבוש אדרת שער (גיז'), וכאשר הסיר ישעיה את השק מעל מתניו היה בגדו נפתח והיה אפשר שיהיה קצת מבשרו נראה, והנה היה נקרא ערום כי היה במצב המביא לידי בושה (עיין בה"ע תק"פז עמוד 187 188.), ואם היה לשון ערום מורה על העדר כל מיני לבוש, מה צורך להזכיר אחריו ויחף? והנה אין צורך לדברי רא"בע רמ"בם ור"דק החושבים שהיה כל זה בחזיון, ואין ספק כי באמרו אות ומופת על מצרים ועל כוש, היתה הכוונה שיעשה הדבר הזה לעיני כל העם, ויפה האריך בזה דון יצחק. ויונתן החליף הענין על דרך הנתיב הי"ג, ותרגס ותיסר שקא בחרצך, כדי שלא יהיה הנביא ללעג ולקלס לאנשי דורו בשמעם שהיה הולך בלי חגורה ובגדיו פתוחים.

Verse 3

<b>שלש שנים אות ומופת,</b> מאז בתחלת הסירו השק מעל מתניו היה דבר ה' כן, כי גלוי היה לפניו שימשך מצור אשדוד שלש שנים, והיה ישעיה מודיע לבני יהודה כי כמו שהוא הולך ערום ויחף, וזה יהיה במשך שלש שנים אות ומופת וגו', כן ינהג וגו'.

Verse 4

<b>וחשופי שת,</b> שת ל' שתות שענינו יסוד, וכן עד שתותיהם (ש"ב י' ד') יסודם, כלומר מקום הישיבה.
<b>חשופי,</b> איננו סמוך ע"ד לשון סורי (כדעת Alting ואחרים) כי אין הפתח בסמיכות הרבים משפט פרטי בלשון סורי אלא כל צר"י שאחריו יו"ד הם קוראים אותו בהרחבה ועושים אותו פתח (ע' אוהב גר עמוד 94) ולא יתכן שיבטא הנביא הצ"רי תמיד ע"ד המִבְטָא העברי ופעם אחת ע"פ המבטא הסורי; אך חשופַי נפרד וטעמו חשופִים, כמו חלונַי, שָדַי, ובא התאר בלא סמיכות, כמו מלֻבּשים בגדים בגרן (מ"א כ"ב י').
<b>וחשופי שת ערות מצרים,</b> קשה מאד חבור המלות האלה, ונ"ל כי ערות מצרים הוא פירוש ותאר למלת שֵת, אמר שיהיו חשופים בשת שלהם, והוסיף ואמר כי השת הוא ערות מצרים, כלו' שהיה גלוי השת בושה גדולה למצרים יותר משאר אומות, וזה כי להיותם שטופים בזמה ובמשכב זכור היה גלוי השת חרפה אצלם יותר, כי היה מזכיר עון ותועבה.

Verse 5

<b>וחתו ובשו,</b> אחרים שהיו בוטחים בהם ותולים עיניהם אליהם (כטעם הנה כעיני עבדים אל יד אדוניהם וגו', תהלים קכ"ג ב') והם כת מגדולי יהודה ושריה.

Verse 6

<b>האי הזה,</b> המקום הזה, הוא ארץ יהודה.
<b>הנה כה מבטנו,</b> הנה כה היה מי שהיינו מביטים אליו; והנה סוף הנבואה הזאת הוא עקר המכוון בה והוא שאין ראוי להשען על מצרים.

Chapter 21



Verse 1

נבואה על מפלת בבל ביד כורש (כ"א א' עד י'). <br><b>משא מדבר ים,</b> הוא נבואה על מפלת בבל, וקראה מדבר ים ע"ד מליצת השיר, וטעם מדבר לא מדבר ממש אלא בקעה גדולה' כמו וינהג את הצאן אחר המדבר; והיא מדבר ים, כי בימי קדם היתה ארץ בבל שטופה ומכוסה במי הנהר והיתה נראית כים, וכן כתב הירודוט בדברו על סמירמיס (Semiramis) אשר הקימה גדרות בעד פרת: Prius autem flumen illam planitiem solebat pelagi instar inundare. וכן Abidenus (הביאו Eusebius) כתב: Ferunt loca haec omnia ab initio aquis obruta fuisse, et maris nomine appellata. והנה קרא ים למה שאיננו עתה ים, אלא שהיה ים קודם לכן, כמו עיר ההרס לפירושי, עיר שהיתה תחלה נהרסת.
<b>כסופות בנגב לחלוף,</b> יש דבר המוכן ועתיד לחלוף כסופות בנגב, כלומר האויב יבא כסופות בנגב. סופות הנגב קשות, כטעם והלך בסערות תימן (זכריה ט' י"ד), וכן בהשקיט ארץ מדרום (איוב ל"ז י"ז), מפני שהן באות ממדבר עֲרָב אשר שם, <b>ממדבר בא,</b> הוא בא ממדבר, כלומר הוא דומה לרוח סופה הבא ממדבר. ומארץ נוראה, לשון המדבר הגדול והנורא, ולדעת רד"ק טעם ממדבר בא כי היה מִדְבָר בין בבל לפרס ומדי.

Verse 2

<b>חזות,</b> ראיה, דבר גדול למראה, כמו קרן חזות (ע' פירושי למטה כ"ח ט"ו).
<b>הגד,</b> ל' זכר, ע"ד פעל סתמי.
<b>הבוגד בוגד,</b> הנביא מתחיל בספור השוד והשבר שהיתה בבל עתידה להביא לכל הארצות וזו היא החזות הקשה שהוגד לו, שהבוגד יהיה בוגד והשודד יהיה שודד, כלו' שנבוכדנצר יכבוש כמה ממלכות ואיש לא יעמוד בפניו. והאתנח היה ראוי להנתן במלת שודד והזקף על הגד לי.
<b>עלי עילם צורי מדי,</b> הנביא הרואה בבל שודדת כל הארץ, קורא לפרס ומדי שיבואו ויצורו עליה.
<b>כל אנחתה השבתי,</b> לא מפיק ה"א, והטעם גזרתי להשבית אנחת כל העולם הנאנח תחת עול בבל (ר"שי); ויונתן ר"דק ודון יצחק פירשו כאילו הה"א במפיק, אנחה של בבל, האנחה שבבל גורמת לכל העולם, ע"ד זעקת סדום ועמורה (בראשיח י"ח כ').

Verse 3

<b>על כן,</b> הנביא משתף עצמו עם אנשי בבל ונאנח עמהם (ר"שי בשם המדרש), ור"שי ור"דק פירשו שהנביא מדבר בשם בבל ומלכה, ונ"ל כי מלת על כן מתנגדת לזה.
<b>נעויתי משמוע נבהלתי מראות,</b> הנכון כתרגום יונתן, Coccejus וכפירוש ורוז' וגיז', נעויתי באופן שלא אוכל לשמוע, ונבהלתי באופן שלא אוכל לראות.

Verse 4

<b>נשף חשקי,</b> לילה שהייתי חושק בו (ר"שי) כלומר שהיה חביב עלי מאד (וגיז' ואחרים פירשו ליל תענוגי, ואין חשק לשון תענוג), והכוונה על המשתה שעשה בלשאצר וביה בליליא קטיל.
<b>שם לי,</b> פעל סתמי.

Verse 5

<b>ערוך השלחן צפה הצפית,</b> המפרשים כלם חשבו שהכוונה שאנשי בבל עורכים השלחן וגם מעמידים המשמרות לראות למרחוק, וזה לא יתכן עם החרדה שהזכיר תחלה, שנראה שלא היו אנשי בבל מפחדים מאומה, וכן היה הענין באמת שהיו כלם טרודים בשמחת חגם, כעדות דניאל, הירודוט וקסינופון בהסכמה נפלאה; ע"כ נ"ל (נגד הטעמים) שהפסוק בעל חלקים מתנגדים זה לזה, והכוונה אני רואה אתכם אנשי בבל עורכים השלחן, ויותר היה ראוי לכם אנשי הצפית (הצופים העומדים על המצפה) להיות צופים ומביטים מה שהאויבים עושים; אתם אוכלים ושותים, ויותר היה ראוי לכם שרים (וק"ו לפחותים) לקום למשוח המגן; והנה צפה הצפית וכן קומו השרים, אין ענינם עשו כך, אלא כך היה ראוי שתעשו, ודוגמתו למעלה (י"ו ג') הביאי עצה וגו'.

Verse 6

<b>לך העמד המצפה,</b> הם אינם עושים כן, כי פרועים הם ופתאום יקום אידם, עשה אתה מה שהיה להם לעשות.

Verse 7

<b>וראה רכב,</b> טעמו, והנה העמדתי המצפה, והוא ראה רכב, ואח"כ צמד פרשים וכו'.
<b>רכב,</b> כל בהמה שרוכבים עליה נקראת רכב, כמו ויהרג דוד מארם שבע מאות רכב (ש"ב י' י"ח).
<b>והקשיב קשב</b> אח"כ הוא שומע קול, והוא קול האנשים הבאים, כי תחלה עין רואה ואח"כ אזן שומעת.
<b>קשב,</b> ענינו קרוב לענין קול, כמו אין קול ואין עונה ואין קשב (מ"א י"ח כ"ט).
<b>רב קשב,</b> ואח"כ הקול הולך וחזק, כי לפי התקרבם כן ישמע קולם בכח.
<b>רב,</b> הוא פעל, וענינו מתרבה.

Verse 8

<b>ויקרא אריה,</b> תחלת העמדת הצופה היה מן הרועים שהיו מעמידים אחד מהם במקום גבוה להזהירם בבוא חיה רעה, למען יאספו כלם עליה, והצופה ההוא כשהיה רואה חיה רעה היה דרכו לקרוא בקול גדול אריה, ואח"כ אולי נשאר המנהג גם במלחמות לקרוא כן והנה הנביא אומר כי המצפה הזה הרואה רכב ופרשים ומקשיב קשב רב, הוא קורא אריה למען יאספו אנשי המלחמה לעמוד על נפשם וזה שייך למקרא שלמעלה, ואח"כ ישעיה כדרכו מפרש המשל ואומר אני הוא העומד יומם ולילה על מצפה ה' (ומצפה סמוך, ונגד הנקוד) כלומר ה' מגלה אלי כל מה שעתיד להיות. מן על כן מלאו מתני חלחלה עד ויקרא אריה הנביא משתף עצמו עם הבבליים ומדבר כאלו הוא יושב בבבל, ועכשו הנביא עוזב המשל ומדבר כיושב בא"י. ור"דק הדביק אריה, עם על מצפה, המשיל פרס ומדי לאריה, העומד על מצפה ומביט אילך ואילך אנה יטרוף. ורא"בע רוז' וגיז' פירשו ויקרא כאריה, כלו' בקול גדול, ודון יצחק הדביק גם הוא אריה לעל מצפה, אך אמר כי אריה הוא כנוי לנבוכדנצר. ובעל מצודת דוד פירש העומד על המצפה קרא לאמר הנה בא אריה, והמשיל פרס ומדי לאריה הטורף. אמנם בעלי הנקוד לא רצו לסמוך מצפה לשם ה', שהיה הדבר קשה להמון שהאל יהיה לו מצפה, כאלו הוא צריך לעמוד על המצפה כדי לראות אשר יהיה בארץ, וכיוצא בזה עשה יונתן שתרגם על סכותא קדם ה' אנא קאים.

Verse 9

<b>והנה זה בא,</b> והנה בעמדי על מצפה ה', אני רואה רכב איש וצמד פרשים באים, ואני שואל אותם מה בשורה בפיהם, והם עונים נפלה נפלה בבל.

Verse 10

<b>מדושתי ובן גרני,</b> מה שדשתי מתבואתי, ומה שיצא לי מגרני נתתי לפניכם, כלומר אשר שמעתי מאת ה' צבאות הגדתי לכם.
<b>מדשתי,</b> הש"ין רפה, כי השרש <b>דוש..</b>

Verse 11

רעות וצרות העתידות לקצת משפחות ערביות אשר יבא עליהן אויב וישחית ארצם (כ"א י"א עד י"ז). <br><b>משא דומה,</b> שם משפחה ממשפחות ישמעאל, ככתוב ומשמע ודומה ומשא (בראשית כ"ה י"ד) (רא"בע, רד"ק וגיז'), וכן סופרי הערביים זוכרים בארץ ערב מחוז הנקרא דומה (גיז').
<b>אלי קורא משעיר,</b> יש מי שקורא אלי מצד שעיר, מהלאה להר שעיר, ששם ארץ דומה (גיז'), ושני המקראות האלה הם נבואה על רעה שתבא בקרוב על משפחת דומה, והיא נקשרת עם משא בערב שאחריה, שגם היא נבואה על רעה שתבוא בעוד שנה על קדר שהיא גם כן ממשפחות ישמעאל, ואין ענין לכל זה עם הנבואה הקודמת, אשר נאמרה לימים רחוקים על מפלת בבל, ואולי נסמך זה כאן, מפני שלמעלה הנביא קורא עצמו עומד על המצפה, וכאן אחרים קוראים אותו שומר מה מלילה.
<b>שומר מה מלילה שומר מה מליל,</b> אתה שאתה שומר מה יהיה ממקרי הלילה, היושב ורואה אם יארע דבר רע ממאורעות המצויים בלילה, כלומר אתה אשר לא תתנבא כ"א לרעה, אתה השומר הגידה נא לנו מה יבואנו ממקרי הלילה, כלומר מה רעה עתידה לבא עלינו, וזה אמנם דרך לעג שבני דומה מלעיגים בנביא. ויונתן ור"שי רד"ק רוז' וגיז' חשבו השאלה הכפולה כפל ענין וכפל דברים; ורבנו סעדיה פירש מה עבר מן הלילה ומה נשאר ממנו; ורוז' וגיז' פירשו מה מלילה, מה תגיד לנו על אודות הלילה, מה ידעת מעניני הלילה הזה? כלומר מה תנבא עלינו בענין הרעות אשר אנחנו רואים שמתרגשות ובאות לעולם; ונ"ל כי לא תבא המ"ם לשמוש זה, ואין ראיה מן ויורנו מדרכיו (ישעיה ב' ג') כי שם הכוונה קצת מדרכיו; גם אין ראיה מן ומאלה ומכחש יספרו (תהלים נ"ט י"ג) כי פירושו ילכדו בגאונם וגם ילכדו מפני האלה והכחש שהם מספרים; וכן להזהיר רשע מדרכו הרשעה (יחזקאל ג' י"ח), הטעם להרחיקו ולהשיבו מדרכו הרשעה. ולפירושי המ"ם היא מקצתית, מה ממאורעות הלילה, וכן מצאנו השמות המורים על הזמן נאמרים על המאורעות, כמו על יומו נשמו אחרונים (איוב י"ח כ'), בידך עתותי (תהלים ל"א י"ו) והעתים אשר עברו עליו ועל ישראל (ד"ה א' כ"ט ל').

Verse 12

<b>אמר שומר,</b> תשובת הנביא, השומר אשר קראתם כך הוא משיב.
<b>אתא בקר וגם לילה,</b> אינני מתנבא תמיד נרעה, כי גם על בקר וגם על לילה אני מתנבא, וזה וזה מתקיים, ובא יבא גם הטוב וגם הרע אשר אני מבשר ומגיד.
<b>אם תבעיון בעיו,</b> אם תרצו לחקור ולבדוק אחר אמתת דברי חקרו ובדקו, כי לא יפול מדבר ה' ארצה. ואיך תהיה החקירה והבדיקה הזאת? ע"י שימתינו עד עת בא דברו, והנה הוא אומר להם בעיו, חקרו דברַי, המתינו קצת, ואח"כ שובו אתיו, באו אלי והגידו לי הֲבָאו דברי אם לא.
<b>בעיו,</b> לא נמצא שרש זה במקרא להוראת השאלה בלבד (כפירוש רוז' וגיז'), כ"א להוראת החפוש, נבעו מצפוניו (עובדיה ו').
<b>שובו אתיו,</b> ואח"כ שובו ובואו אלי. ויונתן ור"שי ורוז' וגיז' פירשו שובו לשון תשובה, שובו אל ה'.

Verse 13

<b>משא בערב,</b> על ערב, כמו משא דבר ה' בארץ חדרך (זכריה ט' א'), ושם ערב איננו כולל בל"הק כל הארץ הנקראת אצלנו Arabia, אך היא ארץ משפחה אחת או קצת ממשפחות הישמעאלים, ונראה שהיו יושבים בה בני משפחת קדר, ככתוב עֲרַב וכל נשיאי קדר (יחזקאל כ"ז כ"א), וכן כאן הנבואה על שוד ושבר שיבא לקדר.
<b>ביער,</b> הנכון כפי' רד"ק; ויש מקשים שאין יערים בארץ ערב, ואני אומר כי אמנם לכך הזכיר יער מפני שאין שם יער, וטעמו אתם דדנים הנוסעים ממקום למקום, והיו בני קדר רגילים לאסוף אתכם אל אהליהם ולהאכילכם ולהשקותכם ולתת לכם מקום ללון, הנה לא תמצאו מי יאסוף אתכם, כי יבא שוד על אנשי קדר, והנה תלינו בערב כאלו תלינו בתוך היער, ואם היה נמצא יער בארץ ערב, הי"לל ביער ערב, לא ביער בערב.

Verse 14

<b>לקראת צמא,</b> אחר שאמר שארץ ערב תהיה עזובה כיער, זכר יושביה וראה שהם נודדים מארצם מפחד אויב, והנה תחת אשר היו תחלה מאכילים ומשקים את העוברים ושבים, עתה הם צריכים מי שירחם עליהם בנודם אנה ואנה, על כן הוא אומר לבני אדם הביאו מים לקראת הצמאים האלה מבני קדר, וגם לקראת יושבי ארץ תימא אשר קודם לכן בלחמו קדמו נודד, היו רגילים לצאת לקראת נודדים ולתת להם הלחם הצריך להם.
<b>בלחמו,</b> בלחם הצריך לו לנודד, כלו' די מחסורו אשר יחסר לו. והתבונן בנועם המליצה הזאת: הביאו מים למי שהיה דרכו לתת לאחרים לחם, ועתה אף מים אין לו: <b>התיו,</b> צווי מן ההפעיל משרש אתה, כמו לכו אספו כל חית השדה התיו לאכלה (ירמיה י"ב ט').
<b>תימא,</b> מחוז מארץ ערב, שמו ידוע בספרי הערביים, ותלמי התוכן קורא לו Thaima, וירמיה מזכירו אצל דדן (כ"ה כ"ג); והיום כ"ד אב תר"ג הראני בני בכורי אוהב גר במסעות ר' בנימן כי בדברו על ארץ שבא הנקראת Jemen הוא מזכיר עיר תימא ואומר שהיתה עיר גדולה וראש ממשלת היהודים. ודידרליין רצה להגיה קדמו בפתח, וכן נראה דעת יונתן.

Verse 15

<b>נדדו,</b> אנשי ערב וקדר ותימא.
<b>נטושה,</b> הנכון שהוא כמו לטושה (כדבר אחר של רש"י), שאם נפרש לשון והנה נטושים על פני כל הארץ (ש"א ל' יו"), אין הלשון דומה למה שאחריו ומפני קשת דרוכה. ויונתן וגיז' פירשו חרב שלופה.

Verse 16

<b>קדר,</b> הזכירם Plinius בשם Cedrei. ואנחנו לא נדע באיזה זמן נאמרה נבואה זאת, ואיך וע"י מי נתקיימה. ואין ראיה שלא נתקיימה מפני שירמיה (מ"ט כ"ח) חוזר ומתנבא לקדר ולממלכות חצור אשר הכה נבוכדראצר, כי במאה שנה שעברו מישעיה לירמיה איננו רחוק שיכלה כבוד קדר, ואח"כ ישובו לקדמתם, והנה הנבואה הזאת קשורה עם משא דומה שלפניה, כי יחדיו בא השודד על דומה ועל קדר, ובאמרו שובו אתיו הכוונה שובו בעוד שנה והגידו אם נתקיימה נבואתי עליכם אם לא.

Verse 17

<b>ושאר מספד,</b> כמו ומספר שאר, וכן קשת גבורי בני קדר כמו בני קדר גבורי קשת; ואם היה הטעם על מספר הקשתות, מספר קשתות הי"לל.
<b>ימעטו,</b> לשון רבים לפי שהכוונה על בני קדר.

Chapter 22



Verse 1

תוכחה לאנשי ירושלים אשר לא היו שבים אל ה' בהיות חיל סנחריב קרוב לעיר (כ"ב א' עד י"ד). <br><b>גיא חזיון,</b> הוא כנוי לירושלים, שהרי למטה הוא מזכיר עיר דוד וירושלים, ואמרו המפרשים וגם גיז' כי קרא ירושלים בשם גיא חזיון לפי שהיה שם מקור הנבואה נמשך ויוצא משֶפַע השכינה אשר בבית המקדש, ורוז' פירש ע"ש שהרים סביב לה, ומן ההרים רואים בגיא אשר למטה, וזה רחוק, וגיז' השיב כי דרך הלשון להשתמש בענין זה בשרש צפה, לא חזה. ודעת יוחן דוד מיכיליס כי טעם גיא חזיון על שם הר המוריה, אשר לפי דעתו נקרא כן משרש ראה, ע"ש ה' יראה (בראשית כ"ב י"ד), וכן ארץ המוריה (שם שם ב') מתורגם בתרגום שמרוני ארעה חזיתה; וגם זה רחוק, כי אין חזיון מורה ראיה בכלל אלא חלום וחזיון לילה. ונאמרה הנבואה הזאת בימי חזקיהו בבוא סנחריב על ירושלים (Dathe, Eichhorn, רוז' וגיז'), והעקר המכוון בה הוא להפחיד בני אדם אבירי לב שהיו בירושלים, שהיו אומרים אכול ושתו כי מחר נמות, ולא היו נותנים לבם לשוב אל ה' ולשוב מדרכם הרעה.
<b>לגגות,</b> לברוח מן האויבים; ולא אמר אל הגגות, כי לא היו עולים ממש אל הגגות, אך היו נחבאים בעלייה, ודרך לעג הוא אומר שהם עולים כאלו רצונם לעלות אל הגגות, ול"מד לגגות להוראת בשביל, כמו ויהונתן הלך לביתו (ש"א כ"ג י"ח) שענינו הלך לשוב אל ביתו.

Verse 2

<b>תשואות מלאה,</b> לשעבר היית עיר עליזה והומיה ומלאה תשואות.
<b>חלליך לא חללי חרב,</b> אלא חללי פחד. כמו שמפרש והולך.

Verse 3

<b>מקשת אסרו,</b> כפירוש רש"י מאימת המורים בקשת הם נאסרים להסגר בעיר, אלא שאני מפרש אוסרו, ידיהם אסורות, והוא משל על עצלותם ובלתי צאתם למלחמה. ור"דק וגיז' מפרשים נאסרו ע"י המורים בקשת; ואין זה מדרך הלשון לשמש באות המ"ם על הסבה הפועלת, מלבד כי לא יצדק זה על ימי סנחריב, כי לא בא אל ירושלים ולא ירה שם חץ.

Verse 4

<b>שעו מני,</b> הנביא בראותו בני עמו מרפים ידיהם מן המלחמה, עושה עצמו כמתאבל על השוד הקרוב לבוא עליהם, אע"פ שהוא יודע כי לא יבא עליהם שוד ושבר, אך הוא אומר עצלותכם כדאי היא להביא עליכם שבר גדול שראוי לקונן עליו במר נפש, והוא מדבר כן לפי מחשבת שומעיו, כי ידע שלא היו בוטחים בה' ולא היו מרפים ידיהם מפני בטחונם בו, אלא מפני שהיו אומרים אכול ושתה כי מחר נמות.
<b>אמרר בבכי,</b> אבכה במר.
<b>אל תאיצו,</b> לשון הפצרה, כמו ויאיצו המלאכים בלוט (בראשית י"ט י"ו), והוא בנין קל מנחי ע"י.

Verse 5

<b>מקרקר קיר ושוע אל ההר,</b> פירשו לשון הריסת הקיר שיהרסהו האויב, ואנשי העיר יְשַוְּעוּ ויזעקו אל ההר, וזה לא היה בימי סנחריב, גם לא יבא לשון שועה על זעקת שבר אלא לתפלה ותחנה, ובראותי כי הנביא סומך לזה שמות אומות ועילם נשא אשפה וקיר ערה מגן, נ"ל כי גם כאן הוא מזכיר שמות אומות שהיו בחיל סנחריב, והנה קיר הנזכר בפסוק זה הוא הגוי הנזכר בפסוק שאחריו, ושוע הוא הנזכר ביחזקאל (כ"ג כ"ג) פקוד ושוע וקוע כל בני אשור אותם, ויונתן תרגם שלשת השמות האלה (פקוד ושוע וקוע) שמות אומות, ומקרא מסייעו ואל יושבי פקוד (ירמיה נ' כא), וטעם מקרקר בל"ח ל' זעקה (עיין בערוך) והמלה מלה טבעית, והכוונה כי אנשי קיר העומדים בצבאות סנחריב ירימו קול על אנשי ירושלם וכן אנשי שוע ירימו קול לצד ההר ששם תוקפה של ירושלם, כלו' לצד הר ציון היא עיר דוד.
<b>מקרקר קיר,</b> לשון הנופל על הלשון.

Verse 6

<b>ועילם נשא אשפה,</b> אנשי עילם היו גבורי קשת, כמ"ש הנני שובר את קשת עילם ראשית גבורתם (ירמיה מ"ט ל"ה), ואמר שגם הם באו עם סנחריב ואשפתם וחיציהם עמם, והם באים ברכב אדם כלומר בהמות הנושאות בני אדם, כלו' בפרשים.
<b>קיר,</b> שם מדינה תחת מלך אשור כמ"ש ויעל מלך אשור אל דמשק ויתפשה וַיַגְלֶהָ קִֽירה (מ"ב י"ו ט'), ואומרים שהיא בין הים השחור והכַסְפִי, ונקראת Gurgistan, ואצלנו Georgia.
<b>ערה מגן,</b> גלה המגנים, שהיה למגנים כסוי עור לבלתי ישחת יָפְיָם, ובשעת מלחמה היו מסירים הכסוי מעליהם, והיו מגלים אותם, וכן Caesar, de Bello gallico, Lib. Cap. 11 כתב: Scutisque tegimenta detrahenda tempus defuerit. וכן ציצירון.De natura deorum II הזכיר clypeorum involucra (רוז' וגיז').
<b>וקיר ערה מגן,</b> אין ספק שהטעמים מוטעים, והטפחא ראוי לבא תחת וקיר, וכן פירש רש"י. ודע כי בת"נך דפוס ברי"שא במקום ערה כתוב עפה, והוא הבן הבכור למדין (בראשית כה ד'), וארצו היא בארץ ערב (ישעיה ס' פסוק ו'), ולנסח זה תהיה הכוונה וקיר ועפה נשאי מגן, ולפי זה הטעמים על מקומם יבאו בשלום.

Verse 7

<b>שת שתו השערה,</b> לשון אשר סביב שתו עני (תהלים ג' ז'), וכן בשרש שים, ויאמר אל עבדיו שימו וישימו על העיר (מ"א כ' י"ב), ושות מקור. ודע כי בדפוס ברי"שא שת שתו במרכא טפחא, וכן נכון.

Verse 8

<b>ויגל את מסך יהודה,</b> החכם שולטֶנס פירש המליצה הזאת על פי מנהג לשון ערבית שאומרים בה עֲשֵה זאת קודם שיתגלה המסוֶה, והטעם בטרם תכָרֵת ממך כל תקוה, ובתחלה קבלתי דבריו, חוץ ממה שאמר כי המשל לקוח ממסוה הנשים, כי הסרת המסוה מעל פניהם היא התחלת ההתעללות בהן, ואחר שישלח ידו האויב לגלות אותו אין להן עוד תקוה להנצל מידו, וכן אמר אחריו גיז'; ואני לא אדע היתכן זה במליצה הערבית, אך אין ספק כי מליצת המקרא הזה אין זה ענינה, כי לא יאמר מסך על מסוה שעל האדם, אלא על וילון שעל הפתח. והיה נ"ל כי המליצה לקוחה מהיכלות עבודת אלהים, אשר בהם מסך מבדיל בעד הדביר הפנימי, והנה אם יבוא האויב ויגלה את המסך או הפרוכת ההיא אין עוד תקוה שיירא מעשות כל נְבָלָה בבית ובאלהיו. ותלמידי מוה"רר דח"א ע"ה הקשה כי לא יתכן שיהיה המכוון בתחלת המקרא הזה הייאוש ואבדת התקוה, שהרי אח"כ מזכיר בטחונם בנשק בית היער ושקבצו המים ובִצרו החומה וכו'; לפיכך נ"ל עתה (שנת תר"ג) כי טעם ויגל את מסך יהודה שנפקחו עיניהם, כאלו היה שם וילון המעכב מהם ראיית הענין. ובני אוהב גר אומר כי מסך הוא בנין שעושין להִבָצֵר מן האויב וקוראים לו באיטלקי Cortina שענינו מסך ופרוכת.
<b>ותבט ביום ההוא אל נשק בית היער,</b> יהודה או ירושלם בראותה האויב נגש, תשים בטחוֹנה בכלי זין אשר בבית יער הלבנון (מ"א ז' ב', וי' י"ז) ונקרא כן כי היו בו כלי זין רבים כעצים ביער הלבנון; אמר דרך מליצת השיר כאלו העיר בראותה האויב בא אומרת בלבבה עדיין יש בקרבי כלי זין להושיע לי.

Verse 9

<b>ואת בקיעי וגו',</b> הטעם אע"פ שראיתם כי בקיעי עיר דוד רבו, וא"עפ שהוזקקתם לסתום את המעינות מפני האויבים, ולנתוץ הבתים לבצר החומה, בכל זאת לא הבטתם אל עושיה ולא שבתם אל ה'.
<b>ותקבצו את מי הברכה התחתונה,</b> אספתם מימיה אל העיר, פן יבאו מלכי אשור וימצאו מים רבים, והוא מה שעשה חזקיה (ד"ה ב' ל"ב ד') שסתם מי גיחון.
<b>את מי הברכה,</b> צריך להיות טפחא מרכא על דרך שכתוב למטה פסוק י"א.

Verse 10

<b>ואת בתי ירושלם ספרתם,</b> לראות היש מהם שאין בהם צורך ליושבי העיר, ואותם נתצתם להשתמש באבניהם לבצר החומה, כמ"ש ויתחזק ויבן את כל החומה הפרוצה (ד"ה ב' ל"ב ה'), כל כך היה הדוחק גדול, ולא שמתם פניכם לשוב אל ה', וכפל מלת בתים, כדי שיובן יותר זרות הענין, כי החומה היא בנויה לתועלת הבתים, כלו' לתועלת יושבי הערים, וכאן נתצו הבתים לתועלת החומה, כל כך היה פחדם גדול.

Verse 11

<b>ומקוה עשיתם,</b> גם בד"ה (שם) מזכיר שתי חומות, שאומר ולחוצה החומה אחרת, ובין שתי החומות הביאו מי הברכה הישנה, שהיא העליונה, והנה פירש איך הביאו לתוך העיר שתי הברכות, העליונה והתחתונה.
<b>ולא הבטתם אל עושיה,</b> זה עיקר המכוון, שבכל זאת לא שבתם אל ה'.
<b>עושיה,</b> העושה זאת, המאורע הזה.
<b>ויוצרה,</b> הגוזר אותה; כטעם הנה אנכי יוצר עליכם רעה וחושב עליכם מחשבה (ירמיה י"ח י"א).
<b>מרחוק,</b> מזמן רחוק, ולמטה ל"ז כ"ו ישעיה אומר על הענין הזה שני הלשונות האלה, יצירה, מרחוק, הלא שמעת למרחוק אותה עשיתי מימי קדם ויצרתיה.

Verse 12

<b>ויקרא,</b> ה' קורא אל הבכי ואל המספד שיבא בעיר הזאת, כלומר אתם רואים עצמכם קרובים לנפול בשוד ושבר גדול, ובכל זאת הנה אתם בששון ושמחה ולא תשובו אל ה'.

Verse 13

<b>והנה ששון ושמחה,</b> כן דרך ההמון בבוא עליהם צרה גדולה שאינם רואים דרך להמלט ממנה, והם רואים עצמם בסכנת מיתה פתאומית, כמו שהוא הענין בשעת המגפה, הם נשקעים בהנאות הגופניות, וכמו שהעיד Boccaccio בספור המגפה בעיר פלורינץ בשנת חמשת אלפים ק"ח, שלא היו הקרובים בוכים על מתיהם, אך היו מלעיגים עליהם ועושים משתה ושמחה,.

Verse 14

<b>עד תמותון,</b> אין זה עונש להם שימותו, כי כבר היו אומרים מחר נמות, אמנם מכאן שהם היו מצפים למות מהר ביד האויב, והנביא היה יודע שלא ימותו, כי לא יבא האויב ירושלימה, והוא אומר להם דעו כי אע"פ שלא תמותו, עונכם שמור לכם, וביום פקדי ופקדתי עליכם, כי לא יְכֻפַר לכם לעולם; וכל זה על הבלתי מאמינים בתשועה שהיה הנביא מבשר, והיו מדמים בלבם שלא תהיה להם תקומה לפני סנחריב, ובכל זאת לא אמרו איה ה'.

Verse 15

נבואה על מפלת שבנא אשר על הבית אשר תנתן שררתו לאליקים (ט"ו עד כ"ה). <br><b>כה אמר,</b> נבואה אחרת, ונאמרה לפני הקודמת, כי בבוא סנחריב כבר היה אליקים על הבית (למטה ל"ו ג').
<b>הסוכן,</b> כמו רֵעֵה המלך (מ"א ד’ ה’), רֵעַ המלך (ד"ה א' כ"ז ל"ג), וכן אצל היונים והרומיים והמלה מלשון ערבי, סכן ענינו familiaris fuit, וכן ותהי לו סוכנת (מ"א א' ב') קרובה אליו לשרתו (י' ד' מיכיליס וגיז'), <b>שבנא,</b> אין ספק שאיננו אותו שבנא שהיה סופר כשהיה אליקים על הבית (למטה ל"ו ג') כדברי גיז' שאמר כי לא נתקיימה נבואת ישעיה, כי חזקיה לא גרש את שבנא, אלא הורידו ממעלתו ועשה אותו סופר, ואיך יתכן שיבטח בו חזקיה וישימהו סופר, אחר שמצא בו איזה פשע אשר בעבורו הורידו מהיותו על הבית? ואיך לא הבין המלך כי אף אם לא פשע בו קודם לכן, הנה עתה אחר שהורידו מממשלתו, אי אפשר שלא תהיה בלבו איבה עליו, ואיך יבטח בו ויתנהו סופר? ואיך יתכן שישלחהו חזקיהו אל ישעיהו (ל"ז ב')? <b>אשר על הבית,</b> שכל עניני בית המלך נוהגים על פיו, כמו אתה תהיה על ביתי (בראשית מ"א מ'), האיש אשר על בית יוסף (מג' י"ט) עובדיהו אשר על הבית (מ"א י"ח ג'), ואחישר על הבית (שם ד' ו').

Verse 16

<b>מה לך פה ומי לך פה,</b> הנביא היודע כי עוד מעט יֵרד שבנא מגדולתו, ויגלה רחוק מירושלים מדבר עמו כאלו גם עתה לא היה לו שום גדולה, וכאלו לא היתה דירתו ודירת בניו בירושלים, והוא אומר לו דרך התול מה לך פה ומי לך פה, והכוונה לומר מה אתה חושב שיש לך כאן גדולה, וכבוד, ומי אתה חושב שישארו כאן מבניך וממשפחתך, שעל כן חצבת לך פה קבר, כלומר אתה חצבת פה קבר לך ולכל בני ביתך, להיותך בטוח שתמות בעיר הזאת אתה ובניך בגדולה וכבוד, וה' גזר עליך שתמות נע ונע בארץ אחרת; והמפרשים פירשו מה לך פה לעת עתה, ולא יתכן, כי היה לו לשבנא להשיב יש לי פה עושר ונכסים וכבוד, ע"כ חצבתי לי קבר כאחד מנכבדי הארץ, וגם אם לא היה שבנא מאנשי ירושלים (כדעת רד"ק ואחרים) עדיין לא יתכן לומר לו מה לך פה, מאחר שהיה לו שם גדולה וכבוד; וקצת מר"זל אמרו שחצב לו קבר בקברי בית דוד, והוא דבר רחוק מאד, שיזיד איש מהעם לשום קברו בקבורות המלכים, מלבד שאם אתה אומר כן אין צורך לחציבה, כי קברי בית דוד כבר היו חצובים, ובמות איזה מלך לא מצאנו שחצבו לו קבר, אלא שהביאוהו לקברי המלכים, גם לא מצאנו שמלך פלוני הובא לקברו אשר חצב לו בחייו, אלא בקברי אבותיו, או עם אבותיו; והנכון שהיה דרך העשירים והשרים והחשובים בעם (מלבד המלכים) להכין למשפחתם קברים חצובים, ועוד היום יש בירושלים וסביבותיה קברים חצובים בעושר ובכבוד גדול, וכחצי מיל חוץ לשער אפרים יש חפירה גדולה לקברות, ובה שבעה חדרים, ולפניהם חדר אחד גדול, והכל חצוב בסלע, והעם קוראים אותם קברות המלכים, והאיש Chateau briand, אשר הלך לשם העלה אחרי החקירה בספרי הקדמונים שהם להורדוס אנטיפס בן הורדוס שחצב לו (כשבנא) קברות תפארה לו ולבני ביתו, ואח"כ מת בעניות ודלות על ארץ אחרת בעיר Lion, אשר שלח אותו שם הקיסר קאליגולה.
<b>חוצבי מרום קברו,</b> אמר קברו לשון נסתר, כי כן דרך לה"ק אחר מלות אתה אשר, או אתם אשר, ועיין למעלה א' ד'), ובזה טעה Pagninus, גם Vatablus, שהוסיפו בתרגום כ״ף הדמיון ואמרו כחוצבי, כחוקקי, וטעו Diodati ואחרים שפירשוהו כמאמר מוסגר, והוא דרך ספור, כאלו אמר, ומה לך פה ומי לך פה כי חצבת לך פה קבר (כי אמנם היה חוצב במרום קברו וחוקק בסלע משכן לו), וטעה גם גיז' במה שאמר כי הנביא דלג מנמצא לנסתר, כמו שמעו עמים כלם (מיכה א' ב'), ולא ידע כי הוא חק קבוע בלשון.

Verse 17

<b>מטלטלך.</b> טלטול לשון הגבהה, והוא משרש נטל, ואין ענינו השלכה כשרש טול בהפעיל, ולשון טלטול שגור בדברי חז"ל, ואין ספק שאין ענינו אצלם השלכה, אלא הגבהה ונענוע, והם אמרו על הטלטול כל הכלים ניטלין בשבת, הרי ששרש המלה נטל, ועיין דקדוקי 502 §.
<b>טלטלה גבר,</b> בכח, כמעשה גבר חזק, ור"דק ורוז' ואחרים פירשו גבר דרך קריאה לשבנא, <b>ועוטך עטה,</b> יניעך בסיבוב סביבות גופו, כאדם העוטה עצמו במעטה (וכן נראה דעת רד"ק); ור"שי פירש יפריחך, לשון עיט, ואיננו משרשו, גם היה משפטו להיות בבנין הפעיל. ויונתן תרגם תכסך בושה, מלשון ויעטו כמעיל בשתם, אלא שהעקר חסר, שהי"לל ועוטך בושה, ואולי פירש מענין אבל וחפוי ראש (וקרוב לזה ויטרינגא ורוז') וכמו המצורע שהיה עוטה על שפם, ואמנם כל זה רחוק מענין מה שלפניו ושלאחריו.

Verse 18

<b>צנוף יצנפך,</b> יניעך סביב סביב לא לבד כאדם העוטה, אלא כצונף שמחזיר המצנפת על ראשו סביב סביב פעמים הרבה.
<b>צנפה כדור,</b> כדרך שמחזירים סביב הראש כדור שרוצים לזרוק אותו למרחוק. צנפה כדור, שם הפעולה סמוך לשם דבר שאחריו, ע"ד טלטלה גבר, אע"פ שלא בא בהם סימן הסמיכות; וכדור, הכ"ף שרש. ולפירוש המפרשים (וב"הט) הי"לל וכדור, ורוז' אומר כי הכ"ף שמושית והשם דור, שענינו בערבי כפעַל גָלַל בעברי, אמנם אין דור שם לכידור בערבי, ואף כי בעברי.
<b>אל ארץ רחבת ידים,</b> כל הנִענועים והסִבובים האלה יהיו לזרוק אותך בכח אל ארץ רחבת ידים.
<b>ושמה מרכבות כבודך,</b> יש שפירשו שם יהיו, ויש שפירשו שם ימותו, כלומר יאבדו מרכבות כבודך, ואני אומר כי אין הכוונה על המרכבות ממש, אלא שם יהיה המקום אשר בו ירכב כבודך, המקום אשר בו יתראה כבודך בגדולתו ובגאותו, כטעם רוכב שמים בעזרך ובגאותו שחקים (דברים ל"ג כ"ו), וכן והדרך צלח רכב (תהלים מ"ה ה'), וכל זה אמנם דרך לעג.
<b>קלון בית אדוניך,</b> אתה שאתה עתה קלון לבית המלך אשר אתה ממונה עליו (רוז' וגיז').

Verse 19

<b>וממעמדך יהרסך,</b> אמרו שהוא על האל, ולא יתכן אחר שכבר הזכירו כמדבר בעדו באמרו והדפתיך, והנכון שחוזר אל המלך, שהזכירו למעלה באמרו קלון בית אדוניך, והטעם כי ה' גזר מפלתו, והמלך הוא המוציא אותה לפעל.

Verse 20



Verse 21

<b>ואבנטך אחזקנו,</b> אחגרהו; חזק, בארמי וסורי ענינו חגר.

Verse 22

<b>מפתח בית דוד,</b> Grotius ואחריו רוז' פירשוהו כפשוטו, שאולי האיש אשר על הבית היה נושא על שכמו מפתח לסימן גדולתו, ולדעת גיז' אין זה אלא משל, כמו ותהי המשרה על שכמו.

Verse 23

<b>ותקעתיו יתד,</b> אשים אותו כיתד התקועה במקום נאמן, וזה בשתי בחינות, אם בבחינת עצמו, שלא ירד מגדולתו, ואם בבחינת קרוביו שיתכבדו בו, דוגמת היתד שתולין בה שאר דברים, ועל הבחינה השנית אמר והיה לכסא כבוד לבית אביו, שיהיה להם כעין כסא נכבד, שכל הקרב אליו יְכֻבַד, ואמר עוד ותלו עליו וגו'.

Verse 24

<b>ותלו עליו,</b> טעו המפרשים ויונתן ורוז' וגיז' ששמו ותלו פועל עומד, (יתלו עצמם עליו), ואיננו אלא יוצא, כל כבוד בית אביו הצאצאים והצפיעות יתלו עליו כל כלי הקטן, ויפה הקשה מיכיליס כי הצאצאים אם הם הבנים והבנות, לא יתכן לומר שיתלו עצמם על היתד, ולפירושי הדברים מתחוורים כל צרכם, כי אמר כי בני משפחתו יתלו עליו כל כליהם.
<b>והצפיעות,</b> גם הוא לשון צאצאים הנגזר מלשון יציאה, כי הנה מצאנו צפיעי הבקר (יחזקאל ד' ט"ו) שענינו צאה.
<b>כל כלי הקטן,</b> נ"ל לקרוא כְלִי בחירק ל' יחיד, כלומר אפילו כל כלי קטן ישוב גדול ונכבד בהיותו תלוי על היתד ההיא.
<b>מכלי האגנות ועד כל כלי הנבלים,</b> אגנות הם מזרקי זהב וכסף, והנבלים הם כלי חרש, והטעם הנכבדים והבלתי נכבדים יתכבדו בו, כן נראה לי.

Verse 25

<b>תמוש היתד התקועה,</b> עתה, והוא שבנא; והזכיר משל תקיעת היתד כנגד מה שאמר למעלה ותקעתיו יתד במקום נאמן.
<b>ונכרת המשא אשר עליה,</b> בני משפחתו וסיעתו וכו' עיין ר"שי; ולפי שהזכיר באליקים כי כל בית אביו יתכבדו בו, הזכיר בשבנא כי כל המתכבדים בו ונסמכים עליו יפלו בנפילתו.

Chapter 23



Verse 1

<b>משא צור,</b> הנכון כדון יצחק,ואחריו Greve, Volney, Grotius וגיז' שנאמרה הנבואה הזאת על בוא שלמנאסר או סנחריב על צור וצר עליה והשפיל גדולתה ושדד עָשרה, אע"פ שלא החריבה. והנה יוסף פלאויוס (קדמוניות ספר ט' פרק י"ד) הביא בשם סופר יוני שמו - Menander שכתב דברי הימים לצור, וכתב כי בא מלך אשור על הארץ ההיא ואנשי צידון וצור הישנה השלימו עמו ונתנו לו ששים ספינות ושמונה מאות מלחים להלחם באנשי צור, ואלה יצאו לקראתו בשתים עשרה אניות וַיִשְבוּ מאנשיו חמש מאות איש, וישב מלך אשור לארצו, אך הניח שומרים על הנהרות ועל כל מקוה מימיהם, והוכרחו לחצוב להם בורות לשתות מים, ונמשך זה משך חמש שנים, עכ"ל; וגרוציוס והאחרים הנ"ל אומרים כי על המאורע הזה נאמרה הנבואה הזאת, וגרוציוס אומר כי במקום שבעים שנה (למטה ט"ו וי"ז) ראוי להגיה שבע שנה (וזה לא יתכן שא"כ הי"לל שָנים לא שָנה), וגיז' אומר שאין להגיה הלשון, אלא שהנבואה לא נתקיימה; ואני אומר שאין אנו יודעים באיזה זמן היה הספור הזה שיוסף מגיד, ומי יאמר (אחרי אשר אין דברי הימים לצור בידנו) שלא התאמת פעם אחרת בוא מלך אשור על צור כדברי הנבואה הזאת? אין טוב כי אם להאמין כי כדבר ישעיה כן היה, ודבר אלהינו יקום לעולם, וכן נראה ממה שֶפָחַד כל כך חזקיה מחיל סנחריב, ואמר החריבו מלכי אשור את הגוים ואת ארצם, ואם היה שלא יכלו מלכי אשור לצור, ונלאו להלחם עליה ולא יכלו לה, לא היה חרד כ"כ.
<b>אניות תרשיש,</b> אניות צור הרגילות ללכת תרשישה,היא Tartessus בספרד, בין שני הזרועות אשר בהם מתפרד בלכתו אל הים, הנהר Boetis הנקרא היום Guadalquivir ואמר הילילו אניות, והכוונה על ההולכים באניות.
<b>כי שדד מבית מבוא,</b> כפירוש רש״י, וקרוב אליו תרגום יונתן. ורד״ק פירש שֻדד מקומכם מהיותו עוד בית ומקום דירה. ורוז' וגיז' פירשו שֻדדה צור מהיות בה בית, אמנם בלשון שדידה לא נכללה הריסת הבתים.
<b>מארץ כתים,</b> כתים הוא Cyprus כדברי יוסף (קדמוניות א’ ו’), ויירונימוס ורבנו סעדיה, וי’ ד’ מיכיליס, ורוז' וגי', על שם Kition עיר אשר בדרום האי ההוא, אשר ישבו בה אנשי פיניציאה, והיא נקראת עתה Chieti, ואח"כ כללו לפעמים בשם הזה גם שאר איי הים הגדול.
<b>מארץ כתים נגלה למו,</b> הטעם, הילילו אתם אנשי אניות תרשיש, אתם אשר שוד צור נודע לכם מארץ כתים, כי משם באה השמועה לתרשיש (ר"שי), ובתחלה פירשתי כשהייתם בארץ כתים, כלו' בשובכם מתרשיש ותגיעו לקפרוס שהוא אי קרוב לא"י תשמעו השמועה הרעה הזאת כי שדד מבית מבוא.

Verse 2

<b>דמו,</b> שבו דומָם, כלומר התאבלו ולכם ראוי להתאבל.
<b>יושבי אי,</b> יושבי צור, <b>סוחר צידון וגו',</b> מסב הדבור כלפי צור, ואומר הלא לך ראוי להתאבל, כי לפנים סוחרי צידון שהיו עוברי ימים, היו ממלאים אותך עושר ונכסים, ועתה תרדי מכבודך.
<b>סוחר צידון וגו',</b> מאמר אחר הוא, ואיננו חוזר לתחלת הפסוק שהוא לשון רבים, אלא לעיר צור, אע"פ שעדיין לא הזכירה (כמו בנחום שלא הזכיר נינוה עד סימן ב' פסוק ט'), על כן אמר מלאוך ליחידה. ורוז' וגיז' פירשו הכל מאמר אחד, בחסרון מלת אשר, יושבי האי אשר מלאוהו סוחרי צידון, ולפירושם הי"לל מלאוהו. ור' מאיר אבערניק תרגם דמי צידון הסוחרת, המלאה עוברי ים. ודע כי צידון הוא שם הפלך כלו, כי צידון היתה בימי קדם רבת המחוז ההוא, על כן נקראת צידון רבה (יהושע י"א ח' וי"ט כ"ח), והעם כלו נקרא צידוני, וכן במטבעות פיניציאות נמצא כתוב <b>לצר אם צדנם (לְצֹר אֵם צִידוֹנִים),</b> צור נקראת עיר ואם לאנשי צידון (Vitringa, ורוז' וגיז') וצור נבנתה זמן מרובה אחרי צידון, ע"כ לא בא זכרה בספר התורה, ואף לא בשירי הומירוס, וזו ראיה על קדמות ספר התורה.

Verse 3

<b>ובמים רבים,</b> רש"י ואחרים פירשו כי תבואת מצרים היתה באה אל צור באניות במים רבים, ור"דק פירש מה שנזרע על מים רבים והוא זרע שיחור וקציר יאור, ולי נראה כי במים רבים חוזר לצור, אע"פ שהיא באמצע הים ואין לה שדות, הנה (על ידי המסחר שהיא סוחרת) זרע שיחור וקציר יאור הם תבואתה.
<b>שיחור,</b> הוא השם העברי לנילוס ע"ש הטיט השחור אשר הוא גורף, וכן היה נקרא אצל היונים Melas שענינו שחור.
<b>יאור,</b> הוא השם המצרי (Iaro, או Iero) וענינו הנהר.
<b>ותהי סחר גוים,</b> המפרשים כלם פירשו לשון סחורה, שהיתה סוחרת הגוים, או בעלת מסחר הגוים (רא"בע), או מקום מסחר הגוים, שהגוים היו מביאים שם סחורותיהם (רוז' וגיז'), ולא ראו כי השם הזה סחר או סחר לא נמצא בשום מקום להוראת המסחר, כי אם להוראת השכר שאדם משתכר ומרויח במעשיו. הלא תראה טעמה כי טוב סחרה (משלי ל"א י"ח), כי טוב סחרה מסחר כסף ומחרוץ תבואתה (שם ג' י"ד), וכן למטה והיה סחרה ואתננה, סחרה לשון שכר כמו אתננה, ע"כ נ"ל שאף כאן הכוונה כי צור בהיותה משתכרת עם שאר עמים ומתפרנסת מתבואתם, היתה ג"כ גורמת להם שכר והנאה, ע"י תבואת ארצות רחוקות שהיתה מביאה להם. ולפירוש רוז' וגיז' יקשה עוד כי אנשי צור היו מפורסמים מצד היותם סוחרים וסובבים בארצות רחוקות, מפני שלא היו שאר עמים מלומדים לעבור ימים ולסחור סחורה, והנה שקר שהיו שאר גוים מביאים סחורותיהם אל צור, אך אנשי צור המה היו הולכים אצל העמים ולוקחים משם סחורותיהם, והנה לא היתה צור מקום מסחר הגוים (Emporium, Markt).

Verse 4

<b>בושי צידון וגו',</b> המפרשים כלם פירשו כר"שי לא חלתי ולא ילדתי הריני כמי שלא ילדתי בנים, כי כלם נהרגו, וקשה לפירושם כי אין נראה מהמשך הנבואה שנהרגו יושבי צור, אלא שירדו מכבודם, ומלת ים לדעת ר"שי היא כנוי לעיר צור, והנה אף אם צור היתה בתוך הים אין זה מספיק לְשֶתִקָרֵא בשם ים, ולא מצאנו עיר שתקרא ים, גם מעוז הים איננו עולה יפה, שאם היתה צור עיר מעוז ומבצר, מכל מקום אין טעם לקרא לה מעוז הים, ומה טעם לכפול שם הים אחר שכבר אמר כי אמר ים? ואם מעוז הים הוא דרך פירוש, הי"לל כי אמר ים, עיר הים, או יושבת הים, וקשה מכל זה, כי מליצה תמוהה היא מאד שיזכיר לידת בני אדם וגדולם בים, מה שאין לו דוגמא בטבע, ואם המשורר אומר כי חלה גם ילדה ציון, זה מפני שכן דרך בני אדם להולד בעיר, והעיר נקראת אֵם ליושביה, ויושביה בנים לה, אך לא יקראו בני אדם בנים אל הים, ומי הזקיקו להזכיר ים ומעוז הים אצל מליצת לא חלתי ולא ילדתי, שאינה מליצה נאותה כלל על הים? על כן אומר אני שאין הכוונה הרי אני כאלו לא חלתי ולא ילדתי, אלא כמשמעו לא חלתי ולא ילדתי, גם אין כוונת הנביא לייחס המאמר הזה לעיר צור, אלא לים עצמו, וזה טעמו : הנה אני הים לא חלתי מימי ולא ילדתי בני אדם, כלומר אין מִטִבעי לגדל בני אדם, להחיותם ולתת להם מזונם, כי אינני מעלה צמחים, ואף גם זאת וכי לא גדלתי בחורים רוממתי בתולות? הלא תראו שאני זן ומפרנס ומעשיר כל יושבי הארץ הזאת ע"י הסחורה שהם עושים באניות; זאת היתה המליצה של גאוה והתפארות שהיו הצידונים בימי הצלחתם מיחסים אל הים, לרמוז שא"עפ שאין להם שדות וכרמים, הנה הם מתפרנסים בריוח ע"י הסחורה. והנה ישעיה אומר בושי צידון מהתפארותך שהיית מתפארת לאמר כי אמר ים וגו', כי עתה לא תאמרי עוד כדבר הזה, אחרי אשר שֻדד עָשְרך. ודע כי ילדתי ראויה להנקד בזקף קטון, לא ברביע, וכן הוא בדפוס רע"ח ובנביאים כ"י שבידי.
<b>בושי צידון כי אמר ים,</b> הטעם בושי ממה שאמר ים, כטעם אל אבוש כי חסיתי בך (תהלים כה כ'), אל אבושה כי קראתיך (שם ל"א י"ח), והכוונה הלא תבושי מן המשל שהיית נותנת בפי הים.
<b>הים מעוז הים,</b> הים, הים הזה שהיה מעוזך, כטעם לעוז במעוז פרעה (ישעיה ל' ב') שענינו לעוז בפרעה שהוא להם למעוז, והכוונה אַתְּ צידון שהיית בוטחת בסחורתך ואניותיך, היית אומרת כי הים שהוא מעוזך, אומר לא חלתי וגו'.

Verse 5

<b>כאשר שמע,</b> כשתגיע השמועה למצרים, יחילו המצרים, כי ידאגו על שלא יבאו עוד אנשי צור לקנות תבואתם, כמו שאמר למעלה (פסוק ג').
<b>יחילו,</b> נ"ל עומד במקום שנים, כאשר שמע למצרים יחילו, יחילו כשמע צור, כבוא שמועת צור.

Verse 6

<b>עברו תרשישה,</b> דרך לעג, עברו עתה אם תוכלו לתרשיש, שהייתם רגילים ללכת שם לסחורה, הלא עתה לא תוכלו ללכת עוד שם, על כן הילילו יושבי אי, כלו' יושבי צור. והמפרשים פירשו עברו תרשישה כמשמעו, להמלט שם מפני אויב; ולפירושי הנה דוגמת זה לפנינו כתים קומי עבורי שגם הוא דרך לעג, כי אחריו גם שם לא ינוח לך.

Verse 7

<b>הזאת לכם,</b> אחר שאמר עברו תרשישה דרך לעג. אמר הזאת היא קריה עליזה שלכם, אשר מימי קדם ומאז בימי קדמותה, בימים קדמונים שלה, היו אנשיה רגילים ללכת לגור במקומות רחוקים? והטעם אחר שעתה לא תוכלו לעבור תרשישה נראה כאלו אין זאת עיר צור.
<b>יובילוה רגליה מרחוק לגור,</b> נאמר על מהלכם. לסחורה לארץ מרחקים (Vitringa), וגיז' תפש על זה ממלת רגליה, כי אנשי צור היו הולכים דרך ים ולא דרך יבשה, ואני אומר כי יובילוה רגליה מליצה היא על ההליכה באיזה דרך שיהיה, וגם אם היתה סחורת צור דרך יבשה, מכל מקום לא היו הסוחרים הולכים ברגליהם, ולא נושאים הסחורה על שכמם, אלא בסוסים ובפרדים ובכרכרות, וכמו שתתכן מליצת יובילוה רגליה אם היתה סחורתם ביבשה, כן תתכן בהיותה דרך ים. והנה המפרשים כלם פירשו מימי קדם קדמתה לענין קדמות עיר צור, שהיתה עיר עתיקה, ופירשו יובילוה רגליה, עתה תלך בשביה ובגלות, או תלך לגור באשר תמצא, ולפי זה היה ראוי שיאמר ועתה יובילוה רגליה, גם מלות מימי קדם קדמתה לא יורו על קדמות העיר, והי"לל מימי קדם היא, אבל קַדְמָה אין ענינו אלא הזמן הקודם. כמו שקדמת שלף יבש (תהלים קכ"ט ו'), או המצב בזמן הקודם, כמו תשובינה לקדמתכן (יחזקאל י"ו נ"ה), וכן כאן מימי קדם קדמתה, מאז בימים הראשונים, כלומר בימים קדמונים שלה; ועוד אין ספק כי לגור לא יורה על הגלות והשביה (כרא"בע רד"ק רוז' וגיז'), גם יובילוה רגליה לא יורה הליכת האדם בגולה בעל כרחו, אלא הליכתו ברצונו; והנכון שגם זו מליצת התפארות לאנשי צור, ודרך משל היו אומרים שרגליהם מובילות אותם לאשר יחפוצו, והכוונה על אניותיהם.

Verse 8

<b>המעטירה,</b> רד"ק רוז' וגיז' פירשו נותנת עטרה, כלו' שהיתה מעמדת מלכים בערים אשר היו אנשיה הוצכים לגור שם, כמו תרשיש, כתים וקרטאגו, ונדחקו לזה מפני ההפעיל, ולא ראו כי כמה הפעיל יש לנו המורים על תכונת הדבר בעצמו, מבלי פעולה יוצאת, כמו מקרין מפריס, בעל קרנים ובעל פרסה, אף כאן מעטירה בעלת עטרה, כלומר שרתי במדינות, והקרוב אלי שהעטרה הזאת משל לעושר וכבוד, כמו עִטַרְתָ שנת טובתך (תהלים ס"ה י"ב).
<b>כנעניה,</b> סוחריה, והנפרד כְנַעַן, כמו כנען בידו מאזני מרמה (הושע י"ב ח'), והמסחר נקרא כנעה, כמו אספי מארץ כנעתך (ירמיה י' י"ז), וכל זה על שם אנשי כנען שהיו אנשי מסחר.
<b>נכבדי ארץ,</b> בדגש הדלת, ואיננו לשון כבוד (כמו ונכבדיהם בכבלי ברזל), אלא לשון כובֶד, כמו מעינות נכבַדי מים (משלי ח' כ"ד) (גיז'), והוא מלשון ואברם כבד מאד (בראשית י"ג ב'), וכן כל נְטִילֵי כסף (צפניה א' י"א).

Verse 9



Verse 10

<b>עברי ארצך כיאור וגו',</b> ישעיה מְדַמֶה השפלת הגאים וירידתם מגדולתם, לאדם הנשאר ערום בלא לבוש, וכשהוא מְדַמֶה העם לאשה, הוא מדמה הִשָאֲרָה ערומה לאשה העוברת בנהר, שהיא מגביהה בגדיה ושוקיה נראין, וזה חרפה אליה אם יש שם רואים. הלא תראה אמרו חשפי שבל גלי שוק עברי נהרות תגל ערותך גם תראה חרפתך (למטה מ"ז ב' וג'); אף כאן אמר אַת בת צור עברי ארצך כמו שעוברים נהר, כלומר ערומה ויחפה, והטעם תשארי ערומה מכל כבודך ועשרך: וכן אַת בת תרשיש אין לך עוד מזח הוא אזור, כמו ולמזח תמיד יחגרה (תהלים ק"ט י"ט), כלומר תצטרכי להגביה בגדיך עוד למעלה מן האזור, כאלו אין לך עוד אזור, והוא עצמו ענין תגל ערותך גם תראה חרפתך. והנה תרשיש לא נפלה ביד אויב, אבל אחר שֶשֻדדה צור ולא ילכו עוד בסחורתם לתרשיש, גם אנשי תרשיש שהיו מתחלה אנשי צור, ירדו מגדולתם. והמפרשים הלכו איש לדרכו בדרך רחוקה' וגיז (ולפניו Koppe) מפרש הפסוק על תרשיש לבדה, ואומר כי היתה נאנחה תחת עול צור, ועתה בנפול צור, תרשיש תגאל משעבודה, ותעבור בארצה חפשי ובלא מורא, כמו היאור השוטף ועובר, כי אין מזח עוד, אין עוד עליה אסורים ועבותים, כי נשבר מוט צור מעליה; והנה מכל המשך הנבואה הזאת אין נראה שהיו בנות צור נאנחות תחת עלה, כי בהפך היו מתעשרות בסחורתה, ועוד מה סימן חפשיות יהיה לאנשי תרשיש שיעברו בארצם כחפצם? ההיתה צור מונעת זה מהם? והי"לל להם שיעברו לקצות הארץ וכל הארץ יסחרו, לא שיעברו ארצם. ורוז' פירש על פי תרגום סורי, אתם אנשי תרשיש עברו אל ארצכם כיאור והאחזו בה, אחרי אשר גורשתם משם ע"י אנשי צור, כי מעתה אין עוד מי שידחק אתכם; מזח מלשון ולא יזח החשן (שמות כ"ח כ"ח). ודעת Vitringa כי טעם עברי ארצך כיאור שהארץ תהיה שדודה והרוסה וְתֵהָפֵךְ לשדה עד שתדמה כנהר שֶשִטְחוֹ שוה ואין על-פניו דבר, וטעם אין מזח עוד, אין מלך ואין שר ואין קשרי החברה המדינית. ודעת Doederlein עתה תשטפי בארצך כמו יאור, כלומר תצליחי במעשיך ותגדלי באדם ובנכסים באין מחריד, כי אין מזח עוד, אין דבר שיעמוד כנגדך ויעכב על ידך, עתה שנפלה צור.
<b>אין מזח עוד,</b> אין ספק שהטעמים מוטעים, וצ"ל מרכא טפחא וכן הוא בדפוש ברישא, ובשני כ"י ארפורט.

Verse 11

<b>נטה על הים,</b> להכות צור וצידון, ועל ידי כן הרגיז גם שאר ממלכות, כמ"ש כאשר שמע למצרים וגו', ואין צורך לעדות Strabo כי כל אחת מערי פיניציאה היה לה מלך, ולפרש כרוז' וגיז' הרגיז ממלכות שבכנען עצמה, כי אמנם גם אם היו מלכים הרבה בארץ ההיא בימי ישעיה כמו בימי יהושע, אין נראה שתהיה עיר אחת שיש לה מלך נקראת ממלכה.
<b>צוה אל כנען,</b> על כנען, כמו ותצוהו אל מרדכי (אסתר ד' י'). צוה את קרואיו (ר"שי, ובטעות נדפס קוראיו) ע"ד אני צויתי למקודשי גם קראתי גבורי לאפי (למעלה י"ג ג'), כי הכין ה' זבח הקדיש קרואיו (צפניה א' ז') ושם פירש ר"שי זימן חיילותיו ביום מועד.
<b>מעזניה,</b> ערי מעוזה, הערים שהיתה ארץ כנען בוטחת בהן, שהיו מעשירות אותה.
<b>מעזניה,</b> עיין למעלה א" כ"ג.

Verse 12

<b>לא תוסיפי עוד לעלוז,</b> זה מאמר ה' וגזרתו, והנביא מוסיף ואומר אַת בתולת בת צידון אשר יעשקך וירצצך האויב, קומי עברי ארץ כתים להמלט שם, אך גם שם לא ינוח לך.

Verse 13

<b>הן ארץ כשדים,</b> הביטו אל ארץ כשדים, או הידעתם את ארץ כשדים.
<b>זה העם לא היה,</b> אשר העם שלה לא היה לפנים עם, או לא היה כלום, לא היה נחשב לכלום (זה כמו אשר, כמו אל מקום זה יסדת להם, ולפי זה לא תִקְשֶה קדימת הכנוי אל השם שלא אמר העם הזה).
<b>אשור יסדה,</b> ונתנה למושב לעם לציים, לאותם כשדים שהיו תחלה ציים כאלו תאמר מדבריים בלא ישיבת קבע וטעם יסדה כי היתה ארץ בבל מכוסה במי הנהר (עיין למעלה כ"א א'), והוצרכו ליסד אותה כמו שעשו במצרים, שנ' בה למן היום הוסדה, וכמו שעשו בעיר ויניציאה, ועיין פירושי בשמות ט' י"ח. והנה העם הזה שלא היה נחשב למאומה, עתה הקימו בחוניו על צור ועוררו ארמנותיה ושמה למפלה.
<b>בחוניו,</b> הם מגדלים. נעשו מתחלה להעמיד עליהם צופים לצפות ולבחון למרחוק, ואח"כ נקראו בשם זה גם הנעשים לצור על עיר, וכן עֹפֶל וָבַחַן (למעלה ל"ב י"ד), בחון נתתיך בעמי מבצר (ירמיה ו' כ"ז).
<b>עוררו ארמנותיה,</b> פִעֵל משרש ערר, לשון ערער תתערער (ירמיה נ"א נ"ח), ערו ערו עד היסוד בה (תהלים קל"ז ז') לשון הריסה וגלוי היסודות (כל זה מר"שי רד"ק ורוז' וגיז' עם קצת חלופים). והנה מן המקרא הזה הן ארץ כשדים חשבו רבים מן המפרשים כי הנבואה הזאת על בוא נבוכדנאצר מלך הכשדים על צור, ויפה השיב גיז' כי אין זה ראיה, כי אמנם מלך אשור היו לו חיילות מכל אומה ולשון, ואולי הביא על צור חיל כשדים, וכדרך שהזכיר למעלה ועילם נשא אשפה וקיר ערה מגן, ואין הכוונה אלא על חיילות מלך אשור שהיו מעילם ומקיר.

Verse 14

<b>הילילו אניות תרשיש,</b> סיים במאי דפתח.

Verse 15

<b>ונשכחת צור,</b> תשפל ותרד מגדולתה כ"כ שתצטרך שיעברו עליה ימים ושנים עד שתשוב לאיתנה.
<b>כימי מלך אחד,</b> אומר אני כי להיות הצידונים עם שוקט ובוטח (שופטים י"ח ז') ועסקם בסחורה ולא במלחמה, אולי היו מלכיהם מאריכים ימים יותר ממלכי שאר אומות שהיו לפעמים מתים במלחמה, ולפעמים היו עבדיהם קושרים עליהם והורגים אותם, ומלכי צור שהיו מלכי שלום והיו מצליחים את אנשי ארצם ומעשירים אותם במסחר, היו אהובים לעם, ולא היו קושרים עליהם, ואולי היו הצידונים מתפארים בזה שמלכיהם מאריכים ימים על ממלכתם עד שבעים שנה, והנה הנביא מלעיג עליהם כי כאורך שַלְוָתָם כן תארך פורענותם. והנה מספר שבעים אולי לאו דוקא, אלא כמו שהם היו אומרים דרך גוזמא שמלכיהם מולכים שבעים שנה, כן הוא אומר להם שיהיו נשכחים משך שבעים שנה, והדבר ברור שאם היתה כוונת הנביא לומר מספר מצומצם לא היה מוסיף כימי מלך אחד שהוא זמן בלתי מגבל. ורא"בע ורוז' פירשו כמשך מלכות נבוכדנאצר ובנו ובן בנו, ור"דק וגיז' כחיי האדם שבעים שנה, והזכיר מלך כי בממלכה מדבר.
<b>יהיה לצור,</b> יקרה לצור כמו שהעם רגילים לומר בשירת הזונה, בשירה שאומרים דרך לעג על הזונה, כלו' תעשה צור כמו שעושה הזונה הנשכחה, שאומרים עליה העם בשירתם קחי כנור וגו', כן היא מעט מעט תשוב לסחור בגוים ולעשות לה שם בארץ, ולפי שהיתה צור רבת הסחורה דמה אותה לזונה, עיין רד"ק. ואין הכוונה (כפירוש קצת) שהעמים יאמרו לה כשירת הזונה קחי כנור וגו', כי לא אמר יושר לצור, אלא יהיה לצור, יקרה אליה מקרה הזונה המפורש בשירה.

Verse 16

<b>קחי כנור,</b> כן היו העם אומרים בשירתם דרך לעג על קצת הזונות שהיו צריכות לתחבולות כדי לפרסם עצמן, והראיה שהוא ללעג, הכנוי נשכחה; ולפי הנראה הפסוק הזה הוא השירה כלה, לא חלק ממנה (כדעת גיז'), שאם היה חלק שירה בלא ראש וזנב, היה המאמר סתום, והנה כאן המאמר מובן כל צרכו, לא יחסר בו דבר, כי מפורש בו למי הדבור מוסב (זונה נשכחה), ומפורשת בו העצה שאחרים יועצים אותה (קחי כנור סבי עיר היטיבי נגן הרבי שיר), ומפורשת בו הסבה התכליתית בכל זה (למען תזכרי); ואין לתמוה שיקרא שירה למאמר קצר כזה, כי כן מצאנו שירת הבאר קצרה מאד. ואמנם מה שאמר כאן דרך צווי ועצה אין הכוונה בו אלא לספר מעשי הזונה ההיא, כאלו תאמר : יפה עשית מה שעשית לקחת כנור ולסובב בעיר, כי ככה אולי תזכרי; והרבה כאלה בישעיה צווים שהם באמת ספור המאורע, והקרוב אלינו עברי ארצך כיאור. וגיז' הביא בזה המנגנות הנקראות אצל הרומיים ambubajae (מלשון אבוב או אנבוב, מענין נבוב לוחות, והוא החליל) ואינן ענין לכאן, כי הנשים ההן זה היה עיקר מלאכתן לזמר ולנגן, ואולי במקרה היו קצת מהן זונות ג"כ, וכאן השירה מדברת באשה שעקר מלאכתה הזנות, והנגון לה מקרה ותחבולה, ואם היה המנהג בישראל שתהיינה הנשים מנגנות ומזמרות ברחובות העיר, לא היו העם מלעיגין עליהן וקוראים להן זונות נשכחות, מאחר שהיה אפשר שלא תהיינה זונות, כדרך שלא יאמר אדם בימים האלה זונה לאשה מזמרת או מרקדת בבתי תיאטראות, יען מלאכתן מלאכת הזמר והרקוד, והזנות בהן מקרה לבד.

Verse 17

<b>ושבה לאתננה,</b> לקבל אתנן, להיות נדרשת, והמשל לקוח מן הזונה שהתחיל בה, והוא משל מתישב על עיר מַרְכֹּלֶת, שיש לה עסק עם כל אומה ולשון.

Verse 18

<b>והיה סחרה ואתננה קדש לה',</b> מפני שהמשילה לזונה, והמשיל סחרה לאתנן זונה, אמר כי אמנם לא תהיה צור נתעבת לפני ה', כמו אתנן זונה שהוא תועבה, כי אחר שישיב שבותה יתן לה רחמים ויהיה סחרה ועָשְרָה כאלו הוא קדש, כי ברצון ה' תשתכר ותצליח בְמַרְכֻלְתָה, ולא תשלט בו יד זרים, וכטעם קדש ישראל לה' ראשית תבואתו כל אוכליו יאשמו וגו'.
<b>לא יאצר ולא יחסן,</b> סחרה יהיה כקדש, אע"פ שלא יבא לאוצר בית ה', ולא יותן במקום חֹסֶן ומבצר, כדרך שנותנים ממון של הקדש, כי אמנם חולין גמורים יהיה להם לכל צרכיהם, אבל יהיה קדש בבחינת היותו לרצון לפני ה'.
<b>כי ליושבים לפני ה' יהיה סחרה,</b> יהיה לאנשי צור לכל צרכיהם, ואנשי צור יהיו אז יושבים לפני ה' כלומר רצוים לפניו ומצליחים בברכתו, כטעם ישב עולם לפני אלהים (תהלים ס"א ח'), ישבו ישרים את פניך (שם ק"מ י"ד), ויהנו בו לאכול לשבעה ולהתכסות וללבוש לבושים יקרים, כתרגום יונתן וְלִכְסוּ דִיקר; עתיק בלשון ערבי יפה ונהדר. ודון יצחק ורוז' וגיז' פירשו היושבים לפני ה' על הכהנים אשר בירושלים, והנה אם היה אומר שישלחו מנחה לבית ה' היה זה אפשר. אבל באמרו יהיה סחרה קדש לה', כי ליושבים לפני הי יהיה סחרה, נראה שכלו יהיה לכהנים וזה מה שלא יתכן; והתשובה הזאת היא ג"כ נגד רא"בע שפירש ליושבים לפני ה', לחוזרים מגלות בבל ומלבד זה טעות היא בידם שחשבו הישיבה לפני ה' כנוי לעבודה במקדשו, וזה אינו, כי בכל מקום שהכוונה על עבודה ושירוּת אומרים עמד לפני, לא ישב לפני, כי העבודה והשירות אין משפטם להיות מיושב, אלא מעומד, הלא תראה ולעמוד לפני העדה לשרתם (במדבר י"ו ט'), ועמדה לפני המלך ותהי לו סוכנת (מ"א א' ב'), חי ה' אלהי ישראל אשר עמדתי לפניו (שם י"ז א'), יהושע בן נון העומד לפניך (דברים א' ל"ח), לעמוד לפני ה' לשרתו (שם י' ז'), ככל אחיו הלוים העומדים שם לפני ה' (שם י"ח ז'), המה יקרבו אלי לשרתני ועמדו לפני (יחזקאל מ"ד ט"ו), ומעולם לא נמצא מליצת ישב לפני ה' בענין העבודה והשירות, אלא בביאה אל המקדש להתפלל לפני ה', או להודות לו, כמו ויבכו וישבו שם לפני ה' (שופטים כ' כ"ו), ויבא המלך דוד וישב לפני ה' (ש"ב ז' י"ח וד"ה א' י"ז י"ו), ואלה אינן ישיבת קבע אלא עראי, ואינן לעבודה; וזולת אלה לא נמצא ישיבה לפני ה' או לפני אלהים, אך נמצא ישיבה לפני הנביאים, כמו ובני הנביאים יושבים לפניו (מ"ב ד' ל"ח), אשר אנחנו יושבים שם לפניך (שם ו' א'), וזקני יהודה יושבים לפני (יחזקאל ח' א'), וחשב Vitringa שאף כאן הכוונה על היושבים לפני הנביאים לשמוע מהם דבר ה', וחלילה שיאמר הנביא היושבים לפני ה' וכוונתו על עצמו ועל אחיו הנביאים, מלבד מה שאמרתי למעלה כי לא יתכן שיהיה כל סחרה של צור נִתָן במתנה לישראל.

Chapter 24



Verse 1

מפלת מלכות בבל (בימי כורש) (כ"ד עד כ"ז). <br><b>הנה ה' בוקק הארץ,</b> סימן זה ושלשה שאחריו נבואה אחת הם, ורבים פירשוה לעתיד והחרבן הוא חרבן כל האומות, וקצת מהמפרשים פירשו תחלתה על גלות עשרת השבטים, והשאר לעתיד; ודעת Grotius ואחריו Paulus שכֻלה על ביאת שלמנאסר, ודעת ר’ משה הכהן ואחריו Hensler שהיא על ביאת סנחריב, ודעת Vitringa שהכוונה על זמן החשמונאים בימי אנטיוכוס איפיפאניס, וגיז' אומר שהכוונה על חרבן הבית וגלות בבל, ונפילת בבל אח"כ ושוב ישראל לארצם, ולדעתי הכל על מפלת בבל. הלא תראה כי אין הנביא בוכה ומתאונן על עם ה' כי נפלו בחרב, ולא על בית מקדשנו אשר היה לשרפת אש, אבל הוא מזכיר שוד ושבר גדול כמלעיג ושמח לאיד, והלשון עצמו ברבוי המלות המתדמות בהברה הוא נוטה אל הלעג מאל הבכי, ואח"כ (כ"ה ב') סמך לחרבן זה כי שמת מעיר לגל קריה בצורה למפלה ארמון זרים מעיר לעולם לא יבנה, הנאמר בלא ספק על חרבן בבל, ואיך יתחיל בחרבן ירושלים ויסיים בחרבן בבל, ואין בין זה לזה ספור חרבן אחר. וגיז' מודה כי לא נזכר בשום מקום שיהיה החרבן הנזכר בסימן כ"ד ביהודה וירושלים, רק הביא לו ראיה ממ"ש כי עברו תורות חלפו חק הפרו ברית עולם, שנראה שהשֶבֶר הוא לעם שניתנה לו תורה; ונ"ל כי אין מכאן ראיה, כי כבר מצאנו מפורש במשא בבל (י"ג) שהנביא קורא הבבליים רשעים וחטאים זדים ועריצים מפני שהשחיתו תבל כלה, והנה כי עברו תורות חלפו חק הפרו ברית עולם נאמר על תורת הטבע וחובות אדם לאדם מצד שהוא אדם לא מצד שהוא בעל דת (וכן דעת רא"בע, Vitringa ואחרים), והנה אמר עברו תורות בל' רבים ותורת ה' ביד משה לא נקראה בשום מקום תורות סתם, אלא תורת ה' או תורות ה' או תורה סתם, לא תורות סתם.
<b>בוקק,</b> מריק, כמו למעלה (י"ט ג') ונבקה רוח מצרים בקרבו.
<b>ובולקה,</b> מחריבה (רש"י, ורוז'), וכן בערבי.
<b>ועוה פניה,</b> ישנה מראיתה מטוב לרע.
<b>והפיץ יושביה,</b> לא בגולה, אלא כי יושבי העיר יתפזרו כה וכה בבוא האויב.

Verse 2

<b>והיה כעם ככהן,</b> מקרה אחד יקרה את כלם, ככתוב כל הנמצא ידקר (למעלה י"ג ט"ו).
<b>כנושה,</b> הוא המלוה, כמו והנושה בא לקחת (מ"ב ד' א'), או מי מנושי (ישעיה נ' א').
<b>כאשר נושא בו,</b> כאותו אשר המלוה הנזכר נושה בו (רא"בע). ולפי עקר הוראת המלה הנושה הוא המלוה כשמרחיב הזמן ללוה שאינו יכול לפרוע, וממתין לו עד זמן אחר, זה טעם לא תהיה לו כנשה (שמות כ"ב כ"ד), וזה ענין שרש נשא בערבי.
<b>נושא,</b> בא"לף וב"הא הענין אחד, כמו כי תשה ברעך משאת מאומה (דברים כ"ד י'). וטעם שהזכיר הנושה אחר שכבר הזכיר המלוה, רש"י ור"דק ורוז' אמרו כי מלוה נופל בהלואת כסף ונושה בהשאלת תבואה ויין ושמן וכיוצא; ונ"ל כי גם בהלואת כסף נופל לשון נושה ונשי, אך טעם כמלוה כלוה מי שדרכו להלוות ומי שדרכו ללוות, וטעם כנושה כאשר נושא בו מי שהלוה ועדיין לא נפרע ומי שלוה ועדיין לא פרע את חובו. הלוה יקרא לוה גם אחר שפרע, וכן המלוה יקרא מלוה גם אחר שנפרע, וזה טעם ועבד לוה לאיש מלוה; אבל נושה אינו אלא קודם הפירעון.

Verse 3

<b>הבוק והבוז,</b> מקור נפעל מן הכפולים.

Verse 4

<b>אבלה,</b> כאדם השרוי באבל.
<b>נבלה,</b> כעלה נבל.
<b>תבל,</b> נאמר על בבל לבדה, כמו ופקדתי על תבל רעה (י"ג י"א), ואולי הזכיר כאן תבל להיותו לשון הנופל על לשון אבלה נבלה.
<b>מרום עם הארץ,</b> החלק היותר נכבד ונעלה אשר בעם.

Verse 5

<b>והארץ חנפה,</b> כמו ותחנף הארץ בדמים (תהלים ק"ו ל"ח), ותטמא הארץ ואפקד עונה עליה (ויקרא י"ח כ"ה), ולא תחניפו את הארץ אשר אתם בה כי הדם הוא יחניף את הארץ ולארץ לא יכפר לדם אשר שפך בה כי אם בדם שופכו (במדבר ל"ה ל"ג), שרש חנף ענינו השחתה והפסד, ותאר חנף ענינו איש נשחת ורע מעללים, והנה והארץ חנפה ענינו נשחתה ונפסדה, כלומר שלא תתן את יבולה, וכמו שמפרש אבל תירוש וגו' וכמפורש בירמיה (ג' ב' ו"ג) ותחניפי ארץ בזנותיך וברעתך וימנעו רביבים ומלקוש לא היה; אלא שכאן בישעיה אין ענין אבל תירוש אמללה גפן כמשמעו, אלא משל על מפלת העם ביד אויב.
<b>ברית עולם,</b> הם החוקים והתורות הטבעיות הקושרות האדם עם האדם בקשר האחוה גם אם לא ידעו זה את זה מתמול שלשום, והיא ברית אשר לא כרתו אותה בני אדם זה עם זה, אבל מעולם היא ובתולדתם היא; ומצאנו ברית אצל חק (כמו כאן) להורות על תורות הטבע. אם לא בריתי יומם ולילה חקות שמים וארץ לא שמתי (ירמיה ל"ג כ"ד).

Verse 6

<b>אלה,</b> קללות שהנגזלים והעשוקים מקללים את הגוזלים ועושקים אותם, כטעם את אשר יחטא איש לרעהו ונשא בו אלה להאלותו (מ"א ח' ל"א).
<b>ויאשמו,</b> כמו גם עדרי הצאן נאשמו (יואל א' י"ח).
<b>חרו,</b> מן חרר, כמו ועצמי חרה מני חרב (איוב ל' ל') והמלה מלעיל, וכן רד"ק בספר השרשים הביאה בשרש חרר, לא בשרש חרה, ובמנחת שי וקצת דפוסים אחרים נכתב בפשטא אחד והוא טעות.

Verse 7

<b>אבל תירוש אמללה גפן,</b> היין הוא מעט, ודרך מליצת השיר אומר שהוא אבל ונעצב על זה, וכן הגפן אמללה ואבלה על מעוט תבואתה, ולפיכך נאנחו כל שמחי לב; וכל זה אמנם אינו אלא משל על נפילת העם ביד אויביו.

Verse 8



Verse 9

<b>ימר שכר לשתיו,</b> על שם המשתה והשמחה שהיו אנשי בבל חוגגים בשעה שנתפשה, וכן למטה צוחה על היין בחוצות ערבה כל שמחה.

Verse 10

<b>נשברה קרית תהו,</b> נשברה העיר הגדולה, אשר אין ראוי עוד לקרוא לה שם גדֻלה, אלא קרית תהו, כלומר קרית שממה.
<b>סגר כל בית מבוא,</b> מפחד האויב, וכן היה בכיבוש בבל על ידי כרש, כעדות קסינופון.

Verse 11

<b>צוחה על היין,</b> רוב המפרשים פירשו שצווחים על חסרון היין, ויפה תמה גיז' כי בחרבן העיר לא יקוננו על אבדן היין, ומלבד זה הלא כבר אמר ימר שכר לשותיו, משמע לא שאין להם שכר, אלא שאין לבם פנוי ושמח להתענג בו, והנה בתוך משתה היין יצוחו צוחה, כי בליל שמחתם יבא עליהם האויב, ובכן ערבה כל שמחה, ערבה לשון ערב וחשך (רא"בע ור"דק).

Verse 12

<b>ושאיה יכת שער,</b> אין הכוונה על דלתות העיר שישברו אותן האויבים (כדעת גיז'), כי אמר שער לשון יחיד, ושערי העיר היו בהן שתי דלתות, כטעם חומה בצורה דלתים ובריח (דברים ג' ה'), לפתוח לפניו דלתים ושערים לא יסגרו (למטה מ"ה ב'), ומלבד זה השער איננו הדלת, אך הוא הפתח, כלומר החלל, והפתח לא יכת ולא ישבר; אך הכוונה (כדברי בני אוהב גר ז"ל) על הרחוב אשר לפני שער העיר, והוא מקום קבוץ העם, ואמר שאפילו מקום הקבוץ יהיה שאיה. ויכת הוא כאן לשון מושאל כמו וכתתו את הארץ (זכריה י"א ו') והכוונה על היושבים בה, כמו ויכום ויכתום (במדבר י"ד מ"ה), ושאיה כמו שמה, כמו והאדמה תשאה שממה; והנה ושאיה יכת שער ענינו השער יכת ויהיה שממה.

Verse 13

<b>בקרב הארץ,</b> היא ארץ בבל, שהיא תוך העמים, טבור העמים, שכל העמים היו רצים לשם, לרוב גדולתה ועשרה ותפארתה, כה יהיה בה שיתמעטו יושביה ושתשאר שאיה ושמה.
<b>כנקף זית,</b> כמו הזיתים הנשארים בעץ הזית אחרי חביטתו, וכעוללות אחר כלות הבציר.

Verse 14

<b>המה,</b> שאר עמים ירנו ויצהלו כשיתגלה גאון ה' וגדולתו במפלת בבל.
<b>מים</b> ממערב לבבל, כגון א"י והארצות הקרובות לה, אשר נפלו תחת יד נבוכדנאצר.

Verse 15

<b>על כן וגו',</b> אחר שאמר שירונו וישמחו העמים הקרובים שנפלו תחת יד בבל, הנביא קורא גם לעמים הרחוקים שישמחו גם הם במפלת בבל ויכבדו את ה', כי רק הוא היה בכחו להשפיל ממלכה גדולה כמוה.
<b>באורים,</b> אומר אני מלשון לכו באור אשכם (למטה נ' י"א), והכוונה על האקלימים החמים מאד.
<b>באיי הים,</b> הן הארצות מעבר לים הגדול והן ארצות איוורופא, והנה הזכיר דרום וצפון, ולמעלה הזכיר מערב; אבל מזרח לא הזכיר כי ממזרח יבאו לבבל השודדים, ואין צורך לומר כי הם ישמחו במפלתה, אך כוונת הצביא לצייר איך גם שאר כל העמים מלבד פרס ומדי ישמחו במפלתה.

Verse 16

<b>מכנף הארץ,</b> מקצה הארץ.
<b>זמירות שמענו צבי לצדיק,</b> במפלת בבל נשמע את העמים כלם שיאמרו צדיק כי טוב ואוי לרשע רע, בראותם מפלת הממלכה החטאה.
<b>צבי לצדיק,</b> חלק צבי, גורל צבי, נחלת צבי, חלק נחמד יש לצדיק, כלומר אשרי הצדיק, כי הרשע אם ירום עד שמים לסוף יפול.
<b>ואומר רזי לי,</b> הנביא מוכיח עצמו, כאומר אני חטאת עד היום כי הייתי אומר כי להיותי צדיק אין גורלי טוב אלא רע, ולא צבי לי, אלא רזי לי, לשון רזון ומחסור, כי הייתי אומר הנה הבוגדים בוגדים ותמיד בוגדים בגד של בוגדים ואין מעכב בידם, כטעם ואני כמעט נטיו רגלי וכו' כי קנאתי בהוללים וגו' (תהלים ע"ג ב').
<b>ואומר,</b> לשון זה נאמר כשהמאמר השני מתנגד אל הקודם, ודוגמתו ואני אמרתי לריק יגעתי (למטה מ"ט ד'). כך פירשתי בשנת תק"צא, ועתה בשנת ת"רא נראה לי שאין ואומר כמו ואני אמרתי (עיין מה שכתבתי בב"הע תק"פט עמוד 92), ובכל מקום שהכוונה אני הייתי חושב, מצאנו תמיד אמרתי, או אני אמרתי (עיין למטה ל"ו ה'), ולא בשום מקום ואומר, אך ואומר ענינו תמיד אמירה מאוחרת, לא קודמת למה שנזכר קודם לכן, לפיכך הנני מפרש ואמר רזי לי, כששמעתי אומרים צבי לצדיק, ואשרי הצדיק, אמרתי אוי נא לי, שעם היותי צדיק, לא יבואני רק רע כל היום, כי תמיד הבוגדים בוגדים וכו'.

Verse 17

<b>פחד וגו',</b> עתה הנביא משיב לעצמו, לא, לא אירא רע, כי צדיק אני וצבי לצדיק, אבל עליך יושב בבל פחד ופחת ופח; והנה כל מה שהנביא מדבר על עצמו, על לשון ישראל שבאותו הדור של מפלת בבל הוא מדבר, כי זה דרך הנביא להעמיד עצמו בדמיונו כאלו הוא עומד באותו זמן ובאותו מקום שיקרו המאורעות שהוא מתנבא עליהם.

Verse 18

<b>והיה הנס מקול הפחד וגו',</b> משל לקוח מתחבולות הציידים בצידת החיות.
<b>כי ארבות,</b> אין מנוס ואין מפלט, כי השוד גדול כ"כ, כאלו נפתחו ארבות השמים ובא מבול על הארץ, וכאלו ירעשו מוסדי ארץ מתחת.

Verse 19

<b>רועה,</b> מקור מן הקל משרש רעע בה"א נוספת, ורעע אחי רצץ, כמו תרועם בשבט ברזל (תהלים ב' ט').
<b>פור,</b> מקור משרש פרר שממנו הפר, וקרוב לו פור, שממנו הפיר, ומן פרר פירורין. והנה יקשה איך התחיל בשבירה והתפוררות וסיים בהתמוטטות שהוא פחות מזה, ונ"ל כי התחיל בהתרועעה והתפוררה מפני שכבר הזכיר וירעשו מוסדי ארץ, ומדרך הרעש, שתבקע האדמה, אבל אין זה אלא במקום הרעש, ואח"כ אמר מוט התמוטטה הארץ על הארץ כלה שמתחלת למוט ממקומה, ואח"כ תנוע כשכור.

Verse 20

<b>כמלונה,</b> עיין למעלה א' ח'.

Verse 21

<b>יפקוד ה' על צבא וגו',</b> הנביא שהיה זמן רב קודם מפלת בבל וקודם זמן גדולתה בימי נבוכדנאצר, אחר שהזכיר מפלת בבל חזר להזכיר הרעות אשר תעשה בימי הצלחתה, והנה הוא אומר כי ה' יפקוד על מלכי האדמה את עונם, ויתנם ביד נבוכדנאצר, ויהיו תחתיו זמן מה, ואח"כ יפקוד אותם לטובה, ויפיל מלכות בבל וישיב ישראל על ארצם בכבוד ובתפארת, וזו חתימת הנבואה.
<b>צבא המרום,</b> הוא צבא השמים, והוא דרך משל, ואח"כ פירש שהם מלכי האדמה, וכעין זה אח"כ וחפרה הלבנה ובושה החמה הוא משל על מלכות בבל שהיתה בין ממלכות האדמה כשני המאורות הגדולים בצבא השמים; ורוב המפרשים ורוז' וגיז' פירשו צבא המרום על המלאכים, רש"י ורא"בע אמרו להיותם שרי האומות, ודון יצחק פירש על בטול עבודת המזלות, וגיז' אומר כי הכותב שהיה לדעתו עומד בבבל למד אמונת זורואסטר שביום הדין כוכב בעל זנב יתיך את הארץ כמתכת הניתכת, ואז כל החוטאים וגם ארימאן (פועל הרעות) ישאו ענשם מר מאד, והוא אומר כי הנביא מדמה יום הדין של בבל ליום הדין הכללי, כדרך שקרא לבבל בשם תבל. והנה אם כדבריו. שהנביא מצייר בדמיונו יום הדין, למה הזכיר מלכי האדמה בפרט, אחר שיום הדין לכל באי העולם הוא? ואם (לפי שיטתו של גיז') עלתה על דעתו של הנביא האמונה המשובשת בשתי התחלות, הטוב והרע, ולהם צבא טוב וצבא רע של מלאכים עושי רצונם, איך אפוא יאמר צבא המרום סתם ולא יפרט הצבא הרע? כי אמנם מלאכי ה', שהם הטובים, לא יהיו נענשים.

Verse 22

<b>ואספו אספה אסיר,</b> יהיו מאוספים המלכים ההמה אל הבור כדרך אסיפת האסירים ויהיו נסגרים במסגר, והטעם שלא יזכר עוד שמם כל ימי מלכות בבל, ואח"כ מקץ ימים רבים יפקדו, יפקוד ה' אותם לטובה, כטעם יפקוד ה' את צור, וזה יהיה ע"י שיפיל מלכות בבל.
<b>אספה אסיר,</b> כדרך שאוספים האסירים, כמליצת טלטלה גבר, צנפה כדור (למעלה כ"ב י"ז וי"ח).
<b>ומרב ימים,</b> אחר רוב ימים, כמו יחיינו מיומים (הושע ו' ב'), מימים רבים תפקד (יחזקאל ל"ח ח') ועיין למטה מ"ג י"ג. וגיז' פירש אחר ימים רבים יוציאם ה' ממאסר ויביאם במשפט, וזה אמנם הוא לפי המנהג בדורותינו, אך לא היה הדבר נוהג כלל בישראל להניח החוטאים זמן מרובה במאסר קודם שיביאום במשפט, ואם אמנם זה הכרחי לפעמים בשופט בשר ודם, כשיש לו לשפוט חוטאים רבים, ולא יוכל לשפטם כלם ביום אחד או בימים אחדים, הנה אין ספק כי יהיה זה עול גמור אצל השופט העליון ב"ה.

Verse 23

<b>וחפרה הלבנה וגו',</b> משל על הצלחת האומה בתחלת בית שני, בהיות ישראל בלי מלך אלא מתנהגים בעצת הזקנים בעם המושלים על פי התורה ומחזירים עטרה ליושנה, ובמלוך התורה הנה ה' הוא המלך.
<b>הלבנה והחמה.</b> משל על מלכות בבל.
<b>ונגד זקניו כבוד,</b> ע"ד כי טוב נגד חסידיך (תהלים נ"ב י"א), כי רעה נגד פניכם (שמות י' י'), כלומר זקניו עתידים לנחול כבוד.

Chapter 25



Verse 1

<b>ה' אלהי אתה</b> וכו', הוא שיר ושבח לאל על מפלת בבל.
<b>ה' אלהי אתה,</b> נ"ל להטעים ה֙’ אל֣הי את֔ה, וכן פירשו רד"ק וגיז'; ועיין בפירושי על אנכי ה' אלהיך (שמות כ' ב').
<b>עצות מרחוק אמונה אמן,</b> עשית וקיימת באומן ואמונה את העצות אשר יעצת בימים קדמונים,.

Verse 2

<b>כי שמת מעיר,</b> היא עיר בבל, וראוי היה שיאמר כי שמת עיר לגל, וטעם מעיר, הסירות העיר (כמו הנה דמשק מוסר מעיר) ושמת לגל; וטעם לגל, גל אבנים.
<b>ארמון זרים מעיר,</b> עיר בבל שהיא כמו ארמון הזרים היא נשבתת ומוסרת מהיות עיר. ולדעת Doderlein טעו הסופרים וכתבו מעיר במקום מעי (כמו והיתה מעי מפלה); ומפני שמצאו למעלה מעיר חשבו כי גם כאן צריך שיאמר מעיר.

Verse 3

<b>על כן יכבדוך,</b> כשיראו מפלת בבל, שאר עמים עזים ועריצים יצטרכו לתת כבוד לאלהי השמים מהעדה מלכין ומהקם מלכין ושליט במלכות אנשא, וייראו ממך לבלתי התגאות בגדולתם ולרמוס שאר עמים באף וחמה.

Verse 4

<b>כי היית מעוז לדל,</b> לישראל ולכל האומות שהיו נאנחות תחת יד בבל.
<b>כי רוח עריצים כזרם קיר,</b> נ"ל שאין כי זה נותן טעם, אלא כענין כאשר, אתה היית מחסה מזרם בשעה שהיה רוח עריצים כזרם קיר, כלומר הפלת מלכות בבל עודנה בתוקפה.
<b>כזרם קיר,</b> כמטר סוחף ומפיל קיר. (רש"י ור"דק).

Verse 5

<b>כחרב בציון,</b> כחום גדול בארץ ציה בלא מים, שהוא מכניע ומשבר האדם, ככה שאון זרים הִכְנַעְתָ (רש"י ור"דק), ורוז' וגיז' פירשו כמו שיכניע צל עב את החרב בציון ככה וכו'.
<b>חרב בצל עב זמיר עריצים יענה,</b> רא"בע רוז' וגיז' פירשו יענה לשון עוני ושפלות, יִכָּנַע זמיר עריצים כמו שיכנע החרב ע"י צל עב, ואני אומר כי אחר שהזכיר לשון זמיר ושיר לא יתכן שיאמר יענה בענין ההכנעה, כי שרש ענה מצוי להורות על הזמר, כמו עלי באר ענו לה (במדבר כ"א י"ז), ענו לה' בתודה (תהלים קמ"ז ז'), הלא לזה יענו במחולות (ש"א כ"א י"ב), כרם חמר ענו לה (ישעיה כ"ז ב'), ואחר שהתחיל בזמיר איך יבינו השומעים שיאמר יענה לענין ההשפלה ולא לענין הזמר? לכן אני אומר כי באמרו שאון זרים תכניע סיים השיר ועתה הוא חותמו במלות האלה ואומר כמו בני אדם היושבים ביום שרב תחת צל יער עב (כמו באו בעבים ירמיה ד' כ"ט) שהוא להם תענוג גדול, ככה ישמחו וישישו בני אדם במפלת בבל, ובשמחה ובטוב לבב יענו השיר הזה אשר יקרא שמו זמיר עריצים, כלומר זמיר נגד העריצים, כטעם שירת הזונה, נגד הזונה; ולפרש זמיר לשון כריתה מענין לא תזמור (כר"שי ור"דק) לא יתכן, כי שרש זמר מיוחד לכריתת זמורות הגפן, ולא נמצא להורות שאר כריתה כלל.

Verse 6

<b>ועשה ה' צבאות,</b> הנה מפלת בבל תהיה לתועלת ישראל, כי כורש ישיבם על אדמתם, אמנם התשועה לא תהיה לישראל לבדם, כי גם לכל העמים, כמו שאמר נחה שקטה כל הארץ פצחו רנה (י"ד ז'), והנה ישעיה אומר כאן דרך משל כי ע"י התשועה שיעשה ה' לישראל בהר הזה, כלומר בארץ ישראל אשר ישיבם עליה, יעשה משתה לכל העמים, כי כלם ישמחו ויעלזו על מפלת בבל; והמקרא הבא אחר זה מעיד על הפירוש הזה, שאין כוונת הנביא אלא להזכיר תשועת כל האומות בהשבר מטה רשעים הרודה באף גוים. ורוז' ולפניו Vogel פירשו כי כל העמים יתחברו ויתקרבו לישראל וישמחו עמהם, ונ"ל שאם היתה זאת בדעתו של נביא, לא היה מיחס המעשה לאל כי אם אל העמים שיבאו ויתקרבו לישראל, ובאמרו ועשה ה' משמע מעשה נסים שיעשה ה' לטובת העמים. וגיז' אומר כי כוונת הנביא כי כל העמים ינהרו אל ציון להיות לעם אחד עם ישראל ולקבל תורתם ולשבת עמהם, וה' יעשה להם משתה גדול לכבדם בבואם, כטעם יזכרו וישובו אל ה' כל אפסי ארץ וישתחוו לפניך כל משפחות גוים, אכלו וישתחוו כל דשני ארץ (תהלים כ"ב), והנה אם כדבריו העקר חסר, כי עדיין לא הזכיר שיבואו העמים אל הר ציון.
<b>בהר הזה,</b> כל א"י נקראת הר לפי שהיא ארץ הרים.
<b>משתה שמנים,</b> משתה כולל גם האכילה (רוז' וגיז'), ועיין פירושי בבראשית י"ט ג'.
<b>שמנים,</b> מאכלים שמנים (רא"בע רוז' וגיז'), והנפרד שֶמֶן, מל' ובשרי כחש משמן, והוא שם דבר (גיז').
<b>משתה שמרים,</b> משתה של יין ישן הנשאר שקט על שמריו ימים רבים, ועל ידי כן הוא טוב וחשוב, עיין ירמיה מ"ח י"א (Lowth ורוז' וגיז'); ולפי חשיבות היין וטוב טעמו כן ירבו בו השמרים (מה"רם מורטארה).
<b>שמנים ממוחים,</b> משרש מחה, מל' כאשר ימחה את הצלחת מחה והפך על פניה (מ"ב כ"א י"ג), אכלה ומחתה פיה (משלי ל' כ'), וכן למטה ומחה ה' אלהים דמעה מעל כל פנים, לשון קנוח, והטעם מאכלים שכל האוכל אותם מקנח את הכלי לטוב טעמם, ודוגמת זה בלשון איטלקי leccume, leccornia, ובלשון אשכנז Leckerbissen. והמפרשים כלם פירשו ל' מוח, ונ"ל שלא יתכן להזכיר מוח העצמות בסעודה של כבוד, כי עצם לא ישברו בה; ואם נפרש מאכלים מבשר בהמות בריאות שעצמותיהם מלאו מוח, אין זה ענין מוסיף על מלת שמנים, גם היה ראוי שתהיה מלת שמנים סמוכה; ודקדוק מלת ממוחים, בינוני פֻעל משרש מחה, וכמו שמצאנו משרש מחה ימחאו כף בא"לף, כן נכתב ממוחים במקום ממוחאים, כמו פתאים ופתים.
<b>שמרים מזקקים,</b> יין המשומר על שמריו, ואח"כ קודם שתייתו מסננים אותו שלא יהיו בו שמרים (רוז' וגיז'), ואולי ג"כ שע"י השקיטה על שמריו הוא מיטהר ומזדקק.

Verse 7

<b>ובלע בהר הזה,</b> בלע פני נ"ל מליצה מורה הסרת ראיית דבר, הסרתו מהיותו עוד נראה, כאלו פניו נבלעו ולא יראו עוד <b>הלוט הלוט על כל העמים,</b> המסוה המכסה פני כל העמים, לשון וילט פניו באדרתו (מ"א י"ט י"ג), הנה היא לוטה בשמלה (ש"א כ"א י') הלוט הראשון שם, והשני בינוני, והיה משפטו הלוט הלט, אלא שהנביא בנבואה הזאת רודף אחר זווג המלות הדומות בהברה, ואולי ראוי לקרוא המלה השניה בשורק, ותהיה פעול (כמו לוטה) כמו הנסוכה שאחריו.
<b>והמסכה,</b> הוא המכסה שעל המטה, כמו והמסכה צרה כהתכנס (למטה כ"ח כ'), והשם משרש נסך, ונסך קרוב לסכך, וטעם הפסוק על בבל שפשטה מלכותה על כל העמים, כמכסה הפרוש על גוף האדם, ומדה כנגד מדה ה' יבלע פניה שלא תראה עוד. ורוז' וגיז' פירשו כי ה' יעביר האבל מן הארץ, והמשיל זה במסוה, כי האבל היה חפוי ראש; ואם יצדק זה בפירוש הלוט הלוט, נ"ל שלא יצדק בפירוש המסכה הנסוכה, כי האבל לא יתכסה בשמיכה.

Verse 8

<b>בלע המות לנצח,</b> הפלגה שיריית, ואח"כ מפרש ומחה ה' אלהים דמעה מעל כל פנים, כי בהשבר מטה רשעים שבט מושלים לא יהיו עוד העמים נאנחים, וכאלו אין עוד מות. וגיז' אומר המות ממש, כי לפי ציור הנביאים יחיו בני אדם לימות המשיח קרוב לאלף שנה, ולי נראה שלא נזכר כאן שום דבר המתיחס לימות המשיח, אלא למפלת בבל ולתשועת העמים הנאנחים תחת עֻלה.
<b>וחרפת עמו יסיר מעל כל הארץ,</b> כטעם והסירות דמי חנם אשר שפך יואב מעלי ומעל בית אבי (מ"א ב' ל"א), שענינו תסיר מעלי ומעל בית אבי עון דמי חנם אשר שפך יואב, אף כאן יסיר מעל כל הארץ עון חרפת עמו, שאם לא היתה בבל נענשת על שהגלתה את ישראל, היה כל העולם חייב, ולארץ לא יכופר העון הזה כ"א בהענש החוטאים, כי ישראל קדש לה', והענין כענין חרם עכן, שעד שלא נענש עכן היה כל העם נתפס בעונו. ור"דק פירש יסיר החרפה שהיתה לישראל בהיותם מפוזרים בכל הארץ, ונ"ל שא"כ היה לו לומר יסיר מתוך או מקרב כל הארץ, לא מעל.

Verse 9

<b>ואמר,</b> עמו הנזכר.
<b>הנה אלהינו זה קוינו לו ויושיענו,</b> הנה עתה הראה כחו אלהינו שהיינו מקוים לו שיושיענו. והנה המקרא הזה שהוא השיר והשבח אשר יושר בעת ההיא, איננו מתיחס אלא לגאולת בבל, ואין בו רמז כלל לתקון העולם ולהסרת המות, כדעת גיז' ושאר המפרשים.

Verse 10

<b>כי תנוח יד ה' בהר הזה,</b> גבורתו והשגחתו תתגלה בקביעות בא"י.
<b>ונדוש מואב תחתיו,</b> מואב היה עומד על גבול א"י מצד אחד, ופעמים רבות פשטו המואבים והסיגו גבול ישראל ולכדו מעריהם, והנה עתה יצטרך מואב להצטמצם בחלקו, ולא יפשוט עוד בא"י, ואמר הנביא דרך לעג כי יצטמצם מואב כהצטמצם התבן במדמנה שהוא מקום הדומן, כי חלף שהתבן מתחלתו נצב הקומה וקמה אלומתו וגם נצבה, הנה כשמוציאים אותו מן הרפת אחר ששכבו עליו הבהמות ונותנים אותו במקום הזבל, הוא מצטמצם מאליו, וגם מכים עליו כדי שיצטמצם; והנה לשון דישה שהזכיר אצל מואב לאו דוקא, אלא מפני שהזכיר הדישה בתבן, הזכיר לשון זה גם במואב דרך בזיון, ואין הכוונה אלא שיצטמצם כהצטמצם התבן, וטעם תחתיו שלא יצא ממקומו ומגבולו, כמו שבו איש תחתיו.
<b>מתבן,</b> עֲרֵמָה של תבן, וכן מדמנה ערמה של דומן. ורוז' וגיז פירשו ונדוש כמשמעו, ופירשו מואב פרט במקום כלל, והכוונה שכל אויבי ישראל ישפלו וידכאו, וזה סותר לגמרי ענין התחברות העמים לישראל שפירשו על פסוק ועשה ה' צבאות לכל העמים בהר הזה משתה.

Verse 11

<b>ופרש ידיו,</b> מואב יפרש ידיו בקרבו, בתוך גבולו, כדי לצאת מתוכו ולעבור גבול ישראל, כלומר יתחזק ויתאמץ להתגבר עליהם.
<b>כאשר יפרש השוחה לשחות,</b> כמו השט במים שהוא מפרש זרועותיו בכל כחו.
<b>והשפיל גאותו עם ארבות ידיו,</b> אך הק"בה ישיבהו אחור ותם לריק כחו, וישפיל גאותו שהיה מבקש להתגדל על ישראל, וישפיל ג"כ ויטביע במים את ארבות ידיו, הן ספינות קטנות שמתלמדין בהן לשוט במים, ונקראות בל' משנה חבית של שייטים (כלים פרק ב' משנה ג') והמשורר Plautus קרא אותן בשם scirpea ratis (ספינות גמא); והנה אחר שהמשיל מואב לשוחה, אמר שלא תועיל לו השתדלותו לצאת מתוך מימיו (כלומר לצאת מגבול ארצו), ואפילו ישען על ספינות הגמא, לא יועיל לו, כי ישפל וירד מטה מטה ולא יצא משם.
<b>ארבות,</b> לשון ארמי ארבא בל' תלמוד ספינה; ורוז' פירש כי ה' יפרש ידיו בקרב מואב להכותו בכל ארצו (כרא"בע), ופירש עם ארבות ידיו עם קשרי ידיו (מלשון ערבי) שבהם הכח והחוזק; וגיזי פירש כי אחר שיהיה מואב נדוש במי מדמנה, יפרש ידיו לצאת משם ולהנצל, ולא תרגם כלל מלת בקרבו, ופירש עם ארבות ידיו כי ה' ישפיל גאותו, ויענישהו על תחבולותיו ועל נכליו אשר ארב לישראל. אח"כ מצאתי באוצר השרשים לבן זאב שפירש ארבות לשון ספינה, ולא פירש יותר.

Verse 12

<b>ומבצר משגב חומותיך,</b> חומותיך שהיו לך מבצר ומשגב, ור"שי ורא"בע מפרשים כנגד מואב, ורוז' מסב הדבור לקריה בצורה שהזכיר למעלה, שהוא לדעתו שם כולל לכל הערים הבצורות של האומות, וגיז' גם הוא מסב לקריה בצורה שהזכיר למעלה, שהיא לדעתו (וכן לדעתי) בבל, וכן נכון, כי סיים באשר פתח, שהוא מפלת בבל, וכנוי חומותיך מוסב ליושב הארץ, שאמר למעלה פחד ופחת ופח עליך יושב הארץ, והוא יושב בבל, וחתם בבבל כדי לסמוך אליו השיר אשר יושר על מפלתה כי השח יושבי מרום קריה נשגבה.
<b>השח השפיל וגו',</b> ולמטה (כ"ו ה') ישפילה עד ארץ יגיענה עד עפר, הכל משל לקוח מהאדם, תחלה אמר השח כאדם הכופף ראשו, ואח"כ השפיל כאדם הכופף קומתו, ואח"כ הגיע לארץ כאדם המשתחוה אפים ארצה, אלא שאומרים על אדם שהשתחוה ארצה אף אם לא הגיע ממש עד הקרקע, לפיכך הוסיף עד עפר.

Chapter 26



Verse 1

<b>עיר עז לנו,</b> יש לנו עיר עז, כמו קרית עז (משלי י' ט"ו, י"ח י"א וי"ט). ודעת בעלי הנקוד עיר שהיא עז לנו, אך מדרך השיר שיהיו מאמריו קצרים ונפרדים זה מזה.
<b>ישועה ישית חומות וחיל,</b> ה' שת חומותיה וחילה ישועה, כטעם וקראת ישועה חומותיך (רד"ק), כלומר ה' עשה שחומותיה וחילה תהיינה ישועה, שלא יוכל אויב לבא בהן, וכל אשר בעיר יהיו נושעים, והכוונה שלא תוסיף בבל להגלותנו מארצנו.
<b>ישועה ישית חומות וחיל,</b> ישית את החומות והחיל שיהיו ישועה, כמו ואשיתהו בתה (למעלה ה' ו'), כי תשיתהו ברכות (תהלים כ"א ז'), מעין ישיתוהו (שם פ"ד ז'), אם לא אשיתך מדבר (ירמיה כ"ב ו'), ורוז' וגיז' פירשו שהישועה תהיה לה כחומות וחיל.

Verse 2

<b>פתחו שערים,</b> דרך משל שא"י תפתח להם, שהיא היום כאלו היא סגורה בפניהם (רד"ק), והכוונה כי ישראל שהיו בגלות בבבל יוכלו לשוב לארצם.
<b>שומר אמונים,</b> שומר חקי האמונים, משפטי האמונה, כלו' מדת הנאמנות והאמיתות, דרכי האמת והצדק, כטעם כי פסו אמונים מבני אדם שוא ידברו איש את רעהו שפת חלקות בלב ולב ידברו, וכן מה שאמרו בש"ס (תמיד דף כ"ח ע"א) איזו היא דרך ישרה שיבור לו האדם, יחזיק באמונה יתרה, שנאמר עיני בנאמני ארץ לשבת עמדי, פירש ר"שי ישא ויתן עם בני אדם באמונה ולא יאנה את הבריות. (יאנה לשון אונאה, מענין ולא תונו איש את עמיתו).

Verse 3

<b>יצר,</b> נ"ל מלשון ויצר אמר ליוצרו (למטה כ"ט י"ו) שענינו יציר או נוצר, וכל דבר שקבל צורתו מאחר, וכאן הכוונה על האדם יציר האל, והוציאו בלשון זה להיותו נופל על לשון תצור שלום שאחריו. ורא"בע ורד"ק (בשרשים) ורוז' וגיז' פירשו ענין לב ומחשבות כמו וכל יצר מחשבות לבו, וכאן הכוונה מי שלבו סמוך, שמחשבותיו בטוחות, כמו סמוך לבו (תהלים קי"ב ח'), ונ"ל שאין יצר כמו לב, ושלא יתכן לומר לא יצר סמוך ולא מי שיצר לבו סמוך, כי יצר ענינו לדעתי עצה וגזרה, וכל יצר מחשבות לבו (בראשית ו' ה') ענינו גזרת מחשבות לבו, מה שמחשבות לבו גוזרות ויועצות לעשות, כטעם ויוצרה מרחוק לא ראיתם (למעלה כ"ב י"א), וכמו הנה אנכי יוצר עליכם רעה וחושב עליכם מחשבה (ירמיה י"ח י"א), ולפי זה לא יתכן לומר יצר סמוך, כי הלב הסמוך ובטוח לא יגזור לעשות שום מעשה, אלא ישב ולא יפעל, וכטעם דם לה', שב דומם וקוה אל ה' והוא יפעל.
<b>תצור שלום שלום,</b> אתה תשמור אותו בשלום רב.
<b>כי בך בטוח,</b> כשהוא בטוח בך, כי לא די שיהיה סמוך, אבל שיהיה סמוך בה', לא בדבר אחר.

Verse 4

<b>בטחו בה' עדי עד,</b> אחר שאמר כי ה' ינצור את הבוטחים בו, הסב הדבור לבני אדם, ואמר להם, א"כ ראוי לכם שתבטחו בו עדי עד.
<b>כי ביה ה',</b> אין כי זה נותן טעם, אלא כחו לחזק הענין, כן, ביה ה' בטחו, שהוא צור ומשגב לעולמים, ומלת צור גם היא לשון מתדמה ליצר ולתצור; מלת כי מצויה הרבה במליצת השיר לחזק, עיין למעלה א' כ"ט, ט' ד', י"ג י', י"ד א' וכ"ז, ט"ו ח' וט', ולמטה כ"ו י"ט, ול"ב י"ג.

Verse 5

<b>כי השח יושבי מרום,</b> אנשי בבל, ומרום הוא משל, כי היושב במרום יקשה ליושב בשפל להתגבר עליו, וכן קריה נשגבה כולל ענין הגובה וענין החוזק, וכן צור ענינו סלע גבוה שיקשה לעלות אליו, ומורה ג"כ משגב ומפלט.
<b>קריה נשגבה,</b> אחר שאמר כי השח יושבי מרום, הוסיף כי לא לבד השח היושבים, אבל השח הקריה עצמה, וכמו שאמר למעלה ומבצר משגב חומותיך השח השפיל הגיע לארץ עד עפר; ואח"כ הזכיר בהשפלת הקריה שלש מדרגות של השפלה, ישפילנה, ישפילה עד ארץ, יגיענה עד עפר. ונ"ל קרוב לודאי כי מלת ישפילנה היתה מתחלה נקודה רביע, והמעתיקים החליפו בטעות רביע במהפך. ולשעבר הייתי אומר כגיז' שהאתנח ראוי תחת ישפילנה (קרי֥ה נשגב֖ה ישפיל֑נה), כי מה טעם ישפילנה ישפילה? ואם מצאנו עזי ומעזי, סבוני גם סבבוני, הנה בשניהם יש קצת תוספת בשם או בפעל עצמו, וכאן אין הפרש אלא בסימן הכנוי (ישפילנה ישפילה), ועוד כי שם המלה השנית היא מרובה באותיות (עזי ומעזי, סבוני גם סבבוני), וזה מוסיף כח למאמר, וכאן התבה הראשונה מרובה באותיות מהשניה. והיום כ"ה סיון תר"טו נ"ל כי דעת בעלי הטעמים נכונה מאד, אלא שנפלה טעות סופר קטנה בטעם ישפילנה.

Verse 6

<b>תרמסנה רגל,</b> כל רגל, אפילו רגלי עני.

Verse 7

<b>ארח לצריק מישרים,</b> המישרים הם ארח לצדיק, היושר הוא דרך הנהגתו, ולפיכך אתה האל שאתה ישר אתה מפלס ומישר ומסקל מעגל צדיק, כלומר אתה מצליח אותו בכל דרכיו. ור"דק רוז' וגיז' פירשו גם תחלת הפסוק שהצדיק יש לו דרך ישרה ומסוקלת, כלומר שמצליח בדרכו.
<b>פִלֵּס,</b> יִשֵר סָלַל וסִקֵל, והסיר המכשולים מן הדרך, כמו יפלס נתיב לאפו (תהלים ע"ח נ').

Verse 8

<b>אף ארח משפטיך,</b> לא קוינו לבד לראות אותך מיטיב לצדיקים, אבל קוינו ג"כ לראות אותך דורך דרך משפטיך, שהיא מדת הדין נגד הרשעים, ובתאות נפש אוינו לראות שמך נודע וזכרך נזכר בעולם, בעשותך משפש ברשעים, כטעם נודע ה' משפט עשה (קרוב לפירוש רש"י).

Verse 9

<b>נפשי אויתיך בלילה,</b> בכל נפשי, או תאות נפש אויתיך, כלומר אויתי לראות פעלך ומשפטיך.
<b>בלילה,</b> בכל לילה, ואח"כ אומר אשחרך, בכל שחר (כמו בִקֵר מן בֹּקֶר) הטעם בכל עת הייתי מתאוה לך, וכל זה למה? כי כאשר משפטיך מתגלים בארץ, אז צדק ילמדו יושבי תבל, וכשאין אתה עושה דין ברשעים, אחריהם כל אדם ימשוכו ומלאה הארץ חמס.

Verse 10

<b>יחן רשע,</b> אם הרשע יוחן תמיד ולא יהיה הדין נעשה בו, אז לעולם לא ילמד צדק. לא ירגיל עצמו להמנע מעשות חמס.
<b>בארץ נכחות,</b> כמו רוחך טובה תנחני בארץ מישור (תהלים קמ"ג י'), והטעם בראותו לפניו ארץ מישרים ודרך מסוקלת, כלומר בהיותו מצליח, יעוֵל תמיד, ולא יראה גאות ה', ולא יבין ולא יכיר גדולת ה' וכחו, עיין למעלה ב' ט'. ורא"בע רד"ק וגיז' פירשו בארץ נכחות, בארץ שיש שם נכחות ומישרים, כלומר אף אם סביבותיו צדיקים לא ילמד מדרכיהם.

Verse 11

<b>רמה ידך,</b> ידך, השגחתך וארח משפטיך, היתה מגביהה לשבת, לא היתה מתגלה לארץ (רש"י) כטעם מרום משפטיך מנגדו (תהלים י' ה').
<b>בל יחזיון,</b> והרשעים (הנזכרים אח"כ במלת צריך) לא היו רואים אותה.
<b>יחזו ויבושו קנאת עם,</b> אבל לא היה עתיד להיות כן תמיד, אך עתידים היו לראות (בבושת וכלמה) קנאתך בעבור עמך; אף אש עתיד היה שתאכל צריך, וכן עשית ור"דק ורוז' וגיז' פירשו רמה ידך כטעם יד נטויה, כלו' מוכנת להכות; ואין בל יחזיון עולה יפה לפי דרכם. ומתחלה פירשתי קנאת עם כמו הפוך (עם קנאה) כמו סמל הקנאה (יחזקאל ח' ג') כלומר העם המכעיסים אותך.

Verse 12

<b>תשפת,</b> לשון ולעפר מות, תשפתני (תהלים כ"ב י"ו) ענין השכבה והרבצה, וכן שפות הסיר (מ"ב ד' ל"ח, ויחזקאל כ"ד ג'), כלומר תתן לנו שלום של קיימא.
<b>כי,</b> לחזק.
<b>גם כל מעשינו פעלת לנו,</b> תשלם לנו גמול כל מעשינו אשר נאמן לבנו עמך בימי הצרה, ושהיינו תמיד עושים צדקות, כמו שאמר גוי צדיק שומר אמונים.
<b>פעלת,</b> ל' גמול, כמו הנה שכרו אתו ופעלתו לפניו (למטה מ' י'), לא תלין פעלת שכיר (ויקרא י"ט י"ג), וכשכיר יקוה פעלו (איוב ז' ב'). ור"דק רוז' וגיז' פירשו כל מה שאירע לנו מטוב עד רע, אתה הוא שפעלת אותו, ואין זה מתישב על מלת מעשינו, כי מעשה האדם איננו (בלשון מקרא) מה שיקרה לאדם; גם לשטתם העיקר חסר, כי הי"לל אתה פעלת, אם הכוונה אתה לבדך היית הפועל.

Verse 13

<b>לבד בך נזכיר שמך,</b> אע"פי שהיינו תחת יד זרים, היינו סמוכים ובוטחים בך לבדך, ולפיכך היינו מזכירים תמיד וקוראים שמך ומתפללים לך, והזכרת שם ה' הוא רמז לעבודה ולתפלה, כמו בכל המקום אשר אזכיר את שמי (שמות כ' כ"ד), ואנחנו בשם ה' אלהינו נזכיר (תהלים כ' ח'). ורוז' וגיז' פירשו לבד בך ובעזרתך היה מה שהיום אנחנו יכולים להזכיר שמך ולהודות לך על נפלאותיך ועל ישועתך.

Verse 14

<b>מתים בל יחיו,</b> אמר כן דרך כלל, והכוונה על הפרט, כלומר על הבבליים, והטעם (כפירוש רא"בע ורוז') בני בבל הם כמתים ולא יקומו אחרי נפלם; ולמטה פסוק י"ט אמר הפך זה על ישראל, יחיו מתיך נבלתי יקומון.
<b>לכן,</b> לחזק, כן הוא, כי פקדת עליהם דרכיהם ותשמידם וכו', ואמר לכן שאינו נופל כ"א על העתיד, כי אבוד כל זכר למו הוא ענין עתיד; כי כבר היה אפשר שתפול בבל ביד אויב ואחר זמן תשוב לקדמתה. וגיז' פירש לכן אשר פקדת, כלומר יען פקדת; וזה יתכן במליצת כי על כן, מפני שמלת על כן נופלת על מה שכבר היה, ולא יתכן במלת לכן שענינה להבא.

Verse 15

<b>יספת לגוי ה',</b> יסף לשון הגדלה ורבוי, כמו להוסיף לכם תבואתו (ויקרא י"ט כ"ה), ויספו ענוים בה' שמחה (למטה כ"ט י"ט).
<b>לגוי,</b> לכל גוי, כמו שנים ליום (במדבר כ"ח ג'), לאיש (ברא' מ"ה כ"ב), לבית (שמות י"ב ג'), לשבט (דברים א' כ"ג), לדור (תהלים כ"ב ל"א), והכוונה כאן אצל כל גוי.
<b>יספת לגוי נכבדת,</b> הטעם יספת נכבדת לכל גוי, כלומר הרבה נכבדת, כבוד גדול עשית לך אצל כל גוי.
<b>יספת נכבדת,</b> יספת להכבד, הרבית לעשות לך כבוד, עשית לך כבוד גדול, ובא נכבדת במקום להכבד, כמו כי לא אוסיף עוד ארחם (הושע א' ו'), כי לא יוסיף יבא בך עוד (למטה נ"ב א').
<b>נכבדת,</b> עשית לך כבוד, כמו ואכבדה בפרעה.
<b>רחקת כל קצוי ארץ,</b> הכבוד הזה אשר עשית לך, הרחקת אותו עד כל קצוי ארץ, כטעם כשמך אלהים כן תהלתך על קצוי ארץ (תהלים מ"ח י"א), ומצאנו לשון רחוק אצל כבוד ושם, ויצא שמו עד למרחוק (ד"ה ב' כ"ו ט"ו), וחסרה מלת עַד או אֶל, כמו ומלאכיו חנס יגיעו (למטה ל' ד'), ואם לא תגיע ידו די שה (ויקרא ה' ז').
<b>יספת לגוי ה' יספת לגוי נכבדת,</b> אינו אלא מאמר אחד, שנכפלה תחלתו לתפארת מליצת השיר, וכן המנהג בשירי הקדש להתחיל מלה אחת או שתים או שלש מן המאמר, ולתת אחריהן שם פרטי או כנוי פרטי דרך קריאה (ווקאטיף), ולכפול אח"כ תחלת המאמר, ולהוסיף המלות הצריכות להשלמתו, כגון נשאו נהרות ה' נשאו נהרות קולם (תהלים צ"ג ג'); ועיין שמות ט"ו ו', שופטים ה' י"ב, תהלים כ"ט א', ע"ז י"ז, צ"ב י', צ"ד א' וג', צ"ו ז', קי"ג א', קט"ו א', משלי ל"א ד', ש"הש ד' ח' וט', וז' א'. וכיוצא בזה הבנהרים חרה ה' אם בנהרים אפך (חבקוק ג' ח'), אלא שהוא משונה קצת, והוא כאלו כתוב הבנהרים חרה אפך ה', אם בנהרים חרה אפך? והמפרשים כלם פירשו יספת לגוי נכבדת, שני מאמרים, רש"י פירש יספת לישראל תורה וגדולה וכבוד, ונכבדת מהם, שהם מודים ומשבחים לפניך; רא"בע פירש הפך זה, יספת ליסר אותם פעם אחר פעם, והם הודו כבודך; ור"דק יספת והגדלת להם כל טובה לפי שנכבדת עמהם? ודון יצחק פירש הוספת טובה לאומות, וכי עשית לך בזה כבוד? והכורם פירש אספת וכלית כמעט (לשון אסוף אסיפם) את הגוי אשר בו נכבדת ורחקת אותו לכל קצוי ארץ; ורוז' וגיז' פירשו הרבית והגדלת את ישראל, ובזה עשית לך שם ותהלה, והרחקת קצוי ארצם, כלומר הרחבת גבולם (וכן פירש גם דון יצחק מלות רחקת כל קצוי ארץ, אלא כי רוז' מפרש ל' עבר כמשמעו, וגיז' מפרש ל' תפלה; והנה לא מצאנו בשום מקום מליצת יסף לו או הוסיף לו בענין הגדיל אותו, הרבה אותו, אך יאמרו תמיד הוסיף עליו, כמו יוסף ה' עליכם עליכם ועל בניכם (תהלים קט"ו י"ד); זולתי בשני מקומות בא אל במקום על: הראשון ויוסף ה' אלהיך אל העם כהם וכהם (ש"ב כ"ד ג'), וב"דה (א' כ"א ג') כתוב על; והשני ותוסף אל תזנותיה (יחזקאל כ"ג י"ד); ולא תבא הל"מד אחר לשון הוספה אלא לסימן הדאטיף, כשאחריו אקוזאטיף אחר, כמו יוסף ה' לי בן אחר (ברא' ל' כ"ד), להוסיף לכם תבואתו (ויקרא יט כה), ויספת לך עוד שלש ערים (דברים יט טו), כי ארך ימים ושנות חיים ושלום יוסיפו לך (משלי ג' ב'), ויוסיפו לך שנות חיים (שם ט' י"א), ולעולם לא יחסר האקוזאטיף, אלא שלפעמים תעמוד מלת הכנוי במקום השם, כגון ומה יוסיף לך (תהלים ק''ך ג'), וכה יוסיף לו (ש"ב ג' ט'), ואוסיפה לך כהנה וכהנה (ש''ב י"ב ח'), מלות הכנוי מה כה וכהנה עומדות במקום השם, ורומזות על האקוזאטיף, כלומר על הדבר שאומרים עליו שיתוסף או שלא יתוסף. ואמנם מליצת רחקת כל קצוי ארץ לפירוש דון יצחק ורוז' וגיז' אין לה שום דמיון במקרא.

Verse 16

<b>ה' בצר פקדוך,</b> חוזר לישראל, ואומר: ישראל שהיה מוסרך להם, שסבלו ייסוריך בצר פקדוך, היו זכרים אותך ופונים אליך, והיו יוצקים ושופכים לפניך שיחם בתפלה. צקון. מן צוק, ל' שפיכה כמו יצק, והנ"ון נוספת, כמו ולא ידעון אבותיך (דברים ח, ג'), אשר לא ידעון אבותיך (שם שם י''ו) <b>לחש,</b> דבור בחשאי, כמו וירא דוד כי עבדיו מתלחשים (ש"ב י"ב י"ט).

Verse 17



Verse 18

<b>הרינו חלנו,</b> אחר שהמשיל צרת הגלות לחבלי יולדה, אמר האשה כשהיא בחבליה יולדת בן, וחבליה נהפכים לה לשמחה, אבל אנחנו הרינו, סבלנו צער ההריון, וגם חלנו, סבלנו צירי היולדה, ועם כל זה לא היה בכחנו ללדת אלא רוח כי לא היה בידנו להושיע לנו לולי ידך שהושיעתנו.
<b>ילדנו רוח,</b> משל לקוח ממין חולי ברחם, שהאשה נראית כאלו היא הרה, ואין בה אלא רוח, ותרפא ביציאת רוח מרחמת והוא נקרא Empneumatosis (מיכיליס).
<b>ישועות בל נעשה ארץ,</b> לא היה בידנו לעשות ארצנו ישועות, שתהיה נושעת, עיין למעלה פסוק א'.
<b>ובל יפלו ישבי תבל,</b> ולא היה בדנו לסבב שיפלו יושבי תבל, והם אנשי בבל, שקורא אותה תבל.

Verse 19

<b>יחיו מתיך,</b> אבל ישראל להיותם עמך אע"פי שהיו בגלות חשובים כמתים, מתיך הם (כלפי האל) ולפיכך היה להם לחיות, וחיו.
<b>נבלתי יקומון,</b> מתיך שאמרתי הם נבלתי, כלומר נבלות ישראל ישראל שהיו חשובים כנבלה יפה אמר רוז' שאם היה נבלתי נבלה שלי, היה לו להנקד נִבְלתי כמו נבלתך, נבלתו, אבל אומר אני שהוא לו רבים כמו נבלותי, אף כחץ אינו אלא משל אמנם יפה חמר גיזי כי אף אם יפורש הענין דרך משל, הנה לא היה מקום למשל זה, אם לא היתה אמונת תחיית המתים מקובלת בימים ההם בקרב ישראל אלא שלדעתו נאמרה הנבואה בבבל, ולדעתנו הדבר ברור כי ישעיה אמרה, והנה אמונת תחיית המתים כבר היתה בישראל קודם שיתערבו עם הפרסיים; וגם לשטתו של גיז' שנכתבה הנבואה בימי הגלות, הנה לא הרויח כלום, כי בבל לחוד ופרס לחוד, ואם הפרסיים היו מאמינים בתחיית המתים, עליו להביא ראיה שהיו מאמינים בה הבבליים קודם שיפלו תחת יד פרס ומדי. ועתה בשנת תר"ט הגיד לי בני בכורי כי היות אמונת זורואסטר כוללת תחיית המתים אינו אלא טעות אשר יסודתו על העתקת Anquetil שתרגם מלת Jave הנמצאת בס' Zend Avesta בלשון תחיית המתים, ועתה בימינו החכם המופלא Burnouf הוכיח שאין הוראת המלה ההיא תחיית המתים, אלא כמלת Aevum בל' רומי עולם, דור ודור דורים.
<b>הקיצו ורננו שכני עפר,</b> מפסיק דבורו עם האל, כי נצטייר בדמיונו ציור המתים הקמים מקברותיהם, והוא קורא להם ואומר להם הקיצו ורננו. כי טל אורות טלך, חוזר לדבר עם האל, ואומר, אתה מעלה המתים מעפרם, כמו הטל המחיה האורות, והם מיני דשאים (מ"ב ד' ל"ט), כי בבוא עליהם הטל יצמחו מיד ויפרחו למעלה, וכמו שהטל מעלה הדשאים, כן ברצונך הארץ רפאים תפיל ותוציא מבטנה. והנה אמר כי טל אורות טלך ואין הכוונה כי תקומת האומה תהיה ע"י הטל, אלא כי תקום האומה בדבר ה', כאשר יצמחו הדשאים בטל, וזה כענין שפירשתי (למעלה כ"ה יו"ד) ונדוש מואב תחתיו כהדוש מתבן, כי לא יהיה מואב נדוש ממש וגיז' ולפניו Kocher פירשו אורות ל' אור ואורה, טל אורות, טל בקר ואם כדבריהם, אין מקום לרבוי אורות וכבר חזר בו גיז' בלקסיקון שלו ופירש טל של דשאים וכאן נשלם השיר, ווזוזר הנביא לדבר אל עמו שהיה עתיד לגלות לבבל.

Verse 20

<b>לך עמי בא בחדריך,</b> הנביא מצייר בדמיונו מלכות בבל הפושטת בכל הארץ, והוא צועק ואומר לעמו לך התחבא, אם אפשר, לזמן מועט עד שיעבור הזעם הזה, הוא בבל שהוא מטה זעמו של הק"בה, ודע אמנם כי עוד מעט יכלה הזעם הזה, ויפקוד ה' על יושב הארץ, (הוא יושב בבל) את עונו, והדמים אשר שפכו הבבליים לא יהיו עוד מכוסים, כלומר לא ישארו בלי נקמה, כי תענש בבל, ויקח ה' ממנה נקמת כל העמים אשר הורידה אותם לארץ.
<b>דלתך,</b> לפי הכתיב הוא דלתֶֽיך, ולפי הקרי הוא על דרך לשון ארמי, כמו נבלתי בפסוק הקודם, והוא מן דלתים, הנפרד ממנו דָלָה ומשקל אחר דֶלֶת והנה גם נבלתי גם דלתך הם בקמץ על דרך לשון ארמי, ובל"הק מחליפים הקמץ בחולם, נבלות, מכות, ובאו בחולם על דרך לה"ק, ובלא יוד הרבוי על דרך לשון ארמית, מַכֹּתְך (דברים כ"ח נ''ט), ועֵדֹתִי (תהלים קלב יב). אחיותֵך (יחזקאל י''ו נ''ב).
<b>חבי,</b> משרש חבה בהא, וזה לבדו נמצא בבנין הקל, והוא לשון נקבה כנגד העם, כי כן ידובר אל העם בל' זכר ובל' נקבה, בל' יחיד ובל' רבים.

Verse 21

<b>וגלתה הארץ את דמיה ולא תכסה עוד על הרוגיה,</b> כטעם ארץ אל תכסי דמי (איוב י"ו י"ח), וכן להעלות חמה לנקום נקם נתתי את דמה על צחיח סלע לבלתי הכסות (יחזקאל כ"ד ח'); וגיז' פירש לך עמי והתחבא בבוא האויבים בעיר בבל.

Chapter 27



Verse 1

<b>ביום ההוא</b> בזמן שיצא ה' ממקומו לפקוד עון יושב הארץ עליו.
<b>יפקוד יי בחרבו הקשה על לויתן,</b> משל על בבל, וכן דעת גיז' אלא שהוא אומר כי נחש בריח ונחש עקלתון והתנין אשר בים אינם אלא אחד כענין הבוגד בוגד והשודד שודד, וכן דעת Schnurrer ואייכהארן, ומפרשים בריח ועקלתון ותנין אשר בים שלשה כינוים ללויתן, כמו הקשה והגדולה והחזקה שהם שלשה תארים לחרבו, אמנם אין הנדון דומה לראיה, כי אצל החרב הזכיר שם הדבר פעם אחת, וצירף אליו שלשה תארים, על דרך האל הגדול הגבור והנורא, אבל אצל לויתן כפל שם החיה, וספח תאר מיוחד לכל שם (לויתן נחש בריח, ולויתן נחש עקלתון, והתנין אשר בים). והנה שאר המפרשים ורוז' פירשו שלשת השמות האלה על שלשה עממים, או על רבוי עממים, אבל מאחר שהתברר לנו מתוך המשך כל דברי הנבואה הזאת מסימן כ"ד ועד כאן שאין הכוונה אלא על מפלת בבל, ובראותנו שהפסוק הזה מתחיל בלשון ביום ההוא ומחובר א''כ לענין שלמעלה, צריך לומר כדברי גיז' שאין הכוונה אלא על מלכות אחת, והיא בבל, אלא שעם כל זה אין אנו צריכים לעוות את הכתובים ולומר שאין הכוונה אלא על חיה אחת, אמנם נאמר כי לקח המשל משלש חיות, והכוונה בשלשתן על מלכות אחת, כי הזכיר הגדולות והנוראות שבין החיות, ואמר כי ה' יפקוד עליהן ויהרגן ותשאר הארץ ניצלת מהן, והכוונה כי ישבית ה' את הממלכה החטאה אשר נתנה חתיתה בארץ החיים <b>לויתן נחש בריח,</b> הוא הקרוקודיל אשר ביאור מצרים, והוא הנזכר באיוב (מ' כה), ונקרא נחש בריח כי הוא פשוט וארוך, ואיננו מתקפל ומתעקם כמו הנחשים (רוז), והוא מלשון בְריח ומה שננקד בָריח ולא בְריח אינו אלא להבדיל בין שם דבר לשם התאר.
<b>לויתן נחש עקלתון,</b> הוא מין נחש הרומש על הארץ, ונקרא עקלתון על שהוא מתקפל ומתעקם כרצונו.
<b>התנין אשר בים,</b> נראה שהוא הדג הנקרא balena והנה הזכיר היותר נוראים ביבשה ובים ובנהרות, ואמר כי ה' יפקד עליהם ויהרגם, והטעם כי יכרית מלכות בבל שהיתה שולטת ומטילה אימתה בכל קצות הארץ.

Verse 2

<b>ביום ההוא כרם חמר ענו לה,</b> אז ישראל שיהיו ברוכי ה' יהיו נמשלים לכרם העושה יין טוב, ולא לכרם העושה באושים, כמו שהמשילם ישעיה למעלה (ה' ב') (רד"ק) <b>ענו לה,</b> חוזר לארץ יהודה שהזכיר למעלה (כ"ו א'), והטעם קראו לה דרך שיר ושבח כרם טוב (רד"ק ודון יצחק), ותלמידי מוה"רר הלל קנטוני ז"ל מוסיף כי אולי היתה אצלם שירה שתחלתה כרם חמת והיה ענינה בשבח הכרם, והעם היו יודעים מה היה לשון השירה ההיא, וזה נכון. והפסוקים שאחר זה אינם שיר שישירו אז, כדעת רוז' וגיז', אבל הם דברי הנביא, והרבה נתחבטו בהבנת הכתובים האלה מחמת הטעות הזאת שחשבו כי הם שיר שיושר לעתיד, והם אינם אלא דברי ישעיה; והנה בכל המקרא אין כרם אלא ל' זכר, א"כ בהכרח אין ענו לה מוסב לכרם כמחשבתם, אלא לארץ יהודה.

Verse 3

<b>אני ה' נוצרה,</b> הנביא אומר לנגד האל ה', אני נוצר ושומר את ארץ יהודה הנמשלת לכרם, בכל רגע אני משקה אותה כלומר אני מוכיח ישראל תמיד על חטאתיהם, למען יגדלו ביראת ה' ויצליחו, ואח"כ הופך פניו מהאל ואומר לנגד השומעים.
<b>פן יפקד עליה לילה ויום אצרנה,</b> כלו' אני השומר, אני מתירא תמיד שמא יבא בעל הכרם ויבקר את כרמו היא ארץ יהודה, ויקצוף עליה אם יראה שאינה מצלחת, וע"כ אני שומר אותה לילה ויום. מצאנו כנוי הגוף שאינו מתיחס לשם שאחריו, כגון מי אנכי ה' אלהים ומי ביתי (ש"ב ז' י"ח), וכן עבדך אני המלך אהיה (שם ט"ו ל"ד) שענינו המלך. אני עבדך אהיה. והמפרשים כלם פירשו הפסוק על האל עצמו, והוקשה להם מאד מאמר פן יפקד עליה ר' יצחק בן שאול (הביאו רא"בע) ור' יוסף קמחי (הביאו רד"ק) ודון יצחק פירשו פן יחסרו עלים שלה, ולפי זה היה צריך לנקד יִֽפָקֵד והיה צריך שיהיה עלה חסר יו''ד ור' משה הכהן ורא"בע ורדק ורוז' וגיז' פירשו פן יפקד עליה האויב, וזה לא יתכן, כי לשון פקד על לא יורה אלא בקור המעשים הרעים לענוש עליהם, אבל אויב הבא ושוטף בארץ לא לו לא יאמר שהוא פוקד עליה.

Verse 4

<b>חמה אין לי,</b> הם דברי ה' המשיב על דברי הנביא שאמר כמתרעם על מדת דינו פן יפקד עליה וגו', והוא משיב אני אינני בעל חמה, ומי יתן ואהיה בעל חמה, ואהיה בוער באש חמתי כמו שמיר ושית במלחמה, כלומר כמו הקוצים שהאויבים מציתים בהם אש ומיד הם בוערים ומשחיתים תבואת האדמה (על דרך כי תצא אש ומצאה קוצים ונאכל גדיש), או מפילים המגדלים והורסים הערים; שאם הייתי כך, הייתי פוסע פסיעה אחת בתוכה והייתי שורפה ברגע אחד. כך נ"ל שהכתוב הזה מתפרש בדיוק ובלי דוחק, ומליצת מי יתנני מתפרשת כדרכה בשאר מקומות, מי יתנני במדבר (ירמיה ט' א), מי יתנני כירחי קדם (איוב כ''ט ב'), מי יתנך כאח לי (שיר ח' א'), וכן הבינו מלות מי יתנני גם יונתן וחכמי התלמוד (עיין רש"'י, (עיין מסכת ע"ז דף ד'), אלא שמאמר מי יתנני ואהיה (אני האל) שמיר ישית, הוא הפלגה שיריית זרה מאד, ועל כן נדחק ר' משה הכהן (הביאו רא"בע) ופירש מי יתנני כאלו כתוב מי יתן לי, על דרך כי ארץ הנגב נתתני (יהושע ט"ו יט), ואחריו ר' יוסף קמחי פירש שאם הייתי בעל חמה מי הוא הכרם הנותן לי שמיר ושית במקום ענבים? הלא בפסיעה אחת שהייתי פוסע בו דרך מלחמה הייתי שורפו ורדק בנו אמר שהוא הטוב שבפירושים, ובו דבקתי גם אני במשך ל"ב שנים, ועתה (ניסן תר"כג) רואה אני כי לא יתכן להוציא מליצת מי יתנני ממשמעותה, ועוד נ''ל כי הכרם יעשה באושים, אך לא יעשה שמיר ושית, וגם מלת במלחמה היא מיותרת ורוז' ואחריו איואלד ופיליפסון פירשו מי יתן ויבאו אויבי עמי, שהם שמיר ושית, להלחם בי, כי אז אפסע בם ואציתם יחד; וגיז' גם הוא פירש כן, אלא שהוא מחבר במלחמה למטה, מי יתן לי אויבי עמי שהם שמיר ושית, כי אז במלחמה אפסע בם ואשרפם; וכל זה נגד הוראת מליצת מי יתנני. ובתרגום היוני המיוחס לע' זקנים, וכן בתרגום סורי מתורגם כאלו כתוב חומה אין לי, ובחרו בקריאה הזאת Dathe Schnurrer, Houbigant, ושנוררער מפרש הפסוק כן, הכרם אומר: חומה אין לי, ומי יתן שיהיה לי אפילו ס"ג של שמיר ושית בזמן המלחמה, כשהאויב אומר עלי, אפסעה בה אציתנה יחד; וגם זה לא יתכן, שהרי אם האויב בא להציתה באש מה יועיל לה סייג של קוצים, אם לא להגדיל המדורה? מלבד כי לא מצאנו חומה לכרם, אלא גדר.

Verse 5

<b>או יחזק במעוזי,</b> זו תשובת הכרם, כלומר תשובת איש יהודה. ולואי שכן יהיה שאין לו חמה עלי, ויחזיק במדתו אשר מימי קדם להיות לי למעוז ולמשען, ולואי שתחת שיפסע בי במלחמה, יעשה שלום לי, שלום יעשה לי, והטעם מי יתן ויהיה הדבר כן, אבל בהפך רואה אני ברעתי שבבל מתגברת עלי ואני גולה ואין מושיע לי. זה לשון בני יהודה בגלות בבל, ועל זה הנביא משיב הבאים ישרש יעקב <b>או,</b> כמו ולואי, מי יתן, כמו או אז יכנע לבבם הערל (ויקרא כ"'ו מ"א), ואפי' יסופק אם ענין מלת או שבפסוק האחרון הזה ענין ולואי, הנה O קריאה בעלמא ומצאנוה בקצת מקומות שאין ענינה כענינה על הרוב, כגון מי יגיד לי או מה יענך אביך קשה (ש"א כ' י'), או עשיתי בנפשי שקר וכל דבר לא יכחד מן המלך (ש"ב יח י"ג), או נשיש שבט בני מואסת כל עץ (יחזקאל כ"א טו), הרי שהיא קריאה נאמרת לענינים הרבה, וכן בלשון רומי ואיטלקי. ואשכנזי וצרפתי היא נאמרת ג"כ להוראת התשוקה, כמו מי יתן, ואולי ממלת או נגזר אח"כ שרש אוה.
<b>יחזק במעזי,</b> החזיק בדבר מורה התמדה בפעולה ההיא, כמו ועודנו מחזיק בתמתו (איוב ב' ג'), החזק במוסר (משלי ד' י"ג), והנה יחזק במעוזי ענינו יתמיד במדתו להיות מעוזי.
<b>יעשה שלום לי,</b> מליצה זו נופלת כשהחזק עושה שלום עם החלש כאלו נותן לו מתנת חנם, כמו ויעש להם יהושע שלום (יהושע ט' ט"ו).
<b>שלום יעשה לי,</b> הכפל דרך בקשה, ושנה סדר המלות, כאדם האומר תן לי דבר זה, דבר זה תן לי, בפעם הראשונה מזכיר הפעל תחלה כי עיקר מבוקשו לפייסו שיעשה דבר מה בשבילו, ובשניה מזכיר השם תחלה כי כוונתו לפייסו שיעשה לו הדבר ההוא דווקא. וכיוצא בזה אם לשלום יצאו תפשום חיים ואם למלחמה יצאו חיים תפשום (מ"א כ' י"ח), אצל היציאה לשלום הקדים תפשום כי עיקר מבוקשו שיתפשום אע"פ שיצאו לשלום. אבל שלא ימיתום אין צריך לאמרו, כי בידוע שלא ימיתו היוצאים אליהם לשלום, ואצל היציאה למלחמה הקדים חיים, כי עקר כוונתו שלא ימיתום כאשר יעשה אויב לאויבו, אבל שיתפשום אין צריך לאמרו, שהרי אם לא יהרגום וגם לא יתפשום, ינגפו כלם לפניהם, וכמו שהיה וזה כלל במליצה העברית, להקדים מה שהוא עיקר במחשבת המדבר, כמו אותה קח לי (שופטים י"ד ג'), כי את חנה אהב (ש"א א' ה'), ורבים כאלה. ורוז וגיז' פירשו אצית יחד את אויבי עמי, אם לא יחזיקו במעוזי, כלומר אם לא יכנעו תחתי ויעשו שלום עמי, וגם גיז' מודה שהי"לל שלום יעשה עמי, לא יעשה לי, אמנם איך יתכן שיאמר על אויבי עמו או יחזק במעזי ואין ענין יחזק במעזי כענין יכנע תחתי, אלא (לפי מה שהם עצמם מפרשים) מענין ויחזק בקרנות המזבח (מ"א א נ'), כלומר יחסה בסתר כנפי, ואיך יתכן לאויבי עם ה' הבאים למלחמה על עמו, שיחזיקו במעוז אלהיהם של ישראל, ובצל ה' יתלוננו? ואיך יתכן לסמוך יעשה שלום עמי, אחר מליצת יחזק במעזי? וכי מי שבא לחסות במעוז אלהי ישראל לא עשה עדיין שלום עם ישראל? ולדעת Schnurrer הפסוק הזה תשלום דברי הכרם. מי יתן שיהיה לי אפילו סייג של קוצים, אבל אם ה' הוא יחזיק בידי ויהיה לי מעוז, אז הוא יעשה שלום לי, ואין אני צריך עוד לא לסייג ולא לחומה, וזה פירוש הגון אם היה ממש בפירוש החכם הזה על הפסוק הקודם.

Verse 6

<b>הבאים ישרש יעקב,</b> תשובת הנביא למאמר אנשי יהודה הצועקים או יחזק במעזי, ומבשר אותם כי כבקשתם כן יהיה שישוב ה' להיות מעזם, ולא בלבד יעשה להם שלום, כי גם יתן להם גדולה וכבוד.
<b>ומלאו פני תבל תנובה,</b> ומלאו פעל עומד, והוא חוזר למלת פני תבל, פני תבל יהיו מלאים מתנובת יעקב, כי אחר שהמשילו לעץ שיציץ ויפרח אמר שיעשה פרי הרבה עד כי דרך משל תמלא הארץ ממנו. ורוז' וגיז' הסבו הפעולה לישראל שהם ימלאו העולם תנובה.

Verse 7

<b>הכמכת מכהו הכהו,</b> וכי הכה ה' את יעקב באף וחמה כרך שהכה את מכהו שהוא בבל? אם כהרג הרוגי ה' (שהם אויבי ה', והם הרשעים, והם בני בבל שאמר עליהם מתים בל יחיו) נהרג יעקב? לא כן, כי בבל נכרתה לצמיתות, ויעקב הושפל, ועוד ישוב ויפרח וכמו שאמר יחיו מתיך <b>מכהו,</b> הוא המכה את יעקב.
<b>הכהו,</b> האל ליעקב.
<b>הרוגיו,</b> הרוגי ה'. והנה אפשר היה לקרא אם כהרג הורגיו, ותהיה הכוונה הורגיו של ישראל, כמו שאמר תחלה הכמכת מכהו, וכבר היו אנשים שבחרו בקריאה הזאת, ולא שמו על לב כי משוררי הקדש לא זה הוא המבוקש אצלם, שיהיו מאמריהם מתאימים חלק כנגד חלק ממש, אבל בהפך הם בוחרים שיהיו שני החלקים דומים מצד ובלתי דומים מצד אחר ותלמידי מוהר"ר אהוד לולי מוסיף כי בחלק הראשון הפעל הוא אקטיף (הכהו) וגם הבינוני שאצלו (מכהו) הוא אקטיף, ובחלק השני הפעל (הרג) הוא פאססיף, לפיכך נכון יותר שיהיה גם הבינוני שאצלו פאססיף (הרוגיו), ולא אקטיף (הורגיו).

Verse 8

<b>בסאסאה בשלחה תריבנה,</b> כי אמנם עם בבל הנזכרת למטה בתאר עיר בצורה רבת אתה ה' והיית לה לאויב בסאסאה, במדה גדולה וכפולה.
<b>סאסאה,</b> כפול מן סאה, ומורה כפל ורבוי, כמו יפיפית.
<b>בשלחה,</b> בשלח אותה מעל פניך, כלומר כששלחת מעל פניך את בבל, לא שלחתה כדרך ששלחת מעל פניך את ישראל, כי ישראל עוד יקומו וישובו לארצם, ובבל לא תוסיף לקום.
<b>תריבנה,</b> נעשית לה כאויב, כמו ריבה ה' את יריבי לחם את לוחמי (תהלים ל"ה א').
<b>הגה,</b> הופך פניו מהאל ואומר. ה' הגה את בבל ברוחו הקשה כלומר בחמה שפוכה לאין מרפא.
<b>הגה,</b> לשון כאשר הגה מן המסלה (ש"ב כ' י"ג), הגו סיגים מכסף (משלי סה ד'), הגו רשע לפני מלך (שם שם ה'), ענין הסרה ובעור. ורוז' וגיז' פירשו תריבנה על ישראל ופירשו בסאסאה במדת צדק, וגיז' פירש סאסאה סאה כנגד סאה, מדה כנגד מדה, ובלקסיקון שלו ובאוצרו פירש במדה כלומר בנחת, ולא ראו כי הגה ברוחו הקשה איננו ל' נחת אלא לשון עברה וזעם בלא ספק, ולא יתכן שיאמר כן על ישראל אחר שכבר אמר הכמכת מכהו הכהו שענינו אף לדעתם כי ה' לא הכה את ישראל באכזריות חמה כאשר הכה את מכהו.

Verse 9

<b>לכן בזאת,</b> מה שסבל יעקב מן העוני והגלות יהיה לכפרה לו, ועוד ישוב ה' לרחם עלו וזה כל פרי ענויו וגלותו, כלומר זה הוא הפרי הנכבד אשר ימשך לו מזה, ומה הוא. הוא הסיר חטאתו, שלא יהיה עור אדוק לע''ז אלא ינפץ אבני המזבחות אשר היו לו לכל צבא השמים ולא יקומו עוד בארצו אשרים וחמנים, וכן הית כי אחר גלות בבל חדל יצר עבודת אלילים מישראל. ושנוררער, רוז וגיז' פירשו בשומו כל אבני מזבח חוזר לה' כי בהחריבו את ירושלם גרם שינתצו המזבחות (וקרוב לזה פירוש דון יצחק): והנה אמר אחריו לא יקומו אשרים וחמנים, וזה איננו מעשה האל, אלא רצון ישראל שאין רצונם להקים עוד אשרים וחמנים, שאם היו רוצים אחר שנפלו ונתצו מזבחותם ואשריהם יכולים היו להים חדשים תחתיהם, א"כ בשומו חוזר לישראל שברצונם יבטלו עז מארצם.
<b>וזה כל פרי הסיר חטאתו,</b> לדעת שנוררער רוז' וגיז' פרי הוא סמוך להסיר חטאתו זה יהיה פרי הסרת חטאתו, כלומר מה שיכפר עון יעקב יהיה פרי נמשך מהסרת חטאתו; וכבר ראה גיז' כי דבור בלתי מתישב הוא לפי זה כל פרי הסיר חטאתו, והשתדל לפרש וזה כלו יהיה פרי הסרת חטאתו, ועדיין הענין כלו בלתי צודק, כי אמנם נכון הוא לומר על ידי צרת הגלות יכופר עון יעקב, כי מתוך הצרות ישובו לאל, אבל מחרבן העיר ונתיצת המזבחות לא ימשך שלא ישובו לבנותם <b>גיר</b> סיד בל' ארמית (דניאל ה' ה'); כאבני גיר מנופצות, כחתיכות גדולות של סיד שמנפצין אותן לחתיכות קטנות כשבאים לכבות הסיד במים <b>אשרים וחמנים,</b> עיין למעלה יז ח.

Verse 10

<b>כי עיר בצורה,</b> חוזר למפלת בבל, להגיד כי לא כמקרה ישראל כן מקרה בבל, כי מפלת ישראל מפלה שאחריה תקומה, ולא כן מפלת בבל <b>עיר בצורה,</b> היא אשר קרא למעלה קריה בצורה וקריה נשגבה, וכן דעת רש"י, Vitringa ורוז אמנם רד"ק שנוררער וגיז' פירשו על ירושלים, ואיך לא ראו שלא יתכן שיסיים על אנשי ירושלם כי לא עם בינות הוא על כן לא ירחמנו עושהו, אחר שאמר בזאת יכפר עון יעקב, ואחריו הוא אומר והיה ביום ההוא יחבט ה', ואתם תלקטו וגו'.
<b>שם ירעה עגל,</b> ואף אם לא תהיה מיד נעזבת כמדבר ממש תהיה כמו מקום מרעה, לא מקום דירה לבני אדם, אלא מרעה לבהמות, והעגלים ירעו בה בלי שומר ויפסידו הנטיעות אשר בה. סעפיה, הפ"א דגושה, עיין מה שכתבתי בסוף סימן י''ז.

Verse 11

<b>ביבש קצירה,</b> הרבה נדחקו המפרשים לפרש תשברנה שהוא ל' רבים, ולי נראה ברור שהפעל חוזר לנשים, כלומר כשייבש קציר בבל, כשתפול ממלכתה, ישבר וידכא לב הנשים שהיו רגילות לבא ולהאיר אותה, וזה מנהג נהוג אצלם ונראה שהיה חק בחגי ע''ז שלהם, והיה לשמחה גדולה אצלם, ואולי ג"כ היה מתערב במנהג ההוא הזנות והניאוף, ע"'כ יהיה לב הנשים ההן נשבר כשיהיה נמנע מהן החק ההוא. ואחר שהזכיר המנהג ההוא של שטות ושל עבירה, הוסיף כי לא עם בינות הוא על כן לא ירחמנו עושהו. והמפרשים פירשו תשברנה סעיפיה או פארותיה, ופירשו נשים באות מאירות אותה, שתבאנה הנשים ללקט העצים לשרוף אותם באש, ולא הבינו כי יבשת הקציר איננו כאן אלא משל, ואין כאן מקום לנשים ללקט עצים, גם מאירות אותן או אותם הי"לל אם הכוונה על הסעפים והפארות, גם אין מאירות כמו שורפות, ולא מצאנו רק אצל המזבח ולא תאירו מזבחי חנם (מלאכי א' יו"ד), ואין הכוונה ולא תשרפו מזבחי, אלא הוא לשון הנופל על מין הבערה שהיא עבודה לגבוה, או חק לעז, ואותה חוזר לעיר כי בכל העיר היו עושות ההבערה. ותלמידי מוה"רר ישראל גדליה קזיס הרופא זצ"ל מוסיף כי קרוב הדבר שהיו עושים המדורות בשמחת הקציר וכמו שעושים גם היום בקצת מקומות ביום כ"ד יוניוס שהוא זמן הקציר; והנה אמר ד"מ כי אז ייבש הקציר ולא תהיה עוד שמחה, והנשים הרגילות להבעיר המדורות ההן תאבלנה ונכון הדבר.

Verse 12

<b>יחבט ה',</b> כמו שהחובט האילן משיר פירותיו, ואח"כ מלקט אותם מעל הארץ, כן ה' יקבץ נדחי ישראל מאשור וממצרים, כמו שמפרש אח"כ ובאו האובדים בארץ אשור והנדחים בארץ מצרים (רש"י ור"דק).
<b>שבלת הנהר,</b> לשון ושבלת שטפתני (תהלים ס''ט ג'), אל תשטפני שבלת מים (שם שם י"ו), והנהר הוא נהר פרת. ורוז' וגיז' פירשו שהכוונה שירחיב ה' את גבול ארץ ישראל מנהר מצרים עד נהר פרת, כמו שהיתה הארץ אשר נתן ה', לאברהם (בראשית ט"ו י"ח), וכמו שהיתה א''י בימי דוד ושלמה; וזה לא יתיישב על לשון ואתם תלקטו שמשמעו שיבואו מארצות אחרות לאי ואיננו מסכים לפסוק שאחריו, גם אין לשון יחבוט מתפרש לפי דרך.

Verse 13

יתקע בשופר גדול, משל, כלומר יאספו ישראל כאלו יתקע להם בשופר והוא כענין כי טל ארות טלך, ונדוש מואב, וכן יחבוט ה', וכמוהם רבים.
<b>בהר הקדש,</b> כנוי לכל מקום שהשגחת ה' מתגלה בו באותות ובמופתים (עיין בה"ע תק''פח עמוד 150).

Chapter 28



Verse 1

תוכחה לאנשי יהודה (בתחלת ימי חזקיה) ובפרט לאותם שהיו בוטחים על מצרים שיושיעום מכף מלך אשור הנביא מתחיל דרך הקדמה להנבא על מפלת מלכות ישראל זה. וגיז' מפרש משל החביטה כאלו יחבוט ה' אילנות אי ויפלו מהם אנשים שימלאו את הארץ יושבים, ולפי זה אין תלוקטו עולה יפה, גם לא הפסוק שאחריו ורוז' מפרש כי ה' יביא מהומה גדולה בא''י ויפריד ישראל משאר הגוים היושבים עליה כמו שהחובט מפריד הפרי מן האילן, וגם זה רחוק מאד.  <br><b>הוי,</b> לשון קריאה כחבריו, לא ל' אוי כדעת רד"ק וגיז' <b>עטרת גאות,</b> רוז' וגיז' והכורם פירשו עטרת זאת על שומרון שהיתה עטרת גאון בני אפרים, כטעם והיתה בבל צבי ממלכות תפארת גאון כשדים, ופירשו אשר על ראש גיא שמנים על שם שעיר שמרון יושבת על ראש ההר וסביבותיו גיא שמן וטוב, ונ"ל קשה שיאמר על ראש גיא, כי הגיא היושב בשפל לא יתכן לומר עליו ראש ואם העיר על ראש ההר אשר בתוך הגיא, הנה ההר איננו הגיא, ומה שהוא על ראש ההר איננו על ראש הגיא. ורד"ק פירש עטרת ד"מ, כי מן הגאוה עשו להם עטרת כלומר נתנו הגאוה עטרה לראשם, וכן נתנו הגאוה כציץ ופרח על ראשם לצבי ולכבוד, אבל הנביא אומר כי הציץ ההוא הוא ציץ נובל, ואמר אשר על ראש גיא שמנים, ע''ש שהיו מושחים ראשם בשמנים מבושמים, כטעם השותים במזרקי יין וראשית שמנים ימשחו ולא נחלו על שבר יוסף (עמוס ו' ו'), ולפירוש זה דעתי נוטה. וגרוציוס ורוז' וגיז' אמרו כי הזכיר הנביא הציץ אצל השכורים בעבור מנהג הקדמונים היונים והרומים) לתת על ראשם ציצים ופרחים במשתה היין, ואמרו שהיה המנהג הזה גם בישראל ממה שמצאו בספר חכמת שלמה (ב' ח') נתעטר בשושנים בטרם יבולו אמנם אין משם ראיה, יען הספר ההוא לא נכתב ביהודה, ס''א במצרים, ובקרב היונים; ונ"ל כי ציץ הנזכר כאן הוא מתחלתו ל' עטרה ונזר כמו ציץ נזר הקדש, והוא כפל לשון של עטרת גאות, אלא שאחר שהזכיר ל' ציץ החליף הוראת המלה באחרת, וסמך לה תאר נובל, לומר שאינו נזר, אלא פרח הנובל, ולפי זה אין ללמוד מכאן כלל שהיה מנהגם להתעטר בציצים. וראיה כי ציץ הנזכר כאן עיקר הוראתו נזר, כי למטה אמר כנגד זה יהיה ה' צבאות לעטרת צבי ולצפירת תפארה, אמר עטרת כנגד עטרת וצפירה כנגד ציץ. ומישעיה למד ירמיה לצחק בחלוף הוראות מלת ציץ, ואמרתנו ציץ למואב כי נצא תצא (מ'ח ח', הזכירו תחלה כאלו כוונתו על הנזר, ופירשו אח"כ להוראת היציאה והגלות.
<b>הלומי יין,</b> כמו מכי יין, שהיין מכה והולם אותם ומאבד דעתם, ל' הכוני בל חליתי הלמוני בל ידעתי (משלי כ"ג לה), והלמה סיסרא (שופטים ה' כו).

Verse 2

<b>הנה חזק,</b> רש"י פירש רוח רד"ק יום, רא"בע יום או חיל, רוז' (ולפניו Vitringa גם Coccejus) דבר חזק, וגיז' פירש איש חזק, והוא מלך אשור ולדעתי אחר שאמר שהם הלומי יין שעד כאן לא הלם אותם אלא היין, אמר כי עתה הולם ומכה אחר ישלח האל עליהם, חזק ואמיץ מן היין, והוא מלך אשור. שער, לשון סערה קטב, ענין כריתה והרג ואבדן. הניח לארץ ביד, רש''י ורא"בע פירשו ה' יניחהו על ארצם בחזקה, ור"דק פירש כי היום החזק יניח עטרתם לארץ, ורוז' פירש הניח המניח את הזרם הזה על הארץ ביד, והמניח הוא האל, וגיז פירש כי מלך אשור יניח עטרת אפרים לארץ ביד, ול"נ כי אחר שהזכיר זרם פירש תאריו, זרם של מים כבירים שוטפים, זרם המפיל ומניח לארץ ביד חזקה כל מה שפוגע בו, כמו שאמר למעלה (כ"ה ד') כזרם קיר.

Verse 3

<b>ברגלים תרמסנה,</b> אחר שהמשיל האויב לזרם מים המפיל כל דבר לארץ, אמר כי כן עטרת אפרים תפול על ידו לארץ, וכטעם תרמסנה רגל האמור למעלה כו ו', ואמר תרמסנה במקום תרמס בנ"ון וה"א נוספות כמו והיה כי תקראנה מלחמה (שמות א' יו"ד), ידה ליתד תשלחנה (שופטים ה כו), ואל תשלחנה בחילו (עובדיה י"ג).

Verse 4

<b>ציצת נובל,</b> לדעת רד"ק ציצת במקום ציצה, ויפה טען גיז' שא"כ הי"לל נובלת, והוא מפרש ציצת סמוך, כמו ברכת טוב (משלי כ"ד כ"ה), אשת רע (שם ו' כ"ד), ואין הנדון דומה לראיה, כי רע וטוב הם ג"כ שם דבר, לא שם התאר בלבד כמו נובל, והנה ברכת טוב כמו איש חיל, וא"א לומר כן בציצת נובל. ואפשר היה לו להביא ראיה מן כל כלי הקטן (למעלה כ''ב פ"ד), אלא שלדעתי ראוי לקרוא כלי ואיננו סמוך, ואני אומר כי ציצת שם מופשט משרש ציץ (ועליו יציץ נזרו, תהלים קלב יח) ענינו זהר, ונובל תאר לציץ הנזכר בפסוק ראשון, ושיעור הכתוב והיתה ציצת ציץ נובל.
<b>כבכורה בטרם קיץ וגו',</b> כן יהיה עושר אפרים וטובם. יבלעם האויב במהרה (רד"ק).
<b>בכורה</b> בדפוס רמ"ח, רנ"ד ור"ף, אין כאן מפיק.

Verse 5

<b>לשאר עמו,</b> הם יהודה ובנימין, אשר יגן ה' עליהם במלכות חזקיה.
<b>צפירה,</b> כתרגומו כתר, ולא הזכיר ציץ שלא יתחלף בענין פרח נובל.

Verse 6

<b>ולרוח משפט,</b> ה' יהיה לרוח משפט למלך ולשופטים היושבים על כסא המשפט, כלומר מאתו יבא בהם רוח משפט וצדק בלכתם אחרי תורתו. האתנח שתחת <b>משפט</b> והזקף שעל <b>המשפט</b> אין ספק שאינם אלא טעות סופר, וצריכין לבוא זה במקום זה, ואע"פ שלא מצאתי כן בשום ספר, לא רציתי לקיים שבוש גדול כזה.
<b>ולגבורה,</b> ה' יהיה לרוח גבורה לאנשי הצבא, המשיבים אחור את האויבים הנלחמים בשער העיר. ור"דק, רוז' וגיז' פירשו שמשיבים האויבים לשער עירם אשר יצאו משם, כלומר שמניסים אותם עד ארצם ונ''ל כי לא יתכן שיאמר שער סתם על שער האויבים, אלא על שער מי שהוא עיקר המאמר, ופירוש משיבי מלחמה שערה, שיוצאים לשער העיר להשיב אחור האויב העושה מלחמה. ומלת משיבי חסרה למ"ד, ול"מד של ליושב על המשפט מושכת אחרת אחריה.

Verse 7

<b>וגם אלה,</b> גם יהודה ובנימין, ואף אלה היושבים על המשפט והמשיבים מלחמה שערה, טעו אחר התאוה והתענוגים. והנה עיקר הנבואה הוא להוכיח אנשי יהודה, אלא שפתח באפרים ונבא עליהם פורענות למען יקחו מוסר אנשי יהודה שלא היו טובים מהם בקצת ענינים, ואח''כ התחיל להוכיח אותם ביחוד.
<b>נבלעו,</b> נתבלבל שכלם, לשון וכל חכמתם תתבלע (תהלים קז כז) <b>מן היין,</b> בסבת היין.
<b>שגו ברואה,</b> בעשותם מעשה הרואה והחוזה שהוא לדבר אל העם ולהזהירם ולהוכיחם.
<b>פקו,</b> לשון פיק ברכים שהוא נדנוד, ומזה בל"ח פקפוק.
<b>פליליה,</b> במשפט.
<b>שגו ברואה פקו פליליה,</b> מדבר בנביא וכהן.

Verse 8

<b>כי כל שלחנות,</b> שותים ומשתכרים עד שמקיאים (רא"בע רד"ק ורוז').
<b>בלי מקום,</b> עד שלא נשאר בשלחנם מקום נקי (רד"ק רוז' וגיז').
<b>קיא צואה,</b> צואה בחולם ענינו כל זוהמא היוצאה מן הגוף, כמו ומצואתו לא רחץ (משלי ל' י"ב) ומזה שם התאר הבגדים הצואים (זכריה ג' ג'), אבל הרעי נקרא צאה בצרי (דברים כ"ג י"ג, יחזקאל ד' י"ב), והנה קיא צואה איננו כמו קיא וצואה (כדעת רא"בע ור"דק), אבל טעמו קיא של זוהמא כלומר קיא מזוהם.

Verse 9

<b>את מי יורה דעה</b> אנשי הדור הזה השחיתו כ''כ את דרכם שאין תועלת להוכיחם, כי לא יבינו דבר להיותם משוקעים בתאוות, והנה אין תקוה אלא בילדים הקטנים אשר עדיין לא למדו דרכיהם הם אולי ישמעו וישובו אל ה', כן נ"ל והמפרשים הלכו בדרכים אחרות רש"י פירש את מי יורה דעה, שמא לתינוקות שאין יודעים להבין, כי הגדולים פנו לדרך רעה, וזה מתקרב לפירושי מכל שאר הפירושים, אלא שהוא מפרש בתמיהה מה שאני מפרש בנחת; וכן הכורם פירש קרוב לפירושי, אלא שהוא מפרש הענין דרך לעג וצחוק, רא"בע, רד"ק ודון יצחק פירשו את מי יורה דעה מאחר שאין בהם דעת להבין, והרי הם כנערים קטנים ורוז' וגיז' ולפניהם Lowth ואחריהם איואלד ופיליפסון, פירשו המקרא הזה ושלאחריו כאלו הם תלונות העם נגד הנביא, ואומרים את מי הוא מורה דעה, האם לגמולי מחלב הנחשבנו בעיניו כתינוקות בני יומם שהוא מעמיס עלינו יום יום צו לצו קו לקו מצוה על מצוה וחק על חק? או (לדעת פיליפסון) לגמולי מחלב ילך ויורה כאלה, ולא לנו. וגיז מוסיף כי לכך היו בני דורו של ישעיה מתלוננים על רבוי החקים והתורות מפני שהמצות התוריות היו חדשות בימים ההם, כי (לשטתו ולשטותו של גיז ואחרים) אין ספר התורה כלו ולא רובו מימות משה, אבל הרבה מן המצות נוספו בו בימי המלכים. והפירוש הזה בטל מעקרו, כי ישעיה לא היה מוכיח את אנשי דורו על דבר המצות והחקים התוריים, חוץ מפעם אחת שהזכיר השבת (וגם זה באותן הנבואות אשר לדעת גיז' וחבריו אינן לישעיה), אך בכל שאר תוכחותיו הורה בפירוש כי אין חפץ לה' בעולות וזבחים, כ''א עשות משפט ואהבת חסד, ולמטה בנבואה הזאת הוכיחם בפירוש על עשותם מצות ה' בפיהם ובשפתיהם ולבבם רחוק מה' ותהי יראתם אותו מצות אנשים מלומדה, ואיך יתכן שיאמרו לנביא כזה שהוא נוהג עמם כמו שנוהגים עם הילדים, ושהוא מעמיס עליהם צו על צו? תאלמנה שפתי שקר.

Verse 10

<b>כי צו לצו,</b> אמר את מי יורה דעה וגו', כי לא יבינו ולא יעשו כראוי ואינם מבינים ואינם עושים אלא מצוה אחת לעצמה ומצוה אחת לעצמה, קו כלומר תורה אחת לעצמה, ותורה אחת לעצמה. וילכו זעיר שם זעיר שם, מעט לצד זה ומעט לצד שכנגדו, מעט אל הימין ומעט אל השמאל (כטעם כה וכה) והטעם, אין תועלת להוכיחם וללמדם, כי גם אם ישמעו ויתנו לב להבין ולעשות, אינם מבינים ואינם עושים את המצות בלב שלם עם אל ובכוונה רצויה לפניו, רק יעשו את המצות כדברים נפרדים זה מזה, בלא לב ובלא דעת, וגם אם יקיימו כל התורה כלה אין מעשיהם לרצון לפני האל, כי אין לבם עמו, וכמו שאמר למטה (כט יג) בפיו ובשפתיו כבדוני ולבו רחק ממני ותהי יראתם אותי מצות אנשים מלומדה, ומה גם כי אינם שלמים בקיום המצות אפילו על הדרך הזה, אלא הולכים זעיר שם זעיר שם, עושים את המצות והולכים עם זה אחרי שרירות לבם הרע. וכל זה אמנם ציור אמתי ממדות העם תחת מלך חסיד כאשר היה חזקיה, כי לכבודו ומיראתו היו יראים את ה' למראה עינים, ולבם כאשר בתחלה.
<b>צו לצו קו לקו,</b> לפי דעתי הטעם צו לעצמו וקו לעצמו, כלומר נפרד ובודד, וכן דור לדור ישבח מעשיך (תהלים קמ"ה ד) כל דור בפני עצמו, וכן יום ליום יביע אמר ולילה ללילה יחוה דעת (תהלים י"ט ג') היום לעצמו יביע אמר, והלילה לעצמו יחוה דעת, היום מצד אחד והלילה מצד אחד מספרים כבוד אל, כי מה שהיום מגיד, דבר נפרד ונבדל הוא ממה שיגיד הלילה (אבל פה לפה (מ"ב יו"ד כ"א, וכ"א י"ו) מליצה אחרת היא, והיא כמליצת מפה אל פה (עזרא ט' יא); ויד ליד (משלי י"א כ"א, י"ו ה') אין ענינה נודע בבירור). אבל לפרש כרוז' וגיז' צו לצו כמו צו על צו, להורות תוספת והעמסה, לא יתכן, כי לא מצאנו אות הלמד משמשת להוראה זאת, אלא על, כמו ספו שנה על שנה (למטה כ"ט א), ימים על ימי מלך תוסיף (תהלים ס"א ז'), כי יספנו על כל חטאתינו רעה (ש"א י"ב י"ט), כי יוסיף על חטאתו פשע (איוב ל"ד ל"ז), למען ספות חטאת על חטאת (ישעיה ל א'), הוה על הוה תבא (יחזקאל ז' כ''ו), שבר על שבר נקרא (ירמיה ד' כ), רק בקצת מקומות בא אל במקום על (כמו שבאה מלת אל לפעמים במקום על גם בשאר ענינים, כמו ויהי הם יושבים אל השלחן (מ"א י"ג כ') וחבריו) כמו ושמועה אל שמועה תהיה (יחזקאל ז' כ''ו), ותוסף אל תזנותיה (שם כ"ג י"ד), ויוסף ה' אלהיך אל העם (ש"ב כ"ד ג'), אבל הל"מד לא תבא מעולם על ההוראה הזאת, כ"א להורות מי שהתוספת היא להנאתו ולטובתו, כמו ואוסיפה לך כהנה וכהנה (ש"ב י"ב ח').

Verse 11

<b>כי בלעגי שפה,</b> מי שידבר אל העם הזה להוכיחם וללמדם הדרך הישרה, יקרה לו כמה שיקרה למי שהוא נלעג לשון או למי שמדבר בלשון נכריה אל השומע (וכן פירשו רש''י ור''דק), כי השומע דבריו מעט יבין ומעט לא יבין, כך הם יבינו ויעשו צו לצו קו לקו, ויראת ה' לא תבא בלבם, והנה מה שהוא עקר הדברים לא יבינוהו, ולא יעשוהו ויוחנן דוד מיכיליס, Lowth ורוז' פירשו ולכן גם ה' ילעיג עליהם וידבר עמם בלשון אחרת משונה ממה שדבר עמהם עד עתה, כלומר ינהג עמהם במדת הדין ויענישם, מה שלא עשה עד עתה. וגיז' פירש בלעגי שפה מענין נלעג לשון, כפירוש ר''שי ור''דק, ואמר שהכוונה כי האל ישלח עליהם אויבים מארץ רחוקה אשר לא ישמעו את לשונם.

Verse 12

<b>אשר אמר אליהם,</b> כי כבר אמר להם האומר, זה הוא הדרך להגיע בו אל המנוחה, לכו בדרך הזה והניחו לעיף, ומצאו מרגוע לנפשכם העיפה מרבוי הצרות בימי אחז, וזה הוא הדרך להשיג המרגעה ולא אבו שמוע, הרי שהמדבר אליהם יקרה לו כאשר יקרה לנלעג לשון ולמדבר בלשון אחרת; וכיוצא בזה בירמיה (ו' י"ו) אי זה דרך הטוב ולכו בה ומצאו מרגוע לנפשכם ויאמרו לא נלך.

Verse 13

<b>והיה להם דבר ה',</b> אם ישמעו ויעשו, לא יעשו אלא מצות נפרדות, ועם זה ילכו זעיר שם זעיר שם, מעט לפי דרך ה' ומעט לפי דרך תאות לבם, באופן שבלכתם על הדרך הזה הם נכשלים בדרכם לאחור ונשברים, ונוקשים ברעות ובצרות ונלכדים בהן ורוז' פירש כי אחר שהתרעמו על רבוי החקים והתורות ימדוד להם ה' מדה כנגד מדה ויהיה להם דבר ה' כאשר אמרו הם, רבוי מעורבב של חקים ותורות, עד שלא ידעו היכן ישימו כף רגלם, ונוקשו ונשברו; וגיז' פירש כמו למעלה, הם מלעיגים על דבר ה' ואומרים עליו צו לצו קו לקו, ולכן ילכו אחור ונשברו, כי יענישם האל על פשעם.

Verse 14

<b>מושלי העם הזה,</b> הנכון כר"שי ורא"בע מלשון על כן יאמרו המושלים (במדבר כ''א כ''ח); ור"דק ודון יצחק ורוז' וגיז פירשו לשון ממשלה, אך אין שום יחס בין אנשי לצון לאנשי ממשלה, ורחוק שיקרא לשרי העם אנשי לצון, כי השרים אם היו כורתים ברית עם מצרים, לא עשו זה דרך לצון והעדר תבונה, אלא בעצה עמוקה לפי מחשבותם, גם המאמר עצמו שהנביא מיחס להם כלו משל ומליצה, כרתנו ברית את מות וגו', וקרוב הוא שהיו בעם קצת משוררים ומושלי משלים אשר כשמעם מחשבת קצת מן השרים לכרות ברית עם מצרים, נשאו המשל הזה, ואולי ג"כ השרים שכרו אותם לכך למען ימשכו את לב העם אחרי מחשבותם, והיו אנשי לצון, כי היו אומרים משליהם כפי רצון אחרים. אנשי לצון לץ הפך חכם, כמ"ש אל תוכח לץ פן ישנאך הוכח לחכם ויאהבך (משלי ט' ח'), אם חכמת חכמת לך ולצת לבדך תשא (שם שם י"ב), והוא אדם שאינו מתנהג אחר השכל, ועושה כל מעשיו לא בתבונה, אלא לפי מה שיערב לו לפי שעה, כמו שכתוב זד יהיר לץ שמו עושה בעברת זדון (שם כ"א כ''ד), והוא מחרף מוכיחיו, יוסר לץ לוקח לו קלון (שם ט' ז'), ומעשיו כמעשי שכור, כי היין (כלומר השכור השטוף ביין) נמשל ללץ, כמ"ש לץ היין (שם כ' א'); והלץ אף אם יבקש להתנהג בחכמה לא יוכל, בקש לץ חכמה ואין (שם יד ו); ושרש לוץ קרוב לשרץ לוז, ובערבי לאץ, שענינם עוות ועקום, כגון ונלוזים במעגלותם (שם ב' ט"ו), כי תועבת ה' נלוז (שם ג' ל"ב), ותבטחו בעשק ונלוז (ישעיה ל' י"ב). והנה לץ אין ענינו כלל בכל המקרא מלעיג או בדחן אלא איש עקש הנוטה מן הדרך הישרה ותועה אחרי שרירות לבו; וכן זדים הליצוני (תהלים קיט נא) טעמו כטעם יבושו זדים כי שקר עותוני (שם שם ע"ח), וכן אוילים יליץ אשם (משלי י"ד ט') ענינו האשם יעות דרכם של האוילים (ותרגומו מתלין, ונ"ל שהוא ט"ס, וצ"ל מפתלין, ל' נפתל ועקש, וכן ונלוזים במעגלותם, תרגומו ומפתלין), וכן יליץ משפט (שם י"ט כ"ח) ענינו יעות משפט, כי עד בליעל גורם עוות הדין והנם התורגמן נקרא מליץ מפני שהופך המאמר מלשון ללשון(EX UNA IN ALIAFH LINGUAHI VERTERE CONVERTERE) וכן שם מליצה שהוא מחובר תמיד למשל או לחידה (משלי א ו' וחבקוק ב' ו') ענינו מאמר משונה מן הדבור המורגל ומלא תמונות מליציות הנקראות בל' יוני בשם TOPOHOS שענינו CONVERSIO הפוך ונליזה.

Verse 15

<b>עשינו חוזה,</b> מה שנקרא כאן חוזה נקרא למטה חזות (וחזותכם את שאול לא תקום), ומצאנו קרן חזות בין עיניו (דניאל ת ה')שנראה היות ענינו קרן מראה כלומר קרן נראית וגלויה למראה עין והנה מצאנו ואקח את ספר המקנה את החתום המצוה והחקים ואת הגלוי (ירמיה לב י א) שהיו קוראים גלוי למין ממיני השטרות, ע"כ נ"ל כי חוזה וחזות הנאמרים כאן ענינם שטר או ברית כתובה על ספר וכן משרש ראה (אחיו של חזה) אומרים ראיה והכוונה שטר, כמו הוציא ראיה מתוך אפונדתו (סנהדרין סוף פרק ג), וכן משרש חזה אמרו עושה חזית (בתרא פרק א) שהוא סימן וראיה להיכר, ולא כמו שפירש רש''י (בתרא דף ד ע"א) כל חזות לשון קצה הוא, אלא כפירוש בעל הערוך שכתב חזית מערכה פירוש פני המערכה תרגום וירא ישראל וחזא וכן רבנו גרשום מאור הגולה בפירושו לבתרא (הנמצא כ"י בין ספרי ידידי החכם יוסף אלמנצי ע''ה) כתב: ועושה לו כותל חזית סימן היכרא שידעו בני אדם שזה בנאו כלו בקרקע שלו משלו. וגיז' כתב כי כשם שמלת ברית הושאלה להורות על תורה וחק, כן בהפך מלת חזות שענינה (לדעתו) נבואה ותורה, הושאלה אח"כ להורות על הברית וזה לא יתכן, כי אין חזות תורה, כי אין כל נבואה תורה, ומעולם לא נקרא משה רבנו לא רואה ולא חוזה <b>כי שמנו כזב מחסנו ובשקר נסתרנו,</b> לא יתכן שיהיו הם אומרים ששמו כזב מחסם ובשקר נסתרו, אך ישעיה הכניס בתוך מאמרם מלות כזב ושקר ואולי הם היו אומרים במשל שלהם מלות אחרות המורות על חוזק משגבם, והנביא שנה אותן ללעג, ואולי היו אומרים כי שמנו נשגב מחסנו ויסלע נסתרנו.

Verse 16

<b>לכן וגו',</b> מאחר שהסירותם בטחונכם מה' ובטחתם בזרוע בשר, ה' ישים את ציון בלתי צריכה לעזרת זרים, ובלתי תשועת אדם יכוננה עליון בל תמוט.
<b>הנני יסד בציון אבן,</b> הנני נותן לה יסודות חזקים.
<b>הנני יסד,</b> רש"י רוז' וגיז' פירשו הנה אני הוא אשר יסד, ודעת GUSSETIUG שהוא מקור, הנני ליסד ואני לא אדע למה לא תהיה הקריאה הנני <b>יסד. אבן בחן,</b> נ"ל כר"שי ורא"בע ל' עפל ובחן (למטה לב יד), אבן כאבני המבצרים, ורוז וגיז' והכורם פירשו נבחן ונמצא ראוי ליסוד. פנת יקרת, אבן פנה, אבן יקרה, כטעם ויסיעו אבנים גדולות אבנים יקרות ליסד הבית (מלכים א' ה' לא).
<b>מוסד מוסד,</b> מוסד שהוא באמת מוסד, שראוי לקרוא לו מוסד, ולפי זה שניהם שם דבר ולדעת רד"ק ואחרים השני פעול, כאלו אמר יסוד מיוסד, על דרך חכמים מחוכמים (משלי ל' כ"ד), וכל זה לפי הספרים שיש בהם קמץ בשתי הסמכין, ואם הראשונה בפתח הנכון כדעת רש"י, יסוד של יסוד, יסוד שיש בו ממש.
<b>המאמין לא יחיש,</b> הדבר אשר אני עושה יהיה כל כך נפלא, שלא יהיה אדם שימהר להאמין אותו כשיספרוהו לו, כטעם לא תאמינו כי יספר (חבקוק א' ה), וכטעם מי האמין לשמועתנו.
<b>המאמין לא יחיש,</b> מי שיאמין לא יחיש להאמין, לא יאמין מהר (ועיין למטה כט א'), המאמין כמו ושמע השומע (שמואל ב' יז ט'), וכי ימות מת (במדבר ו' ט')טעמו מי שיהיה, כלומר לא יהיה אדם ממהר להאמין השמועה הזאת. ורוז' פירש על פי לשון ערבית לא יחיש, לא יפחד, וכן תרגם יונתן לא יזדעזעון, ותרגום סורי לא נדחל; וגיז' פירש לא יחיש, לא ימהר לנוס, לא יצטרך לברוח.

Verse 17

<b>ושמתי משפט לקו,</b> כשאבנה את ציון, אעשה שיהיה בה המשפט כמו הקו, הוא החוט שהבנאי מותח ליישר בנינו, והצדקה למשקלת שהבנאי נותן בתחתית החוט כדי שיהיה נמתח, והכוונה שתהיה הנהגת האומה במשפט ובצדקה תחת חזקיהו.
<b>ויעה ברד,</b> ובימים ההם הברד יפיל ויסחב מחסה כזב שלכם, וסתר שלכם מים ישטפוהו, והכוונה על מפלת מצרים, וכנגד מה שאמרו שוט שוטף כי יעבור לא יבואנו אמר כי המים השוטפים ישטפו אותם ואת סתרם <b>וסתר מים ישטופו,</b> אין שום ספק כי הטפחא צריכה להנתן תחת וסתר, לא תחת מים. וכן מצא מיכיליס בכ"י אחד, וכן מצאתי בכ"י שנת ק"ז אשר בבית רמ"שג ז"ל.

Verse 18

<b>וכפר בריתכם,</b> ל' בטול, כמו ותפול עליך הוה לא תוכלי כפרה (למטה מז י"א), ואיש חכם יכפרנה (משלי יו יד) (רש"י רא"בע ור"דק).

Verse 19

<b>מדי עברו,</b> כל זמן שיעבור השוט ההוא, ונ"ל כי תחלת גזרת המלה היא מן הארמית מן די, שענינו אחרי אשר, כמו מן די תנדו די שליטין שמיא (דניאל ד' כ"ג), מן די פרשגן נשתונא וכו' קרי קדם רחום (עזרא ד' כ"ג), מן די הרגיזו אבהתנא (שם ה' י"ב), ומזה מדי אדבר אזעק (ירמיה כ' ת') מן די אדבר, מיד שאדבר אזעק; ובמשך הזמן שכחו גזרת המלה, והחליפו נקודה, גם החליפו שמושה, וקשרו אותה עם המקור (כמו כאן) ועם השמות (מדי חדש בחדשו).
<b>בבקר בבקר,</b> כל יום, כלומר תמיד, כמליצת לבקרים (למטה ל'ג ב' ותהלים ע"ג י"ד וק"א ח').
<b>והיה רק זועה הבין שמועה,</b> GROTIUS, רוז' וגיז' פירשו שמיעת השמועה בלבד תהיה זועה, כאלו כתוב והיה זועה רק הבין שמועה, דוגמת רק לשטף מים רבים אליו לא יגיעו (תהלים לב ו') יתפלל לשטף מים רבים שאליו לבדו לא יגיעו; ומוה"רר ישראל גדליה קזיס זצ"ל פירש רק זה דוגמת והיית רק עשוק ורצוץ (דברים כ"ח ל"ד), והיית אך שמח (שם ט"ו), שענינם לא תהיה דבר זולת זה, כלומר תהיה עשוק מאד מאד, תהיה שמח מאד מאד, אף כאן תהיה זועה שלמה, כלומר גדולה מאד וכן מצאתי אח"כ לגוסיציוס): וקרוב לזה פירש רש"י והיה רק זועה, זועה לכל השומעים. זועה, לשון חלחלה ונדנוד, כמו ולא קם ולא זע ממנו (אסתר ה' ט'), ביום שיזועו שומרי הבית (קהלת י''ב ג) (רא"בע ורד"ק) והכוונה בכל זה כי מלך אשור ילכוד בלא מלחמה כל ערי יהודה וחיש לא יציל אותן מידו, ובכל יום יהיו אנשי ירושלם שומעים שמועות שלכד מלך אשור עיר פלונית ועיר פלונית; אך ה' ייסד ציון, וכשיצורו האויבים עליה פתאום יכרתו.

Verse 20

<b>כי קצר המצע,</b> חוזר לעקר המכוון בנבואה הזאת, שהוא מפלת סנחריב, וכבר ראינו שנמשלה מלכות גדולה המתפשטת בעולם, במסכה המכסה את הגוף, פני הלוט הלוט על כל העמים, והמסכה הנסוכה על כל הגוים (כ''ה ז'), וכאן הוא אומר כי המצע שהיה משתרע ומתפשט תחת כל העמים, יקצר ולא ישתרע עוד, והמסכה תצר אחר שהתכנסו והתקבצו בתוכה כמה לאומים.
<b>מהשתרע,</b> לשון שרוע וקלוט (ויקרא ס"ב כ"ג), וכן בערבי שרע ענינו מתח.
<b>בהתכנס,</b> ל' אסיפה וקבוץ והכנס במקום. וה"כף במקור ענינה אחר אשת כמו ויהי כדברה אל יוסף יום יום (עיין מה שכתבתי במשתדל, שמות ג' י''ב) והמפרשים פירשו המקרא מוסב למעלה, והיה רק זועה הבין שמועה, ותהיו במצור ובמצוק, כאלו יצועכם צר לכם, ולפי זה הי"לל מהתכנס או בהתכנס.

Verse 21

<b>כי כהר פרצים יקום ה',</b> יקום להכות אויביו (חיל סנחריב) כמו שהכה את פלשתים לפני דוד בבעל פרצים, מקום שנקרא כן ע''ש מה שאמר דוד פרץ ה' את אויבי לפני כפרץ מים (ש"ב ה' כ') (ראב"ע רד"ק רוז' וגיז').
<b>כעמק בגבעון ירגז,</b> כאשר הכה את הכנענים לפני יהושע בגבעון ובעמק אילון.
<b>בעמק בגבעון,</b> עמק הסמוך לגבעון ומצאנו בית להוראה זאת ביהושע ה' י"ג ובמלכים א' ט"ו כ"ז, והטעמים מוטעים, וצריך להיות מרכא טפחא. ולדעת גיז' גם זה על התשועה אשר נתן ה' לדוד בהלחמו בפלשתים, שנאמר וינטשו בעמק רפאים ויך את פלשתים מגבע עד בואך גזר, וב''דה (א' י''ד י"ו)ויפשטו בעמק ויכו את מחנה פלשתים מגבעון ועד גזרה.
<b>ירגז,</b> ענין תנועה.

Verse 22

<b>ועתה אל תתלוצצו,</b> אל תעשו עצמכם לצים לבלתי שים לב לדברי ה' ולאמר כרתנו ברית את מות ועיין למעלה פסוק י"ד.
<b>כי כלה ונחרצה שמעתי,</b> שמעתי שנגזר שיעשה סנחריב כלה ונחרצה בכל הארץ, והנה אם תקשו ערפכם להתחבר עם מצרים ולעשות מלחמה עם אשור, תהיה לרע לכם, וה' מיסר אתכם תחלה ע"י נביא, ואם לא תשמעו, ייסר אתכם ע"י אויב, ואמר פן יחזקו מוסריכם דרך משל, אל תתלוצצו, אל תהיו כסוס כפרד אין הבין, פן יצטרך ה' לחזק מוסרותיכם.

Verse 23



Verse 24

<b>הכל היום,</b> הנכון כפירוש רש''י, וכי החורש כדי לזרוע, לעולמים חורש א''כ מה יועיל? אף הנביאים מוכיחים אתכם להחזירכם למוטב, הלעולמים יוכיחו ולא יועילו? <b>יפתח וישדד אדמתו,</b> וכי לעולם לא יזרע, אלא תמיד יפתח את האדמה באתים ובכלי מחרישה? <b>יפתח וישדד,</b> אין ספק שהן מלאכות הקודמות לזריעה.

Verse 25

<b>הלוא אם שוה פניה</b> לא תמיד יחרוש, אלא אחר ששוה פני האדמה יזרע בה מה שירצה.
<b>ושם חטה שורה,</b> ישים החטה בשורות המיוחדות לה בקרקע, והמלה לשון שורה שבל"ת וכן בערבי, וקרוב לזה שור שענינו קיר.
<b>ושערה נסמן,</b> ונותן השעורה במקומות מסומנים ומיוחדים לה, ל' סימן.
<b>וכסמת גבולתו,</b> בגבול השדת והטעם, מלאכת החרישה איננה העקר ואין המכוון בה אלא הזריעה, וכן האל שולח נביאיו להוכיח אתכם, וגם מיסר אתכם ביסורים כדי שתחזרו למוטב, ואין היסורים מכוונים מאתו בעצם וראשונה, כי לא יחפוץ במות הרשע כי אם בשובו מדרכיו וחיה.

Verse 26

<b>ויסרו למשפט,</b> מי שאלהיו יורה אותו, הוא מיסר אותו במשפט, למען יוסר (רש"י), וכמו ויסרתיך למשפט ונקה לא אנקך (ירמיה ל' י''א), והטעם, כי אף הייסורין לא יבואו מאתו אלא במדה, לפי מה שהחוטא מקשה ערפו אם מעט ואם הרבה, ואח"כ מפרש זה ע"י משל, שדשים וחובטים הזרעים לפי מה שהם קשים או רכים. וראב"ע רד"ק רוז' וגיז' פירשו כי ה' למד את הזורע היאך יעשה מלאכתו, וזה הבל.

Verse 27

<b>כי לא בחרוץ יודש קצח,</b> כמו שהדישה נעשית לפי צורך הזרעים עד שיהיו ראויים לקבל מהם תועלת, כל אחד לפי טבעו; כן יסורי האל אינם אלא להשיב אדם למוטב, והם מתחזקים לפי מה שאדם מקשה ערפו והנה באמרו כי לא בחרוץ יודש וגו' השמיט החלק השני המובן מעצמו, והוא אבל הלחם (הדגן) יודש בחרוץ ובאופן עגלה, לפי שהוא קשה; וכן אתם יחזקו מוסריכם אם תקשו ערפכם.

Verse 28

<b>לחם יודק,</b> אבל הדגן שעושים ממנו הלחם, לא יודש בלבד ולהפרישו מן התבן)כי גם יודק, ויטחנוהו הדק לעשותו קמח וטעו המפרשים שלא הבדילו בין דישה ודקדוק, וחשבו שאף כאן הכוונה על הדישה ואין הכוונה אלא על הטחינה, כטעם ואכת אותו טחון היטב עד אשר דק לעפר (דברים ח' כב), וידק לעפר (מב כג ז').
<b>כי לא לנצח אדוש דושנו,</b> כטעם הכל היום יחרוש החורש, כמו שלא יחרוש החורש תמיד, כי עקר החרישה אינו אלא כדי לזרוע, כן לא ידוש לנצח, כי עקר הדישה אינו אלא כדי לברר הדגן לטחון אותו ולעשות קמא (תלמידי מוהר"ר אברהם חי ריגייו).
<b>והמם גלגל,</b> לשון קש, כמו וכגלגל לפני סופה (למעלה י"ז י"ג), אלהי שיתמו כגלגל (תהלים פ"ג י"ד), ואין גלגל סמוך לעגלתו, וראוי להנקד והמם גלגל (תלמידי מוה"'רר אברהם לאטאש), והכוונה, כי הקש אמנם אין משגיחים עליו, ומפזרין אותו באויר ע"י הדישה והזרייה והמם לשון פזור ואבוד, כמו וישלח חציו ויפיצם וברקים רב ויהמם (תהלים יח ט"ו) ברוק ברק ותפיצם שלח חציך ותהמם (שם קמד ו), את אימתי אשלח לפניך והמותי את כל העם אשר תבא בהם ונתתי את כל אויביך אליך ערף (שמות כג כז) <b>עגלתו ופרשיו לא ידקנו,</b> חסר בית, בעגלתו ובפרשיו, כלומר הדגן יודש וגם יודק, אבל הקש יתפזר לרוח, ולא יוסיף בעליו להעביר עליו עגלתו ופרשיו עד שיודק, כי לא תמשך לו שום תועלת מזה, אבל כשיראה שהדגן נבדל מן הקש, יספיק לו זה ולא יחוש לגלגל ולמוץ; וכוונת המשל, כי התוכחות והייסורים אינם אלא להשיב בני אדם למוטב, ואשר לא ישובו בכל אלה, ישליכם ה' מעל פניו ולא יחוש להם.
<b>אדוש,</b> מקור משרש דיש, והאל"ף יתרה, וכיוצא כזה לפעמים בערבי.
<b>ופרשיו,</b> היו דשים בכל מיני בהמות, גם בסוסים, והיו אנשים רוכבים עליהם להנהיגם, ודעת BOCHART כי הסוס עצמו יקרא פרש, כמו שנקרא בערבי ורוז' וגיז' פירשו והמם גלגל עגלתו, יוליך אופן העגלה על הדגן בכח, אך לא ידקנו, בל' ערבי המם נהג והוליך בכח ופירשו כי לא לנצח, אך לא לנצח כפירוש רש"י, ואין הפירוש מתישב יפה.

Verse 29

<b>הפליא עצה הגדיל תושיה,</b> גם זאת יצאה מאת ה', אשר הוא מפליא עצה ומגדיל תושיה, כלומר בעל עצות נפלאות ובעל תושיה גדולה.

Chapter 29



Verse 1

המשך הנבואה הקודמת, והנביא מתחיל בספור צרת אנשי ירושלם בקרוב עליהם האויב, ובהגדת מגפת מחנהו. <br><b>הוי,</b> ל' קריאה כדרכו, ויש לתמוה על המפרשים ורוז וגיז שפירשוהו אף כאן ל' אוי, ואיך לא ראו כי למעלה פתח בנחמה (הנני יסד בציון אבן) ולמטה סיים בנחמה (והיה כחלום חזון לילה המון כל הגוים הצובאים על אריאל), ואיך יאמר כאן אוי לאריאל? <b>אריאל</b> מצינו ביחזקאל (מ"ג ט"ו) וההראל ארבע אמות ומהאריאל ולמעלה הקרנות ארבע, נמצא הראל ואריאל אחד הם, וכבר מצאנו מלות שהוקלה בהן הה''א ונתחלפה באל"ף, כגון כהה וכאה, הרמון וארמון, המון ואמון (ירמיה נ''ב ט"ו), אדורם (מ''א י''ב י"ח), הדורם (ד''ה ב' יו''ד י''ח), וכן בעברי הפך, ובתלמוד ובל' ערבי אפד ולמטה מצאנו תחלה המון כל הגוים הצובאים על אריאל, ואח''כ המון כל הגוים הצובאים על הר ציון. ע"כ אומר אני שאריאל אין עקר עמנו אלא הַר־אֵל וענינו מקום קדוש, ונקרא כן המזבח וכאן מכנה בשם זה את עיר ירושלם <b>קרית חנה דוד,</b> קריה שחנה בה דוד, כלומר עיר ציון הנקראת עיר דוד עד כאן הקריאה לירושלם, כלומר אליך ציון אשים דברתי.
<b>ספו שנה על שנה חגים ינקופו,</b> אתם אנשי ציון הנוקפים חגים, כלומר השוחטים זבחים לה', ספו שנה על שנה, הוסיפו לזבוח זבחים שנים על שנים, כי לא יבא בעירכם האויב.
<b>ספו,</b> הוסיפו לנקוף חגים שנה על שנה, והמליצה הזאת דוגמת מליצת המאמין לא יחיש, (למעלה כ''ח י"ו) שלא פירש מה הוא המעשה אשר לא יחיש המאמין לעשותו, והוא נשמע ממלת המאמין, אף כאן לא פירש מה יוסיפו, והוא נשמע ממלות חגים ינקופו <b>חגים,</b> זבחים. כמו אסרו חג בעבותים (תהלים קיח כז).
<b>ינקופו,</b> ענין הכאה, כמו ונקף סבכי היער (למעלה י' ל''ד), כנקף זית (שם י''ז ו') וכן וערפתו (שמות י''ג י''ג) תרגומו ותנקפה.

Verse 2

<b>והציקותי לאריאל,</b> אני אביא על ירושלם צרה וצוקה מפחד סנחריב, ותהיה בה תאניה ואניה אך לבסוף תהיה לי כאריאל, תהיה בעיני כמקום קדוש, ואצילנה מיד אויב, כן נ"ל, וכן המקרא מתישב יפה ונקשר כהוגן עם מה שאחריו; ור"שי, רא"בע ור"דק פירשו תהיה מוקפת הרוגים בערים אשר סביבותיה כמו מזבח מוקף זבחים; וזה אמנם לא מצאנו שנתקיים, כי לא מצאנו שנלחמו אנשי יהודה בסנחריב ונפלו לפניו, אבל נראה כי מיד כשהיה מתקרב אל עיר היו פותחים לו מרוב פחדם; ודעת רוז שתהיה כמו מזבח שיכלה ה' בה את הפושעים בין מישראל ובין מן האויבים. וגיז ולפניו EICHHORN DODERLEIN פירשו כפירושי שתנצל העיר, אלא שפירשו כאריאל כעיר גבורים, כלשון הוא הכה את שני אריאל מואב (ש"ב כ"ג כ') שענינו גבורים. אבל אם הכוונה שתהיה ניצלת כמו עיר של גבורים, אין מקום למלת לי, גם איך יתלה ההצלה בגבורת יושביה והא לא היתה אלא דרך נס. ואפילו תדחוק ותפרש והיתה על ידי כעיר גבורים, עדיין אין המליצה עולה יפה, כי לא היתה שם מלחמה כלל, גם המאמר סותר את עצמו והיתה תאניה ואניה והיתה כעיר גבורים, שאם יושביה אוננים ובוכים הנה איננה עיר גבורים, מלבד כי תחסר מלת עיר ולפירושי האתנח ראוי להנתן תחת ואניה.
<b>והציקותי</b> מלרע, כמו והקימותי, והכינותי, והניעותי, והסירותי, והפיצותי, והריקותי, וכן הוא בדפוס רמ"ח (שונצין) ורע"ח (ויניציאה) ור"ף (פיזארו עם פי' דון יצחק. אבל בדפוס רנ"ד (ברישא) ור"עה (פיזארו עם פי' רד''ק) מלעיל. ובת"נך גדול שנת רפ"ו הרכיבו שתי הקריאות ונתנו מאריך בצ"די וטפחא בקו"ף, וכן עשו גם במנחת שי, אבל המחבר (ש"י נורצי) לא כתב על זה מאומה.

Verse 3

<b>וחניתי כדור עליך,</b> אחנה עליך סביב סביב, <b>כדור</b> ענין עגול וסבוב (עיין למעלה כב יח), ומזה כידור כנוי למצור, וזה טעם יבעתוהו צר ומצוקה תתקפהו כמלך עתיד לכידור (איוב טו כד) הצרות תסובבנה אותו מכל צד, כמו מלך המכין עצמו וצבאותיו למצור על עיר, שאינו מניח מקום פנוי בלא אנשי מלחמה. ורא''בע (באיוב) ורוזי וגיז אומרים כי כ"ף כדור משמשת, (ורוז' וגיז' פותרים דור ל' סבוב מל' ערבי (כמו שהזכרתי למעלה כ''ב י''ח), וגיז' אמר כי מפני שלא הבינו חז''ל כי כ"ף כדור לשמוש, בדו מלבם שם כדור הנזכר במשנה; ואתו תלין משוגתו.
<b>וצרתי עליך מצב,</b> וצרתי פעל עומד, כמו כי תצור אל עיר (ואם תפרשהו יוצא, יהיה ענינו כענין וצרת הכסף בידך, דברים י"ד כ"ה), ומלת מצב תאר, עומד במקום תאר הפעל, אצור עליך מוצב ובלתי זז משם, כעין ודתן ואבירם יצאו נצבים (במדבר י''ו כ"ז), והמפרשים פירשו אקים עליך מגדלים, ורוז' וגיז' פירשו וצרתי עליך במוצב, בחיל מוצב, לצור.
<b>והקימותי עלך מצורות,</b> כמו ובנית מצור (דברים כ' כ'), הם כלים או בנינים שהיו עושים להפיל החומה ולהשחית האנשים אשר עליה, והנה הזכיר שלשה ענינים בהדרגה נכונה, תחלה יחנה על העיר סביב, אחר כן הזכיר שיצור עליה בקביעות ולא יזוז משם עד רדתה, ואח"כ הזכיר שלא יצטרך להמתין שם עד שתפתח לו מפני הרעב, כי גם יעשה תחבולות וכלי מצור להפיל החומה אמנם המכוון בכל זה איננו שסנחריב יעשה כל זה על ירושלם, כי לא יחס הדבר אל האויב כי אם לאל עצמו, וזה דרך משל, הטעם שיפחיד יושבי העיר וישימם במצור ובמצוק ובחרדה גדולה, כאלו האויבים קרובים לחומה וכאלו כבר בנו עליה מצור י ויש מגיהים מצדות.

Verse 4

<b>ושפלת מארץ תדברי,</b> אתם הבוטחים ומתגאים במחסה כזב שלכם, תפחדו וימס לבבכם בראותכם סנחריב מתקרב לעירכם, והמשיל הפחד והמחתה אחר הבטחון והגאוה לנפילה לארץ ושפלות הקול <b>ומעפר אמרתך תצפצף,</b> אין ספק שאינו אלא טעות סופר מה שבא הטפחא תחת אמרתך, ומקומו תחת ומעפר, כמו שהוא למעלה ומעפר תשח אמרתך. וכן מצאתי אח"כ בדפוס רמ"ח ובדפוש רנ"ד.

Verse 5

<b>והיה כאבק דק,</b> ואז בהיות העיר מלאה חרדה, פתאום תסור המית הרים המפחידים אותה, כאבק דק שאין לו קיימא <b>זריך,</b> כמו למעלה ארמון זרים (כ''ה ב'), וכן כי זרים קמו עלי ועריצים בקשו נפשי (תהלים נ"ד ה'), ענינו אויבים, וכן בל' רומי HOSTIS בימי קדם היה ענינו נכרי, ואתכ הושאל להורות על האויב, וזה מפני שבימי קדם היו רוב העמים אויבים זה לזה המון ל' המיה, כמו המון מעיך ורחמיך (למטה ס''ג ט"ו), הסר מעלי המון שיריך (עמוס ה' כ"ג), שאון גליהם והמון לאומים (תהלים ס"ה ח) וכן תרגם יונתן המון עריצים אתרגושת תקיפין, ואם תפרש (ככל המפרשים) ל' רבוי תהיה הכוונה שידמו ברבוים לעפר הארץ, וזה הפך הכוונה לפי מה שאמור במקראות שאחר זה.
<b>והיה לפתע פתאום,</b> הדבר הזה יקרה פתאום.

Verse 6

<b>מעם ה' צבאות תפקד,</b> הנכון כפירוש רא"בע תפקד הפקידה הזאת, כלומר מאתו דרך נס יהיה הדבר הזה; ורוז' וגיז פירשו תפקד חוזר להמון, ואמרו שבא ל' נקבה, להיות המון שם כולל <b>ברעם וברעש,</b> המשיל המגפה לרעם ולרעש (רד"ק), והזכיר מכות נוראות הבאות מאת האל בזולת יד אדם ושאין להתקומם נגדן בבואן, וכיוצא בזה למטה ל' ל'.
<b>ולהב אש אוכלה,</b> הטפחא נריך להיות תחת ולהב, ואוכלה תאר לאש שהוא נקבה, לא ללהב שהוא זכר; ולמטה ל' ל' הטעמים כהלכתם, וכאן הם מוטעים ברוב הספרים, ובדפוס רמ"ח רפ"ד ורפ"ו הם כהלכתם.

Verse 7

<b>וכל צוביה,</b> צובאיה, הצובאים עליה. נחי ל"א מתחלפים לפעמים בנחי ל"ה, כמו נחבא ונחבה <b>ומצודתה,</b> גם המצדות שיקימו עליה (כענין ובנה עליה מצודים גדולים, קהלת ט יד) (הכורם תהיינה כחלום, כי בהנגף האויבים אין פחד ממצדותיהם, או כפירוש רד''ק אנשי מצודתה, כלומר (לפי דעתי) האנשים העומדים על המצודות לשפוך סוללה להפיל החומה או להרוג העומדים על החומה. ורוז' וגיז פירשו הצובאים על מצודתה של ירושלם, ואין טעם להסיף הצובאים על מצודתה אחר שאמר הצובאים עליה.
<b>והיה כחלום,</b> רוז' וגיז פירשו כחלום בחסרון בי"ת, כבחלום, כאיש בחלום, כאיש חולם, ואין הדבר כן, אלא כענין מה שכתוב כחלום יעוף ולא ימצאוהו וידד כחזיון לילה (איוב כ' ח'), הצובאים על אריאל יתמו פתאום כמו חלום.

Verse 8

<b>והיה כאשר יחלום,</b> תחלה אמר והיה כחלום חזון לילה על אותם מחיל סנחריב שהיו עתידים למות במגפה, שיאבדו פתאום כמו חלום; ועכשו אומר על הנשארים אשר ישובו לארצם פלטים, שיקרה להם כאשר יקרה לחולם הרעב והצמא, שיחלמו שיאכלו וישתו, ואח"כ יקיצו וימצאו עצמם רעבים וצמאים כאשר בתחלה.

Verse 9

<b>התמהמהו ותמהו השתעשעו ושעו,</b> ל' לעג וקללה, כמו התאזרו וחתו התאזרו וחתו (למעלה ח' ט') שענינו התאזרו אם תרצו, למלחמת אך לבסוף תשברו, וכאן אחר שהשלים היעוד על ביאת סנחריב ומפלתו, חזר אל האומרים כרתנו ברית את מות, ואומר להם עשו עצמכם אם תרצו כמשתוממים ומשועממים, לבלתי שמוע את דברי, אך דעו כי לרעה תהיה לכם, כי במאנכם לשמוע אלי תשארו באמת משועממים, כלומר תלכו אבדון ותכירו כי דרך רעה בחרתם לכם ושהסכלתם עשו כאלו הייתם משועממים. וכן השתעשעו ושעו ל' ועיניו השע (למעלה ו' י') עשו עצמכם כעורים לבלתי ראות את אשר אנכי נותן לפניכם היום, ודעו כי באמת תשארו עורים כלומר תכשלו בדרככם ואז תכירו כי בלא עינים כלומר בלא דעת היה דרככם.
<b>התמהמהו,</b> משרש תמה, וכן תרגם יונתן כמו שתרגם והתמהו תמהו (חבקוק א' ה'), וכן יירונימוס תרגם obstupescite אלא שבא שרש תמה בהכפל הע"ין והל'מד כמו סחרחר, חמרמר, ובהתפעל היה ראוי הִתְתְּמַהְמְהוּ ובהשמטת ת"ו אחת הִתְּמַהְמְהוּ אלא שנפל הדגש, ואולי בעלי הנקוד לא הבינו המלה על הדרך הזה, אלא הבינוה מל' התמהמהות, כפירוש כל המפרשים ול' התמהמהות אין לו ענין כאן, ומליצת השתעשעו ושעו שנכפל בה שרש אחדי בשני בנינים, עד על מליצת התמהמהו ותמהו, שגם היא משרש אחד. והמפרשים לא הבינו כלל כוונת המאמר, ולא פירשו כלל כפל השרש בשני בנינים, זולתי ר' יוסף קמחי שפירש השתעשעו ושעו התעורו ועורו אחרים אך אחרי אשר מאנו ועיניו השע בהפעיל רחוק הוא שיהיה שעו פעל יוצא.
<b>שכרו ולא יין נעו ולא שכר,</b> התמהמהו והשתעשעו אתם השכורים בלא יין והנעים בלא שכר, והוסב הלשון לנסתר כמשפט אחר מלות אתה אשר, אתם אשר, וכמו למעלה ספו שנה על שנה חגים ינקופו.
<b>נעו,</b> מלעיל מה שכתוב בפי' רש"י שכרו עצמכם, אינו אלא ט"ס, וברשי כ"י שבידי כתוב שכרו חכמים, ואולי הנכון חכמיכם, וכוונת רש"י לתת טעם למה בא שכרו בל' נסתר וכיוצא בזה כתב רד''ק שכרו ולא יין הם נביאי השקר. ובעל מנחת שי חשב כי רש"י היה קורא שָׁכְרוּ לשון צווי, וזה רחוק, שהרי נָעוּ אי אפשר שיהיה צווי.

Verse 10

<b>כי נסך עליכם ה'</b> כ"כ אתם מקשים ערפכם לבלתי שמוע, כאלו ה' מנע מכם התבונה <b>נסך,</b> יצק <b>ויעצם,</b> ל' ועוצם עיניו מראות ברע (למטה לג טו) <b>את הנביאים ואת ראשיכם החזים כסה</b> כטעם ארץ נתנה ביד רשע פני שופטיה יכסה (איוב ט' כד) הרשע מכסה פני השופטים באופן שלא יראו ולא יעשו בו משפט, אף כאן ה' כסה את הנביאים שלכם ואת ראשיכם החוזים. והם נביאי השקר, באופן שלא יראו ולא יבינו, והם מוליכים אתכם בדרך שקר. מלת ראשיכם ראיה שהכוונה על נביאי השקר, אותם שאתם הולכים אחריהם, ולא אחרי, וכמו שראינו ישעיה מתרעם תמיד שלא היו מאמינים לדבריו והיו מאמינים לדברי נביאי השקר ודעת Eichhorn, Koppe גיז' ופיליפסון כי ישעיה לא כתב אלא ויעצם את עיניכם ואת ראשיכם כסה, ואדם אחר הוסיף דרך פירוש (כמו למעלה ט' י"ד לפי דעתם) מלות את הנביאים לפרש המכוון במלת עיניכם, ומלת החוזים לפרש מלת ראשיכם, אלא כי לדעתם המוסיף הזה לא הבין כלל כוונת ישעיה, כי הוא לא לכך נתכוון, אלא דרך מליצה אמר כי ה' סגר עיניהם וכסה ראשם כדי שיישנו; וכל זה הבל, כי ראשונה אין טעם שיוסיף ויאמר שכסה ראשם כדי שיישנו אחר שאמר שיצק בקרבם רוח תרדמה, כי זה ישחית כל הדר המליצה ורוממותה, כי יציקת רוח תרדמה היא פעולה אלהית, וכסוי הראש למען קרב השינה היא פעולה אנושית; שנית אין טעם למוסיף שיכתוב מלת את אצל הנביאים וישמיטנה אצל החוזים; שלישית לא ידענו מה היה לו למוסיף שהוסיף במקום שלא היה צריך, ולא הוסיף דבר בכמה מקומות הסתומים והחתומים שבישעיה.

Verse 11

<b>ותהי לכם חזות הכל,</b> הוא פירוש הקודם, מה שאמרתי כי ה' עצם את עיניכם וכסה את נביאיכם, הכוונה שאינכם מבינים מה שאתם רואים, וראיית המאורעות המתחדשים נגד עיניכם היא לכם כדברי הספר החתום, כי ההמון לא יבין מה שהוא רואה, דוגמת הבלתי יודע לקרוא, והחכמים (והם נביאי השקר) אינם רוצים להבין או אינם רוצים להגיד האמת (כי להנאת עצמם רוצים להחניף לרשעים) דוגמת היודע לקרוא ואומר לא אוכל לקרוא כי חתום הוא, ואם היה רוצה היה אומר (כדברי רד"ק) פתח אותו ואקראהו.
<b>קרא נא,</b> במקף, כן הוא ברמ"ח רנ''ד ורע"ח וב"כי שבידי ובאחד בארפורט, וכן צ"ל.

Verse 12



Verse 13

<b>יען כי נגש העם הזה בפיו,</b> נ"ל כי בפיו דבק למעלה (וכן דעת רוז) וכן מצאנו פעמים הרבה בשירי הקדש פה ושפתים עומדים זה כנגד זה בשני חלקי המאמר, כמו עד ימלא שחוק פיך ושפתיך תרועה (איוב ח' כ"א), ירשיעך פיך ולא אני ושפתיך יענו בך (שם ט''ו ו'), ה' שפתי תפתח ופי יגיד תהלתך (תהלים נ"א י"ז), הנה יביעון בפיהם חרבות בשפתותיהם (שם נ"ט ח'), חטאת פימו דבר שפתימו (שם שם י"ג), אשר פצו שפתי ודבר פי בצר לי (שם ס"ו י"ד), מפרי פי איש תשבע בטנו תבואת שפתיו ישבע (משלי י"ח כ'), והכה ארץ בשבט פיו וברוח שפתיו ימית רשע (ישעיה י"א ד'), כי שפתי כהן ישמרו דעת ותורה יבקשו מפיו (מלאכי ב' ז'), ולא מצאנו בשום מקום פה ושפתים בחלק אחד מן המאמר, ודעת בה"ט קשה להולמה. ותלמידי מוה"רר אליעזר אלה איגל אומר כי היה זר בעיניהם לומר נגש בפיו, כי ההתקרבות תהיה ברגלים ולא בפה אבל בפיו נקשר יותר עם כבדוני. וגיז' פירש כאלו המקרא קצר, יען כי נגש העם הזה בפיו ובשפתיו, ובפיו וזה איננו מענין הנבואה הזאת אחר שאמר הנני יסד בציון אבן, והיה כאבק דק המון זריך, מלבד כי לפירושם העקר חסר, כי לא הזכיר אם תהיינה הנפלאות לטוב להם או לרע, וגם אין ענין מליצת להפליא את העם הזה כמו שחשבו, כי פעל הפליא כשענינו עשיית נפלאות הוא דבק תמיד לפעל עשה, ומפליא לעשות (שופטים י"ג י"ט), אשר עשה עמכם להפליא (יואל ב' כ"ו), ואז פעל הפליא הוא מן הפעלים העומדים במקום תאר הפעל, כגון היטבת לראות וחבריו רבים, אבל כשאחריו שם אין ענינו אלא לגרום לאותו דבר שיהיה נפלא במינו, כמו והפלא ה' את מכותך (דברים כ"ח נ"ט) יעשה שתהיינה מכותיך נפלאות, וכן כי הפליא חסדו לי (תהלים ל''א כ"ב), עשה שיהיה חסדו לי חסד נפלא, אף כאן הנני יוסיף להפליא את העם הזה, לעשות שיהיה העם הזה נפלא ע"י שאשמיד אויביו בדרך פלא, וע"י כן תאבד חכמת חכמיו, אותם שהם עתה חכמים בעיניהם וגם בעיני העם, והם היועצים להשען על מצרים, יראו הכל שלא חכמו ולא השכילו, כי מצרים שנשענו עליהם לא הושיעו להם והאל אשר לא בטחו בו הוא הושיעם; וזה נקשר עם הפסוק הקודם, כי היתה יראתם את ה' מלומדה ומצות אנשים, מפני שלא היה לבבם אליו, ולא היו בוטחים בו, אבל היו נשענים אל בינתם, וכשיעשה ה' עמהם נפלאות יבושו ויכירו כי לא חכמו, ואז אותם שהיו נכבדים וחשובים בעיני העם יהיו לבוז ושב לבנון לכרמל ויספו ענוים בה' שמחה.
<b>יוסף</b> כמו יוסף, וכן למטה (ל"ח ה) הנני יוסיף על ימיך, והוא בינוני בפלס אתה תומיך גורלי (תהלים י''ו ה') (רד''ק) <b>הפלא ופלא</b> כאלו אמר הפלא והפלא, והכפל לחזוק, אלא שבא השם במקום המקור.
<b>ואבדה חכמת חכמיו ובינת נבוניו תסתתר,</b> חכמתם תאבד מן העולם, או תהיה כאלו היא מסתתרת, כלומר לא תהיה עוד נראית; העם לא ייחס עוד חכמה ובנה לאותם אבירי לב הבלתי בוטחים בעזרת ה' ומבקשים להם זרוע בשר ויכירו כי חכמתם ובינתם אך שוא ושקר.

Verse 14



Verse 15

<b>הוי המעמיקים מה' לסתיר עצה,</b> מעמיקים פועל עוזר משמש שמוש תאר הפעל, מסתירים עצתם מה' בעומק, כלומר מסתירים אותה תכלית ההסתר, וכל זה אמנם לפי מחשבתם, וכן והיה במחשך מעשיהם, הוא לפי מחשבתם, שהם חושבים שמעשיהם בלתי גלוים אליו, ואומרים מי רואנו ומי יודענו וכל זה כי המבקשים להשען על מצרים היו מסתירים עצתם מהמלך הצדיק חזקיהו, ומישעיהו שהיה המלך נועץ בו ומאמין בו והם היו יודעים שלא יסכים ישעיה בזה גם לא חזקיהו, והיו עושים בסתר.
<b>לסתר,</b> לפי הנקוד הוא הפעיל והושמטה הה"א כמו לצבות בטן וְלַנְפִל ירך (במדבר ה' כ"ב), לַשְמִעַ בקול תודה (תהלים כ"ו ז'), לַשְמִד מעזניה למעלה כ ג י"א), וְלַלְבֵן (דניאל י"א ל"ה) אפס כי להיות כל המלות האלה בלא יו"ד ההפעיל נ"ל כי אמיתת קריאתן אינה כן, אלא לִצְבּוֺת בטן וְלִנְפֹּל ירך, ״לִשְׁמֹעַ״ בקול תודה או ״לְשַמֵּעַ״, ״לְשַׁמֵד״ מעזניה, ״וּלְלַבֵּן״, וכן כאן ״לְסַתֵּר״ עצה, כמו סתרי נדחים (למעלה י"ו ג'), מפני שאינם מסתירים העצה במקום אחר אלא בלבם, והנה הם עצמם מקום סתר לה, כטעם סתרי נדחים, היה להם מקום סתר ומנוס, ועיין בה"ע תקפח עמוד 104.

Verse 16

<b>הפככם,</b> מקור וענינו להפוך אתכם ממצבכם (רד''ק).
<b>אם,</b> מאחר שכן הוא שהפככם נחשב לי כחמר היוצר, שנקל לי להפוך אתכם כאשר נקל ליוצר להפוך את החמר מצורה לצורה, כי אמנם היתכן שיאמר מעשה על עושהו לא עשני, ויצר יאמר על יוצרו לא הבין והלא היוצר יעשה בחמר כחפצו, וכן אתם בידי.
<b>כי יאמר מעשה וגו',</b> הוא מאמר מוסגר, והפסוק הסמוך הוא תשלום הראשון, והוא תשובת התנאי. ורד''ק פירש אם כמו באמת, ואין זה אמת; ורוז וגיז' פירשו הפככם כמו הפיכתכם, כלומר איך נהפכתם? וגיז' פירש אם כחמר היוצר יחשב, אם היוצר יחשב כחמר ולא יותר ממנו.

Verse 17

<b>הלא עוד מעט מזער ושב לבנון לכרמל,</b> מאחר שנקל לי להפוך אתכם כחמר היוצר דעו כי עוד מעט מזער אני אשפיל גאותכם אתם המסתירים מה' עצה, ומה שהוא היום נחשב כהר גבוה ונורא כלבנון, יתהפך להיות ככרמל שהוא הר נמוך, ומה שהוא היום הר נמוך ככרמל יתהפך להיות גבוה ונשא כמו היער שהוא הלבנון (ככתוב למעלה י' ל"ד ונקף סבכי היער בברזל והלבנון באדיר יפול), וכטעם והיה מדבר לכרמל והכרמל ליער יחשב (למטה ל"ב טו), והכוונה כי כשיפול סנחריב בדרך נס, ישפלו הגאים המסתירים עצה מה' הבוטחים במצרים, ויגבהו המאמינים באל. וקרוב לזה פירשו רד"ק וגיז'.

Verse 18

<b>ושמעו ביום ההוא החרשים דברי ספר,</b> כנגד מה שאמר למעלה שחזות הכל היתה להם כדברי הספר החתום, אמר עתה כי כשיהיה הנס יבינו מה שיראו ומה שישמעו.

Verse 19

<b>ויספו ענוים בה' שמחה,</b> הצדיקים שהיו ענוים ושפלים כל זמן שהיו הרשעים מצליחים, ישמחו אז שמחה רבה בה, כלומר מפני מעשה ה' הגדול אשר יעשה; הצדיקים מכנים במקומות הרבה בשם ענוים ע''ש שהם סובלים גאות הרשעים המתגאים עליהם.
<b>ואביוני אדם,</b> אביונים שבבני אדם, כלומר היותר אביונים, כמו ופריץ חיות (למטה ל''ה ט'), והכוונה על הצדיקים שהיו שפלים ונבזים.

Verse 20

<b>כי אפס עריץ,</b> לא שישחית ה' את הפושעים, אך יראו וישובו מדרכם הרעה, או לא תהיה עוד ידם תקיפה לעשות כחפצם, והנה לא יהיו עוד מה שהיו.
<b>לץ,</b> הפך חכם, והחכמה היא במעשים ובהבנת הלב, לא בזכרון, ולא כל המרבה בזכירה מחכים.

Verse 21

<b>מחטיאי אדם בדבר,</b> כטעם מצדיק ומרשיע, טהר וטמא, שענינם אמירה שפלוני צדיק או רשע, טהור או טמא, אף כאן מחטיא, מחייבים.
<b>בדבר,</b> בעבור הדבר, ר"ל התוכחה שמוכיח אותם, כן נ''ל, וזה מסכים עם ולמוכיח בשער יקושון. שענינו המוכיח את הרבים, כטעם שנאו בשער מוכיח ודובר תמים יתעבו (עמוס ה' וקרוב לזה פירש רד''ק אבל רוז' וגיז' פירשו בהטיית המשפט, ופירשו בדבר, מענין כי יהיה להם דבר בא אלי; ולפי זה העקר חסר, והי''לל מחטיאי צדיק; ופירשו מוכיח בשער, מתוכח בבית דין.
<b>ויטו בתהו צדיק,</b> כמו יטו אביונים מדרך (איוב כ''ד ד'), ודרך ענוים יטו (עמוס ב' ז'.), ופירוש בתוהו חוץ מן הדרך, כמו ויתעם בתהו לא דרך (תהלים ק''ז מ', ואיוב י''ב כ"ד) וכן לפי דעתי תעו במדבר בישימון לא דרך, (תהלים ק''ז ד') ובטעות נפלה מלת לא; והטעם הם מכריחים הצדיק לנטות מן הדרך וללכת תועה מפחדם Coccejus ואחרים פירשו ל' הטיית משפט, כמו ומטי גר (מלאכי ג' ה'), ואין מלת בתהו עולה יפה.
<b>יקשון,</b> משרש קוש, ואין לו את וענינו כענין שרש יקש.

Verse 22

<b>אל בית יעקב,</b> נ''ל כדעת Lowth אל ל' אלהות, והוא סמוך, כמו אל אלים (דניאל יא לו), האל בית אל (ברא' ל"א י"ג), ואם תפרש כנקודו אל בית יעקב לבית יעקב או על בית יעקב תהיינה מלות אשר פדה את אברהם רחוקות מהנושא שהוא ה'.
<b>אשר פדה את אברהם,</b> האל הרגיל לפדות את בית אברהם <b>לא עתה יבוש יעקב,</b> עתה יעקב הזקן לא יבוש ולא ילבינו פנו בראותו בניו, כמו שהיה בוש עד עתה בראותו אותם תועים מדרך (רד''ק).
<b>יחורו,</b> ילבינו, והמלה ארמית.

Verse 23

<b>כי,</b> לחזוק, כן יהיה שלא יבוש יעקב כשיראה בקרבו (בקרב ביתו) את ילדיו שנהפכו להיות מעשה ידי, כטעם ועמך כלם צדיקים לעולם יירשו ארץ נצר מטעי מעשה ידי (למטה ס' כ"א). ויקדישו שמי וגו', וקרוב לזה פירשו רש"י ורוז', חוץ ממלת כי, וגיז ולפניו Lowth פירשו כי כשיראו ילדיו את מעשה ידי בקרבו אז יקדישו שמי, וכנוי בראותו אינו עולה יפה.

Verse 24

<b>וידעו,</b> ואז אותם שהיו תועי רוח יבינו וישכילו ואותם שהיו רוגנים ומתנגדים למוכיחים אותם, ילמדו ויקחו מוסר מדברי הנביאים המוכיחים אותם.
<b>לקח,</b> נקראו כן דברי חכמה המושכים הלבבות ולוקחים הנפשות, כמו יערוף כמטר לקחי (דברים ל״ב ב') כי לקח טוב נתתי לכם)משלי ד’ ב'), והושאל אחר כך לדברי פיתוי האמורים בערמה לצודד נפשות, כמו הטתו ברוב לקחה (שם ז’ כ״א(.

Chapter 30



Verse 1

המשך התוכחה לבוטחים על מצרים, וספור תשועת ה' אשר יגוף את מחנה אשור. <br><b>לעשות עצה,</b> הם סוררים במה שעושים עצה ולא מני.
<b>מני,</b> ממני.
<b>ולנסוך מסכה,</b> הנכון כתרגום יונתן ולאתמלכא מלך, וכן דעת Lud. de Dieu, Dathe ורוז', והוא לשון יציקת מתכת בדפוס. כהוראת המלות האלה בכל מקום, והושאל ל' המורה על ציור מתכת בדפוס להורות על ציור המחשבות בדעת האדם, וכן ראינו שרש יצר הושאל על העצה והגזרה <b>ולא רוחי,</b> בלא הסכמתי. וגיזי פירש ולנסוך מסכה כדעת Lud. Cappellus לשון נסך, כי היונים כשהיו כורתים ברית היו מנסכים נסכים, ומזה בל' יוני σπονδὴ מורה נסך וגם ברית; אך לא מצאנו מסכה להוראת נסכים. ויירונימוס תרגם ordire telam כהוראת מסכה בשופטים י"ו י"ג וי"ד <b>ספות,</b> משרש ספה. ומענין הוספה, כמו אותם שהיו תועי רוח יבינו וישכילו ואותם שהיו רוגנים ומתנגדים למוכיחים אותם, ילמדו ויקחו מוסר מדברי הנביאים המוכיחים אותם.
<b>לקח,</b> נקראו כן דברי חכמה המושכים הלבבות ולוקחים הנפשות, כמו יערוף כמטר לקחי (דברים לב ב), כי לקח טוב נתתי לכם (משלי ד' ב'), והושאל אח"כ לדברי פתוי האמורים בערמה לצודי נפשות, כמו הטתו ברוב לקחה (שם כ"א). לספות עוד על חרון אף ה' (במדבר ל''ב י''ד) וכן למעלה (כ"ט א') ספו שנה על שנה.

Verse 2



Verse 3

<b>לבושת,</b> יהיה לכם מבטח בוגד. ותבושו ממה שהייתם בוטחים בו, כטעם כי יבושו מאלים (למעלה א' כט), ובושו עובדי פשתים (י"ט ט'), וחתו ובושו מכוש מבטם (כ' ה').

Verse 4

<b>כי היו בצען שריו,</b> דבק עם מקרא שאחריו כשיהיו שריו של העם הזה בצען, וכשיגיעו מלאכיו לחנם לשאול ממצרים עזרה ולכרות עמהם ברית, אז כל הבאיש וכו'.
<b>חנס</b> אומרים שהיא Heracleopolis במצרים האמצעית, ונקראת בלשון מצרי hnes ובערבי אהנאש, והיא עיר גדולה הבנויה באי למערב נילוס.

Verse 5

<b>כל הבאיש,</b> פירשוהו ל' בשת, כאלו כתוב הוביש, כל אחד משריו ומלאכיו יבוש ונ''ל שהקריאה הנכונה הבאיש, הכל הבאיש אצל אותו העם אשר לא יועילו למו, כלומר כשיגיעו למצרים ימצאו כי גם שם הכל נפסד ונשחת מרוב פחדם מאשור או מתרהקה מלך כוש, ולא יוכלו לעזור ליהודה. הִבְאִיש ענין באוש וקלקול, כמו ורשע יבאיש ויחפיר (משלי יג ה').
<b>על עם לא יועילו למו,</b> הכל יהיה במצב נפסד אצל העם ההוא אשר לא יועילו למו ואמנם בחר הנביא במלת הבאיש להיותה לשון הנופל על לשון בושת שהזכיר למעלה ולמטה, ולדעת תלמידי מוה"רר אב"יי מלת הבאיש באה לו מהענין שהוא בו, כי בדברו על מצרים עלה על דעתו הנהר נילוס שלפעמים יבאש, והעתיק זה על יושבי מצרים ואמר שכלם הבאישו, ואין לקוות מהם שום תועלת.

Verse 6

<b>משא בהמות נגב,</b> המשך הנבואה נגד ההולכים לרדת מצרימה לעזרה, והתחיל דרך חידה ללעוג עליהם ואמר משא בהמות נגב, כאלו כוונתו להנבא על הבהמות עצמן אשר על גביהן היו המלאכים יורדים מצרימה, ועל גביהן העמיסו משא כסף וזהב ומגדנות שהיו שולחים שחד למלך מצרים ולשריו, אח"כ התחיל מצייר השליחות הגדולה ההיא, והסכנה הגדולה שהיו חושבים שהם בה, ושעל ידי מצרים ינצלו ממנה, ואמר <b>בארץ צרה וצוקה,</b> אנשים העומדים בארץ צרה וצוקה, כלומר שהם לפי מחשבתם בסכנה גדולה, להעדר אמונתם בה' ובנביאיו.
<b>לביא וליש מהם,</b> כלומר אנשים היושבים בארץ אשר היא ארץ צרה וצוקה וארץ לביא וליש, וכל זה מהם, כי לא מהשם היתה להם הצרה הזאת, אלא מהם, שאינם מאמינים בו, והם מציירים בדעתם צרה וצוקה לביא וליש, גם אפעה ושרף מעופף, וכל השמות האלה להגדיל ציור דאגת קטני אמנה ופחדם ממלך אשור קודם בואו.
<b>ישאו על כתף עירים וגו',</b> האנשים האלה יושבי ארץ צרה וכו', הם נושאים חילם והונם על כתף עיירים ועל דבשת גמלים, להביא אצל עם אשר לבסוף לא יועיל <b>נגב,</b> הוא מצרים, שהיא לדרום א"י <b>דבשת,</b> לדעת הכל היא חטוטרת הגמל, וקשה לברר גזרת המלה, ורש''י פירש ע''ש שמתרקבת (בר"שי כ"י שלי שמשתקבת, ונ''ל שמסתקבת, והוא ענין חבורה עיין ערוך ערך סקב) תמיד, ודרך לסוך עליה דבש לרפואה, כדאמרינן (בב''מ דף ל"ח ושבת קנ''ד דבש והדביש חזי לכתיתא דגמלי וגיז' כתב שנקראה החטוטרת דבשת ע"ש צורתה, שהיא דומה לכוורת דבורים, ואחר זמן כתב כי שרש <b>דבש</b> קרוב לשרש <b>דוש,</b> ולשרש <b>לוש,</b> ושהדבש נקרא כן להיותו דומה לבצק (כמו שאומרים חלת דבש, וכן חטוטרת הגמל היא של שומן רך, וכל זה דחוק. ול''נ שהד''לת עומדת במקום גימל על דרך שאומרים בלשון ארמית שדר, ושגר להוראת השלוח, וכן בלשון חכמים גלוסקמא ודלוסקמא (בלשון יוני גלוסוקומון); וכן בלשון איטלקי diaccio, vedo, veggo, radunare, ragunare, ghiaccio והנה ״דַּבֶּשֶׁת״ כמו ״גַּבֶּשֶׁת״, והוא מלשון גבשושית הידוע בלשון חכמים, שעקרו גב וענינו גל ותל, וכן חטוטרת הגמל כעין תל על גבו, וקרוב לו בלשון רומי gibbus.
<b>משא בהמות נגב,</b> יונתן, רש"י ודון יצחק והכורם, Vitringa ורוז פירשו לשון משאוי, הבהמות נושאות משא אל ארץ הנגב ורא''בע ור''דק פירשו ל' נבואה, שישעיה מתנבא שההולכים להביא השחד למצרים יפגשו בדרך בהמות וחיות שישחיתו בהם; וגיזו (ואחריו פיליפסון) אומר כי שלש המלות האלה (משא בהמות נגב) תוספת הן שהוסיף אדם שחשב כי כאן תתחיל נבואה אחרת, ובראותו שהיא מדברת על בהמות ההולכות למצרים, קרא שם הנבואה משא בהמות נגב; וזה שגעון, כי מי לא יראה שאין כאן נבואה חדשה מאחר שלמעלה אמר ההולכים לרדת מצרים וגו', על עם לא יועילו למו לא לעזר ולא להועיל וגו' ולמטה הוא אומר על עם לא יועילו, ומצרים הבל וריק יעזורו, והנה הכל ענין א', ועוד מהיכן לקח המוסיף ההוא מלת נגב שלא הזכירה ישעיה? ולמה לא אמר מצרים ועוד מי האיש הסכל יחשוב שהנבואה על הבהמות והי''לל משא יורדי נגב, וכיוצא בזה, ואם נפל ספר ישעיה ביד איש טפש כזה החושב שנאמרו הנבואות על הבהמות, איך היה שלא הוסיף בו בכל פרשה ופרשה שגעונות כאלה? ומלבד כל זה נ"ל כי לשון בארץ צרה וצוקה לביא וליש וגו' איננו נקשר עם הפסוק הקודם, אבל הוא כהתחלת נבואה אחרת, ורחוק בעיני מאד שיאמר ישעיה הפסוק הזה אחר הקודם אם לא הפסיק ביניהם במלות משא בהמות נגב, שעל ידיהן הראה עצמו כאלו מתחיל נבואה חדשה. ובסוף הפסוק ובבאים אחריו גלה כוונתו, <b>בארץ צרה וצוקה,</b> רש"י, רד"ק, דון יצחק וגיזו פירשו על הדרכים שהולכים בהם מא"י למצרים, והוא המדבר הגדול והנורא נחש שרף ועקרב (דברים ח' ט"ו), ול"נ שאין המדבר נקרא ארץ צרה וצוקה, גם לא מצאנו שפגעו ישראל בהיותם במדבר ארץ לביא וליש ולדעת Koppe, Vitringa ורוז' הכוונה על מצרים עצמה, ויטרינגא ורוז' אומרים שקרא למצרים ארץ צרה וצוקה ע"ש שהיו מלכי מצרים מעבידים את אנשי ארצם בעבדות פרך, ולדעת Koppe קראה כן ע"ש שלא היה עתיד להמשך ממנה עזר ותועלת ליהודה, כ"א בושה ונזק, וכל זה רחוק מאד.

Verse 7

<b>לכן קראתי לזאת רהב הם שבת,</b> רא"בע ור"דק וגרוציוס פירשו זאת על ירושלם, רהבם וחזקם הוא לשבת בעירם בלי לבקש עזרת זרים, ולפי זה תקשה מלת הם ובס' בעל כנפים כ"י מצאתי כי מלות רהב הם משפטן להיות מלה אחת, רָהְבְּהֶם, והוא כמו רָהְבָּם. ואחרים פירשו זאת על מצרים, רש"י ורוז' וגיז פירשו מצרים היו רהב, כלומר בעלי גאוה, ועתה הם עם בטל ויושב דומם. ודון יצחק פירש כל ענינם הוא גאוה ולא גבורה, והם יושבים בביתם ולא יוכלו לעזור לאחרים ודעת Vitringa ו-Coccejus רהב הם? וכי כח יש להם שבת הם, בטלים הם ונ"ל כי אין הכוונה בנבואה הזאת ללעוג על מצרים אלא על הבוטחים בם, ועדיין לא ספר כלל בגנות מצרים, רק אמר שלא יעזורו ולא יועילו ליהודה, ע"כ רחוק בעיני שתהיה הכוונה ברהב הם שבת על מצרים, וגם יקשה למה התחיל בזאת וסיים בהם. ודעת Doederlein, Lowth שראוי להגיה רהב המשבת, ומיכיליס קורא רהב המשבית (רהב פעל עבר, וענינו לפי דעתו נס וברח, והמשבית עננו העוזר) ודעת Hensler רהב המשבת וכל אלה מחכמי הנוצרים אומרים כי השתמש ישעיה בשם רהב מפי שהוא כנוי למצרים (למטה נ"א ט', תהלים פ"ז ד' ופ"ט י"א). ואני אומר כי כנוי זאת ענינו הדבר הזה, והוא שליחות המלאכים לבקש עזר ממצרים, וכנוי הם על אנשי יהודה השולחים המלאכים, ומל יצת רהב שבת משל הדיוט הוא שהיה אצלם, ענינו חריצות וזריזות שהיא שוה אל הבטלה, כלומר שלא תצא ממנה שום תועלת, כענין אמרם יש זריז ונפסד. רהב, ענין זריזות ונחיצה בלשון סורי, ומזה ירהבו הנער בזקן, לך התרפס ורהב רעך, שענינם הפצרה ונגישה, וכיוצא בזה מצאנו שרש איץ מורה על ההפצרה והנגישה, כמו והנוגשים אצים לאמר כלו מעשיכם (שמות ה' י ג), וגם על הזריזות, כמו אץ בדבריו, אז להעשיר, וכל אץ אך למחסות ואץ ברגלים חוטא, ודוגמת זה בל' איטלקי מהירות ונחיצה, הפצרה וזירוז.
<b>שבת,</b> ענין בטלה, כמו רק שבתו יתן ורפא ירפא <b>קראתי לזאת רהב חם שבת,</b> אני קורא על המעשה הזה שהם עושים לשלוח מלאכים למצרים, ואני אומר עליהם שהם כלשון המשל רהב שבת, זריזות שהיא שוה אל הבטלה. ואם תאמר ואיך נכנסה מלת הם בין רהב שבת, אחר שאין שתי המלות האלה אלא כשם אחד דע כי מצאנו קרוב לזה בישעיה כי ביתי בית תפלה יקרא לכל העמים, שענינו כי ביתי יקרא בית תפלה לכל העמים.

Verse 8

<b>עתה בא כתבה על לוח,</b> הנבואה הזאת האומרת כי מצרים הבל וריק יעזורו, וכל הקודם <b>אתם,</b> לעיניהם או שישאר אצלם. לעד עד עולם, יונתן ויירונימוס תרגמו כאלו קראו לעד, וכן Lowth Hensler וגיז'.

Verse 9

<b>כחשים,</b> בא הסגול בכ"ף בעבור הח"ית הקמוצה שאחריה, והמלה בפלס גנבים, והטעם רגילים לכחש, כלומר נעדרי אמונה.

Verse 10

<b>לחוזים,</b> למוכיחים.
<b>מהתלות,</b> אומר אני כי התל הפעיל משרש תלל, ומזה ותוללינו שמחה (תהלים קל"ז ג'), ומזה בל"ח בחלוף דטל"נת חוכא ואטלולא; אלא שנשארה ה"א ההפעיל בעתיד, ואמרו תהתלו בו (איוב י"ג ט), כמו שאמרו יהודוך, אהודנו, (ואחר זמן מצאתי קרוב לדברי בדקדוק ובהבנת המקרא לר' וואלף היידענהיים בראשית ל"א ז'). אבל התלת בי (שופטים י"ו ו') הוא משרש ״תּוּל״, ״וַיְהַתֵּל״ בהם אליהו (מלכים א' יח כז) היא משרש <b>התל,</b> והם שלשה שרשים, והשרש האמת אינו אלא <b>תל.</b> וכל הפסוק הזה ושאחריו אין להבינם כמשמעם שכן היו אומרים לנביאים, כי לא יתכן שיאמרו לא תחזו לנו נכוחות, אלא מתוך שהיו מואסים התוכחות, היה נמשך מזה כי המוכיחים החפצים למצוא חן בעיני העם לא היו יכולים לדבר להם נכחות, והיו יודעים כי רק בדברם להם חלקות ומהתלות ימצאו חן בעיניהם, והנה זה כאלו העם יאמר להם כן בפירוש לא תחזו לנו נכחות וגו'.

Verse 11

<b>הטו מני ארח,</b> לפעמים כח ההפעיל ככח הקל וזה מפני שמשמיטין הפעול, כגון ולא אט (איוב כג יא) הכוונה ולא אטה רגלי.
<b>השביתו מפנינו,</b> הסירו אותו מנגד עינינו, אל תדברו בשמו, אל תזכירו שמו, ועל ידי כן יחדל להיות נגד פנינו כטעם שויתי ה' לנגדי תמיד.
<b>מני,</b> באה מלת מן כאלו היא ל' רבים, כמו עֲלֵי, אֱלֵי.

Verse 12

<b>בדבר הזה,</b> בדברי נכחות שהנביאים מדברים לכם, <b>בעשק ונלוז,</b> בממון אשר רכשתם ע"י עושק וחמס, לשלוח שחד למצרים (רא''בע רד"ק ורוז') <b>עשק ונלוז,</b> נ"ל כי כמו שנלוז ל' נטיה מן הדרך והושאל על המעשים הרעים, כן שרש עשק תחלת גזרתו משרש עקש.

Verse 13

<b>כפרץ נופל,</b> כפרצה בקיר הגורמת מפלתו, והושאל ל' נופל מן הקיר אל הפרץ.
<b>נבעה בחומה נשגבה,</b> הנכון שיהיה מל' נבעו מצפוניו (עובדיה ו), פרץ הנכנס בעובי החומה ובפנימיותה, כן פירש Coccejus וקרוב לזה רש''י. אמנם דונש וראב''ע רד''ק וגיז' פירשו מל' אבעבועות כלומר נפיחה ובליטה בחומה, כשהקיר נטוי וקרוב לנפול הוא מתעקם מתחתיו כאלו הוא נפות אך רחוק הוא בעיני שיהיה לשון אבעבועות נופל על הקיר הנוטה.

Verse 14

<b>ושברה,</b> אחר שהזכיר משל הפרץ בחומה, אמר כי ה' ישבור אותה חומה כשבר נבל חרס, ואחר שהזכיר הנבל אמר שלא ימא במכתתו חרס, אעפ''י שאין בחומה חרס, אך הנבל הוא של חרס.
<b>ושברה,</b> ה' ישבור אותה; ודעת Vitringa ורוז' לקרא ושברה, כלומר שבר החומה יהיה כשבר נבל, ולא ראו כי באמרו לא יחמול, הורה שכבר הזכיר הפועל.
<b>כתות,</b> בדפוסים עתיקים בשורק, ולקריאה זאת מסכים תרגום יונתן ופירוש רד"ק, ובעל מנחת שי; אך בשני כ"י ארפורט בחולם, וכן בדפוסי אמשטרדם וקנת דפוסים אחרים, וזה מתישב יותר לפשוטו של מקרא, ה' ישבור אותה כתות בלי חמלה, והכתיתה תהיה באופן שלא ימצא במכתתו (של האל השובר והכותת) אפילו חתיכה אחת שתהיה כשיעור שיוכל אדם לחתות בה אש מיקוד ולקחת מים מן הבור.
<b>ולחשוף,</b> ל' גלוי, ויפה פירש רד"ק כי הושאל ל' גלוי על השאיבה וההרקה ע"ש הכלי הנשאר מגולה כשמסירין ממנו המשקה שבתוכו, וכן לחשוף חמשים פורה (חגי ב' י''ו), וכיוצא בזה שרש ערה תחלת הוראתו על הגלוי והושאל להורות שפיכה (ותער כדה אל השקת) כי הכלי נשאר מגולה אחר שפיכת מה שבתוכו, וקרוב לזה אריק חרבי (שמות ט"ו ט'), עיין שם רש"י.
<b>מגבא,</b> בור מים, כמו וגבאיו (יחזקאל מ"ז י"א), ומשקל אחר גבים (ירמיה י"ד ג') ובארמית גֹּב, גֻּבָּא, ענינו חפירה.

Verse 15

<b>בשובה,</b> לשון ישוב ומרגוע (רש''י והביא סיוע מן בשיבתו במחנים (ש"ב י''ט ל'ג), כלומר בהשקט; ויש להביא עוד סיוע מן ושביה בצדקה, עיין מה שכתבתי שם (למעלה א' כ"ז).

Verse 16

<b>על סוס ננוס,</b> הנכון כדברי ר' יונה שהביא רא''בע שהוא מל' נס (אשר עקרו משרש נשא) ומזה נתת ליראיך נס להתנוסס, וכן פרשתי למעלה והיה כמסוס נוסס, וענינו להראות בהוד והדר על הסוכים, ולפי זה היה ראוי לקרוא ננוס בחולם, להיותו מן הכפולים וישעיה בחר בלשון זה, כדי לומר אחריו על כן תנוסון והנה ישעיה מתלוצץ באותם שהיו מבקשים להתחבר למצרים, כי ראה שהיו למדים דרכיהם, ולא לבד היו מבקשים שיעזרום בסוסיהם ובאנשי מלחמתם, אבל היו גם הם מרגילים עצמם ומתגאים ברכיבת הסוסים, והיו מסירים בטחונם מה'. וגיז' והכורם פירשו ננוס כמו נרוץ, ורוז פירש כדעת N. G. Schroeder כי נוס כמו נוץ שענינו בערבי הזהיר והופיע. וענין הניסה שהוא מיעד להם, הוא בבוא סנחריב ולכד כל ערי יהודה ונסו מפניו מעיר לעיר, כמו שאמר חרדה הרמה גבעת שאול נסה וגו'.

Verse 17

<b>אלף אחד,</b> הוסיף מלת אחד כדי שתהיה מקבלת לגערת אחד <b>מפני גערת חמשה תנוסו,</b> רש''י ושאר מפרשים פירשו תנוסו כלכם, ודעת Lowth וגי' כי חסרה מלת רבבה (מפני גערת חמשה רבבה תנוסו), ונ"ל שאם כן הי"לל ומפני בו"ו, כמו ורדפו מכם חמשה מאה ומאה מכם רבבה ירדופו, ונ"ל שהמאמר אינו אלא אחד, תנוסו אלף מפני גערת א' או מפני גערת חמשה, כמו שנים שלשה גרגרים בראש אמיר, ארבעה חמשה בסעיפיה, שענינם שנים או שלשה, ארבעה או חמשה. ולפי זה ראוי להטעים <b>א֣לף אח֞ד מפנ֣י | גער֣ת אח֗ד. עד אם נותרתם וגו'.</b> הטעם שיתפזרו בנוסם עד שיהיו נראים כיחידים, אחד הנה ואחד הנה, כמו הנס והתרן שאין מעמידים שנים מהם זה אצל זה, וכענין שנאמר ויהי הנשארים ויפוצו ולא נשארו בם שנים יחד (ש"א י"א י"א) (תלמידי מוה"רר אברהם חי ריגיו, וקרובים לזה דברי רד''ק). ואני הייתי אומר אחר שיראו האויבים שאתם נסים לפניהם יוסיפו לרדוף אתכם, ויתקבצו עליכם, כמו שהעם מתקבץ סביבות הנס והתרן שמגביהים על ראש ההר לאסוף את העם. תרן, אע"פי שכך נקרא עץ הספינה, נראה שאיננו שם מיוחד אליו, אך כל עץ ארוך שמעמידים אותו זקוף נקרא כן, ונס גם הוא עץ ארוך וזקוף כמו ושם אותו על נס (במדבר כ"א ח') ופורשים עליו סודר (כמו שכתב רש"י כאן).

Verse 18

<b>ולכן יהכה ה'</b> לכן על העדר אמונתכם בו ועל בטחונכם במצרים, ימתין ה' לחננכם עד שתדעו כי אין מבלעדיו מושיע.
<b>ירום,</b> יתרחק (ר"שי), כמו ה' רמה ידך בל יחזיון, מרום משפטיך מנגדו, הרמו מתוך העדה הזאת <b>אשרי כל חוכי לו,</b> כי המסירים בטחונם ממנו יפחדו יבושו יחד.

Verse 19

<b>כי</b> לשון חזוק.
<b>עם בציון ישב בירושלם,</b> אתה העם אשר ישב בציון או בירושלם, ישב, ל' נסתר, כמשפט אחר מלות אתה אשר, והקורא יושב לא הפסיד, וכן דעת Doederlein, Hensler אלא שהם מפרשים כן. אתה עם בציון, אתה היושב בירושלם בכו לא תבכה; ורוז' פירש עם של ציון עתיד לישב בירושלם, והוא דחוק. וגיז' פירש עם ציון היושב בירושלם, ובנביאים כ"י על קלף שבידי כתוב יושב בו"יו.
<b>בשמעתו</b> מיד אחרי שמעו <b>ענך,</b> ענייה במעשה כמו יענך ה' ביום צרה <b>ענך,</b> הכנוי ע"ד ל' ארמית, וכן מה ענך ה' (ירמיה כ"ג ל"ח) עצמות חונך (תהלים נ"ג ו').

Verse 20

<b>ונתן לכם,</b> ביאת סנחריב גרמה רעב בארץ יהודה, כי החיילות השחיתו השדות ומנעו עבודת האדמה.
<b>ולא יכנף,</b> אז לא ייראו עוד הנביאים מהשמיע קולם, כאשר יראו כל העם כי שוא מחסה מצרים <b>יכנף</b> יתכסה בכנף בגדיו, יסתתר (רשי).
<b>והיו עיניך ראות את מוריך,</b> נ"ל, רואות כמו מביטות, שתסתכלו בנביאים ולא תסבו פניכם מהם, <b>מוריך,</b> אע"פי שהוא בי"וד הוא ל' יחיד, לפיכך כתוב יכנף בל' יחיד, עיין למעלה א' ל'.

Verse 21

<b>ואזניך תשמענה דבר.</b> אז תכנעו לשמוע דבר הנביאים ותוכחותיהם ותחזיקו עצמכם כתינוקות שמנהלם הולך אחריהם ואומר להם פנו לכם אל הימין או אל השמאל, והם נשמעים לו, אף אתם תשמענה אזניכם לתוכחות הנביא האומר לכם מאחריכם זה הדרך לכו בו כשתרצו ללכת אנה ואנה.
<b>כי תאמינו וכי תשמאילו,</b> כשתצטרכו ללכת אל הימין או אל השמאל, זה הוא הדרך ובו לכו, כלומר בכל עסק שיהיה לכם תלכו אחר פי הנביא. וראב"ע ורוז וגיז' סמכו כי תאמינו וכי תשמאילו לתחלת הפסוק, ואזניך תשמענה דבר מאחריך כאשר תאמינו וכאשר תשמאילו (כאשר תטו מן הדרך הישרה) לאמר זה הדרך לכו בו; אבל מאחר שתחלת הפסוק ל' יחיד, ואמצעיתו וסופו לשון רבים, נ"ל לסמוך סופו לאמצעיתו, וכן דעת ב"הט.
<b>תאמינו,</b> כמו תימינו, ל' ימין, כי אותיות יה"וא מתחלפות זו בזו, מלבד כי אולי עיקר גזרת מלת ימין אינו אלא משרש אמן, ונקראת כן להיותה היד החזקה, והיותר מזומנת לעשות בכל מלאכה.

Verse 22

<b>וטמאתם,</b> אז כאשר תשמעו בקול הנביאים, תתרחקו מעבודת אלילים, ואז לא תחמדו כסף וזהב שעליהם, ולא בלבד תשביתו האלילים, אך גם הכסף והזהב שעליהם יהיה בעיניכם כדבר טמא. וטמאתם, תחשבו טמא, ותקראו טמא, כמו וטמאו הכהן. וגיז' אומר תטמאו אותם בידים להסיר מהם קדושתם, כטעם וטמא את התפת (מ''ב כ"ג ח'), ול"נ שהיו מטמאים את המקומות, כי לא היו יכולים, או לא היו רוצים לאבדם, אבל המטלטלים לא היו מטמאים אותם, אלא מאבדים אותם, כי הם אסורים בהנאה, וזהו שהזכיר כאן הצפוי והאפודה, שאע"פי שהם של כסף וזהב יאבדום וירחיקום כמו דוה. צפוי פסילי כספך, צפוי כסף שעל פסיליך, וכן אפודת מסכת זהבך, אפודת זהב שעל אלהי מסכה שלך, אפילו הכסף והזהב שעליהם יהיה בעיניך כדבר טמא הפסל איננו של כסף, אלא של עץ או של אבן, על שם שפוסלין אותו ומלת כספך דבקה עם צפוי.
<b>תזרם,</b> תשליכם ותפזרם, כמו ויזר על פני המים (שמות לב כ'). והכוונה תרחיקם מעליך כמו דוה, כמו שמרחיקים אשה דוה; ורוז' וגיז' פירשו כבגדי אשה דוה, ואין צורי גם אין הענין עולה יפה, כי בגדי הנדה מכבסים אותם והם טהוריו ואין צורך לאבדם.
<b>צא תאמר לו,</b> כמו שאומרים לאשה דוה צאי מן בית, כי היו מרחיקים הנדה ממושבם לבלתי יגעו בה או בבגדיה, ולדעת המסרה צא הוא שם מענין זוהמה וטנוף.

Verse 23

<b>ונתן מטר זרעך</b> כנגד מה שסבלו רעב בשנת בוא סנחריב ובשנה שאחריה, וכמו מר אכול השנה ספיח ובשנה השנית מחיס ובשנה השלישית זרעו וקצרו וגו' (למטה ל"ז ל') <b>מטר זרעך,</b> מטר הראוי ומועיל לזרעך בזמן הראוי ובשיעור הראוי.
<b>ולחם תבואת האדמה והיה דשן ושמן,</b> רד''ק ורוז' פירשו ונתן לחם תבואת האדמה וכן דעת בה"ט, וגיז. תרגמו מאמר אחד לחם תבואת האדמה יהיה דשן ושמן, ולזה דעתי נוטה והוי"ו כוי"ו ביום השלישי וישא אברהם את עיניו.
<b>ירעה מקניך,</b> תחת כי בהיות חיל מלך אשור בארץ היו בעלי המקנה צריכין לאסוף מקניהם הביתה ולא יתנום להתפשט במקומות המרעה, פן יקחום האויבים או ירעו בעמקים נרחבים, ואין מחריד מקניך, בי"וד אעפ"י שהוא לשון יחיד, כמו מוריך, ועיין למעלה א' ל"ו <b>כר,</b> מישור כמו לבשו כרים הצאן (תהלים ס"ה י"ד) וממנו ככר.

Verse 24

<b>בליל,</b> כן נקרא מאכל הבהמות, כמו אם יגעה שור על בלילו (איוב ו ה'), בשדה בלילו יקצרו (שם כ"ד ו') והוא משרש בלל מענין בלבול וערוב, והפעל מזה ויבל לחמורים (שופטים י"ט כ"א), ע"ש שהיו מערבים בו מינים שונים.
<b>חמיץ,</b> לשון חמץ, והטעם בליל מתובל במלח כדרך שעושים לבהמות, שעריב המלח במאכלם הוא להם כתבלים וגם טוב לבריאותם, ובערבי נקרא חמץ בנקודה על הצ"די מין עשב הנקרא בלשון אשכנז Salzkraut ובאיטלקי erbacali ובלשון החכמה Salsola Kali, ובני מזרח מאכילים אותו לבהמות (גיזניוס בשם Bochart).
<b>אשר זרה,</b> מרוב התבואה יאכילו את הבהמות דגן נקי מן התבן <b>ברחת,</b> ל' רוח, שזורה לרוח.

Verse 25

<b>והיה על כל הר גבוה,</b> משל על הצלחת יהודה אחר מגפת חיל סנחריב.
<b>ביום הרג רב,</b> באותו זמן שיהיה הרג רב במחנה אשור.
<b>בנפול מגדלים,</b> משל הוא והטעם כשיפלו חיילות גדולים, שהיו נראים חזקים, ובלתי עלולים לנפול, כמו המגדלים.

Verse 26

<b>והיה אור הלבנה,</b> ידוע כי אור משל על ההצלחה והשמחה, כמו שהחושך משל על הצרה, והנה רבוי האור משל לרבוי השמחה, וכל זה במפלת חיל סנחריב. כפירוש ר' משה הכהן, הביאו רא''בע, וכפירוש רמבם ור"דק וגם דון יצחק שבעתים, כפול וגדול הרבה, כמו כי שבעתים יוקם קין (רד''ק).
<b>כאור שבעת הימים,</b> פירש הרמ''בם (מורה חלק ב' פרק כ''ט) שהוא רומז אל שבעת הימים של חנוכת הבית אשר היו בימי שלמה, אשר לא היתה מעולם לאומה מעלה והצלחה ושמחת הכל כמו שהיתה בימים ההם וה"א שבעת הימים סיוע לפירושו, שאם היה טעמו שיהיה האור כפול שבעתים כאלו יהיה ביום אחד אור של שבעה ימים הי"לל כאור שבעה ימים. וגיז' ולפניו Lowth אמרו כי מלות כאור שבעת הימים נוספות, מפני שלא נמצאו בתרגום יוני המיוחס לשבעים זקנים, וזה שבוש, שאם בימי התרגום היוני לא היו המלות האלה בישעיה, גם את'כ אין ספק כי לא נוספו, כי אז כבר היו ישראל מפוזרים בארצות והספרים היו ביד כל אדם, וחשש התוספת אינו נופל רק בימים הקדמונים בימי בית ראשון, אם כן בהכרח נאמר או שמעתיקי התרגום היוני השמיטו המלות האלה בטעות, או שהמתרגמים עצמם השמיטו אותן מפני שלא הבינו ענינן. (כז)

Verse 27

הנה שם ה' מצאנו שם אצל האל שנראה כיתר, או שעומד במקום עצם האל, כמו אלהים בשמך הושיעני (תהלים נד ג'), ובשמי תרום קרנו (שם פ"ט כ"ה) ישגבך שם אלהי יעקב (שם כ' ב) ואולי הוא דרך כבוד דוגמת מה שאומרים: דולת המלך י) והכוונה המלך. וככד משאח, מל' והמשאת החלה (שופטים בי מ') היא התנשאות העשן (רא"בע) והטעם אחר שאמר בוער אפו, אמר שהוא מעלה עשן כבד, כמו וענן כבד על ההר ורוז' וגיז' פירשו לשון בערה, ונ"ל כי אין תאר כבד נופל על הבערה.
<b>בא ממרחק,</b> כאלו מרחוק יראה, בעבור האש והעשן היוצאים ממנו.

Verse 28

<b>ורוחו</b> הרוח היוצא מפיו <b>כנחל שוטף עד צואר,</b> הוא חזק ושוטף הכל, כמו נחל שוטף המגיע עד צוארו של אדם.
<b>יחצה,</b> רוז וגיז. פירשו נראה כחולק גוף האדם לשני חלקים, כי עד צוארו הוא במים וראשו למעלה, ול"נ לקרוא יֵחָצֶה והטעם רוחו היוצא מפיו (כנחל שוטף המגע עד צואר) יחצה הנה והנה להנפה גוים וכו'.
<b>להנפה גוים בנפת שוא,</b> רוחו יֵחָצֶה בכח גדול לנענע הגוים כאשר ינוע בכברת אך הכברה הזאת והנענוע הזה הוא נפת שוא ונענוע השמד, שבאותו נענוע יכרית אותם, והזכיר ענין זה אצל רות כי זורים את התבואה לרוח ברחת ובמזרה <b>נפה,</b> ידוע בלשון חז"ל.
<b>להנפה,</b> הוא ע"ד ל' ארמית, כמו להזדה (דניאל ה' כ'), ואולי בא כן להשאיר בו צורת שם נפה, שאם היה אומר להניף לא היה מובן שהוא מענין נפה, וכיוצא בזה לפי דעתי אם לא שריתך לטוב (ירמיה ט"ו י"א) הוא פעל הנגזר משם שארית, וכן וכל מקנך תזכר (שמות לד יט) בא בקמץ הכ"ף להודיע שהוא מלשון זכר וכן אפאיהם (דברים ל"ב כ"ו) הוא שלא כמנהג, לסימן שהוא מן פֵאָה <b>ורסן מתעה וגו',</b> רוח ה' ידחה מחנה סנחריב לבוא לירושלם לנפול שם (רש''י) כאלו הוא על לחיי העמים ההם אשר במחנהו כרסן, כמו שהרסן יוליך הבהמה לאשר שמה רוח הרוכב עליה, אבל הרסן הזה יהיה רסן מתעה שיוליך העמים ההם למקום שימותו (דון יצחק).

Verse 29

<b>השיר יהיה לכם,</b> אז תשירו בשמחה ותודו לה' כמו בלילה שמקדשים חג בכניסתו, ונ"ל כי כל חג במשמע, ומכאן שהיו מקדשים המועדים בכניסתם בשמחה ושירים, וסימן לדבר הקידוש שאנו מקדשים על היין, ורשי (ע"פ המדרש) פירש כליל פסח מצרים, כלומר כליל התקדש החג הראשון אשר חוגגו ישראל מאז היותם לעם. ורא"בע וגיז' פירשו כליל פסח של כל שנה ושנה, משום שנאמר ליל שמורים הוא לה', ומנהג ישראל בכל דור להודות לה' בלילה ההוא, אך לא מצאנו שיקרא חג סתם לפסת אלא לסוכות.
<b>כהולך בחליל לבוא בהר ה',</b> כמי שבא מעירו לבוא לירושלם להקריב זבחים או להביא בכורים (רש"י) כמו ששנינו החליל מכה לפניהם עד שהגיעו קרוב לירושלם (בכורים פרק ג').

Verse 30

<b>ונחת זרועו,</b> לשון ירידה, כמו ותנחת עלי ידך (תהלים ל"ח ג'), ראה לכל איך זרועו יורדת בכח.
<b>נפץ,</b> רוח סערה (רוז'), לשון ככלי יוצר תנפצם (רא"בע) והוא כטעם רוח גדולה וחזק מפר' הרים ומשבר סלעים (מלכים א' י"ט יא), וגיז' פירש מטר סוחף. ולא מצאנו שרש זה אלא בענין שבירה.

Verse 31

<b>בשבט יכה,</b> רא"בע, דון יצחק רוז' וגיז' פירשו האל יכה את אשור בשבט, ויונתן ור"שי פירשו אשור שהיה מכה בשבט, ור"דק הביא שני הפירושים, ואני אומר מקול ה' יחת אשור אשר היה לפנים השבט אשר בו היה ה' מכה.
<b>בשבט יכה,</b> שבט אשר בו יכה, וכיוצא בזה עם אשר תמצא את אלהיך לא יחית ענינו (האיש) אשר עמו תמצא את אלהיך, וכן עמדי נא בחבריך וברוב כשפיך באשר יגעת מנעוריך למטה (מ"ז י"ב), ענינו אשר בהם יגעת מנעוריך, אף כאן בשבט יכה, שבט (אשר) בו יכה, והשמטת מלת אשר מצויה מאד.

Verse 32

<b>והיה כל מעבר מטה מוסדה,</b> אחר שקרא את אשור שבט ה' קראו ג''כ מטה מוסדה כטעם הוי אשור שבט אפי ומטה הוא בידם זעמי, ומוסדה כטעם וצור להוכיח יסדתו (חבקוק א' יב), מטה שהיא נגזרת מהאל, וכן בשרש יעד הקרוב לשרש יסד, שמעו מטה ומי יעדה (מיכה ו' ט'), ובשני המקראות האלה מטה לשון נקבה, ומוסדה בינוני מבנין הפעל (רא''בע). ומטה צריך להנקד סגול, ולפי נקודו עתה הוא סמוך, מטה של גזרה וכוונת הכתוב כי כל המקומות אשר עבר שבט האף הזה, הלא הוא אשור (וכטעם שוט שוטף כי יעבור), כלומר כל הארצות אשר כבש, ירננו יחדו בתופים ובכנוהות (רש"י Vitringa ורוז') ואמר והיה כל מעבר מטה מוסדה ופירש ואמר אשר יניח ה' עליו כלומר כל מקום אשר יניח ה' עליו את שבט אפו, הוא אשור, כל המקומות ההמה יהיו בתופים ובכנורות. ודעת בה"ט, איננה כן, גם מלת יניח לפירושי צריכה להיות בי"וד פתח ונ"ון דגושה וכן הוא בנביאים כ"י על קלף שבידי <b>ובמלחמות תנופה נלחם בם,</b> חוזר למעלה, כל מקום אשר יניח ה' עליו שבט אפו. ובמלחמות תנופה נלחם בם, יהיו בתופים ובכנורות, וטעם ובמלחמות תנופה נלחם בם, כי ה' ע"י אשור שבט אפו לא הוצרך להלחם בגוים אלא מלחמות של תנופה, כלו' להניף עליהם המטה ההוא, כי מיד שהיו רואים המטה ההוא היו נופלים, והטעם שלא היו מתחזקים לעמוד בפני מלך אשור. ולפי הכתיב בה חוזר למטה, כי ה' נלחם באותה מטה כלומר ע"י אותה מטה, מלחמות תנופה (מוה"רר א"א איגל).
<b>תנופה,</b> הגבהה והולכה והובאה, עיין משתדל שמות כ"ט כ"ד וגיז' פירש כל זמן מעבר מטה גזרת ה' על חיל סנחריב להכותו, יהיו ישראל בתופים ובכנורות, בעוד יהיה ה' נוגף במחנה אשות ישראל ירננו, ורחוק הוא מאד שיהיה מעבר על הזמן ולא על המקום, מלבד כי השמחה היתה לישראל אחרי תם המגפה, ולא בעודה, כי בלילה היתה. ורא"בע ורד"ק פירשו בכל מקום שיעבור מלאך ה' לנגוף במחנה אשור, יהיה בלא יגיעה, אלא בשמחה וכמי שמנגן בתוף וכנור ומלחמתו בהם לא תהיה אלא כמי שמניף ידו לנגן, וזה דחוק ורחוק מאד. ורוז' פירש מלחמות תנופה מלחמה חזקה, כמו מפני תנופת יד ה' צבאות אשר הוא מניף עליו (למעלה י"ט י"ו), וגיז' בפירושו פירש במלחמות תנופה בתנופות מלחמה (in agitationibus belli ובלקסיקון פירש bella agitationis כלומר tumultuosa) וכל זה איננו ענין תנופה. ודוגמת המקרא הזה לפי פירושי כי כל אוכל חמץ ונכרתה הנפש ההיא מישראל מיום הראשון עד יום השביעי ונר אלהים טרם יכבה ושמואל שוכב בהיכל ה'. ואפשר ג"כ לפרש המקרא בלא סירוס, סנחריב ילחם בירושלם מלחמות תנופה, שלא תהיה מלחמתו אלא כאלו בא להעמיד עצמו תנופה לפני ה' להיות נזבח שם; ולפירוש זה יצדק יותר הכתיב שהוא בה, והוא חוזר לעיר ירושלם.

Verse 33

<b>כי ערוך מאתמול תפתה</b> תפת הוא גיא בן הנום, ושם היו שורפים בניהם ובנותיהם למולך (ירמיה ז' ל"א, מלכים ב' כ"ג יו"ד), ונראה שנקרא כן ע"ש שהיו מתופפים שם בתפים לבלתי ישמע קול נאקת הנרפים. ודעת Lorsbach ואזריו גיזו שהוא מל' פרסי toften שענינו הבעיר אש; והראשון נראה לי עקר, כי נראה שהזכיר כאן תפתה מפני שהזכיר קודם לכן בתפים ובכנורות והזכיר זה כאן למשל על מגפת חיל סנחריב, כאלו הוכן מקום שישרפו שם יחדו כל חיילותיו (רא''בע דון יצחק רוז' וגיז') <b>גם הוא למלך הוכן,</b> מלך אשור לא מת שם, אבל הכוונה לשרוף צבאו ולאבד חילו, והזכיר למלך כי התופת היה לכבוד המולך, וישעיה אוהב לשון הנופל על הלשון.
<b>גם הוא,</b> ברוב הספרים <b>הוא</b> כתוב, <b>היא קרי,</b> וזה זר מאד, אחרי שהפעלים ערוך, הוכן העמיק הרחיב, כלם לשון זכר. אבל בנביאים כ"י על קלף שבידי <b>היא</b> כתיב, <b>הוא</b> קרי, וקריאה זו נכונה בעיני. ואולי האחרונים טעו בדברי רד"ק, כי כתב ותפתה זְכָרו בפסוק בלשון זכר ובלשון נקבה, וחשבו שלשון הנקבה הוא במלת <b>היא,</b> ולא הבינו שהוא במלת מדורתה ובמלת בה. אך מצאתי כי המסרה (בתהלים ע"ג ובמערכת ה') מקיימת גירסת הספרים, על כן משכתי ידי מלהגיה.
<b>העמיק הרחיב,</b> התפת הזה הוא עמוק ורחב. העמיק הרחיב פעלים עומדים, כמו ילבינו, יאדימו.
<b>מדורתה,</b> של תפת, והזכירו בל' זכר ובלשון נקבה, ומדורה ידוע בל"ח וביחזקאל כ"ד ט', והפעל דור (דור העצמים תחתיה, שם פסוק ה') ענינו (כדעת יונתן ור"שי) עריכת דברים הרבה זה אצל זה בשורה, וכן בתלמוד (קדושין דף פ"א) דייר גולפי, ופי' רש"י לשון דרי דרי (מגלה י"ב) שורות שורות <b>נשמת,</b> נשימת ונפיחת ה', והוא משל.
<b>בוערה בה.</b> איננו פעל יוצא כתרגום רוז' וגיז', אבל נשימת ה' דולקת בה כאלו היא נחל גפרית שלא תכבה. ור"שי ור"דק פירשו מקרא זה על עונש הנשמה, אך לא מצאנו בכל הנבואות כשמדבר על מפלת האויבים שיזכיר עונש נשמתם גם לא מצאנו תפתה או תפת על ענין זה כלל, אלא שבימי בית שני, התחילו לקרוא מקום עונש הנשמות בשם גיהנם (ומזה גם בל' ערבי ובשאר לשונות) להיות גיא בן הנום מקום שרפת החיים, ולא מצאו לצייר עונש הנשמה הרוחנית, אלא ע"י האש שהוא עצם דק ביותר; ואחר שנקרא מקום עונש הנפשות גיהנם. חשבו שכן ראוי שיקרא ג"כ תפת שהוא שם גיא בן הנום. וגיז Thesaurus ערך גיא) כתב כי נ"ל שקראו כן למקום פורענות הנפשות, ע"ש שהוא מקום הרוחות הרעות, וגיא בן הנום היה מקום עבודת האלילים שהם הרוחות הרעות. וזה רחוק, כי גיא בן הנום לא היה מקום עבודת אלילים רבים אלא מולך לבדו, והאלילים לא היו בעיני הקדמונים, כמו הרוחות הרעות ומלאכי חבלה שלנו אך היה בהם כח להרע ולהיטיב כרצונם.

Chapter 31



Verse 1

<b>הוי היורדים,</b> המשך הנבואה הקודמת, ולדעת רש"י הנבואה הזאת על הושע בן אלה שנתחבר עם מצרים. אך ממה שמזכיר אח"כ ציון וירושלם נראה שאינו מדבר אלא על יהודה כמו למעלה.
<b>רכב</b> בהמה שרוכבים עליה, כמו למעלה כ"א ז'.

Verse 2

<b>וגם הוא חכם,</b> הם יורדים מצרים לעזרה, ולא דרשו את ה', ולא בטחו בו, ועשו זה מהתחכמות, כי חכמה היא זו אצלם, ויחשבו כפתיות לחסות בה', והנביא אומר לא הם לבדם חכמים כי גם האל חכם, אלא יש הפרש בין חכמתו לחכמתם, כי הם מתפארים להביא טוב לארצם בהתחברם למצרים. והטוב ההוא לא יהיה ולא יבא, והאל אומר להביא עליהם רע, והרע ההוא יבא, ואת דבריו לא יסיר ולא ישנה, כי קום יקום על בית מרעים וגו'. ורא"בע, רד"ק ורוז' פירשו וגם הוא חכם שהוא יודע מחשבות אדם; וגיז פירש וגם הוא חכם כנגד חכמת מצרים, יאמר הנה מצרים נחשבים כחכמים וגבורים, אך גם הוא חכם, אלא שהוא מוכרח להביא רעה על הרשעים, והנה בפסוק הקודם לא רמז כלל על חכמת מצרים, ולא אמר שהיו בני יהודה בוטחים בחכמת מצרים, אלא בסוסיהם וברכבם, גם מלת ויבא מתיישבת יותר לפי פירושי.
<b>לא הסיר,</b> נ"ל לא הסיר מנגד עיניו, לא שכח לא זנח ועזב, כמו ח' אל הסיר משפטי (איוב פז ב').

Verse 3

<b>בשר ולא רוח,</b> רא"בע, רד''ק, רוז' וגיז פירשו גופניים ולא רוחניים, ונ''ל שהכוונה רוח ואויר והטעם שאפשר להרגם, ואינם כאויר שאינו נתפש ואינו נראה וה' יטה ידו, אם יטה ידו אז יכשל עוזר וכו', לא שכן יהיה.

Verse 4

<b>כי כה אמר,</b> מצרים לא יועילו ולא יצילו,. רק ה' יציל עמו ועירו.
<b>יקרא עליו מלא רועים,</b> רבוי רועים (כמו מלא הגוים בראשית מ"ח י''ט) שנאספים ע"י קריאה, כמו גם המה קראו אחריך מלא (ירמיה י"ב ו'); וחמר יקרא על האסיפה בקריאה, כדרך שאומרים והאנשים אשר בבתים אשר עם בית מיכה נזעקו (שופטים י"ח כ"ב) ויצעקו העם אחרי שאול (שמואל א י"ג י"ד), על האסיפה ע"י צעקה.
<b>לא יענה,</b> לא יכנע ולא ימס לבבו, כמו עד מתי מאנת לענות מפני (שמות יו"ד ג') אע"פי שלפי הנקוד זה קל וזה נפעל <b>לצבוא על הר ציון,</b> לחנות על הר ציון כדי להגן עליו, וכמפורש במקרא שאחר זה.

Verse 5

<b>כצפרים עפות,</b> על גוזליהם.
<b>גנון וחציל פסוח והמליט,</b> הכוונה יגן גנון ויציל ויפסח וימליט הרי זה אחד ממשפטי לה"ק, בבוא פעל עבר או עתיד ואחריו המקור שלו (כמו כאן יגן ה' צבאות גנון ואחריו יצטרך לבוא פעל אחר, לא יבא הפעל השני בעבר או עתיד, אלא במקור כמו ויצא יצוא ושוב (ברא' ת' ז') כאלו כתוב ויצא יצוא וישב שוב וכן הלכו הלוך וגעו (שמואל א' ו' י"ב) משפטו הלכו הלוך וגעו געה וכן עלו עלה ובכה (שמואל ב' ט"ו ל') כאלו כתוב עלו עלה ובכו בכה, וכן ואכלתם אכול ושבוע (יואל ב' כ"ו) ענינו ואכלתם אכול ושבעתם שבוע. ולא ישתנה החק הזה גם אם נכנסה מלה אחרת בין העבר או העתיד ובין המקור, כגון ויכהו האיש הכה ופצוע (מלכים א' כ' ל"ז) ענינו ויכהו הכה ויפצעהו פצוע. וכן למעלה י"ט כ"ב ונגף ה' את מצרים נגוף ורפוא, יגפהו נגוף וירפאהו רפוא. וכן כאן הרי הוא כאלו כתוב יגן גנון והציל הצל ויפסח פסוח והמליט המלט, אלא שהיה הדבר קשה שיבואו ארבעה מקורים רצופים בלי שום דבר מפסיק ביניהם, לכך לא אמר גנון והצל פסוח והמלט, אך אמר והציל והמליט שהם עבר מהופך לעתיד, ויוכלו ג''כ להתפרש כמקור, עד עד השמידך אותם (דברים ז' כ"ד).
<b>פסוח,</b> ענין דלוג (רש"י), כמו ופסח ה' על הפתח (רא''בע). ובשמות י''ב י''ג כתב רש''י. ופסחתי, וחמלתי, ודומה לו פסוח והמליט, ואני אומר כל פסיחה לשון דלוג וקפיצה וכו' ע''ש. וכאן (בישעיה) כתב רש''י: ויש עוד לפותרו לשון חייס ואמר זה מפני שאנקלוס תרגם ופסחתי, ואיחוס, זבח פסח (שמות י''ב כ''ז) דבח חייס וכן יונתן תרגם כאן יצל, אבל כל זה אינו אלא תקון לשון שתקנו המתרגמים, עיין אוהב גר, נתיב שלישי. והנכון כדעת בני אוהב גר ע''ה, שהמליצה לקוחה מן הצפורים העפות שמקפצים ממקום למקום להציל את בניהם (דוגמת פוסחים על שתי הסעפים שהיא ג''כ מליצה לקוחה מן העופות), וכן גנון הוא לקוח מן הצפורים, כטעם באברתו יסך לך.

Verse 6

<b>שובו,</b> צווי במקום עתיד, כשתראו כי הבטחון אשר בטחתם במצרים יהיה לכם לבושת, וה' בכחו הגדול יציל את ירושלים מכף מלך אשור, אז אתם בני ישראל תשובו אל ה', אשר קצת מכם העמיקו לסור ממנו ולמרוד בו.
<b>העמיקו סרה</b> הרבו והגדילו סרה, על דרך העמיקו שחתו (הושע ט ט') <b>סרה,</b> ענין ריחוק ומרידת מלשון סורר ומורה ומה שכתבתי למעלה (א ה') על מלת סרה, נ''ל עתה (סיון תר''כג) נכון וקיים בכל שאר מקומות שבא בהם השם הזה, חוץ מהמקרא ההוא (על מה תכו עוד תוסיפו סרה והמקרא הזה (העמיקו סרה), שיותר נכון לפרשו בשני מקראות הללו להוראת ריחוק ומרידה וכיוצא בזה פירש רא''בע שובו לשם אתם בני ישראל שהעמקתם לו סרה, מגזרת סורר.

Verse 7

<b>אשר עשו לכם ידיכם חטא,</b> בר"שי כ"י על קלף שבידי כתוב אשר עשו לכם ידיכם את האלילים להיות לכם חטא וכן גיז' פירש אשר עשו לכם ידיכם לחטאת וכל שהוא דבר שאין צורך לאמרו שעשיית האלילים היא חטא, או היא לחטא; ונ"ל שמלת חטא ענינה כאן לרע לכם, כמו ויהי בדבר הזה לחטאת בית ירבעם ולהכחיד ולהשמיד מעל פני האדמה (מלכים א' י"ג לד).

Verse 8

<b>ונפל אשור בחרב לא איש,</b> אלא בחרב האל, היא המגפה.
<b>ונס לו מפני חרב וגו',</b> אחר מגפת אכלוסיו אצל ירושלים, יחלש אשור ולא יגבר עוד על שאר אומות, אבל ינוס מפני חרב ובחוריו למס יהיו, הכל כמשמעו. כך נ"ל עתה, אב תר''כג. ולשעבר הייתי מפרש ונס לו מפני חרב ה' למס יהיו, ימס לבבם, כפירוש רס"ג ור"דק ואחרים. ובתרגום היוני ובתרגום יירונימוס, ונס לא מפני חרב באל''ף, ואחריהם הלכו Dathe Doderlein ורוז', ואין צורך. ויונתן תרגם כמפני חרב.

Verse 9

<b>וסלעו ממגור יעבור,</b> מה שהיה סלעו ומעוזו (של אשור הנזכר) להצילו מכל יראה ופחד, יעבור מן העולם כך נ"ל עתה, אב תר"כג, והוא נגד הטעמים. ובתחלה הייתי מפרש אשור שהוא נמשל לסלע תקיף, יעבור מכאן מיראה ופחד, עיין משתדל, דברים ל'ג י"ז. ורוז וגיז' פירשו יעבור מהלאה לסלעו, מהלאה למגדלים ומצדות שהקים לו, כי לא יבטח להשגב בהן.
<b>והתו מנס שריו,</b> לבב שריו ימס, וכל זמן שיראו נס אויב יחתו <b>אשר אור לו בציון ותנור לו בירושלם,</b> שהכין שם אש לאכול מחנה אשור, והוא דרך משל (יונתן רש'י ור"דק, אלא שיונתן קורא אשר אור לו בציון, וזה לצדיקים, ותנור לרשעים); ורא''בע רוז' וגיז' פירשו שהוא נעבד בציון על המזבת ודון יצחק פירש שיש לו שם דירה קבועה, כדרך שאומרים focolare על בית דירת האדם.

Chapter 32



Verse 1

נבואה על הצלחת מלכות יהודה אחר מגפת חיל אשור. <br><b>הן,</b> הנביא הרואה את הנולד פותח דבריו ואומר הנה זה מה שאני רואה.
<b>לצדק ימלך מלך וגו'</b> אחר מפלת סנחריב, כשיהיה העם שומע בקול הנביא, אז יהיה כח במלך להחליף השרים הרעים בטובים, ואז המלך ימלוך לעשות צדק, והשרים ישורו לעשות משפט.
<b>ולשרים,</b> כמו והשרים, כאלו אמר ולענין השרים. הנה הם למשפט ישורו, ובל' רומי quod attinet ad.
<b>ישרו,</b> קל מן שרר. ודון יצחק פירש המלך יהיה לצדק, ויהיה גם לשהשרים במשפט ישורו, הוא יגרום שהשרים למשפט ישורו.

Verse 2

<b>והיה איש,</b> כל אדם ישב אז לבטח, ויחסה בצדקת המלך והשרים שיעשו לו דין.
<b>במחבא,</b> כבמחבא, וכן וסתר, ובסתר, כפלגי כבפלגי, כצל כבצל, ודוגמתם רבים במקרא, ועיין למעלה א' כ"ה, וכן ובניתיה כימי עולם (עמוס ט יא) כבימי, העמיקו שחתו כימי הגבעה (הושע ט' ט') כבימי, כפרץ רחב יאתיו (איוב ל' י"ד) כבפרץ, וכן כמים הפנים לפנים (משלי כ"ז י''ט) כבמים, כלומר כמו שהאדם המסתכל במים הוא רואה בתוכם דמות פניו, והפנים הנראים במים הם מתקרבים ומתרחקים ממנו כפי מה שהוא מתקרב ומתרחק מן המים, כן לב האדם לחברו. והמפרשים כלם (חוץ מיונתן) פירשו כי המלך או כל אחד מהשרים יהיו כמחבא וסתר לבני העם.

Verse 3

<b>ולא תשעינה,</b> מענין ועיניו השע, (למעלה ו' י'). שני שרשים בענין אחד (רד''ק). השע הוא מן הכפולים, ותשעינה מנחי למ"ד ה"א <b>עיני רואים ואזני שומעים,</b> עיני בני אדם ואזני בני אדם אשר מטבעם להיות רואים ושומעים וא"א לתרגם מליצה זאת כתקונה בלשונותינו.
<b>תקשבנה,</b> לא נמצא חוץ מכאן בבנין הקל, והנה האזנים קושבות, והאדם מקשיב בהטותו אזניו וכל זה אמנם ומה שאחריו משל נאות על זמן ממלכת הצדיק, כי במשול רשעים יאנח עם והפחד והחנופה הבאה לרגליו מאבדים ומשעממים לב העם ויהיה עור וחרש, כאלו לא יראה ולא ישמע ולא יבין, ולא יוכל לדבר מה שבלבו כאלו יהיה עלג. וגרוציוס ורוז' פירשו רואים נביאים, ושומעים על העם, אך מעולם לא אמר ישעיה שהיו עיני הנביאים טוחות, ומלבד זה אין המשך הפרשה הזאת מדבר כלל על השמיעה לנביאים, אלא על התפשטות הצדק והמשפט. גם גיז פירש על השמיעה בקול הנביאים, ופירש ולשון עלגים תמהר לדבר צחות על המלעיגים בדבר ה' ובתורתו, וזה שבוש, כי העלג לא ילעיג, אבל המדבר צחות הוא המלעיג ובס' הסרשים לר"דק לא נזכר בנין הקל משרש קשב, ואולי המעתיקים השמיטוהו בטעות, ור' אליה בחור בנימוקו כתב בפירוש כי לא נמצא בקל, וה' יצילנו משגיאות.

Verse 4

<b>תמהר לדבר צחות,</b> תדבר מהר ובלא עכוב דברים צחים וברורים. ורוז וגיז. פירשו תמהר לשון סופר מהיר, (תהלים מ''ה ב'), ומהיר צדק (למעלה י"ו ה'), לשון בקיאות וידיעה, ולפי הענין אין צורך לפירוש זה, ולפי הדקדוק הוא שבוש, כי המנקדים הבדילו בין ענין לענין, (עיין למעלה י"ו ה') ושמו מה שענינו בקיאות משקל רפה ומה שענינו זריזות משקל דגוש (חוץ ממלת מְהֵרָה), ומלת תמהר שהיא בפתח המם היא משקל דגוש ואין לה ענין עם מָהִיר גם רחוק הוא שיהיה בנין פִעֵל (תמהר) מורה על תכונת העצם בלא פעולה; ומלת נמהרים אעפי שלפי הנראה מלשון זריזות נגזרה, מכל מקום אחר שהושאלה להורות ביחוד על הפתיות והאולת, עשוהו משקל רפה להבדילו מענין זריזות <b>צחות,</b> מלות צחות (רא"בע).

Verse 5

<b>לא יקרא, לא יאמר,</b> הכוונה שהנבל לא יהיה נדיב, והכילי לא יהיה שוע (עיין למעלה א כ"ו).
<b>נדיב,</b> אינו שם תאר למי שידו פתוחה, כדעת המפרשים כלם, ואין ענינו אלא כמו שר וקצין, כמו באר חפרוה שרים כרוה נדיבי העם (במדבר כ"א י"ח), שיתמו נדיבימו כעורב וכזאב וכזבח וכצלמונע כל נסיכימו (תהלים פ"ג י"ב), להושיבי עם נדיבים עם נדיבי עמו (שם קי"ג ח'), להושיב עם נדיבים וכסא כבוד ינחילם (שמואל א' ב' ח'), שופך בוז על נדיבים (איוב י"ב כ"א, ותהלים ק"ז מ'), כי תאמרו איה בית נדיב ואיה אהל משכנות רשעים (איוב כ''א כ"ח), האמור למלך בליעל רשע אל נדיבים (שם ל"ד י''ח), ויבואו פתחי נדיבים (למעלה י"ג ב'), וסוף דבר לא מצאנו נדיב תאר למי שידו פתוחה, אלא נדיב לב, ופירושו מי שלבו גדול magnanimus ואין נדיב בכל מקום אלא שר וגדול, וכן (ל"ה א' כ"ח כ"א) לכל נדיב בחכמה, ענינו גדול ומצויין בחכמה, וכן שוע לא נמצא אלא פעם אחת, ושם ענינו שר, אשר לא נשא פני שרים ולא נכר שוע לפני דל (איוב ל"ד י"ט), וכן פירש כאן רש"י שוע לשון אדון.
<b>ולכילי,</b> מן נכל, הוא הערום הנוכל וחורש רע (רש"י), וכן בסורי נכילא, וכן תרגם יירונימוס fraudulentus (גיז').

Verse 6

<b>כי נבל נבלה ידבר וגו',</b> ולכן באמת איננו ראוי להיות לראש ולשר <b>נבל,</b> תחלת גזרתו מן עלה נבל (כרא"בע), ונבל נגזר מן נפל, אלא שיורה מה שבנפילתו נשחת ותאבד צורתו ותשתנה מראיתו; כך העלה והציץ בנפלם ייבשו ויתמוללו, והחי בנפלו מת ותשחת צורתו נקרא נבלה; ומי שישחית דרכו ואבדה ממנו (דרך משל) צורת האדם, והוא נבזה כנבלה, נקרא נבל וירראו נבלה כל מעשה מגונה, ונבל כל איש מגונה, ולפעמים יקראו נבל למי שאינו נכבד כמו הכמות נבל ימות אבנר (ש''ב ג' ל''ג). ומליצת עשה נבלה ענינה עשה מעשה שהוא מגונה בעצמו; אבל עשה נבלה בחברו או עם חברו אין הטעם שעשה מעשה שהוא בעצמו מגונה, אלא שעשה לחברו דבר שמביא חרפה עליו, כמו כי נבלה עשה בישראל (בראשית ל"ד ז'), לבלתי עשות עמכם נבלה (איוב מ"ב ח') Coccejus ולבו יעשה און, יחרוש ויחשב.
<b>לעשות חנף,</b> אין חנף מענין חלקלקות כלל, ואף לא זלזול ביראת ה' כדעת רוז', אלא כל מעשה משחת ונתעב, ועיין למעלה כ"ד ה' <b>ולדבר אל ה' תועה,</b> נ''ל (היום ז' שבט תר"כג) לדבר תועה ודברי מרמה נכח פני ה' כלומר בשבועה <b>להריק נפש רעב וגו',</b> לגזול העניים (שאין להם עוזר) ולהורידם לתכלית העוני והמחסור ואמר דרך הפלגה שמי שכבר הוא רעב הם גורמים לו שתהיה נפשו ריקה, כלומר בתכלית הרעב, ומי שהוא צמא הם גורמים לו שיצמא יותר ולא יהיה לו משקה כלל.
<b>יחסיר,</b> יעשה שיחסר לו משקה, שיהיה המשקה נעדר ממנו. שרש חסר מורה העדר, לא גירעון בלבד, כמו שכתבתי במשתדל (בראשית ח').
<b>ויחסרו המים,</b> אין ענינו גירעון, אלא העדר, והכוונה כי מקצה ק''ן יום קצת מן המקומות היותר גבוהים נשארו בלי מים. והמים היו הלוך חסור, היו הולכים ונעדרים גם משאר מקומות שלא היו גבוהים כל כך כהרי אררט. ובפירושי כ"י ביארתי יותר, וזה לשוני. והנה בעצם היום ההוא שנשארו מגולים המקומות היותר גבוהים, נחה התבה על הרי אררט שאינם ההרים היותר גבוהים (וכן היא דעת הרמ''בן), והיו עדיין מכוסים במים כל אותו שיעור שהיתה התבה משוקעת במים. אבל בעל סדר עולם ואחריו רש''י האמינו כי הרי אררט הם היותר גבוהים, והוקשה להם כי בהכרח היתה התבה משוקעת במים שיעור מה, והיתה צריכה לנוח קודם שיהיה ראש ההר מגולה לפיכך פירשו ויחסרו המים, שהתחילו להתמעט, לא שנעדרו מכל וכל; ומתוך כך הוצרכו למנות החדשים האמורים בפרשה הזאת באופן שאין הדעת סובלתו ובחדש השביעי הוא סיון שהוא שביעי לכסליו, בעשירי זה אב שהוא עשירי למרחשון, ולפירושי הכל על מקומו יבא בשלום. וכן (שמות י"ו י''ח) וימדו בעמר ולא העדיף המרבה והממעיט לא החסיר, הכוונה שלקטו המן במדה, עמרים מלאים, ומספר העמרים שלקטו היה כמספר אנשי ביתם, מי שלקח הרבה לא לקח יותר מעומר לגלגולת ומי שלקח מעט לא לקח פחות מעומר לגלגולת, והנה המרבה לא עשה שיהיה לו עומר אחד עודף על מספר בני ביתו, והממעיט לא עשה שיחסר לו עומר אחד ממספר הנפשות שהיו לו בבית.

Verse 7

<b>כליו רעים,</b> הזכיר כליו לשון הנופל על לשון כלי, והכוונה על האמצעיים שאדם משתמש בהם להשיג חפצו, ואולי ג''כ שהכוונה נְכָלָיו <b>ובדבר אביון משפט,</b> ולחבל אביון בדברו משפט, כשהוא מדבר טענותיו (רש''י).

Verse 8

<b>ונדיב נדיבות יעץ,</b> חושב מחשבות לעשות מעשים גדולים ונכבדים, כמו ורוח נדיבה תסמכני.
<b>והוא על נדיבות יקום,</b> והוא לבדו ראוי והגון שיקום ויתנשא על כסא השררה. נדיבות זה שם דבר מן תרדוף כרוח נדיבתי (איוב ל' ט"ו) שתרגומו רבנותי, ורש"י ורד''ק פירשו בעבור נדיבותיו יקום ויתנשא, ורוז' וגיז פירשו הוא מתמיד לפעול פעולות נדיבות ומשובחות, ולפי זה כנוי <b>הוא</b> מיותר, ולפי פירושי טעמו. הוא ולא אחר.

Verse 9

<b>נשים שאננות,</b> יונתן רש"י ור"דק ואייכהארן ורוז פירשו על הערים, והנכון שהוא כמשמעו, כדעת רא''בע וגיז', כי לשון פשוטה ועורה וחגורה על חלצים לא יתיישב על הערים אלא על הנשים, ומצאנו דוגמת זה ייעוד הרע מוסב אל הנשים, כי שמענה נשים דבר ה' ותקח אזנכם וגו' כי עלה מות בחלונינו וגו' (ירמיה ט' י''ט) והנביא מגיד הדבר אל הנשים כי דרכן להיות שאננות ובוטחות, ותחרדנה יותר על השמועות הרעות, וענין הנבואה הזאת נ"ל כפשוטו על הרעב שגרם חיל סנחריב בארץ יהודה, וכוונת הנביא לא ליעד רע אלא להגיד הרע העתיד, והטוב העתיד אחריו.

Verse 10

<b>ימים על שנה,</b> נ"ל כפשוטו, ימים מה על שנה, איזה זמן יותר משנה אחת, כלומר במשך שנה אחת ועוד קצת ימים תרגזנה על העדר תבואת האדמה, וכמו שאמר אכול השנה ספיח ובשנה השנית שחיס, ובשנה השלישית זרעו וקצרו וגו' והמפרשים פירשו כמו שנה על שנה, שנה אחר שנה, שנים רבות, ולפי זה היה ראוי שיכפול שם אחד בעצמו, כמו ספו שנה על שנה, ימים על ימי מלך תוסיף, לא שיאמר ימים על שנה ורוז' וגיז' פירשו בעוד שנה וימים, בעוד שנה וקצת ימים, והטעם בקרוב, ונ"ל כי לפי זה לא היה אפשר להשמיט הב"ית ולומר בימים על שנה.

Verse 11

<b>רגזה, פשטה, עורה, וחגרה,</b> הנכון שכל אלה צווי לנקבות, אלא שהושמטה הנ"ון (כדעת רד"ק) והוא ע"ד התרגום, כמו האזנה אמרתי (בראשית ד' כ"ג) תרגומו אציתא למימרי, וכן כאן (פסוק ט) קומא וכו' אציתא למימרי.
<b>וחגרה על חלצים,</b> השליכו בגדיכן, ורק חגרו על חלצים לכסות בשר ערוה.

Verse 12

<b>על שדים ספדים,</b> אחר שהזכיר גלוי הבשר בנשים הוסיף כי הגברים לא יתענגו בזה אבל יספדו בראותם השדים צומקים מפני זלעפות רעב. ורש"'י פירש מטפחים על לבם, והנה אם הכוונה על הנשים הילל סופדות ואם על האנשים לא יתכן להזכיר שדים ורוז ולפניו פירשו שדים על האדמה הטובה זבת חלב ודבש כשדים, אך לא מצאנו מליצה זו בל"הק, ובפסוק ברכות שדים ורחם (בראשית מ"ט כ"ה) השדים הם משל על השמים. וגיז' ולפניו Lowth וגם Doederlein קוראים על שדים לשון שדה, אך אעפ"י שמצאנו בסמיכות שדי חמד, לא מצאנו בנפרד שדים אלא שדות.
<b>על שדים, שדי חמד</b> לשון הנופל על הלשון בהוראות מתחלפות, דרך צחות.

Verse 13

<b>על אדמת עמי,</b> על זאת יספדו, על אדמת עמי אשר תצמיח קוץ ושמיר.
<b>כי,</b> לחזוק.
<b>על כל בתי משוש,</b> יספדו על בתי משוש שלהם שהוצרכו לעזבם מפחד חיל סנחריב, וכן יספדו על כל קריה עליזה שברחו משם, כטעם חרדה הרמה גבעת שאול נסה.

Verse 14

<b>עפל ובחן,</b> עיין למעלה כ''ג י"ג.
<b>היה כעד מערות עד עולם.</b> המגדלים נשארו ריקים מאין אדם, ונראין כאלו הם מערות, ובמליצה שיריית אמר שהם משמשים במקום מערות.
<b>מערות עד עולם,</b> מערות קדמוניות שהן מעולם ועד עולם (לא שהם עד עולם בעד מערות, כדעת בה"ט). ובני בכורי ז"ל פירש מערות של קברות, כי הקבר נקרא בית עלמין. ורש"י פירש עד עת קץ, וכן יונתן תרגם עד זמן, ורוז וגיז. עד זמן ארוך; והנה הענין הזה לא נמשך אלא שנה או שנתים.

Verse 15

<b>עד,</b> זה יהיה עד שיהיה זה, כלומר ואח"כ יהיה זה.
<b>יערה,</b> ישפך, כמו ותער כדה אל השקת (רש''י), כלומר ירד.
<b>רוח,</b> חסד, רצון וברכת כמו אצוק רוחי על זרעך וברכתי על צאצאיך (למטה מ''ד ג').
<b>והכרמל ליער יחשב,</b> מאחר שאינו מדבר כאן אלא על הצלחת אנשי יהודה ורוממותם אחר שהושפלו, נ''ל שאין המליצה הזאת אלא כפל הקודמת, אלא שכאן הזכיר הכרמל בבחינה אחרת, כי תחלה הזכירו בבחינת היותו הר טוב ועושה פרי הפך המדבר, וכאן מזכירו בבחינת היותו הר שפל, הפך היער שהוא הלבנון, כמו למעלה (יו"ד ל"ד) ונקף סבכי היער בברזל והלבנון באדיר יפול, ועיין למעלה כ"ט י"ז ור"דק פירש ליער ברוב עצים הפתח שבמלות לכרמל, ליער, קשה ונגד דרכי הלשון כי אומרים ויהי למטה, ותחשב לו לצדקה, בלא סימן הידיעה; ומוה"רר איגל אומר כי לכך נקדו ליער בפתח כדי שלא יובן ליער סתם, אלא ליער הלבנון, ועדיין קשה פתח לכרמל.

Verse 16

<b>ושכן במדבר,</b> בירושלם שהיתה כמדבר (רש"י), ר''ל שהיה העם נאנח תחת ממשלת הרשעים, והעשוקים לא היה להם מושיע, כאלו היו בארץ מדבר.
<b>משפט וצדקה,</b> כי יתוקנו עניני האומה, כי ירדו הרשעים ממעלתם ושרים למשפט ישורו.
<b>וצדקה ככרמל תשב,</b> המדבר שאמר שיתהפך לכרמל תשכון בו צדקה, וכל זה על ירושלם וארץ יהודה.

Verse 17

<b>והיה מעשה הצדקה שלום,</b> עשיית מעשי צדקה תהיה שלום, ימשך ממנה שלום והצלחה.
<b>עבודת,</b> כפל ענין של מעשה, על דרך לשון ארמית, כמו מעבדיהם (איוב ל"ד כ"ה).

Verse 18

<b>ובמנוחות שאננות,</b> מקומות מנוחה שאננים.

Verse 19

<b>וברר ברדת היער,</b> המפרשים פירשו ברדת לשון ברד, רש פירש כי הברד יבא על שונאי ישראל שהם מלאים ערים כיער, ותשפלנה עריהם כשפלותם של ישראל בימי הגלות. ורא''בע ורד''ק פירשו כי הברד יבא ביער באופן שלא יזיק לצמחים ובשפלה תשפל העיר, פירש רד''ק שלא תהיה שפלות לעיר ירושלם אלא שפלות מקומה הטבעי, והזכיר יש מפרשים שיבנו ערים בשפלה ולא יצטרכו לבנותם בראש ההרים להשגב שם. ורא''בע פירש כי פרזות תשב כבקעה. וחכמי העמים פירשו ברדת משרש ירד, וירידת היער היא כריתתו ונפילתו, כמו כי ירד יער הבציר (זכריה י"א ב'), רוז' פירש ירד הברד בנפול היער, כלומר במכת ברד יפול היער, והוא משל על אשור, ובשפלה תשפל העיר, עירם תשפל השפלה גדולה, וכן פירש גם גיז', אלא שרוז' אומר כי העיר היא בבל, וגיזו שהיא נינוה ודעת כי טעם המקרא הזה, כמו שלפעמים הברד מכה במורד היער, והעיר היושבת בשפל אינה ניזוקת, כן יהיה שלום בישראל, בעוד צרות ורעות תבאנה על שאר עמים. ולפי זה היל"ל במורד לא ברדת, גם מלת תשפל אין לה ענין. ואני הנחתי המקרא הזה שבע שנים בלא פירוש, כי לא נתקררה דעתי בכל מה שמצאתי בדברי זולתי, וגם לא במה שעלה בדעתי ובדעת תלמידי לפרש בו; והיום ב' אלול תק"צח נ''ל כי אפשר לפרשו לפי מה שאומר יפול ויכרת היער (הוא מחנה אשור) בקול המולה גדולה כאלו אבני ברד יורדות על הארץ, דוגמת מה שאמר למעלה (ל' ל') והשמיע ה' את הוד קולו ונחת זרועו יראה בזעף אף וכו’, נפץ וזרם ואבן ברד, כי מקול ה’ יחת אשור וגו’. ואמנם בהפך ממה שיקרה ליער הגבוה וללבנון הזה (הוא מחנה אשור) יהיה גורל אנשי יהודה, כי העיר אשר היא בשפלה (ולא בראש ההר כמו היער) תשכון לבטח, ולא תצטרך להגביה חומותיה מיראת אויב, אבל תשפל, כלומר תשאר שפלה בחומה בלתי גבוהה (ומצאנו שהעיר מתארת בתאר אשר לא יצדק אלא לחומה, ערים גדולות ובצורות בשמים (דברים א’ כ״ח(מלת בשמים לא תצדק אלא על חומת העיר). וזה נקשר יפה עם מה שלפניו ועם מה שלאחריו.

Verse 20

<b>אשריכם זרעי על כל מים,</b> אחרי מפלת חיל האויב תוכלו לזרוע בכל מקום שתרצו בלא יראה, ותוכלו לְשַלַח הבהמות לרעות בשדה ולא תדאגו פן יקחו אותן האויבים.

Chapter 33



Verse 1

<b>ישעיה מצייר צרת אנשי יהודה בבוא חיל מלך אשור בארצם, ומגיד אחר כן מפלת האויב והצלחת בני יהודה. <br>הוי שודד,</b> אשור.
<b>ובוגד,</b> השרש הזה מורה עשיית חמס בין בערמה בין ביד חזקם וכאן הכוונה ביד חזקה, וכן תרגם יונתן אנס, וכן פירש רש"י בוזז, וכן הבוגד בוגד, בוגדים בגדו הם מן הענין הזה, והם מתורגמים בשרש בזז, וכן הבוגדים ריקם (תהלים כ"ה ג') ראיתי בוגדים (שם קי"ט קנ"ח) ובוגדים יסחו ממנה (משלי ב' כ''ב) בוגדים ילכדו (שם י"א ו') ונפש בוגדים חמס (שם י''ג ב'), ודרך בוגדים איתן (שם י''ג ט''ו), ותחת ישרים בוגד (שם כ''א י''ח) ויסלף דברי בוגד (שם כ"ב י"ב) מבטח בוגד (שם כ"ה י"ט) כלם מתורגמים בלשון בזיזה.
<b>ולא בגדו בך,</b> בדפוס רמ''ח ורנ''ד ובקצת ספרים כ"י נמצא ולא בגדו בו, וגיז' כתב שזו מליצה קשה, ואין הדבר כן, כי אחר שחסרה מלת אתה, הוד קולו ונחת זרועו יראה בזעף אף וכו', נפץ וזרם ואבן ברד, כי מקול ה' יחת אשור וגו' ואמנם בהפך ממה שיקרה ליער הגבוה וללבנון הזה (הוא מחנה אשור) יהיה גורל אנשי יהודת כי העיר אשר היא בשפלה (ולא בראש ההר כמו היער) תשכון לבטח ולא תצטרך להגביה חומותיה מיראת אויב, אבל תשפל, כלומר תשאר שפלה בחומה בלתי ושרש נלה כשרש נאל בערבי שענינו השלים, ויורה ג"כ שם מנאל על הקנינים והנכסים, ומזה ולא יטה לארץ מנלם גיזי בשם Schultens ובשם ר' יהודה בן קריש, גם ר' יהודה חיוג וראב''ע ור"דק פירשו כן מלת כנלותך) ובא כנלותך בהשמטת ה"א ההפעיל (כהנלותך), כמו לראותכם (דברים א' ל''ג) וחבריו, ודגש הנ"ון לתפארת. ולדעת Cappellus ואחרים ראוי לקרוא ככלותך וגיז באוצרו חזר בו מפירושו הנזכר למעלה, והסכים לקרוא ככלותך, וכן במלת מִנְלָם הוא מגיה מכלם, לשון מכלא צאן. וגם אני דעתי נוטה לקריאת ככלותך בכ''ף, אבל במנלם דעת אחרת לי, והוא שראוי לקרוא מַגָלָם בגימל, והטעם כענין שלחו מגל כי בשל קציר והכוונה לא יעשר ולא יקום חילו ונכסיו לא יבשילו תבואתם, ולא יגיעו לשיוכל המגל לנטות לארץ לקטוף אותם, וכמו שאומר למטה בלא יומו תמלא, יחמס כגפן בסרו. עוד כתב Cappellus כי אולי צריך להיות כְנִלְאותך משרש לאה, וכן תרגם יונתן כד תלאי.

Verse 2

<b>ה' חננו,</b> הנביא מצייר בני יהודה בשעת פחדם וצרתם מפני סנחריב.
<b>היה זרועם לבקרים,</b> המפרשים פירשו זרועם על ישראל וזה דוחק עצום, ואני אומר שאם היה כתוב זרוענו היה המקרא קשה, כי מה ענין לבקרים שענינו התמדה, וההצלה שהיו מבקשים לא היתה אלא לשעתה, ע"כ אני אומר כי כנוי זרועם על האויבים, וכוונת הכתוב. אתה ה' אשר היית תמיד עד היום הזה זרועם של אשור כי אתה החזקת בימינם ונתת עמים תחת ידם, כי לא בחרבם ירשו ארץ וזרועם לא הושיעה למו, אתה היה נא ג"כ ישועתנו בעת צרה. ולפי זה היה ראוי להיות היה בפשטא וזרועם במונח.

Verse 3

<b>מקול המון,</b> של האויבים, הם צבאות מלך אשור (רא"בע). נדדו עמים, רגזו וחלו מהם, ונפלו בידם, או נסו מפניהם בלי להתקומם נגדם.
<b>מרוממותך נפצו גוים,</b> וזה אמנם לא היה מפני גבורת מלך אשור, אלא מפני כבודך ורוממותך אתה ה' שנתת לו רוממות (רא"בע) והיית זרועו ומחזיק בידו ושאר המפרשים פירשו נדדו עמים ונפצו גוים על מפלת האויב.

Verse 4

<b>ואסף שללכם,</b> מחזיר פניו אל העמים אשר שדד אותם מלך אשור, ואומר שללכם בא ביד האויב בלא יגיעה ובלא מלחמה, כמו שאוספים החסיל (רד''ק) על דרך ויאספו את השלו (במדבר י"א ל"ב) <b>כמשק גבים שוקק בו</b> כמו שהמים נופלים בכח מן ההר אל הגבאים והבורות, ואין עומד נגדם, כן היה השודד נופל בכח על שללכם (ר"שי), ועיין בה"ע תק"פז עמוד קפ"ד) ור"זל פירשו הפסוק בביזת מחנה סנחריב שבזזו להם ישראל, וכן יונתן ורא"בע, ורוז וגיז', אלא שיונתן פירש כמשק לשון הסקה והבערה (כענין ויצאו יושבי ערי ישראל ובערו והשיקו בנשק ומגן וצנה (יחזקאל ל"ט ט'), ותרגם וְאָזַן מלשון ואתונא אֵזֵה (דניאל ג' כ ב), ורא''בע ורוז' וגיז' פירשו גבים לשון גוב גובי שענינו ארבה.

Verse 5

<b>נשגב ה',</b> כמו ונשגב ה' לבדו ביום ההוא, הראה עצמו נשגב, הראה גדולתו במפלת חיל אשור <b>כי,</b> לחזוק, והטעם כן הוא, באמת הראה עצמו נשגב <b>שכן מרום,</b> האל אשר הוא שוכן מרום הראה עצמו נשגב.
<b>מלא ציון משפט וצדקה,</b> כי החטאים ישובו אל ה' ויונתן ור''דק).

Verse 6

<b>והיה אמונת עתיך וגו'</b> מסב הדבור ליושב ציון, חסן הישועות שהיא החכמה והדעת, ויראת ה' שהיא אוצר ה', הוא יהיה אמונת עתיך, הוא יגרום שיהיו עתיך נאמנים, קיימים ובלתי משתנים מטוב לרע.
<b>חסן,</b> אוצר כמו לא יאצר ולא יחסן למעלה כ"ג י''ח), ונתתי את כל חסן העיר הזאת ואת כל יגיעה ואת כל יקרה ואת כל אוצרות מלכי יהודה אתן ביד אויביהם ובזזום ולקחום (ירמיה כ' ה'), חסן ויקר יקחו (יחזקאל כ"ב כ"ה), וכן כאן מסיים היא אוצרו.
<b>חסן ישועות חכמת ודעת</b> אוצר הישועה שהוא החכמה והדעת הוא יהיה אמונת עתיך, כלומר הנהגתך בחכמה ובדעת כלומר במשפט ובצדקה וביראת ה') היא תגרום שתהיה הצלחתך קיימת ובלתי משתנה.
<b>יראת ה' היא אוצרו,</b> הוא פירוש חכמת ודעת כי יראת ה' היא חכמה, והיא אוצרו הטוב של האל (רש"י) כלומר שהיא הטובה היותר גדולה בכל הטובות הנשפעות לנו מן האל. ור''דק פירש אוצרו של אדם, ורוז וגיז פירשו אוצרו כמו אוצרך, ור' יוסף קמחי פירש אוצרו של חזקיהו, ורא''בע פירש אוצר של חסן ישועות. וגיז' פירש הפסוק כן. עתך יהיה נאמן וקיים, ואוצר של ישועות תהיה חכמתך ודעתך, יראת ה' תהיה אוצרך. ורוז' ולפניו Kocher פירשו החכמה והדעת תהיינה אמונת עתיך וחסן ישועות לך.

Verse 7

<b>הן אראלם,</b> חוזר לצייר פחד בני יהודה בהתקרב חיל סנחריב, כדי לצייר אתכ גדולת התשועה.
<b>אראלם,</b> לשון אריאל מואב (שמואל ב' כג כ') שענינו גבור חזק, כי כן מנהג הערביים לקרוא לגבורים שלהם אריה, ומן אריאל אמרו אראל להקל על הלשון, ובא שני אריאל מואב בצורת שם יחיד אע''פי שהענין לרבים (שני אריאל), כי באמת לא יתכן לומר אריאלים, כי הרבוי מקומו במלת ארי, לא במלת אל (כמו במלת paterfamilias שמלת pater מקבלת השנוי והרבוי, ומלת familias נשארת תמיד כמו שהיא), ואריות אל היה קשה עליהם לומר, ולפיכך אמרו אראלם אע"פי שהוא לשון רבים, ואין צורך לנקד אראלם בחירק הלמד כדעת גיזו, ולא לכתוב אראלים בי"וד כדעת Lowth וכן מצאתי אח"כ שהיא דעת Hitzig כי אריאל אינו מקבל רבוי להיותו שם מורכב אלא שהוא אומר לקרוא אֲרִאֵלָם וכוונת הכתוב כי הגבורים שביהודה אף הם היו צועקים בחוצות העיר מפחד האויב, ומלאכי שלום שהיו רגילים לבשר את העם שלום. ותשועה, מר יבכיון, וזה היה לדעת רוז' וגיז' בשוב מלאכי חזקיה אליו אחר ששמעו דברי רבשקה, ול"נ כדעת רש"י שהם שלוחים הבאים מערי יהודה לירושלם ומגידים כי האויב כבר לכד את כל הערים, וכי נשמו מסלות וגו'.

Verse 8

<b>נשמו מסלות וגו',</b> הם דברי המלאכים.
<b>הפר ברית,</b> רוז וגיז' פירשו מפני שחזקיה נתן למלך אשור את המס אשר שם עליו (מלכים ב' י"ח ט"ו) ואע"פכ בא עליו ונ"ל שאין אנו יודעים אם הספיק חזקיה לתת את המס כלו או לא, כי לא מצאנו בספר מלכים אלא כי נתן לו את כל הכסף הנמצא בית ה' ובאוצרות בית המלך, ומי יודע ההספיק כל זה לשלש מאות ככר כסף ושלשים ככר זהב? גם נראה כי לא היה רבשקה אומר למלאכי חזקיה שיאמרו אליו בשם אדוניו על מי בטחת כי מרדת בי, אם לא היה שם שום צד מרד, ע"כ נ"ל כי קרוב הוא שלא הספיק חזקיה לשלם את המס כלו, אך טעם הפר ברית כי כן היו השליחים מגידים כי סנחריב מפר בריתו עם כל העמים ואין ראוי לבטוח בדבריו אם יאמר עשו אתי ברכה וצאו אלי, כי מרמה בפיו ואולי כי בערמה ומרמה לכד קצת מערי יהודה.
<b>מאס ערים,</b> הוא בוזה כל עיר אף אם היא גדולה ובצורה, כי לא תוכל לעמוד בפניו. ור' יוסף קמחי פירש שישראל יאמרו כי ה' הפר בריתו עם ישראל ומאס עריו שהם ערי קדשו.

Verse 9

<b>אבל אמללה ארץ,</b> נ"ל אבל יושב הארץ ואמללה הארץ, וידוע כי אומרים ארץ והכוונה על יושביה, כמו וכל הארץ באו מצרימה, ואין כתוב באה.
<b>החפיר לבנון,</b> מה שהיה נכבד ונעלה שב שפל ומדוכה, וכאלו יבוש על מפלתו <b>קמל,</b> עיין למעלה י"ט ו'.
<b>השרון,</b> שם מחוז קרוב לבשן שנאמר וישבו בגלעד בבשן ובבנותיה ובכל מגרשי שרון (ד"ה א' ה' י"ו), והיה מקום מרעה טוב, כמו שאמרו ר"זל עגלים משרון, וכן כתוב חבצלת השרון בערבה כמדבר. ונוער, לשון נעור וריק (נחמיה ה' י"ג) (רא"בע), ויהיה נוער תאר בצורת בינוני ור"דק וגיז' פירשו בינוני ממש, נוער פירותיו, ורוז' ואחרים פירשו ל' חמור נוער, כלו' בשן וכרמל צועקים על שוממותם. גם עלה על דעתי לומר כי אולי ונוער מן יער, והמלה בנין נפעל, והיה משפט הע"ין להפתח. גם אפשר לומר שיהיה מן ערר ויהיה ערר כמו ערה שענינו גלוי, ויהיה ענינו נשאר ערום, והיה משפט המלה ונער בפלס ונסב או ונער כמו נסבה וענין הפסוק הזה אמנם אינו אלא משל על נפילת הערים ביד האויב, ועל נפול לב העמים מפחד אשור.

Verse 10

<b>עתה אקום,</b> אחר שצייר גדולת האויב ובעתת כל העמים מפניו, בא לצייר התשועה ממנו בדרך פלא מאת ה', והוא אומר: עתה שאתם מודים כי אין כח באדם להתקומם נגד אויב הזה, אקום אני ואראה גדולתי בו.
<b>ארומם,</b> התפעל ומשפטו אתרומם, ולדעת קצת הוא פעל ומשפטו ארומם, וננקדה האל צירי על דרך ל' סורי כמו אפו.

Verse 11

<b>תחרו חשש וגו',</b> הופך פניו כנגד האויבים שהיו מפחידים כל העולם, ואומר להם לא תצליחו בעצתכם לבלע ולהשחית את ירושלם, אבל תהרו חשש תלדו קש, ואחר שהזכיר הקש הוסיף משל אחר ודמה אותם כאלו כל גופם קש, והרוח היוצא מפיהם יהיה כאש שיבעיר את הקש ויאכלם <b>חשש,</b> עיין למעלה ה' כ''ד.

Verse 12

<b>והיו עמים משרפות שיד,</b> רד''ק רוז וגיז פירשו שהעמים (והם חיילותיו של סנחריב) ישרפו כמו האבנים הנשרפות לשיד, ול''נ כי משרפות אינו אלא שם השרפה, וענינו כי אחר שאמר כי רוחם יהיה כאש, אמר שהעמים ההם בהשרפם יהיו לדלקה גדולה ונוראה, כי כל כך יהיה מספר הנשרפים, שהשרפה תהיה גדולה, כאשר גדולה היא השרפה שעושים בכבשן הסיד, ואמנם העמים האלה לא יהיו קשים להשרף כמו האבנים, אבל יהיו נוחים להאכל כמו קוצים יבשים.
<b>כסוחים,</b> תלושים מן הקרקע, כסח ל' כריתה כתרגום לא תזמור (ויקרא כ"ה ד') לא תכסח, וכל דבר המחובר לקרקע יש בו לחות, ואחרי התלשו מתיבש.

Verse 13

<b>שמעו רחוקים,</b> ואז הרחוקים והקרובים יחדו יראו וידעו את מעשה ה' הגדול אשר עשה; הצווי במקום העתיד, כמשפט בנבואות.

Verse 14

<b>פחדו בציון חטאים,</b> כשיראו יד ה' זאת באשור יפחדו החטאים שביהודה ויאמרו מי ממנו יוכל מעתה לגור כאן בארץ ה' שהוא אש אוכלה (רש"י רא''בע רוז' וגיז) מי יגור לנו, מי הוא לנו שיגור (רש"י בפירוש שני), כלומר מי ממנו יגור כמו לא ינוס להם נס, ולא ימלט להם פליט (עמוס ט' א') (גיז'), <b>יגור אש אוכלה,</b> יגור עם אש אוכלה, כמו לא יגורך רע <b>מוקדי עולם,</b> אש אשר לא תכבה.

Verse 15

<b>ה' לך צדקות,</b> הנביא משיב מי שעושה זה אין לו להתירא מה' שהוא אש אוכלה.
<b>נוער בפיו מתמוך בשחד,</b> מנענע את ידיו, כדי שאם יותן בהן שחד יפול לארץ <b>משמוע דמים,</b> דברי דמים, עצה לשפוך דם.
<b>ועצם עיניו מראות ברע</b> שראיית המעשים הרעים שנואה לו, והוא בורח אפילו מראות אותם, כל שכן שלא יעשם, והנה עצימת העינים מדבר מה, הוא אות לתכלית שנאה.

Verse 16

<b>הוא מרומים ישכון,</b> משל, כי היושב למעלה ידו על העליונה, ולא יירא ממי שתחתיו, והכוונה כי לא תאנה אליו רעה.

Verse 17

<b>מלך ביפיו,</b> הוא חזקיה, תראה אותו גדול ומפואר.
<b>תראינה ארץ מרחקים,</b> רד''ק פירש עיניך שהיו רואות מלך ארץ מרחקים הוא סנחריב, עתה תראינה וזקיה ביפיו והדרו ורוז' וגיז פירשו שתוכל ללכת לבטח בכל ארץ ישראל בלי פחד אויב, ונ"ל כי לא יתכן לקרוא לארץ ישראל ארץ מרחקים ליושבי בה. והיה נ"ל לפרש כי עיני אנשי ארץ מרחקים גם הן תראינה המלך חזקיה ביפיו, כמו שהיה מענין שרי מלך בבל שראו אוצרות חזקיה, וארץ מרחקים על היושבים כמו והאזינו כל מרחקי ארץ (למעלה ח' ט'). ותלמידי מוה''רר יצחק פארדו אומר כי על כל פנים יראו הי''לל, אבל תראינה אינו חוזר אלא לעיניך כאשר הבינו כל המפרשים, לפיכך הוא מפרש עיניך תראינה יושבי ארצות רחוקות שיבואו לראות גדולת מלכך והצלחת ארצך; ונכון.

Verse 18

<b>לבך יהגה אימה,</b> אז בהיותך בשלוה תשיב אל לבבך הצרה והאימה שהיית בה קודם לכן, ותאמר איך שבת נוגש, איה סופר איה שוקל את כסף המס (רוז') <b>איה סופר את המגדלים,</b> כי האויב היה קובע המס לכל עיר ועיר לפי מספר המגדלים אשר בה (רד''ק).

Verse 19

<b>את עם נועז וגו',</b> לא תראה עוד בארצך אויבים.
<b>נועז,</b> עז, תקיף ואכזר (יונתן רד''ק רוז' וגיזי), או כדעת רש"י (ואחריו Lowth, Vogel, Michaelis נועז כמו לועז (בית יעקב מעם לועז).
<b>נלעג לשון,</b> שדבורו נראה לך כדבור העלג כי לא תבינהו. ואין זה סותר למה שפירשתי תראינה ארץ מרחקים, כי כאן אמר עם, והכוונה המון רב והם אנשי מלחמה הבאים כאויבים, ולמעלה לא אמר עם, והכוונה על מלאכי המלכים, או על העשירים המשוטטים בארצות, והם באים כאוהבים.

Verse 20

<b>חזה ציון קרית מועדנו,</b> אבל תראה ציון שתשוב להיות כמקדם קרית אסיפתנו.
<b>אהל בל יצען,</b> ענינו לפי מקומו אהל בל ימוט. ושולטנס (ואחריו רוז' וגיז') אמר שענינו נסיעה ממקום למקום, כהוראת שרש <b>טען</b> (בנקודה על הט"ת) בלשון ערבי; וזה שבוש, ואהבת שולטנס ללשון ערבי עורה את עיניו, ועותה את משפטיו, והכניסה הבלים הרבה בחכמת לה"ק ובביאור הכתובים, כאשר הראתי בספרי Prolegomeni ובשאר מכתבי. והנה השרש הערבי הנ"ל אינו אלא שרש טען העברי והארמי, שנשתנה מעט בפי הישמעאלים, וקוראים טַׄעין (בנקודה על הט"ית) לגמל טעון, כלומר שיש עליו משא, וקוראים טַׄעינה למין מרכבה (שדה ואסדא) שרוכבות בה הנשים, וגם זה מענין טעינה ומשא (וקרוב לזה בלשון רומי vehiculum מן veho); ואח"כ אמרו <b>טען</b> להוראת הנסיעה ממקום למקום, מפני שהערבי בעת נסיעתו הוא טוען את גמליו ואף אם נקבל שגם בלה''ק אמרו <b>צען</b> להוראת הנסיעה לא יתכן הדבר בכתוב הזה, כי הלא כל אהל לכך הוא עשוי, להיות מיטלטל ממקום למקום, ואם לא יוכל להטלטל איננו אהל, וכאן אין ספק שהכוונה אהל שלא ימוט ולא יפול מאליו, לא שלא יוכל בעליו לטלטלו וגיז אחר שקבל דברי שולטנס על שרש <b>צען,</b> הוסיף ואמר כי קרוב בעיניו כי מן השרש הזה נגזר השם צאן, והכוונה בהמות הנוסעות ממקום למקום. ואם היו הערביים קוראים עצמם בשם <b>צען</b> או <b>צאן</b> מפני שהיו נוסעים ממקום למקום, החרשתי; אבל שיקראו הכבש והעז <b>צאן</b> מפני שהיו מוליכים אותם ממקום למקום, הוא דבר שאין הדעת סובלתו ולפי מה שהוכחתי בספרי פרוליגומיני ובדקדוקי כי לה''ק ולשון ארמית היו מתחלתן לשון אחת, מלת <b>צאן</b> אינה אלא מלת <b>עאן</b> הארמית שנשתנית קריאתה בפי העברים בחילוף עין בצ''די כמו <b>ארץ</b> מן <b>ארעא ורבץ</b> מן <b>רבע,</b> ובחילוף קמץ בחולם כמו <b>דור</b> מן <b>דר.</b> והנה החכם הסורי Amira בדקדוקו (עמוד ט') אומר כי מבטא הע'ין הוא דומה לקול שמוציא העגל הגועה כשאמו רחוקה ממנו. על כן נ"ל כי הנ"ון במלת עאן איננה שרשית, אך היא לסימן הרבוי, והכבש והעז ואולי גם העגל נקראו מתחלה <b>עא</b> ובלשון רבים <b>עאן,</b> ואח''כ נשאר השם הזה כשם כולל לרבוי הבהמות הקטנות, והוציאו העגלים מן הכלל מפני שהם מתייחסים יותר למין הבהמות הגדולות, כלומר למין הבקר.
<b>בל יסע יתדתיו,</b> שרש נסע קרוב לשרש נסח (בית גאים יסח ה' משלי ט"ו כ"ה), וכן בל"ח הֶסֵחַ הדעת, והֶסֵעַ וענינו עקירה ותלישה מן הקרקע, כמו ויסע את היתד הארג ואת המסכת (שופטים י"ו י"ד), ועיקר הנחתו על עקירת אהל ממקום למקום, והושאל אח"כ על נסיעת האדם ממקום למקום. וכאן אין יסע מוסב ליתד (כדעת רד''ק) כי יתד ל' נקבה, אבל הוא חוזר לאהל, אהל שלא יסע ע"י הסע יתדותיו, דוגמת נובלת עלה, זבת חלב ודבש, ותאבדו דרך, וחבריהם <b>יסע</b> , נפעל בצורת קל כמו ויגש וחבריו. עיין בה''ע תק''פח עמוד קכ"ג.

Verse 21

<b>כי אם שם וגו'</b> לא יסע יתדותיו וגו', אבל שם יתראה ה' אדיר בעזרתנו, והמקום הזה יהיה מקום נהרים יאורים רחבים (רש"י) ומלת מקום חוזרת למלת שם שענינה במקום ההוא, כאלו אמר כי אם במקום ההוא אדיר ה' לנו, מקום שיהיה (כמו) נהרים יאורים וכו' ור"דק רוז' וגיז' פירשו כי ה' יעמוד לנו במקום נהרים ונ''ל רחוק שיאמר שה' יעמוד במקום נהרים, ואפי' רצה להמשיל האל לנהר, ימשילהו לנהר אחד, לא לנהרים יאורים רבים, גם לא מצאנו מלת מקום להוראה זאת, רק פעם אחת מצאנו במקום, והיה במקום אשר יאמר להם לא עמי אתם יאמר להם בני אל חי (הושע ב' א'), ועוד הנה אמר בל תלך בו, ולא יעברנו, בל' יחיד, והוא ל' חוזר למלת מקום שזכר, לא לנהרים יאורים, וא"כ מקום מקום ממש, לא שהוא להוראת תחת. ורוז וגיז' עצמם הוצרכו לשנות בתרגומם ותרגמו כאלו כתוב <b>בהם, ולא יעברום.</b> ור''דק דחק ופירש בל תלך באותו נהר. וטעם משל הנהרים הוא כי הארצות המוקפות נהרים, קשה לאויב ליכנס בהן ואמנם יען האויבים יכולים לבא על פני המים באניות, לכך הוסיף שהנהרים האלה הם רחבים מאד, עד שלא תוכל ללכת בו אני שיט וגו', והטעם מפני שהנהרות הרחבים מאד הם עלולים לרוח סופה, וסערות חזקות, ע''כ לא תלך בו אני שיט שהיא קלה. ובנקל תתהפך (תלמידי מוה''רר יקותיאל הכהן), וגם צי אדיר לא ילך בו, כי הוא צריך למים עמוקים, והנהרות הרחבים מאד ימצאו בהם מקומות שהמים בהם מועטים, ותטבע הספינה בחול ובטיט, אם לא יהיה בה אדם בקי שינהג אותה במסילות ידועות שהמים שם עמוקים.
<b>אני שיט,</b> אניה השטה במים (רש''י), ונ''ל שהכוונה על אניות הלכטים השטים ומשוטטים בים לגזול יורדי הים, וגם לרדת ליבשה ולגזול על חוף הים, ואמר כי ירושלם תהיה כמקום נהרים רחבים שאין בהם יראה מן הלסטים ואפילו צי אדיר לא יעבור בהם. גם יונתן נראה היות דעתו כן, כי תרגם צַיָדין והוא תרגום של דייגים, ויוכל לכלול ג''כ מצודדי נפש אדם; ושאר המפרשים כלם פירשו לשון משוט (remo), אמנם שיט לא יורה אלא פעולת מי ששט, כמו ציד שהיא פעולת הצד, ודיש פעולת הדש, ואין נראה שיהיה שיט ומשוט דבר אחד. ואחר זמן מצאתי בס' בעל כנפים בחרז יט וז''ל: אני שיט הוא הרודף בים אחר הספינות לשלול שלל. שַיִטא בלעז (והוא בל' איטלקי Saettia).

Verse 22



Verse 23

<b>נטשו חבליך,</b> זו חתימת הנבואה על אשות והנה אחר שאמר שלא תבא אני שיט בארץ יהודה, המשיל את מחנה אשור לאני שיט, והוא מדבר אליה כאלו הוא רואה אותה באה לשלול את יהודה אחר שכבר נתמלאה משלל שאר עמים, והוא אומר לה לא תועילי ולא תצליחי, ונהפוך הוא, כי אנשי ירושלם הם יבוזו את כל השלל אשר בתוכך.
<b>נטשו חבליך,</b> אל תקרא חבליך, אלא חובליך, ונטשו כמו נפלה לא תוסיף קום בתולת ישראל נטשה על אדמתה אין מקימה (עמוס ה' ב'), והנה נטושים על פני כל הארץ אוכלים ושותים וחוגגים בכל השלל הגדול אשר לקחו (שמואל א' ל' י"ו), אף כאן הכוונה מלבד שאין חובליך בקיאים להנהיג הספינה במסילות שהמים שם עמוקים, הנה אינם עושים גם מה שהיה בידם לעשות, אבל הם יושבים בהשקט ובבטחה לאכול ולשתות השלל אשר שללו בספינות אחרות ששללו, או בארצות אחרות שירדו שם, והנה חובליך לא יחזקו בכח תרנם ולא יפרשו הנס, ולא ישגיחו על צרכי האניה, וע"י כן תטבע בחול ובטיט ויבואו יושבי הארץ ויחלקו שללה, ויבוזו ביזת האיש השייט שהיה מרבה שלל, שהיה רגיל לשלול שלל גדול, ואפילו הפסחים יבוזו בזתה.
<b>כן,</b> נ"ל כר"שי כמו הכן (ויעמדו הכהנים נושאי ארון ברית ה' בחרבה בתוך הירדן הכן, יהושע ג' י"ז), לשון עמידה קיימת. ורוזי וגיז פירשו בסיס של תרן, עץ שהתרן נתון בתוכו.
<b>עד שלל מרבה,</b> עד לשון בזה, כמו בבקר יאכל עד, עד של שלל מרבת עד של מי שהיה עד כה מרבה שלל. פסחים. אפי' הפסחים. ור"דק ורוזי וגיז' פירשו נטשו חבליך, שהחבלים נפסקו או נתפשטו ואינם נטויים (laxati sunt). ונ''ל שלפי זה הי"לל נתקו או רפו.
<b>עד שלל מרבה,</b> פירשו עד של שלל הרבה, או עד ושלל הרבה, ולא ראו כי מרבה אינו תאר הפעל, רק תאר השם, כמו מרבה רגלים, מרבה המשרת אף כאן מרבה שלל.

Verse 24

<b>ובל יאמר שכן חליתי,</b> דבק עם פסחים בזזו בז, אפילו מי שהוא שוכב על מטתו מחמת חולי לא יאמר חליתי ולא אוכל לבוז בז, אלא יקום גם הוא ממטתו וילך לשלול שלל.
<b>שכן,</b> שם התאר מענין כלביא שכן, כמעט שכנה דומה נפשי, ישכנו אדיריך (נחום ג' י"ח, ואין צורך להגיה ישכבו), ובין כתפיו שכן שענינם שכיבה ומתיחת הגוף על המטה או על דבר אחר Coccejus וכן בערבי סַכֵּן נאמר על מנוחת הלילה Schultens. והמפרשים פירשו על יושבי ירושלם כלם.
<b>העם היושב בה נשוא עון,</b> זו חתימת הנבואה וחוזר לעיניך תראינה ירושלם נוה שאנן, אמר העם היושב בירושלם יהיה חפשי מכל מיני רעה ופגע.
<b>נשוא עון,</b> סלוח עון (רש״י), כמו אשרי נשוי פשע כסוי חטאה (תהלים ל"ב א') והטעם כי יושבי ירושלם לא תאונה אליהם שום רעה, ונגע לא יקרב באהליהם, כי יהיו כאדם שנסלחו לו כל חטאיו (כי אין אדם אשר לא יחטא) ויפק רצון מה’.

Chapter 34



Verse 1

נבואה על חרבן אדום  <br><b>קרבו גוים לשמוע</b> היא נבואה על שוד ושבר שהיה עתיד לבא על אדום; והנה גיז' אומר שלא נתקיימה כלל, וזה אמנם שקר מוחלט, כי הנה מלאכי שהיה בתחלת בית שני אומר ואת עשו שנאתי ואשים את הריו שממה, ואת נחלתו לתנות מדבר, ולא יתכן לומר כדברי גיז' שזו קללה, שמלאכי מקלל את אדום, כי הנה הוא מביא זו לעדות על אהבת ה' את עמו יותר מאדום, ואמרתם במה אהבתנו הלא אח עשו ליעקב נאם הי ואהב את יעקב ואת עשו שנאתי ואשים וגו' הלא ברור הדבר שאין זו קללה אלא ספור מה שהיה כדבר ידוע ומפורסם גם אין לפרש כרש''י ואת עשו שנאתי שלא נתתי לחלקו ארץ צבי כארץ ישראל אלא הרי שממה ומקומות מדבר כי אות הל"מד אשר במלת לתנות מדבר מורה בלא ספק על חילוף המצב מזמן לזמן, שהאל הפך את נחלת אדום להיות תנות מדבר, וכן ואשים את הריו שממה חסר למד, כמו אשים נהרות מדבר (למטה נ' ב'), השמה מעמקי ים דרך לעבור גאולים (שם נ"א יו''ד) וכל עצביה אשים שממה (מיכה א' ז'); גם הפסוק שאחריו כי תאמר אדום רששנו ונשוב ונבנה חרבות הוא ראיה ברורה שמלאכי מדבר על חרבן שנחרבה אדום, לא על רוע תכונת הארץ ההיא, ונראין דברי רד''ק כי נבוכדנאצר החריב ארץ אדום, ומלאכי מביא ראיה על אהבת ה' את ישראל, כי ישראל אחר שגלו החזירם ה' על אדמתם ובנו החרבות, ואת ארץ אדום לא השיב לאיתנה. וכמו שמפרש והולך, כי תאמר אדום רששנו ונשוב ונבנה שאנן, אמר העם היושב בירושלם יהיה חפשי מכל מיני רעה ופגע <b>נשוא עון,</b> סלוח עון (רשי), כמו אשרי נשוי פשע כסוי חטאה (תהלים לב א) והטעם כי יושבי ירושלם לא תאונה אליהם שום רעה, ונגע לא יקרב באהליהם, כי יהיו כאדם שנסלחו לו כל חטאיו (כי אין אדם אשר לא יחטא) ויפק רצון מה' חרבות כה אמר ה' צבאות המה יבנו ואני אהרוס. והנה חיל מלך בבל בא לארץ ישראל מן הצפון, ואדום היא דרומית לארץ ישראל, ובזמן חרבן ירושלם היו אדום בשלוה, ונראה כי הם עזרו לבבליים לרעת בני יהודה, ככתוב זכור ה' לבני אדום וגו' (תהלים קל"ז), וכנראה מדברי עובדיה ויחזקאל ל"ה ה', וממה שכתוב בקינות שישי ושמחי בת אדום וגו'. ואחר זמן, אולי כשרצה מלך בבל לכבוש את ארץ מצרים, הכה גם את ארץ אדום הקרובה אל מצרים. והנה לנו קצת ראיה על מפלת אדום בימי גלות בבל, כי עזרא ונחמיה לא הזכירו בשום מקום את אדום בכלל צרי יהודה כמו שהזכירו הערביים והעמונים והאשדודים (נחמיה ד' א'), ואף הנשים האדומיות לא נזכרו בין נשי הנכר אשר לקחו בני יהודה בימים ההם, כמו שהזכיר נחמיה נשים אשדודיות עמוניות מואביות (נחמיה יג כג), ועזרא אמר לא נבדלו העם ישראל והכהנים והלוים מעמי הארצות כתועבותיהם לכנעני החתי הפרזי היבוסי העמוני המואבי המצרי והאמורי (עזרא ט' א') ולא הזכיר האדומי, כדרך שנזכר אצל שלמה והמלך שלמה אהב נשים נכריות רבות ואת בת פרעה ומואביות עמוניות אדומיות צדניות חתיות (מא יא א'); נראה מכל זה שהיה אדום בימים ההם בתכלית השפלות. וכן אתה מוצא כי מזמן גלות בבל ואילך לא הוזכר בשום מקום שנלחמו בני אדום בישראל וגברו עליהם ונצחום ולקחו מהם ערים והפילו מהם חללים (אעפ"י שתולדות הימים ההם מסופרים בארוכה בספרי יוסף פלאויוס), אבל בהפך מצאנו כי יהודה חשמונאי הכה אותם ואח"כ הורקנוס הכריחם להמול, הלא כל זה יורה כי לא היה אדום בימי בית שני ממלכה תקיפה, אבל בהפך היו נבזים ושפלים ולא היה מוראם מוטל על העמים, ובגוים לא יתחשבו. על כן על כל הדברים האלה נ"ל כי זמן מה אחר חרבן ירושלם ע"י בבל גם על ארץ אדום עברה הכוס, ואז נכרתו מארץ אדום אנשים הרבה מאד, והנשארים עזבו את ארצם החרבה והשממה, ועלו וישבו בערי מואב, בערי יהודה אשר היו מאין יושב, ובשוב אנשי הגלות על אדמתם והיו מתי מספר והיתה הארץ רחבת ידים לפניהם, זכרו ברית אחים, וחמלו עליהם, ובפרט בהיותם נבזים ושפלים, והניחום במקומות אשר תפשו להם, וגם האדומיים לענים ושפלותם לא נתחברו עם צרי יהודה להרע להם. רק אחרי קצת דורות פרו ורבו והתחילו להצר לישראל, ואז נלחם בהם יהודה חשמונאי והכה אותם, כי מכל מקום לא היו ממלכה גדולה, ולבסוף נלחם בהם הורקנוס ויביאם תחת יד יהודה.
<b>וכל צאצאיה,</b> הצמחים היוצאים ממנה, וגם בעלי החיים והאדם, ונקראים צאצאיה אם מפני שנולדים עליה, ואם מפני שמתחלה נוצרו מן האדמה, וכיוצא בזה למטה מ"ב ה'.

Verse 2

<b>על כל צבאם,</b> אינו אומר צבאותם אלא צבאם, כאלו הגוים כלם נאספים לצבא אחד, ע"ד גוי וקהל גוים (בראשית לה יא).
<b>החרימם,</b> עשה אותם חרם, ואח"כ פירש נתנם לטבח. והנה הקצף הזה והחרם והטבח אינו אלא על אדום, ודרך הפלגת השיר התחיל באלו הקצף על כל הגוים, ואח"כ פירש על איזה גוי הוא.

Verse 3

<b>ישלכו,</b> כמו ואתה השלכת מקברך, יהיו מושלכים בדרך ואין קובר.
<b>באשם,</b> וכן באשו (יואל ב' כ'), כאלו הנפרד באש ועקרו באש (עמוס ד' יו"ד) ועיין פירושי על בגדול זרועך (שמות ט"ו יו).
<b>ונמסו הרים מדמם,</b> הפלגה.

Verse 4

<b>ונמקו וגו',</b> הכל משל והפלגה על עוצם המבוכה והמבוסה אשר תהיה באדום, ואמר כי השמים הנטוים כדוק וכיריעה יתקפלו לאחת הקצוות, ותשאר הארץ מגולה בלא שמים עליה, והכוכבים שהיו בשמים יפלו על הארץ בשעת התקפלם וקרוב לזה אומרים בל' ערב על מי שיבואהו פגע רע, שנהפכו שמיו על ארצו (מורה חלק ב' פרק כ''ט) <b>וכנובלת,</b> תאנה שנפלה מן העץ קודם בישולה, כמו ששנינו ועל הנובלות, ואמר ר' יהודה כל שהוא מין קללה אין מברכין עליו (ברכות פרק ו').

Verse 5

<b>כי רותה בשמים חרבי,</b> הוא סיום המשל האמור בפסוק הקודם, לומל כי המהפכה הזאת שהזכיר בשמים תהיה מעשה ה' וחרבו הנוקמת, ואח"כ מפרש המשל הנה על אדום תרד.
<b>רותה,</b> וכן למטה פסוק ז' אע"פי שהוא פעל הוא פעל עומד, והכוונה רותה את עצמה, ודוגמתו פתחה אזנך (למטה מ"ח ח').
<b>עם חרמי,</b> העם אשר הקדשתי חרס וכן איש חרמי (מלכים א' כ' מ"ב).

Verse 6

<b>חרב לה',</b> חרב ה', כמו מזמור לדוד.
<b>הדשנה מחלב,</b> נעשתה שמנה ודשנה מרוב חלב שאכלה. מלת הֻדַּשְׁנָה היא בנין הָתְפָּעַל כמו התפקדו (במדבר א' מ"ז, ב' ל''ג, כ''ו ס''ב, ומלכים א' כ' כ''ז), הֻכַּבֵּס (ויקרא י"ג נ"ה), הֻטַּמָּאּה (דברים כ"ד ד'), אלא שהראשון (התפקדו) רפי, והאחרים דגושים. בנין התפעל הוראתו לפי דעתי (היום כ''ה אלול תרכ''ג) כבנין פעל, כי הלוים לא התפקדו ענינו כענין אשר פקד על פי משה (שמות ל''ח כ''א), הכבס את הנגע ענינו כענין וכבס שנית (ויקרא י''ג נ''ח), והטמאה ענינו שהאשה קבלה טומאה על ידי אדם שטמא אותה בשכיבתו, והנה היא מטמאה (פעל תולדה דפעל). וכן כאן הדשנה מחלב ענינו כענין מה שכתוב בפסוק שאחר זה ועפרם מחלב ידשן. ונ''ל כי בתחלה הוסיפו על אותיות השרש הברת <b>הת</b> להורות שהפועל פועל על ענמו, והברת <b>הת</b> להורות על קבלת הפעולה מיד אחרים; ואחר זמן השמיטו הברת <b>הת,</b> והטילו תנועתה על פ"א הפועל ואמרו פעל ועדיין תיבת הֻדַּ֣שְׁנָה זרה משני פנים, כי הש"ין היתה ראויה להיות דגושה, והטעם היה ראוי להיות בלמד הפועל (הֻדַּשְּׁנָ֣ה); ונ"ל שעשו כן כדי שלא נחשוב שהמלה מענין דשן ואפר כמו ודשנו את המזבח (במדבר ד' י"ג), ועולתך ידשנה סלה (תהלים כ' ד'), ומהטעם הוה עצמו היה לדעתי שלא נכתב ועולתך ידשן, כדי שלא יובן מענין דשן ושמן. ונ"ל כי כשהתיבה נקראת בטעם על הדל"ת השומע נוטה להבין אותה להוראת השמנינות, כי ידמה לו שהיא משרש דוש, והעגלה השמנה נקראת עגלה דשה (עיין פירושי למעלה א' ג'), ואולי שרש דשן נגזר משרש דוש, מפני שהבהמה הדשה היא שמנה.
<b>מחלב,</b> ב' בפסוק זה, בחי''ת סגול ברוב הספרים, והוא שבוש, וצ''ל בצירי ככל חלב שבמקרא, וכן הוא בדפוס רמ"ח ור''נד ור''עה ור"עח ור"ף, וב''כי שבידי ובארבעה כ''י בארפורט.
<b>כי זבח</b> רוזי וגיז' תרגמו לשון קרבן, ואינו אלא ענין סעודת כמו וקראת לישי בזבח (ש"א י"ו ג'), וכן במשל על ההריגה כי הכין ה' זבח הקדיש קרואיו (צפניה א' ז').

Verse 7

<b>וירדו,</b> יפלו לטבח.
<b>ראמים עמם</b> , עם הכרים העתודים והאילים יפלו גם ראמים שהם בהמות תקיפות, גם הן לא תמלטנה.

Verse 8



Verse 9

<b>והיתה ארצה לזפת בוערת,</b> בנביאים כ"י על קלף שבידי ובדפוס רמ"ח ור"נד מלות והיתה ארצה במונח זקף קטון, וכן נכון.

Verse 10

<b>לנצח נצחים,</b> לאו דוקא, אך הוא דרך הפלגת השיר <b>וקפוד,</b> עיין למעלה י''ד כ''ג.
<b>וינשוף,</b> בדפוס רמ"ח ור''נד וב''כי שבידי ובשני כי ארפורט הוא בשורק.

Verse 11

<b>ונטה עליה קו תהו ואבני בהו,</b> משל, כמו שהבנאי בונה ע"י הקו והמשקולת, כן האל יעסוק באדום בקו ומשקולת, אלא שעסקו בה לא יהיה לבנותה אלא לשומה תהו ובהו.

Verse 12

<b>חריה ואין שם מלוכה יקראו,</b> החורים והשרים הם אדוקים הרבה בכבוד המלך, כי בכבודו יהיה להם כבוד, והנה אמר כי חורי אדום גם בשעת מפלתה יזכירו ויהללו המלוכה והדר כבוד המלך, וכל זה לריק, כי אין שם עוד מלוכת וגם כל שריה יהיו אפס, יהיו נחשבים כאין וכאפס, ולא יוכלו להנשא עוד על העם.
<b>ואין שם,</b> מקומו בסוף המאמר, חוריה יקראו מלוכה, ואין שם, וקרוב לה (ואם איננו דומה לו ממש) מתאוה ואין נפשו עצל (משלי י"ג ד'), שפירושו האיש העצל נפשו מתאוה ואין והפירוש הזה מסכים בשלמות עם טעמי הפסוק. והמפרשים הלכו בדרכים אחרות, ורוז' ולפניו Vitringa פירשו חוריה אינם עוד שם, אותם החורים שהיו נקראים למלוכת ורוז רצה להסתייע מסוף הפסוק, יהיו אפס, ואמנם המליצה הזאת אין ענינה שיכרתו ולא יהיו עוד. אלא שיחיו, ולא יהיו חשובים ומכובדים וגיז. פירש אין שם חורים שיקראו ויעמידו עוד מלך ור''שי פירש אין אחד מהם קורא על עצמו שם שררה ומלכות; ור''דק (ולפניו יונתן) חוריה שהיו קוראים תחלה אין שם מלוכת כי אנחנו מלכים, הם יהיו אפס; ודון יצחק חוריה (כי לא יהיה שם עוד מי שיקרא שם מלוכה) וכל שריה יהיו אפס, וקרוב לזה Hitzig חוריה כי לא יהיה שם מי שיקראוהו למלוכה) וכל שריה יהיו אפס.

Verse 13

<b>נוה תנים,</b> עיין למעלה יג כ"ב.
<b>הציר,</b> כמו חצר (רד''ק) והוא כתוב בי''ד כמו בל' ערבי (Hitzig), וכן למטה (ל"ה ז') בנוה תנים רבצה חציר לקנה וגמא.

Verse 14

<b>ציים,</b> חתולים מדבריים, <b>ציון</b> בערבי חתול (בושארט ורוז וגיז').
<b>איים,</b> הם הם תנים, עיין למעלה י"ג כ"ב.
<b>שעיר,</b> עיין למעלה (שם).
<b>על רעהו יקרא,</b> על במקום אל, והכוונה ירימו קולם יחדיו, כטעם וקרא זה אל זה, תהום אל תהום קורא; והיטניג פירש ל' פגישה כמו נקרא עלינו (שמות ה' ג'). לילית, שם מזיק שהיו הקדמונים מאמינים שבא בלילה בדמות אשה מלובשת בעדי עדיים, וכן בל' סורי לליתא, ופירש Bar Bahlul שאדא דמתדמא באנתתא, שאדא נקביא, וכן Bar Ali שאדא דמתחזא איך אנתתא מזבתתא, וכן בספר אדם הראשון (Codex Nasoraeus). ולליתא אזלא לותיון ושכבא, וזרעא מניהון מקבלא, ובטנא, והוין שאדא וחנגא דעל בנת אנשא נפלא, ובתרגום שיר השירים (ד' ו') הוזכרו שמות מיוחדים למזיקים הבאים בלילה, בבקר, ובצהרים (הוו ערקין מזיקי וטלני צפרירי וטיהרי מביניהון, טלני הם של לילה, ל' צל שתרגומו טל, צפרירי הם של בקר שתרגומו צפרא, טיהרי לשון צהרים שתרגומו טיהרא); ובל' רומי ואיטלקי דוגמת לילית, מצאנו בשם Lamia ובל' ערבית קוראים ללילית גול (עול), ונקראת ג"כ עלוק, להיותה מוצצת הדם כעלוקת כי בערוך הערבי הנקרא Kamus בערך אלעלוק פירש אלעׄוּל ודוגמת אמונת לילית זו המוצצת הדם נמצא בגויי אברופא אמונת המזיק הנקרא Vampiro (כל זה מגיז'), והנביא מדבר לפי מחשבת ההמון.
<b>הרגיעה לילית ומצאה לה מנוח,</b> כי המזיקים (לפי מחשבת המאמינים בהם) משוטטים בעולם וכן בברית חדשה Matthaeus (43.12 כתוב. ובצאת רוח טמאה מאדם תעבור במדברות לבקש מנוחת ולא תמצא (גיז').

Verse 15

<b>קפוז,</b> נקרא כן בל' ערבי (קפאז) מין נחש העולה על האילן וקופץ משם על האדם והבהמה, וקפז בערבי כמו קפץ בעברי, ושמו בל' יוני acontias וברומי jaculus (Bochart ורוז' וגיז') <b>ותמלט,</b> תוציא הביצים, מל' והמליטה זכר.
<b>ובקעה,</b> יציאת הולד ע"י בקיעת הביצה, כמו תבקע אפעה (למטה נ"ט ה') <b>ודגרה,</b> ישיבת העוף או הנחש על הביצים לחממם ולהבקיעם, כמו קורא דגר ולא ילד(ירמיה י"ז י"א), והושאל גם על הישיבה על האפרוחים שהאם רובצת עליהם, וכן בל' רומי fovere נאמר על האפרוחים ועל הביצים (רבנו סעדיה וגיז'). ורש"י פירש קריאה שהעוף קורא להמשיך אפרוחיו אחריו, ורד''ק פירש ל' אסיפה, וכן ר' יהודה בן קריש הביא סיוע ממלת דגורין בארמית שענינה ל' חמרים, ודעת Bochart רביצה על הביצים, והוא מפרש ודגרה, אחר שדגלה.

Verse 16

<b>דרשו מעל ספר ה',</b> אתם אשר תהיו בימים ההם דרשו מעל ספר הנבואות הזה ותראו איך נתקיים דבר ה' (רד"ק ורוז') <b>אחת מהנה לא נעדרה,</b> Vitringa פירש על הגזרות האמורות למעלה על אדום, ושאר המפרשים פירשו על החיות והעופות והנחשים הנזכרים למעלה, וגיז' הכריח זה מפסוק שאחר זה והוא הפיל וגו' עד עולם יירשוה לדור ודור ישכנו בה, שנופל על החיות ולא על הגזרות.
<b>אשה רעותה לא פקדו,</b> הדבר החסר יקרא נפקד, כי אחרים פוקדים אותו ואומרים איו, ודוגמת זה בלי רומי desiderari ומי שהדבר חסר לו אומרים עליו שפוקד אותו, כלומר דורש ומבקש אותו, והנה אשה רעותה לא פקדו אין אחת מן החיות הנזכרות למעלה פוקדת ודורשת חברתה, כי אחת מהנה לא נעדרה.
<b>כי פי הוא צוה ורוחו הוא קבצן,</b> המפרשים פירשו רוחו של פי, ולא יתכן, כי אחריו הוא אומר והוא הפיל וידו חלקתה, א"כ לא האל הוא המדבר, אלא הנביא, ורוז' ולפניו Dathe אומרים כי פי הוא צוה, <b>הוא</b> שמו של הק''בה, והביאו לדוגמא ראו עתה כי אני אני הוא, וזה טעות, וגיז' מוסיף כי זה לא יתכן, שא"כ לא יהיה הוא הראשון (כי פי הוא צוה) מענין הוא השני (ורוחו הוא קבצן) והנכון שהקריאה כי פיהו, וכן תרגם יונתן, וכן הוא בשני כ"י ארפורט ודע כי בדפוס רמ"ח כתוב צִוָּם בכנוי, כמו קבצן שאחריו.

Verse 17

<b>והוא הפיל להן גורל,</b> הוא נתן ארץ אדום לנחלה לחיות ולעופות אלו היא גורל נחלתן, וכאלו בידו חלק אותה ביניהן בקו המדה.

Chapter 35



Verse 1

נבואה על הצלחת העולים מן הגולה (מבבל). <br><b>יששום מדבר וציה,</b> ארץ ישראל שהיתה כמדבר בזמן הגלות תגיל ותפרח בקבוץ הגליות.
<b>יששום.</b> הנכון שה"מם במקום נו"ן (כדעת רא"בע ור"דק ורוז'), ור"שי וגיז' פירשו ישישו בהם או עליהם, ולא יתכן, כי אין הכוונה שישמחו ישראל במפלת אדום (כדעת גיז' ולפניו ר"שי ור"דק, ואחרים), אלא שישראל שהם בגלות ישובו לראות הטובה, ואם כפירוש גיז' וחבריו אין כנוי המ"ם מתפרש, והי"לל יְשֻׂשׂוּהָ לומר ישישו על זאת. והנה <b>יששום</b> הוא לשון רבים, ופעולת הששון איננה מיוחסת לנושא אחד (ישיש מדבר), אלא לשני נושאים (ישישו מדבר וציה), לפיכך היתה מלת יששום ראויה לטעם מפסיק (טפחא). הלת מדבר למשרת (מונח), וכן הוא בכ"י אחד בארפורט <b>כחבצלת,</b> חבצלת מתורגם בשיר השירים (ב' א') נרקום, ונזכר השם הזה בש"ס (עיין ערוך) וצריך להגיה נרקוס, או נרקיס, והוא Narcissus תרגמו ר' סעדיה ור' יונה, ועדיין הנרקיס נמצא בשרון (גיז' בשם Chateaubriand).

Verse 2

<b>המה ראו כבוד ה',</b> המדבר והערבה הם עצמם כאלו הא גורל נחלתן, וכאלו בידו חלק אותה ביניהן בקו המדה יראו כבוד ה' כלומר גדלו וגבורתו בגאולה שיגאל את עמו (יראו כבוד ה', דוגמת וראיתם את כבוד ה וגו' בתת ה' לכם בערב בשר לאכול ולחם בבקר לשבוע שמות י"'ו), וזה על דרך אז ירננו כל עצי יער, וכמוהו רבים, <b>ותגל אף גילת,</b> שם במקום מקור, והוא ע"ד אעלך גם עלה ותלמידי מוה"רר אהוד לולי) גם כי זה נגד הטעמים.

Verse 3

<b>חזקו,</b> פעמים יבא הצווי לא לאדם מיוחד, אלא למי שיהיה (רד''ק), והוא כאדם ההופך פניו כנגד זרים ואומר להם נחמו האבל הזה, כן אתם אמרו למהרי לב הנה אלהיכם, וכן נחמו נחמו עמי.

Verse 4

<b>לנמהרי לב,</b> כמו שקראם ידים רפות וברכם כושלות מפני צרת הגלות והשעבוד, כן קראם נמהרי לב שהיו נבהלים בלבותם מפני הצרות, כפירוש רד"ק; וגיז' פירש נמהרים לנוס מפני הפחד ומרך הלב, אך א"כ העיקר חסר והי"לל נמהרי לנוס או נמהרי רגלים, מלבד כי אין נמהר בשום מקום ענין מהירות, אלא שעמום, וכן מצאנו (למעלה ל"ב ד') ולבב נמהרים יבין לדעת, ואין הכוונה על הפחד.
<b>הנה אלהיכם נקם יבוא,</b> יבוא בנקם, כלומר יבוא לנקום נקם (רש"י ראב"ע ור"דק) או יבוא כנוקם, ובא שם הפעולה במקום שם התאר, כמו כי מרי המה וחבריו, וכן גמול אלהים. אלהי גמול, כלו' יבוא כאל גומל ונפרע. ורוז' וגיז' פירשו יבוא הנקם ויבוא גמול אלהים.

Verse 5

<b>אז תפקחנה,</b> וכן המקרא שאחריו משל על התהפכות מצב ישראל מרע לטוב.

Verse 6



Verse 7

<b>והיה השרב,</b> במדברות החמים לפעמים כחם היום בעת הצהרים קרני השמש המכים על החול מראים לעיני הרואה מרחוק כדמות מים או ים, והמראה הזה נקרא בערבי ובפרסי שרב (ואומרים שעקרו לשון פרסי, שר אב, ענינו בלשון פרסי פני מים), והולכי מדברות רואים לפעמים את המראה הזה וחושבים שהם קרובים למקום מים, ואח"כ לא ימצאו כי אם ארץ ציה, ומזה באלקוראן. מעשי הכופרים הם דומים לשרב במדבר, הצמא חשבהו למים ונגש והנה אין. והזכיר מזה Curtius (7.5)‎, וגם בדורנו כשהיו צבאות צרפת במצרים ראו המראה הזה וכתבו כדברים האלה (Courier de l'Egypte הביאו De Sacy בספרו Chrestomat. arabe חלק ג’ עמוד ל"ח): L’ardeur du soleil ètait excessive, et rendait les illusions du mirage si semblables a la rèalitè, qu’on fut plusieurs fois sur le point de s’ègarer. Ce phènomène s’est offert plusieurs fois a nos yeux dans le dèsert: on ne saurait croire combien le sentiment de la soif est irritè par ce jeu de la lumière, qui fait paraitre l’image de l’eau au milieu d’un espace aride המראה הזה נראה ג"כ בצרפת הדרומית, וקוראים לו Mirage (רוז' וגיז').
<b>בנוה תנים רבצה,</b> כל המפרשים פירשו רבצה חוזר לתנים, במקום שהיה נוה תנים ומרבץ שלהם יהיה חציר לקנה וגומא, וזה קשה, כי הי"לל בנוה תנים ורבצם. ואני אומר כי רבצה שם למרבץ הצאן והבקר דוגמת ועמק עכור לרבץ בקר (למטה ס''ה יו''ד), ורבצה בלא מפיק (כמו שהעיד רש''י ז''ל וכן הוא בנביאים כ''י שבידי ובדפוס רמ''ח ור"נד) והוא שם לשון נקבה בפלס שפחה שמלה זמרה.
<b>חציר לקנה וגמא,</b> חציר כמו חצר כמו למעלה (ל''ד י''ג) נוה תנים חציר לבנות יענה, במקום שהיה מדבר ונוה תנים יהיה מקום לקנה וגומא (ראב"ע רד''ק וגיז'). ואע"פי שאין עושים חצר לקנה וגומא, הנה מצאנו דוגמת זה בית אבנים יחזה (איוב ח' י"ז) שענינו מקום אבנים (גיז'), וכוונת המשל הזה כלו על חזרת ישראל מגלות בבל כי ה' ילך לפניהם והדורים יישר ויסקל לפניהם הדרך, כלומר ישיבם על אדמתם בשלום.

Verse 8

<b>והיה שם מסלול ודרך,</b> במקומות המדבר והצמאון תהיה מסלה ודרך כבושה לעבור גאולים. והרי זה דוגמת והיתה מסלה לשאר עמו אשר ישאר מאשור (למעלה י"א י''ו).
<b>והוא למו,</b> הדרך הזה יהיה לאותם עורים ופסחים שהזכיר, כי אף הם ילכו בו לבטח, וכל הולך דרך ואפי' הם אוילים, ילכו בו, כי ה' יישיר ויצליח דרכם (רש"י) ורא"בע פירש לא יעברו בו טמאים, והם עכ''ום, אע"פי שהדרך ההוא שלהם היה לשעבר; ולא יתכן, כי לשעבר לא היה שם דרך. אלא מדבר וציה. ורד''ק ורוז' וגיז' פירשו להם, לישראל לבדם יהיה אותו הדרך, ודון יצחק ואחריו Dathe, Lowth פירשו והוא על האל, הוא לך לפניהם; ופירוש רש"י נ"ל עקר. ואולי יתכן לקרוא וְה֚וּא לְמוֹ־הֺלֵךְ֙ דֶ֔רֶךְ דֶ֔רֶךְ והכוונה כי הוא (האל) כביכול יהיה דרך לאותם ההולכים, וזה מתיישב יפה עם מה שאמר דרך הקדש יקרא לה לא יעברנו טמא, כי אחר שהאל עצמו הוא הדרך, הנה היא דרך הקדש ולא יעבור בה טמא.

Verse 9

<b>לא יהיה שם אריה,</b> משל על הצלחת דרכם של עולי גולה, וכמו שנתקיים, ככתוב ויד אלהינו היתה עלינו, ויצילנו מכף אויב ואורב על הדרך (עזרא ח' ל"א) <b>לא תמצא שם,</b> לא יעלו בה חיות ממקום אחת וגם אותן שהיו שם קודם לכן ימותו או ילכו למקום אחר, ולא תמצא שם שום חיה רעה (תלמידי יוסף ירא). והנה גם הנבואה הזאת וגם אותה שלפניה (קרבו גוים) הכופרים האחרונים אומרים שלא כתב אותן ישעיה, וראה מה שכתבתי למעלה בראש סימן י''ג ובסימן י''ד סוף פסוק כ''ג בששי בשבעה עשר יום לחדש שנת תקצ''א השלמתי פירוש ל''ה סימני ישעיה אלה. ותרגומם, מקץ ששת ימים ושלשים ומאת יום. ברוך הנותן ליעף כח, החונן לאדם דעת, השולח עזרו לישרים בלבותם לברך מעשה ידיהם ועצתם ימלא, ה' אלי ואודהו אלהי אבי וארוממנהו, אשר היה עמדי בביאור נבואות הנביא הזה ומליצותיו הסתומות והחתומות, ויאזרנ חיל למלחמה להציל מפי הכופרים השואגים לטרף את הנבואות אשר שלל מישעיה, למען כחש בנבואה מן השמים, הוא יהיה עמדי בבאור יתר דברי הנביא הזה ושאר הנביאים כלם, עד בלתי השאיר בהם סתום אשר לא יפורש, וחתום אשר לא יבואר, וטמון אשר לא יתגל, וזר אשר לא יתישב על הדעת, וקשה אשר לא יתקבל לאזן שומעת. אמן כן יאמר ה'.

Chapter 36



Verse 1

ספור ביאת סנחריב ביהודה וחזרתו בבשת פנים לארצו ומיתתו. <br><b>ויהי בארבע עשרה שנה,</b> אחר שהשלים ישעיה החלק הראשון מנבואותיו, אשר אמר לבני דורו, ורובן על אודות ביאת סנחריב, כתב ספור הענין ההוא המעיד על קיום נבואותיו, ואח''כ ספר מחלת חזקיה כדי לספר מה שנבא אליו על רפואתו ועל השנים שהיה עתיד לחיות, וכן ספר ענין מלאכי מלך בבל למען הגיד נבואתו על גלות בבל ואחר שהגיד כל אלה התחיל נבואותיו לענין עולי הגולה ובנין בית שני, ואחריהן נבואותיו על הגלות האחרונה ועל הגאולה העתידה. והנה הספורים האלה מצאנום ככתבם וכלשונם גם בספר מלכים ב' (י"ח י"ט ך') בשנויים קלים וקצת תוספת והשמטה; ודעת רוז' וגיז' כי לא ישעיה הוא הכותב הספורים האלה אלא מלקטי נבואותיו הוסיפו בסופן את הספורים האלה כפי מה שהיו כתובים בספר מלכים; אמנם ממה שכתוב בד"ה (ב' ל"ב ל"ב) ויתר דברי חזקיהו וחסדיו הנם כתובים בחזון ישעיהו בן אמוץ הנביא על ספר מלכי יהודה וישראל, שאין ענינו אלא כפירוש גיז' הנם כתובים בחזון ישעיהו אשר הועלה על ספר מלכי יהודה וישראל, נראה ברור כי באמת כתב ישעיה ספור הקורות שאירעו בימי חזקיהו, ומספרו הועתקו בספר מלכי יהודה וישראל, וידוע כי ספר מלכים שלפנינו הוא קיצור מספר מלכי יהודה וישראל, א"כ הספורים האלה אשר בספר מלכים הם מועתקים מספורי ישעיה, ולא בהפך ועיין פירושי למטה פסוק כ"א; אמנם מה שהביא גיז' וחבריו להחזיק בדעת האחרת אינו אלא כדי להמלט מהודות שנבא ישעיה על גלות בבל, כי הוא אומר כי הנבואה הזאת הראשון שכתבה היה בעל ספר מלכים שהיה אחר החרבן, ומשם הועתקה בספר ישעיה.
<b>על כל ערי יהודה הבצרות ויתפשם,</b> לאו דוקא כלן, כי נשארו לכיש ולבנה.

Verse 2

<b>וישלח מלך אשור,</b> במלכים כתוב כי חזקיה שלח אל מלך אשור לכישה לאמר חטאתי שוב מעלי את אשר תתן עלי אשא, ושמלך אשור קבע עליו שלש מאות ככר כסף ושלשים ככר זהב, ושחזקיה נתן את כל הכסף הנמצא בית ה' ובאוצרות בית המלך, וישעיה השמיט כל זה שלא היה מענין כוונתו בהגדת הספורים האלה, ואנשי חזקיה השלימו הספור בספר דברי הימים למלכי יהודה, והוסיפו המקראות האלה בספר ההוא, ומשם הועתקו בםפר מלכים אמנם איך היה ששלח מלך אשור את חילו על ירושלם אחר שכבר קבע מס על חזקיה וחזקיה נתן לו? רלב"ג אומר כי אחר שנתן חזקיה את כל הכסף הנמצא באוצרות בית ה' ובאוצרות בית המלך למלך אשות שב למרוד בו ולא נתן לו מדי שנה בשנה זה המס הכבד ששם עליו, עד כאן לשונו, וזה לא יתכן, כי הכל היה לפי הכתוב בשנה אחת היא שנת י"ד, וסנחריב לא חזר לארצו אחר שקבל את הכסף, ואח"כ שב אל ארץ יהודה, אבל מלכיש שהיא מערי יהודה (יהושע י' ג' וט"ו ל"ט) אשר היה צר עליה כשתפש את כל ערי יהודה הבצורות שלח את רבשקה ירושלימה, ודון יצחק אומר כי סנחריב עשה במרמה תחילה קבל את הכסף, ואח"כ עלה עליו על המרד שמרד בו לפנים, במות אחז אביו. ואני אומר כי הכסף אשר נתן חזקיה למלך אשור לא הספיק לתשלום הסך אשר פסק עליו, וזו היתה בעיני סנחריב מרידה בו.
<b>רבשקה,</b> בל' ארמי שר המשקים והוא נקוד ציר"י כי בארמי נכתב באל"ף, רב שקא; ואין ספק שאין זה שם האיש, אלא שם השררה. ובמלכים (ב' י"ח י"ז) נזכרו (מלבד רבשקה) גם תרתן ורב סריס, וישעיה לא חש להזכיר אלא רבשקה שהיה המדבר וגם רב סריס הוא שם השררה (שר הסריסים). ובתלמוד אמרו (סנהדרין ס') רבשקה ישראל משומד היה, ואין צורך לומר שהיה זה אצלם בקבלה, אבל שמואל בחכמתו אמר כי השומע ברכת ה' מפי איש נכרי איננו חייב לקרוע (שאם אין אתה אומר כן יתמלא כל הבגד קרעים, כמו שאמר שם ר' חייא), ומפני שהיה אפשר להקשות והלא אנשי חזקיה קרעו על ששמעו רבשקה מגדף, אמר שיתכן שהוא לא היה איש נכרי, אלא ישראל שהמיר, וא"עפ שחטא ישראל הוא. ותירוצים כאלה האמורים מאמדן הדעת, נמצאים לרוב בתלמוד.
<b>בחיל כבד,</b> יש מפרשים בחיל עם כבד, אמנם אין צורך, כי מצאנו וחכך כיין הטוב, שומר מה מליל, וכן מצאנו גיא ומצאנו גיא גדולה מאד (זכריה י''ד ד') <b>בתעלת הברכה וגו'</b> עיין למעלה ז' ג'.

Verse 3

<b>ויצא אליו,</b> לשמוע מה בפיו.
<b>אליקים בן חלקיהו,</b> שנכנס במקום שבנא, עיין למעלה כ''ב כ'.
<b>ושבנא הסופר,</b> רד''ק וגיז' אומרים כי הוא הוא שבנא שהיה מתחלה על הבית, ועתה הורד ממעלתו ונשאר סופר, ולפי זה גיז' מתפאר שלא נתקיימה נבואת ישעיה בשלמות, כי אמר שימות בארץ אחרת, מה שלא היה. ול"נ ברור כי שבנא אחר הוא, כי אמנם אם לא היה שבנא אשר על הבית נאמן עוד בעיני המלך איך יבטח בו וישימהו סופר, ואיך יבטח בו אליקים להיות עמו בבית המלך וללכת עמו בשליחות, אחרי אשר בלא ספק היה שבנא אויבו אחר שירש גדולתו ומלבד זה אם היה כדברי המכחישים שלא היה ישעיה נביא ה' באמת, ושלא נתקיימו דבריו, איך לא מחק מנבואתו פסוק צנוף יצנפך צנפה וכו', שמה תמות וגו' אשר ראה שלא נתקיים? <b>סופר,</b> הוא איש נאמן למלך סופר ומונה את הכסף וכותב החשבונות, כאשר מצאנו (מלכים ב' י"ב י"א) ויהי כראותם כי רב הכסף בארון ויעל סופר המלך והכהן הגדול ויצורו וימנו את הכסף הנמצא בית ה', וכן שם כ"ה י"ט הסופר שר הצבא המצביא את עם הארץ, הוא מי שהיה בידו מספר מפקד אנשי הצבא; ולהיות הסופר מלומד במלאכת הכתיבה, כי החשבונות צריכים כתיבה, קראו סופר לכל מי שאומנותו מלאכת הכתיבה כמו ויקראו סופרי המלך (אסתר ג' י"ב וח' ט') וכן ברוך בן נריהו הסופר (ירמיה ל"ו ל"ב).
<b>המזכיר,</b> נראה כמשמעו שהיה מזכיר למלך מה שהיה לו לעשות, לבלתי ישכח ואולי ג"כ היה מזכיר לפניו צדקות בני אדם וחובותם, כדי שיזכור לשלם להם כגמולם, והוא הנקרא בל' רומי.

Verse 4

<b>מה הבטחון הזה,</b> שלא פתחת לפני דלתות עירך ירושלם ודלתות לכיש ולבנה כמו שפתחו שאר בני יהודה דלתות עריהם בבואי, ואתה מראה שאתה בוטח לעשות עמי מלחמה ובד"ה מפורש יותר כי חזקיה בנה כל החומה הפרוצה ויחזק את המילוא ויעש שלח לרוב ומגנים, ודברי סנחריב מפורשים שם בלשון הזה. על מה אתם בוטחים ויושבים במצור בירושלם (ד''ה ב' ל''ב יו''ד).

Verse 5

<b>אמרתי אך דבר שפתים,</b> כששמעתי שאתה מכין עצמך להתחזק נגדי למלחמה, הייתי אומר אין זה אלא דבר שפתים שאתה מתפאר שלא תפול בידי, אבל הייתי חושב כי לבסוף כשתראה אותי עם כל חילי מתקרב ובא עליך, תכיר טעותך ותתן לי את כל המס אשר אשים עליך, ותפתח לפני שערי כל עריך (וכן פירש רש''י), כי אמנם (הייתי אומר) הלא תדע כי עצה וגבורה צריך למלחמה, ודבר שפתים לא יועיל ועתה על מי בטחת כי עודך מחזיק במרדתך להסגר בעירך? אמרתי, הייתי חושב, ותבא המלה הזחת בתחלת החלק הראשון מן המאמר, ובתחלת החלק השני ממנו מלת עתה או והנה או אך, או אכן, כשהכוונה שהמחשבה הראשונה היתה בטעות ולא תתקיים בפעל, כמו אמרתי כבד אכבדך והנה מנעך ה' מכבוד (במדבר כ''ד י''א), אמור אמרתי ביתך ובית אביך יתהלכו לפני עד עולם, ועתה נאום ה' חלילה לי (ש''א ב' ל'), אמרתי ימים ידברו ורוב שנים יודיעו חכמה, אכן רוח היא באנוש (איוב ל''ב ז' ח'), אני אמרתי אלהים אתם ובני עליון כלכם, אכן כאדם תמותון (תהלים פ"ב ו' ז'), ואני אמרתי לריק יגעתי לתהו והבל כחי כליתי אכן משפטי את ה' (למטה מ''ט ד'), ואני אמרתי נגרשתי מנגד עיניך אך אוסיף להביט אל היכל קדשך (יונה ב' ה'), אמרתי אך תיראי אותי תקחי מוסר וכו' אכן השכימו השחיתו (צפניה ג' ז'), וקרוב לזה אמרתי אפאיהם וכו' לולא כעס אויב אגור וכו'; אף כאן שיעור הכתוב כך הוא. אמרתי אך דבר שפתים הוא שאתה תמרוד בי, כי לא תמרוד בי, כי תדע כי עצה וגבורה למלחמה, ועתה הנה טעיתי כי באמת מרדת בי, עתה א''כ על מי בטחת כי מרדת בי דבר שפתים, דבור של התפארות מן השפה ולחוץ, כמו בכל עצב יהיה מותר ודבר שפתים אך למחסור (משלי י''ד כ''ג), הכוונה, כל זמן שיחוש אדם על דבר וידאג שמא תצא ממנו תקלה ושמא לא יהיה כפי תאוותו, יהיה מותר וריוח לו, לעולם ירויח איזה דבר ע"י דאגתו ופחדו, כי ע''י כן ישים לבו לעשות מעשהו בתבונה והשכל; אבל דבר שפתים אך למחסור, כשאדם מתפאר בדברים שאין בהם ממש, ואומר אין רע ואין פחד, זה לא יגרום לו אלא הפסד <b>עצה וגבורה למלחמה,</b> טעמו צריך עצה וגבורה למלחמה, כמו שוט לסוס ומתג לחמור ושבט לגו כסילים (משלי כ''ו ג'), פחם לגחלים ועצים לאש ואיש מדינים לחרחר ריב (שם שם כ''א), הטעם צריך שוט לסוס וכו', צריך פחם לעשות גחלים וכו'. וכן פירשתי (בה''ע תקפ''ט) מושל באדם, האדם צריך למושל, אבל הצדיק, מושל שלו הוא יראת אלהים.<b>אך דבר שפתים עצה וגבורה למלחמה</b> איננו מאמר אחד, אך שני מאמרים, ובספר מלכים כתוב אמרת, ואינו אלא ט''ס. ורד''ק פירש דבר שפתים על התפלה שהיה חזקיה בוטח בה. ורא"בע פירש העצה והגבורה שלך אינה אלא בדבר שפתים, וקרוב לזה Dathe ואחריו רוז' וגיז' פירשו אני אומר כי אך דבר שפתים כלומר דבר שאין לו קיימא הוא מה שאתה אומר עצה וגבורר יש לי למלחמה; ולפירוש זה מלת אמרתי היא ללא צורך, וחסרה ג"כ מלת לי או לך אחר מלות עצה וגבורה; ורל"בג במלכים פירש אמרתי כי דבר שפתים הוא עצה וגבורה שיתגבר האדם בו למלחמה, שבדברי שפתיו יסיר מעליו הנלחם עמו, ואחר זה יתחזק ויתגבר בעוזריו לעמוד נגדו.

Verse 6

<b>הנה בטחת,</b> אינני רואה על מי יתכן לך לבטוח, כי באמת אין מי שיוכל להצילך מידי, אך מכל מקום מרידתך תכריחני להאמין שיש לך מי שאתה בוטח בו, וזה לא יתכן שיהיה אלא מלך מצרים אשר אמנם איננו אלא משענת קנה רצוץ.
<b>הקנה הרצוץ,</b> נוח להשבר לא שבור ממש וכן קנה רצוץ לא ישבור (למטה מ''ב ג'), וכן בחילוף צד''י בעי''ן רעוע שענינו נוח להשבר, וכן כאן תרגם יונתן רעיעא ורוז' וגיז' תרגמו שבור <b>ובא בכפו ונקבה,</b> לא לבד שלא יועיל לו להשען עליו כי גם יזיקהו וינקוב כפו.

Verse 7

<b>הלא הוא אשר הסיר חזקיהו את במותיו</b> כפירוש רל"בג במלכים כי חזקיה הסיר את הבמות (מלכים ב' י''ח ד') שלא היו לע"ז אלא לה', והנה המעיט העבודה וצוה שלא תהיה אלא בבית המקדש, וזה היה זלזול בכבודו לפי מחשבת עובדי אלילים, שהיו מאמינים שאלהיהם חפצים ברבוי העבודה להם, כלומר ברבוי ההיכלות והמזבחות, וחשב רבשקה כי לא יתכן שיושיע ה' את חזקיה אחרי אשר המעיט עבודתו; ואף אם אולי ידע כי התורה אסרה הבמות ושחזקיה לא הסיר אותן אלא כדי לעשות הישר בעיני ה', הנה (כדברי תלמידי יוסף ירא) לא היתה כוונת רבשקה אלא לעורר את העם נגד מלכו, והיה יודע שהעם היה אוהב הבמות ושכמה מלכים צדיקים השאירו אותן, לפיכך הזכיר הסרת הבמות כדבר רע, כמו שהיה במחשבת ההמון.

Verse 8

<b>ועתה התערב נא,</b> כל המפרשים ורוז' פירשו ל' המראה (רשי בל' צרפת) בלעז, ותלו עצמם על לשון ערבון ועורב ערבה, אך התערב בהתפעל הוא תמיד ענין עירוב וחבור, כמו ויתערבו בגוים (תהלים ק''ו ל"ה), ועם שונים אל תתערב (משלי כ''ד כ"א), ולפותה שפתיו לא תתערב (שם כ' י''ט), ובשמחתו לא יתערב זר (שם י''ד י'), ואף אם היה לשון התערב מורה המראה, נ''ל שלא הי"לל התערב אתה עם אדוני, אבל היה ראוי שיאמר הנה אדוני מתערב עמך שאם אתן לך אלפים סוסים לא תוכל לתת לך רוכבים עליהם; והנכון שאינו זז מענין עירוב וחבור, והכוונה עשה נא שותפות עם אדוני, ואני מצדי אתן לך אלפים סוסים, ואתה מצדך תתן (אם תוכל) אלפם אנשים המלומדים לרכוב עליהם במלחמה וכל זה דרך לעג מפני שלא היו ישראל מלומדים להלחם בהיותם רוכבים.

Verse 9

<b>ואיך תשיב את פני,</b> עיין למעלה ג' ג'. אם אחד מעבדי אדוני הקטנים יבקש ממך דבר, איך ימלאך לבך למאן לשמוע בקולו, וכל שכן וקל וחומר איך תמרוד באדוני, המלך הגדול, ולאתכנע לפניו <b>פחת אחד עבדי אדני הקטנים,</b> שיעורו. פחה של אדוני, כלומר אחד מעבדי אדוני היותר שפלים.
<b>פחת,</b> הוא סמוך, והנפרד <b>פחה</b> (נחמיה ה' י''ד וי''ח, וי''ב כ''ו), והסגול תמורת פתח, מפני אות <b>הח"ע</b> הקמוצה שאחריו, על דרך <b>החכם, והטהרו.;</b> והרבוי <b>פחות,</b> ונקראו כן שרי המדינות אשר תחת מלכי פרס ומדי (אסתר ח' ט' וט' ג', וירמיה נ"א כ''ח) ומלכי בבל (ירמיה נ''א נ''ז) ומלכי אשור (יחזקאל כ''ג ו' וכ''ג). ומלכי ארם (מלכים א' כ' כ"ד), והשם הזה נזכר גם בימי שלמה (וכל מלכי הערב ופחות הארץ, מ"א י' ט''ו, וכל מלכי ערב ופחות הארץ, ד''ה ב' ט' י''ד), רק השרים אשר תחת מלכי יהודה וישראל לא מצאנו שיהיו נקראים בשם הזה (וגיז' מפרש פחות הארץ הנזכרים בשלמה, על שרי המדינות בארץ ישראל, וזה רחוק מאד), ואנחנו לא נדע שרש המלה הזאת ומאיזה לשון לוקחת והאחרונים בקשו למצוא לה מקור בלשון פרס או בלשון סנסקריט, ולא מצאו דבר ברור המתישב על הדעת ודע כי לדעת גיז' ואחרים, פחה הנזכר כאן אינו המושל במדינה, אך המכוון בו שר הצבא; ולדעתי אין לנו להוציא המלה מהוראתה בכל שאר המקומות, וגיז' וחבריו לא ירדו כלל לסוף דעתו שלרבשקה כי הוא לא אמר לחזקיה איך תמרה את פי אחד משרי הצבא אשר למלך אשור, אשר יש תחת ידו כך וכך אלפים גבורי כח עושי דברו; כי אין מקום למאמר זה כאן, כי הנה המלך הגדול סנחריב עלה בכבודו ובעצמו על ערי יהודה, וכשהיה חזקיה סוגר לפניו דלתי עירו לא היה מזלזל בכבוד שרי חילו, אבל היה מורד במלך עצמו. אך כוונת רבשקה היא לומר לחזקיה: אם אחד מעבדי אדוני היותר שפלים, כגון השר המושל במדינה קטנה, היה מבקש ממך דבר, איך ימלאך לבך להשיב את פניו, בהיותך יודע שאף אם אין תחת ידו חיל גדול, מכל מקום הוא אחד מעבדיו של המלך הגדול, ואם תמרה את פיו הנה אדוניו יתבע עלבונו ונקום נקמתו.
<b>ותבטח לך על מצרים,</b> מאחר שאין לך לא רכב ולא פרשים ואתה צריך לבטוח בזה על מצרים, איך לא תירא להקניט אפילו אחד מן הקטנים שבעבדי אדוני, ואין צריך לומר את אדוני המלך הגדול.

Verse 10

<b>המבלעדי,</b> בלי רשות, כמו ובלעדיך לא ירים איש את ידו (בראשית מ"א מ''ד), המבלעדי אנשינו עשינו לה כונים (ירמיה מ"ד י''ט) והנה רוב המפרשים פירשו שידע רבשקה כי ישעיה נבא על בוא מלך אשור על ארץ יהודה, וזה רחוק, ואם ידע נבואות ישעיה היה לו לידע ג"כ שיפול מחנה אשור בחרב לא איש בהיותו בארץ יהודה; והנכון כי קודם בואו על ארץ יהודה עשה זבחים לה' אלהי היהודים לבקש ממנו שיעזוב אותם בידו כדרך שהיה מנהג הקדמונים כשהיו צרים על עיר היו משביעים את אלהיה להתרחק מעליה, ואפשר וקרוב כי שאל את חכמיו לבדוק בקרבי הזבחים והעולות לדעת אם אלהי היהודים מסכים שיעלה עליהם וישחיתם, ואמרו לו חכמיו כי מסכים הוא. ואי אפשר לומר שהיה רבשקה יודע כי ה' אלהי היהודים הוא אלהי השמים והארץ, ואחר שרוב הארצות באו ביד מלך אשור, אם כן רצון ה' הוא שיגבר מלך אשור על כל מלכי הארץ; כי אמנם מדבריו למטה משמע שלא היה מכיר גדולה לאלהי היהודים על שאר אלהי הארצות.

Verse 11

<b>דבר נא אל עבדיך ארמית,</b> אף על פי שסנחריב היה מלך אשור, הנה היה מושל גם בבבל ובארם נהרים, והיו לו שרים ועבדים מכל הגוים ומכל הלשונות שהיו תחת ממשלתו, ובחר לשלוח לירושלים את רבשקה שאולי היה ארמי וגם היה יודע לדבר יהודית, נראה כי אליקים ושבנא מתוך מבטא שפתיו הכירו בו שהוא ארמי, ולפיכך אמרו שידבר עמהם ארמית. ואולי יתכן שהיתה לשון ארמית ידועה וחשובה גם בחצר מלכי אשור, כי הנה מצאנו אצלם שני מיני שררה נקראים בשמות ארמיים, רבשקה ורב סריס (עיין למעלה פסוק ב'), ואם היו השררות נקראות בלשון ארמית, אין ספק שהיתה הלשון ההיא חשובה ונכבדת אצל מלכי אשור, ולפיכ ידעו אנשי חזקיה שהיה רבשקה יודע לדבר ארמית.

Verse 12

<b>היושבים על החומה לאכול וגו',</b> שאינם רוצים לצאת אלי ולפתוח לפני דלתים, אלא מזמנים עצמם להיות במצור ובמצוק, עד יצטרכו לאכול צאתם.
<b>חראיהם,</b> שרש חרא בערבי עשה צרכיו הגדולים, וכן במקרא וישימוהו למחראות (מ''ב יו''ד כ''ז), וכן בתלמוד (תענית ט') חריא דעיזי, צואת עזים; וקדמונינו תקנו הדבור בלי נקיה ואמרו לקרוא צואתם; וכן שיניהם קרוב ללשון שתן; והנה בל' מקרא היה ראוי לקרוא צאתם בצי''רי, עיין למעלה ד' ד', אבל בל' חכמים אין אומרים אלא צואה בחו''לם. גם היה קשה לי מה שהתקינו לקרוא מימי רגליהם, כי אין אומרים מימי אלא למים הראוים לשתייה, כמו שהעיר ר' סעדיה גאון ז''ל (עיין רא"בע שמות ז' י''ט), וכן רז''ל אומרים תמיד מי רגלים, לא מימי רגלים. ותלמידי מוה"רר משה הלוי עהרענרייך אומר כי כאן נכון לומר מימי רגליהם, מאחר כי דרך לעג הוא אומר שהם שותים אותם.

Verse 13

<b>ויעמד רבשקה,</b> כיון שאמרו לו ואל תדבר עמנו יהודית באזני העם, הבין שלא היה העם כלו אמיץ בבטחונו בחזקיה ובאלהיו, ואז גדל זדונו וגאותו לחרף אלהים חיים להניא את לב העם מאחרי מלכם, ולפתותם לפתוח לפניו דלתים.

Verse 14

<b>אל ישיא,</b> ענין הסתה לעשות דבר, ע"י הסרת הפחד המונע מעשותו, עיין בה"ע תקפ"ח עמוד 143.

Verse 15



Verse 16

<b>עשו אתי ברכה,</b> המפרשים פירשו שלום כתרגום יונתן, ואני אומר שאינו זז מענין ברכה שהוא גלוי אהבה (בה"ע תקפ''ז עמוד ד'), והטעם, הלא לא תמלטו מידי, א''כ הלא טוב שתנהגו עמי דרך אהבה, ותצאו אלי, ואז תאכלו איש גפנו, ולא אשלח ידי בכם.

Verse 17

<b>ולקחתי אתכם אל ארץ,</b> ל' הבאה, כמו קחם נא אלי (בראשית מ''ח ט'). כך היה מנהג הקדמונים להעביר העמים שהיו כובשים מארצם אל ארץ אחרת, וזה מה שעשה יוסף למצרים ואת העם העביר אותו לערים לאות שלא היתה הארץ שלהם, אך מיד פרעה קבלוה.

Verse 18

<b>פן יסית,</b> השמרו לכם פן יסית.

Verse 19

<b>איה אלהי וגו', וכי הצילו וגו',</b> המקרא הזה נעוץ סופו בתחלתו, ותחלת בסופו איה אלהי חמת וארפד ואיה אלהי ספרוים, ההצילו את ארצם מידי ואיה אלהי שמרון כי הצילו את שמרון מידי <b>חמת וארפד,</b> ערים בארם <b>ספרום,</b> היא עיר בארם נהרים על יד נהר פרת (רוז' וגיז').

Verse 20

<b>מי בכל אלהי הארצות האלה,</b> האלה דבק עם הארצות, וכן הוא ברמ"ח ור"נד.

Verse 21

<b>ויחרישו,</b> השרים, כי כן צוה להם המלך, כי לא היה בידו לתת בפיהם מענה, מאחר שלא היה יודע מה ידבר אליהם, ובאמת אם לא היו עונים אותו דבר, אפי' מה שאמרו לו דבר נא אל עבדיך ארמית, יותר טוב היה, כי בדבריהם הרבו גאותו ובספר מלכים כתוב והחרישו העם, כי דבור שני של רבשקה היה מוסב אל העם, ואף הם לא ענוהו דבר, והוא פלא, שהעם כלו יעצור ברוחו ולא ישיב דבר למחרף ומגדף, וגם לא יתפתה אחריו לפתוח לפניו שערי העיר ולמרוד במלכם. והנה המשכיל יראה ויבין כי באמת אין מקום לומר שהעם החריש מפני כי כן היתה מצות המלך, כי אמנם איך יצוה המלך את העם שלא ישיבו לרבשקת והוא לא היה יודע שיסב דבורו אל העם, ובספר מלכים (ב' י''ח י''ח), כתוב מפורש כי שרי מלך אשור קראו אל המלך, ועל כן יצאו אליהם אליקים וחבריו שלוחי המלך, א"כ לא עלתה על לב חזקיהו שידבר רבשקה אל העם, וגם רבשקה לא היה מדבר אל העם אלמלא דברי השרים דבר נא אל עבדיך ארמית, וא"כ לא יתכן שיצוה המלך את כל העם לאמר לא תענוהו, א"כ זכינו לדין כי הספור הכתוב כאן בישעיה הוא המדוקדק לפי אמתת מה שהיה, ואותו שבספר מלכים לקח ממנו, והוסיף בו המעתיק איזה דברים מדעתו, כמו כאן, שראה שהדבור היה מוסב אל העם, ואמר והחרישו העם, ולא ראה כי מלות כי מצות המלך היא לאמר לא תענוהו אינן עולות יפה לפי זה. א"כ מבואר כי הספור הכתוב כאן נכתב בשעת המעשה, וישעיה כתבו, ואשר במלכים הועתק אחר זמן מכאן או מספר דה למלכי יהודה, הפך ממש מדעת הכופרים שהזכרתי למעלה.

Verse 22

<b>קרועי בגדים,</b> לא הזכיר שקרעו בגדיהם לעיני רבשקה ולעיני העם אבל קודם הגיעם לבית המלך קרעו בגדיהם. וסבת הקריעה לאבל ותוגה, בראותם כי רחוקה מיהודה ישועה, כי האויב עצום מאד, ולא היה שואל כסף וזהב, כי אם שתנתן העיר בידו, ואת יושבי יהודה יַגלה אל ארץ אחרת.

Chapter 37



Verse 1

<b>ויבא בית ה',</b> להתפלל.

Verse 2



Verse 3

<b>ויאמרו אליו</b> גם כאן וגם בספר מלכים כתוב תחלה מה שאמרו עבדי המלך אל הנביא, ואח''כ כתוב שבאו אל הנביא, וזו זרות גדולה, ולא מצאתי שום מפרש שיתעורר על זה והיה אפשר לומר ערוב פסוקים יש כאן, פסוק ה' (ויבאו עבדי המלך חזקיה אל ישעיהו) צריך להיות כאן בין פסוק ב' ופסוק ג' אך קשה לי מאד להאמין שנפלה הטעות הזאת גם בספר ישעיה וגם בס' מלכים. ועתה (שנת תרכ"ג) נראה לי שהפסוקים במקומם הראוי להם נכתבו, ובכוונה גדולה נסדרו כך להודיע כי לא אמרו מאומה לישעיה, אך הוא מיד בבואם לפניו אמר להם כה תאמרון אל אדוניכם כה אמר ה' אל תירא וגו', ופירוש ויאמרו כך וכך היה במחשבתם לומר לו, אלה הם הדברים שנצטוו לומר מצאנו פעלים שאין המכוון בהם שהפעולה נעשתה, אלא שהיה ראוי שתעשה, כגון כי עתה שלחתי את ידי ואך אותך ואת עמך בדבר (שמות ט' ט"ו), ענינו היה ראוי שאכה לבית המלך קרעו בגדיהם; וסבת הקריעה לאבל ותוגה, בראותם כי רחוקה מיהודה ישועת כי האויב עצום מאד, ולא היה שואל כסף וזהב, כי אם שתנתן העיר בידו, ואת יושבי יהודה יגלה אל ארץ אחרת. אותך בדבר, או היה בלבי לעשות כך, אך לא כך עשיתי, וכן אכול תאכלו אותה בקדש כאשר צויתי (ויקרא י' י"ח) היה לכם לאכול אותה, ועיין פירושי על ואל תשא להם (למעלה ב' ט'), וכן פירשתי וגם אני נתתי להם חקים לא טובים (יחזקאל כ' כ''ה), היה ראוי שאתן להם חקים לא טובים, עיין בכורי העתים שנת תר"ו עמוד ל"ח.
<b>יום צרה ותוכחה,</b> יום תוכחה נקרא יום עונש מאת האל, כלומר מכה שאין מנוס ממנה, כמו אפרים לשמה תהיה ביום תוכחה (הושע ה' ט'), וכן ואהי נגוע כל היום ותוכחתי לבקרים (תהלים ע"ג י"ד), לעשות נקמה בגוים תוכחות בלאומים (שם קמ"ט ז') (רוז').
<b>ונאצה,</b> שניאץ רבשקה את האל (רד''ק), ומצאנו השם הזה שהוא כנגד האל אעפ"י שלא נזכר בפירוש, ויעשו נאצות גדולות (נחמיה ט' י"ח), ורחוק שתהיה הכוונה נאצה נגד כבוד האומה כי אחר שאמר יום צרה ותוכחה, הנאצה במה היא נחשבת? גם אין לה קשר עם כי באו בנים עד משבר; אמנם אם הכוונה על כבוד האל המחולל, יפה הזכיר הנאצה, אולי יעשה ה' למען שמו, כי איך יחל.
<b>כי באו בנים,</b> כי הנה אנחנו בצרה גדולה, ואין לנו דרך להעזר ולהנצל, כאשה שהגיע עוברה לתשלום חדשיו, ואין לה כח לילד.
<b>משבר,</b> לא נמצא אלא כאן ובהושע (י''ג י''ג) כי עת לא יעמוד במשבר בנים, ויונתן תרגם מתברא, והוא תרגום של אבנים, וכן פירש רש"י מושב היולדת, וכן במשנה (כלים פרק כ''ג) משבל של חיה; אך קשה שהי"לל כי באה אשה, לא כי באו בנים, וכן יונתן שנה הלשון ותרגם כאתתא דיתבא על מתברא, ועל כן נראה שנטו רד"ק ורלב"ג ודון יצחק מפירוש זה ופירשו משבר פי הרחם, ואחריהם רוז' וגיז'. ואני אומר כי יציאת הולד מן הרחם נקרא שבירה, וכן כל יציאה בכח כאלו היוצא שובר כל מה שעומד ומתנגד ליציאתו נקרא כן וכן בל' רומי ובל' הקדש מצוי לענין זה שרש פרץ, כמו ופרצת ימה וקדמה (בראשית כ"ח י"ד), מה פרצת עליך פרץ (שם ל"ח כ"ט), וכן כן ירבה וכן יפרוץ (שמות א' י"ב), וחבריהם רבים; והנה מצאנו ל' שבירה על הלידה, האני אשביר ולא אוליד ולמטה ס"ו ט'), ומשבר הוא לדעתי שם הפעולה (כמו מספד), וטעם כי באו בנים עד משבר הגיעו לשעת שבירה ויציאה כלו' לשעת לידה, וכן תרגם יירונימוס.

Verse 4

<b>אולי ישמע,</b> תחילת המקרא סותר סופו, אשר שמע ה' אלהיך, ואין ליישב אלא שנאמר כי אולי ישמע ענינו יעשה עצמו כשומע ולא כחרש לא ישמע, ומליצה זו שגורה במקרא כשמדברים על האל.
<b>והוכיח בדברים,</b> המפרשים פירשו לשון עבר על רבשקה, וגיזי פירש מקור, אשר שלחו אדוניו לחרף ולהוכיח, ולשון הוכחה אינו עולה יפה אצל רבשקה שנראה כאלו הוכיח אמתת נאצותיו בראיות, חלילה. והוא לא הביא שום ראיה לענין מה שהשוה אלהי היהודים לאלהי שאר גוים; והנכון כתרגום יונתן וכפירוש שני של רד"ק שהוא חוזר אל האל, ה' יוכיח על אודות הדברים אשר שמע; וענין ההוכחה ענין גזר דין ומשפט, כמו והוכיח במישור לענוי ארץ (למעלה י"א ד'), ושפט בין הגוים והוכיח לעמים רבים (שם ב' ד'), ויוכח אמש (בראשית ל"א מ"ב), והכוונה שיענוש סנחריב על נאצותיו ויציל את יהודה מידו בעבור כבוד שמו.
<b>ונשאת תפלה,</b> על כן הלא ראוי לך להתפלל.
<b>בעד השארית הנמצאה,</b> הכוונה בעד ירושלים ושאר הערים שלא לכד מלך אשור, והוא על דרך שאמר חזקיה אחר זמן רק שלום ואמת יהיה בימי (תלמידי יהודה בר משה לוצאטו).

Verse 5

<b>ויבאו,</b> ישעיה לא הניחם לדבר אך מיד הגיד להם דבר ה'.

Verse 6

<b>נערי,</b> דרך בזיון, והכוונה עבדיו, וקראם נערים כי דברו לא בהשכל. שם נער נאמר על משרת, כמו יהושע בן נון נער, וכן פירשתי והוא נער את בני בלהה, והוא חשוב יותר מעבד, אבל אצל המלכים שם עבד חשוב יותר, כי שרי המלך נקראים עבדי המלך, אבל נערי המלך אינם שרים המושלים בעניני המלוכה, כי אם משרתיו בביתו כמו ויאמרו נערי המלך משרתיו (אסתר ב' ב', ו' ג'), וכן ויאמרו נערי המלך אליו הנה המן עומד בחצר (שם ו' ה') אינם שרים, רק משרתים, והנה רבשקה וחבריו היו שרים, וקראם נערים דרך לעג <b>אל תירא,</b> צ"ל בפשטא, וכן הוא בר"מח ור"נד ור"עה ור"עח ור"פה, לא בקדמא.

Verse 7

<b>הנני נותן בו רוח,</b> אל תירא ממה שגזם להשחית ארץ יהודה, כי לב מלך ביד ה', והנה אני משנה הסכמתו ואתן בלבו, רוח אחרת, וזה ע"י שישמע שמועה ויסכים לשוב לארצו, וישוב, ושם בארצו ימות בחרב. והנה לא רצה האל לפרש עתה לחזקיהו גם מפלת מחנה אשור בלילה אחד, ולא הגיד לו אלא מה שהיה צריך לאמץ את לבבו באותה שעה, ושובו לארצו היה מספיק להסיר מיהודה פחדם ומוראם, ומות כל מחנהו בלילה אחד אך למותר היה להם, ולגודל הנס אולי לא יאמינוהו; והוסיף והפלתיו יחרב בארצו, למען ידעו כי לא ינקה על נאצותי; ועוד אם היה אומר שיהרוג את כל מחנהו, היה נראה שזה כלו נקמה ממנו על גדופיו, וזה עול שאיש אחד יחטא ועל כל מחנהו הגדול יקצוף והנה רוזאומר כי הדבר פשוט כי ישעיה לא היה יכול להגיד הדברים האלה בטרם בואם, ושאינם א"כ רק תוספת שהוסיף מדעתו מי שכתב הספורים האלה ימים רבים אחרי ישעיה. וגיז' אומר כי ישעיה היתה עינו פקוחה ומשוטטת למרחוק, והיה יודע כי תרהקה מלך כוש יעץ לבוא על סנחריב וידע ג"כ כי בנינוה קשרו עליו עבדיו קשר להמיתו, וע"י כן נבא הדברים האלה; אך עם כל זה הוא מוסיף כי אפשר שהאחרונים הוסיפו. הנבואה הזאת מדעתם; אח"כ הוא אומר כי ראוי לתמוה למה לא נזכר בנבואת ישעיה לא כאן ולא למטה שום דבר ממיתת מחנה סנחריב, והוא משיב כי נראה כי הנס ההוא כלו תוספת שהוסיפו לתפארת הספור בזמן שהיה בעל פה, קודם שיכתבוהו על ספר, ע"כ לא נזכר בנבואה. כי בדו את הנבואה קודם הזמן שבדו הנס ההוא. אוי להם למכחישים, כי טחו מראות עיניהם, מהשכיל לבותם; הלא מי שכתב הספור הזה כאן וגם מי שכתבו בספר מלכים לא השמיטו ספור הנס ההוא בסוף הענין, גם א"א לומר כי תוספת הוא, כי אמנם אם תסיר מכאן פסוק ויצא מלאך ה' ויכה במחנה אשור וגו', איך יתכן שאחר שאמר נבואת ישעיה המסיימת וגנותי על העיר הזאת להושיעה למעני ולמען דוד עבדי, יסמוך אליה מיד ויסע וילך וישב סנחריב מלך אשור וישב בנינוה, ואין שום המשך ודבוק בין ענין לענין, ובפרט שהתחיל בספור תרהקה ופסק באמצע ולא הגיד איך נפל הדבר ביניהם, ואין זה מדרך הספור הזה, שהוא מגיד כל פרטי המאורעות באר היטב עד שהוא מגיד שמות המכים את סנחריב ולאיזה מקום נמלטו; א"כ שאי ספור הנס ההוא נוסף, וכמו שגיז' גם הוא מודה בדבר, איך אפוא עלה על דעתו של בעל הספור הזה להגיד לנו מיתת המחנה בלילה אחד ועלה על דעתו ליחס לישעיה נבואה על מות סנחריב בחרב בארצו, ולא זכר להכניס בנבואה ההיא ענין מיתת המחנה שהוא עקר המאורע היהיה כדבר הזה אלא ודאי אין כאן דברים נוספים, ולא ספורים בדויים, אך ישעיה כתב הדברים כהוייתן, והגיד מגפת מחנה סנחריב בלילה אחד, מפני שכן היה הדבר באמת, ולא אמר שהוא הודע הענין לעבדי חזקיהו, כי באמת לא צוהו ה' לדבר להם על זה, גם כי קודם לכן כבר נבא על זה ואמר (ל"א ח') ונפל אשור בחרב לא איש, וקודם לכן (סימן י') והיה אור ישראל לאש וגו' וכבוד יערו וכרמלו וגו', הנה האדון ה' צבאות מסעף פארה במערצה וגו' ונקף סבכי היער בברזל וגו'.

Verse 8

<b>וישב רבשקה,</b> שמע כי סנחריב נסע מלכיש, על כן שב לאחוריו, ונסע מירושלם ומצא את אדוניו נלחם על לבנה, אולי חשב שיהיה נוח לו לכבוש לבנה מלכבוש לכיש.

Verse 9

<b>וישמע,</b> מלך אשור.

Verse 10



Verse 11



Verse 12

<b>גוזן,</b> מקום בארם נהרים הצפונית ותלמי קורא לו ועתה שמו <b>חרן,</b> ידועה בתורה, והיא מקום נפילת <b>רצף,</b> יש ערים שונות הנקראות בשם זה, והקרוב היותה אותה שבארץ, הזכירה הערבי (גיז') <b>עדן,</b> מקום באשור, נזכר ביחזקאל (כ''ז כ''ג) חרן וכנה ועדן (רש"י), ואיננו אותו שאצל דמשק הנזכר בעמוס (א' ה') (גיז').
<b>תלשר,</b> לא נודע לנו.

Verse 13

<b>הנע ועוה,</b> יונתן תרגם טלטלינון ואגלינון, וכן תרגם גרש ואבד, וכן פירש רש"י וגם והקשו ורוז' וגיז' שהי"לל הניעותי ועויתי, כי מלך אשור מדבר על עצמו, כנראה למעלה ל"ו כ' (או הי"לל הניעו ועוו, אם הכוונה שהשחיתו אותם אבותיו); ע"כ הם אומרים כי הנע ועוה שמות מקומות הן, וכן תרגם יירונימוס, וקצת סיוע לזה כי מצאנו עוא שם מקום סמוך לחמת וספרוים, ויבא מלך אשור מבבל ומכותה ומעוא ומחמת ומספרוים (מ"ב י"ז כ"ד); ועדיין קשה למה לא הוסיף מלך הנע ומלך עוה. ואני אומר כי כל מלך הנזכר בפסוק זה שם ע"ז הוא (כעין מה שמצאנו אליל הנקרא מלך) ומלך חמת ומלך ארפד ומלך לעיר ספרוים ענין אחד הוא עם אלהי חמת וארפד ואלהי ספרוים הנזכרים בסימן שלמעלה והזכיר האלילים בשם מלך, כי כן היו אנשי המקומות האלה קוראים את אליליהם בשם מלך, הלא תראה (מלכים ב' י''ז ל"א) והספרוים שורפים את בניהם באש לאדרמלך וענמלך אלהי ספרוים והנה הזכירם תחילה בכנוי כבוד שלהם שהוא מלך, וסיים בשם העצם שלהם שהיה הנע ועוה, כלומר שהיו האלילים ההם נקראים המלך הנע, המלך עוה, הנע המלך, עוה המלך, או הנעמלך, עומלך. והנה בתרגום יוני המיוחס לשבעים זקנים מתורגם במלה אחת קראו הנעועוה מלה אחת, וקראו בסופה ענה במקום עוה; מעתה אני אומר כי הקריאה הנכונה היא הנע וענה, וענה זה הוא הוא ענמלך אלהי ספרוים, וחברו הנעמלך היה אליל אחר של ספרוים, אולי הוא הוא אדרמלד או אחר היה. אחר זמן מצאתי לרמ"בן בפרשת אחרי מות שכתב גם הוא כי אדרמלך וענמלך אלהי ספרוים הם שמות מורכבים ממלת מלך שהיא כמו מולך, שהיו שורפים לו את בניהם.

Verse 14

<b>את הספרים ויקראהו,</b> ובספר מלכים ויקראם, ור"דק פירש ויקראהו כל א' מהם והנה לא יובן מה היה לו למלך אשור לכתוב לחזקיהו אגרות רבות בפעם אחת; ואני אומר כי היה מנהג הקדמונים לשלוח העתקות שונות מאגרת אחת כשהיה ענינה נכבד בעיניהם, שמא תאבד אחת מהן, ותשארנה האחרות. הלא תראה גם למטה (ל"ט א') שלח מראדך בלאדן וכו ספרים ומנחה אל חזקיהו, וכן השומרונים כשכתבו אגרת לאיוב לודולף שלחו לו שתי העתקות ממנה; א''כ הספרים האמורים כאן הם העתקות שונות מאגרת אחת ע"כ הנסח הישר והנכון אינו אלא ויקראהו ככתוב כאן, כי לא קרא רק העתקה אחת.
<b>ויפרשהו חזקיהו לפני ה',</b> כלו' עשה למען שמך המחולל, וגי' הביא מעשה ממלך תוגרמה בשנת 1444 כשנלחם על נגד האונגריים אשר הפרו בריתם אשר כרתו עמו לפנים, לקח כתב הברית ופרש אותו בראש חנית כלפי השמים, וקרא לאל שינקום נקמת השבועה אשר הפרו אויביו, ואח''כ נלחם בהם ונצחם.

Verse 15



Verse 16

<b>יושב הכרובים,</b> כטעם ונועדתי לך שם (שמות כ"ה כ"ב).

Verse 17

<b>הטה ה' אזנך ושמע,</b> עשה עצמך כשומע ולא כחרש.
<b>עינך,</b> חסר יו"ד והוא ל"ת כי הרוצה לשמוע מטה אחת מאזניו לצד המדבר, אבל הרוצה לראות פוקח שתי עיניו כאחת (גיז') ונראה כי במקרה וטעות נפלה הי"וד, ובמלכים כתוב בי"וד.
<b>לחרף אלהים חי,</b> דרך כבוד, לא רצה לומר לחרפך, כאדם האומר לחברו סמרה שערת בשרי בשמעי דבה כזאת נגד איש צדיק כמוך.

Verse 18

<b>את כל הארצות ואת ארצם,</b> כל גויי הארצות וארצם, כמו וכל הארץ באו מצרימה, ותשחת הארץ לפנ האלהים, עכר אבי את הארץ (ש"א י''ד כ"ט), ורבים כן (רוז'), וע"כ אמר ואת ארצם במ"ם, כי הכנוי לאנשי הארצות; ובמלכים כתוב את הגוים ואת ארצם, והוא תקון לשון, ומי יאמין שהיה כתוב תחלה את הגוים ואת ארצם ושא"חכ הגיהו את כל הארצות ואת ארצם? אמנם גיז' מראה פנים לדבריו באמרו כי לשון חרבה (החריבו) לא יפול אלא על האדמה ושעל כן הגיה הסופר האחרון את הארצות, והוא מפרש את כל הארצות ואת ארצם כפירוש דון יצחק ארצות שאר העמים, וגם ארץ אשור עצמה, כטעם כי ארצך שחת (למעלה י''ד כ'), וענין זה כלו חוץ למקומו, כי כוונת חזקיה להזכיר איך גברה יד מלכי אשור על כל האומות, לא להזכיר מה שאבדו מאנשיהם במלחמות, ועל כל פנים אם היה הסופר רוצה לתקן הלשון מפני מלת החריבו שלא תצדק אצל הגוים (אעפ''י שמלת הגוים עצמה נאמרת על הארצות, עיין בה"ע תקפז עמוד וע"כ כתוב והגוים חרוב יחרבו, למטה סי' י''ב), היה לו להחליף מלת החריבו בהחרימו, ולא לכתוב לשון משחת המראה כזה את כל הארצות ואת ארצם.

Verse 19

<b>ונתון את אלהיהם באש,</b> אומר ואחריו רוז' וגיז' כי אעפ''י שלא היו עובדי ע"ז רגילים לעשות כן לאלהי אויביהם, וידענו כי הרומיים הביאו בעירם אלילי כל העמים אשר כבשו ובנו להם היכלות, אולי מלכי אשור עשו כן כדי שלא יוסיפו האלהים ההם לעזור לעמים ההם. ואני אומר כי מלכי אשור היו מניחים לעמים הנכבשים תחתם שיעבדו איש את אלהיו, כמו שאנו רואים באותם שהביא מלך אשור והושיבם בערי שמרון, שהיו עושים גוי גוי אלהיו והיו עובדים אותם כמנהגם הראשון (מלכים ב' י"ז פסוק כ"ד עד ל"ג); אבל הערים שהיו מתחזקות נגדם, והיו לוכדים אותן באבוד זמן רב ובאבוד עם רב היו מלכי אשור שופכים חמתם על יושביהן באכזריות, ואז היו ג"כ שורפים את אלהיהן דרך נקמת מפני שגרמו לעובדיהם שיבטחו בהם ויתחזקו נגדם ונתון, ענינו <b>ונתנו.</b> עיין למעלה ח' ו'; ובמלכים כתוב ונתנו, והוא תקון להקל ההבנה.

Verse 20

<b>כי אתה ה' לבדך,</b> כי אתה לבדך פועל הטובות והרעות, כמו שהיא הוראת שם בן ארבע. והנה חזקיה היה יודע הוראת השם, והספיקו לו המלות האלה כי אתה ה' לבדך, אבל בעל ספר מלכים ראה שלא היה הענין מובן להמון, והוסיף מלת אלהים (כי אתה ה' אלהים לבדך), כלו' כי אתה הנקרא ה', אתה לבדך אלהים.

Verse 21

<b>אשר התפללת אלי</b> לענין מה שהתפללת אלי, ובספר מלכים כתוב בסוף הפסוק שמעתי, והוא מבואר שהוא תוספת לבאר הלשון הסתום, וגיז' נדחק ואמר שהמעתיק כאן השמיט המלה ההיא לאהבת הקצור ואיה אהבת הקצור והשמטת המלות הבלתי צריכות בכל הספור הזה? ודע אמנם כי בתרגום היוני המיוחס לשבעים זקנים, וכן בתרגום סורי, כתוב גם כאן בישעיה שמעתי.

Verse 22

<b>בזה לך,</b> מלרע, א"כ הוא בינוני (עיין רש''י על והנה רחל בתו באה עם הצאן, בראשית ס''ט ו') משרש בוז, ואם היה משרש בזה הי''לל בוזה לבינוני, או בזתה לעבר, ומאחר שהוא בינוני היה ראוי לומר אחריו לועגה בחולם, אמנם ראש הניעה הוא עבר בלא ספק, וע"כ צדק רד"ק באמרו כי גם בזה לשון עבר אלא שירד הטעם למטה שלא כמנהג.
<b>בתולת בת ציון,</b> הבתולה בת ציון, בת ציון הבתולת הסמיכות כמו הר פרת, ותאר בתולה כנוי של כבוד וחשיבות, וכן בתולת בת בבל, אחרות כאלה, ואין הכוונה אומה שלא נכבשה (כדעת רד''ק), כי בבל היתה תחילה תחת יד אשור; ובת כנוי לאומה, כלומר לכללות יושבי העיר, הנקראים ג''כ בני העיר מפני שנולדו בה; ואחר שהיה בדעתו לקרוא יושבי הארץ בשם בת, הקדים ונתן להם התאר היותר נכבד וחשוב הנופל על הבנות, והוא תאר בתולה (תלמידי מוה''רר יצחק פארדו).
<b>אחריך ראש הניעה,</b> רוז' וגיז' ואחרים רבים חשבו שזה לבוז וללעג, ועל כן תמהו קצת מהם, מפני שאין נדנוד הראש אצלנו סימן ללעג, וחשב שהכוונה לא נדנוד הראש לימין ולשמאל אלא הנעת הראש לפניו, אדם המסכים לדברי חברו, ורוז' הסכים לדעת הזאת בתהלים כ''ב ח', וגיזי ממאן להסכים בזה, ואומר שאין להביא ראיה ממנהגנו על מנהג הקדמונים, ובכלל אין להביא ראיה מעם לעם ואני אומר כי אין תנועת הראש האמורה במקרא לבוז וללעג, אלא סימן לאדם המצטער בצרת חברו, וזה נוהג גם אצלנו עד היום, וזה טעם ספקו עליך כפים כל עובר דרך שרקו ויניעו ראשם (איכה ב' ט"ו), לא ללעג אלא לצער, וכן בשרש נוד שהוא אחיו של נוע, לבוא לנוד לו ולנחמו (איוב ב' י''א), ואקוה לנוד ואין ולמנחמים ולא מצאתי (תהלים ס"ט כ"א), כי מי יחמול עליך ירושלם ומי ינוד לך (ירמיה ט''ו ה'), וינודו לו וינחמו אותו (איוב מ''ב י''א)כל עובר עליה ישום ויניד בראשו (ירמיה י''ח י''ו) (ואין מקום לדברי רד''ק בשרשים שרש נוד שכתב. ובא בענין נחמת האבל וספור הצרות עמו, לפי שהמנחמים נדים ממקומם זה מפה וזה מפה לנחם האבל ויטלטלו בעבורו, עכ"ל אבל הכוונה נדנוד הראש), וכן תשימנו משל בגוים מנוד ראש בלאומים (תהלים מ''ד ט''ו), וכן לדעת ראב''ע לנידה היתה (איכה א' ח') הוא מלשון מנוד ראש, וכן בשרש נוע אחר שאמר איוב לחבריו מנחמי עמל כלכם, אמר גם אנכי ככם אדברה לו יש נפשכם תחת נפשי אחבירה עליכם במלים ואניעה עליכם במו ראשי (איוב י''ו ד'). ואמנם כל רואי ילעיגו לי יפטירו שפה יניעו ראש (תהלים כ''ב ח'), וכן ואני הייתי חרפה להם יראוני יניעון ראשם (שם ק"ט כ"ה), הכוונה שהם לועגים למכאוביו, ואח"כ הם מראים עצמם כמרגישים הרגשת החמלה, וזה אחד מדרכי הלעג, וכמו שראינו גם ישעיה עושה עצמו כמשתתף עם האומות בצרתם, ואומר לבי למואב יזעק וכיוצא בזה כאן אנשי ציון לועגים על סנחריב, והם מניעים ראשם אחריו כאלו הם חומלים עליו ואומרים אוי לו לזה שגדף אלהים חי, כמה הוא. סכל. הלא רעה תהיה אחריתו.

Verse 23

<b>ותשא מרום עיניך,</b> גיז' הדביק המלות האלה למעלה, ועל מי הרימות קול ותשא מרום עיניך, ואני אומר כי הנכון כדעת בה''ט את מי חשבת לחרף ולגדף כשגדפת אותי? כלומר מי אני בעיניך? וכן על מי חשבת שהרימות קול? כשנשאת מרום עיניך אל קדוש ישראל מי חשבת שחרפת וגדפת. ולא יתכן שיהיה אל קדוש ישראל תשובת השאלה, כי הלא גם סנחריב היה יודע שהיו גדופיו אל קדוש ישראל, אך הנביא אומר לו כשחרפת את קדוש ישראל לא ידעת מי הוא, כלו' מה כחו וגבורתו, וחשבת שהוא כאלהי חמת וארפד ושאר האלילים.
<b>מרום,</b> כמו למרום.

Verse 24

<b>ביד עבדיך חרפת אדני,</b> לשון התנגדות לתפארת המליצה, אתה ביד עבדיך חרפת אדון הכל. ובספר מלכים כתוב ביד מלאכיך.
<b>ותאמר ברב רכבי,</b> לשון התפארות על מה שעשה קודם לכן והמדינות שכבש, והכל דרך משל כטעם והרכבתיך על במתי ארץ (גיז) ואין לבקש מה הוא הלבנון הזה, כי אינו אלא משל למקום גבוה ונשגב. והמפרשים פירשו על ארץ יהודה וירושלם, וכן דעת בעל הנקוד שנקד ואכרות ואבוא ואחריב בשוא לשון עתיד, והנכון בקמץ לשון עבר. ואולי חשב בעל הנקוד שצריך שיהיה העני חוזר ליהודה ולירושלם מפני שהקדים ואמר חרפת ה', ואם הכוונה על שאר הארצות, אין כאן חרוף אמנם אין הדבר כן, כי החרוף הוא במה שתלה הדבר בכחו וגבורתו, ולא ידע כי מה' היתה לב ומזה נמשך שחשב בלבו שגם על אדמת ה' תגבר ידו, והנביא לא הזכיר סוף הענין, כי מיד שהתחיל ספור התפארותו רצה להשב עליה תשובה להודיעו כי לא היתה גבורתו אלא גזרת ה' שגזר על האומות ההן והפילן תחתיו, כמו שאמר הלא שמעת למרחוק אותה עשיתי וגו', ושאינו אלא הוא (האל) שהחליש כח האומות ההן והפילן תחתיו, כמו שאמר ויושביהן קצרי יד וגו', הכל כמו שאמר למעלה היתפאר הגרן על החוצב בו (יו"ד ט''ו).
<b>מרום קצו,</b> בראש ההר היותר גבוה, שהוא קצו ותכליתו ובמלכים מלון קצו, ואולי היה ראוי לקרוא קצו (קיצו), לשון קייץ, והוא המלון שהבעלים יושבים בו בימות הקיץ <b>יער כרמלו,</b> המקום הנעים שבו, <b>כרמל.</b> כנוי לכל מקום נחמד ונעים, כמו למעלה י' י"ח, יו י' ול"ב ט"ו.

Verse 25

<b>אני קרתי,</b> שרש קור נאמר על יציאת המים מן המקור, כמו כהקר ביר מימיה כן הקרה רעתה (ירמיה ו' ז'), ומזה מים קרים על נפש עייפה (משלי כ"ה כ"ה) הטעם כשאיש עייף בדרך מוצא מים יוצאים מן המקור, הוא שמח בהם מאד וכן מים זרים קרים נוזלם (ירמיה י"ח י"ד), קרים קרוב לנוזלים, אלא שבתחילתם קרוב למקור נקראם קרים, וכשהם גדולים נקראים נוזלים והנה אחר שהזכיר שעלה לראש הלבנון דמה עצמו לנחל היורד מן ההר, ואמר אני קרתי ויצאתי מתחתית ההר כנחל קטון, ומיד שתיתי מים אחרים ונתגדלתי (דוגמת מנחל בדרך ישתה על כן ירים ראש (תהלים ק"י ז') שפירושו (כאשר השכיל לפרשו אדוני אבי זצ"ל) כמו נחל שבדרך הליכתו נוספים בו מי נחלים אחרים, והוא כאלו שותה אותם, ע"כ ירים ראש וירבה ויגדל; וגם שם הוא משל לגבור הכובש מדינות), ובדרך הליכתי משכתי אלי מימי נהרות גדולים ובאו מימיהם בי והוספתי להתגדל, והם חרבו ויבשו; כל זה משל על המדינות אשר כבש והגדיל ממשלתו בהשבתת ממשלתן, והנה אחר שכבר הזכיר גדולתו, חזר לצייר קטנותו בתחילתו, ולהראות איך עלה מהר ממדרגה שפלה למעלה רמה. והמפרשים כלם לקחו המקרא כפשוטו, ופרשו קרתי לשון חפירה (בלא ראיה מן מקרא). ופירשו ואחריב בכף פעמי על רוב חיילותיו, כאלו לא היו הנהרות מספיקים להמציא להם מים לשתות.
<b>יאורי מצור,</b> מצור כנוי למצרים, כמו למעלה דללו וחרבו יאורי צור (י"ט ו'), ואין הכוונה על נהרות מצרים ממש, אלא כל נהרות גדולים קורא נהרות מצרים, על שם יאור מצרים שהוא גדול, וכן כל אניות גולות קורא אניות תרשיש.
<b>ואחרב,</b> הח''ית בחטף פתח בכמה כ"י וברמ"ח רנ"ד ורע"ח ובס' השרשים.

Verse 26

<b>הלא שמעת,</b> אתה מתפאר בכח ידי עשיתי, הלא תדע כי אני הוא שגזרתי ואמר הלא שמעת דרך מלצת השיר, גם כי באמת לא ידע ולא שמע מלך אשור שהאל גזר עליו שיהיה שבט אפו.
<b>למרחוק אותה עשיתי,</b> כי אני עשיתי והכינותי את זאת כבר מזמן רחוק, למרחוק מחובר למטה ולא למעלה (נגד הנגינה), והראיה מימי קדם ויצרתיה.
<b>ויצרתיה,</b> ל' גזרה <b>עתה הבאתיה ותהי,</b> כן ראוי לחבר המלות האלה, כטעם ולא יהיה הדבר ולא יבא (דברים י''ח כ''ב), הנה באה ונהיתה (יחזקאל ל"ט ח'), ורוז' וגיז' פירשו כדי שאתה תהיה להחריב ערים בצורות, והוא דחוק. להשאות, לי והאדמה תשאה שממה.
<b>גלים נצים ערים בצורות,</b> להשאות ערים בצורות עד שתהיינה גלים נצים.
<b>נצים,</b> ל' חורבה, כמו עריך תצינה מאין יושב (ירמיה ד' ז') (רד''ק).

Verse 27

<b>ויושביהן קצרי יד,</b> אתה מתפאר בערים שכבשת, ואינך יודע כי אני הוא שעשיתי אותם חלוש כח שיפלו בידך <b>חתו ובושו,</b> יכולים היו לעמוד כנגדך, אך מאתי היתה נסבה שייראו ממך שלא כמנהג.
<b>היו עשב שדה,</b> היו לפניך כעשב שדה, שאדם קוצרו בלא יגיעה.
<b>חציר גגות,</b> הוא חלש משאר עשבים, מפני שאין תחתיו קרקע, וכן יהיו כחציר גגות שקדמת שלף יבש <b>ושדמה,</b> במלכים ושדפה, ל' שדפון, וכן נראה עקר, והטעם כדגן שנשדף קודם שיגדל ויהיה קמה.

Verse 28

<b>ושבתך,</b> כתרגום יונתן, עצה שאתה יועץ, כי היועצים יושבים, כדי לשקול העצות בשקול הדעת, וכן אתה ידעת שבתי וקומי (תהלים קל"ט ב') שבתי לגמור העצה, וקומי להוציאה לפעל.
<b>וצאתך ובואך,</b> כמו לא אוכל עוד לצאת ולבוא (דברים ל"א ב'), ואנכי נער קטון לא אדע צאת ובא (מ"א ג' ז') ענינו להתנועע ולפעול בזריזות ואיננו, כמו אשר יצא לפניהם ואשר יבא לפניהם (במדבר כ''ז י"ז) <b>ואת התרגזך אלי,</b> מה שאתה מתנועע נגדי בקול שאון. בנין הקל בשרש הזה מורה התנועעות טבעית, מפחד או מכעס, וע"כ השתמש כאן בהתפעל להורות על התנועעות מכוונת ברצון.

Verse 29

<b>יען התרגזך אלי וגו',</b> אחר שלא נעלם ממני התרגזך אלי ושאננך.
<b>ושאננך,</b> כמו ושאונך (ר' יונה, רש''י רד''ק ורוז'), וכן תרגם יונתן, ואחרים מפרשים ל' שאנן ושלו, כי היה בוטח בגבורתו ולא ירא אלהים, אבל עלה באזני מסייע פירוש ראשון <b>ושמתי החי באפך,</b> המשילו לגמל, שנוקבים נחיריו ונותנים בהם כמין טבעת ומושכים אותו בה, ונותנים מתג בפיו.
<b>והשבותיך בדרך אשר באת בה,</b> מכאן נ''ל שלא נסע סנחריב מארץ יהודה ללכת להלחם בתרהקה, ולא נלחם כלל בתרהקה, אלא כשהיה אצל לכיש (והיא ביהודה) שמע על תרהקה, ואז גמר בדעתו ללכת להלחם בו, וקודם שילך שלח מלאכים אל חזקיהו, ומיד בא המלאך והכה מחנהו, וסנחריב שב אל ארצו בדרך אשר בא ממש והמפרשים כתבו (בלא ראיה מן המקרא) כי סנחריב עלה על תרהקה ונלחם בו וגבר עליו והביא עמו שללו ובזתו, וחזר לירושלם, ושם נגף מחנהו; ואיך יתכן שיזכיר הכתוב ששמע על תרהקה ולא יפרש אם נלחם עמו ואיך נפל הדבר? גם מליצת ושמע שמועה ושב אל ארצו, משמע שלא היתה שם אלא נסיעה אחת מיהודה לנינוה, לא הליכה וחזרה ועוד הליכה לנינוה; ומעתה אין לשאול שאלת רד''ק במלכים. למה לא נגפו אז, אלא עד שהלך להלחם עם מלך כוש ואח''כ שב לירושלם.

Verse 30

<b>וזה לך.</b> עד כאן היה הדבור מוסב לסנחריב, מכאן ואילך מדבר עם חזקיהו.
<b>וזה לך האות,</b> הרבה נתחבטו המפרשים בהבנת המקרא הזה. רש"י פירש: זה שאמרתי לך שסנחריב יפול כאן יהי לך לאות לימים הבאים, שאתם יראים למות ברעב לפי שסנחריב החריב את הארץ וגדע את האילנות, אכול השנה ספיח, בשנה הזאת יצמחו לכם צמחים ותתפרנסו מהם, וכשתראה דברי קיים במפלת האוכלוסין יהי לך לאות שאף הבטחה זו תתקיים. עכ"ל בפירוש מלכים, וזה רחוק, שיהיה טעם וזה לך האות, שקיום הנבואה הזאת יהיה סימן לנבואה אחרת שלא נזכרה, מלבד כי עדיין לא אמר דבר ממפלת מחנה סנחריב, אלא שישוב לארצו, ור"דק פירש. זה שאמרתי לך בנבואה הראשונה ושמע שמועה ושב אל ארצו, וכן עשה, שהרי ראית ששלח מלאכיו ושב לארצו להלחם עם מלך כוש, ובזה האות שנתאמת אצלך דברי תדע כי גם נבואה זאת תהיה אמת, שלא יבא מלך אשור אל העיר הזאת, ועוד אני אומר שתאכלו השנה ספיח, שתתברך לכם התבואה שבשדות, ויספיקו לכם הספיחים לכל השנה וכו', עכ"ל; וכמה רחוק הוא שיהיה וזה לך האות ענין נפרד ממה שאחריו; מלבד כי הכתוב לא אמר כלל ששב סנחריב לארצו להלחם עם תרהקה בשעה ששלח מלאכים לחזקיהו, כי באמרו וישב וישלח מלאכים ולא אמר וישב אל ארצו, אין הכוונה אלא ששלח מלאכים שנית ורל"בג כתב. זה שתראה שישוב סנחריב בדרך אשר בא בה ולא יבא על ירושלם יהיה לך אות על ייעוד אחר מייעד אותך הש"י, והוא השנה הזאת תאכלו הספיחים אשר בשדות בחוץ ולא יהיה בחוץ אויב שימנע אתכם מזת ויתברכו הספיחים באופן שיספיקו כל השנה וכו' וידמה שאותה השנה היתה שנת השמטה וכו', עכ"ל, ואחריו הלך דון יצחק, וגם הפירוש הזה רחוק, שיהיה טעם וזה לך האות שקיום הנבואה הזאת יהיה סימן לנבואה אחרת. ורוז' פירש אכול מקור במקום עבר, אמר הנה בשנה הראשונה בבוא סנחריב אל ארץ יהודה אכלתם ספיח, וכן בשנה השנית אכלתם שחיס, כי צבאות סנחריב מנעו אתכם מעבוד את אדמתכם, ועתה בשנה הזאת שהיא השנה השלישית זרעו וקצרו; וטעם אות, לומר כ"כ אני בטוח שיעלה מלך אשור מעליכם, שאני אומר לכם זרעו וקצרו ואחרי הפירוש הזה של רוז פירש גם גיז והנה מלבד שאין לנו שום ראיה ששהה מחנה אשור ביהודה שתי שנים, גם לא נזכר שנתעכב לצור על עיר מערי יהודה, אלא שתפש אותן מיד, כי פתחו לו מרוב פחדם ממנו הנה עוד לפי פירוש זה אין כאז באמת אות כלל, ומלבד כל זה הנה אף אם נניח שיהיה אכול כמו אכלתם, לא יתכן על כל פנים לפרש השנה על השנה הראשונה, אלא על השנה הזאת שהמדבר עומד בה, ולפירוש רוז' השנה הראשונה הי"לל. ובמהדורא בתרא (1835) עזב רוז' הפירוש הזה, ופירש אכול לעתיד, אך לא עזב פירושו על מלת אות. ולדעתו אין כאן אות כלל, אך ישעיה אומר כל כך אני בטוח שיעלה מלך אשור מעליכם, שאני מבטיחכם שאף אם בשנה הזאת ואף בשנה הבאה אין לכם זרע וקציר, מפני מה שהשחיתו. האויבים באדמתכם, הנה בשנה השלישית תזרעו ותקצרו לבטח. ואין ספק כי לא תבא מלת אות על הכוונה הזאת, והוא מסתייע מפסוק וזה לך האות כי אנכי שלחתיך (שמות ג יב), אבל באמת האות האמור שם הוא הסנה שהיה בוער ולא נשרף, ובהוציאך את העם הוא ענין אחר (עיין משתדל) ואשר אני אחזה לי הוא כי האות שהנביא מיעד איננו על קיום סוף דבריו שהם והשיבותיך בדרך אשר באת בה, אלא על כללות המכוון בנבואה הזאת, שהוא כי הצלחת סנחריב וגבורותיו אשר עשה, לא בכח ידו עשה, אלא בגזרת ה', ושלא כאלהי הגוים הוא אלהי ישראל, וטעם האות הזה לומר אל תאמרו מקרה הוא ששב אשור אל ארצו, ולא ה' פעל כל זאת, ולעולם שהצלחתו בכח ידו ובחכמתו היתה; כי עוד תראו אות ברור על השגחת ה' בתחתונים, ועל גדולתו על כל אלהים, והוא כי אחר שלא עבדתם את האדמה בשנה הזאת מפני חיל מלך אשור, האל יברך אתכם ויספיק לכם הספיח והשחיס לאכול בשנה הזאת וגם בשנה הבאה. אכול השנה ספיח, איננו לא צווי ולא עתיד מוחלט, אלא אף אם לא תזרעו לא בשנה הזאת ולא בשנה הבאה, תוכלו להתפרנס בספיח ובשחיס, ורק בשנה השלישית תצטרכו לזרוע; דוגמת מכל עץ הגן אכול תאכל, שענינו אם תרצה. והנה נס גדול היה זה, שאחר שבא האויב והשחית את האדמה, שלפי המנהג אפילו אח"כ יזרעו אותה לא תצליח מפני ההשחתה הקודמת, עתה אף בלא זריעה מה שיצמח מאליו יספיק לשתי שנים. ובזאת תדעו כי כל אשר חפץ ה' יעשה, ושאין כמוהו באלהים, ושהוא חפץ ביהודה ובישראל עמו, ותאמינו כי ויספה פליטת בית יהודה הנשארה שרש למטה וגו'; וחתם קנאת ה' צבאות תעשה זאת, כי זה יבטל כל נאצותיו של סנחריב.
<b>ספיח,</b> כמו את ספיח קצירך לא תקצור (ויקרא כ''ה ה') הוא הנולד מאליו מהגרעינים הנופלים בארץ ונזרעים מאליהם, או משרש הדגן הנקצר.
<b>שחיס,</b> לפי מקומו ענינו הצומח מן הספיח.
<b>וזה לך האות,</b> בזקף קטון, כן הוא בספר מלכים, וכן הוא גם כאן ברמ"ח ור"נד ור"עה ור"ף ור"פו ובקצת כ"י

Verse 31

<b>פליטת בית יהודה הנשארה,</b> מלכות יהודה שנשחתה על ידי צבאות מלך אשור, וירדה מגדולתה מרוב הכסף והזהב שנתנו לו למס, תחזור מעט מעט לגדולתה <b>שרש למטה ועשה פרי למעלה,</b> מפני שמדבר בספיח הביא משל להצלחת האומה מנטיעה המצלחת בשרשיה ובפריה.

Verse 32

<b>כי מירושלם</b> שארית ופלטה אין הכוונה בהם תמיד אנשים נשארים ופלטים, כמו שארית ישראל לא יעשו עולה, לפלטת מואב אריה, וחבריהם, וכמו שתרגם כאן גיז, אבל הם ג"כ מתחלתם שמות המקרה, כמו לשום לכם שארית בארץ ולהחיות לכם לפלטה גדולה (בראשית מ''ה ז'), והם קרובים בענין לגאולה וישועה, וכן כאן.
<b>תצא</b> תצמח כמו כי לא יצא מעפר און ומאדמה לא יצמח עמל (איוב ה' ו').

Verse 33

<b>יקדמנה,</b> יערוך לפניה (רש"י), תרגום לפני קדם, וכן יקדמוני ביום אידי, במה אקדם ה' סוללה, כלי שמשליכים בו אבנים גדולות להפיל החומה (רלב"ג). ושאר כל המפרשים והמתרגמים פירשו תל עפר לעמוד עליו להלחם, ולא יצדק פירוש זה בפסוק הנה הסוללות באו העיר ללכדה (ירמיה ל"ב כ"ד).

Verse 34



Verse 35



Verse 36

<b>ויצא מלאך ה' ויכה במחנה אשור,</b> הכוונה כי ה' ולא אחר שלח במחנה הגדול ההוא מגפה פתאומית שהשחיתה בהם בלילה אחד קפה אלף נפשות, מה שאיננו לפי דרכי הטבע שתשחית המגפה והדבר עם רב כזה בלילה אחד; וכיוצא בזה במכת בכורות נזכר המשחית וכתו ג"כ אני יוצא בתוך מצרים והכיתי וגו' והכוונה כי היתה המכה אלהית ובזולת הכנה טבעית; ונראין דברי האומר כי מה שכתב הירודוט כי סנחריב עלה להלחם על מצרים, וחיל מצרים לא אבו לעזור מלכם סיתון שהיה כהן לבולקאן, אז בכה סיתון לפני אלהיו, ויישן ויחלום והנה אלהיו אומר לו שלא יירא כי הוא ישלח לו עוזרים, וכן היה, כי באו עכברים במחנה אשור ויאכלו וינתקו מיתרי קשתותם ואשפותם ומגניהם, ולא יכלו להלחם וינוסו להרצם. הוא ספור זה בעצמו שנשתבש וכתב כי סבת השבוש הזה היתה מפני שהיו המצריים רגילים לרמוז בכתיבה נעלמת שלהם את ההשמדה וההרג בצורת עכבר, ודעת כי נולד השבוש זה מפני שמלת עכבר מורה ג"כ מין ממיני האבעבועות (עיין שמואל א' ו'). וידוע כי המתים בדבר מתים באבעבועה; יהיה איך שיהיה, מכאן ראיה גמורה כי היתה קבלה אצל העמים הקדמונים כי מחנה סנחריב הוכה מכה יוצאה מן המנהג הטבעי. והרבה נתחבטו חכמי הגוים לפרש המאורע הזה על דרך הטבע חשב כי מת מחנה אשור ברעמים ברד וברקים ואש מתלקחת, כי פירש כפשוטו מה שכתוב והשמיע ה' את הוד קולו וצחת זרועו יראה בזעף אף ולהב אש אוכלה (למעלה ל' ל') אשר אמנם איננו אלא משל, ויפה השיב עליו שאם היה הענין כן, לא היה אומר וישכימו בבוקר והנה כלם פגרים מתים, שנראה ברור שלא נודע מיתתם עד הבקר ודעת וכן שמתו ברוח זלעפות הנקרא וגם זה בטל, כי אין הרוח ההוא מצוי בלילה אלא ביום ואחרים אמרו כי תרהקה נגף את מחנה סנחריב והפילם חללים, והנה מפורש ונפל אשור בחרב לא איש, ולא מצאנו שיאמר ויצא מלאך ה' ויכה על מכה במלחמה. אמנם רוב חכמי הגוים הסכימו שהיתה מיתת מחנה אשור מכת הדבר, ועדיין קשה להם להאמין שמתו כלם בלילה אחד, ודעת כי קפ"ה אלף חלו (ולא מתו) בלילה אחד, וזה בטל מפני סוף הפסוק וישכימו בבקר והנה כלם פגרים מתים, ודעת כי מחנה אשור היה קפ"ה אלף איש, לא שזה מספר המתים, וגם זה מתנגד ללשון הכתוב והנה כלם פגרים מתים. ודעת כי הדבר התחיל בלילה ההוא ונמשך זמן מרובה במחנה אשור, ובכל יום ויום כשהיו משכימים בבקר היו מוצאים במחנה פגרים מתים שמתו בלילה, וגם זה לא יתכן מפני מלת כלם. ודעת כי צריך לקרוא מאה ושמונים וחמשרי אלף, וכמה זה רחוק שישתמש הנביא בל' סתום כזה. ובפרט שיכתוב אלוף בלח וי"ו, ומלבד כי לא מצאנו כנוי אלוף אצל אנשי המלחמה ולא אצל שרי הצבא. ודעת גיז' כי מחנה אשורמת בדבר, אך לא בלילה אחד, כ"א מעט מעט, אע"פי שהכתובים לפאר הענין ולהגדיל הנס אומרים שהיה בלילה אחד. ואנחנו לא נדע מה נעשה למי שכבר גמר בלבו להכחיש כל מעשה ניסים.
<b>ויכה במחנה אשור,</b> לא כל המחנה הוכה, כי המחנה היה גדול יתר מאד, וקפ"ה אלף מהם מתו, והשאר השכימו בבקר ומצאו אותם פגרים מתים.

Verse 37



Verse 38

מיתת סנחריב בחרב הזכירה גם Berosus וכתב כי אסרחדון היה משנה למלך בימי סנחריב אביו.

Chapter 38



Verse 1

<b>בימים ההם</b> באותה שנה, כי בשנת י"ד לחזקיהו בא סנחריב, וחזקיהו מלך כ''ט שנה, וכאן הוא אומר והוספתי על ימיך חמש עשרה שנה, ולדעת רלב''ג ורוז' וגיז' ולפניהם יוסף פלאויוס היה זה אחר מפלת מחנה סנחריב, ובסדר עולם אמרו לפני מפלתו של סנחריב חלה חזקיהו שלשה ימים, ר' יוסי אומר יום שלישי של חזקיהו הוא יום מפלתו של סנחריב הלה חזקיהו למות, אמר גיז' כי חלה חולי הדבר שפשט ביהודה מתוך מחנה אשות ואני אומר כי אפשר שהיה חולי חזקיהו חולי הדבר, אך לא יתכן לומר שפשט הדבר ביהודה, כי היה לו לחזקיהו להזכיר במכתבו ולרמוז שהיו רבים בעמו חולים כמוהו. ואיך ידבר על צרתו ולא ירמוז בשום פנים שהיתה צרת רבים? ולמה לא נזכר דבר מזה בכתובים, לא כאן, ולא במלכים ולא בד"ה? <b>כי מת אתה ולא תחיה,</b> מת הוא בינוני, וטעם מת אתה, תמות, ושרש חיה נאמר על רפואה מחולי שיש בו סכנה.

Verse 2

<b>ויסב חזקיהו פניו אל הקיר,</b> כדי לכוין לבו, כי אולי אחרים היו שם.

Verse 3

<b>את אשר התהלכתי לפניך,</b> התנהגתי אחרי מצותיך, והמשל לקוח מאדם המוליך את בנו לפניו, ובנו הולך למקום שאביו אומר לו, וכן התהלך לפני והיה תמים, וכן והתהלך לפני משיחי כל הימים (ש"א ב' ל"ה).
<b>ובלב שלם,</b> כמו בכל לבבו, וכן תמים תהיה עם ה' אלהיך, שלם, כלומר תהיה עם ה' אלהיך בכל לבבך ובכל נפשך.

Verse 4



Verse 5

<b>הנני יוסף,</b> בינוני מבנין הקל, כמו תומיך גורלי (תהלים י"ו ה').

Verse 6

<b>ומכף מלך אשור אצילך,</b> שלא תחשוב כי בתתי לך המתנה החדשה הזאת אקח ממך את הקודמת שאמרתי להצילך מיד מלך אשור כ"א זאת וזאת אעשה לך והנה אף אם כבר נגף מחנה אשור ושב סנחריב לארנו, אפשר היה שישוב עוד שנית בחיל אחר.

Verse 7



Verse 8

<b>הנני משיב את צל המעלות,</b> אחז שהיה אוהב לעשות כתבנית מה שהיה רואה אצל שאר העמים, כנראה מענין המזבח אשר ראה בדמשק (מ"ב י"ו י') עשה בהיכלו ציור על הכותל שהיה נרשם בו ע"י הצל עליית השמש וירידתו בכל שעות היום, כפי מה שראה או שמע ששו הכשדים שהיו חכמים בתכונה, או עם אחר שלמד מהם; והיה הציור ההוא נקרא על שמו מעלות אחז, וטעם מעלות ע"ש עליית השמש שהיתה נרשמת בו, ואח"כ קראו לאותם הסימנים והרשימות שהיתה עליית השמש נרשמת בהן, מעלות, כי היו סימני העלייה, אע"פ שהיו ג"כ סימני הירידה.
<b>אשר ירדה,</b> נראה שהכוונה אשר ירד הצל, ויהיה צל שם נאמר בלשון זכר ובלשון נקבה, וכן במלכים (ב' כ' י''א) וישב את הצל במעלות אשר ירדה, ולא נזכר שמש כלל <b>במעלות אחז בשמש.</b> הכוונה במעלות שעשה אחז, העשויות בשמש, שהיה מהלך השמש נרשם בהן, כלומר שהיה הצל מתנועע בהן ועולה ויורד לפי עליית השמש וירדתו. וענין הנס הזה אמנם לא היה במהלך השמש כלל, אלא (כפירוש רלב"ג ודון יצחק ואחריהם ורוז') בצל המעלות כי ה' עשה שיתרשם הצל חוץ למקומו. וזה דבר אפשרי על ידי האידים והעננים השוברים ניצוצי השמש, ואומרים שכן היה פעם אחת בעיר מיץ שהצל נרשם רחוק מן המקום הראוי כשיעור שעה וחצי. והנה אין ספק כי ישעיה לא היה יכול בלי נבואה מאת ה לדעת שיהיה הדבר הזה ואף כי לדעת בצמצום כמה מעלות ישוב הצל.
<b>ותשב השמש,</b> צל השמש, ובמלכים לא נזכר השמש. והנה במלכים יש כאן תוספת דברים, שישעיה שאל את חזקיה איך ירצה שיהיה האות, אם שילך הצל עשר מעלות, או ישוב לאחוריו עשר מעלות, ושהוא בחר שישוב אחורנית, וענין זה לא חש ישעיה להזכירו, ובעלי ד''ה למלכי יהודה וישראל (שהעתיקו מס' ישעיה, ומשם נעשה ס' מלכים שבידנו שהוא קצור ס' ד"ה למלכי יהודה וישראל) הוסיפוהו לפי מה ששמעו בבית המלך.

Verse 9



Verse 10

<b>בדמי ימי,</b> יפה פירש מל' ערבי שקוראים לעת הצהרים דומת אלשמש, ע"ש שהשמש נראה כעומד דומם למעלה בחצי השמים (וכן מל' זה שמש בגבעון דום, וכן הצהרים נקרא ג''כ לענין זה נכון היום, משלי ד' י''ח), והנה בדמי ימי כמו בחצי ימי. וגיז' ממאן בפירוש זה, ומפרש דמי לשון השקט ומנוחה והצלחה, ואמת כי דמי ענינו שביתה מדבור או ממלא ושקר שיהיה ענינו השקט ומנוחה.
<b>אלכה,</b> דבק למעלא (וכן דעת בה''ט), וענינו פטירה מן העולם, כמו בטרם אלך ואינני (תהלים ל"ט י"ד), ואנכי הולך ערירי (בראשית ט''ו ב'), וילך בלא חמדה (ד''ה ב' כ''א כ'), תתקפהו לנצח ויהלוך (איוב י''ד כ'). ולא יתכן לפרש אלכה דבק עם שערי שאול כי היל''ל אבאה, לא אלכה, כי מליצת הלך בשער איננה בכל המקרא. והנה הם שני מאמרים, והמקרא קצר, בדמי ימי אלכה, אבאה בשערי שאול.
<b>פקדתי,</b> חסרתי, כמו ולא נפקד ממנו איש (רש''י).

Verse 11

<b>לא אראה יה,</b> מצאנו ראיה שענינה התענג בטובה, כמו לראות בטוב ה' <b>יה,</b> כנוי לאל ע''ש היותו מטיב, והטעם לא אתענג עוד בטובת האל ובחסדיו.
<b>יה בארץ החיים,</b> הרי זה כמו מאמר מוסגר, לא אראה יה, כי אמנם יה, כלומר חסד ה' הוא מתגלה בארץ החיים, כטעם לראות בטוב ה' בארץ החיים.
<b>עם ישבי חדל,</b> יחד עם אנשי חלד, כלומר בעה''ז (רד"ק ודון יצחק); חלד וחדל אחד, והוא מענין אדעה מה חדל אני, נקרא העולם כן ע"ש שכל החיים בו מתים; ורש''י ורוז' וגיז' פירשו בהפך חדל על מקום המתים, כשאהיה עם המתים לא אביט אדם עוד ונ''ל כי לא מצאנו בשום מקום ישיבה אצל קבר ושאול, כ"א שוכבי קבר יורדי בור, ולא גם פעם אחת יושבי קבר, יושבי בור.

Verse 12

<b>דורי,</b> דור הוא הזמן שאדם רגיל לחיות.
<b>נסע,</b> נתלש מן הקרקע, כמו בל יסע יתדותיו לנצח והוא משל לקוח מיתדות האהל, כמו שאמר כאהל רועי.
<b>ונגלה,</b> כל המפרשים פירשו ל' גלות, אך לא יתכן לומר ממנו בנין נפעל, והנכון ל' גלוי, כי אחר שהמשיל חייו לאהל, אמר שנסעו היתדות מלמטה ונתגלה האהל מלמעלה.
<b>קפדתי,</b> כתרגומו אתקפלו, אני מקפל חיי כאורג כשהשלים האריגה מקפל האריג, וכן בערבי אומרים <b>קפד</b> על הקיפול (גיז).
<b>מדלה יבצעני,</b> אחר שנשלמה אריגת חיי, האורג כורת אותי מן הדלה, והם החוטים הנשארים מדולדלים במנור האורגים (גרוציום ורוז' וגיז').
<b>מיום עד לילה,</b> מליצה היא בלה''ק, וענינה בזמן קצר, כמו מבקר לערב יכתו (איוב ד' כ') (רוז' וגיזי).
<b>תשלימני.</b> ענין כליון. שלשת השרשים <b>כלה, תמם וגמר</b> נאמרים על השלמת המעשה (ויכלו השמים עד תם כל הבית מ''א ז' כ''ב, ה' יגמור בעדי) ועל הכליון (עד כלותם, עד תם כל הגוי, כי גמר חסיד), ושרש <b>שלם</b> נאמר הרבה על השלמת המעשה, ובא כאן להוראת הכליון.

Verse 13

<b>שויתי עד בקר,</b> המפרשים כלם גם רוז' וגיז' פירשו עד בקר כפשוטו, והנה עדיין לא הזכיר שום דבר מהלילה, שיצדק שיאמר כאן עד בקר; ול''נ כי מליצה היא לומר עד בקר או עד הבקר, שענינו קודם מחר להורות תכף ומיד, כמו אשר יריב לו יומת עד הבקר (שופטים ו' ל''א), שענינו מיד, וכיוצא בזה מצאנו ביום להוראת מיד, אויל ביום יודע כעסו (משלי י''ב י"ו), וכן גיז' באוצר לה"ק שרש בקר כתב כי ה' בקר תשמע קולי, שבענו בבקר חסדך, השמיעני בבקר חסדך, וירדו בם ישרים לבקר כלם ענינם מיד, וכן הביא דוגמת זה בל' יוני שענינו מחר, וענינו מיד, ול''נ קל וחומר הדברים, אם בקר ולבקר שענינם מחר נאמרים להוראת מיד, ק''ו עד בקר שענינו קודם מחר ע"כ אני מפרש הכתוב כן. אני הייתי מצייר ומדמה בלבי כי עד בקר מהרה חליי כמו ארי ישבר כל עצמותי, ואתה האל בזמן קצר תשלים ותכלה אותי. ורוז' פירש כיונתן ודון יצחק, וגיז פירש קרוב לפירוש רש''י שויתי ודוממתי נפשי לסבול כל הלילה.

Verse 14

<b>דלו עיני למרום,</b> משרש דלל דלות וכליון, והטעם כמו כלו עיני מיחל לאלהי (היירונימוס ורוז' וגיז'), כן הוא לפי הנקוד, אבל נכון יותר לפרש כיונתן ורד''ק ענין זקיפה, משרש דלת כמו ארוממך ה' כי דליתני.
<b>ה' עשקה לי ערבני,</b> כך הייתי מתפלל, <b>עשקה לי ערבני,</b> כטעם ערוב עבדך לטוב אל יעשקוני זדים (תהלים קי"ט ק''ד), ומלת עשקה שם דבר אע"פ שהקמץ במתג הוא משל לקוח מאדם שהנושים תופשים אותו, והוא קורא לאחד מן העומדים שם ומבקש ממנו שיהיה ערב בשבילו.
<b>עשקה לי,</b> עושק יש לי, עושק נעשה לי, עושים לי עושק, כלומר על לא חמס אני נתפש. וראב''ע ורד''ק פירשו לשון עבר, המחלה עושקת אותי, אך לפי זה אותי היל"ל.

Verse 15

<b>מה אדבר,</b> מה אועיל כי אדבר ואתפלל, אחר שהוא אמר לי כי מת אתה ולא תחיה, והוא בלא ספק יעשה ויקים את דברו <b>אדדה כל שנותי.</b> מלשון ותדד שנתי מעיני (רש"י) הייתי מרחיק מעלי כל שינה בעצבוני וביגוני; והמפרשים פירשו המקרא לנחמה ואמר לי שאחיה והוא עשה; ורוז' פירש כיונתן אדדה כל שנותי, כל השנים שאחיה עוד אדדה עד בית אלהים להודות לו על מר נפש שהצילני ממנו; וגיז' פירש אלך אט ושחוח דרך הכנעות כל הימים אשר אחיה, ואמר כי לב נשבר ונדכה והענויים וכל מיני הכנעות נחשבו לצדקה אצל היהודים; והיכן מצא שיודה אדם לאל על חסד שגמל עמו, ויעשה זה במר נפש ובצום ובכי? וחזקיה מסיים ונגינותי ננגן כל ימי חיינו על בית ה', ודוד אומר הפחת מספדי למחול לי <b>אדדה,</b> הה"א יתרה, כמו עולתך ידשנה סלה.

Verse 16

<b>אדוני עליהם,</b> על עצמותי שזכר (כן ישבר כל עצמותי) ומפני שאומרים עצמים ועצמות, ובל''י עצם ל' זכר הוא, אמר עליהם ל' זכר, ואמר ולכל בהן ל' נקבה.<b>אדני עליהם,</b> היה עליהם והטעם התגלה עליהם ברחמיך וע"י כן יחיו <b>ולכל בהן חיי רוחי,</b> והיה ג''כ לרוחי, אשר כל חיותו תלויה בהן וטעם חיי רוחי כמו ותחי רוח יעקב אביהם, והטעם, אף אם לא אמות הנה רוח לא תחיה מדאבונה, אם אין שלום בעצמי, לכן חמול עליהם ויחיו מכאבם וחלם, ועשה חסד לחיי רוחי אשר כלם תלויים בהן.
<b>לכל בהן חי רוחי</b> שיעורו ולחיי רוחי אשר כלם בהם, או ולרוחי אשר כל חייו בהם ואם באנו לתרגם המליצה הזאת בלשון איטלקי במליצה קרובה אל העברית, יתכן לתרגם כן (כאשר השכיל ותרגם תלמידי חביבי החכם יח"ף זצ"ל) <b>תחלימני והחייני,</b> השיבה לי כחות גופי ואח''כ החיה אותי, הניחני בחיים שאם לא תרפא לכל גופי ותשיב לי כח עצמותי ובריאותן, אי אפשי לחיות על האדמה. ותחלימני לשון בריאות בלשון משנה, והוא קרוב לעלים ואלים שענינם חוזק. ורא"בע ואחרי ורוז וגיז' פירשו עלהם על דבריך ועל חסדיך יחיו בני אדם ואומרים כי הכנוי חוזר למה שאמר למעלה ואמר לי והוא עשה ולכל בהן חיי רוחי, ראב"ע פירש ולכל עת בהן חיי רוחי. ורוזו וגיז כל חיי רוח בהן. כלמר כל בני אדם חיים בחסדך, וגם אני חי בחסדך.

Verse 17

<b>הנה לשלום מר לי מר,</b> כה הייתי מתאבל על אבדן השלום (רד"ק) הא הבריאות מר לי לשלום, על אבדת השלום כמו והמר עליו כהמר על הבכור (זכריה י"ב י') ורוז' וגיז פירש מרירותי נהפכה לי לשלום.
<b>חשקת נפשי משחת בלי</b> מקרא קצר חשקת והצלת נפש משחת הבלייה ולפיכך לא אמר חשקת בנפשי, כשמוש כל חשק שבמקרא, מפני מלת והצלת החסרה בנתים.

Verse 18

<b>כי לא שאול תודך,</b> וכן בתהלים כי אין במות זכרך בשאול מי יודה לך (ו' ו'), היודך עפר היגיד אמתך (ל' י') הלמתים תעשה פלא אם רפאים יקומו יודוך סלה, היספר בקבר חסדך אמונתך באבדון, היודע בחשך פלאך וצדקתך בארץ נשיה (פ"ח י"א י"ג), לא המתים יהללו יה ולא כל יורדי דומה (קט"ו י"ז), והנה ידענו נאמנה שהיו הקדמונים מאמינים שלא תמות הנפש במות הגוף, שהרי היו דורשים אל המתים, והיו אצלם בעלי אוב שהיו מתפארים להרגיז המתים ממקומם, כנראה מבעלת אוב בימי שאול, והתורה לא הכחישה אפשרות הענין הזה, וגם הנביאים לא הלעיגו על האמונה הזאת מעולם, כמו שהלעיגו על עבודת האלילים, ועל הוברי שמים החוזים בכוכבים; א"כ איך יתכן שיאמר אדם מחשובי ישראל וגדוליו כי לא שאול תודך, לא המתים יהללו יה? ורא"בע ור"דק אמרו כי הכוונה על הגוף בעודו בקבר וזה דחייה בקש, כי מה צורך שיהיה הגוף עצמו הוא המודה לאל? ואם הגוף עבר ובטל מן העולם, והנשמה קיימת ומהללת את אלהיה, אין עוד מקום לומר לא המתים יהללו יה. ועל מה בצע בדמי ברדתי אל שחת כתב ר"דק כי החטאים במותם לא ישאר אחריהם דבר חי אלא הכל יורד לעפר, עכ"ל, וכיוצא בזה כתב ג"כ על לא המתים יהללו יה; וזה אמנם לפי שטת הרמ"בם ואריסטו שההשארות נקנית לנפש ולא טבעית אליה, והיא דעת משובשת; ור' יואל ברי"ל על מה בצע בדמי כתב לא מחכמה שאלת על זה ומה לך לשפוט על נפש נענה כי תצעק מכאבה, עכ"ל, ואין זה כלום, כי גם האיש המדוכה כואב אינו מדבר כי אם לפי האמונות שהורגל בהן מילדותו, מלבד כי מה יאמר אצל לא המתים יהללו יה שלא נאמר בשעת צער, אלא בשעת שמחה, כמו שמסיים ואנחנו נברך יה, וכן כאן כי לא שאול תודך חי חי הוא יודך כמני היום. והיה אפשר לומר שהיו הקדמונים מאמינים בהשארות הנשמה, אך לא היו מציירים לא תענוג ולא צער לנשמה הנפרדת מן הגוף, והיו מייחסים לה הידיעה בלבד, ולא הרגשת ההנאה והצער, הטוב והרע; ולפיכך קראו למקום המתים דומה וחשך וארץ נשיה. ולפי זה בדין היו אומרים דוד וחזקיה לא המתים יהללו יה, הלמתים תעשה פלא, לא ישברו יורדי בור אל אמתך, כי הנשמות אינן מקבלות לא רע ולא טוב, ומאחר שלא יפול בהן פלא וחסד מאת הבורא, לא יתכן להן להודות לו ולהללו על מה שיעשה עמהן, וכבר יתכן להללו ולשבחו על מה שעשה עמהן בעודן בארץ, אך לא על מה שיהיה אחרי מותם, כי לא ישברו עוד אל אמתו. ואולי היו שוללים מן הנפש הנפרדת מן הגוף גם פעולת ההלול והשבח, כי לא תצוייר אצלם בלא דבור, ולא דבור בלא כלי הדבור ולא היו מייחסים לנפש כ"א החיות והידיעה בלבל וע''כ המת היה צריך לחזור לגופו כדי לענות לשואליו דבר; ואם ישאל שואל. ואיך יתכן שיאמינו בהשארות הנפש בלי שיקיימו לנפשם שום פעולה?התשובה. היו מאמינים שהנפש נשארת כן בלא פעולה עד ישוב ה' להביאה אל הגוף בתחיית המתים לקבל שכרה; ואנחנו אמנם מלבד אמונת תחיית המתים, עוד נאמין ונדע בראיות, כי כדרך שבהיותה בגוף, הנפש לבדה היא המרגשת גם ההרגשות הגופניות, כי הגוף לא ירגיש אלא כאשר ירגישו העץ והאבן בהכותך עליהם, מלבד זה הנפש מרגשת הנאה וצער המיוחדים לה, מלבד הנאת הגוף וצערו, כגון הנאת הכבוד וצער הבושה, הנאת קרבת הידידים וצער התרחקותם כן אחרי הפרד הנפש מן הגוף, תרגיש ההנאה והצער המיוחדים לה, בזולת כלי הגוף, וכן נאמין ונדע כי תוכל הנפש הנפרדת לגלות רעיוניה לחברתה גם בזולת כלי הגוף, וכן תכל להודות ולהלל לאלהיה גם אחרי מות הגוף וקודם שתשוב להתחבר אליו; מלבד כי יהיה הדבר עול גמור בחק הבורא. שיניח לדורי דורות כמה אלפי אלפים נפשות בעלות השכלה וידיעה, והן כאלו ידיהן אסורות רגליהן בנחשתים, שלא תפעלנה דבר ולא תרגשנה דבר מטוב עד רע. ותלמידי מוה"רר יצחק פארדו אומר כי הנשמה בעודה כלואה בגוף ובלתי רואה גדולת הבורא כי אם באספקלריא שאינה מאירה, היא תמיהה על נפלאותיו ונותנת לו תודה עליהן. אבל אחרי צאתה ממחשך הגוף אין שום דבר מתמיה אותה, ואין דבר שיהיה בעיניה כפלא ומופת. ולא יתכן לה להודות ולהלל את האל על נפלאותיו ועל חסדיו, כי גדולת הבורא מפורסמת וידועה בעולם הנשמות, אין מי יכחישנה ואין אחד שלא ידענה.

Verse 19

<b>במני היום,</b> כמו שאני עושה עתה.
<b>אל אמתך,</b> אמר אל לזווגו עם הקודם, לא ישברו יורדי בור אל אמתך, וכאן היה משפטו יודיע את אמתך.

Verse 20

<b>ה' להושיעני,</b> המפרשים פירשו לעבר או לעתיד, ול"נ שהוא דרך תפלה, היה עמדי להושיעני, כי כן אחרי ההודאה על מה שעבר ראוי תמיד להתפלל על העתיד, להגיד כי הכל ביד האל, ושעם כל מה שיצליח ה' את האדם ויברכהו, אין האדם בטוח מן הרעות בלעדי עזרו התמידי, וכן בדוד הוא אומר זה היום עשה ה' נגילה ונשמחה בו אנא ה' הושיעה נא.
<b>ונגינותי,</b> נ"ל שאין היו''ד לכנוי; וכן למנצח בנגינותי (סוף חבקוק) כמו למנצח בנגינות, והיא על דרך חיתו שלי, ושמתי כל הרי לדרך, שהם נגזרים מן הרבוי הארמי עדניא, ואע"פ שהרבוי הזה אינו אלא בלשון זכר, העברים השתמשו בו במליצת השיר גם בשמות לשון נקבה.

Verse 21

<b>ויאמר ישעיהו,</b> כתב רד"ק זה הפסוק והפסוק שאחריו אינם מהמכתב, ולא מצאתי להם טעם למה נכתבו הנה אחר המכתב, כי משפטם למעלה אחר וגנותי על העיר הזאת, עכ"ל; ודעת דון יצחק כי ישעיה לא הזכיר למעלה כי חזקיה שאל אות, רק אמר כי ישעיה אמר לו וזה לך האות, וכאן אחר תשלום הספור חזר והגיד כי אמת הוא שחזקיהו שאל אות, אלא שלא היה זה לחסרון אמונתו בישעיהו, אלא מפני שהנביא צוהו לעשות רפואה בדרך הטבע (קחו דבלת תאנים), פקפק חזקיהו שמא לא היו דבריו אלא לנחמו, ולכך שאל לו אות. ונ''ל כי צווי לקיחת הדבלת איננו ראיה כלל שאין דבריו מאת ה', כי הנה כן דרך ה' להקדים לאותות ולמופתים פעולה אנושית והיא איננה סבת המופת אך היא לראיה על אמיתת הנס, שיוודע שלא היה הדבר במקרה, אבל ברצון הבורא המקיים דברי נביאו כגון בזאת תדע כי אני ה' הנה אנכי מכה במטה אשר בידי על המים אשר ביאור ונהפכו לדם (שמות ז' י"ז) וכן ויורהו ה' עץ וישלך אל המים וימתקו המים (שם ט''ו כ"ה), וכן והכית בצור (שם י"ז ו), ודברתם אל הסלע (במדבר כ' ח'). ונראה כי שני הכתובים הללו לא כתבם ישעיה, כי לאהבת הקצור השמיט ענין הדבלת וענין שאלת חזקיהו האות, והוסיפם מי שיהיה, והעתיק אותם מס' ד"ה למלכי יהודה וישראל (שהיו בו דברים שהוסיפו הסופרים לפי מה ששמעו בבית המלך. עיין למעלה פסוק ח'), ותלמידי מוה"רר דח"א ז"ל מוסיף כי מי שהוסיפם לא רצה להכניסם בתוך הספור, ולא רצה לשלוח יד בדברי ישעיה, ולמחוק וי״ו וזה לך האות ולכתוב ויאמר ישעיהו זה לך האות, ולפיכך הוסיפם בסוף הספור.

Chapter 39



Verse 1

ביאת מלאכי מלך בבל אל חזקיהו. <br><b>מראדך בלאדן בן בלאדן מלך בבל,</b> מעט קודם לכן מצאנו מלכות בבל משועבדת תחת אשור, כי שלמנאסר הביא מיושבי בבל ויושיבם בערי שומרון (מ''ב י''ז כ"ד), א''כ נראה כי מלך בבל זה היה מכלל המלכים הרבים אשר תחת יד מלך אשור, וכאמרו הלא שרי יחדו מלכים (ישעיה י' ח') וכן דעת רלב"ג ודון יצחק; וגיזו הביא את הנמצא כתוב בשם בירוסו הכשדי מובא בקרוניקון לאיוזיביס בהעתקה בל' ארמינו הנדפסת זה לא כביר, ושם כתוב כי אחיו של סניחרים (הוא סנחריב) מלך בבבל, ואח"כ משל בה שלשים וס, ואח"כ מראדך בלאדן המית אותו וימלוך תחתיו ששה ירחים, והומת גם הוא ע"י אשר מלך תחתיו, ובשנה השלישית למלכו אסף סנחריב את חילו על בבל ויכבשה ויגל את מלכה אשורה, ויתן את בנו (אסר חדון) למלך על בבל, והוא שב אשורה, וימלוך סניחריס י"ח שנה, ויומת בנכלי בנו, עכ"ל בירוסו; מהספור הזה יצא לנו שהיתה בבל תחת יד אשור מתחלה, ושאמנם מראדך בלאדן מרד במלך אשור, ולפי זה יובן למה שלח ספרים ומנחה אל חזקיהו, כי אולי היה בדעתו להתחבר עמו ולהלחם במלך אשור אויבם; אמנם על מה שיקשה לכאורה כי לדברי בירוסו היה סנחריב חי עוד ימים הרבה אחרי מות מראדך בלאדן, ומן הכתוב יראה כי סנחריב כבר מת קודם שליחות מראדך, גיז מתרץ כי הכתוב לא אמר כי סנחריב נהרג מיד אחרי שובו לארצו ובהפך כתוב וישב בנינוה משמע שישב וחי שם זמן, כי מי שהוסיפם לא רצה להכניסם בתוך הספור, ולא רצה לשלוח יד בדברי ישעיה, ולמחוק וי"ו וזה לך האות ולכתוב ויאמר ישעיהו זה לך האות, ולפיכך הוסיפם בסוף הספור אלא שלא חש הכתוב להודיע כמה שנים חי, וספר הכתוב מיתת סנחריב בסימן שלמעלה (אע"פ שלא היתה אלא אחרי המאורע הנזכר בסימן הזה), כי אין זכר עוד לסנחריב עם חזקיה ועם יהודה, וגם מפני שרצה לסמוך ספור מיתתו לספור נבואת ישעיה על מיתתו, ונכונים דבריו; ועל פי הדברים האלה יובן טעם מה שאמר ישעיה לחזקיה ומכף מלך אשור אצילך, כי כבר נסע סנחריב, אך עדיין לא מת: גם אמר כי היה דרך מלכי הגוים הקדמונים לשלוח מלאכים אצל מלכי גוים אחרים לשמוח בשמחתם ולנחמם באבלם בכוונה לחקור את הארץ ולרגלה, כמו שחשבו שרי בני עמון בשלוח דוד את מלאכיו אל חנון אדוניהם לנחמו (ש"ב י'), והיתה כוונת מלך בבל לחקור את מצב ממלכת יהודה ותקפה, אם ראוי לסמוך עליו לעזרה נגד סנחריב, וזה אפשר; ודעת גיזי כי מן העת ההיא נקשר חזקיה בברית עם מלך בבל, ומביא ראיה מיאשיה שיצא נגד פרעה נכה אשר יצא להלחם במלך אשור (מ"ב כ"ג כ"ט) והנה שלש תשובות בדבר. האחת כי פרעה נכה יצא נגד מלך אשור, לא נגד מלך בבל והשנית, שאין ראיה מיאשיה על חזקיה, וכבר אפש שנקשר יאשיה בברית עם אחת הממלכות שלא היה נקשר עמה חזקיה תשעים שנה לפניו והשלישית, כי אין לנו ראיה שיאשיה עשה מה שעשה לאהבת מלך אשור, ולא לשנאת מלך מצרים ומיראתו פן בבואו בארצו ירע לו; ול"נ כי מלאכי מלך בבל ראו כי מלך יהודה היה גדול בעשר ונכסים, ולא חזק למלחמה, ע"כ לא חש מלך בבל להתחבר עמו, אבל יעץ לנפול עליו ולשלול שללו כאשר תחזק הממלכה בידו, אלא שבתוך ימים אחדים נהרג. והנה לפי הטעמים בלאדן היה מלך בבל, לא מראדך בנו, ולפי זה תלמידי מוה"רר יצחק פארדו אומר כי סנחריב לקח מלכות בבל מיד בלאדן, ונשאר מראדך בנו בלא מלכות, ולפיכך היה מראדך שונא את סנחריב ושלח מלאכים אל חזקיהו בכוונה להתחבר עמו נגד מלך אשור. וקצת סיוע לזה מה שכתוב בד"ה (ב' ל"ב ל"א) וכן במליצי שרי בבל. ולא אמר במליצ מלך בבל מראדך, ובמלכים בראדך, הכל שם אחד, כמו סנחריב בספור בירוסו סיניחרים, ומרודך שם אליל לאנשי בבל ככתוב הוביש בל חת מרודך (ירמיה נ' ב), ולדעת גיז' הוא מאדים והוא אליל ההרג והמלחמה ובל' פרסי מרדי ענינו אדם, מרדך אדם קטון ומזה ג"כ מרדכי. בלאדן, אומרים שהוא מרכב משם בל, ושם אדון (רוז' וגיז'), אמנם אין מלת אדון בארמי.
<b>וישמע</b> כי שמע, אחר ששמע.

Verse 2

<b>וישמח עליהם.</b> קבל המלאכים בשמחה, והכנוי חוזר למביאי הספרים והמנחה; ובמלכים כתוב וישמע, ונראה שאינו אלא ט''ס, שהיה כותב מפי הקורא, וטעה בשמיעתו מפני העי''ן הסמוכה במלת עליהם.
<b>בית נכתו,</b> כתרגומו בית גנזוהי; וגזרת המלה לדעת משרש כית, והוא נפעל בשקל נבון, ופעל כית ענינו בערבי מלא הכיס, וכית קרוב לכיס, ונכות הוא מלוי הכיס, כלומר הדברים הצפונים באוצר אבל נכאת הוא ענין אחר, עיין פירושי בבראשית ל"ז כ"ה <b>את הכסף ואת הזהב ואת הבשמים,</b> אע''פ שנתן למלך אשור את כל הכסף אשר בבית המלך, מצאנו בד''ה שהיה לו עשר וכבוד הרבה מאד ואוצרות עשה לו לכסף ולהב ולאבן יקרה ולבשמים ולמגנים ולכל כלי חמדה, ושמא מיד אחר מפלה מחנה סנחריב הביאו לו עשירי יהודה מנחה ותשורה למלאת אוצרותיו אשר הריק להצלת עמו, אחרי ראותם כי נפל אויבם; וי''א כי מבזת סנחריב היה הכסף והזהב.
<b>ובכל ממשלתו,</b> הדברים החמודים שהיו לו בממשלתו (רלב''ג), כלומר הראה להם האוצרות שהיו לו בביתו וגם אותם שהיו לו במקומות אחרים בארץ ממשלתו. בית כליו. כלי זין. כמו נושא כליו.

Verse 3



Verse 4



Verse 5



Verse 6

<b>הנה ימים באים,</b> הרי זו הגדת העתיד. להזהירו שלא ירום לבבו בעשרו, לא שיהיה מה שנגזר לענש על מה שעשה, כי לא אמר לו ישעיה שזה יהיה סבת זה, אלא שכן נגזר שיהיה (גם לא מנינו בשום מקום שהיה הגלות על חטאת חזקיה), והודעת הגזרה היא עצמה היתה ענש מספיק לחזקיהו אשר גבה לבו בעשרו (ד''ה ב' ל''ב כ''ה).

Verse 7

<b>ומבניך אשר יצאו ממך.</b> וכן היה בימי נבוכדנאצר, ככתוב ויאמר המלך לאשפנז רב סריסיו להביא מבני ישראל ומזרע המלוכה ומן הפרתמים וכו' לעמוד בהיכל המלך (דניאל א' ג' וד') סריסים, שרים ועבדי המלך, כמו שהיו דניאל וחבריו.

Verse 8

<b>ויאמר חזקיהו,</b> אלמלא תבת ויאמר השנית היה הדבר קשה אבל עכשו הם שני מאמרים נפרדים, הראשון, טוב דבר ה' אשר דברת, כלומר שמעתי ולקחתי מוסר לבלתי התגאות עוד בעשרי, והשני כי יהיה שלום ואמת בימי, כלומר מאחר שנגזרה גזרה, הלא אשמח כי ממה שאמרת נראה שלא תבא בימי, כי לא אמרת שאפול ביד מלך בבל; והנה חזקיהו הבין הדבר לאשורו, שלא היתה הגזרה מפני חטאתו אלא מפני סבות אחרות, ושמח שלא תהיה הרעה בימיו; ולהתפלל על הגזרה שתתבטל, לא היה הדבר הגון, כי מי הגיד לו כמה עונות ופשעים היו הדורות הבאים עתידים להרבות, אשר עליהם יצא הדבר מאת ה’?

Chapter 40



Verse 1

מ' נ''ב י''ב נבואות ונחמות על גאולת בבל ע"י כורש. <br><b>נחמו נחמו עמי,</b> מכאן עד סוף הספר נבואות אשר נבא ישעיהו לעתים רחוקות, לא אמר הנבואות האלה בקהל עם, אלא כתבם בספר לדור אחרון. ורא"בע ורבים מהאחרונים חשבו כי אין הנבואות האלה לישעיה, ושלא נכתבו עד ימי כורש, וכבר סתרתי בנינם בכ''ח ז' מן עמוד 225 עד 242 <b>נחמו</b> יונתן ור"שי ורא''בע וראז' וגיז' פירשו הדבור חוזר אל הנבאים, ורא"בע מוסיף: או לגדולי העם; והנכון כדעת רד"ק שיבא הצווי לפעמים לא אדם מיוחד אלא למי שיהיה כמו ראה ריח בני (בראשית כ''ז כ''ז) חזקו ידים רפות (ישעיה ל"ה ג'), וכן כאן ה' יקרא לעמים כלם ואל תבל ומלאה לנחם את עמו.

Verse 2

<b>דברו על לב,</b> לשון תנחומים והבטחת טובות, כמו וידבר על לב הנערה (בראשית ל"ד ג') וינחם אותם וידבר על לבם (שם נ' כ"א) ועתה קום צא ודבר על לב עבדיך (ש"ב י"ט ח').
<b>וקראו אליה,</b> הגידו לה והשמיעו אליה את הקריאה הזאת, כטעם לך אל נינוה העיר הגדולה וקרה אליה את הקריאה (יונה ג' ב'), וכן תרגם יונתן ואתנבו עלה, והקריאה היא כי בימי, כלומר מאחר שנגזרה גזרה, הלא אשמח כי ממה שאמרת נראה שלא תבא בימי כי לא אמרת שאפול ביד מלך בבל. והנה חזקיהו הבין הדבר לאשורו, שלא היתה הגזרה מפני חטאתו אלא מפני סבות אחרות. ושמח שלא תהיה הרעה בימיו; ולהתפלל על הגזרה שתתבטל, לא היה הדבר הגון, כי מי הגיד לו כמה עונות ופשעים היו הדורות הבאים עתידים להרבות, אשר עליהם יצא הדבר מאת ה'? מלאה צבאה וגו'.
<b>כי מלאה צבאה</b> זמן עבדותה כמו הלא צבא לאנוש עלי ארץ וכימי שכיר ימיו (איוב ז' א) והמליצה לקוחה מאנשי הצבא שיש להם זמן קצוב שהם משועבדים ללכת למלחמה, ואחר מלאת הזמן ההוא הם פטורים. וכיוצא בזה במשכן מצאנו צבא העבודה, ומבן חמשים שנה ישוב מצבא העבודה (במדבר ח' כ"ה) <b>כי נרצה עונה,</b> נשלם ענשה כמו ואז ירצו את עונם (ויקרא כ''ו מ''א) (עיין נתה''ש ויקרא כ''ו ל''ד) <b>כי לקחה מיד ה' כפלים בכל חטאתיה,</b> דברי תנחומין הם ודרך המנחמים להגדיל הצרה בעיני מי שבאה עליו, למען הראות עצמם מרגישים בצרתו. שאם לא יעשו כן יאטם אזנו לתנחומיהם. וקרובין לזה דברי דון יצחק. ומי שלא תנוח דעתו בפירוש הזה הנה לו פירוש אחר, והוא לר' שלמה מאריני זצ''ל (רב בפאדובה) בספרו תקון עולם, ולדעתו כפלים בכל חטאתיה הוא כמשמעו, והוא על דרך אשר אני קצפתי מעט והמה עזרו לרעה (זכריה א' ט"ו), והנה אחר שכנסת ישראל קבלה עונש חטאתיה וגם יותר, למה תעמוד עוד בגלות? <b>כפלים בכל,</b> הבית מורה על הכפלת איזה מספר, וכן עשרים באמה, עשרים פעמים אמה; ולא יתכן לומר כפלם בכל, כי הכף מורה על השווי (=).

Verse 3

<b>קול קורא,</b> אני שומע קול שקורא, וכן במקומות הרבה במקרא צריך להוסיף מלות אני שומע קודם מלת קול, או מלת קול היא עצמה במקום מלות אני שומע, כמו קול דמי אחיך צועקים אני, אני שומע דמי אחיך שצועקים אלי, וכן קול צופיך נשאו קול (למטה נ"ב ח'), קול נגידים נחבאו (איוב כ"ט י'), וכן קול ה' על המים וחבריו שבמזמור כ"ט, בכלם מלת קול ענינה אני שומע כגון קול ה' שובר ארזים טעמו אני שומע את האל שהוא שובר ארזים, והעד וישבר ה' את ארזי הלבנון, לא וישבר קול ה' אף כאן הנביא אומר נדמה לי כאלו יש מי שקורא וגו'.
<b>פנו דרך ה',</b> פנו הדרך אשר בו יבא העם עמו הבאים מן הגלות. הנביא מצייר את ישראל חוזרים מבבל לא''י וה' בראשם, על דרך הוציא ה' את בני ישראל מארץ מצרים על נבאותם (שמות י''ב נ"א) עיין שם פירושי. והכוונה באמרו כאן פנו דרך ה' שלא יהיה דבר שיעכבם ויעמוד לפניהם לבלתי ישובו על אדמתם בשלום, וכמו שמפרש דרך שיר כל גיא ינשא וגו'.

Verse 4

<b>כל גיא ינשא,</b> אינם דברי הקורא הקודם (כדעת גיז') כי הקורא מדבר בל' צווי, וכאן מדבר דרך הגדת העתיד, כי אמר והיה העקוב, ולא אמר ויהי, אבל הם דברי הנביא המפרש ומגיד כי כדברי הקורא כן יהיה באמת.

Verse 5

<b>ונגלה כבוד ה'</b> ה' יתגלה ויוודע ע"י הגאולה שיגאל את עמו.
<b>וראו כל בשר יחדו,</b> כל העמים יראו כבוד ה', כלומר מעשי האותות והמופתים, ויאמרו אצבע אלהים היא כאלו בעניהם יראו אותו עושה אותם, כטעם ובקר וראיתם את כבוד ה' (שמות י"ו ז'), וכן למעלה המה יראו כבוד ה' הדר אלהינו (ל"ה ב'), וכן למטה לקבץ את כל הגוים והלשונות ובאו וראו את כבודי (ס"ו י"ח) <b>כי פי ה' דבר,</b> מליצה שגורה בפי הנביאים לקיים מה שאמרו ולומר כן יהיה בלא ספק. מאחר שהאל דבר וכן למעלה חרב תאכלו כי פי ה' דבר (א' כ'), וכן למטה והאכלתיך נחלת יעקב אביך כי פי ה' דבר (נ''ח י''ד), וכן במיכה (ד' ד') וישבו איש תחת גפנו ותחת תאנתו ואין מחריד כי פי ה' צבאות דבר; ובעלי הטעמים הפכו את הענין, שלא תהיה המליצה קשה בעיני ההמון שכל בשר יראו כבוד ה' וסמכו וראו כל בשר יחדו אל כי פי ה' דבר, כאלו כוונת הנביא שכל בשר יראו שמה שאמרו הנביאים היה באמת דבר ה'; ואחרי הטעמים הלכו המפרשים וגם רוז' וגיז' וגם אני כן תרגמתי בחומש המתורגם איטלקית עם ההפטרות, לבלתי יהיה הדבר זר ותמוה בעיני הקוראים, בהיות החומש ההוא בלי פירוש.

Verse 6

<b>קול אמר קרא,</b> אחר שהזכיר למעלה קול קורא, אמר כי שמע קול אומר אל הקורא ההוא קרא, והקורא משיב מה אקרא והאחר משיבו כל הבשר וגו'. ואין שום צורך להחליף הנקוד ולקרוא ואמר, או לפרש ואמר רוחי כל חבשר חציר וגו', זה לא נאמר אלא להגדיל ההתנגדות באמרו אחריו ודבר אלהינו יקום לעולם, שהוא המכוון בקריאה הזאת.
<b>וכל חסדו.</b> אהבתו והשתדלו להועיל לזולתו.

Verse 7

<b>אכן חציר העם,</b> חציר הוא העם של כל בשר הנזכר העם, אסיפה וקבוץ, ונאמר לפעמים דרך בזיון.

Verse 8

<b>יבש חציר,</b> זה החציר שאליו המשלנו האדם, הוא מתיבש.
<b>יקום לעולם,</b> שרש קום נופל על קיום הדבר וצאתו לפעל.

Verse 9

<b>מבשרת ציון,</b> דרך משל, כי היה המנהג אצל הקדמונים שתהיינה הנשים מביאות הבשורות הטובות, כמו המבשרות צבא רב (תהלים ס"ח י"ב) <b>הנה אלהיכם,</b> הנה הוא בא.

Verse 10

<b>בחזק יבא,</b> במדת אל חזק, כלומר יתראה כחזק; ודומה למליצה הזאת וארא אל אברהם אל יצחק ואל יעקב באל שדי, במדת אל שדי; ודומה לזה שמוש מלת בלשון צרפת <b>משלה לו</b> , מלת לו נראית יתרה, כמו על הר גבוה עלי לך, לך לך, ברח לך, ויש במשמעה תמיד להנאתו ולטובתו, מושלה לב מושלה בצריו כחפצו <b>הנה שכרו אתו,</b> מצייר את האל כמלך השב מנצחון המלחמה, ומשלם שכר טוב לאנשי חילו אשר עבדוי באמונה ובגבורה (רוז).
<b>ופעלתו,</b> השכר נקרא פעלה, כמו לא תלין פעולת שכיר אתך (ויקרא י''ט י''ג), וכן למטה (מ"ט ד') אכן משפטי את ה' ופעלתי את אלהי, וכן השם פעל כמו ברעהו יעבוד חנם ופעלו לא יתן לו (ירמיה כ"ב י"ג).

Verse 11

<b>כרועה,</b> ה' ידמה בהנהיגו גאוליו מן הגלות ובהצילו אותם מכל אויב בדרך. לרועה עם עדרו.
<b>טלאים,</b> הם הקטנים, כמו טלה חלב אחד (ש"א ז' ט'), ובלשון ארמית טליא נער <b>עלות,</b> הן המיניקות, כמו ושתי פרות עלות (ש"א ו' ז').

Verse 12

<b>מי מדד וגו'</b> מי הוא שברא את העולם ויסד כל חלקיו בסדר הגון, כאלו עשה הכל במדה ובמשקל? הלא הוא האל, וכמו שהיה בידו לעשות נפלאות הבריאה, כן יעשה נפלאות הגאולה (רד''ק), וגיז' מפרש מי יוכל למדוד מעשה היוצר, כלומר הלא מה שברא אין לו חקר; ואין הפירוש הזה נכון, שא''כ לא היה אומר בשעלו, ובזרת, כי ידוע שלא ימד הים באגרוף, אך אפשר שימד במדות גדולות, ובאמרו בשעלו ובזרת, ראיה שהכוונה על האל עצמו, כי עליו יאמר דרך משל שמחזיק מי הים בשעלו.
<b>בשעלו,</b> באגרופו (רד''ק), כמו בשעלי שעורים (יחזקאל י''ג י''ט).
<b>בזרת.</b> פירשו רז''ל שלשה טפחים, ודעת שהוא השיעור הנקרא (ובאיטלקי) והוא המרחק שבין האגודל לאצבע קטנה כשאדם מרחיב ראשי אצבעותיו, ואולי השיעור הזה הוא שלשה טפחים; ונ''ל שהמלה נגזרת ממלת זרת שבל"ח שהיא שם האצבע הקטנה, והוא מן זערת, כאשר כתב התשבי בשם אביו.
<b>תכן,</b> ידע מדתם. שרש תכן מורה ידיעת הדבר בצמצום, יהיה זה במדה במשקל או במספר או בדרך אחר, כמו ותכן לבנים תתנו (שמות ה' י''ח) הוא במספר, ובמתכנתו לא תעשו (שם ל' ל''ב) הוא במספר ובמשקל, את הכסף המתכן (מ"ב י"ב י''ב), הוא במספר ומים תכן במדה (איוב כ''ח כ''ה) הוא במדת ותוכן לבות ה' (משלי כ''א ב'), ותוכן רוחות ה' (שם י''ו ב'), ולו נתכנו עלילות (ש"א ב' ג') ענין ידיעה בצמצום, וכן לא יתכן דרך ה' (יחזקאל י''ח כ''ה) הטעם אי אפשר להבינו, כלומר אינו מתישב על הדעת. וכן אנכי תכנתי עמודיה (תהלים ע"ה ד') הם דברי המשורר וזה ענינם. אני יודע מה הם העמודים שעליהם תכון תבל בל תמוט ומה הם העמודים? ההשגחה ומשפטי ה' העושה דין ברשעים ומשלם שכר טוב לצדיקים. לפיכך הנני אומר להוללים אל תהלו וכו' וכו', כי אלהים שופט וכו' וכו'. והנה גם תכנתי זה אינו יוצא מענין חבריו, כלם ענין ידיעה ברורה ומדוקדקת. ואין שום יחס לשרש תכן עם שרש תקן (יתקן משלים הרבה קהלת י''ב ט') הידוע בארמי ובדברי רז"ל, וממנו תקנת שבת בספרים כ"י בק"וף, וכן צריך להיות.
<b>וכל,</b> לשון מדה, מענין יכיל שענינו יחזיק, ומזה בארמית מכילא, מכילתא, ענינו מדה.
<b>בשליש,</b> שם מדה או כלי, כמו ותשקמו בדמעות שליש.

Verse 13

<b>מי תכן את רוח ה',</b> אחר שהוא כל יכול, כל אשר יחפוץ יעשה, ומי יוכל לדעת מה בלבו וברוחו לעשות (הרמ"בם במורה חלק א' פרק מ'), וכן דעת רש"י באמרו ולפי משמעו ואיש עצתו מוסב לראש המקרא מי תכן את רוחו. גם הרא"בע פירש רוח דבק עם שם ה', והפירוש הזה הוא נגד הטעמים, כי הטפחא היה ראוי לבא תחת מי תכן, ואת רוח היה צריך למונח, וכן מצא מיכיליס בשני כ"י ארפורט.
<b>ואיש עצתו יודיענו,</b> ומי הוא האיש אשר יודיעהו ה' את עצתו אשר יעץ לעשות (ראב"ע), וגם זה נגד הנגינה. ור"שי, רד"ק רוז' וגיז' פירשו מי איש עצתו שיודיע וִילַמֵד את האל, וזה אמנם ענין הפסוק הסמוך. ועתה (אדר תרכ"א) נ"ל מי הוא איש עצתו ובעל סודו שיודיעהו ה' את רוחו.

Verse 14

<b>בארח משפט,</b> הדרך הנכונה שראוי לבחור בכל ענין וענין.

Verse 15

<b>הן גוים,</b> והלא הגוים הם לפניו כטיפת מים הנופלת מן הדלי ואין הדלי חסר כלום וכן כאבק שבמאזנים שאינו מוריד הכף כלום.
<b>הן איים כדק יטול,</b> אם ירצה יגביה האיים ממקומם כאלו הם אבק דק.
<b>יטול,</b> משרש נטל שענינו הגבהה, כמו וינטלם וינשאם.

Verse 16

<b>ולבנון,</b> אחר שאמר הן איים כדק יטול, הזכיר הלבנון שהוא הר גבוה, והשומע סבור שהוא בא לומר ולבנון כאין נגדו, וכיוצא בזה, והנה פתאום הנביא מחליף הענין, כאומר אין צריך לומר כי לבנון כאין נגדו, אך אפילו להבעיר אש לעולות הראויות לכבודו אינו מספיק, וכן חיתו אין די עולה, ואולי לזה נתכוון בה"ט שהגדיל ההפסקות יותר ממה שהיה צריך, כי שם זקף במקום שהיה יכול לשום טפחא, והפריד מלות אין די, שהיה יכול לחבר במקף.

Verse 17

<b>מאפס,</b> וכן למטה (מ"א כ"ד) הן אתם מאין ופעלכם מהפע, וכן המה מהבל יחד (תהלים ס"ב י'), הוראת המי"ם קשה ומסופקת.

Verse 18

<b>ואל מי תדמיון אל,</b> א"כ התחשבו בלבבכם שהוא כאחד מאלילי הגוים? אל מי תדמו אותו, ומה הדבר אשר תערכו לפניו לומר שהוא דמותו ודומה לו? ויפה אמר גיז' שאין הכוונה שאין לעשות דמות ופסל לכבודו, אלא שאין להמשיל לו אלילי הגוים.
<b>ומה דמות תערכו לו,</b> אין טעם דמות כאן פסל וסמל (וכמו שתרגם גם גיז' Gebilde), אלא דבר שיש לו דמיון עם דבר אחר, כמו בדמות אלהים עשה אותו, דמיונו כאריה יכסוף לטרוף.
<b>תערכו</b> תשימו לפניו, כמו בֹקר אערוך לך ואצפה, אסדר לפניך תפלתי, וכן ויגידה ויערכה לי (למטה מ"ד ז'), ואיננו ענין הערכה ושומה כי אז היה צריך לומר תעריכו בהפעיל, כמו יעריכנו הכהן, וכשהוא בקל אינו אלא עומד, כמו כי מי בשחק יערוך לה' ידמה לה' (תהלים פ"ט ז'), וכן לא יערכנה פטדת כוש (איוב כ"ח י"ט) ענינו יערוך לה, ישים עצמו לפניה, לומר ראו שאני דומה לה', אבל בענין שימה וסדור הוא פעל יוצא (ויערך את העצים), גם בבנין הקל, ולא יאמֵר בהפעיל.

Verse 19

<b>הפסל,</b> נ"ל הֲפסל בה"א התימה, וכי תערכו לפניו לומר שידמה לו פסל שעשה אותו החרש? פסל הוא מעץ ואבן, ונסך נופל על התכת המתכות באש; והוא מורה ג"כ כסוי, כמו והמסכה הנסוכה (למעלה כ"ה ז'), והנה על כרחנו אין חרש הנאמר כאן חרש עצים שעשה הפסל, אלא כטעם הנה אנכי בראתי חרש נופח באש פחם (למטה נ"ד י"ו), והוא הצורף, והטעם פסל שצפהו וכסהו החרש, ואח"כ פירש כי החרש הוא הצורף, והצפוי הוא של זהב ורתוקות כסף.
<b>ירקענו,</b> רִקֵעַ סביבותיו פחי הזהב.
<b>ורתוקות כסף צורף,</b> והצורף עשה לו ג"כ רתוקות (שלשלאות) כסף. ורוז' וגיז' נדחקו לפרש צורף השני פעל, הוא צורף ועושה רתוקות כסף.

Verse 20

<b>המסכן תרומה,</b> מי שהוא מלומד ובקי בעניני התרומות, המסכן: מן ההסכן הסכנתי (במדבר כ"ב ל') מי שהוא מבחין ומכיר תכונת העצים (רש"י) ורד"ק ורוז' וגיז' פירשו מן מִסְכֵּן מי שהוא עני להרים תרומת זהב וכסף.

Verse 21

<b>הלוא תשמעו,</b> ראב"ע רד"ק רוז' וגיז' פירשו הלא שמעתם, אבל לפי זה שמעתם היל"ל, כמו הלא שמעת למרחוק אותה עשיתי, ועוד זה ענין הלא הגד מראש לכם; והנכון הלא תשמעו, הלא תבינו בלבבכם, כמו ונתת לעבדך לב שומע (מ"א ג' ט').
<b>הלוא תדעו הלוא תשמעו הלוא הגד מראש לכם,</b> הרי אלו שלשה מאמרים בלתי נשלמים, והמכוון בהם הלה תדעו כי יש לעולם אדון ובורא? והפסיק הדבור ואמר הלא הבינותם מוסדות הארץ, הלא שמתם לב להתבונן על מה הארץ מיוסדת, על מה אדניה הטבעו, ועל מה היא תלויה. שאם הייתם מתבוננים בזה, הייתם יודעים כי איננה תלויה על שום דבר, ושצריך שיהיה שם בורא אשר בדברו וברצונו היא תלויה.

Verse 22

<b>הישב,</b> הארץ אין לה מוסדות למטה, אבל יש למעלה ממנה מי שיושב ברומו של עולם, והוא יוסדה ויוצרה.
<b>כאהל לשבת,</b> לשבת תחתיהם (רד"ק).

Verse 23

<b>הנותן רוזנים לאין,</b> יש בידו לעשות גם זאת.

Verse 24

<b>אף בל נטעו,</b> הרוזנים ושופטי ארץ נראה שהם נטועים וזרועים ומושרשים בארץ, כלומר הרואה אותם בהצלחתם חושב שלא ירדו ממעלתם לעולם, כי חסונים הם כאלונים, והנביא אומר כי ביום חרות אף ה' בהם פתאום ישברו ויהיו כאלו מעולם לא היו נטועים ומושרשים בארץ.
<b>שרש,</b> בינוני מבנין הקל, ואולי יותר נכון לקרוא שָרַש עבר מן הקל, עיין פירושי לירמיה י"ב ב'.

Verse 25

<b>ואשוה,</b> לומר שאני שוה לו.
<b>ואשוה,</b> שאשוה.

Verse 26

<b>מי ברא אלה,</b> השמים, <b>המוציא,</b> מי הוא המוציא צבאם במספר, וטעם במספר ובשם, מפני שאין הכוכבים מְשַנים תפקידם, והוא סִדְּרם במשמרותיהם ברקיע כרצונו, דומה כאלו הם ספורים לפניו ברשימה וקורא להם אחד אחד בשמו למען יֵצֵא בערב.
<b>מרב אונים ואמיץ כח,</b> מחמת רוב כחו של יוצר, אחת מן הכוכבים לא נעדר להראות בזמנו ובמקומו.

Verse 27

<b>למה תאמר יעקב,</b> אחר שהזכיר גדולת האל, הפך דברו נגד בני הגלות והוכיחם על מיעוט בטחונם באל גדול כזה.
<b>נסתרה דרכי מה',</b> הסתיר פניו ממני ואינו רוצה לראות מה יקרה לי.
<b>ומאלהי משפטי יעבור,</b> העבירו מנגד עיניו שלא להסתכל בו, וקרוב לזה חי אל הסיר משפטי (איוב כ"ז ב'); ואין התלונה הזאת מצד אפיקורוסות כדעת גיז', ומלת מאלהי ראיה ברורה נגדו, מלבד כי האומר עזב ה' את הארץ לא יתכן שיאמר נסתרה דרכי בפרט; אך זאת תלונת נפש נענָה, והנביא משיב כמו שהאל לא ייעף ולא ייגע, כן הוא נותן ליעף כח, ולפיכך אין ראוי לבוטחים בו שייעפו מבטוח בו.

Verse 28

<b>בורא קצות הארץ,</b> הארצות היותר רחוקות. וזה אמר מפני מחשבות הגוים בימים ההם היות אלוה לכל ארץ וארץ <b>אין חקר לתבונתו,</b> שרש <b>חקר</b> (וכן שרש <b>חפשׂ)</b> הונח תחלה להורות חפירה בקרקע, והושאל אח"כ להורות דרישה ועיון לדעת הנעלם; והשם חֶקֶר תחלת הוראתו מה שהוא במעמקים, כמו ובחקר תהום התהלכת (איוב ל"ח י"ו), והוא קרוב למלת תכלית, כמו החקר אלוה תמצא אם עד תכלית שדי תמצא (שם י"א ז'), ומזה מליצת אין חקר ענינה אין תכלית (תמוז תרכ"ג).

Verse 29



Verse 30

<b>כשול יכשלו,</b> ענין חולשה. שרש <b>כשל</b> עקר הוראתו כשרש <b>חשל,</b> כמו כשל בעוני כחי (תהלים ל"א י"א), ונכשלים אזרו חיל (שמואל א' ב' ד'), הכשיל כחי (איכה א' י"ד). והנה חלישות הברכים היא אחת מסבות הנפילה, על כן שרש <b>כשל</b> מצוי הרבה אצל שרש <b>נפל;</b> ואח"כ הושאל שרש <b>כשל</b> להורות נגיפת הרגל באבן או בדבר אחר, מפני שגם זה סבה לנפילה, ומזה מכשול וכל <b>כשל</b> שאחריו בי"ת.

Verse 31

<b>יחליפו כח,</b> כחם יהיה חדש תמיד, כאלו אחר שבלה החליפוה באחר.
<b>יעלו אבר כנשרים,</b> לא ייעפו בהליכתם, כי יעופו, וגם בעופם לא ייעפו, אבל תהיה אברתם חזקה כאברת נשרים; ויש מפרשים יעלו אבר על חדוש הנוצה, אבל אין אבר נוצה, אלא עצם הגף, ועוד למה הזכיר כנשרים, כי חדוש הנוצה מדי שנה בשנה איננו ענין מיוחד לנשרים לבדם.

Chapter 41



Verse 1

<b>החרישו אלי,</b> החרישו לשמוע אלי, כלומר לשמוע מה אדבר.
<b>ולאמים יחליפו כח,</b> האל עושה עצמו כנמלך ומתקן דברו, ואומר: אין צרך שיחרישו, אבל יחליפו כח ויגשו וידברו נבא יחדו במשפט, כי לא אירא מטענותיהם ותשובותיהם.
<b>יגשו אז ידברו,</b> שלא ידברו ברחוק, אלא יגשו ואז ידברו, כלומר יאמרו טענותם בלא יראה.

Verse 2

<b>מי העיר ממזרח,</b> זה כורש (ראב"ע רוז' וגיז').
<b>צדק יקראהו לרגלו,</b> מי הוא הקורא לו שיבא אחריו? כאלו האל קורא לכורש שיבא אחריו לעשות רצונו, להשפיל את בבל.
<b>צדק,</b> כמו בצדק, וכן תרגם יונתן בקשוט, וכן מפורש למטה אנכי העירותיהו בצדק (מ"ה י"ג).
<b>לרגלו,</b> אחריו, כמו וחמש נערותיה ההולכות לרגלה (ש"א כ"ה מ"ב), וכן ויברך ה' אותך לרגלי (בראשית ל' ל'), אחרַי, כלומר אחר שבאתי אצלך, וכן לפניו ילך דבר ויצא רשף לרגליו (חבקוק ג' ה') לרגליו הפך לפניו, וכן בבי"ת צא אתה וכל העם אשר ברגליך (שמות י"א ח'), וכל הגתים שש מאות איש אשר באו ברגלו מִגַת (ש"ב ט"ו י"ח), ורא"בע רוז' וגיז' פירשו יקראהו ל' פגישה, כמו וקראהו אסון, וגיז' פירש צדק ל' ישועה ונצחון, בכל מקום שהיה הולך היה הנצחון מזדמן לו; וכל זה לא יתכן, כי לרגלו ענינו לאחריו, ול' קריאה כשענינו פגישה אינו לאחור אלא לפנים, ככל ל' לקראת.
<b>יתן לפניו גוים,</b> מי הוא הנותן לפניו גוים.
<b>יתן בעפר חרבו כקש נדף קשתו,</b> כטעם משיגהו חרב בלי תקום וגו' יחשוב לתבן ברזל וגו' לקש נהפכו לו אבני קלע, כקש נחשבו תותח (איוב מ"א י"ח-כ"א), והטעם מי שם חרבם וקשתם של המלכים והגוים ההם כעפר וכקש לפניו.
<b>חרבו וקשתו,</b> החרב והקשת הבאה להלחם נגדו, על דרך זעקת סדום ועמורה, שענינו הזעקה שזועקים נגד סדום, וכן הכצעקתה הבאה אלי, וזולתם.
<b>נדף,</b> עיין למעלה י"ט ז'.

Verse 3

<b>ירדפם וגו',</b> באופן שהוא רודף אחריהם כי ינוסו מפניו והוא עובר בשלום ובלא שום נזק בדרך אשר לא בא בה ברגליו מתמול שלשום (רש"י רוז' וגיז') כלומר שנכנס בארצות רחוקות אשר לא נודעו לו לפנים, וכמו שנתקיים בכורש.
<b>ארח ברגליו,</b> הטעמים הפוכים, וצריך להקדים הטפכא למרכא.

Verse 4

<b>מי פעל,</b> הכין וגזר, ועשה אח"כ והוציא לפעל.
<b>קורא הדורות מראש,</b> היא תשובת השאלה <b>אני ה' ראשון,</b> אחר שהשיב דרך כלל כי העושה כל אלה אינו אלא מי שקורא הדורות מראש, הוסיף תשובה דרך פרט ואמר אני ה' אני היותר קדמון וראשון לכל הנמצאות, ואני נמצא ג"כ עם האחרונים, גם בזמן האחרונים אני נמצא, ולפיכך יש בידי לקרוא הדורות מראש, ויש בידי להגיד עניני כרש זמן הרבה בטרם יהיו, וכאשר יתקיימו דברי מה יענו עובדי האלילים?

Verse 5

<b>ראו איים וייראו,</b> ראו שאין להם מה להשיב נגדי, וייראו (רוז').
<b>יחרדו,</b> ישובו לאחור מהרה, כמו יחרדו כצפור ממצרים (הושע י"א י"א), וכן שרש <b>בהל</b> ושרש <b>חפז</b> מורים על החרדה ועל המהירות, וכן ופחדו אל ה' ואל טובו (שם ג' ה') ענינו ישובו מהרה.
<b>קרבו ויאתיון,</b> דרך לעג פחדו וחרדו, אחר שכבר קרבו ובאו להשפט עמי ברוח גבוהה; ורוז' פירש אעפ"כ הם מתקרבים להליץ בעד אליליהם; וגיז' פירש ראו איים גבורות כורש (כרא"בע), ונותנים אל לבם לחדש ולתקן אליליהם אולי יושיעום בצרתם.

Verse 6

<b>איש את רעהו יעזורו,</b> כיון ששומעים טענותי הם יראים לאליליהם ואומרים: עתה יפלו ולא יקומו, ע"כ מתחזקים ומתאמצים לחזקם מהר שלא יפולו, ועוזרים זה לזה במלאכה; כל זה דרך לעג, והוא משל נעים.

Verse 7

<b>ויחזק חרש את צורף,</b> חרש עצים שעשה את הפסל, עתה מרוב פחדו שמא יפול וישבר, או שמא יפרד מעליו הזהב והכסף, איננו עוזב לצורף שיעשה בו מה שעליו לעשות, אלא עוזרו גם הוא ומחזקו במלאכתו.
<b>מחליק פטיש והולם פעם,</b> שניהם כנויים לצורף כדעת רש"י, המכה בפטיש מחליק את המלאכה בסופה, וההולם בפעם מכה בכח בתחלת המלאכה; ופטיש ופעם שני מיני מקבת כתרגום יונתן; והנביא מצייר שני בעלי מלאכת הזהב והכסף, מחזקים זה את זה, המַשְלים מזרז את המתחיל שישלים פעולתו, כדי שיוכל גם הוא לעשות את שלו.
<b>הולם,</b> הוא בינוני, וכן תרגם יונתן וכן יירונימוס ורוז' וגיז', והיה משפט הלמ"ד להיות בצירי ובהעמדה, כמו עֹ֣רֵף כלב (למטה ס"ו ג').
<b>אמר לדבק טוב הוא,</b> החרש בודק את הדבק שהצורף מדבק בו טסי הזהב או הכסף זה לזה סביבות הפסל שהוא מֵעץ; ולא יַרפהו עד שיראה שהוא טוב, ואז יאמר טוב הוא, ואח"כ הוא מחזק הפסל במסמרים כדי שלא ימוט.

Verse 8

<b>ואתה ישראל עבדי,</b> הגוים ייראו, אבל אתה אל תירא, כי זה שגזרתי על כורש לטוב לך גזרתי ולא לרע לך.

Verse 9

<b>אשר החזקתיך וגו',</b> לקחתיך משאר האומות (רש"י) ובחרתי בך ולא בקצות הארץ, הם הגוים הנכבדים, כמו וישלחו בני דן ממשפחתם חמשה אנשים מקצותם אנשים בני חיל (שופטים י"ח ב'), ויעשו להם מקצותם כהני במות (מ"ב י"ז ל"ב), ומזה קצין.
<b>ומאציליה,</b> מנכבדיה, כמו ואל אצילי בני ישראל (שמות כ"ד י"א).
<b>קראתיך,</b> כלומר בחרתי לחלקי אותך, ולא שאר עמים אפי' היו אצילי ארץ; ורוז' פירש החזקתיך מקצות הארץ, מאור כשדים, אשר משם לקח ה' את אברהם; וגיז' פירש ממצרים, כטעם ממצרים קראתי לבני (הושע י"א א'), ושניהם פירשו אציליה ל' אצילי ידים (כרא"בע), כטעם ירכתי ארץ וכנפות הארץ; והנה רחוק שיקרא מצרים ואור כשדים בכנוים אלה.

Verse 10

<b>אל תשתע,</b> יש מפרשים אל תִמַס כשעוה, ורא"בע פירש אל תרפה כמו שעו מני (למעלה כ"ב ד'), ורוז' וגיז' פירשו משרש שעה מענין הבטה, אל תביט סביבותיך כאדם המפחד; ולדעתי הוא משרש שעע שענינו טיחה הושאל על ההשתוממות, כמו השתעשעו ושעו (למעלה כ"ט ט'), עיין שם פירושי.
<b>בימין צדקי,</b> הימין אשר יש לה כח לעשות משפט, וגיז' מפרש לשון ישועה.

Verse 11

<b>הנחרים,</b> לשון התחממות למריבה, כמו אל תתחר במרעים (תהלים ל"ז א').

Verse 12

<b>מצותך,</b> מריבה, כמו כי ינצו אנשים (שמות כ"א כ"ב), הן לריב ומצה תצומו (למטה נ"ח ד'), ולא ידעתי למה לא נקדו מַצָּתֶךָ.

Verse 13



Verse 14

<b>מתי ישראל,</b> גיז' אומר מתי מספר, אך שקר שתהיה הוראת מעוט המספר במלת מתי; ואחרים אמרו לקרוא מֵתֵי בצרי ל' מיתה; ואני אומר בהפך ל' גבורה, כמו מתיך בחרב יפולו וגבורתך במלחמה (למעלה ג' כ"ה); והטעם אל תיראי תולעת יעקב, כי אינך באמת תולעת יעקב, אלא מתי ישראל ואנשי חיל וגבורה, ומפני זה הזכיר ישראל אצל מתי כי ישראל ל' גבורה, כי שרית עם אלהים (בראשית ל"ב כ"ט), ועיין משתדל דברים ב' ל"ד.

Verse 15

<b>הנה שמתיך,</b> לפי שאמר תולעת יעקב המשילה למורג הדש את התבואה, כי כן התולעים אוכלים הגופות הקשים ועושים אותם אבק ורקבון.
<b>מורג חרוץ,</b> עץ עב ארוך ועגול ובו חריצין חריצין ומגלגלין אותו על הדגן להפריד הקש, ומצאתי כי מוֹריגָא הוּא תרגום של חֵךְ, וקרוב שנקרא העץ ההוא מורג (המורה חך) ע"ש השִנַיִם אשר בו, ונקרא ג"כ חרוץ (למעלה כ"ח כ"ז), ע"ש החריצין, וכאן הוא שם התאר.
<b>תדוש הרים,</b> כמו שהמורג דש את התבואה, והכוונה תגבר על אויביך אם יקומו להרע לך בשובך מן הגלות.

Verse 16

<b>תזרם,</b> המשך המשל, כי אחר הדישה זורים הדגן לרוח, והמֹץ מתפזר.

Verse 17

<b>העניים והאביונים,</b> הם בני הגלות, ורד"ק ורוז' פירשו כפשוטו שעולי הגולה ילכו דרך מדברות ויחסרו להם המים, וגיז' פירש ד"מ שבהיותם בגלות הם תאבים לגאולה כמו צמא למים, וכן נ"ל.
<b>נשתה,</b> כמו ונשתו מים מהים (למעלה י"ט ה'), ודגש הת"ו לתפארת הקריאה בעבור ההפסק.

Verse 18

<b>שפיים,</b> הרים ומקומות גבוהים, כמו שאי עיניך על שפיים (ירמיה ג' ב').

Verse 19

<b>שטה,</b> נקרא בערבי שָנְטְ, והוא acacia, וכן תרגם רבנו סעדיה.
<b>תדהר,</b> פירשו רז"ל שאגא, וכן תרגם רבנו סעדיה בערבי והוא platanus indica, ונגזר מן דהר שענינו בערבי durare, ומזה דור ותדיר, ונקרא תדהר ע"ש קיומו ותקפו, ויונתן תרגם מורניין, אולי שמפני חזקו היו עושים ממנו רמחים, מורניתא בארמי רֹמח (גיז'). ולדעת תלמידי מוה"רר אברהם לאטש אין זו גזרת מלת תדיר, ואין ענינה קיום ועמידה, אלא חזרה חלילה, והיא נגזרת מן הדר שענינו חזרה.
<b>תאשור,</b> תרגם יונתן אשכרועין, והוא duxus, ורז"ל פירשו שורבינא, וכן תרגם ר' סעדיה, וכן בתרגום סורי שרוינא, והוא מן ארז, ואולי נקרא תאשור ע"ש שעולה זקוף וישר (גיז').

Verse 20

<b>למען יראו,</b> באופן שהעמים יראו.
<b>וישימו,</b> ישימו לב (ראב"ע), וכן שימו לכם עליה (שופטים י"ט ל'), וכן ברומי attendere, advertere בהשמטת מלת (Kocher) animum.
<b>יחדו,</b> כלם כאחד.
<b>בראה,</b> כמו ואם בריאה יברא ה', מעשה פלא.

Verse 21

<b>קרבו ריבכם,</b> חוזר לטעון נגד עובדי ע"ז, כמו למעלה.
<b>עצמותיכם,</b> טענותיכם, מל' משנה שנים שהיו מתעצמים בדין (רש"י), וכן מדינים ישבית הגורל ובין עצומים יפריד (משלי י"ח י"ח) (ראב"ע) הגורל יפריד בין החולקים.

Verse 22

<b>יגישו ויגידו לנו,</b> אם ירצו להתקומם נגדי בריב, צריך שיגידו גם הם העתידות כאשר עשיתי אני.
<b>הראשונות מה הנה,</b> אתם האלילים הגידו נא לנו מה הם המאורעות שכבר אִירְעו, ואין הכוונה שיגיד מה שהיה אלא יגידו ויפרשו היטב תכונת הראשונות וסבותיהן ומסובביהן, באופן שכאשר נשים לבנו להגדתם נוכל לדעת מה תהיה אחריתן; ורוז' פירש הגידו העתידות כסדרן, מה יהיה בתחלה ומה בסוף, וגיז' פירש הגידו הנבואות אשר הִגַדְתֶם מקדם על הקדמוניות.
<b>או הבאות השמיעונו,</b> או הגידו לנו מה שיהיה מבלי שיהיה תלוי ונמשך ממה שהיה כבר.

Verse 23

<b>האותיות,</b> משרש אתא או אתה, כמו הבאות.
<b>לאחור,</b> לעתיד, כי זמן עבר יקרא לפנים (ראב"ע). הזמן מצייר כאדם המהלך עמנו, העבר כבר הגיענו ועבר לפנינו, והעתיד הוא עדיין לאחורנו, ולפיכך העבר נקרא קדם וקדמון ולפנים, והעתיד נקרא אחרון ואחרית (בני בכורי ז"ל).
<b>ונשתעה,</b> הה"א יתרה, והוא כמו אל תשתע כי אני אלהיך (למעלה פסוק יו"ד).
<b>ונשתעה ונראה יחדו,</b> מיד שנראה זה נשתומם, ההשתוממות והראיה תהיינה כאחת; ואפשר ג"כ כי מה שכתוב ונרא יחדו הראוי בו ונירא, ותהיה המליצה ונשתעה ונירא, כמו למעלה אל תירא אל תשתע; וגיז' פירש ל' לכה נתראה פנים (מ"ב י"ד ח'), ונשתעה משרש שעה ענין ראיה, כלומר נתוכח ונריב יחדו; אמנם אין ענין שרש שעה ראה, כ"א פנה, ועוד אחר שאמר ונשתעה מה הוסיף באמרו ונראה, ועוד ונתראה היל"ל.
<b>אף תיטיבו ותרעו,</b> יפה בא האתנח במלת אתם, ומה שאחר האתנח הוא פירוש הקודם, כשנדע כי אלהים אתם אז נדע כי גם תיטיבו ותרעו, ובראותנו זאת מיד נשתומם.

Verse 24

<b>הן אתם מאין,</b> אומר כנגד האומות.
<b>ופעלכם,</b> האלילים מעשה ידיכם.
<b>מאפע,</b> כמו מאפס, כי מצאנו עי"ן באה תחת צד"י, נתץ נתע (נִתָעו) וצד"י וסמ"ך מתחלפות כמו עלץ ועלס (גיז'), והצ"די בעברית מתחלפת בארמית בעי"ן, ארץ ארעא, רבץ רבע, ולדעת בני בכורי ז"ל עיקר המלה אפע והוא מורה נשימה כחבריו נשף ושאף והמלות המורות על הנשימה הושאלו להורות מה שאין בו ממש כמו רוח והבל (הבל פה) (וכן פירשתי מלת שוא), ואח"כ אמרו אפס (כמו שאמרו ג"כ נפש על הנשימה (איוב מ"א י"ג)), וממנו אמרו פס להורות על הכליון.
<b>תועבה יבחר בכם,</b> נתעב הוא מי שבוחר בכם.

Verse 25

<b>העירותי מצפון,</b> את כרש שהיה מפרס, שהיא למזרחה של א"י; זה טעם ממזרח שמש, ואמר ג"כ מצפון כמו שאמר מצפון תפתח הרעה (ירמיה א' י"ד), כי אע"פ שאין פרס ובבל צפוניות לא"י הנה הבאים משם לא"י צריכים לבוא אליה מצד צפון, מפני המדבר אשר בין בבל לא"י, המונע לבא מזו לזו בדרך ישרה.
<b>ויאת,</b> היה משפטו וַיַאַת כמו ויעל ויעש, ולהיות האל"ף מאותיות יהו"א נשארה נחה.
<b>יקרא בשמי,</b> ככתוב בתחלת עזרא ובסוף ד"ה: כל ממלכות הארץ נתן לי ה' אלהי השמים.
<b>ויבא סגנים,</b> הראוי וְיָבוּס, וכן תרגם יונתן וידוש, והמקרֵא קרא ויבוס סגנים, ולא נתן ריוח בין הפרקים, והכותב שמע ויבא סגנים.

Verse 26



Verse 27

<b>ראשון לציון הנה הנם,</b> המקרא הזה נעוץ סופו בתחלתו ותחלתו בסופו, אתן לציון ולירושלם ראשון ומבשר שיאמר הנה הנם, וטעם ראשון איש שיבא לפני עולי הגולה ויאמר לציון הנה בניך, הנם באים; ולודוביקוס De Diue פירש ראשון על האל, אני הוא הראשון שאתן לציון מבשר, ואחריו רוז' וגיז'.

Verse 28

<b>וארא,</b> אני מבקש בין האלילים ובין עובדיהם, ואינני מוצא מי שיוכל להגיד הבשורה הזאת בטרם תהיה.
<b>ומאלה,</b> בתוך כל האלילים והעמים האלה.
<b>ואין יועץ,</b> אין מגיד הנעלם, כמו לכה איעצך אשר יעשה העם הזה לעמך באחרית הימים (במדבר כ"ד י"ד), וכן ועצת מלאכיו ישלים (למטה מ"ד כ"ו). מה שהגידו נביאיו, וכן מה יעצת ללא חכמה (איוב כ"ו ג').
<b>ואשאלם,</b> אין איש ואין יועץ שאוכל לשאול אותם וישיבו דבר.

Verse 29

<b>הן כלם,</b> כל העמים.
<b>מעשיהם,</b> האלילים מעשה ידיהם.
<b>הן כלם און,</b> כן נ"ל להפסיק, שאם כדעת בה"ט היל"ל אפס, כמו רוח ותהו.

Chapter 42



Verse 1

<b>הן עבדי אתמך בו,</b> יונתן רד"ק ודון יצחק פירשו על מלך המשיח, רבנו סעדיה על כרש, ראב"ע ורוז' (בדפוס ראשון) וגיז' על הנביא או על להקת הנביאים, והנכון כדעת רש"י ורוז' (בדפוס שני), וכתרגום יוני המיוחס לשבעים זקנים, שהפרשה אמורה על ישראל, הנקראים כלם עבד ה' ובחירו, כמו למעלה ואתה ישראל עבדי יעקב אשר בחרתיך, ואומר לך עבדי אתה בחרתיך ולא מאסתיך, וכן למטה ועתה שמע יעקב עבדי וישראל בחרתי בו (מ"ד א'), זכור אלה יעקב וישראל כי עבדי אתה וגו' (שם כ"א), למען עבדי יעקב וישראל בחירי (מ"ה ד'), גאל ה' עבדו יעקב (מ"ח כ'), והראיה הברורה כי עבד ה' האמור בפרשה הזאת אינו אלא ישראל היא כי למטה אומר מי עור כי אם עבדי וחרש כמלאכי אשלח מי עור כמשלם ועור כעבד ה', ואח"כ אומר והוא עם בזוז ושסוי, ואח"כ מי נתן למשיסה יעקב וישראל לבוזזים, הנה מבואר כי העבד והמלאך הם הם העם, והעם הוא יעקב וישראל; והזכיר כאן שבח ישראל העובדים אל אמת, כנגד מה שהזכיר גנות עכו"ם אשר כלם און אפס מעשיהם.
<b>נתתי רוחי עליו,</b> העמדתי בישראל נביאים ונודעתי להם קודם לכל שאר האומות.
<b>משפט לגוים יוציא,</b> כמו והוציא כאור צדקך ומשפטך כצהרים (תהלים ל"ז ו'), ישראל יוציא לאור ויפרסם בין האומות המשפט והאמת בענין אחדות האל. ועיין למטה פסוק ג'.

Verse 2

<b>לא יצעק ולא ישא,</b> אין רוחו גבוהה כגוים עובדי האלילים, אע"פ שהוא יודע שהאמת אתו.

Verse 3

<b>קנה רצוץ וגו',</b> משל על שפלות ישראל בגלות.
<b>לאמת יוציא משפט,</b> לא שהם יעשו זה, אלא הכוונה, אע"פ שהם שפלים ונמוכים, הנה חפץ ה' בידם יצלח, ועל ידיהם יצא משפט לאמתו, ותתגלה האמת בארץ, כי כן גזר ה'.
<b>יוציא משפט,</b> כמו על כן תפוג תורה ולא יצא לנצח משפט (חבקוק א' ד') שענינו אין הדין נעשה, כלומר הדין מעוות, אף כאן ישראל יגרמו שיהיה המשפט יוצא לאמת, שיוודע ויעשה הדין על אמתתו; והמשפט האמור כאן הוא הדין אשר לאל עם האלילים, והוא הריב הנזכר למעלה יחדו למשפט נקרבה, והטעם כי ע"י ישראל ברצון ה' יתגלה ייחוד האל בעולם.

Verse 4

<b>לא יכהה ולא ירוץ,</b> זה פירוש לאמת יוציא משפט, עם כל שפלותו לא ישאר כהה ורצוץ, כי אמנם לבסוף תעלה בידו לקבוע המשפט בארץ, ויהיה ה' אחד ושמו אחד בכל העולם, ואז כל הגוים ייחלו לתורתו, כמה שנאמר למעלה (ב' ג') כי מציון תצא תורה ודבר ה' מירושלם.
<b>יכהה וירוץ,</b> הזכיר שני לשונות אלה כנגד מה שאמר הנה רצוץ ופשתה כהה. וירוץ פעל עומד.
<b>עד ישים,</b> יתקיים ויעמוד עד כי לבסוף ישים בארץ משפט.

Verse 5

<b>ונוטיהם,</b> אין צורך לומר שהוא ל' רבים כמו ישמח ישראל בעושיו (תהלים קמ"ט ב'), כי אמנם זה משפט בשמות מנחי ל"ה, פעמים רבות נראים כלשון רבים ואינם אלא לשון יחיד, כמו והיה מחניך קדוש (דברים כ"ג ט"ו), ומראיהן רע (בראשית מ"א כ"א), מראיהם טוב (דניאל א' ט"ו), ולא יכנף עוד מוריך (למעלה ל' כ'), ירעה מקניך (שם שם כ"ג), ומזה בתפלות רצון קוניהם, ובחכמה לא אמרו רצון קונם, מפני ההוראה האחרת שהיתה למלת <b>קוֹנָם</b> בימיהם, שהיתה כנוי לקרבן, והיתה משמעותה אצלם ענין נדר ואיסור כקרבן ובעל ויעתר יצחק (סימן קמ"ו) הגיה רצון קונם, ונפתו אחריו רבים. וענין ונוטיהם איננו ענין מתיחה בלבד, אלא מתיחה בשיפוע כאהל, כמו ויט אהלו, וכן ויט שכמו לסבול, וזולתם רבים, והוא ל' מתנגד לרוקע הארץ שאחריו, שענינו מתיחה ביושר.
<b>רוקע הארץ,</b> בורא הארץ אשר היא שטוחה (לדעת הקדמונים) ובורא ג"כ צאצאיה, והוא כל הנולד עליה, אדם ובהמה וזולתם.
<b>נתן נשמה,</b> נשימה, כמו מגערתך ה' מנשמת רוח אפך, מנשמת אלוה יאבדו.
<b>לעם עליה,</b> עם ל' קהלה וקבוץ, אף שלא מבני אדם, כמו הנמלים עם לא עז (משלי ל' כ"ה), שפנים עם לא עצום (שם שם כ"ו), והכוונה לקבוץ בהמות וחיות שעליה.
<b>ורוח להלכים בה,</b> הם בני אדם, כי הם לבדם יקראו הולכים סתם, כי סתם הליכה היא בקומה זקופה; ורא"בע ורד"ק ורוז' כתבו בהפך נשמה על האדם ורוח על החיות, כי יחשבו נשמה שם לעצם הרוחני בעל המחשבה, ואיננו כן בתחלת הוראתו, אלא הושאל אח"כ להורות גם עליו, עיין למטה נ"ז י"ו.

Verse 6

<b>קראתיך בצדק,</b> אקרא לכם בצדקה וחסד, ואחזיק בידכם ואשמרכם בגלות.
<b>ואצרך,</b> אשמור אותך (כדעת רד"ק) ולא (כפירוש רש"י וגיז') יצרתיך.
<b>לברית עם,</b> להיות עם ברית לי (רש"י למטה מ"ט ח'), ואע"פ שישראל הם עם ברית לה' מאז תמימו אברהם, הנה בהיותם בגלות אין הדבר הזה ניכר ומפורסם, וכשיגאלו יוודע שהם עם ברית וסגולה לה', וכן מפורש למטה (מ"ט ח') ואתנך לברית עם להקים ארץ להנחיל נחלות שוממות, וכן כאן לפקוח עינים עורות להוציא ממסגר אסיר.
<b>לאור גוים,</b> להיות מפורסם לתהלה ולתפארת בין הגוים.

Verse 7

<b>לפקוח עינים עורות,</b> אני ה' אפקח עיני ישראל היושבים בחשך הגולת, והוציא ממסגר אסיר וגו'; וגיז' אומר שעיני שכלם עורות, והביא לראיה הוציא עם עור (למטה מ"ג ח'), ומי עור כי אם עבדי (מ"ב י"ט), והוא לא הבין טעמם.

Verse 8

<b>אני ה' הוא שמי,</b> מכאן כי שם בן ארבע מורה על תכונת האל האמתי.
<b>וכבודי לאחר לא אתן,</b> לא אניח כבודי לפסילים לעולם, אבל עוד יבא יום שאפרסם ייחודי בעולם.

Verse 9

<b>הראשונות הנה באו,</b> מה שנבאתי על סנחריב כבר נתקיים (רד"ק).
<b>וחדשות אני מגיד,</b> היא גאולת בבל.

Verse 10

<b>שירו,</b> צווי במקום עתיד.
<b>שירו לה' שיר חדש,</b> כי כאשר יגאל ה' את עמו ע"י כרש יוודע הדבר בגוים רחוקים, ויתנו כבוד לה', ואין הכוונה לימות המשיח, כי לא אמר שיעבדו כל העמים את ה', אלא שיגידו תהלתו, ולכך הזכיר יורדי הים. כי הם יגידו הגאולה באיים הרחוקים.
<b>ומלאו,</b> גם האיים שבאמצע הים ישירו, ופירש ואמר איים ויושביהם.

Verse 11

<b>ישאו,</b> קול בשיר (רש"י).
<b>מדבר ועריו,</b> ארץ ערב שיש בה מדבר ויש בה ערים.
<b>חצרים תשב קדר,</b> החצרים שיושבים בהם בני קדר (ראב"ע ורד"ק); והנה פָרַט המקומות הרחוקים לא הרבה מא"י, כי על גאולת בבל מדבר ולא לימות המשיח.
<b>יצוחו,</b> שרש צוח מורה הרמת קול, ונמצא למעלה (כ"ד י"א) ובירמיה י"ד ב' ומ"ו י"ב ותהלים קמ"ד י"ד, לענין זעקת שבר, וכאן מורה הרמת קול לשמחה (ר' אליה בחור בנימוקיו).

Verse 12



Verse 13

<b>יעיר קנאה,</b> כמו ולא יעיר כל חמתו ישתמש ויפעל בה וכאלו היתה נרדמת ויעיר אותה.
<b>קנאה,</b> התלהבות חמה; וכל זה על מלחמות כרש על בבל, וקורא הבבליים אויבי ה' כי הגלו את ישראל.

Verse 14

<b>החשיתי מעולם,</b> עד עכשו נחתי ושקטתי מנקום נקמתי.
<b>החשיתי,</b> אין ענינו העדר הדבור לבד, אלא העדר הפעולה והתנועה, כמו ויחשו גליהם (תהל' ק"ז כ"ט).
<b>אחריש אתאפק,</b> עד עתה הייתי מחריש ומתאפק.
<b>אחריש,</b> גם זה ל' מנוחה ושביתה מפעולה, כמו אל תחרש ואל תשקוט אל (שם פ"ג ב'), ועקר הוראתו עשה עצמו כחֵרֵש.
<b>כיולדה אפעה,</b> עתה הרים קול כיולדה שרש <b>פעה</b> ידוע בתלמוד ובמדרשים, עיין ערוך.
<b>אשם,</b> משרש <b>נשם</b> (Coccejus ורוז' וגיז') היא הוצאת הרוח.
<b>ואשאף,</b> אכניס הרוח.
<b>יחד,</b> בזמן אחד, כלומר אעשה נשימותי קצרות, כן דרך מי שהוא בקצף גדול (vor Zorn schnauban).

Verse 15

<b>אחריב הרים,</b> הרוח יוצא מפי ומנחירי יחריב הרים וגו', על דרך כי אש קדחה באפי ותיקד עד שאול תחתית ותאכל ארץ ויבולה ותלהט מוסדי הרים (דברים ל"ב כ"ב), והכל משל. (טז) <b>והולכתי עורים בדרך לא ידעו,</b> משל על הצלת עולי הגולה מכל אויב ואורב בדרך.
<b>בדרך לא ידעו,</b> כי העור הולך בדרכים הידועים לו מלפנים.
<b>עשיתים,</b> אעשה אותם, ורוז' וגיז' פירשו אעשה להם ולא אעזור אותם (עולי הגולה), ואין צורך, כי כבר מצאנו עזיבה שאינה על האדם, אלא על הפעולה, כמו אשר לא עזב חסדו ואמתו.

Verse 16



Verse 17

<b>למסכה,</b> לאלהי מסכה.

Verse 18

<b>החרשים שמעו,</b> כנגד האומות שאמר עליהם שיבושו בראותם גאולת ישראל, אומר להם פקחו עיניכם וראו כי לא היתה גאולה זו לישראל מצד גבורתם, כי הם כעורים וחרשים, נעלבים ואינם עולבים, וכמו שאמר למעלה לא יצעק ולא ישא וגו' קנה רצוץ וגו', א"כ יד ה' עשתה זאת.

Verse 19

<b>מי עור כי אם עבדי,</b> מפני שהזכיר אנל האומות תאר החרשים והעורים, המשיל גם את ישראל בתארים האלה, והנה כמו שאומרים בלה"ק החריש והכוונה שקט מלפעול ועשה עצמו כחרש לא ישמע, וכטעם ואני כחרש לא אשמע וכאלם לא אפתח פיו, כן יאמר על ישראל שהם חרשים ועורים להיותם סובלים השעבוד בגלותם בלא להתקומם בשום פנים נגד נוגשיהם, וכאלו אינם מרגישים במצבם הקשה. ורא"בע ורד"ק פירשו אתם אומרים כי נביא ה' הוא העור והוא החרש; ורש"י פירש אחר שקבלתם ענשכם אין עוד איש מכם עור וחרש, כי כל אחד מכם הוא עבדי ומלאכי; ורוז' וגיז' פירשו ל' תוכחה לישראל, ומפרשים נגד ישראל גם המקרא שלמעלה החרשים שמעו, ועליהם הוא אומר מי עור כישראל שבחרתי בהם להיות עבדי, ומי חרש כמו הם שבחרתי בהם להיות מלאכי, והם לא אבו לשמוע אלי, והנה כאן אף גיז' מודה כי עבד ה' איננו הנביא, אלא ישראל, והוא אומר כי יש לתמוה איך קרא לישראל מלאכי, ומשיב כי מלאך ה' נרדף לעבד ה', כמו מקים דבר עבדו ועצת מלאכיו ישלם (למטה מ"ד כ"ו); וגיז' לא זכר כי שם הכוונה באמת על הנביאים (שה' ממלא ומקיים דברי נבואותיהם), וא"כ אי אפשר שיהיו ישראל נקראים מלאך ה' אם לא היתה כוונת האל שעל ידיהם יתפרסם דברו ויחודו בכל הארץ; אמנם שיאמר עבדי ומלאכי למי שהיה ראוי שיהיה עבד ה' ומלאכו, והוא איננו אלא חוטא ומורד, הלא זה דבר שאין הדעת סובלתו.
<b>כמשלם,</b> פירש Docderlein, ואחריו גיז' מלשון ערבי מָשְלֵם (Musulmanus). ודע כי המלה הזאת עקר הוראתה מי שהשלים ומסר עצמו לעבודת האל, ואחר כן ישתמשו בה להורות בעל האמונה האמתית; ואמנם אין המלה הערבית הזאת מגזרת <b>שָׁלוֹם</b> (כדעת גיז' בליקסיקון), אלא מפעל הַשְלִים, בארמי הַשְלִים, שענינו מסירה, כמו השלם קדם אלה ירושלם (עזרא ז' י"ט), וכן וה' הסגירם תרגם אנקלוס וה' אשלמינון, וכן בתלמוד ואשלמיה לר' שמעון בן איסי בן לקוניא (ב"מ דף פ"ה), והדר משלימנא ליה לדומה (חגיגה ה'); וכן ברש"י (שמות י"ד י"ט) ויסע עמוד הענן, כשחשכה והשלים עמוד הענן את המחנה לעמוד האש; וכן במדרש רבה הוא עשנו ולו אנחנו, לו אנו משלימין נפשותינו, ונכשל בזה החכם ר' משה אלבלדה בספרו ראשית דעת וכתב כי דעת בעל המאמר שהנפש כח והכנה לבד, ושהאדם משלימה ומוציאה אל הפעל; והחכם ר' מנשה בן ישראל (נשמת חיים מאמר ב' פרק א') דחה דבריו, וטעה גם הוא בהבנת המדרש, ופירש גם הוא את המלה מל' שלמות, ובאמת אינה אלא ענין מסירה.

Verse 20

<b>ראות רבות ולא תשמור,</b> כן היא מדתו של עבד ה' בגלות, הוא רואה מה שעושים לבזותו ולהכלימו, ולא ישמור, לא ישגיח ולא ינטור בלבו, ואזניו פקוחות והוא שומע כל מה שמדברים בו קלון וחרפה ונאצות, ועושה עצמו כאלו לא ישמע, וכמו שאמר למעלה לא יצעק ולא ישא וגו'.
<b>ראות,</b> כתיב רָאִיתָ, הדבור מוסב לעבד ה', כמו לא תשמור, ואח"כ הופך פניו ממנו ואומר כנגד אחרים פקח אזנים ולא ישמע.

Verse 21

<b>ה' חפץ למען צדקו,</b> למען צדקתו וחסדו של האל.
<b>יגדיל תורה ויאדיר,</b> רצה שישראל יורו את האומות הוראה ולמוד גדול ואדיר, והוא ע"י שיראו שעם כל שפלותם יגאלו, ובכן יכירו כי יד ה' עשתה זאת, וזו היא תורה גדולה ולמוד חזק הבא לעמים מפאת ישראל ומאורעותיהם.

Verse 22

<b>והוא עם בזוז,</b> עבד ה' זה הנזכר לא היה בו כח לגאול את עצמו. הפח בחורים כלם, בחוריו אשר לפי הטבע ראוי להם להיות חזקים, הם רכי לבב וחסרי אומץ, כאלו יצאה מהם רוחם.
<b>הפח,</b> ל' אמללה ילדת השבעה נפחה נפשה (ירמיה ט"ו ט'), ונפש בעליה הפחתי (איוב ל"א ל"ט) (Gussetius), וכאלו כתוב בחוריו כלם הפח יפיחו נפשם (וזה אמנם נגד הנגינה), וקרוב לזה פירש רש"י בחוריהם פחי נפש כלם; ודעת Vitringa גם Coccejus שהבחורים (מאומות העולם) מפיחים בו, כלומר מחרפים אותו, כמו כל צרריו יפיח בהם, אשית בישע יפיח לו; ורא"בע רד"ק רוז' וגיז' פירשו בחורים כמו בְחוֹרים, במערות, והפח ל' פח.
<b>ובבתי כלאים,</b> במערות הדומות לבית כלא.

Verse 23

<b>מי בכם,</b> כנגד האומות מדבר, מי היה בכם שבהיות ישראל בגלות היה מאזין זאת אם היה אדם אומרה אליו, ומי היה בכם שיקשיב, ומתוך כך ישמע לאחור, יבין מה אחרית דבר, כטעם לו חכמו ישכילו זאת יבינו לאחריתם, איכה ירדף אחד אלף ושנים יניסו רבבה אם לא כי צורם מכרם, אף כאן מי בכם היה מאזין אם היו אומרים לו מי נתן למשיסה יעקב הלא ה' זו חטאנו לו, ומתוך כך יבין לאחור וידע כי עתיד ה' לגאול את בניו ולנקום נקמתם. והמפרשים כלם פירשו מי בכם על ישראל.

Verse 24

<b>זו חטאנו לו,</b> היל"ל חטאו, אלא שרצה הנביא לשתף עצמו עמהם.
<b>זו,</b> ענינו אשר, כמו די בארמית בחלוף דל"ת בזי"ן כנהוג, ובחלוף יו"ד בוי"ו, כמו פְעיל בארמית, פָעוּל בעברית.

Verse 25

<b>חמה אפו,</b> חמה שהיא אפו, אפו הוא פירוש חמה, ורא"בע וגיז' פירשו מוכרת במקום סמוך, חמת אפו, ורד"ק ורוז' חמת אפו, או בחמה אפו, ואין צורך, כי באמרו וישפוך עליו חמה הכוונה שפך עליו אש וחמימות, ואח"כ פירש כי האש הוא אפו.
<b>ותלהטהו,</b> החמה. לא המלחמה כרד"ק ורוז' וגיז', כי אין המלחמה מלהטת, אך חמה היא ל' חמימות ואש, וכן חרון, וע"כ אמר תשלח חרונך יאכלמו כקש, שלא היה לו ענין אם לא שמלת חרון ענינה כענין אש.
<b>ותלהטהו מסביב ולא ידע,</b> תחלה אחזה האש פתאום בסביבותיו, קודם שיכיר בדבר, ואח"כ בערה גם בתוכו פתאום קודם שיבין.
<b>ולא ידע ולא ישים על לב,</b> מליצות נהוגות, והכוונה פתאום, כמו המעתיק הרים ולא ידעו (איוב ט' ה').

Chapter 43



Verse 1

<b>ועתה,</b> מחובר לענין שלמעלה, והיא נחמה לישראל בגלות בבל.
<b>בראך ויוצרך,</b> אין הכוונה על בריאת העולם, אלא על עשיית ישראל לעם.
<b>גאלתיך,</b> אני גואל שלך, דרך משל, כמו שהגואל פודה קרובו משעבוד, ולפיכך אמר אחר זה נתתי כפרך מצרים שאין ענין לו בזולת המשל הזה.
<b>גאלתיך,</b> אני גואל שלך, כמו כי קדשתיך (למטה ס"ה ה'), אני קדוש לך, ואיננו ל' עתיד, אגאל אותך, כדעת המפרשים כלם, שא"כ מה ענין קראתי בשמך לי אתה, שלא יתכן לפרשו לעתיד, ולפי דרכי הענין מבואר מאד, כי הוא מפרש מהיכן נהיה האל גואלם של ישראל, והוא מפני שקראם בשם, כלומר שבחר בהם (כמו ראה קראתי בשם בצלאל) והם לו, ונעשו עמו.

Verse 2

<b>כי תעבור במים וגו'</b> משל לכל מיני סכנה בשובם מגלות בבל.

Verse 3

<b>כי אני ה' אלהיך,</b> הכוונה בלא ספק נגד הנגינה, אני הנקרא ה' אני הוא אלהיך, כלומר מושיעך, ופירש ואמר אני קדוש ישראל אני הוא מושיעך.
<b>נתתי כפרך,</b> להיות גואל שלך, אם הייתי צריך לפדות אותך בנתינת עם אחר, הייתי נותן תחתיך גוים גדולים ועצומים ועשירים, מאשר יקרת בעיני.
<b>נתתי,</b> הייתי נותן, כמו כסדום היינו לעמורה דמינו, לו החייתם אותם לא הרגתי אתכם (שופטים ח' י"ט), והמפרשים כלם פירשו הענין כפשוטו, קצתם לשעבר וקצתם לעתיד.
<b>כוש,</b> לדעת בני בכורי ז"ל היא הארץ הנקראת אצל הקדמונים Meroë, והיא בין מצרים ובן אביסיניאה, ונקראת עתה Nubia, וסבא היא אביסיניאה.

Verse 4

<b>ואתן,</b> הייתי נותן, והו"יו יתרה או לתשובת התנאי, כמו אם תלכי עמי והלכתי (שופטים ד' ח').

Verse 5

<b>ממזרח אביא זרעך,</b> אע"פ שהוא מזכיר ארבע רוחות השמים, אין הכוונה אלא על גלות בבל, אלא שהיתה מלכות בבל גדולה, ופשטה ממשלתה בארצות רבות. ואולי נתפזרו ישראל בימי גלותם בארצות רחוקות זו מזו; וכבר ראינו (למעלה כ"ד ד' וכ"ו י"ח) כי בבל להתפשטות ממשלתה נקראה בשם תבל.

Verse 6

<b>אמר לצפון תני ולתימן אל תכלאי,</b> ומה שאנו רואים שלא חזרו כלם ולא רובם, לא היה זה רק מרצון נפשם, אך החזרה היתה אפשרית לכלם, ולא היה להם מונע מן החוץ.

Verse 7

<b>כל הנקרא בשמי,</b> הוא פירוש בני ובנותי שזכר כלומר בני ובנותי הם כל הנקראים בשמי, המתיחסים אלי בהיותם עם ה', כמו רק יקרא שמך עלינו (למעלה ד' א') שיאמרו אשת פלוני היא זו.
<b>ולכבודי בראתיו,</b> והם העם אשר בראתי ויצרתי ועשיתי לכבודי שתתגלה בהם גדולתי.
<b>בראתיו יצרתיו עשיתיו,</b> הכל על תקון האומה, כמו הוא עשך ויכוננך.

Verse 8

<b>הוציא,</b> רוצה אני להוציא.
<b>עם עור ועינים יש,</b> כטעם מי עור כי אם עבדי (למעלה מ"ב י"ט).

Verse 9

<b>כל הגוים נקבצו יחדו,</b> חוזר להתוכח עם עובדי האלילים.
<b>נקבצו יחדו,</b> כלם באים לריב עמי.
<b>ויאספו לאמים,</b> אינני ירא מהמונם, אך זה חפצי שיאספו כלם.
<b>מי בהם יגיד זאת,</b> מי בהם שמגיד עניני כרש.
<b>וראשונות ישמיענו,</b> מי בהם שישמיענו נבואות הקודמות למעשה.
<b>וישמעו ויאמרו אמת,</b> יביאו עדים שהם (האלילים) הגידו העתידות קודם היותן ואותם עדים בשמעם דבריהם של האומות וטענותם יאמרו אמת הוא מה שהמה הומרים (תלמידי חביבי החכם יח"ף ז"ל).

Verse 10

<b>אתם עדי,</b> אתם האומות שאמר עליהם כל הגוים נקבצו יחדו, אשר ששמעתם את אשר הגדתי על כרש, תהיו גם אתם עדי.
<b>ועבדי,</b> ישראל כי להם נאמרו ונמסרו הנבואות.
<b>למען תדעו,</b> באופן שאתם יכולים לדעת כי אני הוא האל, ואמר כי אני הוא, כי הויכוח היה אם הוא האל, או אם אלילי העמים הם האלהים, והנה עתה יבינו כי הוא האל.
<b>לפני לא נוצר אל,</b> היל"ל לא היה אל ואומר נוצר לרמוז כי כל שאר האלהים הם ברואים ונוצרים, ואין אחד מהם מחוייב המציאות (ראב"ע); והמפרשים כלם פירשו אתם עדי על ישראל, וחלילה שיאמר לישראל למען תדעו ותאמינו לי, כאלו מתחלה לא היו מאמינים באלהותו, ובכל הפרשיות האלה הוא מתוכח עם הגוים, ולא הזכיר אפילו ברמז שהיו גם ישראל עובדי ע"ז, במו שבאמת לא היו ישראל עובדים אלילים בזמן גאולת בבל. ועיין למטה מ"ד ו'.

Verse 11



Verse 12

<b>אנכי הגדתי והושעתי והשמעתי,</b> עתה מחזיר פניו לישראל, ואמר להם אני הוא שהגדתי הענין קודם היותו, ואני הוא שהוצאתיו לפעל והושעתי אתכם, ואני השמעתי לכם הענין (בס' ישעיה).
<b>ואין בכם זר,</b> לא היה בכם זר מלדעת הדבר (מצודת דוד). והמפרשים כלם פירשו אין בכם אל זר. ולדעת תלמידי מוה"רר א"ח ריגיו, לא נושע עמכם שום זר שאיננו מישראל, כי לישראל לבדם היתה התשועה מיוחדת, וזו ראיה כי אני הוא המושיע.

Verse 13

<b>גם מיום,</b> פירשו המפרשים מהתחלת הזמן. ול"נ שהוא ל' כולל הנצחיות בבחינת הזמן העתיד, וכן נ"ל פירוש מה שכתוב בסוף יחזקאל ושם העיר מיום ה' שָמָה, שֵם העיר יהיה זה, לנצח ה' שמה, והוראת המ"ם כטעם אַחַר, כמו יחיינו מיומים אחר שני ימים (ועיין למעלה כ"ד כ"ב), כן מיום, אחר כל זמן שיהיה.

Verse 14

<b>למענכם שלחתי בבלה,</b> המפרשים פירשו אשלח כרש או פרס ומדי על בבל, ויקשה, כי לא הזכיר אפילו ברמז מי הם המשולחים, ול"נ למענכם ישראל אשר אשלח אתכם בגולה לבבל.
<b>והורדתי בריחים כלם,</b> לשון בריח ודלתים (ראב"ע ודון יצחק), למענכם אוריד בריחי בבל שהייתם משועבדים בתוכה, וכמו שאמר על כרש דלתות נחושה אשבר ובריחי ברזל אגדע; ורד"ק רוז' וגיז' פירשו אוריד אנשי בבל בורחים.
<b>וכשדים באניות רנתם,</b> ואהפוך רנת הכשדים לתאניה ואניה (איכה ב' ה' וישעיה כ"ט ב'), כי אנשי בבל היו שמחים וחוגגים בלילה ההוא אשר בא חיל כרש בעירם; וטעם הבי"ת, כמו כבודם בקלון אמיר (הושע ד' ז'), לא יחליפנו ולא ימיר אותו טוב ברע או רע בטוב; והמפרשים כלם פירשו לפי הנקוד אניות לשון ספינות, שיברחו הכשדים באניותם אשר היו שמחים בהן מתחלה, ולא מצאנו בשום מקום בנביאים שיזכירו ספינות אצל בבל.

Verse 15

<b>בורא ישראל,</b> שעשה אותם לגוי אחד בארץ, והמקרא הזה עד על יושר פירושי בשאר מקומות שהזכיר בריאה ויצירה אצל ישראל, שאין הכוונה על בריאת שמים וארץ.

Verse 16

<b>הנותן בים דרך,</b> ביציאת מצרים (רש"י רד"ק דון יצחק רוז' וגיז').
<b>ובמים עזים,</b> כמו שמצאנו מפורש: ואת רודפיהם השלכת במצולות כמו אבן במים עזים (נחמיה ט' י"א).

Verse 17

<b>המוציא רכב וסוס,</b> שהוציא מצרים על ישראל למלחמה ברכבו ובפרשיו.
<b>חיל ועזוז,</b> ובאנשי חיל וכח.
<b>יחדו ישכבו,</b> ופתאום עשה שיטבעו בים.
<b>דעכו,</b> ל' כבוי, ודעת בעל אוצר השרשים בהפך, שענינו הרבות השלהבת זמן מועט, כדרך הנר הקרוב לכבות. וצ"ע.

Verse 18

<b>אל תזכרו ראשונות,</b> אחר שהזכיר יציאת מצרים, אמר אין צורך להזכיר הקדמוניות כי הנני עושה חדשה, וכטעם ולא יאמרו עוד חי ה' אשר העלה את בני ישראל מארץ מצרים, כי אם חי ה' אשר העלה ואשר הביא את זרע בית ישראל מארץ צפונה (ירמיה כ"ג ז' וח').

Verse 19

<b>עתה תצמח,</b> אמר עתה, כי הנביא משים עצמו כמדבר בזמן הגאולה, וטעם תצמח כאלו תצמח פתאום מן הקרקע, שלא תעלה על לב אדם בטרם תבא, וכטעם כי לא יצא מעפר און ומאדמה לא יצמח עמל (איוב ה' ו'), הנה איש צמח שמו ומתחתיו יצמח (זכריה ו' י"ב), וכן למטה אז יבקע (פתאום) כשחר אורך וארוכתך מהרה תצמח (נ"ח ח').
<b>הלוא תדעוה,</b> תכירו כלכם כי חדשה היא ויד ה' עשתה אותה.
<b>אף אשים במדבר דרך,</b> דרך משל, כמו שאמר למעלה והולכתי עורים בדרך לא ידעו, והטעם כי גם גאולת בבל תהיה נפלאת כעין יציאת מצרים, כי מלך נכרי יפיל ארצה מלכות בבל התקיפה, ואח"כ ישחרר את ישראל.

Verse 20

<b>תכבדני חית השדה,</b> הכל משל, כי אחר שאמר אשים במדבר דרך בישימון נהרות, אמר כי החיות השוכנות במדבר תשמחנה, כי גם הן לא יחסרו עוד מים לשתות (רד"ק).

Verse 21

<b>עם זו יצרתי לי,</b> חוזר למעלה, להשקות עמי בחירי, העם אשר יצרתי לי למען יספרו תהלתי.
<b>זו,</b> כמו אשר, עיין למעלה מ"ב כ"ד.

Verse 22

<b>ולא אותי קראת יעקב,</b> עכשו מדבר עם העולים מן הגולה, ומוכיחם, כי אע"פ שגאלם לא נאמנו לו, כי לקחו נשים נכריות, ולא העמידו העבודה על מכונה בבית המקדש, כי ראינו כי נחמיה (י') הוצרך להביא את העם בשבועה ללכת בתורת משה ולהספיק מעות לצורך העבודה, ולתת התרומות והמעשרות והבכורות והבכורים. והמפרשים פירשו על ע"ז שעבדו קודם החרבן, או בימי אחז; אמנם אין כאן שום רמז על עבודת אלילים; ורא"בע (ואחריו גיז') אמר לא אותי קראת בגלות בבל, וכבר תפשו דון יצחק כי מה טעם וזבחיך לא כבדתני, ואיך יזבחו זבחים בבבל? <b>יגעת בי,</b> עשית עצמך כאלו יגעת ונלאית נשוא עבודתי.

Verse 23

<b>לא העבדתיך במנחה,</b> אין הכוונה לא צויתיך להביא לי מנחה, אלא לא הייתי אני סבה שתשתעבד להביא לפני מנחות הרבה, כי לא הבאת אותן לי, וכן לא הוגעתיך, לא הייתי סבה שתתיגע בשבילי, כי לא הבאת לי לבונה, וכמו שמפרש למעלה ולמטה; ואולי בחר במליצה זו העבדתיך והוגעתיך כדי לומר אח"כ ל' מתנגד העבדתני והוגעתני.

Verse 24

<b>לא קנית-קנה,</b> לשון הנופל על הלשון (גיז'), והנה רש"י כתב לא קנית לי בכסף קנה לקטורת, ורד"ק כתב הוא קנה בשם שיהיה בקטורת, וזה קשה, כי קנה בשם לא נזכר בקטורת, אלא בשמן המשחה (שמות ל' כ"ג), אבל רש"י נתכוון לפיטום הקטרת הנמצא בדברי חז"ל, ושם נזכר קנה וקנמון, ואולי כבר קודם ישעיה התקינו להכניס בקטרת קנה וקנמון, וכן בירמיה (ו' כ') מצאנו למה זה לי לבונה משבא תבא וקנה הטוב מארץ מרחק. ורד"ק אולי כתב קנה בושם מפני שכן מצא בתרגום יונתן ולא נתכוון לקנה בשם הנזכר בתורה.

Verse 25

<b>אנכי אנכי הוא,</b> אתה חטאת לי, וגם לא הבאת לי זבחים ומנחה לכפר על חטאיך, ואע"פ כן אני רוצה למחותם למעני ולכבוד שמי.

Verse 26

<b>הזכירני,</b> מה שעבר, כי באמת לא עשית צדקות אלא חטאות, וכבר אמרתי כי חטאתיך לא אזכור; ואמנם אני מַרְשֶה אותך להזכירני אם אולי גם צדקותיך שכחתי.

Verse 27

<b>אביך הראשון,</b> יש אומרים אדם הראשון, וי"א אברהם, וי"א ירבעם, וי"א שאול, וכל אלה רחוקים מענין הפרשה; ורוז' פירש החשובים שבעם והכהנים; וגיז' פירש קדמוניך. ול"נ שהכוונה על הגדול באומה בימי שובם מהגלות, אותו שהיה ראוי להקרא אב לישראל וראשון להם במעלה, והוא יהושוע בן יהוצדק הכהן הגדול, והוא שנ' עליו ראה העברתי מעליך עונך וקצת מבניו לקחו נשים נכריות (עזרא י' י"ח).
<b>ומליציך,</b> הם שאר הכהנים המכפרים בעד כל קהל ישראל, ורבים מהם נשאו נשים נכריות; והעד על אביך, שאומר אח"כ ואחלל שרי קדש.

Verse 28

<b>ואחלל,</b> איננו עבר, כי הוי"ו פתוחה לא קמוצה (רד"ק) והפתח עומד במקום שוא, בעבור החטף שאחריו, והנה היא וי"ו החבור ולא וי"ו ההפוך, והכוונה ראוי היה לי שאחלל שרי קדש, הם הכהן הגדול ובניו, אלא שאני מוחה פשעיך למעני ורוז' וגיז' פירשו ל' עבר ממש. ובד"ה א' כ"ד ה' נקראו ראשי משמרות כהונה בשם שרי קדש.

Chapter 44



Verse 1



Verse 2

<b>ויצרך מבטן,</b> אשר כונן אותך משעה שיצאת לאויר העולם, כלומר משעה שהיית לעם.
<b>יעזרך,</b> שהיה תמיד עוזר אותך.
<b>וישרון,</b> אומרים כי תוספת אותיות <b>ו"ן</b> דרך חביבות, כמו צַוָארוֺן (באחד ענק מצורוניך), וגיז' מוסיף כי הוא מן ישראל, ועקרו יִשְרָאֵלוּן ושנרמזת בו גם כן הוראת יָשָר, ורוז' מפרש מאֻשר, משרש ישר בערבי שהוא לשון אֺשר ולא נמצא עוד רק בשלשה מקומות, וישמן ישרון, ויהי בישרון מלך, אין כאל ישרון.

Verse 3

<b>כי אצק,</b> כמו שאני יוצק, וכן כי יבעל בחור בתולה (למטה ס"ב ה').
<b>על צמא,</b> על קרקע או על שדה צמא.
<b>רוחי,</b> השגחתי וברכתי כמו למעלה ל"ב ט"ו.

Verse 4

<b>וצמחו בבין חציר,</b> משל על הצלחתם שתגדל מהר כמו החציר, ותגדל הרבה כמו ערבי נחל, והנה אמר שיצמחו בתוך החציר כאלו הם עצמם חציר הזרוע באדמה וצומח וגדל מיום אל יום, אבל צמיחתם תגבה למעלה לא כמו חציר אלא כערבים על יבלי מים (וקרובין לזה דברי רד"ק). בי"ת בבין כבי"ת בתוך כי <b>תָוֶך</b> ו<b>בַיִן</b> הם שמות המורים מה שהוא באמצע (ומזה איש הבינים, ש"א י"ז ד') ואין אומרים תוך להוראת בתוך, אבל אומרים <b>בֵּין</b> להוראת <b>בְּבֵין,</b> וכאן אמר <b>בְּבֵין,</b> והוא הנכון, אע"פ שאיננו לפי המנהג. ובת"נך גדול רע"ח ובקצת ספרים אחרים כתוב כבין, וכן היה קורא ראב"ע (עיין מנחת שי), ואינו אלא טעות.

Verse 5

<b>זה יאמר לה' אני,</b> רוז' וגיז' פירשו על שאר האומות שיתחברו לישראל לעבוד את ה', ואין זה מענין הפרשה כי אמר וברכתי על צאצאיך, ולדעתי הכוונה על השבועה שנשבעו בימי נחמיה בכתב ידם (נחמיה י') ללכת בתורת ה'; וטעם וזה יקרא בשם יעקב ובשם ישראל יכנה, על הרחיקם הנשים הנכריות והבדלם ע"י זה מן העמים. ותלמידי משה אליהו קוניאן אומר כי כשיברך ה' את ישראל ויראו עצמם מצליחים בברכתו, אז יתפארו במה שהם עם ה', והיותם בני יעקב וישראל יהיה להם לכבוד ולצפירת תפארה.
<b>יכנה,</b> כמו יקרא. כמו למטה אכנך ולא ידעתני.

Verse 6

<b>אני ראשון ואני אחרון.</b> היה נ"ל שאין הכוונה במליצה הזאת על הנצחיות, אלא על היחידות (ומבלעדי אין אלהים), שהוא הראשון בין האלהים והוא ג"כ האחרון, כלומר שאין אלוה זולתו. ועתה (אב תרכ"ג) נ"ל שהמליצה כמשמעה שהאל נמצא בכל זמן ואין ראשון לפניו ואין אחרון אחריו, כי למעלה (מ"א ד') אמר מי פעל ועשה קורא הדורות מראש אני ה' ראשון ואת אחרונים אני הוא, ושם לא יתכן לפרש לענין היחידות, אלא לענין הנצחיות, וכן כאן אחר שאמר אני ראשון ואני אחרון אמר ומי כמוני יקרא, כמו שאמר למעלה קורא הדורות מראש.

Verse 7

<b>ומי כמוני יקרא,</b> ומי הוא האלוה שיקרא העתידות כמו שאני עושה? <b>יקרא,</b> כמו קורא הדורות מראש (למעלה מ"א ד').
<b>ויגידה ויערכה לי,</b> כעין מאמר מוסגר, אם יש אלוה שיקרא העתידות, יבא ויגיד ויערוך לפני נבואתו (גיז').
<b>משומי עם עולם,</b> מי כמוני אלוה שיקרא העתידות מאז יש בעולם עם קדמון, כלומר גם אצל הגוים היותר קדמונים מי הוא האל אשר כמוני יקרא; ואמר משומי, כי אין עָם בארץ בלתי אם ה' עשהו ויכוננהו; ואחר שאין אומה בלתי אם אני כוננתיה, לפיכך אין בלעדי שיוכל לדעת ולהגיד מה שעתיד לבא על האומות. וגיז' פירש על ישראל משעה שנבחר אברהם, אמנם אין ענין לזה במקום הזה, גם היל"ל משומי עמי מעולם.
<b>ואתיות ואשר תבאנה,</b> לדעת רד"ק ורוז' העתידות לבא בזמן קרוב או בזמן רחוק; ותלמידי החכם יח"ף זצ"ל בסוף פירושו למיכה כתב כי שרש אתה מורה נסיעת דבר ממקומו או הליכתו להגיע למקום אחר, ושרש בוא מורה ההגעה אל המקום ההוא; ולפי זה יהיה הענין בהפך, האותיות הן העתידות הרחוקות, שהן כאלו עדיין אינן בדרך, ואשר תבאנה הן הקרובות שכבר הן בדרך, ואינן מחוסרות אלא להגיע אלינו; והנה אמר שיקומו ויגידו העתידות הרחוקות, או לפחות יגידו הקרובות. ונ"ל כי אין צורך שיהיו שני השרשים האלה נבדלים בהוראתם בכל מקום, כי נ"ל כי שרש בוא הוא עברי, ושרש אתה הוא ארמי, ומשתמשים בו בשירים ובנבואות לתפארת המליצה; אבל כשהם סמוכים זה לזה כמו כאן ובמיכה ד' ח', צריך שיהיה קצת הבדל בהוראתם.
<b>יגידו למו,</b> מי הם האלהים מזמן שיש עָם שיגידו לעם את העתידות.

Verse 8

<b>אל תפחדו,</b> אומר לישראל אל תפחדו שמא ימצֵא אצל הגוים אלוה כמוני מגיד עתידות, או שיוכלו להכזיבני באיזה צד שיהיה, באופן שיוכלו להרשיעני בְהִשָפְטִי עמהם, כי אתם יודעים כי אני מאז השמעתי אתכם העתידות ואתם עדי, ועוד היש אלוה מבלעדי? הלא הדבר ברור לכם שאיננו נמצא, ואין צור שלא ידעתיו, כתרגומו, מאחר שכל תקיף קבל כחו ממני, א"א שימצא צור ותקיף שלא ידעתיו.
<b>תרהו,</b> לפי ענינו ל' פחד, וכן בערבי ורה השתומם מפחד (רוז' וגיז').
<b>היש אלוה מבלעדי,</b> השאלה עומדת במקום שלילה, ע"כ אחריה שלילה (על דרך כפל ענין במלות שונות), וכיוצא בזה למטה (מ"ח י"א) כי איך יחל וכבודי לאחר לא אתן, וקרוב לזה מה לנו חלק בדוד ולא נחלה בבן ישי (מלכים א' י"ב י"ו).

Verse 9

<b>וחמודיהם,</b> הפסילים שהם חומדים ואוהבים אותם (רד"ק) או העשוים מדברים חמודים, כגון כסף וזהב (אלישע חיים זאמאטו, והוא מפרש בל יועילו, כי הכסף והזהב היה יכול להיות להם לתועלת בכמה פנים, ועכשו שעשו מהם אלילים אי אפשר להם לקבל מהם שום תועלת).
<b>ועדיהם המה,</b> היוצרים עדים שהפסילים לא יראו ולא ידעו, באופן שהיה להם ליוצריהם להכלם.
<b>ועדיהם המה,</b> יש ספרים שהוא בזקף, ויש ספרים שהוא ברביע, והוא הנכון, כמו שפירשתי כי בל יראו ובל ידעו דבק למעלה.
<b>ועדיהם המה,</b> כנגד ואתם עדי.

Verse 10

<b>מי יצר אל ופסל נסך,</b> מי הוא העושה לו בידיו אלוה מעץ או מאבן, והוא הנקרא פסל, ואח"כ נותן על הפסל צפוי זהב וכסף (עיין למעלה מ' י"ט), כלומר כמה הוא סכל העושה דבר כזה, לבלתי הועיל, שלא יועיל לו מאומה.

Verse 11

<b>הן כל חבריו,</b> של היוצר פסל.
<b>וחרשים המה מאדם,</b> יבושו, א"פ שהם חרשים חכמים יותר משאר בני אדם.
<b>יתקבצו כלם,</b> לריב עמי.
<b>יפחדו,</b> כנגד אל תפחדו ואל תרהו.

Verse 12

<b>חרש ברזל מעצד,</b> חרש הברזל עושה המעצד לצורך חרש העצים, והמעצד הוא כמין גרזן לכרות עצים (יונתן רד"ק רוז' וגיז').
<b>גם רעב ואין כח,</b> כ"כ הוא מתיגע בפעולת המעצד שהוא רעב ואינו זז משם עד הַשְלִימוֹ מלאכתו, שאם יניחנה ויאכל יתקרר הברזל (רוז') וגם איננו שותה מים, כי יזיקו לו להיות גופו חם, וע"י כן הוא יעף.

Verse 13

<b>יתארהו,</b> הכנוי חוזר לאליל הנזכר קודם לכן (מי יצר אל).
<b>בשרד,</b> רוב הקדמונים פירשו חוט של סיקרא, צבע אדום שהנגר מְסַמֵן בו את העץ כדי שיכרות אותו ביושר, וקצת מן האחרונים ועמהם גיז' מפרשים על פי ל' ערבי מחט, ואומרים שהכוונה כמין מחט שהנגר עושה בו סימן בשרטוט, וגיז' אומר כי מזה שרטוט.
<b>יתראהו בשרד,</b> ענין סבוב, יגביל גבוליו סביב סביב, מלשון ותאר הגבול (יהושע ט"ו), אלא ששם הוא קל והוא עומד, וכאן הוא פִעֵל והוא יוצא.
<b>במקצועות,</b> כלי או כלים לכרות או להחליק העצים, מל' ואת הבית יקציע מבית.
<b>יתארהו,</b> השני נתחלף בו החטף פתח לחטף קמץ. לפעמים כשיש תבה או מליצה כפולה, נהגו בעלי הנקוד והטעמים לעשות קצת חלוף בין שתי הפעמים, וזה בשומם בפעם השנית נקודות או טעמים יותר נרגשים, כמו כאן תחלה חטף פתח ואח"כ חטף קמץ וכן בשמות כ"'ו ב' א֣רך | היריעה האחת, ושם ל"ו ט"ו א֜רך היריעה האחת, וכן (שם ט' י"ח) אש֨ר לא היה כמהו, ואחרי כן (שם כ"ד) א֠שר לא היה כמהו.
<b>לשבת בית,</b> לעג הוא, הוא עושה את הפסל בצורת אדם, אך הפסל לא ידמה לאדם, כי ממקומו לא ימיש, רק יֵשֵב תמיד בבית אשר ישימוהו שם; וקרובים, לזה דברי ר' יוסף קמחי. ויונתן תרגם כתושבחת אתתא יתבת ביתא, אולי נתכוון להשמיע דבר מוסר לנשים שתהיה תפארתן לשבת בביתן ולא להיות יצאניות. ובס' בעל כנפים כ"י (חרוז דם) מצאתי: יש אומרים כמו אשה, ויתכן שידבר דרך שחוק, שהפסל הוא כמלכים המעונגים שתפארתם לשבת בית, ונכנסים אצלו כל חכמיו ושריו, והוא דרך ליצנות, כנאום אליהו ע"ה כי שיח וכי שיג לו (מ"א י"ח כ"ז).

Verse 14

<b>לכרות,</b> מקור במקום עתיד, ואחר שהשלים ציור עשיית הפסל חוזר לכריתת העצים, ואחר שדבר על כריתת העצים חוזר להגיד נטיעתם, הכל כדי להראות רוב הטרח שטורחים באליליהם, ובכל משך הפעולות האלה לא יתנו לבם להבין כי הבל מעשיהם.
<b>תרזה,</b> תרז בערבי קָשֶה.
<b>ויאמץ לו בעצי יער,</b> רש"י פירש עושה לו (לפסל) חיזוקים בשאר מיני עצים, רוז' וגיז' פירשו יבחר לו, ופירשו על בן אדם אמצת לך (תהלים פ' י"ו) בחרת לך, וזה רחוק. והנכון כדעת תלמידי שלום שמעון מודינה, לו חוזר לאדם העושה הפסל, הוא עושה לו חזוק בעצי יער, הוא מכין לעצמו עצים הרבה (לבקש מהם הטוב, כדברי רד"ק), על כן נטע ארן וגשם יגדל.

Verse 15

<b>אף ישיק,</b> ל' מסיקין את התנור, ואש נִשְקה ביעקב (תהלים ע"ח כ"א) ועקרו ל' עלייה, כמו אם אסק שמים שם אתה (תהלים קל"ט ח'), שהאש עולה למעלה, כטעם בהעלותך את הנרות, וכטעם עוֹלָה, והֶעֶלָה עולות.
<b>ויסגד למו,</b> סגד תרגום של השתחוה.
<b>למו,</b> לשון רבים, דרך כבוד, כי אלהים ל"ר, וכן למעלה (מ"ב י"ז) למסכה אתם אלהינו, וכן אלה אלהיך ישראל.

Verse 16

<b>חציו שרף במו אש על חציו בשר יאכל,</b> בחציו שמבער יהנה בשני פנים, שיצלה בו צלי ויאכל, ועוד שיחם בשרו באש (רד"ק) על חציו הוא דרך פירוש, חציו שרף במו אש כלומר על חציו בשר יאכל וכו' אף יחם וכו'. והחצי האחר הוא שאריתו הנזכר אח"כ, וכן הוא אומר אח"כ חציו שרפתי במו אש ויתרו לתועבה אעשה, לא הזכיר רק חצי אחד והחצי האחר קראו יתרו.
<b>חמותי,</b> מלרע, וכמהו שָנותִי (דברים ל"ב מ"א), דָלותִי (תהלים קי"ו ו'), כלם עבר מבנין הקל מן הכפולים; ובנביאים כ"י על קלף שבידי חָמֹ֖תִי מלעיל.

Verse 17

<b>לאל עשה לפסלו,</b> לאל עושה, כלומר לפסלו.

Verse 18

<b>כי טח מראות עיניהם,</b> טַח בפתח משרש טחח והוא עומד, וטָח בקמץ מן טוח והוא יוצא. וכאן בא הפעל הקודם לַשֵם בל"י אע"פ שהשם ל"ר, וכמהו רבים.

Verse 19

<b>לתועבה אעשה,</b> לדבר קדוש, תועבה כמו sacer בל' רומי ענינו הקדש וחרם, דבר מופרש מליהנות בו בני אדם, לפעמים יהיה זה מצד קדושה שמייחסים לאותו דבר. ולפעמים יהיה מוקצה מחמת מיאוס ושנאה. ומה נפלא ההיתול הזה שהנביא מהתל בעושה הפסל, שאחר שנהנה מן העץ בכל מיני הנאה, שצלה על גחליו בשר ואכל, וגם נתחמם כנגד המדורה, הוא עושה מן השארית פסל, שהוא דבר קדוש ואסור בהנאה.
<b>לבול עץ,</b> כמו יבול, מה שיוצא מן העץ; ורוז' אמר כי בול בל' ארמית חתיכה, וממה שמובא בערוך נ"ל שאינה אלה מלה רומית (bolus) ולא תפול על חתיכת עץ אלא על דבר הנאכל.

Verse 20

<b>רעה אפר,</b> כמו אפרים רועה רוח ורודף קדים (הושע י"ב ב'), ענין מרעה, משל לקוח ממרעה הבהמות, כאלו תהיה הבהמה רועה במקום שאין שם עשב אלא אפר; ורוז' וגיז' מפרשים מן רעא בארמית כמו רצה.
<b>לב הותל,</b> מל' מהתלות, והת"יו פתוחה כי המלה מן הכפולים (תלל, ע' למעלה ל' י'), ואין צורך לעשותו עבר, לב אשר הותל.
<b>הלוא שקר בימיני,</b> מה שאני מחזיק בו הלא שקר הוא.

Verse 21

<b>לא תנשני,</b> לפי הנקוד הוא נפעל משרש נשה, ופירשוהו ראב"ע רד"ק וגיז' לא תהיה נשכח לי, לא אשכחך, ויפה אמר רוז' כי לפי הענין יצדק יותר לפרש לא תשכחני, כי הנה כן תחלת המקרא זכר אלה יעקב, ובפסוק שאחריו שובה אלי כי גאלתיך; ואמר רוז' כי יתכן שתהיה השכחה נאמרת בלשון נפעל, כמו שאומרים בל' ארמי אִתְנְשִי, וכן בלשון יוני ורומי בצורת נפעל, וכן תרגם יונתן, וכן פירשו רש"י ודון יצחק, ולזה דעתי נוטה. ואני היה נ"ל לומר כי הנכון לקרוא תִנְשֵנִי מבנין הקל, ואחר כן ראיתי כי יתכן שאמר הנביא <b>תִנָּשֵנִי</b> בנפעל, לתפארת הלשון, כדי שתהיה המלה על דרך לשון ארמית אתנשי.

Verse 22



Verse 23



Verse 24

<b>ויוצרך מבטן,</b> עיין למעלה פסוק ב'.
<b>מיאתי,</b> הנכון כמו הכתיב שתי מלות, מי היה אִתִי? ולפי הקרי מאתי, מעצמי, כלומר בכחי, וכן תרגם יונתן וגיז' הביא למלה זו דגמאות מל' סורי, ואני מוסיף דוגמא מל"ח, מאליו.

Verse 25

<b>מפר אתות בדים,</b> אותות הם אותות השמים כפירוש רשי ורד"ק, אלא שכאן הכוונה על הייעודים שהאצטגנינים מיעדים על פי האותות ההם.
<b>בדים,</b> כיון שהזכיר אותות השמים, הזכיר בדים, והם האצטגנינים, והוראת המלה דוברי שקר והבל.
<b>משיב חכמים אחור,</b> מפני הבושה, כשלא נתקיימו דבריהם (רוז' וגיז'); והנה ידענו כי מלכי בבל היו להם חרטומים ואשפים הרבה, והיו בוטחים בהם ושואלים את פיהם, א"כ אין ספק כי החכמים ההם הבטיחו את מלכם ואת עמם שלא תִלָכֵד העיר בלילה אשר נלכדה בו, שאל"כ לא היה המלך עושה משתה בלילה ההוא, ולא היו אנשי העיר עוזבים שמירתה; והנה מבואר כי ה' הפר עצת הקוסמים והחכמים ההם. ותלמידי יהודה לוצאטו מפרש חכמים כמשמעו, והם יועצי המלך, והאל (כשירצה) מסכל דעתם, דעתם מתהפכת לסכלות ואין בהם תבונה למצוא עצה הוגנת, והם נסוגים אחור ולא יוכלו לתת עצה (וקצת מזה גם בדון יצחק).

Verse 26

<b>ועצת מלאכיו,</b> הודעת שלוחיו, ע' למעלה מ"א כ"ח.
<b>לירושלם,</b> על ירושלם, כמו אמרי לי אחי הוא (בראשית כ' י"ג).
<b>תושב,</b> נקבה נסתרת, ואם לנכח היל"ל תושָבִי.
<b>וחרבותיה,</b> של ירושלים (רד"ק, וכן הוא לפי הטעמים, שאם היה הכנוי חוזר לארץ יהודה, היתה מלת תושב ראויה לזקף קטון).

Verse 27

<b>האמר לצולה,</b> כמו מְצוּלָה, מים עמוקים; והוא מאמר כללי להורות על יכולת האל, והמפרשים פירשו צולה על בבל (וכן תרגם יונתן), ופירשו יובש הנהרות משל על הריגת חיילותיה. ודעת Lowth, Vitringa רוז' וגיז' שהכוונה על תחבולת כרש שמַשך מֵימֵי פרת לצד אחר, והעביר חילו בתוכו.

Verse 28

<b>האמר לכורש רעי,</b> אני הוא האומר ומצוֶה לכרש, הרועה אשר הקימותי והוא ישלים כל חפצי, ואני המצוה לו לאמר על ירושלם תבנה ולאמר אתה ההיכל תוסד. תבנה היא לנסתרת ותוסד לנכח (כי היכל ל' זכר) וזה מדרך לה"ק להחליף המליצה, עיין פסוק שאחר זה. ורוז' וגיז' פירשו האומר לכרש יהי רועה צאני, וכן נראה דעת בה"ט.
<b>כורש, כוֹרְשִיד</b> בל' פרסי שֶמֶש (רוז' וגיז').
<b>רועי,</b> המלך הטוב והצדיק נקרא רועה, כמו וירעם כתם לבבו (תהלים ע"ח ע"ב), והנה רועי כמו <b>מַלְכִּי</b> הצדיק, כלומר המלך הצדיק אשר אהבתי.

Chapter 45



Verse 1

<b>כה אמר ה',</b> המשך המאמר הקודם, והאל הוא המדבר כמו למעלה (אני ה' עשה כל, לכרש רועי, וכל חפצי), והוא עצמו אומר כה אמר ה', כדרך שהתחיל כרש את מכתבו: כה אמר כרש מלך פרס (עזרא א' ב'), וכמו ואל משה אמר עלה אל ה' (שמות כ"ד א') שאמר אל ה' אע"פ שהוא עצמו המדבר.
<b>למשיחו,</b> למלכו אשר הקים ברצונו.
<b>לרד,</b> משרש רדד, כמו הרודד עמי תחתי (תהלים קמ"ד ב') ענין שִטוּחַ, וירקעו את פחי הזהב תרגום ורדידו, ולדעת רד"ק הוא מן הקל, והיה משפטו <b>לָרֹד,</b> ואולי הוא פִעֵל במקום <b>לְרַדֵּד. ומתני מלכים אפתח,</b> היל"ל במקור לְפַתֵחַ, אני אחזיק בימין כרש, לשטוח (אני) לפניו גוים ולפתח לפניו מתני מלכים; אלא שכן דרך מליצת לה"ק לאהבת החלוף, כמו לשובב יעקב אליו וישראל לו יאסף (למטה מ"ט ה'), להקשיב לחכמה אזנך תטה לבך לתבונה (משלי ב' ב'), לנצור ארחות משפט ודרך חסידיו ישמור (שם שם ח'), הלכף כאגמון ראשו ושק ואפר יציע (ישעיה נ"ח ה').
<b>ומתני מלכים אפתח,</b> רש"י רד"ק ראז' וגיז' פירשו אשבור כחם, כי חגירת המתנים היא מליצה מורה התחזקות, ואולי אפשר לפרש אפיל חרבם מעל מתניהם, אעשה שישליכו איש חרבו, כי יראו כי לא תועיל להם, ומצאנו פתוּח על החרב, אל יתהלל חוגר כמפתח (מ"א כ' י"א).
<b>ושערים,</b> שערי הערים, והנה ברוב הדפוסים מצאנו כאן זרות גדולה, שבא הזרקא בלא סגול אחריו (ע' מ"ש), אך בדפוס ברישא לכורש בסגול. ואולי הזרקא שעל תבת למשיחו טעות היא, וראוי לבא במקומה סגול, ומלת לכורש חוזרת למטה, ויפה היא נקודה במונח, אלא שצריך להוסיף אחריו לגרמיה, כזה: כה⁠־אמ֣ר ה֘' למשיחו֒ לכ֣ורש אשר⁠־החז֣קתי בימינו. אח"כ מצאתי ממש כדברי בנביאים אחרונים עם פי' אברבנאל, פיזרו, שנת ר"ף, כלומר כה⁠־אמר ה֘' למשיחו֒ לכ֣ורש |, ובדפוס רע"ח יש לגרמיה אחר לכורש אלא שלפניו שתי זרקאות. ועתה בשנת תרכ"ד ראיתי דברי רש"י במסכת מגילה דף י"ב עמוד א' ומתוכם נראה ברור כי גם בימיו היה כאן זרקא בלא סגולתא, ולדעתו באה הזרות הזאת בכוונה כדי להפריד תאר משיח מן כרש, כמו שדרשו שם במגילה שהק"בה מדבר עם המשיח ומתרעם על כרש.

Verse 2

<b>והדורים,</b> ארחות עקלקלות (רש"י ורד"ק) וכן בל' תלמוד (חולין קי"ג) הדורא דכנתא (רד"ק), ועיין בה"ע תקפ"ז עמוד 162 שפרשתי כל ענין שרש הדר מל' הֲדַר בארמי שענינו חזרה, וכן הדורים מקומות שהולכים בהם מעט לצד ימין ואח"כ הופכים לצד שמאל; והכל משל על הצלחת כרש, שלא יהיה דבר עומד בפניו, וכמו שאמר למטה וכל דרכיו אישר, וכן היה, כמו שהזכיר הירודוט.

Verse 3

<b>אוצרות חשך ומטמני מסתרים,</b> עשר ונכסים שלא היתה יד זרים שולטת בהם, כאלו היו טמונים בחשך, כן נ"ל; והאוצרות האלה שמזכיר הם אוצרות בבל, וגם אוצרות קריזוס מלך לידיאה (רוז' וגיז').
<b>למען תדע,</b> באופן שתדע כי יש אלהים בעזרך, ומי הוא האל עוזר אותך, אם לא אני אלהי ישראל הקורא בשמך מלפנים, והנה תבין מזה כי אני אלהי אמת המדבר ומקיים ואני ראוי להקרא ה'; וכן היה, שאמר כרש בסוף ד"ה כל ממלכות הארץ נתן לי ה' אלהי השמים.

Verse 4

<b>ואקרא,</b> הוי"ו קושרת החלק השני עם הראשון.
<b>אכנך,</b> כמו למעלה מ"ד ה'.
<b>ולא ידעתני,</b> בלי שתכיר אותי, כי עדיין לא נולדת, ודרך מליצת השיר אמר לא ידעתני אע"פ שבטרם הולדו לא היה אפשר שידעהו; או כדעת תלמידי שלום מודינא לא ידעתני לא אתה שלא נולדת ולא אבותיך ואבות אבותיך.

Verse 5

<b>אאזרך,</b> הייתי מחזק אותך ומאמיצך בלי שתכיר אותי אבל אחר זמן הכיר ואמר כל ממלכות הארץ נתן לי ה' אלהי השמים, ויש אומרים כי היהודים הראו לו נבואות ישעיה ואז הכיר.
<b>אאזרך,</b> כמו ותאזרני חיל למלחמה (תהלים י"ח מ"א).

Verse 6

<b>וממערבה,</b> הה"א ראויה למפיק, והכנוי חוזר לשמש, וכן בגליון רע"ח כתוב <b>בה</b>; או תהיה הה"א נוספת והמלה מלעיל, וכן הוא בנביאים כ"י על קלף שבידי.

Verse 7

<b>יוצר אור ובורא חשך,</b> כתב רבנו סעדיה כי אמר זה כנגד המאמינים בשני אלוהות אחד טוב ואחד רע, וקבלו דעתו Vitringa, Lowth, Jahn ובעל אוצר השרשים בשרש אור והוסיפו כי אמר זה כאן כנגד הפרסיים שהיו מאמינים כן. ונ"ל כי רחוק הוא שבהיות כל דבריו בשבחו של כורש, ירמוז כאן על בטול אמונתו, אם לא שנאמר כי כורש עצמו לא היה מאמין בשתי רשויות.

Verse 8

<b>הרעיפו שמים וכו',</b> אני ה' בראתיו, הנכון כרא"בע ודון יצחק אני ה' בראתיו חוזר לכורש, ופירוש הפסוק לדעתי כך הוא: האל מצוֶה לשמים ולארץ שכמו שהם עוזרים זה את זה בהצמחת הצמחים, כן עתה ישתתפו זה עם זה להצליח את כורש, שהוא ישועה וצדקה לכל העולם, כי יעביר ממשלת זדון מן הארץ, הלא היא מלכות בבל שנתנה חתיתה בארץ חיים. להגדיל את כרש, והישועה שתבא על ידו הוא מצייר כאלו השמים והארץ ישתתפו להקימו ולהצליחו, והוא אומר שלא היה אפשר שיבראהו אלא מי שהוא אדון הכל. וכיוצא בזה חזר ואמר אח"כ אנכי עשיתי ארץ ואדם עליה בראתי אני ידי נטו שמים וכל צבאם צויתי, ומיד אחר זה אמר אנכי העירותיהו (לכורש) בצדק וכל דרכיו אישר.
<b>תפתח ארץ,</b> תפתח את פיה, או תפתח עצמה, כמו תפתח ארץ ותבלע דתן.
<b>ויפרו ישע,</b> השחקים יפרו ויצמיחו ישע, פרה פעל יוצא כמו שרש פורה ראש (דברים כ"ט י"ז) (Gussetius), ודעת Vitringa ורוז' וגיז' שיפרו פעל עומד, והוא חוזר לישע, אלא שאין ישע מקבל רבוי, לפיכך לא אמר יְשָעִים והכוונה כל מין ישע, כמו תמו רומס מן הארץ (למעלה ט"ז ד').

Verse 9

<b>אוי רב את יצרו,</b> המקרא הזה ושלאחריו אמורים כנגד ישראל העומדים בגלות בבל ומתרעמים על גלותם, וקרובין לזה דברי רז"ל ורש"י שפירשו על חבקוק שאמר למה תראני און וכו' וכו'.
<b>חרש את חרשי אדמה,</b> מפרשים אותו חרש שוה לשאר חרשי אדמה, ולי נראה (כדעת החכם הספרדי Mariana אשר מת בשנת השפ"ד) לנקד את חָרָשֵי אדמה, כמו חרש ברזל, וחרש עצים, וחרש אבן, חֶרֶס שהוא מריב עם חָרָשֵי אדמה.
<b>ופעלך אין ידים לו,</b> רוז' וגיז' פירשו היאמר פעלך עליך: אין ידים לו, הוא פועל לא בחכמה, כאלו לא היו לו ידים; אמנם אין ידים לו לא יורה על שהמלאכה עשויה לא בחכמה, כי לא כל מי שיש לו ידים יפעל בחכמה; ול"נ ידים לשון ידות הכלים, היאמר חומר ליוצרו: ראה כי הכלי הזה שעשית איננו שלם כי אין לו ידות?

Verse 10

<b>הוי אומר,</b> מלת הוי בשני הכתובים האלה אינה זזה מענינה, ל' קריאה, אלא שבפסוק הקודם, אחר הקריאה בא הדבור (היאמר חומר ליוצרו), וכאן המקרא קצר, כי אחר שהמשילם לבן הכפוי טובה נגד אביו, לא רצה להוסיף דבר, כי דבר זה אין למעלה ממנו לרוע.
<b>תחילין,</b> הנו"ן יתרה והכוונה למה היו לך חבלי לידה, כלומר למה ילדתיני.
<b>ולאשה,</b> במקום ולאם, כי אב שזכר מודיע מי האשה.
<b>ויוצרו,</b> כמו למעלה מ"ד ב' ומ"ג א'.

Verse 11

<b>האותיות שאלוני,</b> שאלו ממני כל מה שתרצו לדעת מן העתידות וצוו אותי שאגיד לכם מה שיקרא לבני שהם פעל ידי (רד"ק), ורוז' וגיז' (בדפוס שני) פירשו יכולים אתם לשאול ממני העתידות אבל על בני הניחו לי ואעשה, כמו ויצוך על ישראל (ד''ה א' כ"ב י"ב).

Verse 12



Verse 13



Verse 14

<b>יגיע מצרים,</b> רז"ל ורש"י ורד"ק פירשו זה כנבואה בפני עצמה על בִזַת מחנה סנחריב, אך הדבר ברור כי כל הנבואות שלפניה ושלאחריה אינן אלא על אודות כרש, ע"כ הנכון כפירוש ראב"ע שגם זאת על עולי הגולה, והטעם כי כרש או קמביזיס בנו יכבשו מצרים וכוש וסבא, ויגלו אנשים מהם לפרס, ובדרכם יעברו בא"י שהיא אמצעית בין מצרים ועילם (כדברי ראב"ע), ואז אנשי הגוים ההם האסורים בזקים יראו בשלות ישראל, ויודו כי ה' הוא האלהים, ויאמרו הלואי והיינו גם אנחנו מאנשי ירושלם.
<b>יגיע מצרים וסחר כוש,</b> ברור הדבר כי הכתוב מדבר על בני אדם, לא על עשר ונכסים, כי אמר וסבאים אנשי מדה, ואמר עליך יעבורו, בזקים יעבורו, ואליך ישתחוו וגו', ע"כ נ"ל לפרש יגיע מצרים וסחר כוש, אנשי מצרים שהם אנשי יגיעה, ואנשי כוש שהם אנשי מסחר, וכן תרגם יונתן וְתַגָרֵי כוש; וקרא המצרים אנשי יגיעה כי היו מפורסמים לחכמתם באומניות, ככתוב ובושו עובדי פשתים וגו' (למעלה י"ט ט'), וכתוב אטון מצרים (משלי ז' י"ו), ורק אחרי Psammetichus התחילו להיות אנשי מסחר; וקרא אנשי כוש אנשי מסחר כי כן היו בימים קדמונים, וכן נודע שהיו מפורסמים בעָשרם (רוז' בשם Bochart).
<b>וסבאים אנשי מדה,</b> כן כתב Agatharchides שהיו הסבאים בעלי קומה גדולה.
<b>עליך יעברו,</b> כמו עובר עלינו תמיד (מ"ב ד' ט'), וירא את המלך ואת עבדיו עוברים עליו (ש"ב כ"ד כ').
<b>עליך,</b> כנגד ירושלם מדבר, כפירוש רש"י ורד"ק, ושקר ענה גיז' שרא"בע פירש הכנוים האלה על כרש, כי הוא לא אמר אלא שהענין על מלחמות כרש, וגיז' מום שבו אמר לחברו, כי בספרו Lehrgebäude עמוד 839 תרגם אך בך אל nur du (bist) Gott כאלו בך ל' זכר.
<b>ולך יהיו,</b> יתאוו להיות מיושביך, יאמרו הלואי והיינו מאנשיך, ואמר יהיו על התשוקה להיות, והוא מדרך השיר; ואי אפשר לומר כמשמעו יהיו לך לעבדים, שא"כ לא היל"ל בזקים יעברו, שנראה שבעברם כבר הם עבדים, ומי שהוא עבד לא יוכל עוד לשעבד את עצמו לאחרים.
<b>אחריך ילכו,</b> בלבם ותשוקתם.
<b>בזקים יעברו,</b> כשיעברו דרך ירושלם יהיו שבויים ביד הפרסיים.
<b>ואליך ישתחוו אליך יתפללו,</b> אין תפלה אלא לאל, ע"כ טעו המפרשים כלם שפירשו כמשמעו, ואין הכוונה אלא ישתחוו לשמים ויתפללו לאל ופניהם מוסבים אליך, ובתרגום יוני המיוחס לשבעים זקנים מתורגם ובך יתפללו.
<b>אך בך אל,</b> כן יאמרו.
<b>אפס אלהים,</b> כפל ענין, והוא מאמר בפני עצמו, אין אלהים זולת אלהיך.

Verse 15

<b>אכן אתה אל מסתתר,</b> לדעת רש"י ורד"ק הוא המשך דברי האומות, ויותר נכון כדעת תלמידי מוה"רר אהוד לולי שהם דברי הנביא.
<b>מסתתר,</b> עושה עצמו לפעמים כבלתי רואה, ובלתי בעל כח, אתה מסתיר יכלתך, כטעם והסתרתי פני מהם והיה לאכול (דברים ל"א י"ז), ואע"פ כן יכלתך לא תחסר, ואתה מגלה אותה כשאתה רוצה, ובאמת אלהי ישראל הוא אל מושיע. ורוז' וגיז' פירשו מסתתר שעצתו נסתרת.

Verse 16

<b>בושו,</b> המשך דברי הנביא: כן הוא כי אלהי ישראל מושיע, וכשיגאלו ישראל יבושו עובדי אלילים שלא הושיעום.
<b>חרשי צירים,</b> אמני פסילים וציורים, ל' צורה (רש"י ורוז' וגיז'), ורד"ק פירש ל' צירים וחבלים, כטעם עצבים, ויתכן שבחר במלה בת שתי הוראות ל' צורה ול' מכאוב.

Verse 17

<b>נושע בה',</b> גם כאן וגם בפסוק אשריך ישראל מי כמוך עם נושע בה' נראה כי מלת נושע בינוני, ולא עבר, והיה ראוי לנקד השי"ן קמץ, לא פתח.
<b>נושע בה',</b> כמו נושע ברב חיל, ע"י רוב חיל.

Verse 18

<b>בורא השמים,</b> Diodati וגיז' מתחילים מאמר ה' במלות אני ה' ואין עוד, ומפרשים בורא השמים וכו' כמאמר מוסגר, כלם תארים לה' שזכר; ול"נ כי מלת הוא שהזכיר שתי פעמים (הוא האלהים הוא כוננה), וכן הפעלים לא תהו בראה לשבת יצרה, מורים שאין אלו תארים בלבד, אבל הם מאמר ה', והטעם מי שברא השמים הוא האל האמתי ומי שיצר הארץ ועשה אותה הוא המעמיד מציאותה, וראיה לזה, כי הנה מי שברא אותה לא בראה תהו כמדבר בלא צמחים ובלא יושב, אבל יצרה באופן שתהיה מיושבת, א"כ מי שברא אותה נתכוון ליישובה ולקיומה ולקיום כל אשר עליה, ומי הוא שעשה כל זה? אני הוא הנקרא ה'.
<b>כוננה,</b> מעמידה, כמו וכוננתי את כסא ממלכתו עד עולם (ש"ב ז' י"ג).

Verse 19

<b>לא בסתר דברתי,</b> מה שהגדתי על העתיד לבא לא אמרתיו בסתר ולא במקום ארץ חשך, במערות וביערים, כדרך כהני האלילים שהיו אוֹרָקוֹלִי שלהם רחוקים על הרוב מן היישוב ובמערות וביערים (Vitringa, Lowth, Dathe ורוז'), כי אלה היו תחבולות כהני האלילים כדי לרמות את ההמון, ולמען ידעו בטרם יבא איש לדרוש דבר מאתם, מי הוא ומה עניניו; אך נביאי ה' דברו ברחובות העיר באזני כל העם; וראיה שזה נאמר נגד מה שהיו עושים כהני האלילים, כי אחר זה הוא מזכיר הנושאים את עץ פסלם ומתפללים אל אל לא יושיע; וגיז' ממאן בזה, ומפרש כי הכוונה על פרסום הנבואות, שאי אפשר להטיל בהן ספק שמא מזוייפות הן, כי אמנם ידוע הדבר כי קודם גאולת בבל כבר נתנבאו עליה נביאים (כגון ירמיה).
<b>תהו בקשוני,</b> המפרשים כלם פירשו תהו כמו לשוא, וע"י זה יהיה המאמר קשה ההבנה, אמנם לא מצאתי בשום מקום שתבא מלת תהו להוראת לשוא, אלא הוראתה בכל מקום מִדְבָר, מקום שמם, שאין בו יישוב, ואח"כ הושאל על כל דבר שאין בו מועיל, וכן למעלה לא תהו בראה, לא עשה אותה מדבר ומקום חָרֵב, וכן כאן אחר שאמר לא בסתר דברתי במקום ארץ חשך, פירש ואמר לא אמרתי במקום תהו בקשוני, באו לדרוש אותי במקום מדבר, אך הגדתי העתידות על גפי מרומי קרת.
<b>אני ה' דבר צדק מגיד מישרים,</b> מפני שאינני דובר רק האמת והישר, אינני צריך לתחבולות הרמאים.

Verse 20

<b>פליטי הגוים,</b> פלטים אין ענינו תמיד אותם שנמלטו, אלא לפעמים ענינו נסים, כגון נתן בניו פליטם ובנתיו בשבית (במדבר כ"א כ"ט), קול נסים ופלטים מארץ בבל (ירמיה נ' כ"ח), ואל תעמוד על הפרק להכרית את פליטיו (עובדיה י"ד), והנה הוא מדבר עם הגוים הנסים מפחד כרש, ואומר להם הגידו היש באלהיכם מי שהשמיע זאת מקדם, הלא לו ידעתם אותה בטרם תבא לא הייתם עתה נחפזים לנוס.
<b>לא ידעו,</b> אתם הסכלים אשר לא ידעו ולא יבינו.
<b>הנושאים,</b> מצייר כאלו בנוסם נושאים את פסלם ומתפללים אליו.
<b>עץ פסלם,</b> פסל עץ שלהם.

Verse 21

<b>אף יועצו יחדו,</b> כעין מאמר מוסגר, וכן ואין עוד אלהים מבלעדי הוא מאמר מוסגר, ועקר המאמר: מאחר שלא היה שום אלוה שיגיד זאת בטרם תהיה, הלא אני ה' הוא אל צדיק ומושיע, ואין זולתי.
<b>צדיק,</b> כמו ומלפנים ונאמר צדיך (למעלה מ"א כ"ו), וכן אני ה' דובר צדק, נאמן בדברו, ודבריו מתקיימים.

Verse 22

<b>פנו אלי,</b> והניחו פסיליכם כל אפסי ארץ ובכך תושעו (רש"י), ולא תהיו כמו אלה הנסים לפני אויב ומתפללים אל אל לא יושיע.

Verse 23

<b>בי נשבעתי,</b> אחר שאמר פנו אלי והושעו כל אפסי ארץ, הוסיף כי אף אם עתה לא ישמעו לעצתו, עוד ימים באים וישמעו כלם בקולו, כי כבר גזרה היא מלפניו, שתתפרסם אחדותו בכל הגוים, וזה לעתיד לבא.
<b>יצא מפי צדקה דבר ולא ישוב,</b> מאמר מוסגר, ופירוש צדקה מתנה ונדבה, ופירוש דבר גזרה.

Verse 24

<b>אך בה' לי אמר,</b> רש"י מפרש על כנסת ישראל אך לי בשם ה' נאמר והובטח צדקות ועז; וראב"ע פירש שהם דברי הנביא, אך בה' הדובר עמי צדקות ועז; ור' יוסף קמחי פירש שהנביא נשבע בה' שהאל אמר לו צדקות ועז; ודעת Dathe, Vitringa וגיז' שהוא המשך דברי ה', אך בה' (עלי אומרים) צדקות ועז, וזה נכון לפי המשך המקראות, אלא שעדיין מלת לי יתרה, כי מאחר שהזכיר בה', ידוע כי עליו אומרים, גם אמר בל' עבר ובל"י קשה, וראוי היה שיאמר אך בה' (יֵאָמַר) צדקות ועז, כלומר עוד יבא יום שכל בני עולם יאמרו אך בה' צדקות ועז. והכורם פירש אך בה' (לי אמר, לי אמר זה בנבואה) צדקות ועז; ועדיין מלות לי אמר יתרות. ורד"ק פירש אך בה' חוזר למעלה, תשבע כל לשון אך בה' לבדו, ולי אמר צדקות ועז מאמר אחר וטעמו כה אמר ה': לי צדקות ועז, ומלת אמר מאמר מוסגר, לי (אמר ה') צדקות ועז לתתם לאשר עבדוני; וזה היותר מתישב על לשון המקרא לפי מה שהוא כתוב לפנינו. ותלמידי יצחק פארדו אומר כי אך בה' הם דברי הנביא לחזק ולקיים את האמור למעלה, כלומר אך בה' לבדו תשבע כל לשון, בה' אשר אמר: לי צדקות ועז, באותו האל האומר הצדקות והעז לי המה ובידי הם, בו לבדו תשבע כל לשון. ולדעתי פירוש ויטרינגא וחבריו הוא היותר נכון לפי המשך המאמר, אך מלות לי אמר נ"ל שנפל בהן טעות, ושהנביא כתב בלא למ"ד אך בה' יֵאָמַר צדקות ועז, ומלת יאמר מאמר מוסגר, כלומר עוד יבא יום שיאמרו כל בני עוֹלם אך בה' צדקות ועז; ואמנם הבי"ת של בה' קרובה בענין לאות המ"ם, כאלו אמר אך מה' צדקות ועז, רק ממנו אפשר לקבל חסדים וגבורה והתגברות ונצחון; אלא שיש חלוק דק בין שמוש הבי"ת ושמוש המ"ם, וזה לפי מה שאומר: דע כי המסובב הנמשך מן הסבה לפעמים רואים אותו בבחינת היותו יוצא ונמשך מסבתו, ובבחינה זאת קושרים אותו באות המ"ם, כמו מחטאת נביאיה; ולפעמים רואים אותו בבחינת היותו נסתר בתוך סבתו והוא בה בכח, ובבחינה זאת קושרים אותו בבי"ת, כמו בעונו ימות; ולפי זה אומרים ותשועת צדיקים מה' בבחינה הראשונה, ואומרים בה' אלהינו תשועת ישראל בבחינה השנית, וכן כאן בה' צדקות ועז הוא בבחינה השנית, כאלו הצדקות נסתרות בו, והוא לבדו מקור להן. ואמנם איך היה שבמקום יאמר כתבו לי אמר, יתכן לומר כי הלמ"ד שבמלת לי לא היתה מתחלתה אלא ציון וסימן שהיו כותבין אצל השם הקדוש כשהיו כותבין אותו בקיצור בשתי יוד"ין או באופן אחר; והנה הסופר כתב אך ביי יאמר, והציון הזה הוא שוה לאות הלמ"ד בכתב שומרוני, וע"י זה טעו קצת הסופרים וכתבו לי אמר. ודע כי עדיין מצאנו בדפוסים הקדמונים ובספרים כ"י השם הנכבד מצויין בציון זה או קרוב לזה. גם היה אפשר לדחוק ולקיים הלמ"ד ותהיה מלת <b>לֵיאָמַר</b> עומדת במקום <b>יֵאָמַר,</b> ותהיה המלה על דרך לשון ארמית, כמו <b>לֶהֱוֵא, לְהֱוֹן.</b> ותלמידי שלום מודינה מקיים מלת <b>לִי,</b> והוא מפרידה ממלת <b>אמר,</b> ובמקום אמר הוא קורא יֵאָמַר (על דרך מה שאמרתי במשתדל ברא' כ"ז מ"ו), ופירוש הכתוב לדעתו כך הוא: לי תכרע כל ברך תשבע כל לשון, והכל יאמרו: אך בה' לי צדקות ועוז, ממנו לבדו יתכן שיבא לי צדקות ועז. והפירוש הזה הוא היותר נכון אם נרצה לקיים מלת <b>לי. עדיו יבא וגו',</b> הם דברי הנביא, כל אותם שהיו לפנים שונאים אותו ואת ישראל עמו, יתקרבו אליו בבשת פנים, וגיז' פירש עדיו כמו נגדו, ואין לו על מה שיסמוך.
<b>יבוא,</b> הראוי יבאו, ועיין משתדל בראשית כ"ז מ"ו.
<b>הנחרים,</b> כמו למעלה מ"א י"א.

Verse 25

<b>בה' יצדקו,</b> על ידו ידעו כל הגוים כי היה הדין עם ישראל, ושהיו דבריהם אמת, כשהיו כופרים באלילים, ולא לבד יצדקו, כי גם יתהללו בו.

Chapter 46



Verse 1

<b>כרע בל קרס נבו,</b> חוזר להתל בע"ז כדרך שהתחיל למעלה פליטי הגוים הנושאים את עץ פסלם, והנה הוא אומר כי בל ונבו אלהי בבל כרעו וקרסו מפחד האויב, הוא כרש, ול' כרע וקרס לשונות נופלים על הבהמה העיפה, כמו שאומר למטה קרסו כרעו יחדו, ומן קרס קרסולים, כמו מן כרע כרעים.
<b>היו עצביהם לחיה ולבהמה,</b> הם נמסרים לחיות, כלומר נותנים אותם על הבהמות להבריחם מן האויבים (רוז').
<b>עצביהם,</b> הכנוי על הבבליים.
<b>נשאתיכם עמוסות,</b> מדבר עם הבבליים בהמותיכם הנושאות משא הן עמוסות במשא כבד; והנה אחר שאמר שהאלילים כרעו ונפלו מפחד, אמר כי עובדיהם נותנים אותם על הבהמות למען מלט אותם מיד האויבים; וגיז' פירש הענין על האויב הבוזז ומוליך עמו האלילים, ולפי זה לא יתפרש היטב לא יכלו מלט משא.
<b>נשאתיכם,</b> אין וי"ו אחר השי"ן, ויתכן לקרוא <b>נֹשְאוֹתיכם. משא לעיפה,</b> האלילים הם משא כבד לבהמות העיפות (רוז').

Verse 2

<b>קרסו כרעו,</b> הבהמות מרוב המשא.
<b>לא יכלו מלט משא,</b> אינן מספיקות לרוץ ולהצילם מיד האויבים.
<b>ונפשם בשבי הלכה,</b> באופן שמשא האלילים <b>עִכֵּב</b> אותם בדרך, ונפלו ביד האויבים, גם האלילים וגם עובדיהם.
<b>נפשם,</b> של בבליים בעלי האלילים והבהמות; וכל זה דרך לעג, לומר כי אליליהם לא יצילום אך יהיו בעוכריהם; וגיז' פירש לא יכלו האלילים למלט נושאיהם, וכמה זה רחוק.

Verse 3

<b>העמסים מני בטן,</b> הלא אתם בהפך, אינכם נושאים אלהיכם להצילם, אך אני נושא אתכם ומציל אתכם.
<b>מני בטן,</b> מתחלת היותכם לעם, כמו למעלה מ"ד ב' וכ"ד.

Verse 4

<b>ועד זקנה,</b> שלכם, כלו' אחר שתזקן האומה.
<b>ועד זקנה וגו',</b> זו היא השמועה שהוא רוצה להשמיע לישראל שלא יעזבם ולא ירפם לעולם רש"י ז"ל בפסוק א' וב' הלך אחר הדרש האמור במגלה, ובפסוק ג' וד' פירש הכל כפי הפשט הנכון.

Verse 5

<b>למי תדמיוני,</b> הופך הדבור כנגד הבבליים.
<b>ונדמה,</b> ונהיה אני והוא דומים זה לזה (רש"י).

Verse 6

<b>הזלים,</b> למי תדמיוני אתם הזלים זהב מכיס, ועם עובדי אלילים מדבר, כדעת ראב"ע.
<b>הזלים,</b> משרש זול, מוציאים הזהב מן הכיס כאלו הוא בזול, ולא יקר.
<b>וכסף בקנה ישקלו,</b> לא אמר במאזנים, ונראה כי הקנה הוא הנקרא statera, ואין שוקלים בו הכסף והזהב, כי לא יצא המשקל בצמצום, והם לרוב אמונתם באלילים שוקלים הכסף במשקל בלתי מצומצם, כאלו הכסף נבזה אצלם; ומוה"רר אברהם חי ריגיו אומר כי אולי קנה זה הוא מין פלס ומאזנים העשוי בצורת קנה חלול ממש, ובתוכו ברזל עולה ויורד ורשומים בו (לארכו) מספרים המורים על הליטרין והאונקיות, ותולין לו מתחתיו מה שרוצין לשקול, ולפי מה שהוא כבד הוא מוריד הברזל פחות או יותר.
<b>ישקלו, ישכרו, יסגדו, וישתחוו,</b> ל' נסתר על פי הכלל המפורש למעלה א' ד'.

Verse 7

<b>ישאהו,</b> אחר שיעשהו הצורף ישאוהו לביתם (רד"ק), והנה בעלי הנקוד נקדו ישאֻהו יסבלֻהו ויניחֻהו ל"ר, להשוותו עם פסוק של מעלה, וכן תרגמו יונתן והשבעים זקנים ויירונימוס, ואולי ראוי לקרוא בלשון יחיד ישָאֵהו וכו', כמו אף יצעק אליו, מצרתו לא יושיענו, ויהיה פסוק אחד כלו ל"ר, ופסוק אחר כלו ל"י.

Verse 8

<b>והתאששו,</b> מגזרת איש (רד"ק וגיז') הראו עצמכם אנשים ולא בהמות, אל תהיו כסוס כפרד אין הבין.
<b>פושעים,</b> עם פושעי ישראל מדבר (דון יצחק ורוז') כי מעולם לא קראו הנביאים את הגוים בשם פושעים על עָבדם האלילים; ולמטה (סימן מ"ח) הוא מרבה להוכיח הרשעים שבישראל.

Verse 9

<b>אלהים ואפס כמוני,</b> כי אני אלהים ואפס כמוני.

Verse 10



Verse 11

<b>עיט,</b> כל עוף הדורס נקרא כן, וכאן דרך מליצת השיר קרא כן לנשר הנכבד בעופות, ומזה בל' יוני aetos נשר, והכוונה על כרש שיבא כעוף פורח, וגם היה מוליך לפני מחנהו נשר זהב בראש רומח (Lowth, Vitringa ורוז'), ומלבד זה אפשר שיהיה כמו שנאמר גוי מרחוק כאשר ידאה הנשר.
<b>איש עצתי,</b> שיעצתי וגזרתי, והכתיב עצתו, וטעמו אני הוא הקורא ממזרח איש עצתו.

Verse 12

<b>אבירי לב,</b> רשעים שבישראל, ועם הקודמים לזמן הגאולה מדבר.

Verse 13

<b>קרבתי צדקתי,</b> כנגד מה שאמר הרחוקים מצדקה.
<b>לישראל תפארתי,</b> לישראל שהם תפארתי (ישראל אשר בך אתפאר) אתן תשועה בציון (ראב"ע ואחריו Vitringa), וגיז' אומר כי זה נגד משפט המליצה העברית, כי החלק השני מקביל על הרוב אל הראשון (ונתתי בציון תשועה, ונתתי לישראל תפארתי), ולא ראה כי אין כאן אלא מאמר אחד, כי לא אמר ונתתי לציון, כמו שאמר לישראל, אלא ונתתי בציון תשועה לישראל, כטעם מי יתן מציון ישועת ישראל; ועוד איך לא ראה כי אין דרך הנביאים לשום ישראל כנגד ציון, אלא ציון כנגד ירושלם, וישראל כנגד יעקב?

Chapter 47



Verse 1

<b>רדי,</b> מדבר עם אומת בבל, וממשיל אותה לגבירה רכה וענוגה, ומגיד לה מפלתה.
<b>ושבי על עפר,</b> כאבלים.
<b>בתולת בת בבל,</b> עיין למעלה ל'ז כ"ב.
<b>לא תוסיפי יקראו לך,</b> מורכב מן לא תוסיפי להקרא, ולא יוסיפו יקראו לך, או לא תוסיפי להיות במצב שיקראו לך בשם זה.
<b>תוסיפי,</b> בא הטעם למטה לבלתי תתבלע בקריאה היו"ד החרוקה שבמלת יקראו הסמוכה, והוא על דרך סורה אדוני סורה אלי, עיין דקדוקי 105, 106 §.
<b>רכה וענגה,</b> רוז' וגיז' פירשו על השחתת המדות ורדיפת ההנאות, כמו שהעיד Curtius, אך נ"ל כי אין זאת כוונת התארים האלה בפסוק הרכה בך והענגה (דברים כ"ח נ"ו), רק הטעם כדרך העשירים והעשיר ותאשר לא נסו עמל ויגיע.

Verse 2

<b>קחי רחים,</b> ריחים של יד.
<b>וטחני קמח,</b> כדרך השפחות, כמו עד בכור השפחה אשר אחר הריחים, וכן תטחן לאחר אשתי (איוב ל"א י').
<b>גלי צמתך,</b> כמין מסוה, וכן בל"ח צמצמה פניה, כסתה, וגלוי הפנים היה זלזול גדול בנשים החשובות (גיז').
<b>חשפי שבל,</b> כמו שולים, או קרוב לו, והוא הסרח העדף בבגדי העשירים והעשירות והוא סרוח על הקרקע מאחוריהם (רוז' וגיז'), והפעלים גִלָה וחשף נופלים לא לבד על גלוי האיברים, כי גם על הרמת הבגדים, כמו חשפתי שוליך על פניך (ירמיה י"ג כ"ו), וגליתי שוליך על פניך (נחום ג' ה').
<b>עברי נהרות,</b> הִתְגַלִי כאלו היה לך לעבור נהרות, והוא תכלית הירידה מכבוד, ועיין למעלה כ"ג י'.

Verse 3

<b>ולא אפגע אדם,</b> אני אנקום את עמי ישראל, ולא אפגם שום אדם שיקום להצילך (בת בבל) מידי, ולפיכך סמך לו גואלנו ה' צבאות שמו, אמר בלשון ישראל, אנחנו יש לנו גואל הדם הנוקם את נקמתנו, ואתם בני בבל אין לכם גואל. ואייכהרן שלא הבין זה חשב פסוק גואלנו לנוסף, וגיז' פירש כה אמר גואלנו.

Verse 4



Verse 5

<b>שבי דומם ובאי בחשך,</b> דרך אבלות, כאלמנה, כמו שאומר למטה שכול ואלמון (רוז').

Verse 6

<b>חללתי,</b> ענין השפלה והורדה מכבוד, והוא קרוב לשרש קלל וקלה שהם הפך הכבוד, וכבר מצאנו חי"ת וקו"ף מתחלפות, חטב וקטב, לחך ולקק. והנני מבטל מה שאמרתי בבה"ע תקפ"ז עמוד 192. ומוה"רר יצחק פארדו אומר חללתי כמשמעו, כי ישראל קדש לה' כל אכליו יאשמו, וכשקצף עליהם עשה אותם חול ונתנם ביד זרים, ונכון.
<b>נחלתי,</b> העם החביב לי, ושהייתי משגיח עליו כאשר ישגיח אדם על נחלתו.
<b>על זקן הכבדת עלך,</b> אפילו על זקן, וזה סימן לאכזריות גדולה.

Verse 7

<b>עד,</b> בעוד, כמו עד זה מדבר (איוב א' י"ח), כלומר כך היית אומרת בזמן שלא שמת אלה על לבך.
<b>אלה,</b> המאורעות שתבאנה עליך עתה.
<b>אחריתה,</b> אחרית הענין, לא התבוננת איך יפול הדבר; ל' זכירה נופל גם על העתיד, כמו לא זכרה אחריתה (איכה א' ט'), יען אשר לא זכר עשות חסד (תהלים ק"ט י"ו), ברגז רחם תזכר (חבקוק ג' ב'), וכן זכור את יום השבת, כמו שמור, ודברי בבה"ע תקפ"ח עמוד 90 בטלים.

Verse 8

<b>עדינה,</b> כמו ענוגה שאמר למעלה.
<b>אני ואפסי עוד,</b> על כרחנו אין הכוונה אלא כתרגום יונתן וכפירוש רש"י ורד"ק ואפס בלעדי, אין עוד אחרת שֶתִשְוֶה לי, ותהיה מלת אפס מורה לפעמים אין זולת, וכן אני מפרש ואפס עצור ועזוב, אין עוד אלא עצורים ועזובים; וראב"ע ורוז' (וגיז' בדפוס שני) פירשו היו"ד נוספת ויתרה, אני ואפס עוד; ולודוביקוס De Dieu וקוצייוס פירשו דרך שאלה: היש מבלעדי עוד; ולודוביקוס הנ"ל אמר עוד פירוש אחר, ובחר בו גיז', והוא שיהיה אפסי כמו לבדי, אני ולבדי עוד, והמבקש כמוני לא ימצא אלא אותי.

Verse 9

<b>כתמם,</b> הרעות האלה (שכול ואלמון) תמימות תהיינה.
<b>ברב כשפיך,</b> עם כל כשפיך הרבים ועם כל חבריך העצומים מאד.

Verse 10

<b>ותבטחי ברעתך,</b> אין הכוונה שמְתְ בטחונך ברעתך, כדעת המפרשים כלם, כי אין זה מסכים עִם אמרת אין רואני שהיה בטחונה בהכחשתה השגחת האל, לא ברעות שהיתה עושה, אלא בחשבה שאין דין ואין דיין; אך הכוונה היית יושבת ברעתך לבטח, עשית הרעות בלא שום מגור; שרש בטח נאמר פעמים רבות בלא קשור, והוראתו ישיבה לבטח, כמו עם שוקט ובוטח, וצדיקים ככפיר יבטח, ובי"ת ברעתך איננה הבי"ת המצויה אחר שרש זה לקשור אותו עם הדבר שבוטחים בו, אבל היא בי"ת המצב, היית ברעתך לבטח, וכמהו הוי השאננים בציון והבוטחים בהר שומרון (עמוס ו' א').
<b>אין רואני,</b> אין משגיח על מעשי להענישני על אכזריותי על ישראל.
<b>חכמתך ודעתך,</b> מה שהיית בעיניך חֲכָמָה בכשפיך ובחבריך, שהיית סבורה כי על ידיהם תדעי העתידות.
<b>שובבתך,</b> עשו אותך שובבה, הקשו ערפך.

Verse 11

<b>לא תדעי שחרה,</b> לא תדעי אותה בטרם תבא, כמו שהשחר הוא האור הקודם ליום, כן לא תדעי הרעה זמן מה קודם בואה (רד"ק ורוז').
<b>לא תוכלי כפרה,</b> ל' כפרה מתחלתו מורה הגנה וכסוי, כמו וכפרת אותה מבית ומחוץ בכפר, וכן הכַפֺרֶת הוא כסוי, וכן כפרת החטא, כמו כסוי חטאה (תהלים ל"א א'). וכן כֹפֶר הוא מגין בעד הנפדה (Gussetius, ר' נפתלי הירץ וויזל, וידידי החכם יש"ר). ולמעלה כ"ח י"ח קיצרתי בלשוני ואמרתי וכֻפר בריתכם לשון בטול, והוא האמת לפי הענין, אך תחלת הוראת המלה היא מה שכתבתי כאן.
<b>לא תדעי,</b> קודם שתדעי.

Verse 12

<b>באשר יגעת,</b> אשר בהן יגעת, עיין למעלה ל' ל"א.
<b>מנעוריך,</b> מדבר עם בבל במליצת אשה, ואומר לה מנעוריך, והכוונה מימי קדם של האומה.
<b>תערוצי,</b> תתחזקי.

Verse 13

<b>נלאית,</b> נלאה ענינו יגע לריק, כמו וילאו למצוא הפתח, ונלאו מצרים לשתות מים מן היאור, והענין חוזר למעלה, עמדי נא בחבריך וברוב כשפיך אולי תוכלי הועיל, ועל זה הוא משיב: ידעתי כי תלאי להועיל לך מאומה, עם רבוי העצות שתחשבי בלבבך; ועתה אחרי שאין לך תקנה להועיל לך, ולהתחזק, יעמדו נא ויושיעוך חוזי הכוכבים, אך גם הם היו כקש, איש לעברו תעו, אין מושיעך; והנה אחר שהמשיל האומה לאשה, יִחֵס לה הכשפים, ולא יחס לה האצטגנינות, כי היו אצל הקדמונים נשים מכשפות, ואולי לא היו אצלם נשים חכמות בידיעת הככבים, ואולי לא היה נאות לנשים לצאת אל השדה לחזות בככבים, ע"כ הפריד האצטגנינים לבדם.
<b>הוברי שמים,</b> הבר בערבי חתך, וענינו גוזרי העתידות על פי מה שרואים בשמים (רד"ק), ודעת Fullerus ורוז' וגיז' כי נקראו חותכי השמים ע"ש שכן היה דרכם לחלק השמים לשנים עשר בתים, וזה נ"ל נאות למה שאומר אח"כ מודיעים לחדשים, כי בכל חדש יכנס השמש בבית אחר, ויגזרו מזה העתידות.
<b>מאשר יבאו עליך,</b> יעמדו נא ויושיעוך מאשר יבאו עליך (ראב"ע), ואין כן דעת בה"ט, כי הזקף שעל בכוכבים הוא סימן שמלות מודיעים לחדשים דבקות למטה, וזה על דרך מה שאמרו בתלמוד מאשר ולא כל אשר. ונ"ל כי דברי הנביא הם דרך לעג, ובהיותו מהתל באצטגנינים ובמאמינים בהם לא היה צריך לדקדק ולומר שהם מודיעים קצת העתידות ולא כלן, אבל אמר סתם מודיעים לחדשים, אע"פ שבאמת לא היו מודיעים לא הכל ולא מקצת (טבת תרכ"ד).

Verse 14

<b>הנה היו כקש,</b> חוזיך לא יעמדו לך להושיעך, אך בבוא האויב יתפזרו ויאבדו כאלו פתאום אש שרפתם.
<b>לא יצילו את נפשם מיד להבה,</b> כמין מאמר מוסגר, חכמיך שהיית סבורה שיושיעוך, לא יצילו אף את נפשם.
<b>אין גחלת לחמם,</b> ישרפו ברגע כקש, ואפילו בגחלים ובלהבה לא יועילו לך.
<b>לחמם,</b> להתחמם, והוא בנין קל ע"ד השלמים, כמו <b>לִסְבֹב</b> את ארץ אדום, אלא שנשתנה החולם בפתח, מפני שהוא פועל עומד, כמו לִשְכַב, והקמץ בעבור ההפסק, ופתח הלמ"ד בעבור אות הגרון שאחריה, כמו לַחטוף עני; ויתכן ג"כ לקרוא לְחַמֵם, בבנין פִעֵל, לחמם התבשיל.
<b>אור לשבת נגדו,</b> להתחמם.

Verse 15

<b>כן היו לך אשר יגעת,</b> כן היו בבחינת תועלתך אותם שיגעת בהם, לא הושיעוך ולא הועילו לך אפילו תועלת קלה כתועלת הגחלים והאור.
<b>סחריך,</b> שהיו עושים עמך סחורה בחכמתם הכוזבת; כי היו מלכי בבל מפרנסים החרטומים והאשפים.
<b>איש לעברו,</b> כל אחד לעבר אחד, בדרך שנזדמנה לו תחלה לנוס, נס לנפשו.
<b>תעו,</b> הלכו בלי דעת אנה ילכו.

Chapter 48



Verse 1

<b>שמעו זאת בית יעקב,</b> אחר שבשר היושבים בגלות בבל על הגאולה, הוא מוכיח אותם על חטאתם, לומר כי לא בצדקתם יגאלו כי אם למען כבוד שמו.
<b>וממי יהודה,</b> ממקור יהודה.
<b>לא באמת ולא בצדקה,</b> על דרך מה שאמר ירמיה (ז' ט') הגנוב רצוח ונאוף וגו'.

Verse 2



Verse 3

<b>הראשנות,</b> ענין סנחריב (רד"ק), כמו למעלה מ"ב ט'.

Verse 4

<b>וגיד ברזל ערפך,</b> שיעורו וגיד קשה כברזל הוא גיד ערפך, והגידים הם כלי התנועה, ואינם הנקראים nervi אלא ligamenta, וכן גיד הנשה הוא ligamentum.
<b>ומצחך נחושה,</b> כטעם ומצח אשה זונה היה לך מאנת הכלם (ירמיה ג' ג'), וכן חזקי מצח וקשי לב המה (יחזקאל ג' ז').

Verse 5

<b>ואגיד לך מאז,</b> לפיכך הגדתי לך הגאולה הזאת בטרם תבא.
<b>פן תאמר עצבי עשם,</b> על דרך שאמרו לירמיה ומאז חדלנו לקטר למלכת השמים חסרנו כל וגו', ואין זה סותר למה שפירשתי למעלה (כ"ז ט') על וזה כל פרי הסר חטאתו, כי יצר עבודה זרה נתבטל אחרי שובם מן הגלות, אך במשך הגלות אי אפשר שלא נשארו קצת ההמון אדוקים בגלוליהם.

Verse 6

<b>שמעת חזה כלה,</b> המפרשים כלם פירשו כבר שמעת הנבואה, ועתה ראה איך היא מתקיימת, וזה נגד הנגינה, ול"נ דעת בה"ט נכונה מאד, והמקרא מסורס, חזה שמעת כלה, כלומר רְאֵה, הלא שמעת כלה, הלא הגדתי לך כל פרטי המאורע בטרם היותו, ואתם הלא תגידו כי אמת שכן הגדתי.
<b>השמעתיך חדשות מעתה,</b> מן הזמן הזה שאנחנו בו (בימי ישעיה) השמעתיך מאורעות חדשים וזרים, ונצורות ושמורות עמי שלא היה אפשר לך לדעת אותם קודם בואם. ועיין ירמיה ל"ג ג', ומשם ראיה כי נבואות אלו קודם לירמיהו נאמרו.

Verse 7

<b>עתה נבראו,</b> הדברים שאני מגיד לך הם דברים שיתקיימו לשעתם דרך נס, ולא היו כמוהם מעולם.
<b>עתה,</b> הנביא מעמיד עצמו בזמן בוא דברו.
<b>ולפני יום ולא שמעתם,</b> דברים שאפילו יום אחד קודם היותם לא היית יכול לשמוע אותם מפי אדם, כי לא היה אדם משער בלבו דברים זרים כהמה.
<b>פן תאמר הנה ידעתין,</b> באופן שלא תוכל לומר כבר הייתי יודע מעצמי הדברים האלה שאתה מגיד לי; וגיז' למעלה מ"א כ"ו רצה להבין מן המקרא הזה כי עניני כרש לא הגידם אדם קודם בואם, ואף לא נביאי השם; והנה בכמה מקומות כתוב כאן שהנביא מגיד ומשמיע הענינים ההמה זמן הרבה קודם היותם; והנה הדבר ברור כי אף אם נצחון כרש את בבל היה אפשר לבן אדם להבינו בטרם יהיה, הנה גזרתו לשלח את ישראל לארצם בכבוד ובמתנות לא יתכן שישער אותו שום אדם, ויפה אמר הנביא ולפני יום ולא שמעתם.

Verse 8

<b>גם לא שמעת,</b> השמעתיך חדשות שלא היה אפשר שתשמע אותן מזולתי, ושלא היה אפשר שתדע אותן, ושאם היו מגידים אותן לך לא היו הדברים נכנסים באזניך, וכל זה עשיתי מפני שידעתי שאתה בוגד ופושע.
<b>לא פתחה אזניך,</b> לא פתחה עצמה לקבלם, כלומר לא היו הדברים נכנסים באזניך.
<b>פתחה,</b> כמו ופתחו שעריך תמיד (למטה ס' י"א), פתח הסמדר, פתח את עצמו, ועיין למעלה ל"ד ה'. והמפרשים פירשו לא רצית לשמוע אלי, ולפ"ז אין כי ידעתי עולה יפה; וגיז' שונה באולתו ומפרש לא נתגלו לך הדברים בנבואה בטרם בואם.

Verse 9

<b>ותהלתי,</b> למען תהלתי <b>אחטם לך,</b> אחטום עצמי בשבילך <b>אחטם,</b> רש"י פירש אסתום חוטמי מצאת עשן נחירי ומקצוף עליך, שהכועס יוצא עשן מנחיריו; והנכון כפירוש גיז' אחסום עצמי, חטם קרוב לחסם וחתם, ובערבי המחסום שנותנים בפי הבהמות נקרא חטאם; והמקרא הזה על אנשי בית ראשון נאמר, שהאריך להם, ולא הכריתם למען שמו, אלא הגלם לבבל, כמו שמפרש והולך.

Verse 10

<b>הנה צרפתיך,</b> הנה טהרתי סיגיך ולא באש כמו שצורפים הכסף, אלא צרפתיך בכור העני בגלות, לא הבאתיך באש אלא בעוני, כלומר לא רציתי להכריתך, אבל הגליתיך, וע"י זה שבת אלי.
<b>ולא בכסף,</b> לא צרפתיך בצריפת הכסף, באותו אופן שצורפין הכסף, עיין משתדל על לא תענה ברעך עד שקר (שמות כ' י'ג).
<b>בחרתיך,</b> בארמי ובסורי בחר כמו בחן בעברי, ומצאנו בחן אצל צרף, בחנני ה' ונסני צרפה כליותי ולבי, כי בחנתנו אלהים צרפתנו כצרף כסף, הנני צורפם ובחנתים (ירמיה ט' ו'), וצרפתים כצרוף את הכסף ובחנתים כבחון את הזהב (זכריה י"ג טו); ורש"י ראב"ע רד"ק ורוז' פירשו בחרתי לך כור עוני, ולפ"ז בי"ת בכור לא תתפרש.
<b>בכור עני,</b> כור מל' כירים; וגיז' בשיטת Grotius פירש צרפתיך ולא מצאתי בך כסף' אלא סגים: א"כ בחלק השני מן הפסוק העקר חסר.

Verse 11

<b>למעני למעני אעשה,</b> שלא לכלותך ולהכריתך.
<b>כי איך יחל,</b> כבודי הנזכר אח"כ (גיז'), והי"לל כי איך יחל כבודי, ולא רצה לסיים ולומר יחל כבודי, ואמר. לא, כבודי לאחר לא אתן.
<b>וכבודי לאחר לא אתן,</b> שיאמרו אויביכם כי יד אלהיהם רמה (רש"י).

Verse 12

<b>מקראי,</b> הנקרא בשמי, הנקרא עם ה', וכן פירש ראב"ע הנקראים בני ה', ושאר המפרשים פירשו שאני קראתיך, כלומר בחירי.
<b>אני הוא אני ראשון,</b> עיין למעלה מ"ד ו'.

Verse 13

<b>וימיני טפחה שמים,</b> המפרשים פירשו ל' טפח, תכן אותם בזרת או מדדם בטפח, או שיטת אותם בידו, ול"נ מל' וממסד עד הטפחות (מ"א ז' ט') והם שמי הקורה, וכן רמז רש"י ז"ל שם במלכים על פסוק זה של ישעיה, וכן פירש ר' שלמה ליוויזאהן בבית האוסף דף י"ב, והנה אמר יסדה על הארץ שהיא למטה כמו יסוד. וטפחה על השמים, שהם למעלה כמו תְקָרָה.
<b>קרא אני אליהם,</b> אם אני קורא לארץ או לשמים, הם עומדים מיד לעשות רצוני.

Verse 14

<b>מי בהם.</b> באלילים שרמז עליהם באמרו וכבודי לאחר לא אתן.
<b>ה' אהבו,</b> לא היה שום אלוה שיגיד את אלה, כי גבורת כרש לא באה לו משום אלוה, כ"א מה' שאהב אותו, ומה שכרש עושה בבבל אינו עושה אלא חפצו של ה', והוא כרש הוא זרועו של ה' בכשדים.

Verse 15



Verse 16

<b>לא מראש בסתר דברתי,</b> כשהגדתי המאורעות האלה הגדתים בפרהסיא, כי אע"פ שישעיה לא השמיע נבואות אלו אל העם, הנה כתב אותן על ספר, ונשארו ביד העם.
<b>מעת היותה שם אני,</b> משעה שהתחיל הדבר להתקיים, אני מנהיג הענינים שיהיו כמו שאמרתי, וכאלו אני שם משגיח ומסדר כל ענין וענין.
<b>ועתה וגו',</b> אין ספק שהם דברי הנביא, אמנם לא מצאנו עדיין שיאמר הנביא הזה דבר למען יאמינו כי ה' שלחו, וכל דבריו וכל ריבותיו הם כאלו ה' רב עם האלילים, לא שהנביא רב עם בני עמו הבלתי מאמינים בשליחותו, לפיכך נ"ל כי גם כאן אין הכוונה לומר ועתה א"כ אמת הוא כי ה' שלחני, אלא ועתה דבק עם כה אמר ה' גאלך, ומלות ה' שלחני ורוחו הן מאמר מוסגר.

Verse 17

<b>מלמדך להועיל,</b> באמרי לכם צאו מבבל ברחו מכשדים, כלומר לטובתכם אני אומר לכם צאו משם ושובו לא"י, כי שם תצליחו; ואמר זה כנגד אותם שהיו ממאנים לצאת מן הגלות.

Verse 18

<b>כנהר,</b> שאינו פוסק.
<b>וצדקתך,</b> צדקה שהייתי עושה עמך (רד"ק).

Verse 19

<b>כמעותיו,</b> של חול, כגרגירי החול, כפרידות החול. מעה חלק קטון, ובל"ח נאמר על הַגֵרָה, ואולי גֵרָה מתחלתה היה ענינה גרגיר וכן מעה אולי היה ענינה גרגיר.
<b>שמו,</b> של זרעך.

Verse 20



Verse 21

<b>ולא צמאו בחרבות הוליכם,</b> במדברות שהוליכם בהם, והכל משל (כדברי דון יצחק), לומר שלא אירעם שום מקרה רע שיעכב חזרתם לארצם.

Verse 22

<b>אין שלום,</b> זה כנגד הממאנים לצאת מבבל (רוז'). והיה נראה לי שיהיה אמר ה’ מאמר מוסגר, ושיעורו אין שלום לרשעים, כך אמר ה’. ואין כן דעת בעל הטעמים, ולדעתו האל אומר לרשעים מלות אין שלום, וגם זה נכון.

Chapter 49



Verse 1

<b>ה' מבטן קראני,</b> המפרשים פירשו על הנביא וכן דעת גיז'; ול'נ כרוז', Paulus, Döderlein, שהוא על ישראל.
<b>מבטן קראני וגו'</b> כמו יוצרך מבטן (למעלה מ"ד ב' וכ"ד).

Verse 2

<b>וישם פי כחרב חדה,</b> למטה (נ"א י"ו) אומר כנגד ישראל ואשים דברי בפיך ובצל ידי כסיתיך, דומה למה שאומר כאן, והוא משל דומה למה שבא במקום אחר כחצים ביד גבור כן בני הנעורים אשרי הגבר אשר מלא את אשפתו מהם לא יבושו כי ידברו את אויבים בשער (תהלים קכ"ז ה'), וכאן הכוונה כי ה' בחר בישראל שיריבו ריבו לפני האומות עובדי אלילים, ויפרסמו ייחודו, והוא מגן בעדם שלא יוזקו.

Verse 3

<b>ישראל,</b> J. D. Michaëlis וגיז' בדפוס ראשון רצו למחוק המלה הזאת, כי לא ידעו לפרשה לשטתם שהפרשה אמורה על הנביא, וגיז' חזר בו בדפוס שני, ופירש, אתה הנביא אתה הוא האיש הראוי להקרא בשם הנכבד הזה ישראל, אתה ישראל באמת, וראב"ע פירש חשוב אתה בעיני ככל ישראל; ובאמת אין צורך לכל זה כי לישראל מדבר.

Verse 4

<b>ואני אמרתי,</b> ישראל בגלות.
<b>אכן,</b> אך עתה אני רואה שהוא משלם לי שכר טוב על אשר סבלתי בגלות, והייתי נאמן עמו.

Verse 5

<b>ועתה אמר ה',</b> מלות יוצרי מבטן לעבד לו הן מאמר מוסגר, ומלות לשובב וגו' חוזרות לאמר ה', ה' אמר לשובב יעקב אליו (וזאת ג"כ דעת בה"ט), וזה פירוש אכן משפטי את ה' ופעולתי את אלהי.
<b>וישראל לא יאסף,</b> אין ספק שהכוונה לו בוי"ו כתרגום יונתן וכפירוש רש"י.

Verse 6

<b>ויאמר נקל,</b> כמו ויהי הנקל לכתו בחטאות ירבעם בן נבט (מ"א י"ו ל"א), הנקל לבית יהודה מעשות את התועבות אשר עשו פה (יחזקאל ח' י"ז), כלומר היותך לי עבד הוא מעט כי רבה מזאת אעשה לך, ואתן אותך לאור גוים, שיתפרסם שמך וִיכֻבד ביניהם, ואעשה שהישועה שאושיעך תוודע ותתפרסם עד קצה הארץ. ובתחלה הייתי מפרש כי על ידי ישראל יאורו עיני העמים ויוושעו כלם, אבל עזבתי הפירוש הזה, מפני שאין דרך הנביאים להזכיר ל' ישועה אצל האומות לענין חזרתם מעבודת האלילים, כי אמנם אין הגוים נענשים על עבודת האלילים.
<b>ונצורי ישראל,</b> המקומות אשר היו לחרבה, כמו ובנצורים ילינו (למטה ס"ה ד'), (ראב"ע ורד"ק, וכן הוא אומר למטה (פסוק ח') להקים ארץ להנחיל נחלות שוממות.

Verse 7

<b>לבזה נפש,</b> לישראל שהם בגלותם נבזים בעיני כל נפש, וראב"ע אומר שהוא על הנביא שהיה עומד בבבל בימי כרש, ואמנם גיז' ואחרים האומרים גם הם כרא"בע כי עבד ה' הוא הנביא, ראו והבינו, כי משמעות הנבואות האלה היא שנכתבו ימים רבים לפני המאורעות, ולפיכך הוכרחו לומר כי מי שכתב אותן התחכם לעשות מלאכתו באופן שיחשב כי קדמוניות הנה, ולפיכך הוקשה להם הפסוק הזה מאד, כי מאחר שהכותב העלים שמו ולא רצה להתכבד במלאכתו, אך רנה שתיוחס לישעיה, איך יאמר כי המלכים יכבדו את הנביא בראותם שנתקיימו דבריו? ולמי יכבדו? האם את ישעיה שמת כמה דורות קודם לכן? או יכבדו את המחבר אשר היה בבבל? והלא אם היו יודעים שהוא הכותב, היו רואים שאין כאן נבואה כלל, כי הכל נכתב אחר המאורע. לפיכך התחכמו ואמרו כי הכוונה כאן לא על הנביא עצמו אלא על להקת הנביאים. ואולם אף אם מצאנו בימי שמואל להקת נביאים, ובימי אלישע בני הנביאים, הנה מעולם לא היו הנביאים בישראל קהל בפני עצמו, באופן שיהיו נקראים בשם כולל עבד ה', ומעולם לא נעשה כבוד לנביא אחד מחמת שנתקיימה נבואת נביא אחר. אמנם קיום הנבואות יהיה לכבוד לכל ישראל. כי כלם עבדי האל המגיד העתידות, אשר בחר בהם להיות לו לעם סגולה. ועוד הנה למטה (פסוק כ"ג) הוא אומר והיו מלכים אמניך וכו' אפים ארץ ישתחוו לך וכו', ושם הכוונה בלא ספק (וגם גיז' מודה בזה) על ישראל כלם.
<b>לבזה,</b> שם התאר על משקל קדוש (ראב"ע וגיז'), ואולי הקריאה לבזֵה, ויהיה בינוני, פעול על דרך לשון ארמית, כמו בְנֵה (עזרא ה' י"א) שענינו בנוי, שְרֵה (דניאל ב' כ"ג) שרוי, חֲזֵה (שם ג' י"ט) ראוי, אף כאן בזה כמו בזוי.
<b>למתעב גוי,</b> אין ספק שהכוונה (כפירוש רס"ג ורש"י ורד"ק) שכל גוי מתעב אותו, שהוא מתועב ונמאס לכל גוי, אלא שזה בלתי מתישב עם הנקוד; ורוז' וגיז' פירשו מתעב מי שמביא תיעוב ומיאוס לגוים, כלומר שהוא גורם להם שימאסוהו; וגם זה רחוק מאד. ונ"ל כי הקריאה הנכונה לפי כוונת הנביא אינה אלא לִמְתֻעַב גוי, בינוני פֻעַל כמוך לגוי, ע"ד בְרוך ה' שענינו בָרוך מה', וכן בבינוני פֻעַל מברכיו מקלליו (תהלים ל"ז כ"ב), והסמיכות והכנוי משפט אחד להם. ונראה כי חז"ל התחכמו להחליף הקריאה כדי שלא יהיה הדבר למוקש להמון שיראו כיות ישראל נקראים מתועבים, גם המתרגם התחכם ושנה הענין באמרו לדמטלטלין ביני מלכוותא, וכבר ראינו בכמה מקומות כי הנקוד והתרגום, כוונה אחת להם. אלא שמה שהיה אפשרי למתרגם לא היה לבעל הנקוד, ועל כל פנים לא חדל לעשות מה שהיה בידו, שלא להניח מכשול לפני עור.

Verse 8

<b>בעת רצון עניתיך</b> כמו ענני במרחב יה (ר' משה הכהן) וכמו ענני באמת ישעך, הטעם אענך ע"י שאתן לך עת רצון ויום ישועה.
<b>לברית עם,</b> להיות עם ברית לי (רש"י), ועיין למעלה מ"ב ו', וכן באמת ישעך, בישעך שהוא ישע אמת, ורבים כן; אבל אם היתה הכוונה לקשור שאר עמים בברית, כדעת רוז', היל"ל לברית עמים.

Verse 9

<b>על דרכים ירעו,</b> תחת שהיו כלואים במאסר הגלות והעוני, יוכלו לרעות על הדרכים, כלומר בפומבי, והוא משל לקוח מן הבהמות.
<b>שפיים,</b> ידוע, ורבנו תם (גטין דף נ' ד"ה מאי עדית) מפרש שפיים סוף השדה - העומד אצל הנהר, שמניחין אותו למרעה בהמות ואין זורעין אותו מפני שהנהר בא ושוטף מה שזורעים שם.

Verse 10

<b>כי מרחמם ינהגם ועל מבועי מים ינהלם,</b> גם זה ד"מ כרועה עדרו ירעה, וכטעם ה' רועי לא אחסר בנאות דשא וגו'.

Verse 11

<b>ושמתי וגו',</b> כטעם כל גיא ינשא וגו'.
<b>הרי,</b> אין היו"ד לכנוי, אלא כמו הרים, כמו חיתו שדי וחבריו (רוז') והוא לפי דעתי ע"ד ל' ארמית בהשמטת האל"ף, הָרָיָא.
<b>ומסלתי ירמון,</b> שמא הקריאה ומְסִלָתִי, כמו למעלה נבלתי יקומון, והוא רבוי הנקבות בל' ארמית, אֳבָהָתִי, ולפיכך ירמון ביו"ד, ולא <b>תָרֹמֳן,</b> כי כן בארמית יִקְטְלָן. ואחר שנים רבות מצאתי כן בנביאים כ"י על קלף עם רש"י ותרגום שבידי, נקוד למ"ד קמץ ותי"ו חירק.

Verse 12

<b>מארץ סינים,</b> גיז' אומר כי הנכון כדעת Arias Montanus, Junius ואחרים, שהיא ארץ China, הנקראת בערבי אלצין, גם אלגין, ובסורי צִינָיֵא.

Verse 13



Verse 14



Verse 15

<b>מרחם,</b> באופן שלא תרחם.
<b>גם אלה,</b> גם הנשים.

Verse 16

<b>הן על כפים חקתיך,</b> כאלו את חקוקה על כפות ידי שאראה אותך תמיד, וכמו שמפרש חומותיך נגדי תמיד, ופירש J. D. Michaëlis כי זה משל לקוח ממנהג בני קדם לחקוק בבשרם כתבת קעקע צורת איזו עיר הקדושה אצלם.

Verse 17

<b>מהרו בניך,</b> לשוב לתוכך; וקצת מן המתרגמים הקדמונים קראו <b>בניך,</b> ונטה אליהם רוז' בפירושו (בדפוס ראשון) בעבור מהרסיך ומחריביך שאחריו, ויפה השיב גיז' כי אחריו הוא אומר כלם נקבצו באו לך, ואח"כ מי ילד לי את אלה, והכוונה על הבנים, לא על הבונים.

Verse 18

<b>כי כלם כעדי תלבשי ותקשרים ככלה.</b> הנני נשבע כי בניך ישובו לתוכך, באופן שתשמחי בהם ותתפארי בם ותדביקי אותם לך כאשר תעשה בתולה בעדיה וכלה בקשורים. ומכאן לקח ירמיה מליצתו (ב' ל"ב) התשכח בתולה עדיה כלה קשוריה.

Verse 19

<b>כי חרבתיך ושממתיך וארץ הריסתיך,</b> הוא מאמר בלתי נשלם, כי היל"ל כי חרבותיך תמלאנה יושבים, ושנה הלשון להגדיל הענין, ואמר כי עתה תצרי מיושב.
<b>מבלעיך,</b> ל' השחתה, עיין למעלה ג' י"ב.

Verse 20

<b>בני שכליך,</b> הבנים שהיית שכולה מהם (רש"י).
<b>גשה לי,</b> התקרב לצד אחר בשבילי כדי שאוכל לישב (רש"י), ומצאנו לו נגישה נופל על הריחוק, כמו גש הלאה, וכן בהפך סור מורה ריחוק ומורה קירוב, לפי המלות שהוא נקשר עמהן (סורו ממני, סורה אלי), ולשון נגש בבנין הקל כשענינו התקרבות נקשר תמיד עם אל (ויגש אליו), לא עם למ"ד, וכאן שכתוב גשה לי ענינו להנאתי ובשבילי.

Verse 21

<b>מי ילד לי,</b> בשבילי, כלומר כמעט לא אאמין שהם בני, אלא בני אשה אחרת.
<b>גלה וסורה,</b> הייתי גולה ממקום למקום ומתרחקת ממקומי.
<b>סורה,</b> מתרחקת, כמו וסורי בארץ יכתבו (ירמיה י"ז י"ג).
<b>גלה,</b> הוא מדמה את ציון לאשה שמתו בניה והיא גולה ממקום למקום.

Verse 22

<b>הנה אשא אל גוים ידי,</b> משל למלך או כשר הצבא המקבץ אנשי חילו בנטות ידו או בהרימו נסו, וכטעם ונשא נס לגוים מרחוק וגו'.
<b>בחצן,</b> בכפילת הבגד, כמו גם חצני נערתי (נחמיה ה' י"ג), וחצנו מעמר (תהלים קכ"ט ז'), והכל משל לשובם על אדמתם ברשות המלך ובגזרתו ובכבוד ובמתנות מאתו.

Verse 23



Verse 24

<b>היקח מגבור מלקוח,</b> היתכן שיוקח מיד גבור מלקוח? הלא כל אדם יאמר כי זה לא יתכן, וכן ישראל שהלכו שבי לפני מלך בבל לא יתכן שימלטו מידו; ואף על פי כן אני מבטיחכם כי גם שבי גבור יקח ואת בניך אנכי אושיע.
<b>ואם שבי צדיק ימלט,</b> מלת צדיק קשה מאד במקום הזה, כי אין שבי צדיק מסכים עם תחלת הפסוק היקח מגבור מלקוח ורבה מזאת כי מקרא שאחריו הוא תשובה לשאלת המקרא הזה, ושם הוא אומר גם שבי גבור יקח ומלקוח עריץ ימלט, הנה כפל בלא שנוי (אלא בהפוך קל) מלות יקח, גבור, מלקוח שבי, ימלט, רק במקום צדיק אמר עריץ; ורש"י ורא"בע וגיז' פירשו שבי צדיק מה שהיה לצדיק ולקחוהו מידו, ורד"ק מפרש שהם דברי האומות, והם קוראים למה ששללו ובזזו, שבי צדיק, כי לדעתם בצדק ובמשפט בזזו בז. ודעת Schultens ואחריו רוז' כי צדיק כאן ענינו חזק ותקיף, והביא ראיות מל' ערבי. וגיז' בדפוס שני פירש כי אין הפסוק השני תשובת הראשון בלבד, אלא השני מוסיף על הראשון. היקח מגבור מלקוח ואם שבי צדיק (שהוא עתה ביד עריצים) ימלט? לא, בנוהג שבעולם. אמנם אל תרחיקו זה, כי לא סוף דבר שיהיה הדבר הזה, כי גם כה אמר ה': גם שבי גבור יקח, גם ממון הגבור ילקח בשבי, וגם מלקוח עריץ ימלט, וגם ממון העריץ יהיה לבז, כי לא לבד יחזיר את אשר גזל, כי גם את אשר לו יגזלו מידו; ולפי הפירוש הזה אין צורך שיהיה הפסוק השני מסכים בכל מלותיו אל הראשון. אמנם מלת ימלט עומדת מנגד אל הפירוש הזה, אע"פ שגיז' רוצה לדחוק ולפרש כמו יוצנע ויתן במקום המשתמר, מה שאיננו ענין שרש מלט, שאין ענינו שמירה, אלא יציאה וחלוף מקום. ולדעת Musculus ואחריו Lowth במקום שבי צדיק צריך להיות שבי עריץ.

Verse 25

<b>ואת יריבך,</b> ועם בעל ריבך, כמו ריבה ה’ את יריבי לחם את לוחמי (תהלים ל"ה א').

Verse 26

<b>והאכלתי את מוניך את בשרם,</b> יונתן תרגם: אאכיל בשרם לעוף השמים, ורוזנ' וגיז' פירשו על המלחמות הפנימיות במדינה, מה שלא נתקיים בבבל, ונראין לו דברי ראב״ע שהוא דרך צחות, כלומר שהיתה מליצה לומר שאדם אוכל את בשרו לומר שהוא בתכלית הצרות.
<b>מוניך,</b> מלשון ולא תונו (ויקרא כ"ה י"ז).

Chapter 50



Verse 1

<b>אי זה ספר כריתות אמכם,</b> אחר שהמשיל ציון לאשה וישראל בנים לה, הוסיף עתה לפאר המשל באמרו כי האל הוא בעלה, משל שגור בפי הנביאים, ואמר אי זה ספר כריתות, או מי מנושי, לומר, לא מאסתי ולא געלתי אתכם, כ"א בעונותיכם שלחתם בגלות.

Verse 2

<b>מדוע באתי ואין איש,</b> רד"ק פירש על זמן הגלות הזאת, שאנחנו מעכבים הגאולה במה שאין אנחנו שבים בתשובה, וזה רחוק, כי איך יאמר על הזמן הזה שאין לנו נביאים, באתי ואין איש קראתי ואין עונה? ורוז' וגיז' (ואולי כך דעת ראב"ע) פירשו באתי וקראתי ע"י הנביאים בעוד הבית קיים, כלומר בעונותיכם נמכרתם, כי כבר שלחתי אליכם את עבדי הנביאים ולא שמעתם. ולפ"ז לא תתכן המליצה שאחריו הקצור קצרה ידי מפדות ואם אין בי כח להציל, כי בעוד הבית קיים אין מקום להזכיר פדות, ואין פדות אלא למי שהוא בשעבוד. ע"כ נ"ל שמדבר עם בני הגולה בימי כרש, ומוכיח אותם למה לא שבו כלם על אדמתם, אלא מספר קטון מהם, ורובם נשארו בבבל, ויפה הוא אומר להם הקצור קצרה ידי מפדות, כלומר וכי לא תאמינו שאוכל להושיע אתכם מכל אויב בדרך, וגם אחרי שובכם לא"י לא אוכל להציל אתכם מן השכנים הרעים? ולפי זה לא יקשו עלינו כל הייעודים הגדולים שהזכיר בגאולה זו ולא נתקיימו, כי הנביא מזכיר כל ההצלחה שהיתה מזומנת להם אם ירצו לשוב כלם על אדמתם כמאמר כרש, והדבר ברור כי בהיות השבים אנשים מתי מעט לא היה אפשר שתגדל הצלחתם וירבה כבודם כאשר היה אם היו שבים כלם.

Verse 3

<b>אלביש שמים קדרות,</b> גם זה בכחי, והטעם אני שליט בשמם ובארץ.

Verse 4

<b>ה' אלהים נתן לי,</b> לפי דעתי אלו דברי הטובים שבעם, והנביא נותן בפיהם דברים אלה, לומר שהם שומעים לנביא ה', ובוטחים בנחמותיהם.
<b>למודים,</b> למוד ענינו מלומד, כמו פרא למוד מדבר (ירמיה ב' כ"ד), למודי הָרֵעַ (שם י"ג כ"ג), ונאמר על תלמידי הנביאים, חתום תורה בלמודי (למעלה ח' י"ו), ונקראו הנביאים עצמם למודי ה', כמו וכל בניך למודי ה' (נ"ד י"ג), וכאן קורא לנביאים למודים סתם, וטעם הפסוק: ה' נתן לי להורות, לשון הנביאים, ועשה שידעו לאמץ ידים רפות ועיפות עי הדבר, כלומר ע"י הנבואות שישמיעו אותם, והנה ע"י נביאיו ה' מעיר אזני לבקרים כלומר תמיד, לשמוע דברו, כאלו גם אני נביא, זה טעם כלמודים; והמפרשים כלם ורוז' וגיז' מפרשים מקרא זה ומה שאחריו כאלו הנביא מדבר על עצמו, אמנם מליצת יעיר לי אזן לשמוע כלמודים, וכן מליצת ה' אלהים פתח לי אזן, אין ענינה שהאל מגַלה לו דבר כדי שילך ויאמר לאחרים, אלא שמגלה לו דבר להנאתו ולטובתו, כמו ואין גולה את אזני (ש"א כ"ב ח'), וכן למעלה גם מאז לא פתחה אזנך, אמנם הנבואה לא תבא לנביא לתועלת עצמו, כ"א בעבור העם, א"כ העם הוא המדבר ולא הנביא; וכן תראה כי איננו מזכיר כלל כי כאשר יצוה כן ידבר אל העם, ושהוא עושה שליחותו, כי אמר ואנכי לא מריתי אחור לא נסוגותי, גוי נתתי למכים, ולא פירש כלל כי ה' שלחו, ולא שעשה שליחותו; ועיין למטה פסוק ט' ראיה לפירושי.
<b>לעות,</b> ל' סעד ועזר בערבי (רוזי וגיז').

Verse 5

<b>פתח לי אזן,</b> כמו גָלָה אזן, ענינו הודעת הנעלם, בין מאיש לאיש, כמו ואין גולה את אזני, ואני אמרתי אגלה אזנך (רות ד' ד'), ובין מהאל לאדם, כמו אז יגלה אזן אנשים (איוב ל"ג י"ו, גלית את אין עבדך לאמר בית אבנה לך (ש"ב ז' כ"ז), וה' גלה את אזן שמואל (ש"א ט' ט"ו).
<b>ואנכי לא מריתי אחור לא נסוגותי,</b> מהטות אזן לדברו, ולהאמין בו, ולעשות מצותיו; אלו דברי הכשרים שבישראל.

Verse 6

<b>גוי נתתי למכים,</b> אנחנו סובלים הגלות, ונעמוד דבקים באמונתנו עם כל מה שילעגו עלינו הגוים, והנה בהחזיקנו באמונתנו ובתורתנו הרי זה כאלו ברצוננו <b>נִתֵּן גֵוֵנוּ</b> למכים.
<b>ולחיי למורטים,</b> מריטת הזקן היא זלזול גדול אצל מגדלי זָקָן; והמפרשים פירשו על הנביא, והנה רב נבואותיו נחמות, ולמה יכוהו?

Verse 7

<b>שמתי פני כחלמיש,</b> ע"ד חזקו פניהם מסלע (ירמיה ה' ג').

Verse 8

<b>מצדיקי,</b> סניגור שלי, המוציא לאור צדקי, והוא האל, כי כאשר יגאל אותנו יוודע שהיה הדין עמנו.
<b>מי יריב אתי נעמדה יחד,</b> מי הוא הרוצה לריב אתי יבא ונעמוד יחדו במשפט.

Verse 9

<b>מי הוא ירשעני,</b> מי הוא שיוכל לומר שאין הדין עמי.
<b>הן כלם כבגד יבלו,</b> הבבליים המכחישים גבורת אלהינו, וכן הוא אומר למטה (נ"א ז' וח') שמעו אלי יודעי צדק עם תורתי בלבם אל תיראו חרפת אנוש ומגדופותם אל תחתו, כי כבגד יאכלם עש וכנמר יאכלם סס. וזו עדות על פירושי, כי העם הוא המדבר ולא הנביא.

Verse 10

<b>מי בכם ירא ה',</b> עד כאן דברו הכשרים שבגולה, ועתה הנביא מצייר כאלו האל המצדיק אותם על אף בעלי ריבם, ממרום יתן קולו וישפוט בין ישראל והבבליים, וכה יאמר: מי ביניכם העומדים למשפט הוא הירא את ה' ושומע בקול עבדיו הנביאים, אשר הלך בחשך הגלות והצרות? הוא <b>יבטח בשם ה' וישען באלהיו,</b> ואל יירא רע. וגיז' פירש מי שהוא ירא ה' הוא ישמע בקול עבדו, אך אין שומע כמו ישמע.

Verse 11

<b>הן כלכם,</b> ואתם כלכם שחר בעלי הריב (והם הבבליים) שאתם קודחים אש ומאזרים עצמכם בזיקות בוערים לבלע ולהשחית, לכו לאבדון באור אשכם ובזקות בערתם, וכשתשכבו למעצבה תדעו כי מידי באה זאת לכם. והנה הזכיר תחלה את ישראל בלשון יחיד מפני מעוטם, ואח"כ דבר עם הרוב שהם הבבליים המריבים עם ישראל, ואומר הן כלכם.
<b>זיקות,</b> מל' ארמית זקוקין דנור (חולין קל"ז), וכן כמתלהלה הירה זקים חצים ומות (משלי כ"ו י''ח), כמין חצים מזופפים ובוערים.
<b>מידי היתה זאת לכם,</b> מידי היא מפלתכם, ולא מקרה. וגיז' פירש בטחו אל ה', ואל תשתדלו להושיע לכם בכחכם, וכיוצא בזה Vitringa ואחריו Lowth פירשו נגד היהודים המורדים ברומיים, ורחוק הוא עד מאד שיאמר כנגד ישראל לכו באור אשכם, ולא יפתח להם שום פתח תקוה. והנה אחר שהזכיר בטובים שהם הולכים חשכים ואין נגה להם, אמר בהפך ברשעים שהם קודח' אש, לא לבד ששרויים באורה והצלחה, כי גם יבערו אש לבלע ולהשחיתי ואותו האש יכלה אותם. וגיז' מפרש שהם מבערים אש להאיר אפלתם ולהננל מצרת הגלות; אמנם אין קודחי אש מורה הבערה להאיר אלא לשרוף, כמו כי אש קדחה באפי ותיקד עד שאול תחתית, מלבד כי לא מצאנו שום רמז למרידה בגלות בבל, והנה ראינו בימי המן שהיו כלם נמכרים להשמיד להרוג ולאבד, ולא עלתה על דעתם לעמוד על נפשם בלא רשות המלך ומצותו.

Chapter 51



Verse 1

<b>שמעו אלי,</b> האל ממשיך דבורו עם הכשרים שבישראל.
<b>אל צור חצבתם.</b> אל הצור שחצבתם ולקחתם ממנו.
<b>מקבת,</b> ענין חפירה, מן ויקב חור (מ"ב י"ב י') <b>נקרתם,</b> ל' בנקרת הצור, ומזה העיני האנשים ההם תנקר ובמדבר ט"ז י"ד).

Verse 2

<b>תחוללכם,</b> אשר תחולל אתכם. כלומר אשר חוללה אתכם (ר' יונה), והמלה מל' חיל, כמו כי חלה גם ילדה ציון את בניה.
<b>כי אחד קראתיו,</b> אחד היה אברהם בשעה שקראתיו, וע"י ברכתי התרבה והיה לגוי גדול, כן אתם אעפ"י שאתם מעטים, יש בידי להרבות אתכם ולהגדיל אתכם.
<b>ואברכהו וארבהו,</b> לפי הנקוד הכוונה קראתיו כדי לברכו ולהרבותו, ולפי הפשט ראויות שתי הוו"ין להנקד קמץ ל' עבר, וכן תרגם יונתן.

Verse 3



Verse 4

<b>כי תורה מאתי תצא,</b> כמו משפט שאחריו, והוא חוזר לענין שלמעלה, שהבבליים מריבים עם ישראל ומלעיגים עליהם, ואמר כי מאת ה' תצא תורה ומשפט ע"י ש שישפיל הבבליים וישיב ישראל על אדמתם: והמשפט הזה יהיה לאור עמים, שיתפרסם הענין לשם ולתהלה בין האומות.
<b>ארגיע,</b> נ"ל כמו אבקיע, כמו עורי רגע וימאס (איוב ז' ה'), בכחו רגע הים ובתבונתו מחץ רהב (שם כ"ו י"ב), וכן למטה (פסוק ט"ו) רוגע הים ויהמו גליו, ענין בקיעה, ול' בקיעה נאמר על היציאה, כמו אז יבקע כשחר אורך (למטה נ"ח ח').

Verse 5

<b>עמים ישפטו,</b> יעשו משפט לכל העמים שהיו נאנחים תחת יד בבל.
<b>אלי איים יקוו.</b> נ"ל ל' צווי, אל יקוו שתהיה להם תשועה אלא ממני.

Verse 6

<b>נמלחו,</b> מל' בלויי מלחים (ירמיה ל"ח י"א), ל' בגד בָלֶה (רש"י).
<b>כמו כן,</b> יונתן תרגם אף אינון הכין, גם הם ככה; ודעת לודוביקוס de Dieu, ואחריו Lowth, Gussetius, Vitringa ורוז' וגיז' כמו כן מל' <b>כֵנֵים</b>; ולדעתי טעם כמו כן ברגע, בעוד שאדם אומר המלה הקטנה הזאת <b>כֵּן</b>; ואולי ככה טעם המליצה האשכנזית in einem Nu.
<b>לעולם תהיה,</b> לא שתעמוד הישועה לעולם, אלא שלעולם תתקיים, לא תשאר בלא יציאה לפעל.
<b>תהיה.</b> כמו ולא יהיה הדבר ולא יבא, ואמר כי יותר אפשר שיכלו השמים והארץ משֶלא תתקיים הישועה שאמר ה' והבטיח להושיע מי שיהיה.
<b>לא תחת,</b> לא תירא שום <b>מְעַכֵּב</b>

Verse 7



Verse 8

<b>וצדקתי לעולם תהיה וישועתי לדור דורים,</b> כאן מדבר על המשך הישועה אם לא יגרום החטא.

Verse 9

<b>עורי עורי,</b> כל הצוויים האלה אין עקר ענינם אלא עתיד, וכן דרך הנביאים לצוות במליצתם שיהיה כך וכך, ואין הכוונה אלא להודיע שכן עתיד להיות, כמו שמעו שמוע ואל תבינו, וחבריו.
<b>המחצבת,</b> כורתת והורגת, כמו על כן חצבתי בנביאים הרגתים באמרי פי (הושע ו' ה') (גיז').
<b>רהב,</b> כנוי למצרים, כמו אזכיר רהב ובבל (תהלים פ"ז ד'), אתה דכאת כחלל רהב (שם פ"ט י"א).
<b>מחוללת,</b> ל' חלל, כלומר הורגת, כמו ואתה אדם ולא אל ביד מחלליך (יחזקאל כ"ח ט'), אע"פ שזה ע"ד השלמים, וזה על דרך הכפולים, ומסייע לפירוש זה פסוק אתה דכאת כחלל רהב, שגם הוא נאמר על יציאת מצרים, ונראה כי משם לקח ישעיה מליצה זו.
<b>תנין,</b> משל על מצרים, כמו שהמשיל יחזקאל את מלך מצרים במשל התנים הגדול הרובץ בתוך יאוריו (כ"ט ג'), ואמר עוד ואתה כתנים בימים (ל"ב ב').

Verse 10

<b>השמה,</b> אם הוא בשני פשטין הוא ל' עבר, והה"א במקום אשר, כמו ההלכוא אתו (יהושע י' כ"ד), את שם בנו הנולד לו ובראשית כ"א ג'), והיה נראה שמשפטה בפשטא אחד, ותהיה בינוני כמו המחרבת, מחוללת, המחצבת, וכן הוא בדפוס ברישא בפשטא אחד.

Verse 11

<b>ופדויי ה' ישובון,</b> עורי זרוע ה' באופן שפדויי ה' ישובו וגו' (רש"י ורוז').

Verse 12

<b>אנכי אנכי הוא מנחמכם,</b> כאלו האל משיב לקריאת עורי עורי לבשי עז, ואומר: אני שהייתי עמכם ביציאת מצרים, אני עתיד לנחם אתכם גם עתה <b>מי את ותיראי,</b> מי את בעיניך, כלומר הלא אם קטנה את בעיניך, אומת ה' את.
<b>חציר ינתן,</b> כתרגומו די כעסבא חשיב, נמשל לחציר, כמו ותתן לבך כלב אלהים (יחזקאל כ"ח ב'), וכן שרש שים, אחי נתן, משמש הרבה בענין זה. כמו שמים חשך לאור ואור לחושך ולמעלה ה' כ'). ורוז' תרגם ישוב להיות כחציר, וגיז' פירש יכרת ויאבד כחציר, וגיז' הביא ראיה מן ותנתן היא ומביאיה והילדה (דניאל י"א ו'), ושם אין הכוונה אלא ותנתן ביד אויב, והנה הענין ברור שהדבור כנגד ישראל, ולפיכך ידבר בל"ר ובל"י. בלשון זכר ובלשון נקבה, כמו שדרך לה"ק לדבר על עם ואומה, וראב"ע פירש שהנביא מדבר על נפשו, ואינו אלא שבוש.

Verse 13

<b>כאשר כונן להשחית,</b> כן הוא לפי המסרה אבל רש"י ורד"ק היו קוראים אשר, וכן נכון, וכן הוא ברע"ח, וכן בכ"י על קלף שבידי, וכן בהרבה כ"י של קענניקאט וראססי. הן אמת כי בתרגום כתוב כמא, אך קרוב הדבר שהיא תוספת אחרונים להשוות התרגום אל המסרה.
<b>ואיה חמת המציק,</b> הנה עתה הבבליים המצקים אתכם נופלים תחת יד פרס ומדי, ואיה חמתם שהייתם יראים?

Verse 14

<b>מהר צועה להפתה,</b> יפה פירש שרש צעה, בכל מקום שהוא N. G. Schröder על פי ל' ערבי, וענינו נטייה, כריעה, וכפיפה, וכאן הוא משל על ישראל בגלות שהם ככרועים וכפופים <b>מכבד</b> כבליהם, ואמר כי במהרה יפתחו מוסרותם. ולא ישארו בגלות שהם שם כנוטים למות ולרדת שחת, ולחמם חסר מעוני.

Verse 15

<b>רוגע הים,</b> בוקע, כמו למעלה (פסוק ד') לאור עמים ארגיע, ענינו אבקיע ואוציא לאור (על דרך אז יבקע כשחר אורך), וכן עורי רגע וימאס (איוב ז' ה'), בכחו רגע הים (שם כ"ו י''ב) ענינם בקיעה.
<b>ויהמו גליו,</b> וגליו הומים לחזור למקומם ולא יוכלו, כטעם ויתגעשו ולא יוכלו <b>וְהָמוּ</b> גליו ולא יעברנהו (ירמיה ה' כ"ב) (רד"ק), והענין על קריעת ים סוף שהזכיר גם למעלה, הלא את היא המחרבת ים. ויונתן תרגם כמו גוער, ורש"י ל' קמטים (fronce), ורוז' וגיז' ל' תנועה והרגזה. ומליצת רוגע הים ויהמו גליו העתיק אותה ירמיה (ל"א ל"ה), ולא בעל הנבואות האלה לקח אותה מירמיה, כי כאן היה על מקומה, כי קודם לכן כבר הוזכרה קריעת ים סוף. ולא כן הענין בירמיה.

Verse 16

<b>ואשים דברי בפיך,</b> לקחתיך להודיעך תורתי ודברי הנבואות.
<b>ובצל ידי כסיתיך,</b> שמרתיך בגלות.
<b>לנטע שמים וליסד ארץ,</b> כדי להשיבך אח"כ על אדמתך, ולהצליחך כבראשונה. וכבר פירש הרמ"בם במורה (חלק ב' פרק כ"ט) כי זה דרך משל, כי כשעניני האדם בלתי מצליחים יאמר עליו שחשך שמשו וירחו וכיוצא בזה, וכשהוא מצליח יאמר שנתחדש עולמו, וכן ג"כ דעת רד''ק ורוז'. ורא"בע וגיז' פירשו המקרא הזה על הנביא, ופירשו לנטוע שמים לבשר הנחמות, וגיז' מפרש עוד כי הנביאים יהיו בראש העם, וזה טעם לנטוע שמים וליסוד ארץ, וכל זה רחוק מהמשך הכתובים.

Verse 17

<b>קבעת,</b> רש"י ורד"ק ורוז' פירשו שמרים הנקבעים בתחתית הכלי, ודעת Gussetius שהוא כנוי ליין המתנשא על הכוס כמין קובע; והנכון כיונתן וגיז' שהוא כמו גביע בחלוף גימ"ל בקו"ף, על דרך מגבעת וקובע; וטעם קבעת כוס, כי לא היו שותים בכוס. אלא מחזירים אותה על כל המסובין והיו ממלאים ממנה גביעם, כטעם גם עליך תעבר כוס (איכה ד' כ"א), תסוב עליך כוס ימין ה' (חבקוק ב' ט"ז).
<b>התרעלה.</b> המביאה רעדה בשותה (רד"ק ורוז' וגיז.), וכן רעל בל' סורי רעדה ויראה, ומזה והברושים הרעלו (נחום בו'ד').

Verse 18

<b>אין מנהל לה,</b> כמין מאמר מוסגר, כאלו הנביא הופך פניו לצד אחרים, ומספר להם מה שאירע לה, והכל משל על גלות ישראל מאדמתם, כי המשיל ירושלם לאשה שאבדו ממנה בניה.

Verse 19

<b>שתים הנה קראתיך,</b> ואח"כ מזכיר ארבע, רד"ק ואחריו Grotius פירשו כי השוד והשבר הם הם הרעב והחרב, ורש"י ורוז' וגיז' פירשו צרות כפולות שתים שתים, השוד והשבר על המדינה, והרעב והחרב על בני אדם; ול"נ כי פתח בשתים, ואח"כ עשה עצמו כחוזר בו ואומר. מה אמרתי שתים, הלא צרותיך רבו למעלה.
<b>מי ינוד לך,</b> מי ימלאהו לבו לבא לנוד לך ולנחמך, כי מי יקוה להמציא לך נחמה.
<b>מי אנחמך,</b> רש"י ראב"ע ורד"ק פירשו מי אוכל להזכיר לך שסבל כמותך כדי לנחמך בו, ורוז' וגיז' פירשו איך אנחמך, כמו מי יקום יעקב (עמוס ז' ב'), ונ"ל לפרש מי אקח לנחמך כמו מאין אבקש מנחמים לך (נחום ג' ז') וזה מסכים יותר עם מי ינוד לך.

Verse 20

<b>בניך עלפו שכבו בראש כל חוצות,</b> כדרך השכורים שאינם יכולים לעמוד על רגליהם ושוכבים על אם הדרך, ואח"כ פירש שאינם מלאים יין אלא חמת ה', וכמו שאמר למעלה את כוס חמתו, ועוד חוזר ומפרש ושכורת ולא מיין. ורא"בע רוז' וגיז' לא הבינו כי זה משל, ופירשוהו על הרעב, וגיז' דמהו למה שאמור בקינות העטופים ברעב בראש כל חוצות, אמנם שם לא נאמר שכבו.
<b>בראש כל חוצות,</b> בתחלת הרחוב, שאם היו מגיעים לאמצע הרחוב היו מוצאים בני אדם שהיו עוזרים אותם, אבל הם יוצאים מביתם ללכת אל הרחוב, ואין בהם כח להגיע לאמצע הרחוב והם נופלים בראש כל חוצות.
<b>כתוא מכמר,</b> כתוא שנלכד ברשת, והתוא לדעת רבים שור הבר, ולדעת Bochart מין ממיני הגאזי"לה ואולי דרך התוא כשנלכד שהוא מתיגע לצאת מן הרשת, וכאשר תם לריק כחו ייעף וישכב כשכור.

Verse 21



Verse 22

<b>יריב עמו,</b> שהוא רב את ריב עמו, <b>הנה לקחתי מידך את כוס התרעלה,</b> למעלה אמר שתית מצית, אך אין הכוונה שהריקה את הכוס, אלא הריקה את הגביע. ועתה אומר אקח מידך את הכוס, ולא תמלאי עוד גביעך. וזהו שאמר את קבעת כוס חמתי לא תוסיפי לשתותה עוד, והקבעת הוא מין גביע כמו שפרשתי.

Verse 23

<b>ביד מוגיך,</b> נראה שהנכון מוניך כמו למעלה (מ"ט כ"ו) וכן נראה מתרגום יונתן ומתרגום יוני המיוחס לשבעים זקנים, והנה לשון הוגה והונה נבדלים בזה, כי <b>המוֹנֶה</b> עושה להנאת עצמו (לא תונו איש את עמיתו), <b>והמוֹגֶה</b> אפשר שיעשהו במשפט (כי ה' הוגה על רוב פשעיה), וכאן הוא אומר אשר אמרו לנפשך שחי ונעבורה, הרי שהיו מציקים לישראל להנאת עצמם, ונכון יותר לקרוא להם מונים, וכן דעת Lowth, וכן מצאתי אח"כ בדפוס ברי"שא.
<b>שחי ונעברה.</b> מליצה היא לומר שהשפילוך לפניהם עד עפר, באופן ששמתְ להם גוך כארץ וכחוץ שהוא מוכן לעוברים, ומליצה קרובה לזו על גבי חרשו חורשים (תהלים קכ"ט ג').

Chapter 52



Verse 1

<b>עורי עורי לבשי עזך ציון,</b> גם זה על גאולת בבל, כדעת ר' משה הכהן, והביא ראיה ממה שאמר למטה סורו סורו צאו משם, צאו מתוכה, שמזכיר יציאה ממקום אחד מיוחד, לא מארבע כנפות הארץ, כמו שיהיה בגאולה העתידה, וכן נראה דעת יונתן שתרגם למטה נושאי כלי ה' על כלי בית המקדש שהביאום עמם מבבל.
<b>עזך,</b> גיז' פירש בגדי תפארת, כמו שאמור אחריו, והביא ראיה ממה שכתוב עז ותפארת במקדשו ותלמידי מוה"רר אברהם חי ריגיו אומר עז הנפש הפך <b>המֹרֶךְ,</b> ונ"ל לא כדברי זה ולא כדברי זה אלא כטעם גאות לבש עז התאזר (תהלים צ"ג א').

Verse 2

<b>התנערי מעפר,</b> מצייר את ירושלם כאבלה היושבת על הארץ, ואומר לה שתקום ותשב, ותנער בגדיה מן העפר הדבק בהם בשבתה לארץ.
<b>קומי שבי,</b> על כסא, ואמר שביה בת ציון דרך צחות, לשון דומה למלת שבי שהזכיר, וכמו למעלה (ל"ב י"ב) על שדים סופדים על שדי חמד, ואחרים כאלה.
<b>התפתחי מוסרי,</b> התפעל ואחריו פעול, על דרך ויתנצלו בני ישראל את עדים (שמות ל"ג ו'), ואין צורך לפרש התפתחי ממוסרי; ויונתן תרגם לפי הכתיב, והוא לו עבר, קומי שבי כי כבר התפתחו, והוא נכון.

Verse 3

<b>חנם נמכרתם,</b> הבבליים הרודים בכם לא היה להם שום דין עליכם, כי לא קנו אתכם בכסף, ולפיכך בלא כסף תגאלו, לא אצטרך לפדותכם בשום דבר.

Verse 4

<b>מצרים ירד עמי בראשונה לגור שם,</b> כשירדו למצרים ירדו מאליהם להנאת עצמם, ואע"פ כן כשהחזיקו בהם לעבדים הוצאתים משם, אבל אשור עשק אותם בלא שום דין וטענה, א"כ איך יתכן שאעזבם תחת ידו? והזכיר אשור כי הוא התחיל להגלות את ישראל מעל אדמתם, והכוונה לכלול בו גם בבל, (רד"ק ואחריו Grotius ואחרים).

Verse 5

<b>ועתה מה לי פה,</b> מה אני עושה כאן, ולמה אני מחריש, אחר שלֻקח עמי חנם, כמו שאמר באפס עשקו.
<b>משלו יהילילו,</b> מל' על כן יאמרו המשלים באו חשבון (במדבר כ"א כ"ז) (ראב"ע), והטעם המשוררים שהיו בעמי לא יוכלו לשיר את שיר ה', ויהי לאבל כנורם ועוגבם לקול בוכים, וזה ציור קטן הכמות ורב האיכות, כי זה מורה מצב האומה שהוא בתכלית המצוקה כשהמשוררים מיַללים, וכן אמר עמוס (ח' ג') והילילו שירות היכל ביום ההוא. ויונתן ורש"י ורוז' וגיז' (בדפוס שני וגם באוצר שלו) פירשו על הגוים המושלים בהם שהם מתנשאים עליהם בגאוה, ל' הוללות, או התהללות; ורד"ק פירש יגרמו יללה לישראל; ורא"בע בפירוש ראשון וכן גיז' בפירושו פירשו על מושלי ישראל, כלומר חשובי ישראל.
<b>ותמיד כל היום שמי מנאץ,</b> בפי הבבליים, ואיך אחריש עוד? וזה כנגד מושליו יהילילו. כי המשבחים אותי מיללים, ומנאצי ירימו קול.
<b>מנאץ,</b> היה ראוי להנקד <b>מְנֹאָץ</b> כמו <b>מְבוֹרָךְ,</b> אלא שהיה במשמע ראוי לנאצה, כמו מבורך ראוי לברכה, והתחכמו בעלי הנקוד לשַנות מראהו.

Verse 6

<b>שמי,</b> ידע מי אני ומה כחי, כדרך ישעיה להזכיר קריאת שם, והכוונה על היות הדבר בתאר כך וכך, כמו אחרי כן יקרא לך עיר הצדק, וחבריו.
<b>לכן,</b> השני לחזוק.
<b>ביום ההוא,</b> אז ידע כי אני שדברתי הנני לקיים הבטחתי.

Verse 7

<b>מה נאוו על ההרים רגלי מבשר,</b> הזכיר הרגלים והכוונה הביאה הנעשית ברגלים, מה נאוה ביאת המבשר, מה ירבה התענוג בראות המבשר, וענין המבשר כלו משל, כי המשיל ירושלם לאשה, והוא מדמה כאלו יבא לה מבשר ויגיד לה שישובו אליה בניה. וכל זה לתפארת השיר בלבד; וגיז' פירש מבשר וצופיך על הנביאים.
<b>מלך אלהיך,</b> ישב על כסאו, כלומר הראה גבורתו.

Verse 8

<b>קול צופיך,</b> אני שומע צופיך שנשאו קול (עיין למעלה י"ג ד'); והנה תחלה הזכיר ביאת המבשר המשמיע מלך אלהיך, ואח"כ מזכיר הצופים היוצאים מן העיר לראות אימתי יבא המלך (הוא האל).
<b>כי עין בעין יראו בשוב ה' ציון,</b> כלומר שיבת ה' והשגחתו אל ציון תתגלה להם בפרסום ובלא שום ספק.
<b>עין בעין.</b> כמו אשר עין בעין נראה אתה ה' ועננך עומד עלהם (במדבר י"ד י"ד), ועקר המליצה הונח להורות על בן אדם הרואה חברו העומד לנגד עיניו, ועיניו את עיניו תראינה (ירמיה ל"ד ג'), והנה עין בעין הוראתו הראשונה היא עין כנגד עין (וקרובה לזה מליצת פנים בפנים), ואח"כ הושאלה לכל ראיה ברורה למעלה מכל ספק. ואמנם שתהיה הוראת הבי"ת כמו כנגד, הנה כן מצאנו מליצת בעיני פלוני ובאזני פלוני, שענינה לנכח עיניו, לנכח אזניו, וטעם המליצה, כי <b>הראוּת</b> נכנסת בעיניו, והקול נכנס באזניו, אף כאן עין בעין, העין נכנסת בעין, הרואה מכניס <b>רְאוּתו</b> בתוך עיני הנראה.

Verse 9



Verse 10

<b>חשף ה' את זרוע קדשו,</b> כאדם העומד לעשות מלאכה.

Verse 11

<b>סורו סורו,</b> מפרש הענין שהזכיר תחלה דרך משל.
<b>משם,</b> מבבל, וכן מתוכה.
<b>הברו,</b> הטָהרוּ.
<b>נושאי כלי ה',</b> כי ה' כגבור יצא להלחם לכם בבבל, כמו שאמר חשף ה' את זרוע קדשו, ואתם תחרישון ותהיו כנושאי כליו, כמו שהיה דרך השרים והגבורים בימי קדם, שהיה לכם משרת הנושא כלי זינם (תלמידי מוה"רר אברהם חי מיינשטיר), והנה טמא אל תגעו והברו אינם אלא דרך משל, לומר התקדשו, כי מעתה אתם עבדי ה'; ויונתן וגיז' פירשו כלי ה' כלי בית המקדש.

Verse 12

<b>כי לא בחפזון וגו'</b> סוף המקרא כנגד ראשו, חלק כנגד חלק, לא תצאו בחפזון כי הולך לפניכם ה', ותלכו אחריו בנחת ובסדר ובמנוסה לא תלכון, כי אין רודף אחריכם, כי מאספכם אלהי ישראל; הצבא ההולך אחרי המחנה נקרא מאסף (רש"י ורוז').

Verse 13

הפזור האחרון, צרות הגלות, והגאולה העתידה (נב י"ג עד נו ח'). <br><b>הנה ישכיל עבדי,</b> מכאן עד סוף סימן נ"ג נבואה אחת היא, מציירת עבד ה' מדוכה בכל מיני יסורים, ואח"כ עולה ומתנשא בהצלחה ובכבוד גדול. והנה כבר ראינו בשאר מקומות בנבואות האלה כי עבד ה' הוא כנוי לישראל, וכמו שאמר בפירוש ואתה ישראל עבדי (מ"א ח'), ואמר לך עבדי אתה (שם ט'), ועתה שמע יעקב עבדי (מ"ד א'), אל תירא עבדי יעקב (שם ב'), וישראל כי עבדי אתה (שם כ"א), למען עבדי יעקב (מ"ה ד'), וכן כאן נראין הדברים כי על ישראל מדבר, ומזכיר שפלותם בגלות, וגדולתם בגאולה, ועל הדרך הזה פירשו הפרשה הזאת רש"י ורא"בע ור' יוסף קמחי (בס' הגלוי), והרמ"בן ורד"ק ודון יצחק (בראשון משני הפנים), ומן הנוצרים Döderlein, ואחריו Carl Georg Schuster, Eckermann, Eichhorn, Telge, ורוז', וכבר בימי התנאים היו ישראל מפרשים הפרשה הזאת על הדרך הזה, כמו שהעיד Origenes. אמנם הנוצרים פירשוה לפי דרכם, וכבר השיבו עליהם ראב"ע ודון יצחק ורוז' וגיז' ורוז' בנעוריו, ואחריו גיז' פירשו הפרשה על הנביאים ווקרוב לזה Paulus על הכשרים שבישראל), וכבר חזר בו רוז' מפירוש זה, מפני קצת לשונות שלא יצדקו עליהם, וכבר הזכרתי כי לא היו הנביאים קהל בפני עצמו, שיתכן להזכירם בשם כולל עבדי, גם לא מצאנו בכל מקום שיאמר לשון זה בפירוש על כלל הנביאים, כי מה שאמר מקים דבר עבדו ועצת מלאכיו ישלים, אין עבדו על להקת הנביאים, כ"א על כל נביא ונביא שהיה בכל הדורות, ורא"בע בסוף הסימן אמר כי לדעתו הנביא דבֵר על עצמו. ויונתן והכורם פירשו על מלך המשיח, ורבנו סעדיה ואחריו Grotius על ירמיה הנביא, Augusti על עזיה מלך יהודה, Bahrdt et Kongnenburg על חזקיה, דון יצחק בשני מן הפנים על יאשיה, Voltaire et Stäudlin על ישעיהו הנביא, ור' אליעזר אשכנזי בעל מעשי ה' פירש הפרשה הזאת על איוב. והנני מפרש הפרשה על ישראל בגלות, אמנם הנני רואה כי לא יצדקו הדברים על ישראל בגלות בבל, אלא עלינו בגלות הזאת, וכן נ''ל כי הנבואות אשר מכאן ואילך אינן על גאולת בבל, אלא על הגאולה העתידה; והנה כמו שהקדים למעלה ייעוד גלות בבל (ל'ט ו' ז') והמשיך אחריו נבואות רבות על גאולת בבל, כן הקדים כאן ציור ישראל בגלות הזאת, והמשיך אחריו נבואות הרבה על הגאולה העתידה.
<b>הנה ישכיל עבדי,</b> ישראל יצליח, תחת אשר היה בימי הגלות קשה יום, וכל עניניו רחוקים מהצלחה.
<b>ירום,</b> ולא לבד יצליח, כי גם ירום ונשא וגבה מאד.

Verse 14

<b>כאשר שממו עליך רבים,</b> כמו שהשתממו עליך רבים בראותם <b>עָנְיְךָ</b> בגלות, כן תרום ותתנשא ותזה גוים רבים.
<b>כן משחת וגו',</b> מאמר מוסגר(רוז' וגיז'), והנה פתח לנכח, אבל אחר שאמר במאמר המוסגר מראהו ותארו לנסתר, המשיך הלשון לנסתר ואמר כן יזה וגו'.
<b>כן משחת,</b> כ"כ היה מראהו משחת ומשונה מכל איש.
<b>מִשְחַת</b> מָשְחַת היל"ל בשני קמצין, והוא בינוני כמו ונודר וזובח מָשְחַת לה' (מלאכי א' י"ד), וכאן קשה מאד חירק המי"ם ופתח החי"ת, ותלמידי מוה"רר ר"מ עהרענרייך הלוי אומר כי בעלי הנקוד עשו זה בכוונה, על דרך שפירשתי למעלה (מ"ט ז') למתעב גוי, כי הפכו הוראת המלה, שלא תהיה מענין מום ודופי, אלא שמן משחת אלהיו, ונכון הדבר. והנה על ישראל בגלות הזאת תצדק המליצה שמראיהם משונה משאר בני אדם, כי כל רואיהם יכירום, כי הצרות והשעבוד והמגור מסביב רישומן ניכר בפנינו, וזה לא יתכן לאמרו על הנביאים, כי אע"פ שלפעמים היו להם אויבים, הנה לא היה פחדם נופל עליהם כ"כ עד שישתנה תארם, שאם היו רכי הלב, היו חדלים מהתנבאות.

Verse 15

<b>כן יזה גוים רבים,</b> כמו שלעבר שממו עליו רבים בשפלותו, כן עתה יגרום לגוים רבים פליאה גדולה בהתנשאו.
<b>יזה,</b> שרש נזה עקר הוראתו בערבי ובלה"ק ענין דלוג, כמו ויז נצחם על בגדי (ישעיה ס"ג ג'), ואשר יזה מדמה על הבגד (ויקרא ו' כ'), ויז מדמה אל הקיר (מ"ב ט' ל"ג) כלם ענין קפיצת הדם ממקום למקום. (כן כל הזאה הוא מעשה הגורם קפיצת המשקה, וכן בל' אשכנז sprengen, (saltare) springen (adspergere);וכאן הכוונה יביא בגוים השתוממות גדולה עד שיקפצו ממקומם מרוב הפליאה, כאשר יקרה לאדם אשר יראה פתאום דבר אשר לא דִמָה לראות; ומפני שהזכיר ענין קפיצה אמר אח"כ עליו יקפצו, כמו מדלג על ההרים מקפץ על הגבעות (שה"ש ב' ח'), אלא שהחליף המליצה ואמר יקפצו פיהם, לו סגירת הפה ליראה ולחרדה ולבושה, כמו יראו גוים ויבושו מכל גבורתם ישימו יד על פה (מיכה ז' י"ו), שרים עצרו במלים וכף ישימו לפיהם (איוב כ"ט ט'), ועולתה קפצה פיה (שם ה' י"ו), יראו ישרים וישמחו וכל עולה קפצה פיה (תהלים ק"ז מ"ב), ושרֵידֶיר רוז' וגיז' פירשו יזה יביא בהם שמחה רבה, כמו exsultare הנגזר מן saltare, ואין הענין הזה מתישב יפה במקום הזה, ואין לו התיחסות עם כאשר שממו עליך שלפניו, ולא עם עליו יקפצו שאחריו; והיירונימוס ואחרים פירשו יזה יכפר על הגוים, מענין הזאת הדם, וכבר השיב Schruder, ואמר כי ראשונה לא נמצא לו הזאה בלא הזכרת הדבר אשר תהיה בו ההזאה, אם דם, אם מים, ואם שמן; ושנית כי לא יאמֵר הִזָה איש, אלא על איש או אל איש, כי אין הִזָה אלא גרם קפיצה; ושלישית כי אין ענין זה נקשר עם כאשר שממו.
<b>כי אשר לא ספר להם ראו,</b> דברים שמעולם לא הוגד להם דוגמתם; והנה ענין יזה גוים רבים יפה יתישב אם הענין על ישראל, אך אם הענין על הנביאים, הנה אויבי הנביאים ומחרפיהם לא היו הגוים, אלא ישראל עצמם, והנביאים לא היה להם דין ודברים עם האומות, כ"א עם בני עמם, ומה טעם א"כ להזכיר כאן הגוים?

Chapter 53



Verse 1

<b>מי האמין לשמועתנו,</b> אחר שאמר כי אשר לא ספר להם ראו, מצייר כאלו הגוים משיבים, אם היינו אנחנו משמיעים את המאורע הזה, מי היה מאמין לשמועתנו? כ"כ הוא זר ויוצא מן המנהג הטבעי, <b>וזרוע ה' על מי נגלתה,</b> דרך בזיון, מי בחר לו ה' <b>לגַלוֺת בשבילו זרועו ויכלתו?</b> שהיה לו לגלות כחו בשביל בעלי המעלה והממשלה, והוא לא כן עשה, אבל בחר לו עם בזוז ושסוי שפל ונבזה; מי האמין כזאת? (דון יצחק).
<b>לשמועתנו,</b> רבים פירשו מה שמגידים לנו, כלומר מה שהנביא מגיד בסוף הסימן; אך הנביא מצייר את האומות כאלו רואות הענין בפעל, לא כאלו שומעות הנבואה מפי הנביא; וגיז' פירש כי הנביא אומר בעדו ובעד כל חביריו מי האמין לשמועתנו, מי האמין לנבואות שהיינו משמיעים שישראל עתידין להגאל.

Verse 2

<b>ויעל כיונק לפניו,</b> עבד ה' עלה וצמח בגלות לפני ה' ובעזרתו כיונק וענף היוצא מן האילן וכשרש, וכל זה אמנם היה מארץ ציה, כי לא היה אפשר לשער שיגדל וירום עבד ה', כמו שאין אדם משער שיצמח מטע בארץ ציה וארץ לא זרועה. והנה שיעור הכתוב ויעל לפניו מארץ ציה כיונק וכשרש.
<b>לא תאר לו ולא הדר ונראהו,</b> כן ראוי לחבר המלות האלה, והטעם לא היה תארו יפה שימשוך ענינו אליו לראותו, לא היינו חוששים אפילו לראותו, וכן לא היה לו מראה כדי שנחמדהו (ר' מאיר אבערניק והכורם ורוז' וגיז' והמתרגם היוני Symmachus). אבל בעל הטעמים התחכם כדרכו להסיר חרפה מעל ישראל, והטעים באופן שתהיה הכוונה אע"פ שלא היה לו מראה היינו רואים אותו וחומדים אותו. וגם יונתן בתרגומו שנה הענין, ופירש לא תאר חול תארו, ולא אימתו אימת הדיוט, והיה זיו קדש זיוו, אשר כל רואהו יביט אליו.
<b>לא תאר לו וגו',</b> חוזר לעבד ה', לא ליונק ולשרש, אך היא נתינת טעם למה המשילוהו ליוצא מארץ ציה, כי היה תארו נבזה בעיניהם.

Verse 3

<b>נבזה וחדל אישים,</b> כך היה עבד ה' הוא ישראל בימי הגלות.
<b>וחדל אישים,</b> חדל יותר מכל שאר בני אדם, כמו וכסיל אדם (משלי ט"ו כ') כסיל שבאדם. וטעם חָדֵל אובד וחסר כח, כמו אדעה מה חדל אני (Martini ורוז'), וקרוב לזה פירוש ראשון שהביא רד"ק. פחות שמבני אדם היה, וגיז' ואחרים פירשו כפירוש שני של רד"ק, שחדלו ממנו בני אדם ולא היו מתחברים עמו, אמנם לא נמצא שרש חדל להוראת העזיבה, ומה שהביאו לראיה חדלו קרובי (איוב י"ט י"ד) אין ענינו חדלו ועזבו אותי, אלא חדלו מהיות <b>ומהֵרָאוֺת</b> כקרובַי.
<b>וידוע חולי,</b> כמו אלופי ומיודעי, והוא משל, כאלו הוא רֵעַ וחבר לכל מיני חלאים, וכטעם אמור לחכמה אחותי את ומודע לבינה תקרא; ורוז' וגיז' פירשו נודע ומפורסם בעבור חֳלָיָיו. ותלמידי מוה"רר אפרים רפאל גירונדי ז"ל מפרש כמשמעו, שהחולי יודעו ומכירו, והוא משל, כאלו החליים חוזרים לאכסניא שלהם, והולכים אצל מי שמכירים שהוא מזומן תמיד לקבלם; ונכון.
<b>וכמסתר פנים ממנו,</b> היה כמעט גורם לכל רואהו שיסתיר פניו ממנו לבלתי ראותו, כ"כ היה נמאס.
<b>מַסְתֵר,</b> כמו מסתיר, כמו <b>וַיַדְבְקו</b> (רד"ק ורוז' וגיז'), וכאן הוא יוצא לשלישי, גורם לאחרים להסתיר פניהם.
<b>נבזה ולא חשבנוהו,</b> נבזה היה ולא היה נחשב בעינינו למאומה.

Verse 4

<b>אכן חליינו,</b> החליים שהיו ראויים לבא עלינו, כלומר יותר היינו ראויים אנחנו להענש, ולא הוא, והנה נראה כאלו הוא סבל בעדנו.
<b>נגוע,</b> מיד האלהים, ואלהים שזכר אחר כן חוזר לשלשתם; והנה <b>מֻכֶּה</b> בלא ספק סמוך, וצריך להיות נקוד צרי, וכן הוא בדפוס ברי"שא ורע"ח, אבל בקצת ספרים נקוד בסגול, ואינו אלא שבוש. ובת"נך גדול שנת רפ"ה הוא בצירי, ובגליון נמסר עליו: מכה ב' וקמץ חד כתיב יו"ד מכי חרב במלחמה, כלומר <b>מֻכֵּה</b> נמצא בשני מקומות בקמץ קטן (שהוא צרי), ובאחד מהם הוא ביו"ד. ובשאר מקראות גדולות דפוס ויניציאה הדפיסו המסרה ועם כל זה הדפיסו מכֶה בסגול.

Verse 5

<b>מחלל,</b> לשון חָלָל, כמו למעלה (נ"א ט') מחוללת תנין (ראב"ע רוז' וגיז'), אלא ששם הוא בינוני פועֵל, וכאן הוא מקבל הפעולה.
<b>מפשעינו,</b> בגלל פשעינו, כמו מחטאת נביאיה עונות כהניה (איכה ד' י"ג).
<b>מוסר שלומנו עליו,</b> היסורים המביאים שלום שהיו ראויים לנו באו עליו. ואולי כוונת הנביא היתה לומר <b>שִלוּמנו</b> לשון שנת שִלומים (למעלה ל"ד ח'), באו ימי השלום (הושע ט' ז'), והשופט בשלום (מיכה ז' ג'), ובעלי הנקוד הפכו ל' פורענות ללשון שלום וברכה.
<b>ובחברתו,</b> ענין <b>חַבּוּרה,</b> וראוי היה להנקד <b>וּבְחַבּורתו,</b> אלא שבעלי הנקוד התחכמו ועשו אותו מענין חֶבְרָה, כמו שעשה יונתן שתרגם <b>וּבִדְנִתְנְהִי</b> לפתגמוהי חובנא ישתבקון לנא, ומלת <b>נִתְנְהִי</b> היא משרש <b>נהא</b> שענינו התחברות הלבבות לשוב בתשובה, כמו וינהו כל בית ישראל אחרי ה' (שמואל ' ז' ב') תרגומו ואתנהיאו כל בית ישראל בתר פולחנא דה', וכן ונקוו אליה כל הגוים לשם ה' (ירמיה ג' י"ז), תרגומו ויתנהון למפלח בה כל עממיא.
<b>ובחבורתו נרפא לנו,</b> לתפארת המליצה הזכיר שני ענינים מתנגדים, והטעם ע"י מה שסבל הוא היינו אנחנו בשלום; והנה כל הענין הזה לא יצדק באמת, וכמו שהעיר רד"ק, כי לא יתכן שתסבול אומה אחת על עונות חברתה, אך לתפארת המליצה הנביא נותן כדברים האלה בפי האומות, להראות איך יכירו כי ישראל היו נקיים, והם היו החטאים; והנה הדבר ברור כי כל זה לא יתכן על גלות בבל, כי אז כמה אומות היו משועבדות תחת בבל כישראל, ולא מצאנו שהיה מצב ישראל קשה ממצב שאר אומות. אך זה צודק מאד בגלות הזאת, שהיו ישראל בכל דור ודור עם בזוז ושסוי, לא נעשה כן לכל גוי.

Verse 6

<b>כלנו כצאן,</b> שדרכן לתעות וללכת הנה והנה.
<b>איש לדרכו,</b> כל אחד אחר שרירות לבו, והכוונה על השחתת המעשים, לא על האמונות הכוזבות.
<b>הפגיע בו,</b> עשה שיפגע בו וימצאהו.
<b>עון כלנו,</b> העֺנש הראוי לכלנו; וכאן ראיתי להזכיר דעת אחרת בפירוש שלשת המקראות האלה (ד' ה' ו') אשר מצאתי בפירוש כ"י לס' הכוזרי אשר בידי, והמפרש מביא אותו בשם רבו בספרו עדות לישראל, שגם הוא פירוש לס' הכוזרי, וז"ל: הנביא ישעיה היה אומר כי גלותנו אינו מצד פשעינו וסכלותנו והעדר הידיעה ממנו, ולכן אמר תחלה הנה ישכיל עבדי, אך הוא לפשע וחטאת הדור ההוא, ר"ל דור ישעיה, והוא אמרו אחריו והוא מחולל מפשעינו וגו', הטעם אנחנו עומדים בשלוה והוא עומד ביסורים, ומכתו וחבורתו הן רפואות לנו, כי הוא סובל מה שהיינו ראויים לסבול, ושַלְוָתנו אינה מצד תום דרכינו, ה' כלנו כצאן תעינו וגו', עכ"ל. ומי שירצה לסייעו יוכל לומר כי כן באמת תחלת גלות יהודה לא היתה אלא בגלל חטאת מנשה ודורו.

Verse 7

<b>נגש,</b> ל' לא יגוש את רעהו (דברים ט"ו ב'), והוא נפעל עבר.
<b>והוא נענה,</b> המפרשים פירשוהו ל' ענוי, ולפי זה נתקשו במלת והוא, עד כי Martini רצה להגיה נגש הוא ונענה, והסכים עמו רוז'; וגיז' פירש שהיו נוגשים אותו, גם כי כבר היה מענה והנכון כדעת Coccejus שהוא לשון עֲנָוָה, כמו עד מתי מאנת לענות מפני, אמר, היו נוגשים אותו, והוא לא היה מורד, אלא היה סובל בענוה ונמיכות הרוח, ולא יפתח פיו. וכן בלשון חכמים נעניתי לך מחול לי (ברכות כ"ח), ענינו אני נכנע לך, וכן נעניתי לך קום אכול (כתובות ס"ז), נעניתי לכם עצמות שאול בן קיש (יומא כ"ב), ויש לתמוה על רש"י שפירש (בברכות) נעניתי לך, דברתי יותר מדאי.
<b>וכרחל לפני גזזיה,</b> דמיון הרחל הוא לנגישת הממון שהוא בדמיון הגז, ומלת נגש על הממון, כמו איש כערכו נגש את הכסף ואת הזהב (מלכים ב' כ"ג ל"ה), לא יגוש את רעהו (דברים ט"ו ב') ולא יפתח פיו שבסוף הפסוק חוזר למשל השה והרחל, כלומר סוף דבר לא היה פותח פיו. וכל זה אמנם צודק מאד על ישראל בגלות, וכמו שכתב ראב"ע, ולא יצדק על הנביאים (כשטת גיז'), שארי אם לא היו פותחים פיהם באמץ לבב ובגבורה, לא היו נביאים, ואם היו חדלים מהתנבאות לא היה אדם שונאם; וגיז' הביא לראיה ולדוגמא דברי ירמיהו (י"א י"ט), ואני ככבש אלוף יובל לטבוח, והוא לא ראה כי ירמיה מְדַמֶה עצמו לכבש לא מצד סבלנותו, אלא מצד שהיו אורבים לו והוא לא ידע, כמו שאמר מיד: ולא ידעתי כי עלי חשבו מחשבות; ואיך יאמר כי ירמיהו היה סבלן כשה, ובפסוק שאחריו הוא אומר אראה נקמתך מהם?

Verse 8

<b>מעצר וממשפט לקח,</b> רש"י ראב"ע ורד"ק פירשו שנגאל מצרותיו, וזה לא יתיישב בהמשך המאמר, ודון יצחק פירש שלוקחה ממנו הממשלה, וא"כ היל"ל עוצר ומשפט לֻקח ממנו, ורוז' וגיז' פירשו מרוב הצרה מת, אמנם לא יתכן שיקרא ענוי הצדיק בשם משפט; ול"נ מעצר וממשפט, בלי עצר ובלי משפט, כמו מחץ מתנים קמיו ומשנאיו מן יקומון (דברים ל"ג י"א), בלי יקומון, והרבה מִן מורים על השלילה, והכוונה שהומת בלא רשות השלטון ובלא גזרת המשפט, אלא כל מוצאו יהרגהו אם יחפוץ, כמו שהיה מצב ישראל בקצת הזמנים.
<b>עצר,</b> שלטון וממשלה, כמו זה יעצור בעמי (ש"א ט' י"ז), ואין מכלים דבר בארץ יורש עֶצֶר (שופטים י"ח ז').
<b>ואת דורו מי ישוחח,</b> רוז' וגיז' פירשו ואנשי דורו מי היה מהם שישים על לבו כי מפשע עמי נגע למו, ולפ"ז ומִדורו היל"ל, גם אין לשון שיח מחשבה אלא דבור; ורש"י פירש מי יגיד כל התלאות אשר מצאוהו, אמנם אין זה ענין מלת דור; ואני אומר כי את זה כמו עִם, והטעם כמו כי ידברו את אויבים בשער (תהלים קכ"ז ה'), מי היה עומד להליץ בעדו ולדבר עם בני דורו ולהוכיחם על מה שעושים עמו; ואמר ישוחח, כי אפילו שיחה קלה לא נמצא מי שידבר בעדו, ואמר את דורו כי כל בני הדור יחדו רדפוהו, לא עם אחד ולא שנים.
<b>מפשע עמי,</b> כמו עמים, כמו הרודד עמי תחתי (תהלים קמ"ד ב').
<b>נגע למו,</b> מפשע העמים שהיו הם עצמם חייבים לסבול הנגע שסבל הוא.
<b>נגע למו,</b> אשר נגע למו (Martini et Hensler), ואחרים פירשו בא הנגע להם (ואמר להם כי עבד ה' הוא כולל כל ישראל), ורחוק בעיני שֶיֵאָמֵר כמליצה הזאת <b>נֶגַע לוֺ, מַכָּה לוֺ,</b> על בוא הנגע על האדם; ובתרגום יוני המיוחס לשבעים זקנים מתורגם כאלו כתוב <b>נֻגַע לָמוּת,</b> ודבקו בנסחא זאת Houbigant, Cappellus, Micha?lis, Kennicott, Lowth, Koppe, אמנם איך יאמר נגע למות שנראה כי עדיין לא מת, וקודם לכן כבר אמר כי נגזר מארץ חיים, ואח"כ אומר ויתן את רשעים קברו.

Verse 9

<b>ויתן את רשעים קברו,</b> נקבר בלא כבוד כרשעים.
<b>ואת עשיר במתיו,</b> להיות מלת מָוֶת בלתי מקבלת הרבוי (אם לא בפסוק <b>מוֺתֵי</b> ערלים תמות (יחזקאל כ"ח י'), וגם שם לא יתכן באמת שתהיה המלה הרבוי מן מָוֶת, כי עם היחיד מדבר, ואיך ימות אדם אחד מיתות הרבה), נ"ל כדעת ראב"ע ואחריו Lokemacher, Martini, Lowth וגיז' בדפוס שני לפרש ל' בָמָה, והכוונה בנין מפואר על הקבר; והנה רוב המפרשים פירשו עשיר כמו רשע, ואין טעם שיכנה כאן הרשע בשם עשיר, גם אין שום עדות ברורה לזה משאר מקראות, ע"כ נ"ל הטעם היה קברו את רשעים, והוא צדיק, והיה משפטו שיהיו לו במות על קברו כמו העשיר, לזכר צדקתו.
<b>במתיו,</b> הבמות הראויות לו, כמו חליינו ומכאובינו למעלה.
<b>על לא חמס עשה,</b> לא על חמס שעשה, כי לא עשה חמס, וכיוצא בזה על לא חמס בכפי (איוב י"ו י"ז).

Verse 10

<b>וה' חפץ דכאו החלי,</b> דכאו נ"ל כדעת Gussetius <b>דַכָּא</b> שלו, המדוכה על ידו, והיה ראוי להנקד <b>דַכָּאוֺ</b> בקמץ ובא בשוא, כמו <b>מִקְדְשוֺ נִדְּחוֺ,</b> ומצאנו <b>דַכָּא</b> או <b>דַכָּה</b> בכנוי, לשון שקר ישנא <b>דַכָּיו</b> (משלי כ"ו כ"ז), ולענין פירוש המקרא אני מפרש וה' חפץ שהמדוכה על ידו, אשר הוא החלי אותו, אם תשים אשם נפשו יראה זרוע וגו', וזה המשך דברי האומות לעתיד לבא.
<b>החלי,</b> מענין חולי, הפעיל עבר, והיה משפטו הֶחֶלָה, ובא על דרך נחי ל"א, כמו המציא וכמו שמצאנו תחלואים, והוא ע"ד ל' ארמית (אַגְלִי, הֶגְלָה), וכן בל"ח הֶעֱנִי.
<b>אם תשים אשם נפשו,</b> אם נפשו תמסור עצמה למיתה כקרבן אשם (תשים: תשים עצמה, כמו לבא חמס שבעים בני ירובעל ודמם לשום על אבימלך אחיהם (שופטים ט' כ"ג) שענינו כדי שיבא חמס בני ירובעל ודמם, וישים עצמו על אבימלך), וכן אשר שם לו בדרך (ש"א ט"ו ב'), כלומר שיסבול צרותיו לכפרת עונותיו, ויצדיק עליו את הדין, אז גם בהיותו בגלות ה' חפץ כי המדוכה הזה שהוא החלי אותו יראה זרע ויאריך ימים ולא יאבד ולא יכרת, עד כי לבסוף חפץ ה' בידו יצלח, וחפץ ה' הוא <b>שוּב</b> כל העמים לדעת אחדותו ולעבדו, כי זה יהיה על ידי הנסים והנפלאות שיעשה ה' לישראל בגאולה העתידה; וכאן נשלם מאמר האומות, אחר שיודו כי מה שסבלו ישראל בגלות היה שלא כדין, ושיותר היו הגוים עצמם ראויים להענש, ולא ישראל, ושבזכות שהיו ישראל מצדיקים עליהם את הדין בימי הרעה, שמרם ה' והמשיך מציאותם, עד בוא עת גאולתם, אשר היא לטובת העולם כלו; והמפרשים ורוז' פירשו דכאו כמו לדכאו, והוא קשה, שיזכיר ל' חָפֵץ בענוי עבדו הצדיק, והי"לל וה' אמר, כי ל' חפץ לא יורה על הרצון לבד, אלא על דבר שהאדם רוצה אותו בשמחה, וזה טעם החפוץ אחפוץ מות רשע (יחזקאל י"ח כ"ג); ועוד החלי חסר וי"ו החבור, וענינו לפי דעתם חפץ לדכאו והחלי אותו; וגיז' פירש דכאו שם מן דֶכֶא (והדגש מיותר), ענוי שלו, וה' חפץ והחלי ענויו, כמו החליתי הכותך (מיכה ו' י"ג), מכה נַחְלָה (ירמיה י"ד י"ז), ועדיין חסרה הוי"ו, ונשארה מליצת וה' חפץ על ענוי הצדיק; ולפירושי חסרה מלת אשר אחר מלת חפץ, כמו ה' חפץ למען צדקו יגדיל תורה, ענינו חפץ שיגדיל תורה, ועוד חסרה מלת אשר אחר דכאו, דכאו אשר החלי, כמו מאנוש ימות, וחבריו רבים.
<b>אם תשים אשם נפשו,</b> אם נפשו תשים עצמה אשם, ורוז' וגיז' פירשו אשם קרבן לכפֵר על הגוים, כטעם אכן חליינו הוא נשא (למעלה פסוק ד'), וזה שקר, כי אע"פ שהגוים יאמרו חליינו הוא נשא מצד שבאו על ישראל הרעות הראויות לבא עליהם, איך יאמרו כי ישראל נתנו עצמם לכפר בעדם? והלא לא לכך נתכוונו ישראל בסבלם הגלות, ולא ידעו מאומה שענוייהם יועילו לשאר עמים; ומלבד זה הוא שקר שיהיה זה ענין מלת אשם, כי לא מצאנו אשם אלא לכפרה על המביא אותו, ולא בשביל אחרים, כי עקר הוראת שרש אשם הוא חרטה, ואיך יתחרט ראובן על עונות שמעון? והכפרה בשביל אחרים, <b>כֺפר</b> ופדיון תִקָרֵא, ולא אשם.
<b>יראה זרע יאריך ימים,</b> המפרשים ורוז' וגיז' פירשו לאחר הגאולה, והוא רחוק שֶיְתָאֵר הגאולה בתארים האלה שאין בהם דבר יוצא מן המנהג הטבעי, ולפירושי הענין על זמן הגלות; ושבעים זקנים ויונתן תרגמו דכאו מענין ל' ארמית, לטהרו, תרגום טהור דכי, ונראה כי כן ג"כ דעת רש"י, אמנם אין שרש דכא או דכה נמצא בשום מקום במקרא על ההוראה הזאת, אך מצאנו במקומו שרש זכה, ובארמית נתחלפה הזי"ן בדל"ת, כמו זכר דכר; ור' מאיר אבערניק והחכם יש"ר תרגמו וה' חפץ דכאו החלי בתמיה, וכי יחפוץ ה' לדכאו ולהחלותו לעולם? לא, אמנם אחר שמסר נפשו כְאָשָם יראה זרע וגו'; אך לפ"ז נראה שהי"לל וה' יחפוץ, לא חפץ, כמו ואתה תירשנו (שופטים י"א כ"ג), ואתה תנצל (למעלה ל"ז י"א); והנה ממה שהזכיר למעלה ויתן את רשעים קברו, כאלו כבר מת, וכאן אומר יאריך ימים, נראה ברור שאינו מדבר על איש אחד, כ"א על האומה; ויש משיבים ומפרשים זרע שיאריך ימים אע"פ שהוא כבר מת, וממה שאכתוב למטה על יראה ישבע יתבאר שאין הדבר כן.

Verse 11

<b>מעמל נפשו,</b> מכאן ואילך דברי האל.
<b>מעמל נפשו,</b> חפשי מעמל נפשו (גיז') קרוב למה שפירשתי למעלה מעצר וממשפט לקח, ועל כיוצא בזה כתב Gussetius כי כן בלשון רומי מלת absque נגזרה ממלת a, ab שענינה מִן.
<b>יראה ישבע,</b> יראה זרע וישבע ימים (וכן מצאתי אחר כך לדון יצחק), והנה מאחר שהזכירו הגוים ענין יראה זרע יאריך ימים, ה' מקיים ההבטחה הזאת גם לעתיד, ואומר אם עד עתה היה רואה זרע ומאריך ימים בשכר מה שהיה סובל בגלות, עתה יגאֵל מעמל נפשו, ועוד יוסיף לראות זרע ולשבוע ימים; ורא"בע ורד"ק פירשו יראה טוב עד שישבע, והנה העקר חסר; ורוז' פירש יראה וימצא צרכו שישבע בו, וגיז' ישבע במה שיראה.
<b>בדעתו,</b> בחכמתו ובצדקתו וביראת ה' שבו, כמו כי שפתי כהן ישמרו דעת ותורה יבקשו מפיו (מלאכי ב' ז'), ואם לא ישמעו בשֶלַח יעבורו ויגועו בבלי דעת (איוב ל"ו י"ב), עיני ה' נצרו דעת ויסלף דברי בוגד (משלי כ"ב י"ב) שענינו עיני ה' תצרנה איש דעת, כלומר איש צדיק וירא ה', וכן כי אתה הדעת מאסת ואמאסך מכהן לי ותשכח תורת אלהיך (הושע ד' ו'), בכל אלה הדעת היא הצדקה ויראת ה', כי דעת כמו חכמה, וחכמה על הרוב שם נאמר בספרי הקדש על ההליכה בדרכי הצדק וביראת אלהים, כי תחלת חכמה יראת ה' ויראת ה' ראשית דעת.
<b>בדעתו יצדיק צדיק עבדי,</b> כאן הפסיק מאמר מעמל נפשו יראה ישבע, שלא היה אלא כנגד יראה זרע יאריך ימים שאמרו האומות, ומתחיל לספר שבח ישראל בימי הגלות, ואומר עבדי ישראל בדעתו ובצדקתו ויראת ה' אשר בו היה בימי גלותו מצדיק את הצדיק, כלומר היה מצדיק עליו את הדין, והיה מצדיק את אלהיו שהוא אל צדיק, והיה אומר צדיק הוא ה' כי פיו מריתי.
<b>יצדיק צדיק עבדי לרבים,</b> כך היה מדתו של עבדי בזמן שהיה עבד לרבים, בזמן שהיה משועבד תחת יד המושלים והגדולים.
<b>ועונתם הוא יסבל,</b> והיה סובל כל מה שהיו מרשיעים נגדו; והמפרשים פירשו זה לאחר הגאולה, וזה לא יתכן, בעבור ועונותם הוא יסבול שאין ענינו אלא על זמן הגלות; ורוז', Hensler, Martini ואחרים פירשו יצדיק את הרבים אחר גאולתו, הוא שסבל עונותם בגלותו, וכן דון יצחק פירש אע"פ שהרעו לו וסבל עונותם בגלות, וכל זה דחוק מאד; וגיז' אומר כי גם אחר הגאולה יסבול עונותם, "י שיחזירם למוטב. וזה רחוק יותר; ורש"י פירש על זמן הגלות, ופירש יצדיק צדיק עבדי לרבים שהיה דן דין אמת לכל הבאים לדון לפניו ומליצת יצדיק צדיק עבדי לרבים, ראב"ע ורד"ק ודון יצחק ורוז' וגיז' פירשו הצַדיק שהוא עבדי יצדיק את הרבים ויביאם לעבוד את ה', ולפ"ז תִקְשֶה למ"ד לרבים, גם צדיק עבדי קשה; ור' מאיר אבירניק והחכם יש"ר תרגומו על זמן הגלות: ישבע עבדי עמל ויגון בגלותו, אך בדעתו יצדיק את עצמו, בלבו ידע כי צדיק הוא, וע"כ עונותם יסבול; ואין ל' הכתוב מדוייק לפי הפירוש הזה.

Verse 12

<b>לכן,</b> זאת אעשה לו אחרי גאולתו.
<b>אחלק לו ברבים,</b> אתן לו חלק בין הגדולים, אשים חלקו כחלק המושלים והנכבדים, שהיה עד עתה משועבד תחת ידם (De Wette וגיז').
<b>ואת עצומים יחלק שלל,</b> ועם עצומים (גיז') כלומר כמו העצומים (כטעם ויתן את רשעים קברו) יחלק שלל, שיהיה גדול ונכבד בעיני העמים ויכבדוהו ויתנו לו מנחה ומס, ואם עָם אחד ימאן לכבדו ויבא להרע לו, הוא ילחם בו וישלול שללו; אחלק לו ויחלק שלל: ל' אחד לשתי הוראות, לתפארת המליצה; ורא"בע ורד"ק ודון יצחק ורוז' פירשו אחלק לו נחלת גוים רבים, והוא יחלק שלל גוים עצומים, ואין הל' מדוייק; ור' מאיר אבירניק והחכם יש"ר פירשו אחלק לו ברבים אתן לו שכרו בפרהסיא לעיני כל העולם, וזו הוראת מלת ברבים בל"ח, לא בל' מקרא, גם ואת עצומים שאחריו מוכיח כי ברבים מל' רבים ועצומים.
<b>הערה,</b> גִלָה, כמו את מקורה הערה, כדעת יש אומ' שהביא ראב"ע, והטעם לא חשך ממות נפשו, לא הציל עצמו בהמרת דתו; וכל שאר המפרשים פירשו ל' שפיכה, כמו ותער בדה, אל תְעַר נפשי, ורחוק בעיני, כי אמנם לא שפך הוא את נפשו.
<b>ואת פשעים נמנה,</b> סבל שיקראוהו פושע בעבור דבקותו באמונת אבותיו. והמליצה הזאת ראיה גדולה נגד האומרים כי עבד ה' הנזכר כאן היא הנביא או הנביאים, כי מעולם לא נחשבו הנביאים כפושעים, אבל היו הפושעים שונאים אותם על אודות תוכחותם הקשות.
<b>ולפשעים יפגיע,</b> היה מתפלל בעדם, כמו הפגיעו במלך לבלתי שרוף את המגילה (ירמיה ל"ו כ"ה) (ראב"ע רד"ק דון יצחק וגיז'); והנה הל' הזה ולפושעים יפגיע מוכיח כי והוא חטא רבים נשא ענינו שהיה סולח לעון המציקים לו, כטעם נושא עון, שא נא חטאתי, שא נא פשע אחיך, וחבריהם, שאם אין אתה אומר כן אין שום יחס וקשר בין והוא חטא רבים נשא ובין ולפושעים יפגיע; והנה עתה ידענו באיזו זכות יהיו ישראל נגאלים והוא בזכות שיסבלו הצרות והמות, ויסלחו למציקים להם ויתפללו בעדם, כלומר שיאהבו את העמים, ולא ישנאום אף אם יגמלו להם רעה.

Chapter 54



Verse 1

<b>רני עקרה לא ילדה,</b> מדבר על ירושלם, וממשיל אותה לאשה, והאל בעלה, וישראל בניה, ומדבר על הגאולה העתדה.
<b>עקרה לא ילדה,</b> לא עקרה ממש, כי כבר ילדה בנים ממי קדם, אבל בימי הגלות הרי היא כעקרה וכאלו מעולם לא ילדה ולא חלה, כי היא שוממה ובלי בנים.
<b>מבני בעולה</b> מבני שאר ערים הנושבות הנמשלות לאשה היושבת בשלום עם אשה ובניה; ולדעת גיז' הכוונה רבים יהיו בני ישראל בשובם מן הגלות ממה שהיו בהיותם על אדמתם. והנה הרבוי הגדול הזה יתכן בגאולה העתידה, כי בארץ הגלות התרבו ישראל, ולא יתכן בגאולת בבל, אפילו אם היו חוזרים כלם, כי לא אָרְכָה להם הגלות עד שיוכלו לפרות ולרבות כנגד מה שאבדו מהם במלחמות נבוכדנאצר, ועוד רבים הלכו למצרים עם ירמיה; ורחוק שיכלול במספר בני שוממה גם הגרים שהיו נספחים עליהם.

Verse 2

<b>הרחיבי מקום אהלך,</b> המשיל ירושלם לאשה היושבת באהל, ואומר לה כי צריך שתרחיב אהלה לרוב בניה אשר יבאו לה.
<b>יטו,</b> צַוִי לאחרים שיטו אותן.
<b>משכנותיך</b> , רבים במקום יחיד, לתפארת המליצה, כמו עד אמצא מקום לה' משכנות לאביר יעקב (תהלים קל"ב ה'), והוא לקברות יובל (איוב כ"א ל"ב) (גיז'), וזה מצוי הרבה בשירי ר' יהודה הלוי וחבריו.

Verse 3

<b>כי,</b> הוא פירוש המשל הקודם, וטעמו כי לא תספיק א"י לרוב השבים מן הגלות.
<b>גוים יירש,</b> יירש ארצות שהיו בימי קדם יושבים בהם גוים נפרדים, והן סביבות א"י שהיו בהן אדום עמון ומואב וארם ושאר גוים.
<b>יושיבו,</b> מצאנו שרש ישב בבנין הקל על הערים והארצות, והכוונה שהן נושבות, שהן מקום ישוב, כמו ארץ מלחה ולא תשב (ירמיה י"ז ו'), ואשקלון לא תשב (זכריה ט' ה'), וכאן אמר בהפעיל זרעך יעשו הערים הנשמות נושבות.

Verse 4

<b>כי בשת עלומיך,</b> הצרות שעברו עליך בימי קדם קודם הגלות.
<b>וחרפת אלמנותיך,</b> בגלות.

Verse 5

<b>כי בעליך עשיך,</b> לא תהיי עוד כאלמנה, אלא האל העושה אותך, אשר ה' צבאות שמו, הוא ישוב לקחת אותך לו לאשה, וגואלך הוא קדוש ישראל, אשר מהיום והלאה יקרֵא אלהי כל הארץ.
<b>בעליך,</b> ענין קנין ואחוזה, עיין למטה ס"ב ה'.
<b>בעליך עשיך,</b> ל"ר המורה על האחדות הגמורה, כמו ישמח ישראל בעושיו, אם בעליו עמו, אדוני יוסף, עיין למעלה א' ט'.
<b>אלהי כל הארץ יקרא,</b> גואלך הוא האל העתיד להיות למלך על כל הארץ, עיין למעלה ב' ב'.

Verse 6

<b>כי כאשה עזובה,</b> ה' קורא לך והוא שב ומקרב אותך אליו, כמו שיעשה אדם עם אשתו אחר שעזב אותה והוא רואה שהיא עצובה על זה, ולא מדבק באיש אחר קראך, כמו כי אחד קראתיו (למעלה נ"א ב').
<b>ואשת נעורים כי תמאס,</b> בתמיה, האפשר שימאס אדם לעולם את אשת נעוריו? וכן נראה דעת רד"ק. אמנם שאר המפרשים פירשו כי תמאס אחר שתמאס, ולא הבינו כי ל' מאס הוא לחלוטין, ולא דרך עראי, וכטעם לא מאסתים ולא געלתים, המאוס מאסת את יהודה (ירמיה י"ד י"ט).
<b>עזובה ועצובת רוח,</b> לשון הנופל על הלשון (גיז').
<b>כי תמאס,</b> כי ל' תימה, כמו כי הצילו את שמרון מידי (מלכים ב' י"ח ל"ד), וכן פירשתי כי איש הרגתי לפצעי (בראשית ד' כ"ג).

Verse 7

<b>ברגע קטן עזבתיך,</b> אין הכוונה על זמן המשך הגלות שיהיה מעט, כי אז הי"לל רגע, לא ברגע, וכמו שהרגיש ראב"ע ואמר שהב"ית מיותרת; אך הכוונה כאדם המתחרט על רגזו וחמתו שהביאתו לעשות דבר שאיננו ראוי לו, והוא אומר ברגע קטון שכעסתי עשיתי זאת, וכן מפרש והולך בשצף קצף.

Verse 8

<b>בשצף,</b> כמו בשטף, כמו אכזריות חמה ושטף אף (משלי כ"ז ד') (רוז' וגיז'), ונכתב כך לזווגו עם קצף שאחריו (גיז'), ומצאנו הטי"ת והצ"די מתחלפות חטב חצב, וצהרים בארמי טיהרא, ואחרים כן.
<b>הסתרתי פני רגע ממך,</b> תלמידי מוה"רר אברהם חי ריגיו מפרש רגע פתאום, כמו ותבאנה לך שתים אלה רגע, ומוה"רר אברהם לאטאס אומר כי בי"ת ברגע ובשצף מושכת אחרת עמה, וכאלו כתוב הסתרתי פני ברגע.

Verse 9

<b>כי מי נח זאת לי,</b> הענין הזה הוא אצלי כענין המבול שנשבעתי עליו שלא יעבור עוד על הארץ; ויונתן וסומכוס ותיאודוציאון והמתרגם הסורי והיירונימוס ורבנו סעדיה תרגמו כימי מלה אחת, ורד"ק אמר שהספרים מתחלפים בזה, ואע"פכ נוסח שלנו עקר, כי אח"כ פירש מה שסתם בתחלה, ואמר מעבור מי נח, וכן מתורגם בתרגום שבעים זקנים, וכן תרגמו רוז' וגיז'.

Verse 10

<b>כי ההרים ימושו,</b> דרך מליצה, כלומר יותר יתכן שיהיה זה משיהיה זה.
<b>מרחמך,</b> וכן רחמתיך, וברחמים שלמעלה, נ"ל ל' אהבה, כמו בארמית, וכמו ארחמך ה' חזקי (תהלים י"ח ב').

Verse 11

<b>סערה,</b> מל' כי הים הולך וסוער עליהם (יונה א' י"ג), מטורבת כמו ע"י רוח סערה.
<b>לא נחמה,</b> שלא נחמה, שלא היה לה מנחם, והוא ל' עבר, ורוז' וגיז' עשוהו בינוני פֻעַל, כמו לֻקַח, במקום מְנֻחָמָה, ולא ראו שהיה לו להיות בטעם מלרע.
<b>מרביץ בפוך אבניך,</b> נראה שהפוך הוא האון היקרה הנקראת lapis lazzoli, והוא הנזכרת בדברי הימים א' כ"ט ב' אבני פוך ורקמה, ועושים ממנה טיפול (incrustatio) שמדבקים על האבנים לנוי, וזה טעם הנה אנכי מרביץ בפוך אבניך; ועושים ממנה ג"כ צבע שצובעים בו תכלת, וזה טעם ותשם בפוך עיניה (מ"ב ט' ל') כי תקרעי בפוך עיניך (ירמיה ד' ל'), שהיו הנשים צובעות עיניהן בצבע הנעשה מאבן הפוך; וכן קרן הפוך (איוב מ"ב י"ד) שהיו עיניה יפות בלא צביעה (כענין דלא כחל ולא שרק ולא פרכוס ויעלת חן, כתובות י"ז), כאלו היא עצמה היתה כלי של פוך: כך למדתי מפי החכם הרופא ר' יהודה חיים שלום ע"ה ולשון מרביץ ענין שטיחה ורקוע, ומליצת מרביץ בפוך אבניך שיעורה מרביץ פוך על אבניך, וכן כי תקרעי בפוך עיניך נ"ל ל' רקוע (בהפוך אותיות), ושיעורו כי תרקעי פוך על עיניך. (וגוסיציוס ורוז' וגיז' פירשו פוך fucus שהנשים מייפות פניהן בו, ופירשו מרביץ בפוך אבניך שהפוך ישמש במקום סיד לדבק אבני ירושלם, וקרובה לזה דעת דון יצחק, אלא שלדעתו הפוך הוא אבן יקרה והוא הנֺפֶךְ (וזה אפשר), והוא יהיה להם במקום סיד, וזה רחוק; ובפסוק אבני פוך ורקמה גיז' אומר שאולי הכוונה אבנים יקרות שמכסין בהן הכתלים לנוי, כדרך שהאשה מכסה פניה בפוך.).

Verse 12

<b>כדכד,</b> אין ידוע אי זה מין אבן הוא, ונראה שנגזר מן כידודי אש (איוב מ"א י"א), וכטעם אקדח שאחריו.
<b>שמשתיך,</b> בתרגום המיוחס לע' זקנים, וכן היירונימוס, וכן מדרש תהלים (הביאו רש"י), וכן רוז' וגיז' פירשו שִנֵי החומה, ואמרו שנקראו שמשות ע"ש קרני השמש, ושני החומה כמין קרנות, וכן בערבי שַמְשְ נקרא מין מַסְרֵק, להיותו בעל שִנים.
<b>לאבני אקדח,</b> מזהירות כאש, ל' כי אש קדחה (דברים ל"ב כ"ב).

Verse 13

<b>למודי ה',</b> תלמידי ה' ויודעיו, כטעם אשפוך את רוחי על כל בשר ונבאו בניכם ובנותיכם (יואל ג' א'), ודעת Michaëlis לקרוא בשתי הפעמים בוניך, ודעת Koppe לקרוא בוניך בתחלת הפסוק, ודעת Dëderlein לקרוא בוניך בסופו, ואין צורך; וממה שאמרו בתלמוד אל תקרי בניך אלא בוניך משמע שהיתה קריאתם בניך בקמץ.

Verse 14

<b>רחקי מעשק,</b> ממחשבת עשק, מאימת עשק שיעשקוך זרים.

Verse 15

<b>הן גור יגור אפס מאותי,</b> אל תיראי כי אין ראוי שיירא אלא מי שהוא רחוק ממני, שאין אני עמו (רש"י), או יגור כל איש חוץ ממי שהוא אתי, ולפיכך כל מי שיגור אתך, שיהיה איזה זמן גר אצלך, יפול עליך ויתחבר לך, בראותו הצלחתך, מלשון והיוצא ונפל על הכשדים (ירמיה כ"א ט'), ואת הנופלים אשר נפלו עליו (שם ל"ט ט') והזכיר שרש גור בשתי הוראות מתחלפות, דרך צחות. ודעת בעלי הטעמים נפלאה ממני. ור"דק וגיז' פירשו הן יאספו עליך אויבים, אך לא במצותי, ולפיכך לא יצליחו, ור' יונה פירש קרוב לזה, אלא שפירש הן בתמיה, היתכן שיתחבר חבור כ"א ברשותי, והכוונה על גוג ומגוג.
<b>מי גר אתך עליך יפול,</b> פירשו יונתן ורש"י ורד"ק וגיז' מי שיתאסף להלחם בך יפול עליך, אלא שרד"ק מפריד מלת עליך ממלת יפול, ומפרש מי שנאסף אתך להלחם עליך, הוא יפול, וגיז' מפרש עליך יפול כמו שפירשתי אני למעלה; ורוז' פירש הן לא ישכון שום אדם אצלך שיהיה מאותי, רחוק ממני ומעבודתי, כל מי שישכון אצלך עליך יפול ויהיה כאחד מאנשיך לעבוד את ה'.

Verse 16

<b>הנה אנכי בראתי חרש,</b> והוא הקדמה למקרא שאחריו, אמר כי החרש לא יעשה כלי מלחמה בזולת רצון האל, כי הוא ברא אותו ונתן בו הכח והידיעה, וגם אחר שנעשו כלי המלחמה לא יועילו למשחית הרוצה לחבל, אם ה' לא צוה, כי גם המשחית הוא תחת יד האל, כי הוא בראו. לכן כל כלי יוצר עליך לא יצלח.
<b>כלי למעשהו,</b> למעשה הכלי, למעשי המיוחד לו.

Verse 17

<b>יוצר.</b> ההָפְעַל קשה מאד, ולא אדע למה לא נקדו <b>יִוָּצֵר</b> בנפעל.

Chapter 55



Verse 1

<b>הוי כל צמא,</b> מדבר עם ישראל שיעמדו בגלות בזמן הקרוב אל הגאולה.
<b>הוי,</b> ל' קריאה, כדרכו בכל מקום, וזה אחד מן המקראות המוכיחים.
<b>כל צמא לכו למים,</b> המשיל ההצלחה שאחר הגאולה, אשר לא תהיה מִצִדֵנו, כ"א מצדו יתברך ע"י אותות ומופתים, למים, שאין דרך לקנותם בכסף, כי נמצאים ברוב המקומות.
<b>ואשר אין לא כסף,</b> גם מי שאין לו כסף ילך למים, כי בלא כסף ימצאם, כן אתם שמעו אלי ושובו בתשובה, יעזוב רשע דרכו, ואגאל אתכם; בעלי הטעמים השכילו לחבר ואשר אין לו כסף למעלה ולא למטה ורוז' וגיז' חברו למטה, ואיננו נכון.
<b>לכו שברו ואכלו,</b> אל תאמרו בלא כסף לא נמצא רק מים, לא לחם ולא יין, כן מה שאתה מבטיח אותנוּ יהיה דבר גרוע, שאינו שוה כסף, לא כן, אך לכו אלי, ותמצאו ג"כ שבר לאכול, לכו אלי ותמצאו בלא כסף ובלא מחיר גם יין וחלב, כלומר הטובה שאתן לכם חנם איננה טובה פחותה וגרועה, כמו המים, אלא היא כלחם וכיין וכחלב, כלומר כמזון וכמשקה הטוב והערב.
<b>שברו ואכלו,</b> קחו מה לאכול; שרש שבר אין ענינו קנייה בכסף או במחיר, אלא תחלת הוראתו שבירת הרעב (כטעם ישברו פראים צמאם), והושאל על לקיחת המזון באיזה דרך שיהיה, <b>ובלוא מחיר,</b> חליפין, כמו ומחיר כלב (דברים כ"ג י"ט).

Verse 2

<b>למה תשקלו כסף בלוא לחם,</b> למה תיגעו אחר מה שלא יועיל, ברדפכם אחרי התאוות, שאינן מביאות אושר קיים, ורעות רבות באות לרגליהן. וגיז' פירש כמשמעו למה תשקלו כסף בעבודת המלכים הרודים בכם, וכן ר"שי: למה תגרמו לכם לשקול כסף לאויביכם; אמנם נ"ל ברור כי כמו שהמים משל, כן הכסף משל.

Verse 3

<b>ואכרתה לכם ברית עולם,</b> איטיב עמכם בלא הפסק, ואין הכוונה שיכרות עמנו ברית חדשה, אלא שכן יהיה בפועל כאלו יכרות עמנו ברית עולם.
<b>חסדי דוד הנאמנים,</b> פירש שלא תהיה זאת ברית חדשה, אלא שיקיים חסדיו הנאמנים אשר נשבע לדוד.

Verse 4

<b>הן עד וגו',</b> מוסב לדוד, והכוונה על בן דוד, וכמו שמצאנו ובקשו את ה' אלהיהם ואת דוד מלכם ופחדו אל ה' ואל טובו באחרית הימים (הושע ג' ה'), ועבדי דוד נשיא בתוכם (יחזקאל ל"ד כ"ד), ועבדי דוד מלך עליהם (שם ל"ז כ"ד).
<b>עד,</b> מוכיח מזהיר ומעניש, מל' העד העיד בנו האיש (בראשית מ"ג ג').
<b>לאומים,</b> הראשון נ"ל משרש לאם, ועד סמוך למלת לאומים; והשני משרש אמם, נגיד ומצוה נתתיו לעמים, ומלת ומצוה בלתי סמוכה, וראויה לסגול; וגם יתכן שיהיו שניהם משרש לאם או שניהם משרש אמם.

Verse 5

<b>הן גוי וגו',</b> כשיהיה בן דוד נגיד ומצוה לאומים, אז אתה ישראל תוכל לקרוא לעשות רצונך כל גוי שתרצה, גם אותם שלא היית מכירם לשעבר, וכלם ירוצו לשרתך. והנה לא הוזכר דבר מן הגדולות האלה בנבואות על גאולת בבל.

Verse 6

<b>דרשו ה' בהמצאו,</b> קודם הגאולה, כי אחרי שיגאל את עמו, יבער הקוצים מכרמו, ככתוב בסוף הספר המתקדשים והמטהרים אל הגנות וגו' יחדו יסופו וגו' ויצאו וראו בפגרי האנשים הפושעים בי וגו'.

Verse 7



Verse 8

<b>כי לא מחשבותי וגו',</b> כי אני מרבה לסלוח, ולא כאדם שנוקם ונוטר (רד"ק דון יצחק ורוז'), ולדעת גיז' חוזר למטה כי כאשר ירד הגשם וגו' לא ישוב אלי ריקם, שאין מדתו כמדת בשר ודם, כי כל דבריו מתקיימים, לא איש אל ויכזב.

Verse 9

<b>כי גבהו,</b> כי כאשר גבהו, כמו אכן בגדה אשה מרעה כן בגדתם בי (ירמיה ג' כ') שענינו אכן כאשר בגדה אשה.
<b>כן גבהו דרכי,</b> כי אני מרבה לסלוח.

Verse 10

<b>כי כאשר ירד,</b> אחר שהזכיר שהוא מרבה לסלוח חזר לענין הראשון שהוא הייעוד על הגאולה, ואמר כי דברו לא ישוב ריקם, ואחר שהזכיר השמים והארץ (כי גבהו שמים מארץ) המשיל דברו למטר היורד מן השמים על הארץ.
<b>כי אם הרוה,</b> אא"כ הרוה, כמו לא אשלחך כי אם ברכתני (בראשית ל"ב כ"ז), והטעם לא ישובו מי הגשם והשלג לעלות השמימה בעננים, אא"כ תחלה הרוו את הארץ והכינוה לילד ולהצמיח (ר' יוסף קמחי); ורד"ק וגיז' פירשו אלא ירוה את הארץ, כלומר ושמה לא ישוב לעולם, אלא ירוה את הארץ (וכן דעת בעל הטעמים), וא"כ ירוה היל"ל לא הרוה; ומלת נשיאים היא ראיה שהיו יודעים כי האידים מתנשאים מעל הארץ ועולים השמימה. (ועיין מה שכתבתי בבראשית א' ו').

Verse 11

<b>כן יהיה דברי,</b> המשיל דבר ה' לשליח הנשלח, ואמר כי לא ישוב אליו ריקם, אא"כ עשה רצונו; וכן ישלח דברו וימסם (תהלים ק"מז י"ח).

Verse 12

<b>תצאו.</b> מן הגלות.
<b>ובשלום תובלון,</b> על דרך והביאו את כל אחיכם (למטה ס"ו כ').
<b>ההרים והגבעות,</b> כ"כ תהיה הליכתכם בשמחה ובשלום, עד כי כל מה שתמצאו בדרך יראה לכם כאלו הוא שמח בשמחתכם.

Verse 13

<b>תחת הנעצוץ,</b> משל ע"ד כי נתתי במדבר מים נהרות בישימון, והטעם שלא יזיקם שום דבר בדרך, ובמקום הקוצים והברקנים ימצאו ברוש והדס שיעשו להם צל גם יענגום בריח טוב.
<b>והיה לה' לשם,</b> הצלחת דרכם תהיה לה' לתפארת עולם.

Chapter 56



Verse 1



Verse 2

<b>אשרי אנוש,</b> הזכיר אנוש ובן אדם, לרמוז שאין חילוק בין ישראל לגרים, כמו שמפרש מיד ואל יאמר בן הנכר (תלמידי מוה"רר אר"ג ע"ה).
<b>שמר שבת מחללו ושמר ידו מעשות כל רע,</b> שתי שמירות הללו כוללות כל המצות לשתי מחלקותן, מצות שבין אדם למקום, ומצות שבין אדם לחברו; השבת שהיא אות בין ה' וישראל היא כוללת כל המצות שבין אדם למקום, ושומר ידו מעשות כל רע כולל כל המצות שבין אדם לחברו.

Verse 3

<b>בן הנכר הנלוה אל ה',</b> הגר.
<b>הנלוה,</b> לפי נקודו הוא עבר, כמו ויקרא אברהם את שם בנו הַנולַד לו, והה"א כמו אשר, ואין הכוונה על גר הבא להתגייר, אלא על מי שכבר התגייר. וראיה לזה מה שכתוב אח"כ הבדל יבדילני ה' מעל עמו, ואין מבדילים אלא מי שכבר התאחד ונכנס בקהל.
<b>הן אני עץ יבש,</b> כטעם מה תתן לי ואנכי הולך ערירי, כלומר כל הנאות שבעולם מה יועילו לי אם יאבד זכרי במותי.

Verse 4

<b>כה אמר ה',</b> המשך מאמר האל, והאל עצמו אומר כה אמר ה', ולפיכך אמר שבתותי, ולא שבתותיו.
<b>לסריסים,</b> על הסריסים, כמו אמרי לי אחי הוא (בראשית כ' י"ג).

Verse 5

<b>ובחומתי,</b> חומות המקדש.
<b>יד,</b> אות וזכרון, כמו יד אבשלום (ש"ב י"ח י"ח) והכוונה שיזכירו בבה"מ שמות הצדיקים שמתו, כעין הזכרת נשמות שלנו, ואולי הכוונה שיניחו נכסיהם לאוצר בית ה', ואם יהיו צדיקים אז יעשו בנכסיהם כלי שרת, או כלי נוי לבה"מ, ויקראו על שמם.

Verse 6



Verse 7

<b>והביאותים אל הר קדשי,</b> לא ארחיקם מעל עמי, אבל אקבלם בא"י, וכל א"י נקראת הר הקדש, כמו לא ירעו ולא ישחיתו בכל הר קדשי (למעלה י"א ט').
<b>ושמחתים בבית תפלתי,</b> יעלו גם הם ככל ישראל לחוג ולשמוח במועדים בבה"מ.
<b>בית תפלה יקרא לכל העמים,</b> יקרא בית תפלה לכל העמים, והנה דבר זה כבר היה גם מקדם, כי כל הרוצה להתגייר היה כאחד מישראל, אך הכוונה כי בימי הגאולה יתרבו הגרים (ומאמר אין מקבלין גרים לימות המשיח היא דעת יחיד), ובה"מ יהיה בפעל בית תפלה לכל העמים, וטעם יקרא כמו יהיה, כמו שהל' הזה מורה על הרוב בס' ישעיה, וזה הוא מה שמפרש והולך בכתוב הסמוך.

Verse 8

<b>עוד אקבץ עליו לנקבציו,</b> עוד מלבד נקבציו, הם נדחי ישראל שיתקבצו, אקבץ עליו אחרים, אעשה שיתוספו על ישראל רבים מן האומות.
<b>עליו,</b> אצלו.

Verse 9

קינה על מיתת ישעיה, ותוכחה לבני דורו של מנשה, ההולכים אחרי אלהים אחרים (נו ט' עד נז י"ג). <br><b>כל חיתו שדי,</b> המפרשים כלם ורוז' וגיז' ג"כ נדחקו לפרש המקרא הזה והפרשה שאחריו דבקים עם הנבואות שלמעלה, וזה לא יתכן, כי מכאן עד ויירש הר קדשי (נ"ז י"ג) הלשון והענין מתחלפים מאד ממה שלמעלה וממה שלמטה (ואמר סלו סלו), ומה טעם שיפסיק נבואותיו על הגאולה למען התרעם על הנביאים שאינם מוכיחים את העם (צופיו עורים כלם), ומה טעם הצדיק אבד, אם הוא כמו שפירשוהו דרך כלל על הצדיקים, וידוע כי הצדיקים ימותו, ורבה מכל אלה, כי כאן הוא מוכיחם על עבודת האלילים (גם להם שפכת נסך העלית מנחה וגו' גם שם עלית לזבוח זבח), ובפרשה שאחריה הוא מוכיחם על עבודת ה' בלא נקיון המעשים (הכזה יהיה צום אבחרהו), והוא מדבר עם הבוטחים בה' ומתפללים אליו (ואותי יום יום ידרשון, למה צמנו ולא ראית), הנה מבואר שאין שתי התוכחות אמורות על אנשי דור אחד, אלא לאנשי דורות מתחלפים הרבה, ומאחר שהפרשה שלמטה היא נקשרת עם מה שלמעלה, גם בלשון וגם בענין, כי היא מתחלת במה שסיים למעלה (עוד אקבץ עליו לנקבציו, ואמר סלו סלו), ופרשת כל חיתו שדי איננה נקשרת יפה לא למטה ולא למעלה ראוי שנאמר כי ענין אחר היא, ואין כאן מקומה והנראה אלי בזה הוא כי שבעה עשר פסוקים שמכאן עד ואמר סלו סלו אינם לישעיה, אך הם לנביא אחר אשר קונן על מות ישעיה, והם ג"כ נבואה ותוכחה על עונות הדור בימי מנשה, שהיו ע"עז.
<b>כל חיתו שדי,</b> מלות אתיו לאכול כאלו כתובות שתי פעמים, כל חיתו שדי אתיו לאכול, כל חיתו ביער אתיו לאכול, ולפי הטעמים קרא לחית השדה שתבא לאכול חית היער, וזה רחוק מאד; והנה המשיל ישראל לצאן שאבד רועם והצופה שלהם, ולא נשארו להם לשמרם אלא כלבים אלמים, ורועים הפונים איש לבצעו, ואוכלים ושותים ושמחים, ואת הצאן לא ישמורו, ע"כ הוא קורא לחיות שתבאן לטרוף ולאכול מן הצאן, כי אין להן שומר ודע כי לאכול כל-חיתו צריכים לטפחא מרכא (לא למרכא טפחא) וכן הוא בדפוס ברישא.

Verse 10

<b>כלם כלבים אלמים,</b> מפני שדרך הכלבים לשמור הצאן מן החיות, אמר כי צופי הצאן האלה אינם אפילו ככלבים, אלא ככלבים אלמים, וגם אוהבי תנומה.
<b>הזים,</b> הזה בערבית delirare, וממנו הזיה הידוע בס' המורה ובספרים אחרים.

Verse 11

<b>והכלבים עזי נפש,</b> והכלבים האלה הם ג"כ עזי נפש, נפש כנוי לתאות המאכל, כמו כנפשך שבעך (דברים כ"ג כ"ה), אמר כי כלבים אלה, ר"ל הצופים שזכר, הם בעלי תאוה עזה, לא ידעו שבעה.
<b>והמה רעים,</b> ועוד המשילם לרועים חסרי תבונה, הפונים איש לבצעו, ואומרים תמיד אתיו אקחה יין וגו'. והנה הצופים האלה הם נביאי השקר שלא היו מוכיחים את העם על חטאותם, ולא היו מגידים להם הרעות העתידות לבא עליהם על פשעיהם, וזה טעם כלבים אלמים; והיו ג"כ מחניפים את המלך והשרים כדי שיעשירום, וזה טעם לא ידעו שבעה; והיו רודפים אחרי התאוות והתענוגים, וזה טעם אתיו אקחה יין.

Chapter 57



Verse 1

<b>הצדיק אבד,</b> ישעיהו שמת.
<b>ואין איש שם על לב,</b> אין אדם מתבונן על הרעות שמיתת הצדיק גורמת לאנשי דורו, וכן אנשי חסד אחרים מתים, בלי שיהיה אדם שיבין כי הצדיק נאסף מפני הרעה, קודם שתבא הרעה, על דרך לא נצמתי מפני חשך (איוב כ"ג י"ז).

Verse 2

<b>יבוא שלום,</b> הצדיק נכנש למקום השלום (על דרך באו מקדשה), ואנשי חסד שהזכיר למעלה ינוחו על משכבותם, אבל אתם דור עקש ופתלתל דעו כי רעה נגד פניכם.
<b>הלך נכחו,</b> דבק למעלה, יבא שלום מי שהיה הולך בדרך נכוחה, על דרך עיניך לנכח יביטו (משלי ד' כ"ה), ויעל העם העירה איש נגדו (יהושע ו' כ').

Verse 3

<b>ואתם קרבו הנה,</b> אחר שאמר כי הצדיק הלך למשכן השלום, התחיל מוכיח את הנשארים שהם רשעים ועובדי אלילים.
<b>בני עננה,</b> ל' ועוננים כפלשתים (למעלה ב' ו'), כלומר בני מכשפה, ומצינו הכשפים נזכרים אצל הזנות, עד זנוני איזבל אמך וכשפיה הרבים (מ"ב ט' כ"ב), מרוב זנוני זונה טובת חן בעלת כשפים (נחום ג' ד').
<b>זרע מנאף ותזנה,</b> רא"בע ור"דק ורוז' וגיז' פירשו זרע שאביו היה מנאף ואמו זנתה, ור"שי פירש זרע שהזכר מנאף והנקבה זונה, נראה שהוא עושה זרע נפרד, לא סמוך, כדי שלא ידבר בגנות הקדמונים, אך אין לנוס מזה, אחר שאמר בני עוננה, והאמת כי כן המנהג בלה"ק וגם בל' ערבי לומר רשע בן רשע גם על מי שאביו צדיק; והנכון בעיני כדברי דון יצחק זרע של מנאף, וע"כ גם אתה תזנה; וטעם הנאוף והזנות על עבודת האלילים.

Verse 4

<b>על מי תתענגו,</b> הנכון כפירוש רש"י, על מי תשענו בשמחה, מל' והתענג על ה', והכוונה על האלילים, מה הם חשובים אותם שאתם מתענגים בהם? וכן נראה דעת יונתן שתרגם הראשון על, והשני קדם.
<b>על מי תרחיבו פה תאריכו לשון,</b> ומי הוא וכמה הוא גדול האל שאתם מבעטים בו ומלעיגים עליו ועל נביאיו.
<b>הלוא אתם ילדי פשע זרע שקר,</b> כאלו בעון נולדתם, כלומר הרי אתם כממזרים, וזה ענין זרע שקר, זרע שהוא מתיחס בשקר לבעל אמו, כי איננו אביו, והכוונה בכל זה כי עזבו תורת אבותם ונהפכו כאלו אינם בניהם.

Verse 5

<b>הנחמים באלים,</b> נחמים נפעל משרש יחם, מן ויחמו הצאן, יחמתני אמי.
<b>באלים,</b> ל' אֵלָא, והבי"ת כבי"ת ליחמנה במקלות, והכוונה שתאות המשגל (כלומר תאות הזנות, שהיא עבודת האלילים) באה להם אצל האילנות, וכמו שמפרש תחת כל עץ רענן, כי בראותם אילן יפה מתאוים לעבוד תחתיו לאלילים. ורוז' וגיז' פירשו באלים כמו באלילים.
<b>שחטי הילדים בנחלים,</b> זובחים בניהם לע"ז, כענין ותקחי את בניך ואת בנותיך אשר ילדת לי ותזבחים להם לאכול (יחזקאל י"ו כ') ובשחטם את בניהם לגלוליהם (שם כ"ג ל"ט), ויזבחו את בניהם ואת בנותיהם לשדים (תהלים ק"ו ל"ז), ונראה שאין זו שריפת הבנים למולך, אלא זביחה ממש, כי נראה שלא יבוא ל' שחיטה וזביחה על השרפה, ורוז' וגיז' פירשו על השרפה למולך, ומצאנו במלכים ובד"ה כי מנשה העביר את בניו באש.
<b>בנחלים תחת סעפי הסלעים,</b> אולי כן היה משפט הע"ז ההיא שיזבחו לה ילדים בנחלים הם העמקים, ותחת סעפי הסלעים, ואולי היו שופכים דם בניהם בנחל על פני השדה ובין הסלעים, ובמחשבתם שיבואו השדים או האלילים וישתו דמם, כענין ולא יזבחו עוד את זבחיהם לשעירים (ויקרא י"ז ז'), את זבחיהם אשר הם זובחים על פני השדה (שם שם ה').
<b>סעפי,</b> הפ"א רפה, ועיין מה שהוספתי למעלה בסוף סימן י"ז.

Verse 6

<b>בחלקי נחל חלקך,</b> אחר שהזכיר בנחלים, הזכיר ג"כ מיני עבודה שהיו עובדים לנחלי מים, והתחיל בל' לעג בחלקי נחל חלקך הם הם גורלך, ומלת בחלקי כמו חַלֻקֵי אבנים (ש"א י"ז מ'), אמר חלקך ונחלתך הוא בחלוקי הנחל, כלומר חול ואבנים, מקום שלא יזרע ולא יצמיח ואותן האבנים הם הם גורלך, כי בהם בָחַרְתְ לנחלה לך, כלומר את בָחַרְתְ לך החלק הרע אשר אין חפץ בו, והוא עָבְדֵך את האלילים, אשר לא יועילו ולא יצילו, ופירש למה הזכיר המשל הזה, כי גם להם שפכת נסך העלית מנחה, וגם לנחלי מים היית עובדת; ורש"י פירש בחלקי נחל חלקך שירגמו אותך באבני הנחל, ולא יתיישב לפ"ז גם להם שפכת נסך שמדבר עוד על החטא ולא על העונש; ורא"בע רד"ק Grotius Lowth ורוז' פירשו על האבנים <b>הַחֲלָקוֺת</b> שהיו עושים מהן פסילים, אך אבני הנחל קטנות הן מעשות מהן פסילים, ומה צורך לחזור אחר אבני הנחל לעשות מהן פסילים, והלא צריכים לפסול אותן ולעשותן בצורת פסל, ומה תועלת בהיותן <b>חֲלָקוֺת</b> בטבען? וגיז' פירש בעמקים החלקים שאינם נעבדים היית בוחרת לעבוד שם את האלילים, ומלבד כי לא מצאנו חלקי נחל על ההוראה הזאת, הנה לפ"ז מליצת הם הם גורלך אך למותר; והוא מפרש גם להם שפכת נסך, גם שפחת להם נסך, ומפרש להם לאלים שזכר למעלה, וגם כל זה אך למותר, כי אחר שאמר ששחטו להם הילדים, מה צורך להזכיר ששפכו לפניהם נסך? ולודוביקוס De Dieu ואחריו J. G. Bosseck פירשו בחלקי נחל חלקך על עבודת נחלי מים, וגיז' דוחה זה מפני שלא נמצא מזה רמז בכתבי הקדש, אך אין לא ראינו ראיה.
<b>בחלקי נחל חלקך,</b> לשון הנופל על הלשון.
<b>העל אלה אנחם,</b> אשקוט ואנוח ולא אקצוף, וכל ל' נחמה עקרו מנוחת הרוח.

Verse 7

<b>על הר גבה ונשא שמת משכבך,</b> סוף הפסוק פירוש תחלתו, והזכיר משכב על שם שעבודת האלילים נמשלת לניאוף.

Verse 8

<b>ואחר הדלת והמזוזה שמת זכרונך,</b> עשית צלמי אלילים לזכרון בבואך ובצאתך בביתך (דוגמת וכתבתם על מזוזות ביתך).
<b>כי מאתי גלית ותעלי,</b> נ"ל גלית מן הפעלים המשמשים שמוש תאר הפעל, כמו מהרו שכחו מעשיו, (תהלים ק"ו י"ג), וימהרו ויורידו איש את אמתחתו ארצה (בראשית מ"ד י"א), ומלת ותעלי ענין התרחקות, כמו העלו מסביב למשכן קרח (במדבר י"ו כ"ד), ואולי הקריאה <b>וַתֵּעָלִי</b> מבנין נפעל, גלית ותעלי, <b>רָחַקְתְּ</b> מעלי בגלוי ובפרהסיא; ורוז' וגיז' פירשו כי מאתי <b>רָחַקְתְּ,</b> וגלית משכבך, ועלית על משכבך, והרחבת משכבך.
<b>הרחבת משכבך,</b> לקבל בו רבים.
<b>ותכרת לך מהם,</b> המפרשים כלם פירשו ותכרתי לך ברית עם קצת מהם, וגיז' מודה כי קשה הדבר שיבא ל' כריתת ברית בלא את, עם או לְ אחריו גם מלת לך יתרה ואין כמוה בל' כריתת ברית, גם מלת מהם קשה, וגם למה יאמר שכרתה ברית עם קצת האלילים ולא עם כלם? ואני אומר שהוא מל' ולא נכרית מהבהמה (מ"א י"ח ה'), והטעם הרחבת משכבך ושכבת עם כל הבא לידך, עד שחסרו לך נואפים, וזה קרוב לענין מה שכתוב ותזנים וגם לא שבעת (יחזקאל י"ו כ"ח), ולפ"ז היה ראוי לנקד <b>וַתַּכְרֵת,</b> ומ"מ יש כאן זרות, כי ותכרת בלא יו"ד בסוף אינו אלא זכר.
<b>אהבת משכבם יד חזית,</b> נ"ל כפירוש רש"י אהבת לשכב עמהם כשראית יד ומקום, כלומר בכל מקום ובכל זמן שנזדמן לך משכבם, אהבת אותו ולא נכלמת.
<b>יד,</b> ל' מקום, וכאן ענינו כפירוש רש"י aise.
<b>מהם, משכבם,</b> הכנוי חוזר על הדודים, ואם לא פרָשו.

Verse 9

<b>ותשרי למלך בשמן,</b> נ"ל כי מאחר שהמשיל העם החוטא לאשה זונה, אמר שהיא הולכת לקדם פני המלכים מרוקחת בשמן טוב וכל מיני מרקחות, וזה סימן לחזק מצחה מצח אשה זונה אשר לא תכלם מפני כל; ובמלת מלך יש ג"כ רמז לאלילים (עיין למעלה ל"ז י"ג), ומלת למלך נ"ל ענינה לכל מלך, כמו לַיום שענינו לכל יום, לַדור לכל דור.
<b>ותשרי,</b> ל' הליכה, וכן בל' ערבי, ומזה תשורי מראש אמנה, ומזה שיירה (רד"ק).
<b>ותשלחי צריך עד מרחק,</b> להביא לך דודים.
<b>ותשפילי</b> (לשלוח) <b>עד שאול,</b> דרך הפלגה, אם במעמקי הארץ היו נואפים, היית חוזרת אחריהם.

Verse 10

<b>ברב דרכך יגעת,</b> בעל אוצר השרשים פירש דרך כנוי לתשמיש, וכן נכון לפי הענין, ונוטה לזה תרגום החכם יש"ר.
<b>נואש,</b> בינוני נפעל משרש יאש, ראוי לי ליאש את לבי ולהרחיקו מדרך זה.
<b>חית ידך מצאת,</b> מצאת ידך וכחך חיה ובריאה לעשות עוד כאשר עשית.
<b>על כן לא חלית,</b> לא דאגת לעתיד, כמו ואין חולה מכם עלי (ש"א כ"ב ח'); ואחד מתלמידי אומר שאולי הקריאה הנכונה חית ירך ברי"ש, מל' ונפלה ירכה (במדבר ה' כ"ז) כנוי לרחם.

Verse 11

<b>ואת מי דאגת ותיראי כי תכזבי,</b> ממי דאגת וממי יראת, לחשוב ולהבין כי לבסוף תכזבי, ל' אשר לא יכזבו מימיו (למטה נ"ח י"א), כלומר לא דאגת ולא יראת, ולא חשבת כי תכזבי.
<b>הלא אני מחשה,</b> הייתי מחריש ושותק, וגם מזמן כביר הייתי מחשה, ע"כ אותי לא תיראי; וגיז' פירש מיראת מי בגדת בי, ואין לפירוש זה טעם, וכי עלתה על לב שעבדו ע"ז לאונסם? ועד כאן הוא מצייר אותם כאשה החוזרת מרצונה אחר הנואפים; ורד"ק ולודוביקוס De Dieu ורוז' פירשו כי תכזבי שתכחישי מה שעשית, אמנם שם כזב ענינו הפך שם כחש, כזב הוא האמירה על לאו הן, וכחש על הן לאו.

Verse 12

<b>אני אגיד צדקתך,</b> כשהייתי מחשה ומחריש היית בועטת בי, עכשו אגיד ואפרסם דרכיך ומעשיך, כלומר לא אחריש עוד, ואז מעשיך לא יועילוך להצילך מידי.
<b>צדקתך,</b> דרך לעג, אגיד מה היתה צדקתך.
<b>ואת מעשיך,</b> ואגיד את מעשיך, שאינם מעשי צדקה אלא מעשים רעים, ולא יועילו לך לזכות בדין.

Verse 13

<b>בזעקך,</b> ואז כשתזעקי מצרה יקומו נא ויצילוך אותם שקבצת סביבותיך, דודיך אשר אהבת, הם האלילים, וכל זה דרך לעג.
<b>יקח הבל,</b> הֲבַל פה, רוח קל, וכן כל הֶבֶל עקרו הבל פה.
<b>ינחל ארץ ויירש הר קדשי,</b> אין הכוונה שישוב מן הגלות לא"י, אך היא מליצה על המצב המוצלח והקיים, כמו וענוים יירשו ארץ, שכון ארץ ורעה אמונה, בני עבדיך ישכונו (תהלים ל"ז י"א, ל"ז ג', ק"ב כ"ט).

Verse 14

המשך הנבואות על הגאולה העתידה (נ"ז י"ד עד ס"ג ו'). <br><b>ואמר,</b> חוזר למעלה (נ"ו ח') נאום ה' אלהים מקבץ נדחי ישראל, והנביא אומר עכשו כי אז יאמר ה' סלו סלו המסלה וישובו נדחי ישראל לארצם בשלום.
<b>סולו,</b> חוזר לדרך הכתוב אחריו וענינו הגביהו הגומות שבדרך, ותהיה הדרך ישרה, סלו מל' סלו לרוכב בערבות (תהלים ס"ח ה'), סלסלה ותרוממך (משלי ד' ח').
<b>פנו דרך,</b> ואחר שתהיה הדרך סלולה וישרה, פנו אותה מכל דבר שיוכל לעכב ההליכה עליה.

Verse 15

<b>כי כה אמר רם ונשא,</b> הזכיר התארים האלה מפני שהוא רוצה לומר אחר כן להחיות רוח שפלים.
<b>שכן עד וקדוש שמו,</b> נ"ל האל אשר שמו הוא שוכן עד וקדוש, ועד וקדוש תארי המקום אשר הוא שוכן בו, ועד כמו מרום, וכמו שמפרש מרום וקדוש אשכון, והנה לא מצאנו עד אלא על בלתי בעל תכלית הזמן, אמנם כמו שמלות הרבה משמשות ביחד על הזמן ועל המקום (כמו אחר, לפנים, אחור, קדם, אחרון, קדמון, הֵנה, כה, עד אנה, והלאה, ומעלה), כן מלת עד באה כאן על הבב"ת במקום, כלומר בגובה, והוא שמי השמים; ואולי גם במליצת הררי עד (חבקוק ג' ו') הכוונה על הגובה, וכן אתה רואה כי מלת עד כשהיא מלת הטעם היא מורה על הזמן ועל המקום בשוה; וכן מלת עולם נ"ל שגם היא נאמרת לא על הזמן בלבד, אלא גם על המקום, כלומר על גובה בלתי מוגבל, כגון גבעות עולם (בראשית מ"ט כ"ו), במות עולם (יחזקאל ל"ו ב'), פתחי עולם (תהלים כ"ד ז'), וכן עולם חסד יבנה (תהלים פ"ט ג') נ"ל שהכוונה בו על השמים הנזכרים בסוף הפסוק; ועל הדרך הזה נ"ל שהושאל אח"כ שם עולם להורות על כלל הבריאה (mundus), כי תחלה הונח על הזמן הנעלם ובלתי מוגבל, לשעבר או להבא, ואח"כ הושאל על המקום בלתי מוגבל, והוא כלל המציאות.
<b>מרום וקדוש אשכון,</b> כאן תחלת דברי האל, אני שוכן במקום מרום וקדוש, ואני שוכן עם כל זה את דכא, עם דכא ושפל רוח.

Verse 16

<b>כי רוח מלפני יעטוף,</b> לא יתכן שאקצוף לעולם עם בריותי, כי הרוח העוטף ומתלבש בגופם, שהגוף כלבוש אליו (כמו ועמקים יעטפו בר (תהלים ס"ה י"א)) מלפני הוא, ואני עשיתי הנשמות (רד"ק, דון יצחק, Clericus), או כי מלפני ומאתי הוא שהרוח מתלבש בגוף, כלומר אני בראתי הגוף שהוא מלבוש הרוח, וגם הנשמות אני עשיתי, והנה אנכי בורא הגוף והנשמה יחדיו (תלמידי מוה"רר שמואל שלמה אולפיר), והנה הרוח והנשמה שהזכיר כאן, הכוונה בהם בלא ספק על העצם הפשוט החי לנצח, וכטעם והרוח תשוב אל האלהים אשר נתנה (קהלת י"ב ז'), וכמו (דניאל ז' ט"ו) אתכרית רוחי אנה דניאל בגו נדנה, ואין הכוונה כמו בשאר מקומות על הנשימה, ולפיכך אמר ונשמות בל"ר, מה שלא נמצא בכל המקרא; ושאר המפרשים פירשו יעטוף מן תפלה לעני כי יעטוף (תהלים ק"ב א'), ורוז' ולפניו Keisel פירשו כשיעטוף הרוח בצרה, אני עושה לו נשמה, אני מוציאו לרוָחה (כטעם וינפש); וגיז' פירש כי הרוח והנשמות שעשיתי יעטפו ויגועו מלפני, כטעם רוח הולך ולא ישוב (תהלים ע"ח ל"ט).

Verse 17

<b>בעון בצעו,</b> בעון שהיה רודף תמיד אחר הנאתו, אחר הערב והמועיל לו לבדו, כלומר שלא היה אוהב רק את עצמו, וזה שרש פורה כל המעשים הרעים.
<b>בצעו,</b> מל' מה בצע, מה הנאה.
<b>הסתר ואקצוף,</b> כשקצפתי עליו הסתרתי פני ממנו.
<b>וילך שובב,</b> וע"י הסתרת פני ממנו בגלות, באין חזון ואין אותות ומופתים, הוסיף ללכת שובב בדרך לבו, וכטעם ואין קורא בשמך מתעורר להחזיק בך נותן פתחון פה לאבל היושב דומם; ודרך מליצת השיר הקדים התאר אל המתואר. כן פירשתי ביום ז' אב תק"צז. וקודם לכן בשנת תק"צב פירשתי דבק עם הפסוק הקודם, ולאבליו בורא (אני) ניב שפתים, אתן להם פתחון פה, כי האבל יושב דומם, וקשה לפירוש זה חסרון מלת אני והמפרשים פירשו שה' יברא דבור חדש, שהכל יאמרו שלום שלום, וזה רחוק - וגיז' פירש כי ה' יחדש בפי ישראל תהלה ותודה אליו על מה שייטיב להם, וגם זה רחוק, כי ניב שפתים לא יובן ממנו אם הוא לשבח או לגנאי, ולו ניב שפתים סתם לא יתיישב כאן כ"א לפי פירושי - <b>לרחוק ולקרוב,</b> לכלם יחדו.

Verse 18



Verse 19



Verse 20

<b>והרשעים כים נגרש,</b> המפרשים פירשו לשון גירוש, וכן ויגרשו מימיו, ונ"ל שאין לשון גירוש מתיישב יפה כאן, מלבד שלא מצאנו גירוש בקל (חוץ מן הבינוני והפעול, ואין להביא מהם ראיה), ונ"ל כי גרש הנאמר כאן הוא ענין בפני עצמו, מל' ועלתה כיאור כלה ונגרשה ונשקעה כיאור מצרים (עמוס ח' ח'), וטעם ונגרשה ונשקעה, תהיה הארץ מכוסה במים ובטיט כארץ מצרים כשהיאור עולה, וטעם כים נגרש, כים שמימיו עכורים.
<b>כי השקט לא יוכל,</b> ואם היה שוקט היו מימיו נעשים צלולים, וע"י שהשקט לא יוכל, מימיו עכורין ברפש וטיט; וטעם המשל, כי כמו שא"א למי הים שיהיו צלולים, כן רשעים גמורים אין להם רפואה, וזה כנגד מה שאמר ורפאתיו.

Verse 21

<b>אין שלום,</b> א"כ מה שאמרתי שלום שלום לרחוק ולקרוב, אין לו מקום ברשעים הגמורים, אך הם יקבלו ענשם.

Chapter 58



Verse 1

<b>קרא בגרון,</b> האל אומר לנביא שיוכיח ישראל שבגלות.

Verse 2

<b>ואותי יום יום ידרשון,</b> הם מתפללים אלי יום יום.
<b>ודעת דרכי יחפצון,</b> עושים עצמם כאלו חפצים לדעת הדרכים הטובים בעיני, כדי ללכת בהם, כטעם ודעת דרכיך לא חפצנו מה שדי כי נעבדנו (איוב כ"א י"ד וט"ו); וגיז' דוחה פירוש זה ומפרש הכל על תאות הגאולה, ומפרש דעת דרכי לדעת גזרתי, ומשפטי צדק משפטיו באויבי ישראל, וקרבת אלהים התגלותו לגאול עמו, וכל זה נגד פשט הכתוב.

Verse 3

<b>למה צמנו,</b> שרש צום לא הונח מתחלתו להורות על התענית, אלא תחלת הוראתו קבוץ עם (והוא קרוב לשרש צמם הידוע בערבי, וממנו צומת הגידים (כאשר העיר ר' יוסף קמחי) וצמצום, וקרוב לו ג"כ שרש עמם שממנו עָם ועם), והונח לאסיפת העם לתשובה ולתפלה, כטעם כי יצומו אינני שומע אל רנתם (ירמיה י"ד י"ב), קדשו צום קראו עצרה אספו זקנים כל יושבי הארץ (יואל א' י"ד), וכן קראו צום והושיבו את נבות בראש העם (מ"א כ"א ט') שהמכוון בו שיושיבו את נבות לדרוש ברבים ולהוכיח את העם על חטאותם, כי זה היה עיקר כוונת יום צום, שיתאסף העם ויתפלל לה' וישמע דברי תוכחה, ואח"כ הושאל ל' צום על התענית עצמו, אשר אמנם עקר שמו איננו צום, כ"א ענוי נפש.
<b>תמצאו חפץ,</b> כטעם ממצוא חפצך האמור למטה (י"ג), תתעסקו בצרכיכם.
<b>וכל עצכיכם תנגשו,</b> מל' ועצביך בבית נכרי (משלי ה' י'), הוא הממון שהוא יגיעו של אדם, (רד"ק).
<b>תנגשו,</b> מוסב על הממון, כמו נגש את הכסף ואת הזהב (מ"ב כ"ג ל"ה), והכוונה תנגשו בעל חוב שלכם שישלימו לכם את חובם.

Verse 4

<b>לא תצומו כיום להשמיע,</b> וגו', ועתה אין אתם צמים כדי שתשמע תפלתכם השמימה.
<b>כיום,</b> עתה; יונתן פירש אל תצומו כמו שאתם צמים היום.

Verse 5

<b>הלכף כאגמן</b> וגו' האם תחשבו כי עקר התשובה והתענית אינו תלוי אלא בזה, ושאחר שעשיתם זה רשאים אתם לריב ולנגוש ולהכות איש את רעהו, ושאין המעשים האלה מפסידים התענית?

Verse 6

<b>פתח חרצבות רשע,</b> לקרוא דרור לבעלי חוב המשועבדים שלא במשפט; חצרב (בהפוך אותיות), בערבי ענינו קשירת חבל בחוזק (גיז').
<b>אגדות מוטה,</b> קשרי העול; מוטה ל' מוט והכוונה עול.

Verse 7

<b>פרס,</b> ל' בציעה ושבירה, כלומר שתתן חצי לחמך לרעב.
<b>מרודים,</b> כמו ימי עניה ומרודיה (איכה א' ז'), זכור עניי ומרודי (שם ג' י"ט), והוא מן אריד בשיחי (תהלים נ"ה ג'), והיה כאשר תריד (בראשית כ"ז מ'), ענין אנחה.
<b>ומבשרך,</b> מחברך שהוא בשר כבשרך, כן תרגם רבנו סעדיה; והנה המסתכל בתוכחה זו ימצא ענינה שוה לענין חזון ישעיהו (סימן א') אלא ששם הוא מדבר בזמן הבית, ואומר למה לי רוב זבחיכם וכו' וכו', וכאן מדבר לזמן הגלות והוא מזכיר התפלות והתעניות שאנו עושים במקום הקרבנות; ושם דבר על עוות הדין, וכאן השמיטו, כי כן באמת בתי דינים שהיו בישראל בגלות לא שמענו שהיו חברי גנבים ואהבי שחד.

Verse 8

<b>והלך לפניך צדקך כבוד ה' יאספך,</b> דוגמת כי הלך לפניכם ה' ומאספכם אלהי ישראל (למעלה נ"ב י"ב), זכותך תלך לפניך וה' מאחריך, ואתה תהיה שמור מכל רע.

Verse 9

<b>מוטה,</b> עֺל ושעבוד בחברך.
<b>שלח אצבע,</b> Grotius ואחריו רוז' וגיז' פירשו סימן לעג וקלס, כלשון Martialis (II.28)‎: Rideto multum.... et digitum porrigito medium. ולפי ענין הפרשה הזאת נ"ל כי שליחת האצבע אינה אלא סימן שלטון ורבנות והתגאות על אחרים, כטעם וישלח ירבעם את ידו לאמר תפשוהו (מ"א י"ג ד').

Verse 10

<b>ותפק לרעב נפשך,</b> המפרשים פירשו ל' הוצאה (משרש נפק), וגיז' פירש תוציא לרעב שבר רעבון נפשך, ול"נ תפיק כמו תמציא, כמו אשרי אדם מצא חכמה ואדם יפיק תבונה (משלי ג' י"ג), כי מוצאי מצא חיים ויפק רצון (שם ח' ל"ה), מצה טוב ויפק רצון (שם י"ח כ"ב); ונ"ל כי משרש יצא נעשה אח"כ שרש מצא, שהוא כמו הפעיל משרש יצא, כי המוצא דבר מה הוא מוציאו ממצפונו; ועל הדרך הזה אמרו הֵפִיק כאלו הוא ההפעיל מן נפק, והשתמשו בו להוראת מצא, וכשרצו להשתמש בו להוראת המציא (כמו כאן) לא היה בידם להוסיף סימני ההפעיל על מלת הפיק שכבר היא הפעיל, והשתמשו בלשון אחד בשתי הוראות, כמו שהוא הענין במלת הֵבִין, שלפעמים הוראתה כהוראת בנין הקל, ולפעמים הוראתה כהוראת ההפעיל, כמו הבינני (תהלים ק"יט ל"ד).

Verse 11

<b>ונחך ה',</b> כמו ה' רועי לא אחסר, כי מרחמם ינהגם (למעלה מ"ט י').
<b>ותשביע בצחצחות,</b> בזמן בצורת, כתרגומו.
<b>יחליץ,</b> יחזק, מל' חלוצי צבא (במדבר ל"א ה') (רש"י רוז' וגיז').

Verse 12

<b>ובנו ממך,</b> אנשים שלך, ועם כל ישראל מדבר (גיז').
<b>מוסדי דור ודור תקומם,</b> הבנינים אשר מכמה דורות נהרסו ולא נשארו אלא יסודותם, תקומם ותגביה יסודותם בבנותך עליהם בנין חדש.
<b>משובב נתיבות לשבת,</b> מחזיר הדרכים לקדמתן, שיהיו בני אדם עוברים בהם, מה שלא היה כשהיו הערים שוממות, והנה גדרת הפרצות והשבת הנתיבות, הוא כלו לשבת, לישוב הערים; והנה חרבות עולם מעיד בבירור כי על הגאולה העתידה מדבר ולא על גאולת בבל, כי איך יקרא חרבת עולם ומוסדי דור ודור לחרבות שלא היו כך אלא כחמשים שנה?

Verse 13

<b>אם תשיב</b> וגו' אם תעשה שרגלך תשוב אחור מפני כבוד השבת מעשות חפציך ביום קדשי.
<b>ודבר דבר,</b> להשגיח על עסקיך ולעוץ עצה ולהסכים על מה שראוי לך לעשות, כמו עוצו עצה ותופר דברו דבר ולא יקום (למעלה ח' י') (תלמידי מוהר"ר יצחק פארדו). ויונתן תרגם מלין דאונס, כלומר דברי און, ואחריו החזיק גיז', אך לפי זה העקר חסר.

Verse 14

<b>אז תתענג על ה',</b> אז תהיה נשען לבטח עליו בשמחה ובלי פחד רעה, וכן והתענג על ה' ויתן לך משאלות לבך (תהלים ל"ז ד'), אם על שדי יתענג יקרא אלוה בכל עת (איוב כ"ז י'), כי אז על שדי תתענג ותשא אל אלוה פניך (שם כ"ב כ"ו).
<b>והרכבתיך על במתי ארץ,</b> על המקומות הגבוהים, והנה אצל הקדמונים שלא היו להם כלים שבימינו, היו המקומות הגבוהים למחסה ליושבים שם, ואותם שלמטה קשה היה להם מאד לעלות אליהם, על כן משגב שענינו מקום גבוה, מורה ג"כ מקום מחסה (וכיוצא בזה בלעז מלות insormontabile, insuperabile), והנה והרכבתיך על במתי ארץ ענינו לא יהיה דבר עומד בפניך.
<b>נחלת יעקב,</b> ארץ ישראל.

Chapter 59



Verse 1

<b>הן לא קצרה יד ה',</b> מל' ויושביהן קצרי יד (למעלה ל"ז כ"ז) ענין חולשה, והטעם לא נתמעט כח ה' לעשות עמכם להפליא כאשר עשה את אבותיכם.
<b>משמוע,</b> כשאתם מתפללים לפניו על הגאולה.

Verse 2

<b>היו מבדילים,</b> איננו רחוק מכם, אך עונותיכם הם כמחיצה החוצצת ביניכם ובינו.
<b>הסתירו פנים מכם,</b> גרמו שיסתיר פנים מכם (רש"י ראב"ע ורד"ק), והנה סוף הפסוק פירוש המשל שבתחלתו, ודעת Vitringa ורוז' וגיז' כי גם זה משל, חטאותיכם חוצצים ומסתירים פניו מכם, וזה לא יתכן, כי מאחר שהוא מסיים משמוע, לא הי"לל הסתירו פניו מכם, אלא הסתירו אתכם מפניו, מלבד כי המחיצה תעכב הראות ולא השמע.

Verse 3

<b>נְגֹאֲלו,</b> כמו נגעלו, ובא"לף במה גאלנוך (מלאכי א' ז'), והוא נפעל, אלא שנקדוהו כך שלא יתערב עם <b>נִגְאֲלו</b> ל' גאולה.
<b>ואצבעותיכם בעון,</b> בגנבה וגזלה.

Verse 4

<b>אין קרא בצדק,</b> אין צועק על חבירו בצדק ויושר, אבל הוא מתרעם תרעומת שוא ותובע תביעות שלא היו ולא נבראו (דון יצחק). ורא"בע ורד"ק פירשו אין מוכיח.
<b>ואין נשפט באמונה,</b> אין מתוכח באמונה, כמו נשפטה יחד (למעלה מ"ג כ"ו), ודון יצחק פירש זה על הנתבע, ונ"ל כי גם התובע גם הנתבע נקראים נשפטים כשהם מתוכחים זה עם זה.
<b>הרו עמל והוליד און,</b> משל, והטעם מחשבותם עמל ומעשיהם און, ופירוש און ע' למעלה א' ה'.

Verse 5

<b>ביצי צפעוני בקעו,</b> הם מוציאים ויולדים ביצי צפעוני.
<b>בקעו,</b> על ההוצאה מן הגוף, גרמו לביצים שיבקעו ויצאו מהם, כלשון אתה בקעת מעין ונחל (תהלים ע"ד ט"ו), בצורות יאורים בקע (איוב ח' י'), ענין הוצאה, ובנפעל תבקע אפעה ענינו יציאה. ואין הכוונה שהם מחממים ביצים של צפעוני עד שנבקעים ויוצא מהם השרץ, שא"כ אינם ביציהם אלא ביצי צפעוני, והרי אח"כ הוא קורא אותם ביציהם (האוכל מביציהם), א"כ מגופם יצאו; וכן קורי עכביש יארוגו הכוונה שהם מוציאים מפיהם דבר שוא כריר העכביש, וממשיכים ממנו חוטים ואורגים אותם מעשה אורג, כדרך קורי עכביש; ואין הכוונה שהם אורגים החוטים היוצאים מפי העכביש, אלא הם עצמם מוציאים מקרבם דברים דומים לביצי צפעוני וקורי עכביש, וזה פירוש הרו עמל והוליד הון.
<b>והזורה,</b> לשון ותשכח כי רגל תזורֶהָ וחית השדה תדושה (איוב ל"ט י"ח), לשון מעיכה והוצאת הלח העצור, כמו לא זרו ולא חבשו, והוא פעול מן הקל והיה משפטו והזורה, כי ביצה נקבה.
<b>תבקע אפעה,</b> תצא מן הביצה, כענין ובקעה ודגרה (ל"ד ט"ו).

Verse 6

<b>קוריהם לא יהיו לבגד,</b> כלומר אינם עושים שום דבר טוב.
<b>ולא יתכסו במעשיהם,</b> הקורים היוצאים מהם אינם מועילים להתכסות בהם אחרים, ואפילו הם עצמם לא יתכסו בהם, כי קורי עכביש הם.
<b>במעשיהם,</b> במה שיוצא מהם, על דרך כחש מעשה זית (חבקוק ג' י"ו), מכל אשר יעשה מגפן היין מחרצנים ועד זג (במדבר ו' ד'), עיין שם פירושי, ודרך צחות אמר מלת מעשיהם שתי פעמים זו אחר זו בשתי הוראות שונות, כמו למעלה הן גור יגור מי גר אתך (נ"ד ט"ו) ורבים כמהו.
<b>ופעל חמס בכפיהם,</b> הונם ועשרם שהוא בכפיהם (שמחזיקים בו כדבר חביב) הוא פרי החמס שעשו, כטעם ומן החמס אשר בכפיהם (יונה ג' ח').

Verse 7



Verse 8



Verse 9

<b>על כן רחק משפט ממנו ולא תשיגנו צדקה,</b> כאן משפט וצדקה נאמרים על ההצלחה, כי כן ההצלחה היא כשעניני האדם הולכים בדרך ישר, ולא יתקלקלו לנטות ימין ושמאול, ע"כ המשפט והצדקה שהם היושר מושאלים על ההצלחה, וכן למטה נקוה למשפט ואין לישועה רחקה ממנו, וכאן הנביא משתף עצמו עם ישראל.

Verse 10

<b>נגששה,</b> נמשש, בל' סורי.
<b>באשמנים,</b> דונש בן לברט ואחריו רבים פירשו ל' שמֵן, קצתם (כגיז') פירשו במשמני הארץ, וקצתם (כרוז') בין שאר בני אדם שהם שמנים, והראשון קרוב אלי. ונ"ל כי גם יונתן פירש כן לשון שומן, ולהיות הקברים ארץ שמֵנה, כי הגופות הנקברים מועילים לקרקע כדומן משובח, פירש הרי אנו כמו המתים בקבריהם, והוסיף פירוש ואמר איתחד עלמא באפנא (כגרסת רד"ק) כמא דאחידין קבריא באפי מיתיא, העולם סגור בפנינו כמו שהקברות סגורים בפני המתים, כי אחר שהנביא ממשילם לסומים המגששים וכושלים, הוסיף המתרגם ופירש שאינם יכולים לצאת ולבא, כאלו העולם סגור בעדם.

Verse 11



Verse 12

<b>כי רבו פשעינו נגדך,</b> אין אומרים פשע נגד פלוני, אלא פשע בו, ע"כ צריך לפרש רבו פשעינו והם נגד עיניך וגלוים לך, כמו וחטאתי נגדי תמיד (תהלים נ"א ה').
<b>כי פשענו אתנו,</b> כמו ואת מי אין כמו אלה (איוב י"ב ג'), והטעם ידענום.

Verse 13

<b>פשע וכחש בה',</b> אלו הם עונותינו, <b>וכחש בה',</b> לא הכחשת מציאותו, אלא עשות עצמנו כאלו איננו עבדיו, כמו ותירוש יכחש בה.
<b>וסרה,</b> ע' פירושי למעלה א' ה' ול"א ו'.
<b>הרו והגו,</b> תחלה <b>הָרוֺ</b> בלב, ואח"כ <b>הָגוֺ</b> מלב, הגו ענין הוצאה, כמו הגו סיגים מכסף (משלי כ"ה ד'), והיו ההאי"ן ראויות לקמץ.

Verse 14

<b>והסג אחור משפט וצדקה מרחוק תעמוד,</b> משפט וצדקה אין ענינם כאן כמו למעלה פסוק ט', אלא כמשמעם וברוב המקומות.
<b>כי כשלה ברחוב אמת,</b> כאלו היא נכשלת ונופלת ברחוב, ולא תוכל לבא הביתה.

Verse 15

<b>האמת,</b> האמונה והתמימות.
<b>וסר מרע משתולל,</b> מל' אשתוללו אבירי לב (תהלים ע"ו ו'), מולך יועצים שולל ושופטים יהולל (איוב י"ב י"ז), מוליך כהנים שולל (שם שם י"ט) ענין השגעון והעדר הדעת (רש״י, Vitringa, Cocceius), וכן אלכה שולל וערום (מיכה א' ח') אלך כמשוגע, וכאן הכוונה (כמו שכתב רש"י) מי שהוא סר מרע הוא מוחזק שוטה על הבריות.

Verse 16

<b>כי אין איש,</b> איש מפגיע; ומלת מפגיע המפרשים פירשו לו תפלה בעד החוטאים, ואין זה מתישב עם מה שאחריו וילבש בגדי נקם וגו'; ול"נ מפגיע נוקם ומייסר החוטאים ועושה שיפגע בהם ענשם, כמו וה' הפגיע בו עון כלנו (למעלה נ"ג ו'), אם לא הפגעתי בך בעת רעה ובעת צרה את האויב (ירמיה ט"ו י"א).
<b>ותושע לו זרעו,</b> אמר לו כי החוטאים מכעיסים אותו ופושעים בו וכמו שאמר פשוע וכחש בה'.
<b>וצדקתו,</b> מדת הדין נגד הרעים, להצלת הטובים.

Verse 17

<b>וכובע ישועה בראשו,</b> הטעם <b>שָׂם</b> הישועה בראשו ככובע, וכן וילבש בגדי נקם לבש נקם כבגדים, והוא דרך מליצה לומר כובע ובגדים אעפ"י שאין שָׁם באמת לא זה ולא זה.

Verse 18

<b>כעל גמלות כעל ישלם,</b> כמו שראוי למעשיהם, כמו שראוי ישלם (רש"י לודוביקוס De Dieu ורוז' וגיז'), ומליצת כעל גמולות יש לה חבר למטה (ס"ג ז') כעל כל אשר גמלנו ה'. ויונתן נראה שהיה קורא בעל גמולות גמול ישלם.
<b>לאיים גמול ישלם,</b> יענוש על חטאתם גם יושבי האיים הרחוקים, ונראה שזה נאמר על האומות.

Verse 19

<b>כי יבוא כנהר צר,</b> בזמן שיהיו הצרים (הם אנשי עולה) רבים ומתמידים כמי נהר, וכטעם ויהי כנהר שלומך (מ"ח י"ז), הנני נוטה אליה כנהר שלום (ס"ו י"ב).
<b>רוח ה' נססה בו,</b> אז רוח הו תתגלה בו בגֺבַה ותפארת, כטעם ויגבה ה' צבאות במשפט, ואכבדה בפרעה.
<b>נססה,</b> מל' נס, כמו והיה כמסס נוסס (י' י"ח). ור' יוסף קמחי ורוז' וגיז' פירשו נוססה משרש <b>נוּס,</b> תניס את האויבים; וגיז' ולפניו Lowth, Döderlein, Lutherus, ולפניהם דון יצחק ולפניו רבנו סעדיה הדביקו מלת כנהר למלת צר, המשיל נקמת ה' וגמולו שיבא כנהר שהוא צר, לא רחב ידים, שעל ידי כן הוא שוטף יותר, ומלבד זה רוח מאת ה' נושבת באותו נהר ודוחקת אותו בחזקה. אמנם לא מצאנו ל' ניסה אצל נהר, ולא נוסס מענין ניסה, גם מלת בו לא תתכן.

Verse 20



Verse 21

<b>ואני זאת בריתי אותם,</b> עם ישראל.
<b>רוחי אשר עליך,</b> תורתי שגליתי לך ודברי אשר שמתי בפיך לא ימושו מפיך, שגם בגלות לא תשכח התורה מישראל (רש"י ור' יוסף קמחי); וגיז' מפרש הכל על הנביאים, שלא תפסק הנבואה מעולם מהם ומן תלמידיהם הבאים אחריהם ונקראים בני הנביאים. אמנם מלבד שלא נקראו התלמידים זרע, הנה לפ"ז הי"לל לא תמוש רוחי מעליך ודברי מפיך, אך באמרו רוחי אשר עליך ודברי אשר שמתי בפיך, מורה כי הכוונה על דברים שנאמרו כבר.
<b>מעתה ועד עולם,</b> לא עתה ולא לעולם, כמו מזכר עד נקבה, משור ועד שה, וחבריהם רבים.

Chapter 60



Verse 1

<b>קומי אורי,</b> לירושלם מדבר, והענין לימות הגאולה, והאורה משל על השמחה ועל ההצלחה, והחשך על ההפך (רד"ק).
<b>כי בא אורך,</b> הגיע זמן ישועתך (יונתן ורד"ק). ורא"בע פירש ענין שקיעה, כמו כי בא השמש, ונסתייע ממה שכתוב למטה לא יהיה לך עוד השמש לאור יומם. ואם היתה כוונת הנביא כדעת רא"בע, היה לו לומר כי בא אור שמשך, או כי בא שמשך, אבל אורך משמעו כל אור שיש לך, והאדם אין לו אור מצד עצמו, וכשהאל יתן אור לעמו האור ההוא יקרא אורם, כמו שאומר מיד והלכו גוים לאורך, ובא זה ולימד על זה שהכוונה על אור ה' אשר יאיר לעמו.

Verse 2

<b>כי הנה החשך יכסה ארץ,</b> לא שכן יהיה אחר הגאולה, כי הגאולה תאיר לכל העולם, וכמו שהוא אומר והלכו גוים לאורך, אלא בזמן שהחשך יכסה ארץ, אז עליך יזרח ה'.

Verse 3

<b>והלכו גוים לאורך,</b> יאורו באורך, ההצלחה וברכת ה' תחול בישראל, ומשם תתפשט לכל העולם (רוז'). ומליצת והלכו לאורך אין כוונתה יבאו אליך, אלא יהיו נהנים מאורך, ויהיה אורך נר לרגליהם, וכן בלשון חכמים לא הלכו אלא לאורו (שבת כ"ב ב'). והנה תחלה אמר דרך כלל שהצלחת ישראל תתפשט לכל האומות, ואח"כ הזכיר דרך פרט שהגוים יבאו אצל ישראל להביא להם בניהם ובנותיהם השרויים ביניהם בגלות, ולהביא להם תשורות זהב וכסף, ולשרתם ולכבדם בכל מיני כבוד. והכוונה כי כשיראו האומות כי ברכת ה' על ישראל יתעוררו לכבדם, ולהיטיב להם תחת כל הרעה אשר הרעו להם בדורות שעברו, ואז יביאו את ישראל לארץ ירושתם, ושם ילמדו ליראה את ה', ותדבק ברכת ה' בכל גויי הארץ ורא"בע כתב כי מנהג מי שהוא בחשך לראות היושבים באור, ומה ענין לדבר זה כאן? וחלילה שתהיה כוונת הנביא לומר שהגוים ישארו בחשך, ורק יראו כי לישראל יש אור במושבותם, אבל כוונתו לומר שמישראל תצא אורה והנאה לכל העולם.

Verse 4

<b>כלם נקבצו באו לך,</b> יונתן ור"דק ורוז' פירשו על בניך ובנותיך, והנכון כדעת גיז' על הגוים הנזכרים בפסוק הקודם שיביאו בניך ובנותיך, כי באמרו על צד תאמנה הורה שלא תבאנה מאליהן, אלא אחרים יביאו אותנה.
<b>תאמנה,</b> כאשר ישא האומן את היונק.

Verse 5

<b>אז תראי,</b> ענין יראה (רא"בע וגיז').
<b>ונהרת, תָאוֺרִי יֵאוֺר</b> לך, כמו הביטו אליו ונהרו; תחלה תיראי ואחר מעט תשמחי, וכפל הדבר ואמר ופחד ורחב לבבך, כי בראות ירושלים כל הגוים נקבצו באו לה, תפחד, שמא להרע לה הם באים, אך מיד ירחב לבה כי תראה שהם מביאים לה בניה וגם כספם וזהבם יביאו לה במתנה, ולפיכך בחר אח"כ במליצת כי יהפך עליך, שיש במשמעו בכוונה להזיק, כנגד ופחד. והמפרשים פירשו ופחד על הבהלה וההשתוממות, וגיז' על רעדת הלב מרוב השמחה ורוז' וגיז' הביאו לראיה מה שכתוב בירמיה (ל"ג ט') והיתה לי לשם ששון לתהלה ולתפארת לכל גויי הארץ אשר שמעו את כל הטובה אשר אנכי עושה אותם ופחדו ורגזו על כל הטובה ועל כל השלום אשר אנכי עושה לה, והם לא הבינו כי הכתוב מייחס לאומות פחד ממש, שיפחדו על הטובה שיעשה ה' לישראל, והאמת כי לא מצאנו ל' פחד על השמחה אלא על פחד ממש.
<b>המון ים,</b> רבוי עם אשר מהלאה לים.
<b>חיל גוים,</b> עושרם, וכן למטה פסוק י"א וס"א ו', והנה כי יהפך עליך המון ים הוא נותן טעם לתיראי ופחד לבבך, וחיל גוים יבאו לך הוא נותן טעם למה שאמר ונהרת ורחב לבבך.

Verse 6

<b>שפעת גמלים,</b> המון בני אדם הרוכבים על הגמלים וכתרגום יונתן שיירת ערבאי, וכן באנשים הרוכבים על הסוסים מצאנו וירא את שפעת יהוא בבואו ויאמר שפעת אני רואה (מ"ב ט' י"ז), ורוז' וגיז' תרגמו רבוי גמלים, ולא יתכן לומר על הגמלים ותהלות ה' יבשרו.
<b>בכרי,</b> גמלים צעירים לימים (רד"ק Bochart וגיז').

Verse 7

<b>יקבצו לך,</b> יובאו אצלך ירושלם ויהיו לך לכל תשמישך, זה טעם ישרתונך, וגם יעלו מהם על מזבחי לבקש רצוני, וע"י זה אפאר בית תפארתי.
<b>יעלו,</b> בנין הקל, אילי נביות יהיו נשרפים על מזבחי, כי כמו שאומרים שהאדם מעלֶה עולה, כן אומרים שהבהמה <b>עוֹלָה</b> על מוקדה (ויקרא ו' ב'), כלומר נשרפת.
<b>על רצון מזבחי,</b> איננו הפוך (כדעת רד"ק), אלא שיעורו יעלו מזבחי (כמו כי עלית משכבי אביך, עיר גבורים עלה חכם) על רצון, בשביל רצון, לבקש רצון.

Verse 8

<b>מי אלה,</b> הנביא מצייר כאלו רואה אניות הבאות מארץ מרחק לא"י, ושואל מי אלה, ואמר תעופינה ל' נקבה על האניות, והמשיל הליכת האניות לעופפות העבים והעופות <b>אל ארבותהם,</b> חלונות שובכיהם.

Verse 9

<b>כי לי איים יקוו.</b> נ"ל יִקָוו (בנין נפעל) וכטעם בעת ההיא יקראו לירושלם כסא ה' ונקוו אליה כל הגוים לשם ה' (ירמיה ג' י"ז) וגם הפירוש הזה התפאר בו מי שהדפס ישעיה בשנת תק"צח.
<b>ואניות תרשיש,</b> אֵלו תבאנה בראשונה, מפני מהירות הליכתן בימים, ואניות תרשיש לאו דוקא, אלא כל אניה גדולה ההולכת למרחקים נקראת אנ' תרשיש.

Verse 10

<b>כי בקצפי הכיתיך,</b> כטעם בשצף קצף הסתרתי פני רגע ממך, כי הקצף אי אפשר שיהיה נמשך הרבה, והרצון על הרוב הוא נמשך.
<b>רצון,</b> הפך האף, כמו כי רגע באפו חיים ברצונו.

Verse 11

<b>ופתחו שעריך,</b> פעל עומד, כמו לא פתחה אזנך ולמעלה (מ"ח ח').
<b>ומלכיהם נהוגים,</b> יש מפרשים נהוגים בשביה, ולא יתכן, כי מדבר בביאה רצונית, ורד"ק ורוז' וגיז' פירשו שיבאו לאחריהם שרים רבים דרך כבוד, ואין נראה שיהיה זה במשמע מלת נהוגים, ול"נ שיבאו זה אחר זה בסדר, כמו הצאן שהרועה נוהג.

Verse 12

<b>והגוים חרב יחרבו,</b> אמר זה על האדמה עצמה, שתחרב מאין יושב (ע' בה"ע תק"פז עמוד 175); והנה לא מצאנו שום רמז מן הגדולות האלה בנבואות על גאולת בבל.

Verse 13

<b>מקום מקדשי,</b> המקום המקודש לי.
<b>ומקום רגלי,</b> מקום משכני.

Verse 14

<b>ציון קדוש ישראל,</b> רש"י רד"ק ורוז' וגיז' פירשו בסמיכות, ציון של קדוש ישראל, והנכון כרא"בע שחסרה מלת עיר (או מקום), ציון עיר קדוש ישראל, ונ"ל כי ציון הוא לקריאה אמר לירושלם וקראו לך עיר ה', ואח"כ הוסיף ולך ציון יקראו עיר קדוש ישראל, כי כמו שקדוש ישראל הוא כפל ענין עם שם ה', כן ציון כפל ענין עם ירושלם.

Verse 15

<b>לגאון עולם,</b> אשימך עיר גאון ותפארת לעולם, וכן משוש דור ודור, עיר משוש ושמחה לדור ודור.

Verse 16

<b>וינקת חלב גוים,</b> כי יביאו לך חילם מתנה.
<b>ושר מלכים,</b> מפני שאין המליצה אלא דרך משל לא אמר מלכות אלא מלכים, והכוונה המלכים גם הם יביאו לך אוצרותם.

Verse 17

<b>תחת הנחשת אביא זהב,</b> וע"י כל זה אעשה שיהיה לך הזהב ברבוי כנחשת, וכו'.
<b>ושמתי פקדתך שלום,</b> וכשתהיי עשירה ומלאה כל טוב, לא תראי פן תמלא ארצך חמס ועולה, אבל בהפך יהיו כל אנשיך צדיקים, עד שלא תצטרכי להיות עליך פקידים ושרים הרודים בעם, כי השלום יהיה לך במקום פקודה, והצדקה במקום נוגשים פקדתך, השגחת המושל על מעשי מי שתחתיו לגמול ולענוש נקראת פקדה, כמו ומה תעשו ליום פקודה (למעלה יו"ד ג'), באו ימי הפקדה (הושע ט' ז'), פקדת שומרי משמרת הקדש (במדבר ג' ל"ב), אמר כי השלום יהיה לירושלם במקום פקדה שררה ושלטון.
<b>ונגשיך,</b> שלטוניך, כמו עמי נוגשיו מעולל (למעלה ג' י"ב); ורוז' וגיז' ולפניהם Vitringa פירשו אתן לך שלטונים צדיקים ואנשי שלום.

Verse 18

<b>לא ישמע עוד חמס בארצך,</b> לא ישמע מי שיצעק על עָוֶל וחמס שנעשה לו מצד חברו, כטעם הן אצעק חמס (איוב י"ט ז'), ולא שד ושבר מצד אויב נכרי. ורוז' פירש זה וזה מצד האויבים, וכל כי חמס נופל בין אנשי עם אחד, ולא בין שני עמים כשמלחמה ביניהם.
<b>וקראת ישועה חומותיך,</b> אחר שאמר שלא יהיה עוד שוד ושבר מצד האויבים, אמר אז תקראי לחומותיך חומות ישועה, ולשעריך שערי תהלה, כי חומותיך לא תפלנה ביד אויב, ושעריך יהיו לתהלה ולתפארת.

Verse 19

<b>לא יהיה לך עוד השמש לאור יומם,</b> הכל משל, ונ"ל טעמו לא יהיה אורך כאור החמה שאינו אלא ביום, וכנגה הלבנה שאינו אלא בלילה, אך יאיר לך ה' באור שאינו פוסק, זהו שאמר לאור עולם, ואח"כ מפרש לא יבא עוד שמשך, והאור משל על ההצלחה והשמחה, ולפיכך פירש לבסוף ושלמו ימי אבלך.

Verse 20



Verse 21

<b>לעולם יירשו ארץ,</b> שלא ימותו בלא בנים, ולא יכרת שמם מעל נחלתם, אבל יפרו וירבו ותהיה נטיעתם מצלחת, <b>ויֻכַּר</b> שהם מטע ה'.

Verse 22

<b>הקטן יהיה לאלף,</b> האיש שיהיה רבויו מעט יתרבה עד אלף, ומי שישאר היותר צעיר בהם במספר אנשיו יהיה לגוי עצום.
<b>לאלף,</b> משפחה שיש עליה ראש אחד נקראת אלף, כמו הנה אלפי הדל במנשה (שופטים ו' ט"ו), לשבטיכם ולאלפיכם (ש"א יו"ד י"ט), וחפשתי אותו בכל אלפי יהודה (שם כ"ג כ"ג).
<b>בעתה אחישנה,</b> כשתגיע העת אשר גזרתי לעשות כל זאת, אעשנה מהר, ואיש לא יעכב על ידי; ומלת בעתה לראיה כי לעתים רחוקות היה הנביא מתנבא.

Chapter 61



Verse 1

<b>רוח אדני ה' עלי,</b> הנביא מדבר על עצמו, והיא כהקדמה למה שהוא בא לומר; כלומר מה שאני בא לומר הם דברי ה', למה? כי הוא משח אותי לבשר ענוים, והוא שלחני לחבוש וכו' וכו'; וזאת כוונת בעל הטעמים שנתן האתנח תחת עלי, <b>ולאסורים פקח-קוח,</b> מלה אחת היא, אעפ"י שהיא כתובה בשתים, כמו עגלה יפה-פיה (רא"בע רד"ק Vitringa, Coccejus וגיז') והכוונה פקיחת עינים לראות אור, כטעם לפקוח עינים עורות להוציא ממסגר אסיר, ונראה כי כן דעת יונתן שתרגם אתגלו לניהור, ופקחקוח על גֺדל הפקיחה, כלומר על רבוי האור שיבא נהם, כמו יפה-פיה, יָפְיָפִיתָ. ור' יוסף קמחי פירש שתי מלות, פקח קוח, פתח מאסר, קוח מן לקח, לפי שהאסורים לקוחים וכלואים בו, ולודוביקוס De Dieu ואחריו רוז' פירשו מלשון כושי שקוראים לבית הכלא <b>מוֺקַח,</b> וכל זה לא יתכן, כי שרש פקח לא נמצא על שום פתיחה, אלא על חושֵי האדם, העינים והאזנים.

Verse 2

<b>לקרא שנת רצון לה',</b> הזכיר שנה כנגד מה שאמר לקרוא לשבויים דרור, שהיא מליצה לקוחה משנת היובל (רוז' וגיז') והנה שנת רצון לטובים, ויום נקם לרעים.

Verse 3

<b>לשום לאבלי ציון,</b> מה שיזכיר, ואח"כ מפרש לתת להם וגו'.
<b>פאר,</b> על הראש, כמו פארי המגבעות (שמות ל"ט כ"ח), תחת אפר שהיו האבלים נותנים על ראשם.
<b>פאר תחת אפר</b> וכו', וכן למעלה תחת הנחשת וכו', מצאנו הדרך הזה והאריכות הזאת לישעיה גם למעלה (ג' כ"ג) והיה תחת בשם מק יהיה וכו'.
<b>שמן ששון,</b> כמו על כן משחך אלהים אלהיך שמן ששון מחבריך (תהלים מ"ה ח') שמן טוב המביא לששון.
<b>אילי הצדק,</b> מל' כי יבושו מאלים אשר חמדתם, ומטע ה' מוכיח (רש"י ראב"ע רד"ק ורוז' וגיז'), וטעם אלי הצדק אילנות קיימים לדורי דורות, כמו שהוא האילן הנקרא terebinthus, עיין למעלה א' כ"ו.

Verse 4

<b>שממות ראשנים, שממות דור ודור,</b> כל זה לא יתכן על גאולת בבל, אלא על הגאולה העתידה.
<b>שממות ראשנים.</b> שממות ימים ראשונים.

Verse 5

<b>ועמדו זרים,</b> למעלה דבר על ישראל בלשון נסתר (לשום לאבלי ציון לתת להם, וקרא להם, ובנו חרבות עולם), וכאן מדבר עמהם לנכח, שאם היה אומר ועמדו זרים ורעו צאנם, היה הקורא נשאר רגע אחד בספק, צאנם של מי?

Verse 6

<b>ואתם כהני ה' תקראו,</b> אחר שהאומות יביאו לכם עשרם וישרתו אתכם, יהיה גורלכם כחלק הכהנים שאינם צריכים לעבוד האדמה, אלא נוטלים התרומה והמעשר ושאר מתנות.
<b>ובכבודם תתימרו,</b> כמו יתאמרו כל פעלי און (תהלים צ"ד ד'), תתכבדו בכבודם (רא"בע ור"דק דון יצחק וגיז'), ורבנו סעדיה ור"שי ורוז' פירשו ל' תמורה, תכנסו תחתם בכבודם; ואולי אפשר ג"כ לפרש תתימרו מל' מריא, כמו תְדֻשָנו, וכן תרגם יונתן תתפנקון.

Verse 7

<b>תחת בשתכם משנה,</b> תחת בשתכם שהיתה משנה, כלומר כפולה ומכופלת, כלומר גדולה בתכלית, כמו ומשנה שברון שברם (ירמיה י"ז י"ח), ותחת שהיו הגוים מרננים ואומרים עליכם חלקם של אלו אינו אלא כלמה, לכן בארצם וגוו (Vitringa, Diodati ורוז'), ולפ"ז יובן למה התחיל לנכח וסיים לנסתר, כי אחר שאמר שהגוים היו אומרים כלמה חלקם של אלו, אמר גם הוא לנסתר לכן חלקם של אלו יהיה זה, שבארצם משנה יירשו, טובה כפולה יירשו; ורא"בע רד"ק וגיז' פירשו תחת בשתכם יהיה לכם משנה, ותחת כלמה ירנו בחלקם הטוב, ולפ"ז אין טעם לשנוי הלשון מנכח לנסתר, גם תבת לכן לא תתישב, ועוד הנה העקר חסר, כי מי יאמר שהכוונה במשנֶה משנה טובה, ומשמעות הלשון אינו אלא משנה בושה.

Verse 8

<b>שנא גזל בעולה,</b> כ"כ אני אוהב משפט שאני שונא הגזל גם אם יביאו ממנו עולות לפני, כטעם והבאתם גזול (מלאכי א' י"ג) (היירונימוס ורש"י רא"בע ור"דק), ויונתן ולודוביקוס De Dieu ורוז' וגיז' פירשו לשון עַוְלָה, ולפ"ז לא תתישב הב"ית, והי"לל ועולה.

Verse 9



Verse 10

<b>שוש אשיש,</b> דברי ירושלים, כתרגום יונתן.
<b>מעיל צדקה,</b> הצלחה, ע' למעלה נ"ט ט'.
<b>יעטני,</b> אחר שלא מצאנו שרש יעט, אלא עטה, לא אדע למה לא נקדו יַעֲטֵנִי, ויהיה הפעיל כמו הלבישני, כי הקל לא יפול אלא על הלובש, ועל המלביש אומרים הֶעֱטָה, כמו העטית עליו בושה (תהלים פ"ט מ"ו), (ויהיה הלבשני עבר ויעטני עתיד, כמו (למטה ס"ג י"ו) כי אברהם לא ידענו וישראל לא יכירנו); ונראה כי בעלי הנקוד חשבו כי שרש יעט נבדל משרש עטה, כי עטה נאמר על הלובש ויעט על המלביש.
<b>כחתן</b> וגו', חוזר לתחלת הפסוק, שוש אשיש כחתן.
<b>יכהן פאר,</b> בשעה שיש לו בראשו פאר ככהן, וכאלו הוא מְכַהֵן מצד אותו פאר שהוא מבגדי כהונה; ואולי תחלת הנחת מלת כהן היתה להורות מי שהוא לבוש בגדים יקרים ונבדלים משאר העם, כטעם ויעשו בגדי קדש לאהרן אחיך ולבניו לכהנו לי (שמות כ"ח ד'), ובל' סורי כהינותא ענינו עושר.

Verse 11

<b>כי כארץ תוציא צמחה,</b> פתאום, שלא יוודע מה בבטן הארץ קודם שיצמח.

Chapter 62



Verse 1

<b>למען ציון לא אחשה,</b> הם דברי ה' (יונתן והמפרשים גם Vitringa, Grotius) ופירוש אחשה לא השתיקה מן הדבור, אלא ההתרשלות מלפעול, כמו לא אחשה כי אם שלמתי (למטה ס"ה ו'), אמנם רוז' וגיז' ולפניהם Forerius et Dathe פירשו שאֵלֶה דברי הנביא ופירשו אחשה השתיקה מן הדבור, וגיז' פירש לא אחדל מהתפלל אל ה' בעד ירושלם, ורוז' הסכים עם Forerius שפירש לא אחדל מִדַבֵר בשבחה של ירושלם; והביא Dathe שתי ראיות להוכיח שהם דברי הנביא, ראשונה כי אחר זה מזכיר את ה' בל' נסתר (אשר פי ה' יקבנו, והיית עטרת תפארת ביד ה' וכו'), וזו איננה ראיה, כי מצאנו כזה לאלפים, כגון נחמו נחמו עמי יאמר אלהיכם, ואחריו כי לקחה מיד ה', וכן מי עור כי אם עבדי וחרש כמלאכי אשלח, ואחריו ועור כעבד ה'; והשנית כי למטה בפסוקים ו' ז' ברור הדבר כי השתיקה אמורה על הנביאים, שאמר כל היום וכל הלילה תמיד לא יחשו וגו', והראיה הזאת תעיד בהפך כי ה' הוא המדבר, כי אמר הפקדתי שומרים, ורחוק הוא שיהיה הנביא מפקיד נביאים אחרים, וגיז' ראה את זאת, וע"כ פירש הפקדתי שומרים אנשים ולא נביאים, אלא אבלי ציון המתפללים על הגאולה, כמו שפירש רא"בע, וע' למטה פסוק ו.
<b>כנגה,</b> כאור כוכב נוגה (Venus) כמו שפירשתי (בה"ע תקפ"ט עמוד 124) וארח צדיקים כאור נוגה הולך ואור עד נכון היום (משלי ד' י"ח) (תלמידי מוה"רר אברהם לאטאס).
<b>כלפיד יבער,</b> כלפיד הבוער.

Verse 2

<b>שם חדש אשר פי ה' יקבנו,</b> הוא חפצי בה הנזכר למטה פסוק ד' (רד"ק), והשם הזה חפצי בה לא יהיה לתהלה ולתפארת אם לא שיהיה האומרו הוא האל, ע"כ הוצרך להוסיף אשר פי ה' יקבנו; ורוז' וגיז' ולפניהם Vitringa לא הבינו זה, ופירשו וקורא לך שם חדש, יתחדש גורלך וחלקך, ולפ"ז לא היה צריך שיהיה האל הוא הנוקב את השם החדש, כי יוכלו בני אדם לקרוא לה שם על פי המאורע; הן אמת כי סוף סוף אין הכוונה בקריאת ה' אלא שישתנה גורל ירושלם, ויהיו הכל יודעים כי חפץ ה' בה, אך אין ספק כי בדרך מליצת השיר אמר כי השם החדש ההוא יֵצֵא מפי ה', כלומר שתקרא חפצי בה עם יו"ד הכנוי החוזר אל ה' כאלו הוא המדבר.

Verse 3

<b>והיית עטרת תפארת ביד ה'</b> וגו, רד"ק ורוז' וגיז' פירשו יד ה' וכף ה' על עזרו וסעדו, ור"דק ורוז' פירשו תהיי עטרת תפארת המשומרת שלא תפול, כי יד ה' תתמוך אותה, וגיז' פירש בהיותך ביד ה' והוא יתמך אותך בידו אז תהיי עטרת תפארת; ול"נ כי דרך כבוד כלפי מעלה לא רצה לומר בראש ה' ועל קדקד אלהיך, ואמר ביד ובכף, כי מתוך חבתך תהיי תמיד בידיו, כדרך שהאדם עושה בחפץ שחביב לו, שממשמש בו תדיר, וכטעם כל קדושיו בידך; וטעם מליצת העטרה, לומר ה' יתפאר בך, כמו אשת חיל עטרת בעלה.

Verse 4

<b>כי לך יקרא חפצי בה,</b> הנה חפצי בה הוא שם אשת חזקיה (מ"ב כ"א א'), וישעיה בחר בשם הזה להיותו שגור וידוע, כי היה שם המלכה שבימיו.
<b>בעולה,</b> הפך שוממה, שאיננה יושבת בדד, כאשה שאין לה לא בעל ולא בנים.

Verse 5

<b>כי יבעל,</b> כמו שיבעל, ואין שרש בעל מורה בל' מקרא על הביאה בפרט, אלא על הקנין והאחוזה, כי אין טעם בעולת בעל שנבעלה לו אלא שהיא תחת ידו, וכן בעלונו אדונים זולתך (למעלה כ"ו י"ג), והנה טעם המשל כמו שישמח הבחור כשתבא כלתו הבתולה תחת רשותו, כן בשמחה יבעלוך בניך ויבאו להאחז בך, וגם ה' ישיש עליך כמשוש חתן על כלה; וטעו בזה Lowth et Koppe ותמהו איך יאמר שהבנים יבעלו אמם, והגיהו בניך, ואמרו שהכוונה על האל שהוא יבנה אותה, והשיב גיז' כי לפ"ז היה ראוי שיאמר יבעלֵך, וכל אלה לא ראו כי אחר שהוא מדבר על ירושלם בצורת אשה, לא יתכן שיאמר לה בניך ל' בנין, גם לא ראו כי לא נמצא שרש בעל בשום מקום על הביאה, ולא על הנשואין בפרט, אלא על כל מין קנין ואחיזה, כגון בעל השור, בעל הבור.

Verse 6

<b>על חומתיך</b> וגו', הנכון כדעת רד"ק, שהכוונה לאחר הגאולה, שתהיה השגחת האל על ירושלם תמיד, כאלו יהיו על חומותיה שומרים כל היום וכל הלילה, וזה חוזר למה שהוא אומר אח"כ אם אתן את דגנך עוד מאכל לאויביך וגו', ולא יתכן לומר כרא"בע וגיז' על זמן הגלות, כי בזמן הגלות אין לירושלם חומות, וציור החומות והשומרים עליהן לא יתכן בעיר שוממה, אלא בעיר נושבת; אמנם המזכירים את ה' ומקרא שאחריו הוא כעין מאמר מוסגר, והם דברי הנביא לאנשי הגלות, שאל יחשו מהזכיר את ה' ולעבדו ולהתפלל אליו על הגאולה; וממה שאמר כל היום וכל הלילה תמיד לא יחשו עלה על לב הנביא להפסיק מאמרו ולומר לאנשי הגלות עשו כן גם אתם ואל תחשו יומם ולילה מהזכיר את ה' ומהתפלל לפניו; ועוד מצד אחר נקשר סוף הפסוק עם תחלתו, כי היה דרך השומרים להזכיר את ה' בלילה להעיר איש את רעהו ולשמור איש את רעהו שלא יישנו, והיו אומרים זה לזה דברי שבח לה', כטעם הנה ברכו את ה' כל עבדי ה' העומדים בבית ה' בלילות, וכן המנהג אצל הערביים.

Verse 7



Verse 8

<b>אם אתן את דגנך עוד</b> וגו', מוסב לענין שהתחיל למעלה על חומותיך ירושלם הפקדתי שומרים.

Verse 9

<b>כי מאספיו,</b> על דגנך, ומקבציו על תירושך, כלומר שבצרו הענבים ועשו מהם תירוש.
<b>והללו את ה',</b> במעשר שני הנאכל לבעלים בירושלם, וקרא את ירושלם חצרות קדשי (רד"ק).

Verse 10

<b>עברו עברו בשערים</b> וגו', רוז' וגיז' פירשו המאמר מוסב לאומות העולם שיעזרו את ישראל בשובם לארצם, והנכון כדעת רד"ק שאין המאמר לאנשים מיוחדים, אלא למי שיהיה, וכבר ראינו כזה במקומות אחרים.
<b>עברו עברו בשערים,</b> הנכון כדעת רא"בע עברו בכל הערים והכריזו ואמרו פנו דרך העם.
<b>הרימו נס על העמים,</b> ישראל בגלות מפוזרים בין העמים, וצריך להרים נס שיהיה נראה לכל העמים כדי שיתקבצו מתוכם, וכמו שמפרש הנה ה' השמיע אל קצה הארץ.

Verse 11

<b>השמיע אל קצה הארץ,</b> הוא מכריז לגוים הרחוקים שיאמרו לישראל הנה ישעך בא.
<b>הנה ישעך,</b> אלהי ישעך.

Verse 12

<b>דרושה,</b> נ"ל מבני אדם, לא מן האל בפרט.
<b>לא נעזבה,</b> מלעיל, והוא פעל עבר, וכמהו לא רֻחמה (הושע א' ו'), והכוונה לעתיד כי לא אוסיף עוד ארחם, אף כאן עיר שלא תֵעָזֵב, ולא תהיה עוד שוממה ובודדת.

Chapter 63



Verse 1

<b>מי זה בא מאדום,</b> אחר שאמר אמרו לבת ציון הנה ישעך בא, עם כל מה שאמר קודם לכן, הוא מצייר את ירושלם כאלו רואה את ה' מתקרב אליה ובגדיו אדומים מדם, והיא שואלת מי זה וגו'.
<b>מאדום, מבצרה,</b> נ"ל כי השמות האלה לאו דוקא, אלא בחר בהם מפני שהם לשון הנופל על הלשון, ל' אדמימות ול' בציר ענבים, וכאלו אומרת לו מבגדיך נראה שאתה בא מאדום וממקום הבציר, והוא משיב כן דברתְ, פורה דרכתי לבדי וגו'; ואין נראה שתהיה הכוונה על אדום בפרט, כי סוף הענין ומעמים אין איש אתי ואדרכם וגו', כי יום נקם וגו' ואביט ואין עוזר וגו' ותושע לי זרועי וגו', מסכים עם האמור למעלה וירא כי אין איש, ותושע לו זרועו, וילבש בגדי נקם, ובא לציון גואל, ושם לא היה הענין על אדום בפרט.
<b>חמוץ,</b> אדום, וכן בהפוך אותיות למען תמחץ רגלך בדם (תהלים ס"ח כ"ד), ובחלוף אה"חע אמוצים (זכריה ו' ג' וז'), ודעת Bochart שהוא ל' חימוץ וחומֶץ, ונקרא כן כל מה שגורם באדם הרגשה חזקה וחדה (acidum, acre, acutum), והאדום הוא החזק בגוונים, והמין היותר חזק באדומים נקרא חמוץ, וכן ביוני oxyporphyron, ומלת oxy ענינה חד, ונגזרת מן oxos חֺמֶץ.
<b>צועה,</b> עיין למעלה נ"א י"ד; וכאן הכוונה הולך בקומה זקופה עד שראשו נכפף לאחוריו (שרידיר רוז' וגיז').
<b>אני מדבר בצדקה</b> וגו', זו תשובת האל, והטעם, מה שאני מהלך צועה בגאוה איננו דרך התפארות של שקר, אבל אני מדבר באמת ובצדקה ולא אתגאה בשקר, ואולם אני באמת רב ומספיק להושיע מי שארצה; ורוז' וגיז' פירשו מדבר ומבטיח על הישועה, אך רחוק הוא שאחר שכבר הוציא הדבר לפעל יחזור ויאמר אני המבטיח, ולא יאמר אני העושה.

Verse 2

<b>מדוע</b> וגו', ירושלם שואלת.
<b>אדום ללבושך,</b> אדום ענינו כאן מראה אדום, כלומר אדמימות יש ללבושך (רוז' וגיז'), ואין צורך לומר כרא"בע ור"דק שהל"מד יתרה.
<b>ובגדיך כדרך בגת,</b> כבגדי דורך ענבים בגת.

Verse 3

<b>פורה דרכתי לבדי,</b> פורה הוא שם מדה גדולה שמודדין בה התירוש (חגי ב' י"ו), דרכתי הענבים והוצאתי מהם תירוש כמדת פורה אחת, ועדיין לא בא איש מן העמים לעזור לי במלאכתי, אז עמדתי עליהם ואדרכם באפי וגו', והכל משל על מה שאמר למעלה וירע בעיניו כי אין משפט וירא כי אין איש וגו'.
<b>ואדרכם, וארמסם,</b> הווי"ן ראויות להנקד קמץ, כי הענין לשעבר, וכן ויז ראויה הו"יו להפתח, וכן למטה ואביט, ואשתומם, ואבוס, ואשכרם, ואוריד, כל אלו הוו"ין ראויות להקמץ, כי הענין לשעבר, כמו שאמר אגאלתי, ותושע, סמכתני, ובעלי הנקוד עשו הכל זמן עתיד, וכן עשה יונתן, לבלתי יֵרָאה כאלו הגאולה כבר היתה.
<b>נצחם,</b> דמם, שהוא חזקם ותקפם, כמו וגם נצח ישראל (ש"א ט"ו כ"ט) <b>חֺזֶק</b> ישראל.
<b>אגאלתי,</b> מענין נגואלו בדם (איכה ד' י"ד), והאל"ף הראשונה במקום ה"א ההפעיל, ע"ד ל' ארמית.

Verse 4

<b>כי יום נקם בלבי,</b> נ"ל יום נקם אשר בלבי בא.
<b>ושנת גאולי,</b> השנה שגזרתי לגאולת אותם שהיה לי לגאול, והזכיר שנה מפני שאמר למעלה שנת רצון לה', ע"ש שנת היובל שרמז עליה למעלה באמרו לקרוא לשבויים דרור.

Verse 5



Verse 6

<b>ואשכרם בחמתי,</b> השקיתים חמתי עד ששכרו ממנה (רד"ק ורוז'), ומפני שעד עתה דבר בדריכת ענבים, הזכיר מליצת השכרות; ונראה כי עלה בלב הנביא לומר כי האל נשתכר מרוב הענבים שדרך, ומרוב התירוש שהוציא מהם, ואח"כ נמלך, ולא רצה ליחש שכרות לאל, ויחס אותה לגוים, ואמר ששכרו מכוס חמתו אשר שתו; ודוגמת זה הוא פירוש אא"זל על פסוק לישועתך קויתי ה'. וגיז' ולפניו J. D. Michaelis, Lowth, Cappellus הגיהו ואשברם בב"ית, אמנם אחר שהזכיר ואבוס שהוא ברגלים, לא יתכן שיזכיר השבירה שהיא בידים. ויש מי שרצה להביא סיוע להגהה זו מיונתן שתרגם ואידושינון, והוא לא הבין כי המתרגם שנה הלשון והסיר המשל, ותרגם ואבוס ואקטל, ועל כל פנים ואידושינון איננו תרגום של לשון שבירה.
<b>ואוריד לארץ נצחם,</b> חזקם ותקפם (רש"י רד"ק ורוז'); ורא"בע וגיז' פירשו דמם, כמו למעלה פסוק ג', ולא יתכן לומר אוריד לארץ דמם, והי"לל אשפוך, ובהפך ל' ירידה מצוי להורות על המפלה והשפלת הכח, כמו וירדו ראמים עמם (ל"ד ז'), וירד גאון עזה (יחזקאל ל' ו').

Verse 7

תלונת ישראל בגלות, והם מזכירים חסדי ה' והאותות והמופתים אשר עשה עמהם בימי קדם, ואומרים כי מה שהסתיר ה' פניו מהם בימי הגלות הוא סבה הגורמת להם להתרחק יותר ויותר מעבודתו יתברך (סג ז' עד סוף סד). <br><b>חסדי ה' הזכיר,</b> הנכון כדברי דון יצחק וכמו שכתבתי בב"הע תק"פט עמוד 82, שאין הכוונה כאן להזכיר תהלות ה', אך ספור תהלותיו וחסדיו אינו אלא הקדמה לתפלה ולתלונה שהוא בא לומר אח"כ מפסוק ט"ו עד סוף סימן ס"ד, וכיוצא בזה מזמור פ"ט חסדי ה' עולם אשירה וכו' וכו' ואתה זנחת ותמאס וכו' וכו'; והנה הנביא מצייר את ישראל בגלות מתלוננים על הסתרת פניו מהם, ואומרים כי העדר ההשגחה המפורסמת וגלויה עליהם והעדר האותות והמופתים, כל זה גורם להם להתחזק בחטאתם ובחסרון אמונתם באל, ולכוונה זאת הם מתחילים בספור חסדי ה' ונפלאותיו אשר עשה עמהם מקדם.

Verse 8

<b>בנים לא ישקרו,</b> על דרך זרע שקר (למעלה נ"ז ד').

Verse 9

<b>בכל צרתם לא צר,</b> אחד מאותם הכתובים לא וקריין לו, ורב המפרשים התחכמו לפרש גם הכתיב, והישר שבכלם הוא פירוש Coccejus ואחריו רוז' שפירשו כמו ויהי ישעיהו לא יצא חצר התיכונה ודבר ה' היה אליו (מ"ב כ' ד'), אף כאן בכל צרתם עדיין לא צר להם, וכבר מלאך פניו הושיעם; אמנם גם הפירוש הזה רחוק, כי תשאר מלת צר בלא למ"ד, והי"לל לא צר להם, מלבד כי באמרו בכל צרתם כבר יש במשמע שצר להם; והנה אין לנוס מלפרש לו בו"יו, אחר שמצאנו לא הגדלת השמחה (למעלה ט' ב'). הוא עשנו ולא אנחנו (תהלים ק' ג'), ואחרים שאין ספק בהם שהענין לו בו"יו, אף כאן לו צר, על דרך עמו אנכי בצרה, וכן פירש הרא"בע ולפניו חכמי התלמוד (תענית י"ו וסוטה ל"א).
<b>ומלאך פניו,</b> מלאך השלוח מלפניו, ואח"כ הוסיף ואמר שלא היה ע"י מלאך, אלא הוא בכבודו באהבתו גאלם; או מלת הוא היא דרך התנגדות עם והמה שאחריו, הוא גאלם, והם מרו.
<b>וינטלם וינשאם,</b> ל' הגבהה ורוממות.

Verse 10

<b>מרו,</b> תחלת הוראת שרש מרה מענין מרירות, לפיכך מרו מחובר בטעם למלת ועצבו, מרו את רוח קדשו, ועצבו את רוח קדשו.
<b>הוא נלחם בם,</b> הוא עצמו, תחת הוא גאלם שאמר קודם לכן.

Verse 11

<b>ויזכר ימי עולם,</b> רוב המפרשים פירשו ויזכר על ישראל, וכן נראה לפי המשך הענין, ודון יצחק ורוז' וגיז' אומרים כי מלת עמו שאחר משה היא נושא המאמר, וזה רחוק מאד, ואני אומר כי ראוי לנקד <b>וַיַזְכֵּר</b> מבנין הפעיל, והטעם עתה שנהפך להם לאויב הוא גורם להם שיזכרו ימי עולם הם ימי הטובה; אבל שיאמר ויזכר על ישראל רחוק מאד, כי הי"לל ויזכרו להבדיל בין האל ובינם, וכן הוא אומר והמה מרו ועצבו, ויהפך להם, נלחם בם, המעלם, ושאר פעלים בל"ר כשהכוונה על ישראל; ול' הזכיר מצאנוהו במי שגורם במעשיו זכירת הדבר, יען <b>הַזְכַּרְכֶם</b> עונכם בהגלות פשעיכם להראות חטאותיכם (יחזקאל כ"א כ"ט), וכן מנחת זכרון מזכרת עון. ובני א"ג מתרגם כך: : Eppure dovuto avrebbe ricordarsi dei tempi antichi, Egli ch’il suo popolo salv? dall’ acqua. Dov’? Egli ora Quegli che salir li fece dal mare, col mezzo del pastore delle sue pecore? Dov’? egli ora Quegli ch’in lui (in Mos?) infuse il santo Suo spirito? (12) Quegli che camminar.. quegli che spacc?. (13) Quegli che….
<b>משה עמו,</b> יש מפרשים משה ועמו, וי"א משה לעמו, והנכון כדברי רא"בע שהוא פעל, המושה את עמו מן המים, והכוונה על משה, והוא לשון הנופל על הלשון, ופירש מיד איה המעלם מים.
<b>את רועה צאנו,</b> גם זה כנוי למשה, ומלת את חוזרת לויזכר.
<b>איה השם בקרבו</b> וגו', גם זה על משה, שהאל שם רוח קדשו בקרבו; ורש"י ורוז' וגיז' פירשו כי משה שם בקרב ישראל את רוח ה', ולפ"ז בקרבם הי"לל.

Verse 12

<b>מוליך לימין משה,</b> והזכיר עם זה אותו זמן שהיה ה' מוליך וגו', ושבקע לישראל את מי ים סוף.

Verse 13



Verse 14

<b>כבהמה בבקעה תרד,</b> כטעם כסוס במדבר, אלא שלמעלה הכוונה על עברת ים סוף, וכאן על ההליכה במדבר, כמו שאמר תניחנו, שהוא לשון מנוחה, כלומר הביאם אל המנוחה בשלום ובלא נזק בדרך, ואמר תרד כי ל' ירידה נופל על ההליכה בבקעה ובמקום נמוך, ואמר תניחנו לשון יחיד על עמך שהזכיר אח"כ, והיה אפשר ג"כ לנקד תניחנו בצירי, ל"ר המדברים בעדם, כמו שאמר למטה כי אתה אבינו.

Verse 15

<b>המון מעיך</b> וגו', הוא כמתקן תחלת דבריו, ואומר ידעתי כי לא זנחתנו, ולא בטלו רחמיך עלינו, ואין ספק כי עתה שאינך מרחם עלינו, כביכול על כרחך אתה עושה, ואתה מתאפק ומתחזק לבלתי רחם עלי, כי כן גזרת, לא שאתה חפץ ברעתי; כל ל' התאפקות הוא כבישת מה שבלב.

Verse 16

<b>כי אברהם לא ידענו</b> וגו', ד"מ לומר אין לנו אב מבלעדיך.
<b>גאלנו מעולם שמך,</b> נ"ל (נגד הנגינה) כבר מימי קדם אתה נקרא גואל שלנו (ע' למעלה מ"ג א'), וכן מצאתי אח"כ בדפום ברי"שא גואלנו בטפחא, מעולם במרכא.

Verse 17

<b>למה תתענו ה' מדרכיך,</b> זה שאתה עוזב אותנו ביד אויבינו הוא סבה למה שאנחנו משתקעים ומתחזקים בחטא, מפני שאין אנו רואים סימני השגחתך וגדולתך, והנה כאלו אתה מתעה אותנו.
<b>תקשיח,</b> כמו תַקְשֶה, וכן בערבי, וכן הקשיח בניה ללא לה (איוב ל"ט י"ו).
<b>למען עבריך</b> וגו', למען זה שאנו נקראים מעולם עבדיך ושבטי נחלתך.

Verse 18

<b>למצער ירשו עם קדשך,</b> רש"י רד"ק Vitringa וגיז' פירשו לזמן מועט ירשו ישראל את הארץ, ורוז' ולפניו Kocher פירשו דבר מועט ונקל היה בעיני האויבים מה שירשו את עם קדשך, כי גם בוססו מקדשך; ול"נ כמעט ירשו צרינו את עם קדשך, ופירוש ירשו לא לשון ירושה, אלא השמדה כללית.
<b>בוססו,</b> ל' ואבוס עמים, והפִעֵל לחזק.

Verse 19

<b>היינו מעולם</b> וגו', אנחנו בגלות נדמינו כאלו היינו עם שמעולם לא משלת בם ולא נקרא שמך עליהם (Symmachus, רבנו סעדיה, רש"י רא"בע, רוז' וגיז'), <b>לוא קרעת</b> וגו', וכאלו מעולם לא קרעת שמים וירדת לתת לנו תורה באופן שמפניך הרים נזלו וחרדו; ראוי לנקד <b>לוֹא</b> בחלם, וכן תרגם סומכוס וכן יונתן וכן רבינו סעדיה, וכן יסד רבנו שמעון הגדול בסליחה ליום ד' בין ר"ה ליה"כ: היינו כמעולם לא משלת ברחומים ולא נקרא שמך על חתומי דמים ולא קרעת שמים וירדת ממרומים. וכבר מצאנו <b>לוֹא</b> בו"יו ואלף, כמו למטה (ס"ה א') נדרשתי ללוא שאלו, גם הרא"בע הזכיר הפירוש הזה בשם יש אומרים; והמפרשים פירשו <b>לוּ</b> קרעת ל' תפלה, והמשך הענין ראיה לפירושי.
<b>נזלו,</b> נפעל משרש זלל, ענין חרדה ורעדה (יונתן ור"שי וכן בתרגום סורי), וכן בערבי זלזל ענין רעדה (גיז') וכן מצאתי במדרש שוחר טוב מזמור ס"ח (במדרש כ"י שלי משנת ב"ם לאלף הששי, ובספרי הדפוס המזמור ההוא חסר מאד) התחילו כל ההרים מתרעשים ומתמוטטים, שנ' הרים נזלו מפני ה'.

Chapter 64



Verse 1

<b>כקדח אש המסים,</b> המס בל' ערבי קש יבש וענפים יבשים (ר' יונה הביאו רד"ק בשרשים, ורוז' וגיז'), ושרש קדח נמצא יוצא, על ההבערה, הן כלכם קודחי אש (למעלה נ' י"א), כי אש קדחתם באפי (ירמיה י"ז ד'), והנה הטעם כמו שקש יבש מבעיר את האש מהר, וכמו שהאש תרתיח מהר את המים.
<b>תבעה,</b> ל' אבעבועות, וענינו רתיחה, ונראה שהיה ראוי תַבעה בפתח; והכוונה, והלא אין הדבר כן חלילה, שלא קרעת שמים וירדת ומפניך הרים נזלו, אבל בהפך, להודיע שמך לצריך, הם המצרים, עשית לנו נפלאות עד ששמעו עמים ירגזון, ועשית זה מהר ובלא יגיעה כקדוח אש וגו'; והנה כקדוח אש בדרגא מונח, לאות שהמלות דבקות זו לזו, ואם היה אש סמוך להמסים היה לגרמיה אחר כקדוח, כמו פוק?ד ׀ עו?ן אב?ות, וטעה גיז' שפירש אש סמוך, והביא ראיה מן הטעמים; מלבד שאם היה הטעם כמו שתבער אש של קש יבש, היה במשמע שהוא אש שלא יתקיים, אלא יפסוק אחר רגעים.

Verse 2

<b>בעשותך,</b> אז כשהיית עושה נפלאות מבלי שנקוה להן, כי לא היינו מורגלים בכך, אז ירדת על הר סיני ומפניך הרים נזלו, ועתה שאנו מיחלים ומצפים לנוראותיך, אחר שכבר הורגלנו בהן מפי השמועה, אין אתה עושה נפלאות; זה עקר התלונה.

Verse 3

<b>ומעולם לא שמעו,</b> שאר העמים עובדי אלילים לא שמעו מעולם מפי אבותיהם ספורי נפלאות כאותם שספרו לנו אבותינו, כי אמנם עין לא ראתה אלהים אחר זולתך שיעשה נפלאות למחכה לו (ר' יוסף קרא הביאו רש"י, רא"בע רד"ק וגיז'), רק אנחנו לבדנו ראינו ושמענו כאלה, ובאמרו יעשה למחכה לו, הכוונה על נפלאות לטובה, לא לרעה. כי אמנם גם עע"ז היו מספרים קצת נוראות שעשו אליליהם להנקם מבוזיהם, כי אם במקרה היה שום רע בא על בוזיהם היו אומרים כי האליל הוא אמר ויהי; וזה חלוק גדול בין הציור שציירו לנו נביאינו את אלהינו, ובין הציור שהיו העמים מציירים את אלהיהם, כי הנביאים מציירים את ה' עושה חסד משפט וצדקה בארץ, כי באלה הוא חפץ, והוא ג"כ איום ונורא להכות ולהעניש, אך לא מחפצו ומטבעו, כ"א כביכול בעל כרחו, ותמיד בכוונה להיטיב, כי לא יחפוץ במות המת כי אם בשובו מדרכיו וחיה; אמנם לא כן ציירו להם עובדי האלילים את אלהיהם, כי כדברי Papinianus: Primus in orbe deos fecit timor [וכן תראה כי Deus בלשון רומי, וכן Θεὸς בלשון יוני נגזר מן δέους שענינו פחד.] וסבת הדבר הזה הוא, כי העולם אם יבָחֵן בכללו הוא טוב, כי כל חלקיו נקשרים זה בזה לטובת כלל היצורים, אבל אם יבחן כל חלק בפני עצמו הנה רבים מהם רעים ומזיקים, לפיכך הגוים אשר האמינו באלהות הרבה, וחשבו כל כחות הטבע בכל חלקיו כאלהים נפרדים, הוכרחו לציירם רובם נוטים אל הרע, אמנם כאשר נאמין כי הטבע כלו מעשה אל אחד הוא, אז נראה כי האל תמים דרכו וחפץ חסד הוא.

Verse 4

<b>פגעת את שש ועשה צדק בדרכיך יזכרוך,</b> ואתה ה' לא כן, אינך כאלהי העמים שאין עובדיהם מקוים מהם נפלאות וישועות, כי לא הורגלו בכך, אבל אתה פוגע ומוצא בנו אנחנו בני ישראל את יזכרוך בדרכיך שש ועושה צדק, כלומר אנשים שזוכרים כי אתה בדרכי הנהגתך שש בעשיית הצדק, כלומר שאתה עושה בשמחה צדקה וחסד, ואינך כאלהי העמים שאינם פוגעים מי שיוכל לומר להם עשה עמי אות לטובה כאשר עשית לפלוני ופלוני.
<b>הן אתה קצפת ונחטא,</b> הנה כשקצפת והסתרת פניך ממנו, אנחנו הוספנו לחטוא יותר.
<b>בהם עולם ונושע,</b> מי יתן ותתנהג גם עתה בהם, בדרכיך הנזכרים למעלה.
<b>עולם,</b> כימי עולם, וכבימי קדם.
<b>ונושע,</b> ומיד אנחנו נושעים, כי תאיר פניך אלינו ונושעה, כשלא נהיה עוד בהסתר פנים, ותוסיף לגלות עלינו השגחתך ונפלאותיך.
<b>פגעת את יזכרוך,</b> ע"ד ואשמע את מדבר אלי (יחזקאל ב' ב'); ומליצת שש ועושה צדק יזכרוך ע"ד כי לא הרבה יזכור את ימי חייו (קהלת ה' כ') שפירושו לדעת רא"בע ולדעת רד"ק (מכלול דף קכ"א) יזכור את ימי חייו שאינם הרבה, כלומר יזכור כי לא הרבה הם ימי חייו, אלא שלדעתם מלת את (את ימי חייו) יתרה, ולדעתי יפה היא נקשרת עם פעל יזכר. ועתה בשנת תר"כד אין דעתי נוחה בפירוש רא"בע ור"דק בקהלת ה' כ', ועיין בתרגום החומש שלי; אך בהבנת דברי ישעיה אלה עודני מקיים דעתי הכתובה כאן ובבכורי העתים תק"פט.
<b>בהם עולם,</b> שיעורו כעולם, וכן למעלה (ס"ג י"ט) היינו מעולם, שיעורו כמעולם; כן נ"ל פירוש הכתוב הקשה הזה, אשר נלאו המפרשים להלמו ולא הלמוהו, ובן זאב בסוף המבוא לס' יחזקאל הביאו בכלל המקראות אשר לפי דעתו אין להם הבנה וכוונה ולא קשר ענין כלל, ואבדו עשתנות המפרשים והמבארים לחתור אל המכוון במאמר, והוא בכל הדחקים אשר נדחקו ונלחצו לישבו נשאר זר כאשר היה, כסהו ענן וערפל וחשכה גדולה נופלת עליו וימש חשך; והביא בכלל הזה עוד ארבעה מקראות מישעיה, והם כי לא מועף לאשר מוצק לה (ח' כ"ג), וברד ברדת היער (ל"ב י"ט). אדני עליהם יחיו (ל"ח ט"ו), מעוצר וממשפט לקח (נ"ג ח'): וברוך הנותן ליעף כח ולאין אונים עצמה ירבה, אשר שם מחשך לפני לאור ומעקשים למישור בפירוש רוב המקראות האלה; ויונתן פירש: פגעת (באים לפניך) מעשי האבות שהיו שמחים בעשיית הצדק, והיו זוכרים יראתך, וכל זמן שקצפת עלינו על שחטאנו, בהם בזכיותיהם לעולם אנחנו נושעים; ור"שי פירש הרגת את הצדיקים שהיו ששים לעשות הצדק ובדרכי רחמיך היו מזכירים אותך בתפלותם, וכשקצפת עלינו על מה שהיינו חוטאים, על ידיהם ובתפלתם נושענו מעולם; ורא"בע ור"דק פירשו היית מקבל פיוס מן הצדיקים שהיו מזכירים בתפלתם י"ג מדותיך, וכשהיית קוצף עלינו, בהם לעולם היינו סומכים והיינו נושעים, אך עתה בגלות אפסו הצדיקים. ודון יצחק פירש שש שם דבר כמו ששון, ופירושו רחוק מאד. וגיז' פירש פגעת את שש ועושה צדק, אתה היית עוזר מי שעושה צדק בשמחה, והיית רב ריבו, והביא לדוגמא ולא אפגע אדם (מ"ז ג') שפירש ולא אסלח לאדם, ותרגם בדרכיך יזכרוך, ופגעת את הזוכרים אותך על פי דרכיך; וקרובין לזה דברי הכורם. Kocher פירש המצאת עצמך למי שהוא שש ועושה צדק` ורוז' ולפניו Dathe פירשו בחסרון <b>לוּ</b> (לדעת רוז' לוא שבפסוק לוא קרעת שמים ירדת מושכת אחרת עמה, ולדעת Dathe צריך לקרוא יעשה למחכה: <b>לוּ</b> פגעת), מי יתן ופגעת איש שש בעשיית הצדק אשר בדרכיך יזכרוך; ובענין סוף המקרא לודוביקוס De Dieu מפרש הן אתה קצפת על שחטאנו בהם, בדרכיך, לעולם, כלומר חטאנו נגד דרכי ה', ואעפ"כ נושענו; היירונימוס פירש בהם עולם, באותם החטאים הארכנו זמן הרבה, ואף גם זאת בחסדך נִוָשֵעַ; Kocher פירש ברעות האלה אשר היו לנו בחטאינו עמדנו זמן הרבה, ועתה רצה נא ונִושע; Coccejus פירש הן אתה קצפת (וחטאנו) בהם, בעמך, לעולם, ונושע? Vitringa מפרש הן אתה קצפת (על כי חטאנו) בהם, בעמך, זמן מרובה ואע"פ כן נושענו; גיז' פירש בשיטת Kocher, ופירש ונושע, עמדנו ברעות האלה עד שנושענו; ואינני רואה איך יעלה על לב איש לפרש עד שנושענו, כאלו עתה כבר נושענו, ולמטה הוא חוזר ומתפלל אל תקצוף ה' עד מאד;. J. D. Michaëlis מפרש ונחטא בהם, בין האומות; ורוז' ולפניו Schelling מפרש חטאנו נגד דרכיך מימי עולם.
<b>ונושע,</b> Schelling, Dathe ורוז' (ולפניהם Coccejus) מפרשים דרך תמיהה; Lowth et Koppe החליפו בהם עולם ונושע במלות במעללינו נפשע; Michaelis et Döderlein קיימו הגהת ונושע במלת ונפשע; וברוך שהבדילני מן התועים.

Verse 5

<b>ונהי כטמא כלנו,</b> עתה שקצפת והסתרת פניך ממנו, נהיינו כלנו כדבר טמא, כלומר אנחנו מרבים תמיד עונות.
<b>וכבגד עדים,</b> כבגד מלוכלך בדם נדות, <b>עדַּתּוֺן,</b> בערבי <b>נִדוּת,</b> וכל זמן שהאשה אסורה לבעלה (Schultens ורוז' וגיז').
<b>כל צדקותינו,</b> דרך מליצה, אין לנו צדקות, ומה שיש לנו אינו אלא טומאה.
<b>וַנָּבֶל,</b> לפי נקודו הוא הפעיל משרש בלל, ולפי ענינו ראוי לנקד <b>ונִבֺּל,</b> קל משרש נבל, כמו ועלהו לא יבול.
<b>ועוננו כרוח ישאנו,</b> אחר שהזכיר מליצת עָלֶה נָבֵל, המשיל העונות לרוח המפזרת הֶעָלֶה.

Verse 6

<b>ואין קורא בשמך,</b> אין מזכיר שמך דרך כבוד.
<b>ותמוגנו,</b> כמו ותמוגגנו, אתה מניח אותנו להשתקע בעונינו, ומליצת ותמוגנו כאלו העונות באים בקרבנו כמים, וברוב <b>הלחוּת</b> ימס ויתמוגג בשרנו; ויונתן תרגם ל' מסירה, וכן בתרגום המיוחס לשבעים זקנים, ואמרו Grotius et Ludovicus Cappellus כי אולי היה כתוב <b>וַתְּמַגְּנֵנוּ</b> לשון אשר מגן צריך בידך.

Verse 7

<b>ועתה ה' אבינו אתה,</b> ועתה שמע נא ה', הלא אבינו אתה, ואתה יוצרנו, וראוי לך שתחוס ותחמל עלינו.

Verse 8

<b>עד מאד,</b> נ"ל כמו לעד שאחריו, וכן אל תעזבני עד מאד, ואל תצל מפי דבר אמת עד מאד.

Verse 9

<b>ערי קדשך,</b> כל ערי א"י. כי כלה אדמת הקדש תקרֵא (Grotius וגיז').

Verse 10



Verse 11

<b>תחשה,</b> כמו למעלה ס"ב א'.
<b>עד מאד,</b> כמו למעלה.

Chapter 65



Verse 1

תשובת האל, האומר כי אינם ראויים שיעשה עמהם נסים ונפלאות, והוא מזכיר פשעיהם (וכאן ישעיה מצייר חטאת בני דורו שחזרו לעבוד אלילים בימי מנשה, ומייעד להם הרעות העתידות לבא עליהם); ואח"כ פותח בנחמה, ומצייר הגאולה העתידה. <br><b>נדרשתי,</b> ענינו כמו נמצאתי שאחריו, כמו האדרוש אדרש להם (יחזקאל י"ד ב' או ג'), הלדרוש אותי אתם באים חי אני אם אדרש לכם (שם כ' ג'), חי אני נאם ה' אלהים אם אדרש לכם (שם שם ל"א), עוד זאת אדרש לבית ישראל לעשות להם (שם ל"ו ל"ז).
<b>נדרשתי ללוא שאלו,</b> אומר אני כי המקרא הזה כלו ותחלת מקרא שאחריו נאמר דרך תמיהה, וכמו שמצאנו תמיהות בלא ה"א היום החילותי לשאול לו באלהים חלילה לי (ש"א כ"ב ט"ו), ולקחתי את לחמי ואת מימי וגו' ונתתי לאנשים אשר לא ידעתי אי מזה המה (שם כ"ה י"א), והנה מכאן ואילך תשובת האל לתלונות ישראל: וכי היה לי להדרש ללא שאלו? וכי היה לי להמצא ללא בקשוני? כלומר וכי ראויים אתם שאעשה לכם נסים ונפלאות? ואע"פ שאתם מתלוננים על זה ומבקשים ממני שאעשה לכם נסים, הנה אין שאלתכם בלב שלם, ואף אם תראו נפלאות בעיניכם לא תשובו אלי, וכמו שחסרי אמנה אומרים עוד היום אף אם הייתי רואה לא הייתי מאמין; והנה הנסים היו צריכים למען הוציא מן הלב האמונה באלהי שקר, וכיון שבטלה ע"ז מקרבנו אין עוד צורך לנפלאות, כי כל תמימי לב אוהבי הצדק והחסד בין אדם לחברו, ואוהבי הבורא המטיב להם בכל רגע הם שמחים בתורת ה', המצוה אותם לגמול חסד וללכת בדרכי יושר, והיא נותנת לפניהם הדרך להתרצות ולהתקרב אל הבורא, ולהראות לו כביכול אהבתם אליו, ובהיות התורה חביבה אצלם מצד עצמה, הנה קבלת אבותיהם המעידים שראו מקדם הנסים והנפלאות הגדולות והנוראות, תספיק לקבוע בלבם אמונתה בל תמוט עולם ועד; ורק האנשים אשר התורה מצד עצמה כבדה עליהם, להיותם אוהבים ההפקר, ואין לבם שלם לא עם אל ולא עם אנשים, הם מהרהרים אחרי אמתתה, ומכחישים הנסים אשר לא ראו בעיניהם, כמו שהיו מכחישים אותם אם היו רואים אותם. ולדברי המפרשים כלם שפירשו בלא תמיהה, לא יתכן, כי הנה מן המקרא הזה משמע שהוא רוצה להדרש גם אל החוטאים (נדרשתי ללא שאלו וגו'), ולמטה הוא אומר לא אחשה כי אם שלמתי.
<b>לא קרא בשמי,</b> יונתן ותרגום השבעים והיירונימוס פירשו כאלו נקוד לא קָרָא או לא קֺרֵא, ענין הזכרת שם ה', כמו שאמר ואין קורא בשמך.

Verse 2

<b>פרשתי ידי,</b> כאדם הקורא לחברו.

Verse 3

<b>העם המכעסים וגו', זבחים בגנות</b> וגו', זה לא יצדק על אנשי הגלות, כי אין ביננו ע"ז, וכבר באר ענינו למעלה (נ"ח) ואותי יום יום ידרשון, למה צמנו ולא ראית, הן לריב ומצה תצומו, וגם לדעת האומרים כי נאמרו הנבואות האלה על גלות בבל, לא יצדק כי לא היתה ביניהם ע"ז בבבל; מלבד כי הסימן שאחר זה שהוא כלו דבק עם זה בענין ובלשון, אמר והביאו את כל אחיכם מכל הגוים, מה שלא יתכן על גאולת בבל, שלא נתפזרו ישראל בשאר ארצות; ע"כ נ"ל כי ישעיה כתב הנבואות האלה בסוף ימיו, בתחלת מלכות מנשה, ואז חזרו העם לעבוד ע"ז, וישעיה היה זקן ולא היה בו כח להוכיח את העם בקהל, והנה בכתבו הנבואה הזאת לאחרית הימים, וחם לבו בקרבו על מרידת העם וסורם מאחרי ה', הנה כשבא להזכיר פשעי ישראל בימים האחרונים, צייר אותם כפי מה שהיו בימיו, ולא כפי מה שיהיו באחרית הימים וכפי מה שציירם הוא עצמו למעלה, וע"י התחבולה הזאת הוכיח את בני דורו וייעד להם עונש מאת ה', ועיין למטה פסוק ז'.
<b>הזבחים בגנות,</b> כמין יערים שהיו עובדים בהם ע"ז.
<b>ומקטרים על הלבנים,</b> לא ידענו מה היה המנהג הזה.

Verse 4

<b>הישבים בקברים,</b> כדי שיבאו להם המתים בחלום.
<b>ובנצורים ילינו,</b> בחֳרָבות (רא"בע ור"דק), לשיתגלו להם השדים (רד"ק), והוא מל' ונצורי ישראל להשיב. (מ"ט ו') <b>האכלים בשר החזיר,</b> גם זה חוק לע"ז, והרבה היה נוהג אצל הרומיים.
<b>ומרק פגולים כליהם,</b> כליהם מגואלים במרק בשר פגול, וקרא פגולים לזבחי האלילים.

Verse 5

<b>האמרים קרב אליך,</b> זו מליצת התנגדות, הם טמאים, כי הם יושבים בקברים ואוכלים בשר חזיר וכליהם מרק פגולים, ובכל זאת הם חושבים עצמם כקדושים, ואומרים לזולתם קרב אליך אל תגש בי כי אני קדוש לך.
<b>קדשתיך,</b> אני קדוש לך (לודוביקוס Coccejus, De Dieu), כמו שפירשתי גאלתיך (מ"ג א'). ויונתן תרגם דכינא מינך (אני טהור ממך), ורש"י ור"דק פירשו אני קדוש ממך, והענין אחד. וגיז' פירש גם הוא שהכנוי עומד במקום <b>לְך,</b> אבל הוא אומר כי הכנוי הזה העומד במקום לך הוא מיותר ולתפארת המליצה, ואח"כ הקשה כי לפ"ז יותר היה ראוי לפי מנהג לה"ק שיאמר קדשתי לי, וזה אמת, אמנם שקר שיהיה הכנוי מיותר, כי הכוונה אני קדוש בערכך.
<b>אלה עשן באפי,</b> גורמים עשן באפי, ד"מ כמו עלה עשן באפו וגו'.

Verse 6

<b>הנה כתובה לפני,</b> העונות האלה עומדים נגד זכרוני תמיד, כאלו כתובים.
<b>ושלמתי על חיקם,</b> לתוך חיקם, משל, כמו שהיו נותנים המעות בחיק, כמו שחד מחיק רשע יקח (משלי י"ז כ"ג), וכן ומשלם עון אבות אל חיק בניהם (ירמיה ל"ב י"ח), והשב לשכנינו שבעתים אל חיקם (תהלים ע"ט י"ב).

Verse 7

<b>עונתיכם ועונת אבותיכם יחדו,</b> חוזר למעלה הנה כתובה לפני, כלומר עונותיכם ועונות אבותיכם כתובים לפני, ואיננו מחובר עם ומדותי פעולתם, אך הוא מאמר בפני עצמו, לפרש הנה כתובה לפני.
<b>ומדתי פעלתם,</b> חוזר למה שאמר לא אחשה כי אם שלמתי וגו', והנה המקרא הזה פירוש הקודם, כדרך ישעיה, <b>פעלתם,</b> שכר עבודתם, כמו לא תלין פעלת שכיר, ומדותי ד"מ, כמו שמשלמים לשכיר במדה על פי שיעור העבודה אשר עבד; והנה באמרו פעלתם, אל חיקם, בכנוי הנסתרים, הוא חוזר אל האבות, ואיך יתכן שיעניש את האבות שכבר מתו? אמנם האמת כי הוא מייעד רע לאנשי דורו, ואומר לאנשי הדור האחרון דעו כי ראשונה ובתחלה אעניש את אבותיכם אשר המה בדורי זה, וכן היה, כי באו שרי הצבא אשר למלך אשור וילכדו את מנשה ויאסרוהו בנחשתים ויביאוהו בבלה (ד"ה ב' ל"ג י"א).

Verse 8

<b>כאשר ימצא,</b> חסרה מלת אם, והטעם כאשר אם ימצא מעט תירוש באשכול, אף אם לא יהיה האשכול כלו ענבים טובות ובשולות די צרכן, יאמר אדם לחברו אל תשחיתהו כי ברכה וטובה יש בו, כן אעשה למען עבדי לבלתי השחית הכל, והכוונה על דורו של מנשה שלא ישחיתהו ה' בהחלט.

Verse 9

<b>וירשוה,</b> חוזר על יהודה, כלומר ארץ יהודה; והכוונה כי שרי מלך אשור יגלו את הדבקים בע"ז, והדבקים בה' ישארו בארצם.

Verse 10

<b>והיה השרון,</b> השרון היה ארץ טובה אצל יפו <b>ולוֺד</b> עד הכרמל, ומפני חשיבותו אמר ישעיה (למעלה ל"ג ט') היה השרון כערבה, וכן עמק עכור בין יריחו ועי היה מקום טוב, כמו שנראה מדברי הושע (ב' י"ז) ונתתי לה את כרמיה משם ואת עמק עכור לפתח תקוה, והנה אמר כי מרוב הטובה, השרון שהיה ארץ טובה לזריעה, ישתמשו בו לנוה צאן, וכן עמק עכור ישתמשו בו לרבץ בקר; וכל זה לעמי אשר דרשוני, לאותם אשר ישארו בארץ אחרי גלות מנשה ושאר החוטאים, כי הנשארים יירשו נחלת הגולים.

Verse 11

<b>גד ומני,</b> לדעת Vitringa ורוז' הם השמש והירח, ולדעת ר' משה הכהן גד הוא ככב צדק שהיו חושבים שהוא מזל הטוב וההצלחה, וכן נקרא בערבי, וגיז' מוסיף כי מני הוא ככב נגה, שהוא אצלם מזל טוב שני, הראשון קוראים לו ההצלחה הגדולה והשני ההצלחה הקטנה; ועריכת המאכל והמשתה לפני האלילים, מנהג ידוע אצל הקדמונים, וגם בתלמוד ערסא דגדא.

Verse 12

<b>ומניתי,</b> כאדם המוסר בהמותיו במנין לטבָח, ומניתי לשון הנופל על הלשון עם מני שזכר למעלה.
<b>לטבח תכרעו,</b> כמו שמכריעים הבהמה לשחטה.
<b>ותעשו הרע בעיני,</b> טעמי המליצה הזאת (הנמצאת במקרא יותר מששים פעמים) וכן טעמי מליצת ויעש הישר בעיני ה' (הנמצאת כשלשים פעמים) קשים ובלתי מתישבים על הדעת, כי הדעת נותנת שמלת הרע וכן מלת הישר דבקה למלת בעיני, והכוונה שפלוני עשה או לא עשה המעשים אשר בעיני ה' הם טובים, כטעם והרע בעיניך עשיתי (תהלים נ"א ו'), והישר בעיניו תעשה (שמות ט"ו כ"ו), והנה בשני המקראות האלה הטעמים צודקים, אמנם בכל מקום שהפעל בתחלת המאמר, הדביקו בה"ט מלת הרע או הישר לפעל העשייה באופן שכוונת המאמר לפי הטעמים היא שפלוני עשה או לא עשה בעיני ה' המעשים הטובים; והדעת נותנת שאין זו כוונת המאמר, כי מה טעם לומר פלוני עשה מעשיו (הטובים או הרעים) בעיני ה'? ואפילו תמצא לומר שיש במאמר הזה טעם, מ"מ היה ראוי לומר ויעש הרע לעיני ה', או נגד פני ה', וכיוצא בזה, אבל ויעש. בעיני. אין לו הבנה; לפיכך אומר אני כי לא יתכן לחשוב שהאמינו בה"ט שמליצת ויעש הישר בעיני ה' ענין אחד, ומליצת והישר בעיניו תעשה ענין אחר, וכן ויעש הרע בעיני ה' ענין אחד, והרע בעיניך עשיתי ענין אחר; אך נראה לי כי ראו החכמים הקדמונים שהמליצה הזאת (עשיית הטוב או הרע בעיני ה') לא יבינוה ההמון, ויתחילו להרהר ולומר א"כ המעשים הטובים והרעים אינם טובים ורעים מצד עצמם, אלא מצד מה שהם בעיני ה', ומחשבה זאת תוכל להביאם למכשול עון, ע"כ התחכמו לשנות מראה המליצה, כדי שיהיה המובן שהישר והרע יש להם מציאות בעצמם, והם ג"כ כך בעיני ה', ועשו המליצה כאלו היא מליצה קצרה, וכאלו צריך לכפול מלת הישר או הרע ושיעור המאמר ויעש הישר שהוא ישר מצד עצמו, והוא עם זה ישר בעיני ה'. ותלמידי מוה"רר יצחק פארדו מוסיף כי חששו קדמונינו ז"ל שמא יחשבו ההמון כי הישר בעיני ה' והרע בעיני ה' אין הכוונה בהם אלא המצות והעברות שבין אדם למקום, לא מה שבין אדם לחברו; לפיכך התחכמו והעמידו הישר והרע עומדים בעצמם, כדי שיובן כמו שפירשתי ויעש הישר שהוא ישר מצד עצמו, והוא ג"כ ישר בעיני ה', ונכללו בזה גם כל המצות שבין אדם לחברו. ותלמידי מוה"רר אפרים רפאל גירונדי ז"ל אומר שכוונת בעלי הטעמים היתה להודיע כי הכל גלוי וידוע לפניו, כי כל הנסתרות גלויות לו, לפיכך הסבו פני הכתובים באופן שיובן מהם כי השכר והעונש אינם לבד על המעשים שנעשים לעיני בני אדם, אלא גם על מה שאדם עושה בעיני ה' לבדו, בלי שיהיה אדם מכיר בו.

Verse 13



Verse 14



Verse 15

<b>לשבועה,</b> כשישביע אדם את חברו יאמר לו ימיתך ה' באותה מיתה שהמית פלוני ופלוני אם לא תגיד האמת, וכיוצא בזה בירמיה כ"ט כ"ב.
<b>ולעבדיו יקרא שם אחר,</b> יהיה שמם הפך מזה לברכה, כטעם בך יברך ישראל לאמר ישמך אלהים כאפרים וכמנשה.

Verse 16

<b>אשר המתברך,</b> ה' יכלה הפושעים באופן שמי שירצה להתברך או להשבע, לא יתברך ולא ישבע עוד באלהי השקר כ"א באלהי האמת, כי תשכחנה הצרות הראשונות והעונות שגרמו אותן, וגם מעיני תהיינה כנסתרות, וזה כנגד מה שהתפללו ואל לעד תזכור עון. והנה עתה שב לדבר על הגאולה העתידה, וגם עד עתה לפי פשט הדברים דבֶר על זמן הגאולה, אלא שבסגנון דבריו רמז על אנשי דורו.

Verse 17

<b>שמים חדשים וארץ חדשה,</b> משל להתחלפות מצב עניני האומה אחרי הגאולה, עיין למעלה לנטוע שמים וליסוד ארץ (נ"א י"ו).

Verse 18

<b>כי אם שישו וגילו,</b> צווי במקום עתיד, לחזק המליצה.
<b>אשר אני בורא,</b> אתם ירושלם ועמה שאני עתיד לברוא מחדש, ואח"כ מפרש כי הנני בורא את ירושלם גילה ועמה משוש, והטעם אעשה אותה כאלו היא בריה חדשה, ותהיה גילה, כלומר עיר השמחה והגיל, וכן העם אשר בה ישוב בריה חדשה, ויהיה משוש, כלומר אנשי משוש; ורוז' וגיז' תרגמו שישו וגילו במה שאני בורא, אלא שגיז' הוסיף בפירושו כי אפשר ג"כ לפרש אתם שאני בורא.

Verse 19

<b>וגלתי בירושלם,</b> לא בלבד שהם יגילו, אלא גם אני אשמח בהם, ואברכם.

Verse 20

<b>לא יהיה משם עוד עול ימים וזקן,</b> לפי פירוש המפרשים כלם אין הלשון מתיישב יפה, לא יהיה משם לא נער ולא זקן שלא ימלא את ימיו, ומה צורך להזכיר הנער והזקן? ועוד <b>עוּל</b> ימים לא מצאנו במקום אחר; ולדעתי הכוונה לא יהיה משם עוד מי שהוא נער בימים, ונראה זקן, כי קפצה עליו זקנה, באופן שלא יוכל למלא את ימיו; זקן אין תחלת הוראתו על רבוי השנים. אלא על סימני הזקנה, ובפרט לובן הזקן.
<b>כי הנער</b> וגו', מי שימהר למות יותר מחבריו, ימות בן מאה שנה, וידמה כאלו מת נער.
<b>והחוטא,</b> נ"ל כשירצו לקלל החוטא יקללוהו שימות בן מאה שנה.

Verse 21



Verse 22



Verse 23

<b>לבהלה,</b> נ"ל כמו להבל, מתאים עם לריק שלפניו, וכן ויכל בהבל ימיהם ושנותם בבהלה (תהלים ע"ח ל"ג).
<b>זרע ברוכי ה',</b> זרע שהם עצמם ברוכי ה', כטעם זרע מרעים (למעלה א' ד') עיין שם.

Verse 24

<b>והיה טרם,</b> עדיין לא.
<b>אענה,</b> בפעל, כלומר אעשה בקשתם.

Verse 25

<b>זאב וטלה,</b> ע' למעלה י"א ו'.
<b>ונחש עפר לחמו,</b> לפי שהנחש רומש על הארץ, ונראה כאלו אוכל עפר, אמר שתספיק לו אכילת העפר, ולא יבקש לאכול בני אדם, ולא יזיקם.
<b>לא ירעו ולא ישחיתו,</b> החיות, והכוונה על בני אדם שלא יזיקו זה לזה.
<b>בכל הר קדשי,</b> בכל א"י.

Chapter 66



Verse 1

המשך התוכחות והייעודים הרעים לבני דורו, ובשורת הגאולה העתידה וקבוץ הגליות, והתפשטות אמונת היחוד בקרב כל גויי הארץ. <br><b>כה אמר ה' השמים כסאי,</b> Eichhorn ראה כי הדברים האלה אין להם ענין עם אנשי הגלות' ואמר כי מכאן ועד פסוק י"ז היא נבואה נאמרה באחד מן הזמנים בעוד הבית קיים, והנה הכל רואים כי לא יתכן שיהיה פסוק י"ח (ואנכי מעשיהם ומחשבותיהם) תחלת ענין, אבל הוא מחובר לענין שלפניו, ומאחר שלאחריו הוא מדבר על קבוץ הגליות, בהכרח גם תחלת הענין נאמר על הגאולה, ונאמר בזמן הבית; ורוז' חשב כי הסימן הזה מאוחר בזמן לנבואות שלפניו, ושנאמר אחר שהוחל בנין הבית השני, ושהנביא מנחם את בני עשרת השבטים, שהיו בני יהודה ובנימין מרחיקים אותם מלבנות עמהם, והוא אומר לעשרת השבטים ונראה בשמחתכם, ואומר על יהודה ובנימין והם יבושו, וקורא להם אויבי ה' (משלם גמול לאויביו); וכל זה לא יתכן, ראשונה כי עזרא וחבריו מעולם לא הרחיקו מעליהם את אנשי עשרת השבטים, אלא אנשי הנכר, אנשי עמון ומואב, והכותים אשר באו שם מאשור, וכלם לא מבני ישראל המה; שנית גם אם תמצא לומר כי עזרא ונחמיה לא יפה עשו להרחיק את הכותים ואת העמונים מעליהם, היה לו לנביא זה (יהיה מי שיהיה) להוכיח את בני עמו, ולא להתחבר אל הנכרים ולנבא רע על אנשי יהודה, אחרי כל הנבואות שאמר להם עד עתה לטובה, ובפרט כי כבר היו חגי וזכריה הנביאים מחזקים ידי הבונים, ואיך מלאו לבו של הנביא הזה לדבר כאלה על עם ה'? שלישית, אף אם יונח שהיה הנביא הזה נביא שקר, ושהשתתף עם צרי יהודה ובנימין, הנה איך היה שקבלו אנשי יהודה ובנימין את דבריו ומסרום לבניהם בחזקת נבואות אמת, ובהפך הכותים אין להם שום נביא אחר משה ויהושע; ורביעית, באמרו שמחו את ירושלם וגילו בה כל אוהביה וגו', הורה בפירוש שלא היה מצרי יהודה ומן הכותים, ולא מאנשי עשרת השבטים, שלא היו מחבבים כלל את ירושלם; וגיז' מודה כי נאמרה הנבואה הזאת קודם גאולת בבל, ואמר שהנביא באמרו שוחט השור מכה איש, עשה עצמו כאלו עומד בזמן בנין הבית השני; ואני בבחרותי (בה"ע תקפ"ט עמוד 84, 85) חשבתי כי מכאן עד אמרו אחיכם שנאיכם הם דברי נבואה מזוייפת שישעיה נותן בפי הכותים, ומחשבתי זאת בטלה ומבוטלת, ראשונה כי לא יתכן שיהיה הסימן הזה על גאולת בבל, כי כתוב בה והביאו את כל אחיכם מכל הגוים, והזכיר תובל ויון, ואנשי גלות בבל לא נתפזרו בכל הגוים, ולא היה להם דבר עם יון; שנית, צרי יהודה ובנימין לא היו אחיהם, גם לא היו מכנים עצמם אחיהם, כי היו אומרים שהם מן הגוים שהגלה אסנפר והושיבם בערי שמרון; ושלישית, צרי יהודה לא היו אומרים להם אין חפץ לה' בבית מקדש ובקרבנות, אך היו מבקשים להשתתף עמהם, ואחר שלא קבלום, עמדו עליהם לשטן, ואח"כ בנו להם מקדש אחר בהר גרזים. אמנם הדרך אשר סקלתי לפני בסימן הקודם הוא עצמו יעמוד לנו גם עתה בפירוש תעלומות הנבואה הזאת, והוא כי ישעיה כתב הנבואות האלה בסוף ימיו, בתחלת מלכות מנשה, ואז חזרו העם לעבוד ע"ז, וישעיה היה זקן, ולא היה בו כח להוכיח את העם בקהל, על כן בכתבו הנבואה הזאת ואותה שלפניה שעיקר ענינן לאחרית הימים, הכניס בהן ציור פשעי ישראל לא כפי מה שהיה הוא יודע שיהיו באחרית הימים (וכמו שציירם הוא עצמו למעלה סימן נ"ח ואותי יום יום ידרושון, למה צמנו ולא ראית, הן לריב ומצה תצומו, ושאר הענין), אלא כפי מה שהיו בימיו. והנה ידוע כי עובדי ע"ז להיותם מאמינים ברבוי <b>אלֺהוֺת,</b> לא היו מתרחקים ונמנעים מהעלות עולות וזבחים גם לה' במקדשו, ע"כ ישעיה אומר כנגדם כאשר אמר שמואל החפץ לה' בעולות וזבחים כשמוע בקול ה' הנה שמוע מזבח טוב, אלא שישעיה אומר הדבר הזה בדרכי מליצתו הרמה, (מתחיל דרך הפלגה ואומר השמים כסאי והארץ הדום רגלי ואיך תוכלו אתם לבנות לי בית (ע"ד הנה השמים ושמי השמים לא יכלכלוך אף כי הבית הזה אשר בניתי), וכל הנמצא הוא מעשה ידי, ומה תוכלו לתת לי שלא יהיה שלי, והלא תבינו כי מה שאני רוצה בעולות וזבחים אינו אלא להיותי מקבל תשובת השבים והנכנעים לפני, ואל זה אביט אל עני ונכה רוח וחרד על דברי, ועתה אין הענין כן, כי שוחט השור לעולה לפני הוא ג"כ מכה איש, וזובח השה הוא ג"כ עורף כלב לע"ז, וזה לא אוכל לסבול, אלא כמו שהם בחרו בדרכיהם, כן גם אני אבחר בתעלוליהם ואמדוד להם מדה כנגד מדה.

Verse 2

<b>ואת כל אלה ידי עשתה,</b> כל מה שאתם רואים, אני בראתיו, ומה צורך לי לעולותיכם ולמתנותיכם.
<b>ויהיו כל אלה נאם ה',</b> כל אלה בדבר ה' נעשו (דון יצחק).
<b>ואל זה אביט</b> וגו', הקרבנות רצויים לפני כשהמביאם נכנע על עונותיו, וחרד ומשתדל בכל כחו למלאת רצוני ולהתרצות לפני.
<b>וחרד על דברי,</b> כמו למטה החרדים אל דברו, כטעם הנה <b>חָרַדְתְּ</b> אלינו את כל החרדה הזאת (מ"ב ד' י"ג); ורוז' וגיז' פירשו ל' יראה ורעדה, ולפ'ז הי"לל מפני דברי, כמו וחרד ופחד מפני תנופת יד ה' צבאות (למעלה י"ט י"ו) או לדברי, כמו אף לזאת יחרד לבי (איוב ל"ז א').

Verse 3

<b>שוחט השור מכה איש</b> וגו', רוב המפרשים פירשו הרי הוא לפני כאלו מכה איש, וזה רחוק מאד, והנכון כדעת רא"בע,, Lowth גם Eichhorn מי ששוחט השור לפני, הוא ג"כ מכה איש, ומי שהוא זובח לפני שה, הוא ג"כ עורף כלב לע"ז, ומי שהוא מעלה מנחה, הוא ג"כ שעלה דם חזיר לע"ז, ומי שהוא מזכיר ומקטיר לבנה לפני, הוא ג"כ מברך האלילים שהם און והבל, וכל זה נאמר על זמן הבית ועל דורו של מנשה, וגיז' שמפרש כי הכל נאמר בגלות בבל, לא יאבה בזה, ואומר כי הנביא מדבר לזמן שיהיה הבית בנוי, ומודיע להם כי שוחט השור הוא כמכה איש, ואיך יתכן כי אחר כל מה שנבא עד עתה לטוב, ושירצה ה' בעמו, ושבם הנכרים עולותיהם וזבחיהם לרצון על מזבחו, יהפך לבו לומר כאלה? <b>גם המה בחרו,</b> דבק עם הפסוק שאחריו, כמו שהם בחרו בדרכיהם, כן גם אני וגו', כמו גם לי גם לך לא יהיה (מ"א ג' כ"ו), עיין רש"י. ומלת שקוציהם ראיה ברורה שהנביא מדבר על עובדי ע"ז, ושאין הפסוק הזה דומה בענינו לפסוק למה לי רוב זבחיכם ומה שאחריו, כי שם (סימן א') מדבר על עבירות שבין אדם לחברו, ולא על עבודת האלילים, וכאן מדבר על עבירות שבין אדם לחברו (מכה איש), וגם על עבודת האלילים; סימן א' נאמר על בני דורו של חזקיה, וכאן מצייר בני דורו של מנשה.

Verse 4

<b>אבחר בתעלוליהם,</b> אבחר בדרכם שהיא דרך תעלולים, ל' כי התעללת בי (במדבר כ"ב כ"ט), כי הם מקריבים לפני קרבנות, והם עם זה עע"ז, והנה דרכם דרך שחוק ולעג, וכן גם אני אתעלל בהם.

Verse 5

<b>שמעו דבר ה' החרדים אל דברו,</b> עתה מדבר עם הטובים שהיו בדורו, ואומר להם: הנה ידעתי כי אחיכם שנאיכם מנדיכם, והם פושעי ישראל שהזכיר למעלה, האומרים קרב אליך אל תגש בי (רש"י) הם אומרים לכם למען שמי יכבד ה' ונראה בשמחתכם והם יבושו, והכל דרך לעג, כלומר יַראה נא ה' את כבודו ואת גדלו למען שמו, באופן שנראה אתכם עבדיו בשמחה ובטוב לבב ואנחנו נבוש (רא"בע) ואנחנו נבוש הי"לל, אלא שהאל בהזכירו דברי הרשעים שנה ואמר והם יבושו, וכיוצא בזה למען שמו הי"לל, אלא שהאל בהזכירו דבריהם אמר למען שמי; ור"שי ורוז' פירשו למען שמנו יתכבד ה', שאנו חביבים לו יותר מכם; וגיז' פירש אחיכם שונאיכם מנדיכם למען שמי, אומרים לכם יכבד ה' ונראה בשמחתכם, והנביא משיב על זה והם יבושו.

Verse 6

<b>קול שאון מעיר</b> וגו', כנגד מה שהרשעים אומרים דרך לעג יכבד ה' ונראה בשמחתכם, כטעם ימהר יחישה מעשהו למען נראה (למעלה ה' י"ט), הנביא מודיע כי קרוב יום ה' עליהם, וכל זה על דורו של מנשה, ומכאן ואילך חוזר לייעודיו על הגאולה העתידה; וגיז' ראה כי לפי שטתו קשה מאד מהיכן הם אלו אויבי ה', כי אמנם הבלתי מאמינים ודבקים בה' נראה שלא רצו לעלות מבבל לא"י, ואיך א"כ יענישם בא"י, וכמו שסיים ויצאו וראו בפגרי האנשים; והקושיא נכונה, והיא ראיה שאין הפרשה אמורה על עולי הגולה; והוא דוחק ומתרץ כי אולי קצת מן הבלתי נאמנים עם ה' עלו לא"י לתקות הטובות החמריות, ועל זה יענשו; ואני אומר שאם לא היו מאמינים לדברי הנביא, לא היו מקוים להשיג הטובות ההנה; והאמת כי אין המכוון מן השמים כסאי עד כאן על עולי הגולה כלל, אלא כמו שפירשתי.

Verse 7

<b>בטרם תחיל,</b> ציון, והוא משל, להורות כי פתאום תהיה הגאולה.
<b>והמליטה זכר,</b> הזכיר הזכר, כי ישמחו בו יולדיו יותר מעל הולדת נקבה (רד"ק וכן הביא גיז' מספרי הערביים) מפני שהזכר מקיים שם אביו ומעמיד זכרו, ולפיכך נקרא זכר.

Verse 8

<b>היוחל ארץ,</b> נ"ל יוחל במקום <b>יְחוֺלַל,</b> פֻעל מקבל הפעולה מן הפִעל <b>חוֺלֵל</b> (ע' בה"ע תק"פח עמול 124), והנה ארץ היא כאן ביחס הפעול (אקוזאטיף) כמו <b>יֻתַּן</b> את הארץ, על פי הכלל אשר ביארתי בב"הע תק"פז עמוד 178-180, והנה עתה ראיתי כי קדמני בגלוי הכלל הזה החכם Kocher, והוא מוסיף כי כן המנהג גם בל' ערבי.
<b>ארץ,</b> יושבי ארץ אחת.
<b>כי חלה גם ילדה ציון את בניה,</b> נ"ל שיעור הכתוב כן, כי חלה ציון ביום אחד, גם ילדה פעם אחת את בניה; ורוז' וגיז' פירשו כי חלה ומיד ילדה, אך אין מלת גם מורה מיד.

Verse 9

<b>האני אשביר ולא אוליד,</b> וכי אני אביא את אשתי עד משבר, ולא אעשה שתלד, כלומר וכי אני אתחיל בדבר ולא אוכל לגמרו (רש"י ורוז').
<b>אם אני המוליד ועצרתי,</b> ובהיות שאני הוא המוליד, כי בני ציון בני הם, היתכן שאעצור בעד רחמה שלא תלד (רוז').

Verse 10

<b>שמחו את ירושלם וגילו בה</b> וגו', לכו אליה והראו עצמכם שמחים בשמחתה למען תינקו וגו', ומלת למען על מקומה תבא בשלום, ד"מ כאדם האומר לחברו לך אצל פלוני והתראה לו מתערב בשמחתו, כי אז ייטיב לך; וכן מצאנו שהיו נוהגים ללכת אצל מי שהיו גוזזים את צאנו, והיו מראים עצמם שמחים בשמחתו, והוא היה נותן להם מתנות, ע' ש"א כ"ה ח'.
<b>וגילו בה,</b> גילו בטובתה ובשמחתה, כמו שאמר קודם לכן שמחו את ירושלים, וכמו שאמר אח"כ שישו אתה משוש, ואולי ככה (שיר השירים א' ד') נגילה ונשמחה בך.

Verse 11

<b>למען תינקו</b> וגו', אחר שהמשיל ירושלם לאשה יולדת, אמר ד"מ שיהיה חלב בשדיה להיניק את בניה (רוז').
<b>משד תנחמיה,</b> כאלו אמר משדיה, כלומר מתנחומיה, וכן מזיז כבודה, מזיזה, כלומר מכבודה ועשרה.
<b>מזיז,</b> קרוב לציץ, ועקר הוראתו <b>זֺהַר,</b> (ועליו יציץ נזרו) והושאל להורות על יציאת דבר פתאום (ויציצו מעיר כעשב הארץ), וכמו בל' רומי emicare, וכאן נאמר על השדים כשהם מלאים חלב, שהחלב יוצא מהם מעצמו, והנה זיז כמו שוד האמור למעלה (גיז'), וכן בל' איטלקי zizza ענינו שוד, וכן באשכנזי Zitze.

Verse 12

<b>הנני נוטה אליה,</b> לירושלם, ואמר נוטה, ל' הנופל על הנהר והנחל, כנחלים נטיו (במדבר כ"ד ו'); ואחר שהזכיר השדים המושכים חלב, הגדיל המשל והזכיר הנהר. והנה לפי דעתי ולדעת שאר המפרשים שלום הוא פעול (הנני נוטה אליה שלום כנהר), והוא על דרך ויהי כנהר שלומך (למעלה מ"ח י"ח), אך בעלי הנקוד והטעמים לא נתכוונו לכך, שא"כ היה להם לנקד <b>כַנָּהָר</b> בפתח כמו ויהי כנהר שלומך, וכמו כי יבא כנהר צר (למעלה נ"ט י"ט), ועוד היה להם להטעים שלום ברביע (אל֨יה כנה֜ר שלו֗ם) שהוא מפסיק יותר מן התביר שתחת שוטף. והנה לפי הנקוד והטעמים אין כאן אלא פעול אחד, והוא כבוד גוים, ומלת שלום היא תאר לנהר, ותהיה הכוונה (כדעת תלמידי מוה"רר יצחק פארדו) שיהיה כבוד הגוים בא לישראל כנהר שלום ההולך בנחת ואינו מזיק, וגם כנחל שוטף; ולפי שהנחל מימיו מרובין, אך הוא פוסק, דמה הענין לנהר שאינו פוסק ולנחל שהוא שוטף.
<b>על צד תנשאו,</b> אחר שהזכיר וינקתם המשיך המשל הלקוח מן היונק (רד"ק).

Verse 13

<b>כאיש אשר אמו תנחמנו,</b> הפסיק המשל והתחיל פתרונו, ואמר כי האל הוא המנחם, וירושלם תהיה מקום הנחמה.

Verse 14

<b>ועצמותיכם וגו',</b> הפך ורוח נכאה תיבש גרם.
<b>ונודעה יד ה' את עבדיו,</b> תוודע לעבדיו גבורתו (רש"י).

Verse 15

<b>להשיב בחמה אפו,</b> הנכון <b>לְהָשׁיב</b> מן <b>נשב</b> (Lowth), שאם הוא משרש שוב, יהיה טעמו שקיטת הכעס, כמו והרבה להשיב אפו; וגיז' נדחק לפרש להשקיט כעסו אחרי עשותו נקמתו, וזה לא יתיישב על וגערתו בלהבי אש; והוא משיב על Lowth כי לא מצאנו ל' נשיבה אצל האף, ואני אומר כי טעמו רוח אפו, והנה מלת גערתו תוכיח, כי מצאנו מגערתך ה' מנשמת רוח אפך, והנה הגערה גם היא נשימה, אלא שהיא בפה, וכאן הוא אומר כי רוח אפו נושבת בחמימות, ורוח פיו בלהבי אש, דוגמת עלה עשן באפו ואש מפיו תאכל. ותרגמתי כדעת גיז', ועודני בספק בין שני הפירושים.

Verse 16

<b>כי באש ה' נשפט,</b> כטעם ותושע לו זרועו שאמר למעלה, והכוונה שישים בארץ משפט, ויעניש אנשי חמס, אלא שכאן ישעיה חוזר לצייר פשעי בני דורו, ואמר המתקדשים וגו'.

Verse 17

<b>המתקדשים והמטהרים אל הגנות,</b> מיני חקים לע"ז ואינם ידועים לנו; ומפני שיונתן תרגם סיעא בתר סיעא וכן בתרגום סורי חד בתר חד, Schelling מגיה אחד אחר אחד, ואין הכרח; ורוז' ואחרים חושבים כי אחד הוא שם האליל, ומלת אחר, כמו לזנות אחרי המלך.
<b>בתוך,</b> רש"י ורוז' מפרשים כי האליל היה מונח באמצע הגינה; וגיז' הביא מה שהיה מנהג הפרסיים וכתוב בספר Zend-Avesta, כי ההטהרות היותר חשובה אצלם היתה נקראת בֵּירַשְׁנוֺם, והיתה נוהגת בגנה מחוץ לעיר, והיה המְטהר כהן קדוש וחכם, והיה צריך שיהיו צ"ג אבנים נבדלות בי"ג חמרים; והנה הוא מפרש אחר אחד, אחר הכהן המטהר, וזה רחוק, כי מסתמא הכהן המְטהר היה יושב אצל המתקדש לטהרו, ולא היה המִטהר הולך אחריו, אבל יושב אצלו; ופירש בתוך, בחצר, שהיה באמצע הבתים (ע' ש"ב ד' ו'), וזה נכון; והקרי אחת, ורמ"בם פירש (מורה ח"ג פל"ג) על הזנות; והיותר פשוט לדעתי הוא להגיה אחד אחד, שהיו מתקדשים אחד לאחד בחצר, קודם שיבאו אל מקום שהיו זובחים זבחיהם; והזכיר אוכלי בשר החזיר וכו' דרך התנגדות, כי אחר שהתקדשו והטהרו, אוכלים בשר טמא.

Verse 18

<b>ואנכי מעשיהם ומחשבתיהם באה,</b> על דרך הנה צעקת בני ישראל באה אלי (שמות ג' ט'), ואמר באה בל' יחיד על מחשבותיהם, על דרך בנות צעדה עלי שור (ברא' מ"ט כ"ב), ספתה בהמות ועוף (ירמיה י"ב ד'), וזה נוהג הרבה בל' ערבי. והכוונה: מעשיהם ומחשבותיהם באו לפני, וזה יביאני לקבץ את כל הגוים והלשונות, ולהראות לכל בני עולם את אחדותי, ושהאלילים אין בהם ממש, ואז החוטאים יקבלו ענשם, וכמו שסיים ויצאו וראו בפגרי האנשים הפושעים בי וגו', ועיין בפסוק שאחר זה.

Verse 19

<b>ושמתי בהם אות,</b> נ"ל באויבי ה' ובחללי ה' שזכר למעלה, וטעם ושמתי בהם אות <b>שֶיַכֵּם</b> דרך פלא, כמו ואת אותותי אשר שמתי בם.
<b>ושלחתי מהם פליטים,</b> וקצת מאותם אויבי ה' אניחם לפליטה כדי שילכו אל הגוים ויגידו את כבודי בגוים, ואז הגוים יביאו את כל אחיכם מנחה לה'.

Verse 20

<b>ובצבים,</b> כמו עֶגלות צב.
<b>ובכרכרות,</b> מין גמל ונקרא כן ע"ש מרוצתו שנראה כמכרכר (רד"ק, שולטינס, בושארט ורוז' וגיז').
<b>כאשר יביאו בני ישראל את המנחה בכלי טהור בית ה',</b> כן יביאו הגוים את ישראל לארצם דרך כבוד.

Verse 21

<b>וגם מהם אקח וגו',</b> השכילו מאד בעלי הנקוד שנקדו לכהנים ללוים בפתח, והנה אין הכוונה (כדעת רוז' וגיז') שקצת מן הגוים יהיו כהנים ולוים, שאז היה צריך לומר לְכהנים לִלוים, מלבד כי איך יקראם לוים, והלא אין לוים אלא משבט לוי, ואם היה כתוב לכהנים ולמשרתים החרשתי, מלבד כי אין שום רמז לחדוש גדול כזה במקום אחר לא בנביא זה ולא בשאר נביאים, ובהפך הנה למעלה אמר ואתם כהני ה' תקראו וגו'. אמנם אמתת כוונת המקרא הזה כי קצת מן הסוסים והרכב והצבים והכרכרות ההמה יקחם ה' ויקבלם מיד הגוים ויהיו לכהנים וללוים לצורך בה"מ, כענין שנאמר בנשיאים קח מאתם והיו לעבוד וגו', וחלֵק העגלות והבקר בין הלוים; ומפני שהזכיר כאשר יביאו בני ישראל את המנחה בכלי טהור, והיה המנהג לפעמים שהמביא המנחה היה מניח גם את הכלי לכהנים, לפיכך הוסיף כי גם הגוים האלה שיביאו את בני ישראל כמנחה לה' יניחו ויתנו מתנה גם את הכלים אשר הביאום בהם.

Verse 22

<b>עמדים לפני,</b> יתקיימו לנצח ברצוני וגזרתי.
<b>לפני,</b> כמו לו ישמעאל יחיה לפניך.

Verse 23

<b>יבוא כל בשר,</b> אנשים מכל הגוים, קצתם בשבת זו וקצתם בשבת אחרת, וטעם כל בשר, בלא חלוק מאיזה עם ואומה המה.

Verse 24

<b>בפגרי האנשים,</b> הם חללי ה' שהזכיר למעלה, ונ"ל כי זה הוא האות שהזכיר למעלה (ושמתי בהם אות), כי אותם חללי ה' יצאו מפגריהם תולעים שלא ימותו, ותצא מהם אש שלא תכבה, והפגרים גם התולעים לא ישרפו באש, <b>דראון,</b> נ"ל בחלוף ד"לת וז"ין, כמו והיה לכם לזרא, ובל' ערבי דַרַאַ ענין הרחקה; והנה האות הזה הוא להיות לאות לאחרים, לא שיהיה הפגר המת מרגיש.
<b>ויצאו וראו,</b> זה סיוע לפירושי על כל בשר, כי יבאו תמיד אנשים חדשים שלא ראו האות הזה, ויצאו לראותו. וכאן ראיתי להביא מה שכתב אלי אחד מגדולי חכמי הדור ביום כ"ג שבט תק"צג, וז"ל: בספרי דתי הפרסיים נמצא במקומות רבים ושונים האמונה ברוחות רעות ושדים המורכבים ג"כ מבשר ורוח, והם הרשעים אשר היו מצבאי אחרימן נגד הורמיז וכמות כל האדם ימותון, אך גם יחיו כמוהם בתחיה אחרונה, ורק לחרפתם ולבשתם להראות רוע תארם ונגעיהם ומכאוביהם, ויקוץ כל רואה אותם, ויבהל מפניהם, והם נקראים Darawands בל' רבים ואחד מהם נקרא Darawand, אך גם אות d האחרונה היא מאותיות הנופלות בלשון זינד; ועיקר הוראת שם זה בל' ההוא דבר נמאס ונבזה לכלימת עולם וחרפת נצח, ומבהיל הרואה כמו שעירים אצלינו, פויני וסאטירי אצל היונים, וגם הם מבלים שאול מזבול להם, וזה הוא ויצאו וראו בפגרי האנשים הפושעים בי כי תולעתם לא תמות ואשם לא תכבה והיו דראון (Scheusal) לכל בשר, ובדניאל (י"ב ב') ורבים מישני אדמת עפר יקיצו אלה לחיי עולם ואלה לחרפות לדראון עולם - וזאת היתה תשובתי אליו ביום ה' ניסן תקצ"ג: אין דעתי מסכמת עמך בענין השערתך במלת דראון, הואיל ומצד אחד לא הרי דראון כהרי Darawand כי דראון הוא שם מופשט וכמו שפירשת (Scheusal) ודאראווד הוא שם מין ממיני הרוחות לפי מה שהגדת לי (כי אמנם אין ספק שלא נתכוון הנביא (יהיה מי שיהיה) לחזק אמונת הפרסיים ולומר כי פגרי הרשעים יהיו רוחות ודאראוונד, מלבד שהוא מדבר בפגרים מתים המעלים תולעים ורוח אין בהם, ואמר והיו דראון לכל בשר לא והיו דראון, כמו שהיה לו לומר, אם היתה כוונתו שיהיו רוחות ודאראוונד); ומצד אחר אם תועלת מציאתך היא לפרש מקור המלה, שנגזרה ממלה פרסית (ומזה תוציא תולדה לזמן כתיבת ספר הנחמות), אין אנו צריכים לכל זה, כי כבר כתבו רוז' וגיז' שהיא נגזרת מן דַרַא בערבי שענינו הרחיק ואני כבר כתבתי בפירושי כי דראון כמו והיה לכם לזרא, והפעל זרא בערבי ודרא בארמי ענינו פזור והשלכה; ואיננו רחוק שגם Darawand נגזר מן השרש הזה וממלת דראון, ואין מכאן שום ראיה על זמן כתיבת ספר הנחמות. ואב"יי (הלא הוא תלמידי חביבי מוה"רר אברהם לאטאש) מוסיף כי מזה ג"כ פת הדראה, ונכון. - ועתה בשנת תר"ה ראיתי קונטריס מכונה ירושלים ושם (עמוד 59) מובא בשם חכם אחר הענין הנ"ל מהרוחות הנקראים Darawand ודעת הכותב כי תמונת הרוחות ההם הנזכרים בספורי הפרסיים היתה לפני הנביא בתוקף דמיונו באמרו <b>והיו דראון לכל בשר</b> - והנה אף אם יונח שהיתה מלת דאראוונד ידועה בזמן כתיבת הנבואה הזאת, והיתה מפורסמת ומובנת לבני ישראל כמו מלת שֵד; הנני שואל היתכן שיאמר הנביא והיו שד לכל בשר, או ואלה לחרפות לשד עולם? הלא אזן מלין תבחן כי מלת דראון כאן ובדניאל אינה אלא שם מופשט (nomen abstractum) ואם היתה שם דבר כמו שד, היה הכתוב אומר והיו דראונים לכל בשר, לחרפות לדראונים לעולם (או עד עולם). והנה הדבר ברור כשמש כי מלת דראון אינה אלא שם מופשט, וענינה תועבה ומיאוס, ורק במקרה היא דומה קצת למלת דאראוונד, לולא נאמר שמלת דאראוונד ממלת דראון נגזרה.