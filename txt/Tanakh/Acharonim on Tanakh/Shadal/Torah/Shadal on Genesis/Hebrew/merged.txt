Shadal on Genesis
שד"ל על בראשית
merged
https://www.sefaria.org/Shadal_on_Genesis
This file contains merged sections from the following text versions:
-Shadal on Torah
-http://Shadal
-Shadal 1st Edition
-https://www.nli.org.il/he/books/NNL_ALEPH002094617

שד"ל על בראשית



Chapter 1



Verse 1

יבינו המשכילים כי המכוון בתורה אינו הודעת החכמות הטבעיות, ולא ניתנה התורה אלא להיישיר בני אדם בדרך צדקה ומשפט, ולקיים בלבם אמונת היחוד וההשגחה, כי לא לחכמים לבדם ניתנה תורה, אלא לכל העם; וכמו שענין ההשגחה והגמול לא נתבאר (ולא היה ראוי שיתבאר) בתורה בדרך פילוסופי, אבל דיברה תורה עליו כלשון בני אדם (וחרה אף ה' בכם, דברים ז' ד'; ויתעצב אל לבו, בראשית ו' ו' ורבות כאלה), כן עניין הבריאה איננו מסופר (ולא היה ראוי שיסופר) בתורה בדרך פילוסופי, וכמו שאמרו רז"ל (מדרש הגדול לבראשית א' א') להגיד כח מעשה בראשית לבשר ודם אי אפשר. לפיכך אין ראוי לתורני להוציא הכתובים ממשמעותם כדי להסכימם עם החכמות הטבעיות, גם אין ראוי לחוקר שיכחיש בתורה מן השמים, אם ימצא בסיפוריה דברים בלתי מסכימים עם המחקר הטבעי; אבל זה וזה ראוי להם, שיתבוננו בפנימיות לבב בני אדם, ובדרכי החכמה שהטבע נוהג בהם בדברו בלבו של כל אחד ואחד, לנער על פי דרכו, ולבחור בדרך אחר, ולזקן בדרך אחר, ולחזק בדרך מיוחד, ולחלש בדרך מיוחד, ולעשיר בדרך אחד, ולעני בדרך אחר, וכן לכל כיתות בני אדם הטבע מדבר בלבם בדרך פרטי הראוי לאנשי הכת ההיא, ולא יגלה הטבע לשום אחת מהכיתות האמת ערומה בלא מסוה ובלא לבוש; כן נותן התורה ית' (כי האל אשר ברא את הטבע והאל אשר נתן לנו את התורה, אל אחד הוא) בדברו עם בני אדם הוצרך לדבר כפי מדרגתם ולא כפי מדרגתו ית'. והנה רצה ה' להודיע לבני אדם אחדות העולם ואחדות המין האנושי; כי הטעות בשני הענינים האלה גרמה בימי קדם רעות גדולות, כי מהעדר ידיעת אחדות העולם נמשך, שהיו בני אדם מאמינים מציאות אלהים פרטיים בעלי חסרון ומידות גרועות, והיו עושים מעשים רעים כדי להיות לרצון לפניהם (עיין מה שכתבתי בפרשת יתרו (שמות כ' ג') בפסוק לא יהיה לך), ומהעדר ידיעת אחדות המין האנושי נמשך, שהיו בני אומה אחת שונאים ומואסים בני אומה אחרת, והיו נוהגים עמהם בכח הזרוע, ולא במשפט ובצדקה; ושני העיקרים האלה (אחדות העולם ואחדות המין האנושי) הם המכוון הכללי בסיפור מעשה בראשית, ופרטי הספר כוללים עוד כוונות אחרות כאשר יתבאר.
בראשית ברא אלהים: כבר התעוררו רבים, למה לא נזכר מאמר בבריאת השמים והארץ, ולמה לא נזכרה בריאת המלאכים, ועוד יש לתמוה, מה נשתנה יום ראשון משאר ימי הבריאה, שכל אחד מהם נתיחד לדבר פרטי, או לדברים פרטיים שהם ממין אחד או מסוג אחד, אבל היום הראשון כולל דבר פרטי שהוא בריאת האור, וכולל מלבד זה דבר כללי, שאין דבר יותר כולל ממנו, והוא בריאת השמים והארץ; וזה דבר זר מאד, והיה ראוי שיתיהד יום אחד לבריאת השמים והארץ, בלי שתשתתף עמהם ביום אחד בריאת דבר פרטי, שהוא האור. ונ"ל כי תשובה אחת תספיק לשלשת השאלות, והיא באמרנו כי השמים והארץ לא נבראו ביום ראשון, אלא קודם לכן, וזה לפי מה שאומר, לא ניתנה תורה למלאכי השרת (ברכות כ"ה, ע"ב) ולא בא סיפור הבריאה אלא להגיד התחלת עניני העולם התחתון, אשר הוא מושב בני האדם, וקצת מעניני העולם העליון, מן הצד שיש לו התיחסות עם בני האדם, כלומר מצד התועלת המגעת לנו משם, ולא היה אפשר לבאר לבני אדם עניני השמים, וגם לא היה רצונו ית' להביא בני אדם להאמין, שאין במציאות שום דבר אחר זולת הנראה והנודע לנו; לפיכך הגידה התורה מה נברא ונעשה בכל אחד מששת ימי הבריאה, והקדימה לסיפור פרטי הבריאה פסוק אחד הכולל בריאה אחרת שקדמה לששת הימים ולא נתבארו פרטיה בתורה, באמרה בראשית ברא אלהים את השמים ואת הארץ, ולא אמרה ויאמר אלהים יהי שמים, יהי ארץ, להודיע שאין כוונתו להגיד לנו פרטי הבריאה ההיא, ושאין זה אלא מאמר סתום הכולל כמה וכמה מאמרות. והנה השמים והארץ האמורים כאן אינם ממש השמים והארץ המפורשים אח"כ ביום שני ושלישי; אבל השמים האמורים כאן כוללים כל אשר ממעל לארץ, והשמים האמורים ביום שני כוללים רק החלק מהם הידוע לבני אדם; והארץ האמורה כאן כוללת הארץ מעורבת במים, ועליה הרוח, והארץ האמורה ביום שלישי כוללת היבשה לבדה. זה הוא לדעתי עיקר פשוטו של מקרא זה. ואולי יאמר אדם, שזה סותר למה שבא בעשרת הדברות, כי ששת ימים עשה ה' את השמים ואת הארץ; אבל באמת אין משם סתירה לפירושי, כי לא אמר, כי ששת ימים ברא ה' את השמים ואת הארץ, אלא כי ששת ימים עשה ה', והכוונה על עשיית הרקיע, ועל הפרשת הארץ מן המים, ותבות "ואת כל אשר בם" האמורות בעשרת הדברות כוללות האור והמאורות ובעלי החיים שעל הארץ ובתוך המים, ובפרשת כי תשא (ל"א י"ז) קיצר ולא הזכיר רק את השמים ואת הארץ, וכלל בהם גם כל אשר בם. גם רז"ל אמרו (פסחים נ"ד ע"א) כי כסא הכבוד קדם לבריאת העולם. ברא. פועל ברא בבנין הקל ובבנין נפעל לא נמצא בשום מקום על פעולה אנושית, ומצאנו שהאדם נקרא עושה ונקרא יוצר, ולא מצאנו בשום מקום שייקרא האדם בורא; ונראה שהונח השורש הזה להורות על כל דבר היוצא ממנהגו של עולם, כמו אעשה נפלאות אשר לא נבראו בכל הארץ (שמות ל"ד י') ואם בריאה יברא ה' ופצתה האדמה את פיה (במדבר ט"ז ל') השמעתיך חדשות מעתה וכו' עתה נבראו ולא מאז (ישעיה מ"ח ז'), כי ברא ה' חדשה בארץ (ירמיה ל"א כ"א) וכאן ברא אלהים את השמים ואת הארץ היא פעולה אלהית שאין כמוה. הבריאה מן האין מצאנוה מפורשת בספר חשמונאים, ספר שני, סימן ז', פסוק כ"ח; וגם השמרונים בפיוטיהם אומרים שהעולם נברא מן האין, וכן היא ג"כ אמונת הקראים. ויחזקאל בדברו על מלך צור אמר עליו לשון בריאה, ביום הבראך כוננו (כ"ח י"ג) מיום הבראך (שם ט"ו); דרך מליצת השיר המשיל אותו לאדם הראשון, שבראו ה' והניחו בגן עדן וכמו שאמר בעדן גן אלהים היית, לפיכך אמר עליו לשון בריאה, כאילו לא נוצר על ידי אב ואם, אך הוא בריאה אשר ברא ה'. ובבנין פיעל מצאנו שורש ברא להוראת גדיעה וכריתה, (יהושע י"ז ט"ו; יחזקאל כ"ג מ"ז) ובהפעיל להבריאכם מענין בריא ושמן (שמואל א' ב' כ"ט) ובקצת ספרים מצאנו בבנין הקל ולא ברא אתם לחם (ש"ב י"ב י"ז) באל"ף במקום ה"א, כך היתה גירסת הראב"ע ולא כן גירסת רד"ק. אלהים: אל ואיל לשון כח וחוזק, ואלהים לשון רבים, והיה נוהג אצל האומות העובדות אלילים (כוזרי מאמר ד' סימן א'), והיו קוראים כן כל כחות הטבע, אשר הם סיבות המאורעות בארץ, והיו עובדים את כולם, וכל א' מהם יהיה להם לאלוה, ואמנם העברים בעלי היחוד קיימו שם זה בלשון רבים להורות, כי האל אשר הם עובדים איננו כח פרטי אחד, כמו שהיו הגוים אומרים אלהי הרים ה' ולא אלהי עמקים הוא (מ"א כ' כ"ח), אבל הוא קיבוץ כל הכחות ובעל הכחות כולם (וכיוצא בזה מילות ימים עיין למטה פסוק י'), כן קראו אותו בשם צבאות לומר שהוא עצמו כולל כחות כל צבאות השמים שהיו הגוים עובדים, עיין פירושי בישעיה א' ט.
את השמים ואת הארץ: דיברה תורה כלשון בני אדם, וחילקה את העולם כולו ואת העולמות כולם לשני חלקים, מה שהוא למעלה ומה שהוא למטה, הכל לפי ראות עיני האדם השוכן בארץ. סמא בל' ערבי כמו גבה בעברי, וארע (שממנו ארעא שהוא ארץ בחלוף עי"ן וצד"י, כמו צאן עאן, רבץ רבע וממנו ארבעה, [בתרגום לישעיה ז' כ"ה] וכן עיר כנוי למלאך כמו ציר בלה"ק שענינו שליח) בל' ארמי שפל, כמו ובתרך תקום מלכו אחרי ארעא מנך (דניאל ב' ל"ט); ולדעת קצת סמא (Galius et Clericus) וארע מן שמים וארץ נגזרו; ונראין דברי ר' יעקב אבנדאנה, כי שמים מן "שם" המורה על מקום רחוק; וקראו שמים למה שהוא רחוק וגבוה מכל צד שאדם פונה; ואמנם מן שמים נגזר אח"כ הפועל הערבי שענינו גבה, כי אמנם הפעלים המורים לא על פעולה אלא על תכונת הדבר כמו פועל סמא שענינו היה גבוה (altus fuit) לא תיתכן מציאותם קודם מציאות שם דבר או שם התואר המורה על התכונה ההיא; דרך משל תחלה קראו לדם בעלי חיים דם, ואח"כ קראו אדום למה שעינו כעין דם, ואח"כ עשו הפועל ואמרו אדם, אדמו וחבריהם; אבל ארע שהיא שם התואר לכל דבר נמוך, יתכן שאמרוהו קודם שיקראו לאדמה ארעא.

Verse 2

והארץ היתה וגו': המקרא הזה מחובר לשלאחריו, הארץ מתחילתה היתה כך וכך ולפיכך ויאמר אלהים וכו ' וכו '.
תהו ובהו: ענינם שממה, כי תהא ובהא בארמית ענין השתוממות, כמו שאמרו בבראשית רבא (ב' א') ישב לו אותו העבד תוהא ובוהא, הכוונה משתומם, וכן בלשון סורי אתבהבה ענינו נעשה משועמם, בוהבהא תמיהה ושוממות, וכמו שהמדבר נקרא שממה וישימון, כן ייקרא תהו ובהו, והכוונה שלא היו בארץ לא צמחים ולא בעלי חיים.
וחשך על פני תהום: גם תהום נ"ל משורש תהא כמו תהו (וכן דעת רבנו סעדיה) לשון שממה ותמיהה, אלא שהונח בפרט על רבוי מים ועומקם, שאין להם סוף, והכוונה כי כל הארץ היתה תהום, כי היו המים מכסים אותה ולא היתה נראית, ועל פני תהום הזה לא היה אור, כי אם חושך, והנה זה ציור מבהיל, שממון למטה ושממון למעלה.
ורוח אלהים מרחפת וגו': כתרגומו ורוחא מן קדם ה' מנשבא, ורוח אלהים ענינו רוח גדולה וחזק. כמו כי רוח ה' נשבה בו (ישעיה מ' ז'), ישב רוחו יזלו מים (תהלים קמ"ז י"ח), נשפת ברוחך (שמות ט"ו י') וכמו הררי אל (תהלים ל"ו ז') ושלהבתיה (שיר השירים ח' ו').
מרחפת: ענין תנועה, כמו על גוזליו ירחף (דברים ל"ב י"א), רחפו כל עצמותי (ירמיה כ"ג ט'), ומה שלא אמר מנשבת, כי לא היתה נושבת כנוהג שבעולם, שהרוח מנשבת לאחד מן הצדדים, אלא האויר כולו היה מתנענע לכל צד; ויש מפרשים רוח אלהים על רצון האל וכחו והשגחתו; ומלבד שאין לשון רחוף מתישב כלפי מעלה, נכון מאד שיהיה הפסוק כולו מדבר בציור מה שהיה מתחילה, ואח"כ יספר פעולת האל שהיא פתאום וברגע, כי אינה אלא במאמר (ויאמר אלהים יהי אור), ולא שיאמר שהיה האל או רצונו וכחו מתנענע על המים, כאלו מזמן רב היה משתדל ומתעסק בדבר. וגם הציור הזה מהרוח, שהיתה מתחלה מרחפת מכל צד, הוא מלמדנו חסדי ה' על ברואיו, כי עתה נשיבת הרוחות איננה כן, אך היא מסודרת על ידי החוקים שחקק ה' בעולמו, ואם היה העולם נשאר בקאוס (Chaos) כמו שהיה אז, היה הרוח מתנועע תמיד בחוזק מכל צד, או לא היה מתנועע כלל, ולא היו הבריאות יכולות להתקיים.

Verse 3

ויאמר אלהים: מצייר את האל כמלך המצוה, והכל הווה בדבורו להגיד כי אין פעולת האל כפעולת אדם העושה בידיו אלא דרך משל כמצוה לאחרים שיעשו, אע"פ שכאן לא היה למי יצוה (וכן דעת ראב"ע).
יהי אור: נ"ל כי לכך הקדים בריאת האור, כי היו רוב העמים עובדים השמש מפני עוצם פעולתו בתחתונים על ידי האור והחום, ע"כ קדם להודיע כי גם קודם היות המאורות היה אור והיה יום ולילה, כי בדבר ה' היה הכל.

Verse 4

וירא וגו': מפני שראה וידע שהאור דבר טוב ומועיל לכך הבדיל וגו'; והנה דיברה תורה כלשון בני אדם, שאין ידיעתם אלא על פי הנסיון, ופעמים רבות אדם עושה דבר בחשבו שיהיה לטובה, ואח"כ רואה שאינו כן, לפיכך התורה מגידה כי בכל מעשה הבורא ראה אח"כ שהוא טוב.
ויבדל וגו': התקין שלא יתערבו זה עם זה, אלא כשיהיה אור לא יהיה חושך, וכשיהיה חושך לא יהיה אור, ואמר זה (אעפ"י שלא היה צריך לאמרו) מפני שלפי דעת הקדמונים אין החושך העדר האור בלבד, אבל היה גם הוא יש, כענין שנאמר יוצר אור ובורא חשך (ישעיה מ"ה ז'), וכן (איוב ל"ח י"ט) אי זה דרך ישכון אור וחשך אי זה מקומו, ולכך היו העמים מיחסים אלוה אחד לאור ואחד לחושך; ורצה הקב"ה להודיע לעמו כי הוא ית' אדון האור והחושך, ומאתו לבדו כל חוקותם.

Verse 5

ויקרא אלהים לאור יום וגו': נראין דברי קליריקוס שאין הקריאה הזאת אלא סימן שררה וממשלה על הדבר, להגיד כי היום והלילה תלוים ברצונו של מקום, וכן שאר קריאות שבמעשה בראשית; וכן הביא הבהמות אל האדם שיקרא להן שם, להגיד שירדה בהן וכולן תחת ידו; וכן היה מנהג המלכים בימי קדם לקרוא שם חדש לעבדיהם, כמו פרעה ליוסף, ופרעה נכה לאליקים בן יאשיהו, ונבוכדנצר למתניה, אשר הסב את שמו צדקיה, וכן לדניאל ולחנניה מישאל ועזריה.
לאור יום: לזמן שהאור משמש קרא יום ולזמן שהחושך משמש קרא לילה; וגם קודם בריאת המאורות היה יום ולילה, כי היה האור משמש זמן מה ואח"כ מסתלק ונפסק זמן מה, ומשמש תחתיו החושך; גם היה אז ערב ובוקר, כי היו באור ההוא הדרגות ערב בוקר וצהרים, כדעת דון יצחק אברבנאל.
ויהי ערב ויהי בקר: ערב כולל לפעמים (כאשר כתב רד"ק) גם הלילה הסמוך לו, וכן בוקר כולל גם היום הסמוך לו; והנה כבר היה החושך קודם בריאת האור, לפיכך הזכיר הערב תחילה, וכן הוא יום התורה מערב עד ערב. וכבר היה בימי הראב"ע מי שרצה לפרש שהלילה הולך אחר היום, ושהשבת מתחיל בבוקר, ופירש ויהי בוקר יום אחד כשהיה בוקר יום שני אז נשלם יום אחד; והראב"ע כתב נגד הסברה הזאת ס' "אגרת השבת" לבאר תכונת השנה והחודש והיום הנזכרים בתורה (וכבר הוצאתי האגרת ההיא לאור ב"כרם חמד" רביעי); אבל פסוק מערב עד ערב (ויקרא כ"ג ל"ב) הוא ראיה חותכת ואין צורך לראיות אחרות. ואף על פי כן היה אפשר לפרש (כפירוש Des Vignoles) כי תחילה נמשך זמן האור ואח"כ בא הערב, ואחריו נמשך זמן החושך, ואח"כ היה בוקר, והיה זה יום אחד מימי הבריאה, אעפ"י שאין זה יום התורה; אלא שלפי זה אין טעם שיזכיר הכתוב שיעור יום הבריאה, מאחר שאין זה יום התורה. ואין לומר שאין שום יחס ליום התורה עם יום הבריאה, כי הנה יום השבת הוא נסמך על הבריאה, ואם היה שבת הבריאה מבוקר עד בוקר, למה תהיה שביתתנו מערב עד ערב? ע"כ הנכון כמו שפירשתי.
ערב: נקרא כן על שם ערבוב הדברים לעיני האדם מפני חסרון האור.
בקר: מן בקע אור, כטעם אז יבקע כשחר אורך (ישעיה נ"ח ח').
יום אחד: היה ערב והיה בוקר, כלומר היה יום אחד; מלת כלומר חסרה במקרא למאות ולאלפים.
יום אחד: יום שלם, הערב והבוקר זה אחר זה הם יום אחד; ואין הכוונה לומר יום ראשון אלא יום שלם; והרמב"ן כתב, כי לא אמר ראשון כי אין ראשון בלא שני, ועדיין לא היה שני; ואין זה תירוץ מספיק, כי באמת מיד בסוף היום הראשון התחיל הלילה והוא תחילת היום השני, והנה כשנשלם היום האחד כבר התחיל השני, והיה אפשר לקרוא לראשון ראשון. והנה עיקר הנחת שם יום הוא על זמן האור, ואח"כ קראו יום וגם לזמן כולל היום והלילה, כלומר כ"ד שעות, וכן בשאר לשונות מילה אחת בעצמה (Dies, jour, Tag) מורה על זמן האור וגם על משך כ"ד שעות וזה דבר מורגל בכל הלשונות לקרוא דבר בשם אחד מחלקיו הראשיים היותר נגלה ונודע, או היותר מועיל, וכיוצא בזה, כמו vela קלע הספינה נאמר על הספינה,  רחם רחמתים (שופטים ה' ל') על האשה; וכן כאן קראו לכ"ד שעות יום על שם החלק העיקרי שבהם שהוא זמן האור. וכוונת התורה לומר כאן, כי חיבור הערב והבוקר, תחילה הערב ואח"כ הבוקר, נקרא יום אחד.

Verse 6

יהי רקיע בתוך המים: רצה הקב"ה להודיע לישראל שאין השמש ולא שום דבר אחר שליט בגשם להורידו ושלא להורידו, ע"כ סיפר מציאות המים העליונים קודם מציאות המאורות. רקיע: גוף מתוח כמין טס, מלשון לרוקע הארץ על המים (תהלים קל"ו ו'), וירקעו את פחי הזהב (שמות ל"ט ג') ומזה ודמות על ראשי החיה רקיע כעין הקרח הנורא (יחזקאל א' כ"ב), וכאן צייר את האויר שבין הארץ והעננים כגוף מרוקע המבדיל בין המים שבארץ והמים שבעננים, והוא סובל המים עליו, וברצון ה' הם יורדים משם על הארץ, וכמו שאמר יפתח ה' לך את אוצרו הטוב את השמים לתת מטר ארצך בעתו (דברים כ"ח י"ב), ובקללה הוא אומר ונתתי את שמיכם כברזל (ויקרא כ"ו י"ט) שיעכבו ירידת המים שעליהם, וכן למטה (ז' י"א) וארבות השמים נפתחו. אבל אח"כ בימי ישעיה נראה, שהיו יודעים שאין למעלה אוצרות מים, ושמימי הגשמים חוזרים למעלה, שהרי הוא אומר (נ"ה י') כי כאשר ירד הגשם והשלג מן השמים ושמה לא ישוב כי אם הרוה את הארץ, משמע שאחר שהרוה ישוב שמה, עיין שם פירושי. וכן ירמיה (י"ד כ"ב) אמר דרך תמיהה ואם השמים יתנו רביבים, משמע שאינם נותנים מאליהם, כי אין בהם אוצרות מים. וכן קראו לאידים המתנשאים מעל הארץ בשם נשיאים, כמו מעלה נשיאים מקצה הארץ (תהלים קל"ה ז'), ויעל נשיאים מקצה הארץ (ירמיה י' י"ג ונ"א ט"ז), וכן נשיאים ורוח וגשם אין (משלי כ"ה י"ד); ולא נדע מאיזה זמן התחיל השם להיות נוהג, כי מזמור קל"ה איננו מיוחס לדוד, וספר משלי מסימן כ"ה ולמטה איננו ברור היותו לשלמה, ובאיוב הוא אומר (ל"ח כ"ב) הבאת אל אוצרות שלג ואוצרות ברד תראה, וזו ראיה על קדמות הספר ההוא. ולפי ששם רקיע נוסד על אמונת המים העליונים, המים אשר מעל השמים (תהלים קמ"ח ד') שהרקיע סובלם, והאמונה הזאת נתישנה ונשתכחה, נתישן ג"כ שם רקיע, ולא נמצא להורות על השמים רק בשלושה מקומות, שנים בתהלים: ומעשה ידיו מגיד הרקיע (י"ט ב'), הללוהו ברקיע עזו (ק"נ א') כי נשארה המילה בלשון השיריי, כמו שהוא המנהג בכל הלשונות, שהמשוררים משתמשים במלות מיושנות; והמקום השלישי הוא בדניאל (י"ב ג') והמשכילים יזהירו כזהר הרקיע, וגם שם היא מליצה שיריית, וכן במלאכי (ג' י') אפתח לכם את ארבות השמים, הוא דרך מליצת השיר. ועוד מצאנו באיוב לשון רקיעה אמור על השמים, תרקיע עמו לשחקים (ל"ז י"ח), וגם זה אות לקדמות הספר, וסיים חזקים כראי מוצק מפני שסובלים משא מים רבים, וכן אמר שלמה (משלי ח' כ"ח) באמצו שחקים ממעל, והנה דיברה תורה כל' בני אדם, ואמרה יהי רקיע לפי מחשבתם. ואמנם המכוון אינו זז מהיות אמת ויציב, והוא שהאל נתן בטבע המים להינשא למעלה ולרדת אח"כ למטה לארץ. ובתרגום היוני המיוחס לשבעים זקנים מתורגם רקיע סטראומא ענין חוזק, וכן תירגמו אח"כ בל' רומי פירממנטום וזה נמשך להם מהוראת שורש רקע בל' סורי שהוא מורה חזוק, וכן רקיעא בל' סורי חזק וקשה. ויוחן קליריקוס אומר שתירגמו כן מפני שהיתה דעת קצת הפילוסופים הקדמונים, שהשמים והאויר המקיפים את הארץ מכל צד, הם מונעים אותה וכל אשר עליה מהתפרד ומהתפזר, והנה הם גורמים לארץ שתישאר קשה ומדובקת בחלקיה. והוא מפרש רקיע לשון הכאה ודריכה, כמו הכה בכפך ורקע ברגלך (יחזקאל ו' י"א) יען מחאך יד ורקעך ברגל (שם כ"ה ו'), על שם שהשמים דורכים על הארץ ועוצרים חלקיה מהתפרד, וכל זה רחוק מפשט הכתובים; ומכל מקום נראין הדברים שתחילת הוראת שורש רקע הוא ענין דריכה והכאה, ומפני שהדבר שמכים עליו הוא נשטח ונמתח, הושאל שורש רקע להורות על המתיחה והשטיחה.

Verse 7

ויהי כן: שהרקיע הספיק לסבול את המים העליונים, שלא יתערבו עם התחתונים.

Verse 8

ויקרא: עיין למעלה פסוק ה'; והנה אמר, שהאל קרא שם לשמים להגיד, כי הוא המושל בהם להוריד המטר ולמנוע אותו כרצונו, ואין לאדם שום יכולת על זה.

Verse 9

ויאמר אלהים יקוו המים: מפני שהים דבר גדול ומבהיל, עד שקצת העמים הקדמונים ייחסו לו אלוה מיוחד, גם דבר מבהיל הוא בתחילת המחשבה, שלא יצא וישטוף את הארץ, וכמו שאמר הנביא (ירמיה ה' כ"ב) האותי לא תיראו נאם ה' אם מפני לא תחילו אשר שמתי חול גבול לים חק עולם ולא יעברנהו, ובאיוב (ל"ח י"א) הוא אומר, ואמר עד פה תבוא ולא תוסיף וגו', לפיכך רצה הקב"ה להודיע את ישראל, כי גם הים מעשה ידיו, כי הוא אשר ציוה למים להיקוות.
יקוו המים: שורש קוה נגזר מן קו, ולשון קווי הונח על המים לפי שעומדים בקו ובשטח ישר, מה שאין כן הגופים הבלתי נגרים, שבנפלם אלו על אלו נעשים גל, ולא נמצא לשון זה שלא על המים אלא בפסוק ונקוו אליה כל הגוים (ירמיה ג' י"ז) ושם היא מליצה שיריית מושאלת מן המים, כמו ונהרו אליו כל הגוים (ישעיה ב' ב') שהוא מושאל ממרוצת המים בנהר. ומלשון מקוה נראה שנגזר בל' רומי ,aqua גם aequus שענינו ישר.
מתחת השמים אל מקום אחד: יבואו ממקומם שהם מפוזרים תחת כל השמים, וילכו אל מקום אחד, ויעמדו שם. מלת "אל" על הרוב מורה תנועה, לא מנוחה, ע"כ אני אומר, כי יקוו כולל ענין ההליכה אל מקום הקיבוץ, לא הקיבוץ לבדו, וכן ונקוו אליה כל הגוים (ירמיה ג' י"ז) הכוונה שיבואו אליה ויתקבצו בה.
מקום אחד: אחד בלבד.
ותראה: ע"י כן תתראה.
היבשה: שם דבר ממשקל דגוש, וכן חרבה ענינם דבר יבש, דבר חרב, כמו אבדה, גנבה, גזלה, ואיננו שם התואר אלא כמו תהו בהו.

Verse 10

ויקרא: עיין למעלה פסוק ה', ואמר שקרא האל שם ליבשה ולים להגיד כי הוא העוצר מי הים בימים שלא יצאו וישטפו את הארץ, וכשהוא רוצה ישלחם ויהפכו ארץ וישחיתו מדינות גדולות, עד שמה שהיה אתמול יבשה יהיה היום ים, בלי שיהיה לאדם שלטון על זה כלל. 
ימים: ים אחד שכולל כל הימים (כמו שכתבתי למעלה על מילת אלהים), כי כולם נאחדים זה עם זה.
וירא אלהים כי טוב: הכוונה כי נשלם חפצו והיה מה שרצה שיהיה. ולמעלה ביום שני לא נאמר כי טוב, מפני שלא נגמרה מלאכת המים (רש"י), כי לא נשלם חפץ האל בהבדל המים העליונים מן התחתונים, כי עיקר בריאת הרקיע היה לצורך ירידת המטר לצמיחת הצמחים, והנה עד שלא נקוו המים ולא נראתה היבשה לא היה מקום לכל זה, כי עדיין היתה הארץ תהו ובהו, מכוסה במים מכל צד ולא היתה ראויה לישוב; אמנם כשנקוו המים אל מקום אחד, ונראתה היבשה, אז נגמרה מלאכת המים, כי היה מקום לירידת המטר על פני היבשה להולידה ולהצמיחה, ואם תאמר: א"כ למה לא נאמר יקוו המים ביום שני עם יהי רקיע? לא היה הסדר מתוקן ומהודר, אם היה עוסק ביום אהד בשמים ובארץ; ובהפך הנה הדבר עולה יפה מאד, שביום השני ברא הרקיע, וביום השלישי התקין את הארץ, שתצמיח צמיחה, וכדי שיהיה זה, הוצרך תחילה להקוות המים אל מקום אחד, כדי שתיראה היבשה.

Verse 11

תדשא הארץ דשא: הנכון שנקרא דשא העשב הקטון והרך, שאין הזרע נראה וניכר בו (ולפיכך לא אמר דשא מזריע זרע), והעשב גדול ממנו; ור ' עובדיה ספורנו אומר, כי דשא מאכל בהמה, ועשב מאכל אדם. אבל מה שכתב המבאר לנתיבות השלום, כי דשא כולל גם העצים, לא ייתכן, שהרי מצאנוהו במקומות הרבה סמוך לעשב ולירק (כגון מלכים ב' י"ט כ"ו; ישעיה ט"ו ו', ל"ז כ"ז) ולא גם פעם אחת סמוך לעץ. ואעפ"כ, תדשא הארץ כולל גם העצים, כי גם העצים בתחילת צמיחתם הם קטנים ורכים כדשאים (תלמידי מוהר"ר אברהם חי מיינסטער). והנה תדשא כמו תצמיח, ואח"כ פירש דשא שהוא היותר קטון ואח"כ הוסיף עשב מזריע זרע שהוא גדול מן הדשא, ואח"כ הוסיף עץ פרי; ולפיכך נכון הוא הרביע שעל דשא, שהוא מפסיק פחות מן הזקף שעל זרע, כי דשא ועשב ענין אחד, ועץ פרי ענין אחד; והפשטא שעל הארץ מפסיק יותר מהרביע שאחריו, כדרך כל רביע שאחרי פשטא, שאינו אלא שלא לכפול הפשטא שלוש פעמים רצופות, כמו "הן גביר שמתיו לך ואת כל אחיו נתתי לו לעבדים" (בראשית כ"ז ל"ז), וידוע כי היתיב שתחת עשב אינו אלא במקום פשטא מפני המלה הזעירה. אבל הנוסחאות שבהן מלת דשא בזקף אין ספק שמוטעות, והעד הנאמן בפסוק שאחריו ותוצא הארץ דשא, שאין דשא בזקף אלא בתלישה גדולה, ומילות ותוצא הארץ בקדמא ואזלא, מה שלא ייתכן אם היה דשא בזקף; ונולד השיבוש בפסוק הראשון, כי קל הוא להחליף רביע בזקף, מלבד שיש לפניו פשטא שדרכו לבוא לפני הזקף, ולא נולד הטעות בפסוק השני, כי רחוק הוא להחליף תלישה בזקף, מלבד כי שם אין לפניו פשטא.
מזריע זרע: שיש בו זרע, וזה אחד משימושי ההפעיל, כמו מקרין מפריס (תהלים ס"ט ל"ב) שיש לו קרנים ויש לו פרסות, מרבה רגלים (ויקרא י"א מ"ב) שיש לו רגלים הרבה.
עץ פרי עשה פרי למינו: כל המפרשים שראיתי פירשו למינו חוזר לעושה פרי, ובעל הטעמים היטיב לראות מכולם, וחיבר למינו עם עץ פרי, ועושה פרי הוא כמאמר מוסגר, כי אינו אלא תוספת ביאור לעץ פרי ומילת למינו ולמינהו מליצה היא ממליצות לה"ק, וענינה ממינים הרבה, מכל מין שיהיה, כמו את כל עורב למינו, ואת הנץ למינהו, האנפה למינה, ואת הארבה למינו (ויקרא י"א כ"ב), שענינם העורב והנץ וכו' מכל מין שיהיו, וכן למטה (כ"א) ואת כל נפש החיה הרומשת אשר שרצו המים למיניהם ואת כל עוף כנף למינהו, וכן (כ"ד) תוצא הארץ נפש חיה למינה בהמה ורמש וחיתו ארץ למינה, וכן (ו' כ') מהעוף למינהו ומן הבהמה למינה מכל רמש האדמה למינהו, ואב לכולם (יחזקאל מ"ז י') למינה תהיה דגתם כדגת הים הגדול רבה מאד, הכוונה שהדגה תהיה מרובה ותהיה מכל המינים, וכן בירושלמי (שקלים פרק ו' הלכה ב') "למינה תהיה דגתם - למיני מינים תהיה דגתם". הפירוש הזה כתבתיו בשנת תקצ"ו בספרי Prolegomeni עמוד 191, ומקץ עשר שנים קניתי ס' הרכסים לבקעה, ומצאתי שגם הוא פירש כן (ועיין למטה י"ג ג').
אשר זרעו בו:   חוזר לעץ. שיהיה בעץ כל הצריך לו לקיום מינו על הארץ.

Verse 12

ותוצא הארץ וגו': גם בפסוק זה הרחיק בעל הטעמים מילת למינהו ממילות אשר זרעו בו, והסב אותה למעלה, כלו' ותוצא הארץ עץ למינהו, והוא עושה פרי וגם זרעו בו; וכן הרחיק למינהו מן מזריע זרע והסב אותו אל דשא ואל עשב.

Verse 13



Verse 14

יהי מאורות: שורש היה כשהוא קודם הנושא איננו שומר תמיד המין והמספר, כי הוא כמו פעל סתמי (impersonale). וכמו בל' צרפת il y aura, il y a וכגון ויהי אנשים (במדבר ט' ו'), כי יהיה נערה בתולה (דברים כ"ב כ"ג). 
מאורות: נכללו בשם זה הכוכבים כולם הנראים לעינינו, כי כולם מאירים לנו אם מעט ואם הרבה.
ברקיע השמים: ברקיע הנקרא שמים, ברקיע שהוא השמים לגבי דידן. וזה אחד משימושי הסמיכות, כמו נהר פרת, הנהר הנקרא פרת, בתולת בת עמי, בתולה שהיא בת עמי (ירמיה י"ד י"ז), בתולת בת ציון (ישעיה ל"ז כ"ב) שהיא בת ציון, אנשי התרים (מ"א י' ט"ו), אנשי בני בליעל (שופטים י"ט כ"ב), וכן זרע מרעים (ישעיה א' ד') זרע ברוכי ה' (ישעיה ס"ה כ"ג) וכן אלהי הצבאות, אלהים שהוא הצבאות (וכן כתב ראב"ע למטה (פסוק ל"א) יום הששי, יום שהוא ששי, גם כאן רקיע השמים, הרקיע שהוא שמים).
להבדיל בין היום ובין הלילה: מה שבתחילה היה ברצון ה' ובלא אמצעי (כי בשלושת הימים הראשונים היה האור משמש זמן מה ואח"כ מסתלק והיה החושך ממלא מקומו, וכל זה בפועל אלהי ובמאמרו), עתה יהיה על ידי המאורות: וכל זה להודיע, כי השמש וכל צבא השמים אינם אלא משרתיו עושי רצונו.
והיו לאותות: המאורות היו סיבה לאותות השמים, כטעם ומאותות השמים אל תחתו (ירמיה י' ב') (ראב"ע), וטעם אותות סימנים, ואומות העולם קראום כן, מפני שהיו מאמינים, שהם סימנים על מה שעתיד לבוא, וכמו שאמר ירמיה כי יחתו הגוים מהמה. והנה ראוי היה שיאמר תחלה, והיו לימים ושנים ולמועדים, ולבסוף יזכיר האותות שאינם אלא לפרקים, אלא שרצה להחל בגדול (כמו למטה פסוק כ"א) מפני שהאותות הם עיקר המכוון בחצי הפסוק הזה, כי רצה הקב"ה להודיע את ישראל, כי גם אותות השמים אינם אלא כמו הימים והשנים, כולם מסודרים ברצונו כשאר חוקות הטבע, וכמו היום והלילה וזרע וקציר וקור וחום, וכמו שהיום והלילה והקור והחום אין להם אלוה מיוחד, ואינם מודיעים העתיד לבוא, כן גם אותות השמים; ומאחר שהאמונה באותות השמים ובלקיות חמה ולבנה ללמוד מהן העתיד היתה מפורסמת אצל האומות, ומשה (ואחריו ירמיה) מרחיק הטעות הזאת, ומודיע, שהן דבר טבעי כמו הימים והשנים, הרי זו ראיה גדולה לתורה מן השמים, ואין לתמוה, למה לא רצה הקב"ה לגלות לעמו שאר שיבושים שהיו מורגלים בהם, כי שאר השיבושים לא היו מזיקים בעיקרי האמונה ולא בתיקון המידות, מה שאין כן האמונה באותות השמים, שהיא מזקת כאמונת הניחושים וחברותיה שאסרה תורה, כי תרפה ידי האדם בעבודתו אשר הוא עמל, ותמלא לבו הבל ותסיר בטחונו מהאל.
ולמועדים: מועד נאמר על כל דבר החוזר חלילה לזמן קבוע, וכן החגים נקראו מועדים ע"ש קביעותם, וכן עשה ירח למועדים (תהלים ק"ד י"ט) שהוא נראה ומתכסה בזמנים קבועים; וכן כל המאורות הם סיבה למועדים ולמסיבות זמנים קבועים החוזרים חלילה, ובפרט לימים ושנים.

Verse 15

והיו למאורות וגו': הוסיף שיהיה אורם וזהרם מגיע לארץ, כי היה אפשר שיראה להם אור בשמים ויעשה כל המעשים הנזכרים, מבלי שיאירו בארץ (הרמב"ן).

Verse 16

ויעש: פירוש של ויהי כן.
את שני המאורות הגדולים: השמש והירח, כי שניהם מאירים לארץ יותר משאר הכוכבים, ובבחינה זו שעליה נקראו מאורות, הם גדולים מחבריהם; ואעפ"י שהירח במידת גולמו קטון משאר כוכבים, ואעפ"י שהירח אין לו אור כלל מעצמו, לא דיברה תורה אלא בבחינת בני אדם, והרי אנו מקבלים מן הירח אור הרבה והוא לכן מאור גדול.
את המאור הגדול ואת המאור הקטון: אעפ"י שאורם מרובה משאר כוכבים הם שונים זה מזה, שאור האחד מרובה מאור האחר, וזה גדול וזה קטון בבחינת האורה שאנו מקבלים מהם .
לממשלת היום, לממשלת הלילה: לא שתהיה להם ממשלה בתחתונים, אלא שיהיה היום תחת ממשלת השמש, והלילה תחת ממשלת הירח, שיהיה אור היום מהשמש, ואור הלילה מהירה. וצ"ע. גם צ"ע כי האתנח היה ראוי תחת הלילה (תלמידי יצחק יהודה קלינעבערגער), ועיין למטה פסוק י"ח.

Verse 17

ויתן אותם אלהים ברקיע השמים וגו': קבע אותם וקבע חוקותיהם באופן שיהיו מאירין על הארץ.

Verse 18

ולמשול ביום ובלילה: שורש משל נקשר עם בי"ת, כמו אם משול תמשול בנו (למטה ל"ז ח'), והכוונה שהיום והלילה הם תחת ממשלת המאורות כמו שפירשתי, ולא שמאורות ימשלו בתחתונים זה ביום וזה בלילה כדעת הרמב"ן; ודבר זה צריך עוד עיון הרבה, ואולי הדין עמו, וכן אמר המשורר (תהלים קל"ו ח' ט') לממשלת ביום לממשלות בלילה. ונראה כי לכך נתכוון בעל הטעמים בפסוק ט"ז, כי רצה לסמוך ואת המאור הקטן לממשלת הלילה, עם ואת הכוכבים, כמו שאמר המשורר את הירח וכוכבים לממשלות בלילה.
ולהבדיל בין האור ובין החושך: שיהיו האור והחושך מסודרים ומובדלים בזמניהם.

Verse 19



Verse 20

ישרצו המים: שרץ בכל מקום פועל עומד, ועיקר הנחתו על תנועת ומרוצת בעלי חיים שאינם גבוהים הרבה מן הארץ, אם שאין להם רגלים, ואם שיש להם רגלים, ונקרא שרץ (כדברי רש"י) כל דבר חי שאינו גבוה הרבה, בעוף כגון זבובים; ברמשים כגון נמלים ותולעים, ובבעלי ארבע רגלים כגון חלד ועכבר וחומט, וכל הדגים, ואין טעם ישרצו המים שהמים יוציאו ויולידו אותם, אלא שהמים יהיו נראים כמתנועעים בהם, וכן ושרץ היאור צפרדעים (שמות ז' כ"ח) שרץ ארצם צפרדעים (תהלים ק"ה ל') היאור והארץ נראים כמתנועעים מפני תנועת צפרדעים, brulicare בלעז (וויממעלן), וכן והיה כל נפש חיה אשר ישרץ (יחזקאל מ"ז ט') הנחל נקרא שורץ מפני שריצת נפש חיה אשר בו. והמליצה הזאת כמו נובלת עליה (ישעיה א' ל') האלה נקראת נובלת מפני נבילת עליה, וכן רק הכסא אגדל ממך (למטה מ"א מ') אהיה גדול ממך מצד הכסא, בכסא.
שרץ נפש חיה: שריצת נפש חיה, כלו' ריבוי נפש חיה, ואין שרץ זה ככל שאר שרץ שבמקרא שהוא שם למין השרצים, כי לא נאמר בשום מקום בהמה נפש חיה או עוף נפש חיה; אבל ענינו שריצה וריבוי, וכן בלעז brulicame ענינו ג"כ רבוי,  והטעם כי השרצים אפי' אחד או שנים כשהם שורצים ומתנועעים על הארץ הם נראים כמרובים, וזה לקלות תנועתם וקוצר רגליהם או העדרם, ומזה הושאל שורש שרץ להורות על הריבוי, כמו פרו וישרצו (שמות א' ז').
נפש חיה: מילת נפש תחילת הוראתה נשימה, והמלה הפוכה מן נשף, וכן מצאנו נפשו גחלים תלהט (איוב מ"א י"ב) שענינו נשימתו ורוח פיו. וכן נשמה, וכן רוח תחילת הוראתם שאיפת האויר והוצאתו שהוא עיקר חיי האדם וכל החיים אשר על הארץ, ו"חיה" הוא פירוש לנפש, כלומר עצם השואף ומוציא האויר וע"י כן הוא חי; ומנהג הלשון לומר נפש סתם על האדם, כמו נפש כי תחטא (ויקרא ד' ב') ונפש חיה על שאר בעלי חיים, כלומר עצם בעל נשימה שיש בו חיות ולא יותר, כי האדם יש לו מעלות אחרות, הדיבור והשכל, ושאר תכונות שאינן בשאר בעלי חיים. 
ועוף יעופף וגו': הוא צווי אחר, יהי עוף ויעופף על הארץ, המים יתמלאו שרץ נפש חיה, והרקיע יתמלא עופות; ואין לשאול אם העוף נברא מן המים, כי באמת גם שרץ נפש היה לא נברא מן המים, כי אין ישרצו פועל יוצא. 
על פני רקיע השמים: האויר עם כל מה שלמעלה מן הארץ נקרא רקיע השמים או שמים, ונקרא פנים הצד שלנגד הרואה; והנה החלק התחתון מן השמים הוא הנראה לנו, והוא ייקרא פני רקיע השמים, ועל אותו החלק מן השמים העוף מעופף, והנה הוא מעופף על פני רקיע השמים; ואין צורך לפרש כרוז' על פני כמו אל פני. ולמה חיבר העוף עם הדגים ביום אחד? יש אומרים מפני שאלו ואלו מטילים ביצים, והם מיישרים הליכתם ע"י זנבם. ואני מוסיף, כי רצה לחבר בריאת האדם עם הבהמות והחיות ולא עם העופות והדגים, מפני שתכונת גוף האדם קרובה יותר לאלו ממה שהיא קרובה לאלו, ועוד שהבהמות והחיות שוכנות עמו על הארץ, מה שאין כן העופות והדגים ששוכנים באויר ובמים.

Verse 21

ויברא אלהים את התנינים הגדולים: פתח בתנינים בעבור גדלם המשונה להודיע, שגם הם מעשה ידיו ית', וכל בעלי היים המשונים בגדלם החיים במים או הרומשים על הארץ נקראים תנינים. 
הרומשת: ל' רמיסה כלומר הליכה על גחון, שהגוף כלו בארץ ורומס הקרקע.
אשר שרצו המים: ע' בפסוק הקודם. 
למיניהם ולמינהו: ע' למעלה   פסוק י"א.

Verse 22

ויברך אותם וגו': גזר להם הברכה שיפרו וירבו, כלומר קבע בטבעם שיפרו וירבו אלה במים ואלה בארץ; והזכיר בדגים ועופות ברכה זו מפני שעל ידי שמטילים ביצים הם מתרבים יותר מן הבהמות והחיות.
בימים: בכל המקומות מקוה המים, אף בנהרות שאינם ים, אבל הם מקום מים, ככתוב על נהרותם על יאוריהם ועל אגמיהם ועל כל מקוה מימיהם (שמות ז' י"ט).
ירב בארץ: שאף השוכנים במים ונזונים שם מטילים ביציהם בארץ (נתיבות השלום).

Verse 23



Verse 24

תוצא הארץ נפש חיה וגו': היסודות שמהם הורכב גוף בעלי החיים, רובם נמצאים באדמה, וכן הגוף המת אחר זמן מרובה נעשה עפר, והיו הקדמונים חושבים, כי מאליה הוציאה האדמה האדם והבהמה, ואובידיוס (Mct. I, 70) מסופק ביצירת האדם. אם עשה אותו יוצר הכל מזרע אלהי, ואם האדמה אשר אז מקרוב נתפרדה מן השמים, היתה כוללת זרע שמימי והתורה האלהית הודיעתנו כי האדם והבהמה כולם בצווי האל היו ולא במקרה.
נפש חיה: שם כולל, וכאן כולל בהמה ורמש וחיות.
למינה: כמו למעלה פסוק י"א.
בהמה: נ"ל תחילת הנחת השם הזה על ב"ח בעלי ארבע רגלים ואוכלי עשב, שאינם טורפים, כגון שור ושה, סוס וחמור, וזו הוראתו בפסוק זה, ובכל מקום שהוא אצל חיה; ונ"ל עיקר הוראתו הפך האכזריות אשר בחיות, כי כן בלשון סורי שורש בהם מורה רך וטוב והפך הקושי, כי כן מצאתי בספרי מר אפרים (S. Ephraem) הלק שלישי עמוד תרי"ד תודי לטיבותך דבה בהמין נגדיך, והכוונה: הלא לנו לתת תודה למדת טובך, כי בה גם היסורים שאתה מיסר אותנו מתרככים ומתמתקים (וכן מתרגום בלשון רומי: Gratiâs misericordiae tuae maximas agere debemus, quae justitiae severitatem mitigat). ולפעמים הושאל שם בהמה לכלול כל ב"ח זולת האדם, כמו אדם ובהמה תושיע ה' (תהלים ל"ו ז') ולפעמים אינו כולל ב"ח, אלא בעלי ד' רגלים, יהיו בהמות או חיות.
ורמש: הם שרצים שהם נמוכים ורומשים על הארץ ונראים כאילו נגררים שאין הילוכם ניכר (רש"י) ורמש נבדל מן שרץ כי אינו כולל העוף והדגים (יוחנן קליריקוס), כי הרמש צריך שירמוש על הארץ, כי רמש ל' רמיסה. אמנם שורש רמש נאמר ג"כ על כל בעלי ארבע רגלים, כמו בו תרמוש כל חיתו יער (תהלים ק"ד כ'), וגם על העוף, כמו ויגוע כל בשר הרומש על הארץ בעוף ובבהמה ובחיה, ובכל השרץ השורץ על הארץ וכל האדם (בראשית ז' כ"א), והסתכל כי לא אמר ובכל האדם אלא וכל האדם, כי אין האדם נכלל בכל בשר הרומש על הארץ, רק הוא מין נפרד ונבדל מהם, וגם בעל הטעמים הבין כן, והפסיק באתנח קודם וכל האדם. והטעם הוא, מפני שהבהמה והעוף בהליכתם גופם שטוח ושוכב (אוריזונטאל) על פני הארץ, מה שאין כן באדם, שהולך בקומה זקופה, וגופו נצב (וירטיקאל) על הארץ, וזאת ג"כ דעת הרמב"ן שכתב, בעבור שדריכתם באדמה בכל גופם.
וחיתו ארץ: ב"ח אוכלים בשר וטורפים נקראו חיות ע"ש חיותם וגבורתם, כטעם כי חיות הנה (שמות א' י"ט), ונקראו חיות הארץ וחיות השדה (בראשית ב' כ') ומלת חיתו בוי"ו נוספת כמו בנו בעור (במדבר כ"ד ג'), למעינו מים (תהלים קי"ד ח'), ולא נמצא מלת חיתו רק בשיר, וכן בנו ומעינו הם בשיר, ונראה שהיא מליצה ארמית בנו של בעור כמו הנה מטתו שלשלמה (שיר השירים ג' ז'), שהם על דרך שמה די אלהא (דניאל ב' כ') ואע"פ שאין מים ל' יחיד ולא ארץ ל' זכר, נשארה תוספת הוי"ו הזאת במליצת השיר גם במקום שלא היתה ראויה לבוא לפי עיקר גזרתה.

Verse 25

ויעש: פירוש של ויהי כן.

Verse 26

נעשה: נ"ל גם זו מליצה ישנה, על דרך ל' ארמית, ואין הכוונה שנמלך באחרים, כגון במלאכים, כי אמר בצלמנו, והאדם איננו בצלם המלאכים; גם איננה מליצה דרך כבוד כלשון המלכים, אלא כן דרך לשון ארמית, כמו ופשרה נאמר קדם מלכא (דניאל ב' ל"ו) ודניאל לא היה מדבר בלשון כבוד לעצמו בדברו עם המלך הגדול (כמו שהעיר גם הראב"ע); ודרך זה מצוי הרבה בתלמוד ירושלמי ובמדרשים, כגון אמר ליה (שמעון בן שטח לינאי) ומה נאמר על המזון שלא אכלנו (ברכות פרק ז' הלכה ב'), אף אנא נפתרינה על דעתיהון דרבנן בבית העולמים (שיר השירים רבא פסוק יונתי בחגוי הסלע); וכן הלואי היה לי אבא ואמא דאיקרינון דנירת גן עדן (ירושלמי פאה פרק א' הלכה א), ורוז' כתב כי כן הוא מנהג לה"ק לדבר בל"ר על עצמו, כמו נפלה נא ביד ה' (ש"ב כ"ד י"ד), ואין זו ראיה, כי לא היה דוד מדבר על עצמו בלבד, אלא על עצמו ועל עמו; וכן רחבעם באמרו מה אתם נועצים ונשיב דבר את העם הזה (מ"א י"ב ט') שיתף עמו יועציו; וכן אבשלום באמרו הבו לכם עצה מה נעשה (ש"ב ט"ז כ').
אדם: שם המין, כמו צאן ובקר, ולפיכך אמר וירדו ל' רבים. שם אדם נראה שנגזר מן אדום, לא מן אדמה, כי גם הבהמות נוצרו מן האדמה, אבל האדם נבדל בגופו מן הבהמות במה שאיננו מלא שער, ועורו (באקלימים הממוצעים) נוטה לאדמימות.
בצלמנו: צורת הגוף ותבנית חלקיו לא תיקרא צלם, אלא תואר או תבנית (וכמו שאמר הרמב"ם במורה ח"א פ"א), כי ייאמרו יפה תאר, לא יפה צלם, וייאמרו להורות על הרכבת חלקי הגוף, את תבנית המשכן ואת תבנית כל כליו (שמות כ"ה ט'), אבל ייקרא צלם כל דבר העשוי לדמיון דבר אחר, כמו הציור על הנייר, העשוי לדמיון צורת אדם מיוחד, וכן כל פסל ומסכה העשויים לדמיון גוף מה, כמו שכתוב צלמי טחוריכם וצלמי עכבריכם (ש"א ו' ה'), ותעשי לך צלמי זכר (יחזקאל ט"ז י"ז), צלמי כשדים חקוקים בששר (שם כ"ג י"ד) ומילת צלם נגזרת מן צל (וכמו שכתב גם Bochart), כי כן הצל מצייר צורה אשר היא בדמיון הגוף, וממנו למדו בני אדם להתחיל במלאכת הציור, וכן גם בלשון ארמית אומרים צלם דהבא וכיוצא בזה, והכוונה תמיד על דבר העשוי לדמיון דבר אחר; רק פעם אחת מצאנו בדניאל (ג' י"ט) וצלם אנפוהי אשתני, על תואר האדם החי, והוא לשון מושאל ובלתי מדויק. והנה האדם הוא צלם אלהים, כלו' שהוא בצד מה מתדמה אל האל שהוא בעל הכוחות כולם. והנה לכאורה יקשה לפירושי אות הבי"ת אשר במילת בצלמנו, וכן בפסוק בצלם אלהים ברא אותו, וכן כי בצלם אלהים עשה את האדם, כי לפירושי האדם עצמו הוא צלם אלהים, לא בצלם אלהים. אך ראוי לדעת, כי כן מצאנו בקצת מקומות בי"ת נוספת במילה המורה על נשוא המאמר (praedicatum), כגון כי ברע הוא (שמות ל"ב כ"ב), הנה ה' בחזק יבוא (ישעיה מ' י'), והוא באחד (איוב כ"ג י"ג), ביה שמו (תהלים ס"ח ה'), והבי"ת הזאת נוהגת הרבה בלשון ערבי, ונראה כי מליצת ברע, בחזק, באחד עיקר הוראתה כאילו תאמר פלוני הוא באותה תכונה שקוראים אותה בשם רע, חזק, ואחד, אף כאן נעשה אדם באותה תכונה שיצדק לקראה בשם צלם אלהים. והנה מלת בצלמנו ומליצת צלם אלהים אינן ראיה שהתורה מלמדת היות האל בעל צורה אנושית (Antropomorphismus), ואין להכחיש כי קצת מקדמונינו ייחסו לאל תבנית כתבנית אדם, וכן אמרו בברכת חתנים (כתובות דף ח' ע"א): אשר יצר את האדם בצלמו בצלם דמות תבניתו, ותבנית ודאי הוא שם הנאמר על בנין חלקי הגוף ואע"פ כן לא היו קדמונינו מאמינים שהאל והמלאכים הם בעלי גוף וגויה כמונו ובהדיא כתב רש"י (מכות דף יב ע"א, ד"ה חמוץ בגדים) שאין המלאכים בשר ודם; אבל אמיתת הענין היא, כי שכל פשוט בלתי גוף כלל, ובלתי שום צורה, ולא אורך ורוחב וגובה כלל, הוא ענין שאי אפשר לבן אדם לציירו ולא יתיישב בלבו, ואם הפילוסופים מדברים עליו, סוף סוף אין להם ממנו אלא ציור שולל, לא ציור חיובי, והתורה ניתנה לכל העם, והעם צריך שיוכל לצייר את אלהיו ציור חיובי לא ציור שולל. והנה הקדמונים היו מייחסים לאל ולמלאכים ולנשמות עצם רוחני דק מכל גוף הידוע לנו, ואעפ"כ הוא בעל צורה ותבנית; ועיין ס' מלאכת מחשבת פרשת שלח לך.
כדמותנו: כדמיוננו, שיהיה דומה לנו, אמנם באיזה ענין האדם דומה לאל, נ"ל (כמו שכתבתי ב"בכורי העתים" תקפ"ח עמוד קס"ה) כי כמו שהאל הוא בעל הכוחות כולם, וזו הוראת מלת אלהים, כן האדם נבדל מכל שאר בעלי חיים, במה שכל אחד מהם יש לו כוח והכנה למידה מיוחדת ולפעולה מיוחדת, והאדם לבדו בעל הכנה וכוח לכל מידות ולכל פעולות שבעולם (ע' ס' המידות לר ' נ' ה' וויזל חלק א' פרק א' וב') ומזה נמשך שהוא רודה בבעלי חיים כולם, ולפיכך אמר מיד וירדו בדגת הים וגו', וכן דוד אומר ותחסרהו מעט מאלהים וגו' תמשילהו במעשי ידיך וגו' (תהלים ח' ו' ז'). והנה באדם לא נאמר ויהי כן, כי לא נאמר יהי אדם, אלא נעשה אדם, למעלת האדם צייר כאילו היה מלאכת מחשבת, וכאילו נעשה בהשגחה והתבוננות פרטית יותר מכל שאר בעלי חיים. וכיוצא בזה כתב: (.de beneficiis. Cogitavit L VIII. c. 23) 
Seneca, nos   ante natura quam fecit, nec tam leve opus sumus, ut illi potuerimus excidere -  Scias non esse hominem tumultuarium et incogitatum opusm. וכל זה אמנם למען נכיר, מה גדלו חסדי ה' עלינו.
וירדו בדגת הים ובעוף השמים ובבהמה ובכל הארץ ובכל הרמש הרומש על הארץ: הרמב"ן פירש ובכול הארץ על הארץ עצמה, לעקור ולנתוץ ולחפור נחושת וברזל, ולכאורה יקשה איך ידבר על הארץ עצמה ואח"כ יחזור וידבר על הרמש הרומש עליה, ואחד מתלמידי היה מתרץ, שהוא כלל שאחר הפרטים, כאילו אמר וירדו בדגת הים ובעוף השמים ובבהמה ודרך כלל ירדו בכל הארץ ובכל מה שרומש עליה, ויהיה הרמש הרומש כולל בעלי חיים כולם, וכמו שאמר בפסוק שאחר זה ורדו בדגת הים ובעוף השמים ובכול חיה הרומשת על הארץ. ואני אומר, כי שאר בעלי חיים נקראים בשר הרומש על הארץ, חיה הרומשת על הארץ, אבל מליצת הרמש הרומש על הארץ לא נמצאת בשום מקום על בעלי חיים כולם, אלא על הרמשים בלבד. והנה בפסוק שאחר זה כתוב וכבשוה, על הארץ עצמה, לפיכך נראין דברי הרמב"ן, שגם כאן באמרו ובכול הארץ היתה הכוונה על כבישת הארץ עצמה, לחפור ולנטוע ולבנות בתים ולעשות בה כרצוננו, ואח"כ הזכיר הרמשים להיותם (כדברי תלמידי יוסף ירא) קרובים לקרקע, וגם דרים בתוך האדמה, ונראים כנולדים מן האדמה, לפיכך אחר שאמר שירדו בכול הארץ, הוסיף שירדו גם ברמשים הנראין כדבקים בה וכחלק ממנה, והכוונה שהאדם בעבדו את האדמה הוא מגרש ומכרית הרמשים אשר בתוכה.

Verse 27

בצלם אלהים ברא אותו: כפל הענין, לעורר הכוונה על עוצם היתרון הזה אשר לאדם (נתיבות השלום), ודוגמתו ואיש אשר ינאף את אשת איש, אשר ינאף את אשת רעהו (ויקרא כ' י') ועיין למטה ט' ה'.
זכר ונקבה ברא אותם: זה כלל, ולמטה פירש דרך פרט בריאת הנקבה.

Verse 28

ויברך אותם: נתן בהם הכוה וההכנה לכל זה, וגם אמר להם פרו ורבו וגו', כלו' פירש להם מה כוחם וטבעם, ומה הוא מבקש מהם; ולמעלה (פסוק כ"ב) אצל הדגים והעופות לא אמר ויאמר להם אלהים, כי אינם בעלי דעה. והנה לאדם, כשהיה המין האנושי בתחילת הוייתו, וכן למטה (ט' א' וז') כשהיה המין האנושי במתי מעט, פירש להם רצונו, שיפרו וירבו וימלאו את הארץ, וכשנתן תורה לישראל לא הוצרך לצוותם על זה כי כבר היתה הארץ מיושבת, ומכל מקום יפה עשו רז"ל (יבמות פרק ו' משנה ו') שמנו פרו ורבו בכלל המצוות, כי ודאי רצון האל הוא, שהמין האנושי יפרה וירבה. ובפרט אחר החרבן כשנתמעטה האומה, הוצרכו לעשות חיזוק למצוה זו, וברוך שבחר בהם ובמשנתם, שאלמלא אזהרותם ותקנותם היתה האומה אובדת מן העולם, כמו שאבדו ונשכחו כמה גוים גדולים ועצומים.
וכבשה: מיד החיות, כטעם כל לשון כבוש האמור אצל הארץ, שענינו מיד אחרים, ולפ"ז יפה נאמר לשון זה אצל ומלאו את הארץ, כי למלאותה צריך שיכבשוה מיד החיות, וכן פירש ורדו וגו'.
ורדו בדגת הים ובעוף השמים: אעפ"י שאינם משתעבדים לאדם לעבוד עבודתו, הנה האדם משתמש בהם לכל צרכיו לאכילתו ולמלאכתו.

Verse 29

זורע זרע: כמו מזריע זרע (פסוק י"א). 
אשר בו פרי עץ: לפי שאין מלת פרי פרטית לפרי האילן, כי יש פרי האדמה ופרי הבטן, וכל דבר היוצא מדבר אחר נקרא פרי לאותו דבר, אמר אשר בו פרי עץ, כלו' הפרי הפרטי לאילן.

Verse 30

ולכל חית הארץ: כולל בהמה בכלל חיה.
אשר בו נפש חיה: נשימה של חיות, עיין למעלה פסוק כ'.
את כל ירק עשב: ירק של עשב, כלו' עשב ירוק, כמו למטה (ג' כ"ד) להט החרב חרב שהיא לוהטת, ורצוי לרוב אחיו (אסתר י' ג') לאחיו המרובים, והנה נתן לאדם כל עשב זורע זרע וכל עץ פרי, ולשאר בעל חיים רק ירק עשב, הצומח בלי זריעה, והכוונה בזה כי האדם יש בו דעת לזרוע, ולא כן שאר בעלי חיים, ואין להוציא מזה כדעת Grotius שנאסר פרי העץ לבעלי חיים, ולא כדעת Clericus שלא דיבר משה בדיוק, רק באמת הלשון מדוקדק מאוד, כי לא השליט את שאר החיים על הזרעים ופרי העץ מאחר שלא נתן בהם דעת לזרוע ולנטוע בכל מקום שירצו, כמו שנתן לאדם. והנה יש לשאול למה לא הזכיר אכילת הבשר לא אצל האדם ולא אצל החיות? וכבר האמינו רבים שלא הותרה שחיטת הבהמות קודם המבול, וזה רחוק מאוד, מאחר שהאדם בטבעו ובהרכבת גופו ובצורת שיניו הוא מוכשר לאכילת הזרעים והבשר בשוה, ואם לא היה רצון הבורא שיאכל בשר, לא היה יוצר גופו מוכשר לכך. ונ"ל כי היתר אכילת הבשר נכלל בלשון ורדו בדגת הים וגו' כי כן לנח (ט' ב') אחר שאמר ומוראכם וחתכם יהיה על כל חית הארץ וגו' בידכם נתנו פירש ואמר כל רמש אשר הוא חי לכם יהיה לאכלה. אלא שלאדם לא הוצרך לפרש יותר, ולנח מפני שהוצרך להזהיר על שפיכות דם האדם, הקדים לומר שאינו אוסר שחיטת הבהמות. ויש להוסיף, כי מאמר ורדו בדגת הים הוא ראיה ברורה שהריגת בעלי חיים מותרת, כי איך ייתכן למשול בדגים בלי שיצאו מן המים וימותו? ואין לומר שהכוונה לעשות מהם אחרי מותם שמן דגים ולהשתמש בשיניהם, כי אין רידוי וממשלה להשתמש בדבר מת אלא למשול בגוף חי אם להעבידו אם להמיתו. ומה שאמרו (סנהדרין נ"ט ע"ב) הנהיג בעיזא ושיבוטא ההוא מלתא דלא שכיחא. ותלמידי שלום שמעון מודינא משיב (היום כ"ג תמוז תרכ"ה) שאין מכאן ראיה גמורה להיתר אכילת הבשר לאדם, כי אמנם ייתכן שיהיה המכוון במאמר ורדו בדגת הים וגו' שיהיה האדם רודה ומושל בבעלי חיים למנוע אותם שלא ישלטו בו להזיקו ושהריגתם מותרת להצלת עצמנו, ולא לאכול אותם, ושגם בלי שיהיו דגים עובדים את האדם ועושים מלאכתו, הנה הוא נקרא רודה בהם מאחר שיש בידו להתגבר עליהם לבלתי יזיקוהו. ואני אומר כי לא מצאנו שורש רדה להוראה זו, אלא להוראת השעבוד והממשלה להכריח אחרים לרצוננו ולהנאתנו, כמו לא תרדה בו בפרך, לא ירדנו בפרך לעיניך (ויקרא כ"ה), ורדו בכם שונאיכם (ויקרא כ"ו י"ז); וכן כי הוא רודה בכל עבר הנהר (מלכים א' ה' ד'), וירד מים עד ים (תהלים ע"ב ח'), ענינם שלטון לקבל מהם מס, ועתה נראה לי כי לא רצה הקב"ה לומר לאדם בפירוש כי הרשות בידו להרוג נפש חיה, כדי שלא ללמד ידיו לשפוך דם, ורק אמר לו שיהיה מושל ורודה בכל בעלי חיים, והיתר הריגתם לצורך אכילתם לאו בפירוש איתמר, אלא מכללא איתמר; אבל אחר המבול, אחר שמלאה הארץ חמס והשחית כל בשר את דרכו, ורבו שופכי דמים, אז פירש ה' לנח ולבניו שהרשות בידם להרוג ולאכול בעלי חיים, אך אין להם רשות להרוג איש את אחיו, אבל יש להם להרוג הרוצחים.

Verse 31

וירא וגו' והנה טוב מאד: שלא היה אלא מה שרצה ובשיעור שרצה, וכל זה לקבוע בלבנו שאין דבר נגד רצונו ית', ושאין יכולת נגד יכולתו, כי הוא אחד ואין שני. ואין הכוונה שהכול טוב ואין רע במציאות, כי הרע נמצא בלא ספק, אמנם הכול לפי מה שגזרה חכמתו ית', שהמציא הרע המועט בשביל הטוב המרובה, והכול היה טוב מאד ומסכים עם גזרת חכמתו, לא שהיה רוצה בדבר אחד ונהיה דבר אחר שלא כרצונו. והנה בהא סליק ובהא נחית, ללמדנו יחוד האל, ואחדות הבריאה כולה, שכולה מלאכה אחת ומעשה ידי יוצר אחד, וכל חלקיה מתאימים איש את רעהו יעזרו, והדבר הזה, כל עוד שירבה האדם חקירה והכרה בסתרי הטבע כן יוסיף להכיר כי אמת הוא, ודבר אלהינו יקום לעולם.
יום הששי: בה"א הידיעה להיותו האחרון לימי הבריאה, והיה משפטו היום הששי, וכמוהו (למטה ב' ג') יום השביעי, איש הישראלי (ויקרא כ"ד י').

Chapter 2



Verse 1

ויכלו: כלל שאחר הפרטים, כאומר עם זה נשלמו השמים וגו'.
וכל צבאם: הכוכבים נקראים צבא השמים, וכאן אומר צבאם על השמים והארץ יחדו, כלומר כול מה שבשמים, וכול מה שבארץ, ונראה שצבא ענינו קיבוץ דברים המתיחסים לדבר אחד, וכאן יורה קיבוץ כלל הנמצאים המתיחסים לשמים ולארץ.

Verse 2

ויכל אלהים וגו': דבק עם סוף הפסוק, הואיל וביום השביעי כבר כילה כל מלאכתו, לפיכך שבת ביום השביעי. והנה ויכל הוא עבר שכבר נשלם, וכמוהו רבים. ובתרגום המיוחס לשבעים זקנים, וכן בס"ת של כותים כתוב ביום הששי, וכבר ראה קליריקוס שאינה אלא הגהה ותיקון, וכמו שאמרו בתלמוד (מגלה ט' ע"א), שהרי אם היה שהיה כתוב מתחילה ויכל אלהים ביום הששי, אין שום טעם שתעלה על דעת אדם להגיה ויכל בשביעי, ובהפך אם מתחילה היה כתוב בשביעי, הדבר מובן שהיה הלשון קשה להמון, ועמדו והגיהו בששי וזה כלל גדול על דבר החילופים הנמצאים בספר הכותים, שכולם הגהות שהגיהו חכמיהם במעוט וקלות בינתם דעתם, וכמו שביאר בטוב טעם ודעת החכם גזניוס בספרו De Pentateuchi Samaritani origine et indole et auctoritate, Ilalae 1815. וגם החכם די רוסי, אעפ"י שנפתה לפעמים אחרי הנוסח השומרוני, ולא הבין כל מה שהבין גזניוס, מ"מ כתב דרך כלל כדברים האל' לאמר: Quaelibot lingua et aetas suas habet anomalias et enallages; nec omnes nec semper grammatice scripserunt sacri auctores. Unde non temere rejicienda lectio anomala. Immo anomala lectio plerumque verior. Facillimum namque est anomalis analoga a scribis substitui, analogis anomala difficillimum (Variae lectiones, Vol. I. Proleg. par. II, SS 38, 39.) [בכל שפה ובכל תקופה יש צורות נכונות וצורות לא נכונות, מחברי ספרי הקודש לא כולם ולא תמיד כתבו לפי חוקי הלשון. לכן אל נהיה נחפזים לדחות נוסחא "לא נכונה". להפך נוסחא "לא-נכונה" לרוב אמיתית יותר, שהרי מאד מתקבל על הדעת, שהסופרים נקטו נוסחא "נכונה" במקום "לא נכונה", אבל כלל וכלל לא מתקבל על הדעת ההיפך.]
וישבות: השביתה אין ענינה מנוחה, אלא הפסק מעשיית מלאכה.

Verse 3

ויברך: הוסיף לו מעלה על שאר הימים.
ויקדש אותו: גמר בדעתו שיהיה היום ההוא מופרש לכבוד האל ואסור במלאכה. והנה ידוע כי אין יום השביעי נבדל בטבע משאר ימים, אלא ביתרון ובחסרון הלבנה, וגם אלו אינם לשבעה ימים מצומצמים, כי החודש הוא כ"ט י"ב תשצ"ג, לא כ"ח ימים מצומצמים כדי שיהיה רביעיתם ז' ימים; א"כ לא נאמר ענין זה אלא כהקדמה למצות השבת, וכן כל עצמם של ששת ימי הבריאה לא נכתבו אלא לכוונה זאת, וכמו שאמרתי למעלה (א' א').
אשר ברא אלהים לעשות: אשר ברא ועשה, כלומר שבת מבריאה וממעשה (רמב"ן ורמבמ"ן).

Verse 4

אלה תולדות: אלה האמורים למעלה (רש"י), זה האמור עד כאן הוא סיפור תחילת הויית השמים והארץ, ותחילת ההוייה תיקרא תולדת, כמו בטרם הרים יולדו (תהלים צ' ב'). ורבים בין האחרונים (ולפניהם בעל מעשי ה') אומרים כי אלה תולדות חוזר למטה, ושבוש הוא, כי למטה לא דיבר דבר לענין השמים, ואיך יאמר אלה תולדות השמים? והנה הפסוק הזה קושר הפרשה הזאת עם הקודמת, והוא עדות ברורה, כי מי שכתב מכאן ולמטה כתב ג"כ מכאן ולמעלה, ולא כדברי האומרים, כי מגילות מגילות הן שליקט משה והעתיק בספרו.
ביום עשות: הוא פירוש בהבראם, וביום ענינו זמן (ע' למטה פסוק י"ז) כלומר כשעשה ה' אלהים וגו'
ה' אלהים: ענינו כמו שפירשתי (א' א') בעל הכחות כולם, והונח מתחילתו על רבוי אלוהות שהיו הגוים עובדים, ולכך נמצא פעמים רבות שהוא חול, אבל שם בן ארבע אותיות לא מצאנוהו אלא שם פרטי לאל יחיד שישראל עובדים, ועל גזרת השם הזה אמרו שהוא משורש היה שאומרים בארמית ולפעמים בלה"ק הוה. ודעת רשב"ם (שמות ג' ט"ו) שענינו יהיה, כלומר הנמצא לעולם, כי הוא קורא לעצמו אהיה (שמות ג' י"ד ט"ו), ואנחנו אומרים עליו יהיה או יהוה; וזו בעצמה דעת ראב"ע שכתב (שמות ט"ו ב'), ובעבור שמלת אהיה ידועה בלשון, הוצרך להחליף היו"ד בוי"ו בשם הנכבד, כלומר שאם היה האל נקרא בשם יהיה ע"ד שם אהיה, היתה המילה מתחלפת עם מילת יהיה השגורה הרבה בדיבור בני אדם, וע"כ החליפו בשם הקדוש היו"ד בוי"ו. ואחרים אומרים, שהוא מורכב מן היה הוה ויהיה. אמנם אם הוראת השם הזה היא הנצחיות, לא יובן למה לא יפול גם על אלהים אחרים שהיו נצחיים לפי מחשבת עובדיהם, וכן למה לא נזכר בפרשת הבריאה. ול"נ כי האל נקרא אלהים בבחינת יכולתו, והיותו אדון הטבע ובעל הכוחות כולם, והוא נקרא בשם בן ארבע אותיות בבחינת היותו נעבד והיות בני אדם עובדים אותו, ומפני זה לא היה מקום להזכיר שם זה קודם בריאת האדם. ואמנם למה לא נקראו גם אלהים אחרים בשם זה? נ"ל כי עיקר הוראת השם הזה הוא פועל הטובות והרעות, כלומר שהכול בא מידו. גם הטוב גם הרע, וזה כולל ענין היחוד, שאין זולתו לא סיבת הטוב ולא סיבת הרע; ולפי זה לא יפול השם הזה על שום אלוה אשר איננו יחידי. ואמנם מנין לשם הזה ההוראה הזאת? נ"ל שהוא מורכב משני שמות, יה שענינו פועל הטובות, כי לא מצאנוהו בשום מקום לענין הרעות, ומה שכתוב יסור יסרני יה (תהלים קי"ח י"ח) אשרי הגבר אשר תיסרנו יה (שם צ"ד י"ב) גם שם הכוונה שהיסורין לטובת האדם, לא לרעתו; ולדעתי מלת יה או יהו מתחילת המילת הקריאה לשמחה והשתוממות על טובה גדולה, ומילת וה או הווה בהפך, קריאה וצעקה לצרה ושוד ושבר (כמו ווי vae), ושם בן ארבע המורכב משתי המלות האלה מורה פועל הטובות והרעות. וע' מה שכתבתי בשמות ו' ב' ג'. ולענין קריאת השם הזה אין ספק כי כל ימי בית ראשון וגם בתחילת בית שני היו קוראים אותו ככתבו, כי עינינו הרואות כמה שמות בני אדם מורכבים ממנו, יהונתן, יהוידע, יהושפט, יהורם, יהואחז, אחזיהו, חזקיהו, ישעיהו, ירמיהו, ועוד אם לא היו קוראים אותו למה יכתבוהו? ונראה כי בימי בית שני התקינו חכמים שלא לקרוא אותו ככתבו, ועשו זה אולי מפני שראו שהיו העם עוברים על לא תשא, שהיו מזכירים אותו לשוא, והתקינו שיהיו קוראים תחתיו שם אדנות, ואנו רואים כי כן גם בתרגום המיוחס לשבעים זקנים הוא מתורגם בכל מקום קוריאוס, וכן בתרגום רומי דומינוס, וכן במה שנשאר בידנו ממלאכת אוריגינס הנקראת היכסאפלא שכתב בצד התרגום היוני הפסוק בלה"ק באותיות יוניות אנחנו רואים כתוב בכל מקום אדוני. וכן בעלי הניקוד היו קוראים אותו באדנות, כי ראינו א') שהדגישו את בג"ד כפ"ת שאחריו, כגון בה' בגדו (הושע ה' ז') ובה' בטחתי (תהלים כ"ו א'), ואני אל-ה' בטחתי (שם ל"א ז'); ב') שניקדו אותיות וכל"ב המשמשות בראשו בפתח ולא בחירק; ג') שניקדו אות מ"ם המשמשת בראשו בצר"י ולא בחיר"ק; ד') שלא ניקדו אותו על דרך אחת בכל מקום, אלא לפעמים ניקדוהו בניקוד אלהים, וזה כשלפניו או לאחריו שם אדנות (אדני ה' או ה' אדני), והיה טעמם כדי שלא לכפול שם אחד בעצמו שתי פעמים רצופות בקריאה במקום שלא נכפל בכתוב; ואם היה בדעתם שייקרא ככתבו, אין כאן שום טעם שיחליפו ניקודו. והנה רבים חקרו איך היתה קריאת השם הזה ככתבו, ומה הן הנקודות העצמיות אליו, ולפי מה שכתבתי על גזרתו והרכבתו נ"ל כי הניקוד אשר הוא נקוד בו ברוב המקומות הוא הוא ניקודו העצמי, כי קמץ של יה בהתרבות המלה ישתנה לשוא, והעד יהונתן, וחבריו. ונ"ל כי זו היתה ג"כ כוונת בעלי הניקוד במה שניקדו היו"ד שוא, שאם לא נתכוונו אלא לניקוד שם אדנות למה לא ניקדו הי"וד הטף פתח כדרך שניקדו חטף סגול כשקריאתו אלהים? לפיכך אומר אני כי אמת שהיתה כוונתם שייקרא בלשון אדנות, אבל שמרו עם זה קריאתו העצמית שהיתה ידועה להם בקבלה.

Verse 5

וכל שיח השדה: קודם שיתחיל פרטי יצירת האדם שהוא העיקר, אמר כי אחר שאמר תדשא הארץ דשא וגו', לא התחילו הצמחים לצמוח כדרכם ולהיות גדלים והולכים כמו שהוא עתה, אלא הוציאה הארץ שרשי כל מיני צמחים, ולא היו צומחים והולכים, כי לא המטיר ה' מטר עד שברא את האדם, וכל זה להודיע כמה חיבתו של מין האדם.
שיח: נראה ענינו עץ קטן, והכוונה לא היו עדיין אילנות גדולים, ואפילו קטנים, וכמו שאמרו רז"ל (חולין ס' ע"ב) על פתח קרקע עמדו עד יום ששי, כלומר נבראו שרשיהם ולא הצמיחו. ובלשון סורי שוח germinavit, pullulavit, floruit שוח virgultum.
טרם: עדיין לא (רש"י רמבמ"ן רוז' וגיז').
כי לא המטיר וגו' ואדם אין: וגם לא היה אדם שיעבוד את האדמה, וישקה אותה ממימי הנהרות. 
לעבוד את האדמה: כמו לעבדה ולשמרה, שנאמר קודם שיחטא האדם.

Verse 6

ואד: אין ענינו כפירוש המפרשים ענן העולה באויר, אלא לחלוחית העולה על שטח הארץ ומשקה פני האדמה בלחות תמידית (ספר מלאכת מחשבת), וע' מה שכתבתי ב"בכורי העתים" תקפ"ט עמוד 119, ושם ביארתי ג"כ הבדל ארץ ואדמה, כי שם ארץ כולל כל עובי העולם ופנימיותו, ושם אדמה לא יכלול רק הפנים הנראים והנעבדים להוציא לחם (והחלוק הזה מצאתיו אח"כ גם בס' הרכסים לבקעה); [לפיכך ברכת בורא פרי האדמה אינה כוללת פירות האילן, כי האילנות מעמיקים שרשיהם בתחתיות ארץ, על כן כתוב (דברים כ"ח מ"ב) כל עצך ופרי אדמתך] וטעם ואד יעלה וגו', לומר כי אעפ"י שלא היה מטר יורד ולא היו הזרעים צומחים, היה מהשגחת האל שתהיה הארץ לחה קצת, שלא ימותו הזרעים והשרשים, אלא יהיו קיימים עד בריאת האדם וירידת המטר.

Verse 7

וייצר: אחר שהזכיר איך היתה הארץ שממה עד שלא נברא האדם, הזכיר יצירתו.
ויפח באפיו נשמת חיים: ענין נשימה ידוע בלשון חכמים, כגון בבראשית רבא פרשה י"ד, יא על כל נשימה ונשימה שאדם נושם צריך לקלס לבוראו, ובתלמוד (סוכה דף כ"ו ע"ב) שתין נשמי, גם בלשון מקרא מצאנו (ישעיה מ"ב י"ד) אשום ואשאף יחד, אשום (משרש נשם) מורה הוצאת האויר, ואשאף הכנסת האויר; והנה נשמה (כמו נפש ורוח) תחילת הוראתה הוצאת האויר מן הריאה, וזה טעם חדלו לכם מן האדם אשר נשמה באפו כי במה נחשב הוא (ישעיה ב' כ"ב), וכמו שפירש רש"י אשר כל חיותו וכוחו תלויים בנשמת (הראוי בנשימת) אפו שהוא רוח פורח וכו'. ואח"כ הושאל שם נשמה להורות על   העצם המשכיל החי לנצח, וקראו אותו ג"כ רוח ונפש, וזה טעם כי רוח מלפני יעטוף ונשמות אני עשיתי (שם נ"ז ט"ז) הרוח העוטף ולובש גופם (שהגוף כלבוש לנשמה) מלפני הוא ואני הוא שעשיתי הנשמות (רד"ק ודון יצחק וקליריקוס), ולא נמצא בכל המקרא נשמות בלשון רבים חוץ מפסוק זה. והנה גם הבהמות יש להן נשמת חיים, וכן כתוב (בראשית ו' כ"ב) כל אשר נשמת רוח חיים באפיו מכול אשר בחרבה מתו, ואין שום מקום לחלק בין נשמת חיים לנשמת רוח חיים, וכבר מצאנו (תהלים י"ח ט"ז) מגערתך ה' מנשמת רוח אפך, הרי מפורש כי נשמת רוח אינה אלא האויר היוצא מן האף. אבל ההבדל הגדול שהבדילה התורה בין האדם לבהמה הוא במה שאמרה כי כוח הנשימה והחיות שבאדם ניתן בו בנפיחתו של הקב"ה, מה שלא נזכר כלל בבהמות, אלא תוצא הארץ נפש חיה למינה, ויעש אלהים את חית הארץ למינה (למעלה א' כ"ד, כ"ה). והנה מהות הנשמה היא למעלה מהשגת האדם בעה"ז, על כן לא דיברה בו התורה בפירוש, רק הודיעתנו כי האל הוא אשר נפח באדם נשמת חיים והנה חיותו איננה דבר הבא מן האדמה, אלא דבר אלהי שנפח בו האל, וכשאדם מת אין רוחו שבה אל העפר, אבל תשוב אל האלהים אשר נתנה (קהלת י"ב ז'), וכמו שכתוב רוחו ונשמתו אליו יאסוף (איוב ל"ד י"ד), כלומר שהקב"ה אוסף אליו רוחו של אדם, כי מהאל יצא ואליו ישוב. וכן מצאנו (איוב כ"ז ג') ורוח אלוה באפי, וכן (שם ל"ב ח') ונשמת שדי תבינם, וכן (שם ל"ג ד') ונשמת שדי תחיני, הנה הוא מייחס נשימת האדם וחיותו והשכלתו לנשימת האל ולרוח אלוה.
ויהי האדם לנפש חיה: גם שאר בעלי חיים הם נפש חיה, אבל מעלת האדם היא שהוא היה לנפש חיה על ידי נפיחתו של הקב"ה, לא ביצירה ועשיה בלבד.
באפיו: אין ענינו נחירים, אלא פנים, כמו בארמית אנפין, וכן למטה (ג' י"ט) בזעת אפיך תאכל לחם, וכן וישתחו אפיים ארצה (למטה י"ט א), שהגיעו פניו לארץ, וכן ותיפול לאפי דוד (שמואל א' כ"ה כ"ג) כמו לפני דוד, ומזה בלשון חכמים כלפי נגזר מן כילאפי; והנה האויר ניכנס ויוצא מן הפנים, כלומר מן הפה ומן האף.

Verse 8

ויטע וגו': אחר שאמר כי קודם היות האדם לא המטיר ה' על הארץ, הגיד כי קודם שיבראהו הכין לו מושב טוב ומבורך, והכין ארבעה נהרות להשקותו, כי בכל הארץ היה האד שומר הצמחים שלא ימותו, ובגן עדן היו הנהרות משקים ומצמיחים כל עץ נחמד וטוב. 
ויטע: כמו כאהלים נטע ה' (במדבר כ"ד ו'), ארזי לבנון אשר נטע (תהלים ק"ד ט"ז) לא נטיעה ממש, אלא כמו הצמיח. ונראין דברי האומרים כי עדן הוא שם ארץ, ככתוב למטה (ד' ט"ז) וישב בארץ נוד קדמת עדן, ושהיא הארץ הנזכרת בישעיה וביחזקאל, כמו שכתוב ההצילו אותם אלהי הגוים אשר השחיתו אבותי את גוזן ואת חרן ורצף ובני עדן אשר בתלשר (ישעיה ל"ז י"ב, ומ"ב י"ט י"ב), חרן וכנה ועדן רכלי שבא (יחזקאל כ"ז כ"ג), ושברתי בריח דמשק והכרתי יושב מבקעת און ותומך שבט מבית עדן וגלו עם ארם קירה (עמוס א' ה'). דעת ההגיון Huet כי תכונת ארץ עדן ad alveum Euphratis et Tigris, ubi una fluunt infra Babyloniam. הדעת Clericus שהיא חלק מארץ ארם (Syria), וכן משמע מדברי עמוס הנ"ל, אם לא נאמר שמקומות הרבה נקראו בשם זה (מה שאיננו רחוק) ועדן לחוד ובית עדן לחוד. הדעת יוחן דוד מיכאעליש שארץ עדן  is tractus fuit, qui hodie Armenia, Ghilan, Dailem et Chorasan vocatur, atque ab Euphrate, et Tigride usque ad Araxem et Oxum progreditur. 
מקדם: לצד מזרח, למזרחו של עולם, כנגד יושבי א"י וסביבותיה, והמדבר אשר היו בו ישראל בימי משה, וידוע כי ארם נקראת קדם, להיותה למזרח א"י, גם בבל ושאר אזיאה למזרח א"י, או כדעת רש"י ואחרים למזרחו של עדן.

Verse 9

ויצמח וגו' מן האדמה: מקרקע הגן (רש"י) כי סיים ועץ החיים בתוך הגן, הרי שאינו מדבר על האדמה בכלל.
ועץ החיים וגו' ועץ הדעת טוב ורע: כך היה שם שני העצים ההמה, לפי מה שהודיע ה' לאדם.

Verse 10

ונהר יוצא מעדן: אין להכריע, אם הכוונה שגם עתה הוא יוצא, או אם הוא כתרגומו היה נפיק, ובימי משה לא היה כן, ויהיה כדעת קצת מן האחרונים שאומרים, כי העדן היה במקום שהוא עתה ים.
להשקות את הגן: הזכיר זה לצייר לנו איך לא היה המקום ההוא חסר כלום כי לא היה צריך למי גשמים.
ומשם יפרד וגו': להגיד גודל הנהר שארבעה נהרות שקצתם ידועים בגדלם היו יוצאים ממנו.
ראשים: פירשו המפרשים כתרגומו, רישי נהרין, ונ"ל לשון חלק, כמו ויחץ את שלוש מאות האיש שלושה ראשים (שופטים ז' ט"ז), וכן בשאר לשונות קוראים לחלק ראש (caput, capo). ודעת קליריקוס ואחרים לפניו כי אין להבין מכאן כי מקור אחד לארבעת הנהרות האלה, כי אפשר שהיו הנהרות מתחילים מהלאה לעדן, והיו מתחברים במקום אחד בעדן, ומשם היו יוצאים וחוזרים ונפרדים.

Verse 11

שם האחד פישון: לדעת מיכאעלים ורוז' הוא Ara או Araxis ובפי הקדמונים Phasis, ויוצא מחלק צפוני של ארץ ארמיניאה, ומתחבר לנהר Kur ונשפך לים הקספי; ולדעת Bochart הוא ענף מנהר פרת, ולדעת קליריקוס הוא Chrysorroa (ע"ש הזהב) היוצא מעיר דמשק; וגיז' אומר שהוא Indus; ויוסף פלאויוס כתב שהוא Gangis; ורש"י ור' סעדיה והרמב"ן אמרו שפהוא נילוס, וכן היא דעת השומרונים. ונ"ל שאם היתה הכוונה על נילוס לא היה אומר שם האחד, אך היה כתוב האחד פישון, כמו והנהר הרביעי הוא פרת, שלא אמר בו מלת שם לפי שאותו נהר היה ידוע לישראל (כמו שרמז רש"י באמרו שנזכר על שם א"י, כלומר שהוא נודע בגבולות הארץ), וכל שכן נילוס היה ידוע ליוצאי מצרים.
ארץ החוילה: לדעת Bochart היא בארץ ערב אצל Catipha et Bahare שמשם יוצאות אבנים יקרות, ולדעת קלירוקוס היא קרובה לא"י, ככתוב (ש"א ט"ו ז') ויך שאול את עמלק מחוילה בואך שור, ודע כי שני חוילה (בני אדם) ניזכרו למטה (סימן י'), אחד בבני כוש, ואחד בבני יקטן, ויש אומרים שהיא מדינת Calchis המפוסמת אצל הקדמונים בעבור הזהב ונקראת עתה Mingrelia, ולדעת מיכאעלים ורוז' היה אצל הנהר Araxis גוי הנקרא Chevalissis ע"ש חוילה, וכן בלשון רוסיא הים הקספי נקרא Chevalinskoie More; ודעת גיז' שהיא India.
הסובב: לא מקיף, אלא עובר וסובב בארץ (קליריקוס ורוז').

Verse 12

וזהב הארץ ההיא טוב וגו': לא מצאתי טעם להודעת דברים אלה, ונראה שהם לתפארת הענין מאחר שהוא מדבר בארץ קרובה לעדן.
טוב: מצאנו במקומות הרבה טוב ענינו יפה.
שם הבדולח: קליריקוס ורוז' אומרים שהוא bdellium, והוא שרף אילן (resina), והיא דעת יוסף פלאויוס, וכן תירגמו סומכוס, עקילס, תיאודוציאון, והיירונימוס. אמנם (כמו שכתב גיז') אין השרף הזה ענין יקר וחשוב כ"כ שיוזכר בין הזהב ואבן השהם. ודעת ר' סעדיה ור' יונה ואחרים Bochart שהוא המרגלית הנקראת Perla, וזה נראה נכון, ונכון ג"כ שלא קראו אבן כמו שקרא השהם, כי המרגלית איננה אבן.
ואבן השהם: לדעת אנקלוס ותרגום ירושלמי וסורי וערבי הוא אבן beryllus, ולדעת אנקלוס יוסף והיירונימוס הוא Sardonyx או Onyx.

Verse 13

גיחון: קליריקוס אומר שהוא Orontis בארץ ארם, ולדעת מיכאעלים ורוז' הוא Oxus בארץ Tartaria, ונקרא עכשיו Abi-Amu, וקורין אותו הערביים גיחון, ואין זו ראיה, כי הרבה נהרות נקראים גיחון בלשון ערבי ופרסי, כי הוראת השם הזה כמו יונא, מן כי יגיח ירדן אל פיהו (איוב מ' כ"ג), כי אתה גחי מבטן (תהילים כ"ב י'), גם אצל ירושלם מצינו גיחון, והוא שילוח (מ"א א' ל"ג); ודעת יוסף פלאויוס, ואחריו רבים מקדמוני הנוצרים, והיא ג"כ ר' יוסף קמחי, ודעת גיז', כי גיחון הוא נילוס, והביא ראיה מבן סורא (כ"ד ל"ז): Qui mittit disciplinam, sicut lucem, et assistens quasi Gehon in die vindemiae, והוא אומר כי מלת כאור (sicut lucem) ענינה כיאור, כמו עמוס ח' ח', ואומר עוד כי אולי נילוס נקרא בשם גיחון בעברו בארץ כוש, ונקרא יאור ושיחור בעברו במצרים.

Verse 14

חדקל: בל' ארמית דגלת, בהשמטת הח'ית וחילוף הק"וף בגימ"ל והוא טיגריס, וזה ידוע מספרי הקדמונים.
ההולך קדמת אשור: חידקל הולך למזרח בבל ולמערב שאר ארץ אשור; ונראה (כדברי גיז') כי משה קרא אשור לאותו חלק היותר קרוב לארץ ישראל, והוא בבל ומה שסמוך לה, כי שם אשור נאמר לפעמים על ארץ כשדים, וכן הוא אומר כי מכתבו נקרא כתב אשורי שעלה עמנו מאשור ר"ל מבבל.
הוא פרת: שהיה ידוע להם, ונקרא בל' הקודש הנהר סתם, או הנהר הגדול, ועבר הנהר הוא כנוי לארץ אשר מהלאה לפרת (Mesopotamia) שהוא בין שני נהרות פרת וחדקל.

Verse 15

לעבדה ולשמרה: הכנוי לשון נקבה, כי אעפ"י שלא נמצא גן לשון נקבה, הנה מצאנו גנה וגנות.
לעבדה: בזריעה ונטיעה, עבודה קלה ובלא זיעת אפים.
ולשמרה: מן הבהמות והחיות, שתהיה תבואתה לעצמו, והרי זה כאלו אמר שיעבדנה וייהנה ממנה.

Verse 16

ויצו ה' אלהים על האדם: לשון צווי הנקשר עם המקבל הצווי במילת על הוא מצות לא תעשה, כמו ועל הנביאים צויתם לאמר לא תנבאו (עמוס ב' י"ב), ועל העבים אצוה מהמטיר עליו מטר (ישעיה ה' ו') כי מרדכי צוה עליה אשר לא תגיד (אסתר ב' י"ב) (ראב"ע), אך לפעמים הציווי נקשר עם שני שמות, עם מי שמצווים אותו, ועם מי שהצווי לתועלתו ובגללו, כמו ויצו עליו פרעה אנשים (בראשית י"ב כ') פרעה ציוה אנשים לטובת אברהם, וכן לכי לביתך ואני אצוה עליך (ש"ב י"ד ח') ותצוהו על מרדכי (אסתר ד' ה'), ובכל אלה הדבר פשוט שאין מלת על מורה מניעה ואיסור.
אכל תאכל: תוכל לאכול כחפצך, וזה דרך התורה במצוות ל"ת להתחיל מן ההיתר, כמו (שמות כ' ט') ששת ימים תעבוד ויום השביעי שבת וגו' לא תעשה כל מלאכה, שש שנים תזרע שדך וגו' והשביעית תשמטנה (שמות כ"ג י' י"א).

Verse 17

ומעץ הדעת טוב ורע לא תאכל ממנו: מלת ממנו נכפלה לחיזוק כמו למטה (כ"ג), לזאת יקרא אשה כי מאיש לקחה זאת.
מות תמות: כמשמעו, ואין להבין מזה, שאם לא חטא לא היה מת, אלא אם לא היה חוטא היה מת, כי המות הוא טבעי לגוף האדם ככתוב (למטה ג' י"ט) כי עפר אתה ואל עפר תשוב, וכשחטא היה דינו למות מיד, אלא שהוקל עונשו ולא מת מיד, מפני שלא חטא מרוע לבו, אלא מפני קלות דעתו ששמע לאשתו, והיא בקלות דעתה שמעה להסתת הנחש, ועל כן אמר לאדם (שם י"ז) כי שמעת לקול אשתך.

Verse 18

לא טוב היות האדם לבדו: אין הכוונה לומר, שהאל נמלך ממחשבתו, אלא המכוון הוא להעיר אותנו על יקרת הזיווג. ולהודיע כי לא טוב היות האדם לבדו, ולפיכך רצה הקב"ה, שיהיה האדם שרוי שעה אחת בלא אשה ואח"כ הזמינה לו כדי שתהיה חביבה עליו אחר שהרגיש כי בזולתה היה חסר, ומזה ילמדו גם הדורות הבאים כי לא טוב היות האדם לבדו. ותלמידי מוהר"ר איגל מוסיף, כי מה שכתוב לא טוב וגו' אינו אלא כאומר שעדיין לא נשלמה כוונת הבורא בבריאת האדם, כי אחר בריאת כל דבר כתוב וירא אלהים כי טוב, שנעשה רצונו, וכאן לא נעשה עדיין רצונו, כי מעולם לא היה רצונו שיהיה האדם יחידי.
עזר כנגדו: נ"ל מל' כנגד שבלשון חכמים, כמו כנגד ארבעה בנים דיברה תורה (ירושלמי פסחים פרק י' הלכה ד') ענינו ביחס לד' בנים, עזר מתיחס לו ומתוקן לצרכיו; ואחרים פירשו נגדו מה שלפניו, הם כלי ההולדה, והוא שיבוש.

Verse 19

ויצר וגו': קשור עם סוף הפסוק, אחר שיצר אותם הביאם אל האדם.
לראות מה יקרא לו: כדי שהאדם יראה מה יקרא להם (ר' עובדיה ספורנו), ופירוש יראה יגמור בלבו, כמו עתה דע וראה מה אשיב שולחי דבר (ש"ב כ"ד י"ג), והמכוון בקריאת השמות שיהיה אדון עליהם (ע' למעלה א' ה').
לראות: פעמים הרבה המקור חוזר למי שאינו נושא המאמר, כגון "כולם אליך ישברון לתת אוכלם בעיתו" (תהלים ק"ד כ"ח) שתיתן אתה, "ויניחהו בגן עדן לעבדה ולשמרה" (למעלה ט"ו) שיעבדה וישמרה, "משלי שלמה... לדעת חכמה ומוסר להבין וגו' לקחת וגו'" (משלי א, א-ג), שידע הקורא ויבין ויקח, וכן "לפרוש להם על פי ה'" (ויקרא כ"ד י"ב) שיפרש להם משה, "לרבעה אותה" (ויקרא כ' ט"ז) שהבהמה תרבע אותה, "תקחנו למות" (שמות כ"א י"ד) שימות.
וכל אשר יקרא לו וגו': נראה ל' עתיד כמשמעו כל מה שיקרא לו הוא יהיה שמו, והוא מחובר למעלה, ויבוא אל האדם כדי שיקרא להם שם, ומה שיקרא להם הוא יהיה שמם, ולא כתרגום אנקלוס וכל די הוה קרי ליה אדם.
וכל אשר יקרא לו האדם נפש חיה: הרי זו מליצה קשה, ושיעורה: וכל אשר יקרא האדם לכל נפש חיה הוא שמו, נפש חיה הוא פירוש מלת לו כמו ותראהו את הילד (שמות ב' ו') (ראב"ע), אשר אנכי נותן להם לבני ישראל (יהושע א' ב'), והשמיט מלת לכל שלא לכפול מלת כל שהתחיל בה באמרו וכל אשר יקרא לו.

Verse 20

ולאדם: לעצמו, והזכיר שמו לומר שלא מצא עזר הדומה לו לפי טבעו שהוא אדם.
לא מצא עזר כנגדו: הא אם מצא היה בידו לקחתו לעזרתו, הרי כשהביאם אליו נתכוון לעשותו אדון עליהם להשתמש בהם, וכמו שפירשתי טעם כל קריאת שם הנזכרת כאן.

Verse 21

ויסגור בשר תחתנה: כמשמעו, סגר בשר במקומה. שורש סגר נאמר לא לבד על המקום שסוגרין בתוכו, אך גם על מה שסוגרין בתוכו כמו (במדבר י"ב, טו) ותסגר מרים. בספרי אפלטון נמצא כי האדם נברא אנדרוגינוס ושהאל הפריד אח"כ הזכר מן הנקבה, וקרוב לזה הדרש (ברכות ס"א ע"א) שנברא דו פרצופין מה שלא נרמז בתורה (קליריקוס).

Verse 22

ויבן... את הצלע... לאשה: כן דרך לה"ק, כמו ויעש אותו גדעון לאפוד (שופטים ח' כ"ז), וגם בלא למ"ד, כמו ויבנה את האבנים מזבח (מ"א י"ח ל"ב).

Verse 23

זאת הפעם: אין זאת חוזר לפעם, כי היל"ל הפעם הזאת; גם אם תפרש ואת היא הפעם (כדרך כל זה וזאת ואלה שלפני השם, נכלל בהם הוא, היא, הם) אין המקרא מתפרש יפה, אלא זאת חוזר לאשה, ומלת הפעם ענינה tandem כמו עתה הפעם ילווה אישי אלי (בראשית כ"ט ל"ד), הפעם יזבלני אישי (בראשית ל' כ'), חטאתי הפעם (שמות ט' כ"ז), וכן בל' אשכנז ein mahl, גם בל' איטלקי אומרים una volta להוראות tandem. והנה הכוונה סוף סוף מצאתי בת זוג הראויה לי, כי זאת היא עצם מעצמי וגו' (Questa finalmente è) וכן מצאתי גם לבעל הספר הרכסים לבקעה.
עצם מעצמי ובשר מבשרי: זאת היא דומה לי וצורת עצמותיה כצורת עצמי ומראה בשרה כמראה בשרי, והנה היא עצם ממין עצמי ובשר ממין בשרי (תלמידי יוסף ירא), ואח"כ שפט כי ממנו לוקחה, ואומר לזאת יקרא אשה כי מאיש לוקחה זאת.
אשה כי מאיש וגו': משה הזכיר השמות האלה כפי מה שהיו מבטאים אותם בימיו, אעפ"י שאשה לא נגזר מתחלה מאיש אלא מאנש, ומן אנש אמרו אנש (כמו מן גבר גבר) וממנו אנשים, וממנו אמרו אנשה ואח"כ אשה, אמנם שם איש כך היה מתחילתו, וממנו יש, ובארמית איתי.

Verse 24

על כן יעזב איש: על כן אינו משמש אלא על מה שעבר ועל מה שהוא עתה, ולכן על העתיד, לפיכך אין אלה דברי אדם, אלא דברי משה, מלבד כי אדם לא ידע עדיין אב ואם. ופירוש הכתוב: ממה שאשת האדם לוקחה מצלעו, מזה נמשך עוצם הדבקות שבין אדם ואשתו, ונמשך שאדם מניח אביו ואמו ודבק באשתו. ואין הכוונה שכל אדם עוזב אביו ואמו, אלא שכל כך היא דבקות האדם לאשתו, שאם יצטרך לעזוב אותה או לעזוב אביו ואמו, הוא בוחר (על הרוב) לעזוב אביו ואמו ולא לעזוב את אשתו. וזה כלל גדול בלה"ק, בתורה בנביאים ובכתובים, ובמשנה ובתלמוד ובמדרשים, שלאהבת הקצור יזכירו הקצה האחרון מן הדבר, והכוונה על כל מה שלפני הקצה, ואפילו הקצה עצמו אעפ"י שהקצה עצמו תהיה מציאותו מועטת. לדוגמא כי תפגע שור אויבך, כי תראה חמור שונאך (שמות כ"ג ד', ה'), וכל שכן אם אינו שונאך, אלא שהזכיר הקצה האחרון, ובמשנה: העני עומד בחוץ ובעל הבית בפנים וכו' (שבת פרק א' משנה א'), הזכירו הקצה האחרון, שאפילו תהיה ההוצאה קלה מאוד כזו, ואפי' תהיה למצוה, לתת לחם לרעבים, היא אסורה. ובברייתא (אבות פרק י' ד'): כך היא דרכה של תורה, פת במלח תאכל וכו', אפי' תצטרך לחיות חיי צער כאלה, עם כל זה תעמול בתורה. ובתלמוד (פסחים קי"ג ע"ב): פשוט נבילתא בשוקא וטול אגרא, הכוונה עשה מלאכה, ואפילו בלתי נכבדת, ואפי' בזויה בתכלית, וכאלה לאלפים.
והיו לבשר אחד: הם דבקים זה בזה כל כך כאילו אינם אלא גוף אחד; ומזה מליצת שאר בשר, ענינה קורבה גדולה, ומזה אך עצמי ובשרי אתה (בראשית כ"ט י"ד). והנה המעשה הזה להורות ניתן כי האדם איננו כשאר בעלי חיים, שהזכר פוגע בנקבה ומזדווג לה והולך לו, ועל ידי כן לא תתחבר מהם משפחה, ולא יהיו לאגודה אחת, אבל האדם הוא מדיני בטבעו, וזה על ידי ששם הבורא בתולדתו שאחרי הזדווגו לאשה לא תיפרד דעתו ממנה כשמילא תאוותו, ויעזבנה וילך, אך נפשו נקשרת בנפשה ואוהב להשאר עמה בחברה, ומזה תתהוינה המשפחות והמדינות. והנה סיפור לקיחת חוה מצלע אדם בא ללמד, כי כן ראוי לאדם לדבק באשתו, ולא לעשות כמעשה הבהמה, וזה יביא את האדם לאהוב את אשתו כגופו, ולא ליהנות בה ולעזבה אח"כ, כחמור וככלב, וכמעשה הנבלים אשר אין לבם כי אם להנאת עצמם.

Verse 25

ויהיו שניהם ערומים: היא הקדמה לסיפור אכילת פרי עץ הדעת שהוא עתיד לומר וידעו כי ערומים הם.
ערומים: הוי"ו יתרה כי הנפרד ערם על כן המ"ם דגושה לא כן ערומים ל' ערמה שהנפרד ממנו ערום בוי"ו נחה ע"כ המ"ם רפה, ובעלי המסורת נתנו סימן חכימין רפין וערטילאין דחיקין.
ולא יתבששו: האדם בוש ממערומיו לפי שהוא יודע טוב ורע ופועל בבחירה ולא בטבע, לפיכך הוא תר אחר עיניו, וראית המערומים מביאה הרהורים בלבו, והנה הרואה בוש ממה שהוא עצמו מהרהר, והנראה ערום בוש ממה שאחרים מהרהרים בראותם אותו, ואיש ואשתו אינם בושים זה מזו ווו מזה, כששניהם מהרהרים בעניני הזיווג, אבל גם הם בושים בשאר זמנים שהם עסוקים בשאר מחשבות, ואדם וחוה לא היו עדיין יודעים טוב ורע לפיכך לא היו בושים.

Chapter 3



Verse 1

והנחש היה ערום: נבוכו המפרשים בענין הנחש הזה, ודון יצחק אמר כי הנחש לא דיבר, אלא האשה ראתה אותו שאכל ולא מת והתעוררה בעצמה לאכול גם היא, ולפי זה אין מקום להודיע כי הנחש היה ערום, גם אין ראוי שיקולל. ובספר אמונת זורואסטר נמצא כתוב כי אהרימן (Ahriman) שהוא אל הרע התחפש בצורת נחש והסית האדם והאשה הראשונים לחטוא; וקצת מחכמי ישראל חשבו כי הנחש הקדמוני הוא השטן, ובעל חכמת שלמה (ב' כ"ד) כתב: בקנאת השטן בא מות לעולם, ואחרים אמרו כי השטן נשתמש בנחש להסית את חוה, וע' למטה פסוק כ"ד.
אף כי אמר אלהים: י"א שזה מחובר עם לא מות תמותון, אך לא מצאנו אף כי להוראת אעפ"י, והנכון כדעת  רש"י, קליר', רוז' ורמבמ"ן ואחרים שהוא דרך שאלה ותמיהה האף כי אמר, כלומר האף יש זאת שאמר אלהים לא תאכלו מכל עץ הגן? כלומר למה לא תאכלו מפרי העץ הנחמד הזה? וקרוב לזה ביחזקאל (כ"ג מ') אף כי תשלחנה לאנשים באים ממרחק, פירושו ואף יש זאת כי תשלחנה.

Verse 2



Verse 3

ומפרי העץ: אין המ"ם מוסבת על פעל האמירה (כפירוש נתיבות השלום) כי אין אומרים בלה"ק אמר ממנו, אלא אמר עליו; רק המ"ם חוזרת אל לא תאכלו ממנו, ומלת ממנו היא כפל לשון, כמו למעלה (ב' י"ז) ומעץ הדעת טוב ורע לא תאכל ממנו, וכאן הכפל איננו מיותר כמו למעלה, כי אמנם אם לא היה לו לומר אח"כ ולא תגעו בו, היה יכול לומר אמר אלהים לא תאכלו בלא מלת ממנו, אבל מפני תגעו בו הוצרך לומר ממנו, שאם היה אומר לא תאכלו ולא תגעו בו, היה ניראה שמלת בו חוזרת גם לתאכלו (לא תאכלו בו).
ולא תגעו בו: אולי אין כאן תוספת על דבר ה', כי לשון נגיעה נאמר פעמים הרבה דרך השאלה על ההזק כמו אל תגעו במשיחי (תהלים ק"ה ט"ו), וכן לשון שליחות יד, אם לא שלח ידו במלאכת רעהו (שמות כ"ב ז') וכן כאן ולא תגעו בו לאכול ממנו אפי' מעט. וכיוצא בזה הביא קליר' מן פליניוס (Lib. 12 Cap. 6) שכתב: Edixerat Alexander ne quis agminis hic id pomum adtingeret.

Verse 4



Verse 5

כי יודע: אבל יודע, וכן כל כי שלפניו לא ענינו אבל (רשב"ם), והטעם לא אסר לכם אכילתו, אלא כדי שלא תהיו כמוהו, ומכאן קצת ראיה כי ידיעת טוב ורע היא היא צלם אלהים ודמותו, והיא חיזוק לפירושי על צלם אלהים, כי היות האדם יודע טוב ורע ובוחר ברצון ולא בטבע, והיותו בעל הכוחות כולם ושליט במעשיו ולא מוטבע בהם, ענין א' הוא.
ונפקחו עיניכם: כי הפועל בטבע כאלו אינו רואה, שיש שם דרך אחרת ללכת בה מבלעדי הדרך, אשר הוטבע עליה, והפועל בבחירה עושה דבר זה ורואה ויודע שיש בידו לעשות דבר אחר.

Verse 6

ותרא: כך נראה לעיניה.
תאוה: שם דבר. וטעמו דבר המביא תאוה, ומזה נאוה, ובלשון חכמים נאה.
להשכיל: כתרגומו לאסתכלא ביה. 
עסה: לאכול עמה.

Verse 7

וידעו כי עירמים הם: אין תחילת הוראת עירום על העדר הבגדים, אלא על גילוי מה שראוי להכסות (עיין מה שכתבתי ב"בכורי העתים" תקפ"ז עמוד קפ"ח) וזה נרמז בדברי רש"י למטה פסוק י"א מאין לך לדעת מה בושת יש בעומד ערום. והנה אחרי אכלם מן העץ התבוששו מגילוי גופם והבינו שראוי שיתכסו. עלה: ל' יחיד, ובס' תורה אשר ביד הכותים כתוב עלי לשון רבים, ורבים חשבו הנוסח שבידנו מוטעה, והם לא ראו כי שם עלה בלה"ק לא יקבל ריבוי, כי שם כולל הוא, כחברו פרי, שלא נמצא במקרא בל' רבים, רק אחר הגלות בימי נחמיה התחילו לומר (ח' ט"ו) עלי זית בלשון רבים, וכן בלשון חכמים אמרו ג"כ פירות.
עלה תאנה: יש תאנים שעליהן רחבות ביותר.

Verse 8

את קול: לא קול דבור, אלא קול הליכה.
מתהלך: ה' הוא המתהלך (כדעת רמב"ן) בלא ספק, והכוונה כאילו שמעו קול צעדה, כמו ויהי כשמעך את קול צעדה בראשי הבכאים אז תחרץ כי אז יצא ה' לפניך (ש"ב ה' כ"ד).
לרוח היום: לצד שהיה בו השמש באותה שעה, וזה כדי שיתביישו יותר, כי היה נראה להם שהוא רואה אותם יותר בהיותו לצד האורה (Gussetius Lex. ל. L. 2 ) וכן מצאתי בתלמוד ירושלמי (ברכות פרק ד' הלכה א') מליצת כנגד היום שענינה לצד שהשמש שם באותה שעה.

Verse 9

איכה: להיכנס עמו בדברים, כדי שיאמר כי עירום אנוכי, באופן שלא יוכל להכחיש חטאו.

Verse 10

את קולך שמעי בגן: שמעתי קולך שאתה בגן, שמעתי קול מצעדיך בגן לכך כיון בעל הטעמים, ונכון.

Verse 11



Verse 12



Verse 13

השיאני: ל' השאה ענינו להביא אחרים לעשות דבר מה על ידי הרחקת היראה שהיתה מונעתם מעשותו, וכן כאן הנחש אמר לה לא מות תמותון (עיין מה שכתבתי ב"בכורי העתים" תקפ"ח עמוד קמ"ג), וכן מצאתי אח"כ בס' הרכסים לבקעה.

Verse 14

ארור אתה מכל הבהמה: אין לשאול היכן נתקללו הבהמות והחיות כי אין ארור ענין קללה, אלא אמיתת ענינו חסר טובה, נגוע ומעונה (ע' "בכורי העתים" תקפ"ז ר"ז-ר"ט), והכוונה תהיה חסר טובה יותר מכל שאר ב"ח.
ועפר תאכל: תלחך עפר, כאלו תאכלנו; ואולי היתה מחשבת הקדמונים שהנחש אוכל עפר וניזון ממנו, ככתוב ונחש עפר לחמו (ישעיה ס"ה כ"ה) והתורה אמרה תאכל כלשון בני אדם. ואולי פירוש ועפר תאכל, וכן עפר לחמו, מה שבתוך עפר, על דרך בעצבון תאכלנה (למטה י"ז) שענינו תאכל פריה.

Verse 15

הוא: זרע האשה.
ישופך, תשופנו: נ"ל שתי המלות האלה משני ענינים (כמו למעלה ויהיו שניהם ערומים, והנחש היה ערום) שניהם משורש שוף, הראשון ל' מכה וכתיתה (כמו בלשון ארמית) כמו אשר בסערה ישופני (איוב פרק ט' פסוק יז), והשני ל' סיבוב וכיסוי, כמו אך חושך ישופני (תהלים פרק קל"ט פסוק י"א).

Verse 16

הרבה: משפטו הרבה [בסגול] (או הרבות), ונראה שננקד קמץ שלא תהיה הברת המלה דומה לשאחריה (או שלא תתחלף עם הרבה תאר הפעל), וכן למטה הרבה ארבה את זרעך (כ"ב י"ז), ונמצא פעם אחת (ש"ב י"ד י"א) מהרבית גואל הדם קרי מהרבת, ולפי הכתיב היה ראוי להנקד מהרבית והיו"ד הנעה היא על דרך לשון ארמית, להחויה, ואחוית אחידן, ומן הרביה אמרו הרבה.
והרנך:ועצבון חרונך.

Verse 17

ארורה האדמה: תחסר טובה, שלא תהיה טובה כמו שהיתה אז בגן עדן, ואפילו גן עדן לא יתן תבואתו בלא עבודה קשה. 
תאכלנה: תאכל פריה. ומה שהביא ראב"ע (ואחריו מהרש"ד) והיו באוכלי שלחנך (מ"א ב' ז'), אינו ענין לכאן, כי ענינו אוכלים על שלחנך, כי הסמיכות עומדת פעמים רבות במקום מלת הטעם, כידוע.

Verse 18

קוץ ודרדר: יש לדרדר אח, קוץ ודרדר יעלה על מזבחותם (הושע י' ח').
ואכלת: אם לא תעבוד אותה בחרישה וזריעה.

Verse 19

אפיך: עיין למעלה ב'.

Verse 20

ויקרא האדם שם אשתו חוה וגו': אחר שאמר לו האל ואל עפר תשוב, ואחר שאמר לה בעצב תלדי בנים, קרא לה חוה, כי על ידה יתקיים המין.

Verse 21



Verse 22

כאחד ממנו: הרבוי על המלאכים, כי שיתף אותם עמו, כי גם הם פועלים ברצון ויודעים טוב ורע, ולא כבהמה הפועלת בטבע.
ועתה פן ישלח ידו וגו': מאחר שאמר להם ה' כי העץ ההוא הוא עץ החיים, ומאחר שהאדם מתחילת יצירתו מעותד למות, לא היה נכון שיהיה העץ ההוא מזומן להם, כי אז אפשר שיאכלו ממנו כדי לחיות לעולם, ויהיה דבר ה' כוזב.

Verse 23

וישלחהו: נ"ל כי השורש הזה (הנגזר מן הלך) נאמר בבנין הקל כשהכוונה שילך פלוני למקום מוגבל וידוע לשולחו, ונאמר בפיעל כשהכוונה לכל מקום שירצה. והנה שלח ענינו עשה שיהיה הולך (למקום ידוע), שילח עשה שיהיה מהלך (כה וכה, להיכן שירצה). ונראה כי כן היתה גם דעת רש"י, שכתב (למטה ח' ט') וישלח, אין זה לשון שליחות, אלא לשון שלוח, שלחה ללכת לדרכה. ומה שכתב ראב"ע (ואחריו מהרש"ד) כל שלוח שאחריו מ"ם הוא לשון גנאי ולשון גירושין, איננו מדוייק, כי ה' אמר למטה (שמות ו' י"א) בא דבר אל פרעה מלך מצרים וישלח את בני ישראל מארצו. וכן מצאנו (דברים ט"ו י"ג) תשלחנו חופשי מעמך. ואח"כ הושאל ל' שלוח להוראות congedo כשמפטירים את האדם שילך למקום חפצו, אעפ"י שיודעים היכן ילך (למטה כ"ד נ"ד ונ"ו ונ"ט). גם הושאל, כשנותנין רשות לשליח להזיק ולהשחית אין מעצור (ללמטה י"ט י"ג) אע"פ שאין שליחותו אלא למקום מיוחד, אבל במקום ההוא יעשה כרצונו כאיש מושלח העושה מה שירצה.

Verse 24

ויגרש את האדם: כאשר גירש את האדם (נתיבות השלום).
את הכרובים: מלאכים, והמלה הפוכה מן רכוב, כמו (ש"ב כ"ב י"א) וירכב על כרוב ויעף (ר' יש"ר ב"בכורי העתים" תק"ץ עמוד כ'). ונ"ל שהמלאכים נקראים מלאכים בבחינה שעושים רצונו של מקום ושליחותו, וכרובים בבחינה שכבוד האל וגדולת יכולתו מתגלים על ידיהם, וכאילו הוא רוכב עליהם ומתגלה בהם. וידוע כי הקדמונים היו קוראים אלהים או מלאכים כל כוחות הטבע הפועלים שנוי בעולם, ודעת גרוטיוס כי להט החרב הוא עצמו הכרובים כאילו אמר את הכרובים כלומר להט החרב (הרבה ווי"ן ענינן כלומר, עיין למטה י"ג ט'), ולהט החרב נקרא מלאך הואיל והיה עושה שליחות האל, כטעם עושה מלאכיו רוחות וגו' (תהלים ק"ד ד) וזה אפשר; אלא שהוא מפרש (ואחריו רוז') להט החרב על להבות אש הנראות במקום מיוחד בארץ בבל שהוא מלא נפט, הזכירוהו Plin. hist. nat. 2. 19; Curtius 5. 2; Strabo 16. ופלוטארך בחיי אלכסנדר, וזה לא יתכן. 
להט החרב: חרב מלהטת, ע' למעלה א' ל'; וזו ג"כ דעת בה"ע שלא סמך המתהפכת אל החרב. והנה בענין הספור הזה כולו, כול משכיל יראה כמה הוא מגונה ומתנגד לשלמות הבורא שיהיה מעשה ידיו מתקלקל לשעתו, ונהפך לאיש אחר ממה שהיה בדעתו שיהיה, עד שמיד אחר שבראו יצטרך לקללו קללת עולם, ולגרשו מן המקום אשר הכין למושב לו; אשר על כן גדולי החכמים פירשו הספור הזה דרך משל וחידה רומז לענינים אתרים מעניני חכמה ופילוסופיאה, וזה אמנם בלי שיכחישו אמיתת הספור כמשמעו, וז"ל בעל העקרים (מאמר ג' פרק כ"א): אף אם נמצאו בתורה דברים רבים, הסכימו בהם כל החכמים היותם רומזים לענינים נכבדים עליונים, וענינים שכליים, כספור גן עדן והארבעה נהרות וזולתם, לא בעבור זה הכחישו מציאותם ושלא יהיו כפשטן, עכ"ל, אפס כי החכמים ההם פירשו הענין רמז לענינים פילוסופיים אשר מלבד שאינם אמת בעצמם, אין בידיעתם שום תועלת לרוב בני אדם, ולפי זה לא יובן כלל למה רצה ה' שיהיה כל המאורע הזה, ולמה הביא על יציר כפיו קללה כיום הזה, אם לא היתה הכוונה אלא לרמוז ע"י זה לארבעת היסודות ולכוחות נפש האדם, וכיוצא בזה. והנ"ל בזה מתישב יותר אל הדעת הוא, לפי מה שאומר: האדם מרגיש כי לעמל יולד, ושהוא מזומן להרבה פגעים ולהרבה עצבונות יותר משאר בעלי חיים, והוא מתלונן על זה ומהרהר אחר מידותיו של הקב"ה; וכל זה אמנם לא באמת ולא בצדקה, כי ה' עשה את האדם עליון על כל בעלי חיים, ע"י שבראו בצלמו בעל הכוחות כולם, ונתן לו הבינה להבין ולהשכיל ולפעול בבחירה ורצון ולא בטבע, והכול לטובתו; אמנם מתוך הידיעה, שהוסיף לו והשלטון אשר השליטו לפעול בבחירתו, נמשך לו, שהוא לפעמים בוחר ברע וגורם רעה לעצמו, והוא מרחיב תאוותיו ומרבה עצבותיו, אוולת אדם תסלף דרכו, ועל ה' יזעף לבו. והנה האדם כפוי טובה בהתלוננו על האל, ולא ישיב אל לבו ולא יאמר: הלא מתת אלהים רבה ויקרה היא הבינה אשר חנני, וכמה טובות גדולות נמשכות לי ממנה, ולמה אתרעם אם על ידה אני מזיק לעצמי? והלא סוף סוף אם היו אומרים לאדם: התרצה להתהפך לבהמה? אין ספק שלא היה רוצה בדבר, וא"כ למה יתרעם על מכאוביו שאינם לו אלא מפני שהוא אדם בעל תבונה ואיננו כבהמה? מעתה רצה הקב"ה להראות לאדם כאילו הוא שהיה יודע אחרית דבר לא היה רוצה שיאכל מעץ הדעת, כי ידע שיימשכו לו מזה מכאובים רבים, והזהירו על זה, והוא לא נשמר, אבל נפתה אחרי המסית שאמר לו שלא יימשכו לו מזה אלא טובות גדולות, ואכל מפרי העץ, ומיד נפקחו עיניו, וזה גרם לו עמל וכעס ומכאובים אין קץ, אשר באמת כולם נמשכים לו מפאת טבע היצירה, אבל ה' הודיעם לו דרך קללה, כאילו הוא עונש חטאו על שאכל מעץ הדעת. וכן קללת הנחש אינה אלא הודעת מה שיקרה לו לפי טבעו, כי לכך נוצר מתחילה להיות כמו שהוא עתה, כי הנחש הערום ומהלך בקומה זקופה ומדבר לא נברא אלא לשעתו בגן עדן; ואחר שקילל ה' את האדם ואשתו על המרותם דברו, היה ראוי ג"כ שיקלל את הנחש שהסית אותם לחטוא, שאם לא נענש גם הוא, היו תולים בו ית' משוא פנים ועוות הדין. והנה היוצא מן הסיפור הזה הוא כי אין לאדם להתלונן על עמלו, כי לא נמשך אלא מצד יתרונו ומעלתו, שהוא יודע טוב ורע ופועל ברצון ולא בטבע, והיתרון הזה האדם חפץ בו, ולא יחפוץ להמיר את כבודו באוכל עשב; והרי זה כאילו ברצונו אכל מעץ הדעת. והתועלת הנמשכת מכול זה מבוארת, והיא שיהיה האדם מכיר שכל רעותיו נמשכות מן הטובה הגדולה שהטיב עמו הבורא, שחננו דעה והשכל, ויהיה שמח בחלקו ונותן תודה לה' על הטובה ועל הרעה. והתועלת הזאת נ"ל כי לא נפלאת היא ולא רחוקה גם להבנת המון העם גם בימים הקדמונים, כי יאמרו: עמלנו לא נמשך אלא מאכילת עץ הדעת, אבל אם לא היה אבינו אוכל מן העץ ההוא, הרי אנו ובנינו ובני בנינו היינו כבהמה, או כתינוקות אשר לא ידעו היום טוב ורע; הלא טוב לנו שאכל מעץ הדעת, א"כ אין לנו להתלונן.

Chapter 4



Verse 1

והאדם ידע: האדם מתחיל לקנות ידיעותיו על ידי החושים, לפיכך תחילת הנחת שורש ידע הייתה להורות ידיעה הבאה על ידי נסיון, ומעט מעט עלו בני אדם במעלות השכליות ואמרו ידע על מה שהאדם יודע בכוח שכלו ותבונתו, ולמעלה מהשגת החושים; והנה בדורות הראשונים אמרו פלוני ידע אישה פלונית, לומר שנהנה ממנה וטעם טעמה, ואמרו שתי בנות אשר לא ידעו איש (למטה י"ט ט') והכוונה שלא טעמו טעם איש. וכיוצא בזה אלוהים אחרים אשר לא ידעתם (דברים י"א כ"ח) שאין כוחם וגבורתם ידועה לכם בנסיון, כי אין ספק, שלא היו זונים אחרי עבודה זרה בלתי ידועה להם בשם, אבל משה אומר לישראל: הנסיון לא העיד לכם על כוחם ואלוהותם, כאשר העיד על גדולת ה' אלוהינו וכוחו האלוהי.
קניתי איש את ה': בעזרת ה' ובחסדו.

Verse 2

את הבל: לדעת קליריקוס נקרא כן אחרי מותו, כי היתה מציאותו הבל.

Verse 3

ויבא קין: הנכון שעשו זה בלא מצות ה', אלא מלבם להודות לה', ואעפ"י שידעו שאינו צריך לכך, הנא אי אפשר לבן אדם להתנהג עם בוראו אלא כמו שהוא נוהג עם בשר ודם כמוהו, שהוא מגלה לו אהבתו ע"י מתנות.
מנחה: לשון נחת, כמו ניחוח, דבר שהקטון נותן לגדול לפייסו ולהניח דעתו, אם אולי חטא לו; והנה עקר המלה אינו אלא נח לא מנח, ואולי בימי בית שני אמרו מנחות [בקמץ תחת הנו"ן] ולא מנחות [בשוא תחת הנו"ן], כי עשו המ"ם כאילו היא שורשית, כדרך שאמרו תורם מן תרומה.

Verse 4

ומחלביהן: כמשמעו, כגון האליה והמכסה והכליות.
וישע ה': אין אנו יודעים איך גילה להם רצונו, ואולי הם העמידו להם איזה סימן. ויש אומרים שירדה אש מן השמים ואכלה קרבנו, וכן תרגם תיאודוציאון. יפה אמר בעל ספר הזיכרון, כי טעות נפלה בספרי רש"י, כי רש"י לא נתכוון לפסוק ואל ישעו בדברי שקר (שמות ח' ט'), כי שם פירש שלא יתכן לפרשו כמו וישע ולא שעה, כי כאן אחריו אל, ושם אחריו ב, אבל כוונת רש"י היא לפסוק ולא ישעה אל המזבחות (ישעיה י"ז ח').

Verse 5

ויחר לקין: כל ל' חרה לו ענינו הצטערות על הדבר, ול' חרה אפו ענין אחר הוא ושניהם ל' חמימות אש; חרה לו, הדבר היה חם עליו והכאיבו.
ויפלו פניו: השפיל פניו לקרקע מפני הבושה, הכעס והקנאה.

Verse 6



Verse 7

הלא אם תיטיב שאת: הלא אם תיטיב מעשיך לעתיד תתנשא, ואעפ"י שהיום לא שעיתי למנחתך, יש בידך לתקן דרכיך וגם אני אשוב אליך.
שאת: מקור במקום זמן מוגבל, והוא ג"כ שם דבר, עניין התנשאות כמו יתר שאת (למטה מ"ט ג'), הלא שאתו תבעת אתכם (איוב י"ג י"א), והזכיר ל' זה כנגד ויפלו פניו. אם תיטיב תשא פניך. ואהוד לא-לי מפרש הלא אם תיטיב ראוי לך לשאת ראשך ולא ללכת שחוח בקנאה ושנאה.
ואם לא תיטיב: הרי זה מקרא קצר, אבל אם לא תיטיב הלא אתה הוא סבת רעתך, כן נ"ל ואם הוא נגד הטעמים.
לפתח חטאת רובץ: ענין אחר, החטא רובץ על הפתח וממתין אימתי תפתח לו, ואליך תשוקתו להחטיאך, אבל אתה משול בו שלא לחטוא.
חטאת: ל' נקבה, ואמר רובץ והכוונה על חטא כמו למעלה (ב' ט"ו) ויניחהו בגן עדן לעבדה ולשמרה, שהכוונה על גנה. ולדעת תלמידי מוהר"ר איגל ולא-לי אם לא תיטיב אתה מוכן לנפול בחטא, כלומר אם אתה מוסיף להיות מקנא באחיך קנאתך ושנאתך תביאך להרע לו. זה טעם לפתח חטאת רובץ, אבל דע כי עם כל מה שהחטא משתוקק להחטיאך אתה תוכל למשול בו ולהימנע מחטוא.

Verse 8

ויאמר קין אל הבל אחיו: לא נזכר מה אמר לו, ורבים נפתו אחרי הנוסח השמרוני (ואחריו תרגום אלכסנדרי ותרגום ירושלמי) שכתוב בו נלכה השדה. ול"נ כמו (שמות י"ט כ"ה) וירד משה אל העם ויאמר אליהם, שענינו אמר להם מה שנזכר קודם לכן, אף כאן קין הגיד להבל כי ה' נראה אליו ונדבר עמו, והגיד לאחיו דברי ה' או מקצתם, ומתוך כך יצאו לריב וקם עליו והרגו.
ויהי בהיותם בשדה: רחוקים מאדם וחוה.
אל הבל אחיו: כמו על, ורבים כן. ומה שכתב ראב"ע ושואלים נולדו ביום סגריר נ"ל שהכוונה על הצפרדעים וקצת שרצים אחרים היוצאים לחוץ ונראין פתאום אחר ירידת המטר, וההמון חושב שנולדו אז, וראב"ע מדמה האנשים המרבים דברים בלי השכל, לצפרדעים המצערים בקולם.

Verse 9

אי: הנפרד ממנו אי, וממנו איה, ואין, כמו (למטה כ"ט ד') מאין אתם.

Verse 10

קול: פעמים רבות ענינו אני שומע כמו קול צופיך נשאו קול (ישעיהו נ"ב ח'), אני שומע קול צופיך נושאים קולם.
דמי: כשהכוונה על בן אדם הנהרג אומרים על הרוב בל' רבים, כגון מדמי אבנר בן נר (ש"ב ג' כ"ח).
מן האדמה: אעפ"י שנבלעו באדמה הם צועקים אלי.

Verse 11

מן האדמה: אתה שפכת את דם אחיך, וחשבת כי דמו הנבלע באדמה לא יהיה נראה ומגולה ולא יצעק עליך ולא יימצא מי שייקח נקמתו ממך, ואני אישה שהאדמה עצמה שכיסתה את דמו, היא תנקום נקמתו, על ידי שלא תיתן לך עוד כוחה (מדברי הרמב"ן).

Verse 12



Verse 13

עוני: ענשי, כמו ויגדל עון בת עמי מחטאת סדום (איכה ד' ו') (ראב"ע ורד"ק).

Verse 14

הן גרשת אותי היום מעל פני האדמה: מאחר שלא אמצא מנות בשום מקום, הרי אני כאילו גורשתי מכל המקומות.
ומפניך אסתר: אהיה נסתר מנגד עיניך, כביכול אהיה כאילו אין אתה רואה אותי כי תסתיר פניך ממני מהשגיח לטובה כטעם נסתרה דרכי מה' (ישעיה מ' כ"ז). ונראה שהיה מאמין כי השגחת ה' לטובה איננה אלא בגן ובמקומות הסמוכים אליו, ששם היה האל נגלה, ועיין למטה פסוק ט"ו 
והיה כל מוצאי יהרגני: יוכל להרגני, והכוונה על החיות.

Verse 15

לכן כל הורג קין: הוא דרך שבועה, ולפיכך אמר הורג קין, ולא הורגך, כי הוא כאילו האל משמיע לכל באי עולם: דעו כי מי שיהרוג קין יוקם שבעתים.
שבעתים יוקם: ייענש, וכן נקום ינקם (שמות כ"א כ'), כי שורש נקם הושאל להוראת עונש, וכן ulcisei ברומי, עיין גיז' באוצרו שורש נקם.
וישם ה' לקין אות: אולי הכוונה ע"י המאמר הזה והשבועה הזאת נתן לו אות והבטיחו שלא יכה אותו כל מוצאו. ואולי ג"כ הכוונה אות ממש, ולא פירש במה היה האות.

Verse 16

מלפני ה': מן המקום שהוא לפני ה', הוא הגן והאדמה הקרובה אליו שהיה שם אדם אחר שגורש מן הגן, ושם היה ה' נגלה, והיו חושבים שהוא מקום מיוחד לשבעה ולהשגחה טובה (וכן נראה דעת המבאר בנתיבות השלום).
בארץ נוד: ע"ש היותו נע ונד (נתיבות השלום).

Verse 17

ויהי בונה עיר: נ"ל אחר שנולד לו בן התחיל לבנות העיר, שאם כבר התחיל לבנות קודם שיולד לו בן נ"ל שהיה הכתוב אומר והוא בונה עיר, אבל ויהי משמע אח"כ התחיל להיות בונה עיר. והנה מיד שנולד לו בן אמר קין בלבו אם עלי נגזר להיות נע ונד בארץ לא נגזרה הגזרה גם על זרעי, על כן התחיל לבנות עיר שיתיישב בה בנו, וקרא שמה כשם בנו (הרמב"ן).

Verse 18



Verse 19

ויקח לו למך שתי נשים: נראה שהוא היה הראשון שנשא שתי נשים, וכן דעת רד"ק; וטעו בזה בעל שלשלת הקבלה ובעל צמח דוד וייחסו הענין ללמך בן מתושלח ואבי נח, ונראה כי לקיחת שתי נשים גרמה לו מורת רוח, וזה היה סיבה למאמרו הנזכר למטה.

Verse 20

ותלד עדה וגו': נ"ל שהזכיר הכתוב את האנשים האלה ממציאי קצת המלאכות, מפני שהיו האנשים האלה בימים ההם נעבדים כאלהים, ורצה הקב"ה להודיע לישראל כי אנשים היו, ומי אביהם. 
אבי: ראשון, ומלמד, כטעם בני הנביאים.
יושב אהל ומקנה: יושבי אהלים ההולכים כה וכה עם מקניהם באשר ימצאו מקום מרעה. 
ומקנה: איש מקנה.

Verse 21

יובל: נראה שהוא אפולו.
תופש: מנגן ביד.
כנור: בל' יוני cithara, cinyra דבר אחד.
ועגב: נראה שהוא מין כנור משונה מעט בצורתו, וכן Psalterium משונה מעט מן cithara (ע' בליקסיקא של ל' רומית) כי לדברי היירונימוס Cithara deorsum percutitur, psalterium vero sursum, cithara deorsum habet coramen, psalterium sursum ולפי זה אפשר לומר כי עגב מורכב מן על גב

Verse 22

תובל קין: נראה שהוא וולקאנוס, ודע כי קיניא בל' סורי וערבי ענינו צורף זהב וכסף גם חרש ברזל. ותובל (tu pal) בל' פרסי ענינו חתיכת זהב וכסף ונחשת, ומזה גיז' אומר כי השם הזה מתחלתו פרסי. ויהי מה, אין ספק כי הבלים הרבה נאמרו בימים קדמונים על האנשים האלה, והתורה טיהרה את הסיפורים ההם מחלאתם. 
לוטש: לשון מירוק וחידוד.
כל חרש: על כרחנו צריך לפרש חורש כלי אומנות שבו החרשים עושים מלאכתם.
נעמה: גם היא נראה שהיתה נעבדת, ואולי היא וינוס ושמה מעיד עליה.

Verse 23

ויאמר למך לנשיו: לא יובן, למה אמר מאמרו לנשיו בפרט, ולא לאחרים; ולפי שיטתי מפני שנשיו היו ממרות את חייו, אמר להן כי ה' יעשה נקמתו. 
עדה וצלה וגו': המליצה מליצת השיר.
כי איש הרגתי: הנכון כתרגום אנקלוס שהוא לשון תימה, כלומר לא הרגתי אדם כקין שהרג את אחיו, ואם האל נשא עונו ואמר כי שבעתים יוקם קין ק"ו שייקח נקמתי אחר שלא חטאתי ואתן מרגיזות אותי על לא חמס בכפי. ומלת כי לתמיהה כמו ואשת נעורים כי תמאס (ישעיה נ"ד ז'). והמחבר אשר לא מבני עמנו המובא בנתיבות השלום (הוא Herder) פירש שהיה למך מתפאר על חכמת תובל-קין בנו שהמציא כלי זין, ואמר הנני הורג כל איש שיעשה בי פצע וכל ילד שיעשה בי חבורה; ולפי זה לא היה לו לומר ילד אלא בחור או נער; ולפי דרכי יפה יזכיר ילד שהריגתו אכזריות רבה, לומר לא חטאתי חטא גדול ועוד מה ענין כי שבעתים יוקם קין לכאן? כי נקמת קין תהיה מיד האל, ונקמת למך לדברי ערדער מיד עצמו.

Verse 24

פי שבעתים וגו': אם קין שהרג, הבטיחו ה' שיקום דמו מיד מי שיהרגהו נקמה כפולה ומכופלת, ק"ו למך שלא הרג יקח ה' נקמתו מיד כל מי שיצערהו.

Verse 25

כי שת לי: הושמטה מלת לאמר, וכן במקומות רבים .
כי הרגו קין: אין כי במקום אשר (כדעת רמב"ן ורוז') אלא ענינו אחר שהרגו קין.

Verse 26

אז הוחל לקרוא בשם ה': נ"ל לקרוא בשם ה' ענינו כמו ברוב המקומות, הדיבור אל העם להכריז ולהודיע תארי האל ובמה הוא חפץ, כמו (למטה י"ג ד') ויקרא שם אברם בשם ה' (עיין מה שכתבתי בשמות ל"ג י"ט), והכוונה כי אז התחילו בני אדם לטעות בעניני ידיעת האל והדרכים הטובים לפניו, ואז התחילו החכמים והישרים להכריז בקהל עם את האמת. וזה מתיישב גם לפי מה שאמרו רז"ל (בראשית רבא פ' כ"ג ט', י') כי בימי אנוש התחילה עבודת האלילים. ורשב"ם פי' התחילו להתפלל לה' מתוך צרות שנתחדשו. ורוז' פי' אז התחילו לעבוד את ה' בעבודה קבועה ומיוחדת. ונ"ל שאין זו הוראה מליצת קרא בשם ה'. ואחרים פירשו אז התחילו בני שת לקרוא עצמם בני ה' להבדל מבני קין שנקראו בני האדם. והנה מלבד כי לדעתי בני האדם הם בני שת, ובני האלהים הם בני קין, הנה בשם אלהים היה לו לומר לא בשם ה', כי לה מצאנו זכרון בני ה' לא בתורה ולא בשאר ספרי הקדש, כי מצאנו שהאל יאמר דרך משל לחיבה בני בכורי ישראל (שמות ד' כ"ב), בנים אתם לה' אלהיכם (דברים י"ד א'), בני אתה (תהלים ב' ז'), אך לא מצאנו בני ה' סתם. ודע כי מה שכתוב ברש"י (בקצת ספרים) לשון חולין, איננו בכ"י ולא במקרא גדולה, וכן נכון; כי גם לדעת רש"י מלת הוחל היא לשון התחלה.

Chapter 5



Verse 1

זה ספר: ספירה וסיפור, והוא נמשך למטה.
תולדות: זרעו וזרע זרעו עד נח.

Verse 2

ויברך אותם: פרו ורבו.
ויקרא את שמם אדם: כמו שהאדם קרא שמות לשאר בעלי חיים, לאות שהם נתונים תחת ידו, כך ה' קרא שם לאדם להורות כי הוא אדונינו ואנחנו עבדיו.
ויקרא את שמם אדם: הוא שם המין, וכולל הזכר והנקבה.

Verse 3

וילד בדמותו כצלמו: נראה כי זה נאמר לכבוד זרע שת, שממנו יצאו כל בני עולם שאחר נח, כלומר זה היה דומה לאדם, ולא קין שהיה רע מעללים.

Verse 4



Verse 5

ויהיו כל ימי אדם אשר חי: אין מנוס מהודות, כי החיים הארוכים הנזכרים כאן הם כמשמעם, והשנים שנים כשנותינו מי"ב חדשים, כי למטה בסיפור המבול אנו רואים, כי שנת שש מאות לחיי נח היתה כשנים שלנו. וגם בין שאר העמים הקדמונים מצאנו קבלה, שהיו הדורות הראשונים חיים עד אלף שנה, עיין יוסף פלאויוס. והמשורר היוני Hesiodus בדברו על אנשי דור הכסף, שהיה אחרי דור הזהב כתב: הנער בן מאה שנה היתה אמו מגדלתו בביתה. ונ"ל כדעת קליריקוס כי לא הזכיר הכתוב רק אותם שיצא מהם נח, כי הנה שת לא היה הבכור, והזכיר אותו ולא את קין, ולפי זה אין לתמוה, מדוע לא הולידו עד הזמן הנזכר כאן, ואדם אולי קודם הולידו את שת הוליד בנות ולא בנים, וכשילדה חוה את שת אמרה, כי שת לי אלהים זרע אחר תחת הבל על שהיה זכר. ודעת הרמב"ם היא, כי לא האריכו ימים כל כך ככתוב כאן, רק היחידים הנזכרים כאן, ולא כל אנשי הדורות ההמה, (מורה נבוכים ספר שני פרק מז) וזה רחוק מאד.

Chapter 6



Verse 1

ויהי כי החל האדם לרוב על פני האדמה: בהתרבות המין האנושי לא היו בני האלהים רחוקים ונבדלים כבתחלה מבני האדם, אבל מפני רבויים של אלו ושל אלו היו פוגשים ורואים אלה את אלה, ועל ידי כן ראו בני האלהים את בנות האדם וגו'
ובנות ילדו להם: כעין מאמר מוסגר, כלומר וידוע כי לא היו נולדים זכרים בלבד, אלא גם בנות יולדו להם.

Verse 2

בני האלהים: דעת קצת מן הקדמונים (וכן דעת גיז') שהכוונה על המלאכים הנקראים בני האלהים באיוב (א' ו, ל"ח ז'). ואמנם אעפ"י שהמלאכים נזכרים בתורה ובנביאים כאילו מתראים לבני אדם כבעלי גוף ואוכלים ושותים, הנה הם תמיד מצויירים נעלים מתכונת האדם, באופן שנראה ברור, שהגוף שהיו מתראים בו לא היה גופם ממש, אלא גוף מושאל לשעה; ובכלות שליחותם היו פושטים אותו והיו עולים למרום. ומלבד זה אם היה, שהמלאכים גרמו הקלקול, היה ה' מעניש אותם כדרך שהעניש את הנחש, וכאן לא הזכיר דבר מזה, על כן נראין דברי אנקלוס ואחרים רבים, האומרים כי הכוונה בבני האלהים הנזכרין כאן לא על המלאכים, אלא על בני אדם המכונים כך, וכן בבראשית רבא (פרשת כ"ו, ח' רשב"י מקלל לכל מאן דקרי להון בני אלהיא), אלא שהם אומרים שתואר בני האלהים הוא לכבוד וחשיבות, ושהיו בני השופטים, או בני אדם הדרים ביישוב ובחברת המדינה, או בני שת, ולפי זה לא יובן איך יצאו מהם הנפילים והגבורים, והרמב"ן ורמבמ"ן פירשו נפילים לשון נופל ופחות, כי היו נופלים מאבותם בקומה ובגבורה, אבל היו גבורים כנגד שאר בני אדם. ולדעתי הוא נגד המציאות שהשוכנים בחברת המדינה ומתנהגים בחכמה יהיו בעלי קומה וכוח יותר מהיושבים במדבר לחרב ביום ולקרח בלילה. ולפיכך נ"ל, כי בני האלהים הם קצת מבני קין, שהיו תועים בארץ, והיה טבעם קשה ורע כקין אביהם, ובני שת היו מיושבים בקיבוץ מדיני, והיו נקראים בני אדם, וקצת מבני קין היו חזקים וגבוהי קומה מהם, והיו בני האדם מפחדים ונבהלים מהם והיו קוראים להם בני האלהים מפני גבהם ואימתם שהיתה מוטלת עליהם. והנה בתחילה לא היו בני שת מתערבים בבני קין, אך ברוב הימים התחילו בני קין לחטוף להם מבנות האדם, וקצת מהן נשארו אצל בעליהן, וקצתן חזרו לבית אמן וילדו שם, והבנות האלה ילדו בנים דומים בקצת לאבותם שהיו מבני האלהים, ואז נולדו בקרב חברת בני האדם אנשים גבוהים וקשים ורעים יותר משאר בני שת, ומאז והלאה התחילה חברת האדם להתקלקל. ומצאתי בין האחרונים Jlgen שאמר גם הוא, כי בני האלהים הם בני קין, אלא שהוא אומר, שנקראו כן ע"ש שהמציאו את המלאכות, וזה רחוק, שיהיו כל בני קין נקראים בשם חשיבות, ע"ש שלושת בני למך. והנה ידעתי, כי אחר שבני למך המציאו מלאכת הנגון ועבודת המתכות, לא ייתכן לומר, שהיו כולם שוכני מדברות ופראים, על כן אמרתי קצת מבני קין, לא כולם ולא רובם, ואולי ג"כ היו הפראים האלה מבני קין ומבני שת בשוה.

Verse 3

ויאמר ה': אין ספק שאמר זה לנביא, שיאמר אל העם כדי שישובו, ודוגמת זה באברהם, ויאמר ה' זעקת סדום ועמורה כי רבה (למטה י"ח כ' י') אין ספק שאמר כן לאברהם, אעפ"י שלא פירש.
לא ידון רוחי באדם לעולם: ידון לשון ריב ומדון, ומזה ויהי כל העם נדון (ש"ב י"ט י') (ר' יהודה חיוג), ור' יוסף קמחי ורמבמ"ן פירשו לפי זה שהכוונה לא תהיה רוחי העליונה אשר נפחתי באדם, במריבה תמיד עם הבשר, באשר הוא ג"כ בשר, ואיננו רוחני לבד, לכך אינו ראוי להתקיים, אך ראוי לכלותו מעל פני האדמה. ואני אומר, כי לא מצאנו זכר ורמז בתנ"ך למלחמה זאת בין הרוח ובין הבשר, ועוד מליצת הוא בשר מצאנוה בהפך (ויזכר כי בשר המה, תהלים ע"ח ל"ח), למליצה מעוררת רחמי האל ומשככת חמתו, ועוד בשגם בשר הוא, או בשהוא גם בשר היל"ל. ור"י קמחי אומר, באשר גם הוא בשר כבהמות. ומלבד זה אין ענין זה מתישב יפה עם והיו ימיו ק"ך שנה, כי למה יאריך להם עוד זמן, אחר שידע כי הרוח הוא בטבעו במלחמה עם הבשר? ונראין לי דברי רש"י ורשב"ם, אל יהי רוחי נדון ונבוך לעולם במשפטי האדם, אם להשחית אם לרחם.
בשגם הוא בשר: בשגם בטעם מפסיק, והמפרשים פירשוהו מורכב מן בי"ת וש"ין משמשות ומלת גם, ורוז' וגיז' פירשו משורש שגה, או שגג, וכל פירושיהם דחוקים, ונ"ל, כי שורש המלה שגם, והוא נימצא בלשון סורי וגם בלשון חכמים, ובל"ח ענינו סכסוך (עיין בראשית רבא פרשה כ"ו, י"ב שגם הם פירשו המלה משורש שגם), ובל' סורי נמצא: כולה זמנא בקורינא דמכתבנא שגים הוה, בכל עת היה עוסק בקריאת הספרים, וכן: אשתגם בנפשה, חרד בנפשו ושם לבו על הדבר. ולפי זה נ"ל לפרש לא ידון רוחי ולא יהיה נבוך לעולם במחשבה זו שהוא בשר ושעל כן ראוי לרחם עליו, אלא עד ק"ך שנה אמתין עוד ולא יותר.
והיו ימיו מאה ועשרים שנה: כ"כ אאריך להם אולי ישובו, ואם בתוך כך לא ישובו, לא אשאירם עוד ולא ימשכו עוד ימיהם. ויוסף פלאויוס ואחרים פירשו על המשך חיי האדם משם והלאה, שנתמעטו מעט מעט, ועמדו על עשרים ומאה שנה, וזה אינו, כי משה אמר (תהלים צ' י') ימי שנותינו בהם שבעים ואם בגבורות שמונים שנה.

Verse 4

הנפילים וגו': הנפילים היו גבוהי קומה, כמ"ש (במדבר י"ג ל"ג) ושם ראינו את הנפילים בני ענק מן הנפילים ונהי בעינינו כחגבים, ומכאן נראה ג"כ שגם אחר המבול היו נפילים, ולפיכך נ"ל, כי וגם אחרי כן חוזר למעלה, הנפילים היו בארץ בימים ההם וגם אחרי כן, וזה ע"י שבאו בני האלהים אל בנות האדם, וזה היה גם אחר המבול, כי גם אז נמצאו בתחילת היישוב אנשים פראים גבוהי קומה, שבאו אל בנות היישוב, אלא שלפי זה היה ראוי להטעים הנפילים היו בארץ בימים ההם וגם אחרי-כן. והנה מציאות קצת ענקים או אנשים גבוהי קומה יותר משאר בני אדם לא ייתכן להכחישה, כי משה הזכיר עוג (דברים ג' י"א) והמרגלים הזכירו אחימן ששי ותלמי (במדבר י"ג כ"ה) ובשמואל (ש"א י"ז ד') מצאנו גלית ואחרים; ומלבד עדות ספרי הקודש הנה עינינו הרואות במעי האדמה עצמות פילים ושאר בעלי חיים, שהחוקרים אומרים שהיו בעלי העצמות ההמה גדולים כפילים ויותר מאותם בעלי חיים עצמם הנמצאים עתה, והנה איננו מן הנמנע, שיימצאו כמו כן קצת בני אדם גדולים כפילים במדתנו.
המה הגבורים וגו': הם שנעשו אח"כ אלוהות או חצי אלהים (Semidei) ורצה הקב"ה להודיע את ישראל, שאינם מזרע אלהי, כי לא אמר שבאו האלהים אל בנות האדם, אלא בני האלהים, והם יבינו כי הואיל והזכיר עניין זה ולא הזכיר קודם לכן שבאו האלהים עצמם אל בנות האדם, א"כ בהכרח אינם בני אלהים ממש, ואם יטעו ויחשבו, כי בני האלהים הם המלאכים, לא תצא מזה תקלה. ובענין גזרת מלת נפילים רבו הדעות, ואין להכריע. ראב"ע ורד"ק כתבו שנקראו כן, כי יפול לב אדם עליו בראותו אותם, כי יפחד מהם. קליריקוס מפרש לסטים מן ותפול שבא ותקחם (איוב א' י"ד) וכיוצא בזה תירגם עקילס. ולתרגום ירושלמי ורוז' ואחרים הכוונה שנפלו וגורשו מן השמים. ואולי אפשר לומר, כי נפילים כמו נפלאים, והיה השורש מתחילתו פל מורה פלא, ואח"כ מצאתי, כי כן ג"כ דעת המעמר.

Verse 5

וירא ה': מחובר למקרא שאחריו, וירא וינחם, וזה על דרך דיברה תורה כלשון בני אדם.
וכל יצר: מה שהלב חורש ומצייר בדמיונו, והמלה לשון יצירה כמו ויצר אמר ליוצרו (ישעיה כ"ט ט"ז), ומצאנו ל' יצירה במחשבה, הנה אנוכי יוצר עליכם רעה וחושב עליכם מחשבה (ירמיה י"ח י"א), אבל כי הוא ידע יצרנו (תהלים ק"ג י"ד) ענינו יצירתנו ותולדתנו, מאין נוצרנו, כי עפר אנחנו.

Verse 6



Verse 7

מאדם עד בהמה: גם אדם וגם בהמה, כמו מזכר עד נקבה (במדבר ה' ג'), מאיש עד אשה (יהושע ו' כ"א).

Verse 8



Verse 9

אלה תולדות נח: עיין למטה כ"ה י"ט.
בדורותיו: בין כל בני דורו היה צדיק, שהוא לבדו הצדיק בדורות ההם, וכמו שאמר לו כי אותך ראיתי צדיק לפני בדור הזה ( רמב"ן). והנה בכול סיפור נח מצאנו שמות אלהות והויה מעורבים יחד באופן שיפלו ולא יקומו דברי האומרים, כי משה מגילות מגילות קדמוניות מצא, והפרשיות אשר בהן שם אלהות נכתבו בדור אחד וע"י אנשים מיוחדים, ואשר בהן שם הויה נכתבו בדור אחר וע"י אנשים אחרים, ואשר בהן הויה אלהות בדור אתר ועל ידי אנשים אחרים ג"כ. וכבר נתחבטו בחקירות כאלה החוקרים האחרונים, והעלו חרס בידם. הראשון שבהם היה Astruc שכתב Conjectures sur les Mémoires originauz dont il paralt que Moyse s'est servi pour composer le livre de la Génèse, Bruxelles, 1753. ולפי דעתו השתמש משה בשתים עשרה מגילות קדמוניות, ואחריו Eichhorn בספרו Repertorium für biblische und morgenländische Literatur Parte V, pag. 183, ובספרו Einleitung in das alte Testament, Parte II, pag. 374, edit. 3a. אומר שהשתמש משה בשתי מגילות לבד, רק קצת דברים הוסיף בהן כה וכה. ואחריו Ilgen בספרו Die Urkunden des ersten Buchs von Moses in Ilher Urgestalt, Halae 1798. אומר כי ספר בראשית מלוקט משלשה ספרים. וראיתי להעתיק בזה דברי רוז' כי נעמו: Si in qua alia, tum maxime in hac pericopa manifesta deprehendi indicia duorum, ex quibus illa coagmentata sit, monumentorum, statuunt plerique recentiorum post Astrucium; alternantem vidilicet nominum Dei, havaya et elohim, usum frequentes earundem rerum repetitas commemorationes, et certas loquendi formulas, quae alterutri illorum scriptorum sint propriae, satis illud arguere earundem notarum ope, quae cujusque illorum sint, discerni posse arbitrantur. Sed quum, incertos illos duces sequentes, monumenta illa discernere conarentur, in expediendo, quod susceperunt, secernendi negotio mirum quantum inter se discrepant. Saepe enim quae unus assignat monumento veteri ei, in quo nomen Elohim usurpatur, eadem alter tribuit alteri monumento, cujus auctor nomine J. uti solet, et contra. Est praeterea aliud, quod illam conjecturam suspectam facit. Aut enim Genescos scriptor illa monumenta invicem coagmentavit, aut ex utroque non-nulla selegit. Hoc si sumas, mirum erit, cur non repetitiones et 'εναντιοφανει΄ας omiserit; illud vero, apparebit in utroque monumento seorsim sumto narratio manca et hiulca, quod demonstrarunt Koeppen: die Bibel ein Werk der göttliehen Vorsehung, Parte II, pag. 468, ed. 2a, et Hasse: Entdeckungen im Felde der ältesten Erd-und Menschgeschichte, Parte II, pag. 224 segg. et 241. Nobis non est dubium, auctorem, ut ejusdem intra paucorum verborum ambitum nominis repetitionem vitaret, nunc elohim, nunc havaya posuisse; e. c. 6. 22. 7, 1 et 16. Nec aliam alternantis nominis elohim et havaya rationem in aliis veteris Testamenti libris quis quaerat.
את האלהים התהלך נח: עיין למעלה ה' כ"ב.

Verse 10



Verse 11

ותשחת הארץ לפני האלהים: ה' ראה וידע, שהארץ היתה נשחתת, שהחברה האנושית ניתקלקלה קילקול גדול באופן שלא היתה יכולה להתקיים, ואח"כ פירש איך היה הקילקול, והוא שהארץ מלאה חמס.
לפני האלהים: במחשבת האל, כי הוא ידע, שאין החברה יכולה להתקינם בחמס, אעפ"י שאנשי החמס לא היו מבינים זה, ודוגמת זה קץ כל בשר בא לפני, (למטה י"ג).

Verse 12



Verse 13

קץ כל בשר בא לפני: שיעורו קץ כל בשר בא [כמו בא קצנו (איכה ד' י"ח), קץ בא בא הקץ (יחזקאל ז' ו')], וזה לפני, במחשבתי ובגזרתי והוא על דרך ותשחת הארץ לפני האלהים (למעלה י"א), וכן כאן, קץ כל בשר בא, אבל לא בא עדיין, אך הוא במחשבתי.
את הארץ: עם הארץ, כלו' אשחית אותם ואת הארץ (אנקלוס ,רש"י בדבר אחר, ראב"ע, רמבמ"ן ורוז' לדעת קצת), הטעם שלא ימית את האדם בדבר אלא בענין שיקלקל וישחית את הארץ, וכן אמר למטה (ט' י"א) מבול לשחת הארץ.

Verse 14

עצי גפר: שם העץ גפר, והשרף היוצא ממנו נקרא כופר בשינוי הגימ"ל בכ"ף, וכפר גם בערבי הוא pix, ודעת Celsus et Bochart כי מן גפר נגזר cupressus.
וכפית: לא נמצא במקום אחר בבנין הקל, ועיין למטה ל"ב כ"א.

Verse 15

צהר: נראה שהוא החלון, שנזכר למטה (ח' ו') והוא מל' צהרים, כי מן החלון בא האור, אעפ"י שזה לא היה מאיר לאנשי התבה, כי היה סגור, וכשרצה נח פתח אותו. ודעת Albertus Schultens ואחריו רוז', כי צהר הוא (כהוראתו בל' ערבי) שפוע, גג משופע, שיפלו מעליו מי המבול, ולא ינוחו על התבה; ואמת הוא, כי כן נעשתה התבה, אך אין צורך שיהיה זה במשמעות מלת צהר, כי כבר נירמז במליצת ואל אמה תכלנה מלמעלה.
ואל אמה תכלנה מלמעלה: אחר שלושים אמה של קומת התבה תשים קרשים עומדים מארבע רוחותיה שיעשו גג משופע ועולה, והוא כלה לאמה אחת באורך ולששית אמה ברוחב (לדעת ראב"ע ורלב"ג), אך לפי זה עדיין נשאר שם מקום, שינוחו עליו המים ויפסידו התבה; וייתכן שהיה הגג מסיים בקו שאורכו אמה ורחבו ולא כלום, וזה אם נחשוב, שצלעות הגג העולות מצד אורך התבה היו כלות לאמה (כלו' שהיו בצורת משולש שנקטם ראשו מעט), ואמנם הצלעות העולות מצד רוחב התבה היו בצורת משולש שלם שסופו ולא כלום; וכל זה היה מכסה התבה, והוא מורכב מארבע צלעות מחוברות למעלה, שכל אחד מהם משולש שוה השוקיים, אלא ששניים מהם שלמים, ושניים מהם קטומים, וזו צורתו:
תחתיים, שניים ושלישים: שמות היחס מתרבים לשני דרכים, עברים ועבריים, והנה תחתיים ושניים על הדרך השני, ושלישים על הדרך הראשון.
תחתיים שניים ושלישים: יו"ד היחס באה בשמות בני אדם כמו ראובני גדי, ובשמות הערים כמו צדוני צרי, ובכול השמות המורים על חלקי המקום, ימני, שמאלי, צפוני, הים הקדמוני, וכן מן על ותחת אמרו עליות ותחתיות 9(יהושע ט"ו י"ט) ובל' משנה (ביצה, פרק ה משנה ז') ביתיות מדבריות. גם תבוא הי"וד במלות המספר כמו שני שלישי, ומזה אמרו לפעמים ראשוני (בי"וד שלא לצורך כדי להשוותו לשני ושלישי), אך אחרי שלא מצינו ראשוני רק ראשונית (ירמיה כ"ה א'), ייתכן, שלא אמרו מעולם ראשוני, אך מן ראשון אמרו ראשונית כמו מן רחמן רחמנית, וכן קדמוניות יתכן שאיננו מן קדמוני, אלא מן קדמון. אבל משל הקדמוני (ש"א כ"ד י"ד) הוא לשון רבים ואמרו הקדמוני במקום הקדמונים על דרך הראובני והגדי הכנעני והחיתי שהם על הרוב מורים על קיבוץ העם כולו והשבט כולו, ועל המעט נמצאים על היחיד כמו בת איש כנעני (למטה ל"ח ב') עפרון החיתי (למטה מ"ט כ"ט).

Verse 16



Verse 17

את המבול: נ"ל כדעת Coccejus ואחרים שהוא משורש נבל, מלשון עלה נבל (ירמיה ח' י"ג), שהוא ענין נפילה והשחתה, ומלת מים היא כאן דרך פירוש, הנני מביא את המבול (כלומר השחתה על ידי מים) על הארץ. ורוזנמילר בתהלים כ"ט כתב, כי יבל בל' ערבי ענינו המטיר גשם גדול, ואיך שיהיה, לא נמצא שם מבול אלא כאן ובתהלים כ"ט ה' למבול ישב, וגם שם נראה שהכוונה על מבול זה.

Verse 18

והקימותי את בריתי אתך: צדקו דברי רמבמ"ן, כי לשון הקמת ברית נופל על שמירת הברית וגם על כריתתו, כגון זאת אות הברית אשר הקימותי (בראשית ט' י"ז), וגם הקימותי את בריתי אתם לתת להם את ארץ כנען (שמות ו' ד') ענינם כריתת ברית, למען הקים את בריתו אשר נשבע לאבותיך (דברים ח' י"ח) ענינו שמירת הברית וקיומה, וכאן הכוונה כריתת ברית להחיותם.

Verse 19

שנים מכול: שנים שהם ארבעה, כי כל אחד מהם צריך שיהיה זכר ונקבה (קליריקוס ואחרים) וראיה ממה שכתוב אח"כ (ז' ב') שבעה שבעה איש ואשתו, שלא ייתכן לחלק שבעה לזכרים ולנקבות, אלא על כורחנו כל אחד מן השבעה יהיה איש ואשתו, וכן פירש שם המבאר לנתיבות השלום.

Verse 20

יבאו אליך להחיות: כדי שאתה תחיה אותם, תשמרם מאבדון.

Verse 21



Verse 22

ויעש נח: זה בנין התבה (רש"י) ואסיפת המאכל (רמב"ן).

Chapter 7



Verse 1



Verse 2

מכל הבהמה הטהורה: למעלה אמר לו דרך כלל שיקה שנים מכול החי, וכאן הוסיף ענין השבעה זוגות במינים הטהורים, לפיכך למעלה הזכיר עוף בהמה ורמש, וכאן לא הזכיר הרמש, כי אין ממנו מין טהור (תלמידי מוהר"ר יצחק פארדו).
הבהמה הטהורה: הכשרה לקרבן, כן פירש הראב"ד הלוי ז"ל בספרו הנכבד אמונה רמה מאמר ב' עיקר ו' פרק א', ומה שכתוב למטה (ח' כ') ויקח מכל הבהמה הטהורה ויעל עולות מסייעו. ובתחילה היה קשה לי מה שכתוב ומכל העוף הטהור שרחוק הוא שיאמר "מכל" על תורים ובני יונה בלבד, אך מצאתי שהרמב"ן מתרץ ואומר מכאן שלא הוכשרו בקרבנות בני נח אלא בהמה טהורה ועוף טהור, אבל כל המינים הטהורים היו כשרים בקרבנותם, והוסיף לישראל שלא יקריבו אלא מן הבקר ומן הצאן ומן התורים ומן בני היונה בלבד. והנה הבהמות, שהיו אן כשרות לקרבן, הן הן שדרך בני אדם לאכלן, ולפיכך ציוהו לקחת מהן יותר (כדברי רד"ק), וגם (כדברי ר' וואלף מאיר במעמר) מפני שאינן דורסין והם טרף לשני החיות והעיט והיה מינם נכרת אם לא יקח מהם יותר. 

Verse 3

מעוף השמים: בטהורים הכתוב מדבר (רש"י), וזה נרמז במלת גם, מן הבהמה תקח ז' מן הטהורה וב' מן הטמאה, וגם מן העוף כך, ז' מן הטהור וב' מן הטמא.

Verse 4

היקום: לא נמצא אלא שלוש פעמים, שתים כאן, והג' בס' דברים (י"א ו') ואת כל היקום אשר ברגליהם, והמלה משורש קום, והי"וד מ"האמנתי" והטעם בעלי חיים, כי החי קם ועומד מאליו.

Verse 5

ויעש נח: זו ביאתו אל התבה (רש"י).

Verse 6

ונח בן ושש מאות שנה: כשהיה נח בן ת"ר שנה, אז היה המבול מים, הוא פירוש המבול, היה המבול על הארץ, כלו' היו מים על הארץ.

Verse 7

ויבא נח: נח צ"ל ברביע, לא בזקף, וכן הוא בחומש כ"י על קלף עם תרגום שבידי.

Verse 8



Verse 9



Verse 10



Verse 11

בחדש השני: מסתמא הוא אייר, כי תחילת חודשי התורה מניסן.
נבקעו כל מעינות וגו': שהיו המים באים מלמעלה ומלמטה.
וארובות: דרך משל.

Verse 12



Verse 13

בעצם היום הזה בא נח: אל התבה שבסוף הפסוק חוזר גם לנח ולשם וחם ויפת, ואין הטעמים מדויקים, ולא מבלי דעת, אלא שהיתה קריאת הפסוק כבדה, אם לא היה בו לא אתנח ולא זקף רק טעמים פתוחים מטפחא, ובעל הטעמים בחר לעשות שני חלקים נפרדים, והמקרא קצר וכאלו כתוב: בעצם היום הזה בא נח ושם וחם ויפת בני נח אל התבה; ואשת נח ושלשת נשי בניו באו אתם אל התבה; וכיוצא בזה למטה ל"ד כ"ח.

Verse 14

כל צפור כל כנף: נ"ל כל צפור, כל בעל כנף, לרבות שרץ העוף שאינו נקרא עוף, אבל יש לו כנף, אך הנגינה היא כפי פירוש רש"י כל ציפור של כל מין כנף.

Verse 15



Verse 16

ויסגור הן בעדו: סגר כנגדו מן המים (רש"י), עשה שלא ייכנסו המים בתבה.
בעד: עיין "כרם חמד" ח"ב עמוד קס"ד.

Verse 17



Verse 18

ויגברו המים: שורש גבר קרוב לשורש גבה (כי כגבוה שמים על הארץ גבר חסדו על יראיו [תהלים ק"ג י"א]) והנה טעם ויגברו המים שנשארו גבוהים על הארץ.

Verse 19



Verse 20



Verse 21

הרומש על הארץ: כולל כל בעלי חיים זולת האדם, ע' למעלה א' כ"ד.
בעוף בבהמה וגו': אלו ואלו בשוה, ועיין למטה ט' ב'.

Verse 22



Verse 23

וימח: קל מל מחה, כמו ויחר, וחוזר למבול.
וימחו: נפעל.
וישאר אך נח: היה נראה להטעים וישאר אך-נוח, ותהיה מליצת ואשר אתו בתבה עומדת בפני עצמה כמו למטה ח' א'; ולפי הנגינה הכוונה נשאר בתבה רק נח ואשר אתו.

Verse 24

ויגברו המים וגו': הנכון כדעת רמב"ן ודון יצחק ובעל הרכסים לבקעה, כי בק"ן ימים אלו ניכללו מ' יום הראשונים והטעם נשארו המים גבוהים על הארץ ועל ראשי ההרים הגבוהים עד סוף ק"ן יום, ואח"כ נשארו ראשי ההרים הגבוהים בלתי מכוסים במים, והנה בק"י ימים נתמעטו המים, שיעור ט"ו אמה שעל ראשי ההרים באופן שלא יכלה עוד התבה ללכת על פני המים ונחה על הרי אררט. והנה בי"ז באייר החל הגשם (למעלה פסוק י"א) ונמשך הגשם עד כ"ז בסיון, אז חדל הגשם, ועם כל זה נשארו המים גבוהים ומכסים ההרים היותר גבוהים עד י"ז בתשרי (למטה ח' ד'), אז נשארו ראשי קצת ההרים מגולים ותנח התבה על הרי אררט שאינם היותר גבוהים, ובאחד בטבת (שם ה') ניגלו ראשי הרי אררט ושאר הרים הבלתי גבוהים כל כך. 

Chapter 8



Verse 1

ויזכור: מיד אחר ארבעים יום ועיין בפסוק שאחר זה.
וישכו: קל משורש שכך, כמו וחמת המלך שככה (אסתר ז' י').

Verse 2

ויסכרו וגו': זה היה מיד אחר ארבעים ימי הגשם, אז נעצר הגשם, והתלו המים לשוב, והטעם שהזכיר זה כאן, הוא כי תחילה רצה לסיים סיפור ההשחתה שגרם המבול, ואמר וימח את כל היקום וגו' ואמר שנשארה הארץ מכוסה במים ק"ן יום, ואח"כ התחיל סיפור שביתת ההשהתה, ואמר ויזכור אלהים וגו' ואמר שחדל הגשם וכו' וכו'.

Verse 3

ויחסרו המים: שורש חסר אין ענינו גרעון, אלא ענין העדר, והוא פעמים עומד כמו כאן, וכן די מחסרו אשר יחסר לו (דברים ט"ו ח'), ושמן על ראשך אל יחסר (קהלת ט' ח'), ופעמים יוצא, כמו לא חסרת דבר (דברים ב' ז') לא יחסרו כל טוב (תהלים ל"ד י"א), וכן חסר לב (משלי ט' ט"ז), נעדר שכל: וכאן הכוונה שנשארו קצת מקומות בלי מים, כלומר ההרים היותר גבוהים, אבל שיתחילו לחסור אחר חמישה חדשים מירידת המטר (כפירוש רש"י) ושלא נתמעטו המים כלל במשך כל הזמן ההוא שפסקו הגשמים, זה נגד הטבע, ואין לקבלו אחרי שלא נזכר בתורה.

Verse 4

על הרי: על אחד מהם, כמו ויקבר בערי גלעד (שופטים י"ב ז') ועד היום הפרסיים קוראים להר Macy (י"ב מיל למזרח עיר Erivan) הר נח (Cun Nuh): והנה בעצם היום ההוא, שנשארו מגולים המקומות היותר גבוהים, נחה התבה על הרי אררט, שאינם ההרים היותר גבוהים. (וכן היא דעת הרמב"ן) והיו עדיין מכוסים במים כל אותו שיעור, שהיתה התיבה משוקעת במים, אבל בעל סדר עולם ואחריו רש"י האמינו, כי הרי אררט הם היותר גבוהים, והוקשה להם, כי בהכרח היתה התבה משוקעת במים שיעור מה, והיתה צריכה לנוח קודם שיהיה ראש ההר מגולה, לפיכך פירשו ויחסרו התחילו לחסור ולהתמעט, ולא שנעדרו המים: ומתוך כך הוצרכו למנות החדשים האמורים בפרשה הזאת באופן שאין הדעת סובלתו (בחודש השביעי הוא סיון שהוא ז' לכסלו, בעשירי זה אב שהוא י' למרחשון): ולפירושי הכול על מקומו יבוא בשלום.
הר נח: והנה בעצם היום ההוא, שנשארו מגולים המקומות היותר גבוהים, נחה התבה על הרי אררט, שאינם ההרים היותר גבוהים (וכן היא דעת הרמב"ן) והיו עדיין מכוסים במים כל אותו שיעור, שהיתה התיבה משוקעת במים, אבל בעל סדר עולם ואחריו רש"י האמינו, כי הרי אררט הם היותר גבוהים, והוקשה להם, כי בהכרה היתה התבה משוקעת במים שיעור מה, והיתה צריכה לנוה קודם שיהיה ראש ההר מגולה, לפיכך פירשו ויחסרו התחילו לחסור ולהתמעט, ולא שנעדרו המים; ומתוך כך הוצרכו למנות החדשים האמורים בפרשה הזאת באופן שאין הדעת סובלתו (בחודש השביעי הוא סיון שהוא ז' לכסלו, בעשירי זה אב שהוא י' למרחשון): ולפירושי הכול על מקומו יבוא בשלום.

Verse 5

הלוך וחסור: היו חסרים יום יום משאר מקומות השפלים מהרי אררט.
ראשי ההרים: ראשי שאר הרים השפלים מהרי אררט.

Verse 6

את חלון התבה אשר עשה: חלון משורש חלל, ומלת חלל להוראת מקום פנוי נשמרה בלשון חכמים וממנה ג"כ מחלות עפר (ישעיה ב' י"ס) והחלון הזה היה סגור עד עכשו, ופתחו נח אחר שהרגיש שהיתה התבה נחה, ונראה שהיה החלון צר מאוד, שלא היה נח יכול להוציא בו ראשו, ולראות פני האדמה, אלא להוציא בו עורב ויונה.

Verse 7

יצוא ושוב: יצא וחזר ונכנס, וחזר ויצא וחזר ונכנס, כי לא רצה להישאר בחוץ, עד שייבשו המים והיה חוזר אל התבה, כי לא היה מנוח לכף רגלו: והמתרגם האלכסנדרי וכן הוולגאטה תירגמו ויצא יצוא ולא שב והוא שיבוש, כי מה טעם ולא שב עד יבשת המים? כאלו כשיבשו המים אז שב, והדעת נותנת ההפך.

Verse 8

וישלח: עי' למעלה ג' כ"ג, ומה שכתב כאן רש"י אין זה ל' שליחות וכו' היה יכול לאמרו בפסוק הקודם, והטעם שכתבו בפסוק זה הוא מפני שכתוב כאן לראות הקלו המים שנראה כעין שליחות ששלח אותה לראות, לפיכך פירש כאן שלחה ללכת לדרכה כדי שעי"כ יראה ויבין הוא, אם קלו המים, שאם תמצא מנוח, לא תשוב אליו.

Verse 9



Verse 10

ויחל: קל משורש חיל, כמו ויחילו עד בוש (שופטים ג' כ"ה), טוב ויחיל ודומם (איכה ג' כ"ו), והנה ויחל בפלס וירב מן ריב, וחיל ויחל שני שרשים בענין אחד, ענין תוחלת והמתנה.

Verse 11

והנה עלה זית טרף בפיה: טרף תרגום של עלה, אלא שעלה שם כולל, וטרף שם לכל אחד ואחד בפרט ומקבל ריבוי כמו כל טרפי צמחה תיבש (יחזקאל י"ז ט') ורנ"ה וייזל (ואחריו ידידי החכם י"ש ריגיו) כי עלה ייקרא גם אחרי נפלו מן העץ אבל טרף הוא בעודו על העץ או אחר שנתלש ועודנו רענן, והנה ראה נח, כי העלה ההוא היה רענן (כי עץ הזית לא יבול עלהו כל השנה) והבין, כי לא מצאתו צף על פני המים, אך היא תלשה אותו מן העץ, א"כ בהכרח היו האילנות בלתי מכוסים במים, ומזה ידע כי קלו המים: ומלת טרף היא לדעתי כעין מאמר מוסגר: והנה עלה זית (כלומר עלה לח ורענן) בפיה, ודעת בעל הטעמים איננה כן.

Verse 12

וייחל: נפעל משורש יחל, והיה משפטו בו"יו כמו יודע יועד, יועץ, ובא ביו"ד כמו או ירה יירה (שמות י"ט י" ג), אמנם לפי הענין אין כאן מקום לנפעל; ואני לא אדע, למה לא ניקדו וייחל כמו וייצר וייקץ, ויהיה מן הקל, או וייחל ויהיה פיעל, כמו ולא ייחל לבני אדם (מיכה ה' ו').

Verse 13

בראשון באחד לחדש: אחר ששלח את היונה המתין כשלושים יום קודם שיסיר את מכסה התבה, וכן היא דעת הרמב"ן, ובזה נשלמו השלושה חודשים שמאחד בטבת (למעלה פסוק ה') עד אחד בניסן, ואין אנו צריכים לומר כדברי רש"י (למעלה ד') הרי ששים יום משנראו ראשי ההרים עד שחרבו פני האדמה ולא לפרש החודש הי' והז' בדרך בלתי טבעי.

Verse 14

יבשה: שורש יבש מוסיף ביובש על שורש חרב, ולפיכך למעלה שאמר פני האדמה ולא פנימיותה אמר חרבו, וכאן שאמר הארץ אמר יבשה.

Verse 15



Verse 16



Verse 17

הוצא: איני יודע למה אמרו היצא קרי.
ושרצו בארץ: נ"ל לשון תנועה יתנועעו ויתפזרו בארץ.

Verse 18

ויצא נח ובניו: יצאו כסדר שנכנסו, אבל הצווי לא היה שווה בכניסה וביציאה, ורז"ל אמרו (סנהדרין ק"ח ע"ב) כי בהיותם בתבה נאסרו בתשמיש והותרו בצאתם, וכן אתה מוצא שכתוב על הבהמות (בפסוק שלמעלה) ופרו ורבו על הארץ, וגם לנח ובניו אמר אח"כ פרו ורבו, ואיגל אומר, כי מה שלא יצאו כסדר שאמר ה' לנח, אלא כסדר שנכנסו אל התבה, הוא ראיה כי נח ובניו הבינו כי המכוון הוא לא שיצאו באותו סדר, אלא שיתחברו איש לאשתו ויפרו וירבו.

Verse 19

כל רומש על הארץ: כולל כל בעלי חיים, כמו ז' כ"א.
למשפחותיהם: משפחות משפחות, חלוקים למשפחותם, כל אחד עם בני מינו.

Verse 20

ויעל: הפעיל משורש עלה, כטעם בהעלותך את הנרות (במדבר ה' א') ע"ש שהאש עולה למעלה והגופות הנשרפים עולים כעשן.

Verse 21

וירח: קל או הפעיל משורש ריח, ואמרתי או הפעיל, כי נמצא והריחו ביראת ה' (ישעיה י"א ג).
הניחוח: משורש נוח מעניין והניחותי חמתי בך וסרה קנאתי ממך (יחזקאל ט"ז מ"ב) קרבן העשוי לשכך חמת האל (Coccejus): והנה המליצה הזאת הדבר ידוע שאינה אלא ע"ד דיברה תורה כלשון בני אדם לפי מצב בינת אנשי הדור שהנביא עומד בו: וכאן ראוי להתבונן כי שמואל הנביא אמר לשאול (ש"א ט"ו כ"ב) החפץ לה' בעולות וזבחים כשמוע בקול ה' הנה שמוע מזבח טוב, ומשם ואילך מצאנו הידיעה הזאת מפורסמת בישראל, דוד אמר (תהלים נ"א י"ח) כי לא תחפוץ זבה וגו' אם ארעב לא אמר לך (שם נ' י"ב), עולה וחטאה לא שאלת (שם מ' ז'), וכל הנביאים אשר בימי המלכים כולם הרחיבו פה על זה: מעתה הנה הדבר ברור כשמש, כי לא ייתכן שיהיה ס' התורה נכתב בימי המלכים, או משמואל ולמטה, כי התורה דיברה כלשון בני אדם, אשר שכלם עומד במצב שפל מאוד ממצב ישראל בימי המלכים.
כי יצר לב האדם רע מנעוריו: אין ראוי שאשחית כל בשר כל זמן שישחית האדם את דרכו, כי האדם קרוב לחטוא; כי יצר לבו רע מנעוריו, ואם הייתי בא להכות את כל חי בעבור האדם, הייתי צריך להביא מבול בכל דור (וכיוצא בזה מצאתי אח"כ לדון יצחק).
מנעריו: כבר מזמן נעוריו ואילך לבו חורש ויוצר מחשבות רע (עיין למעלה ו' ה'); והנה לא אמר כי לב האדם רע בטבעו, אלא כי מחשבותיו רעות מאז בימי נעוריו בלי שיהיה זה הכרחי וטבעי באדם.

Verse 22

עוד כל ימי הארץ: על דרך כימי השמים על הארץ (דברים י"א כ"א).
זרע וקציר וגו': לדעת קצת תנאים (בבא מציעא ק"ו ע"ב ותוספתא דתענית פרק א' הלכה ז') הם ששה עתים של שני חדשים לכל אחד, חצי תשרי מרחשון וחצי כסלו זרע ואח"כ שני חודשים חרף, ואחריו קור, אחריו קציר, ואחריו קיץ, ואחריו חום (ונפל טעות בלשון רש"י עיין רא"ם) וזה אולי יצדק בא"י, אך כאן הכוונה על כל העולם, לפיכך נ"ל שהכוונה על הזריעה והקצירה והקור והחום והקיץ והחרף, הדברים האלה לא ישבתו, ובכל מקום מן האדמה יהיה בכל שנה זרע ויהיה קציר, ויהיה קור ויהיה חום, ויהיה קיץ ויהיה חרף, יהיה זה באיזה חודש שיהיה, לפי מקום כל מדינה ומדינה, ולא יהיה עוד כמו שהיה בשנה ההיא שלא היה זרע וקציר וקור וחום. ואמנם קיץ וחרף נ"ל שענינם זמן העדר הגשמים וזמן ירידת הגשמים, כי בקיץ היו מיבשים התאנים בשדות (עיין רש"י), וזה לא ייתכן בזמן הגשמים, ובהפך זמן הקור נקרא ימות הגשמים ונ"ל כי שרש קוץ נגזר מן קיץ, כי תחילת מה שיקוץ האדם (בזולת סיבות מקריות) הוא כשהחום חזק ואין גשמים יורדים: וזכריה (י"ד ח') אמר שיצאו מים חיים מירושלים, והוסיף בקיץ ובחרף יהיה, כלומר המים ההם יהיו גם בימות הגשמים וגם בזמן שאין גשמים יורדים; והנה כאן כוונת המקרא לומר כי לא ישבתו עוד הזריעה והקצירה והקור והחום והעדר המטר וירידת הגשמים.

Chapter 9



Verse 1



Verse 2

בכל אשר תרמוש וגו': הנכון כדברי ר"ש דובנא שענין שני הבית"ין הבאות זו אחר זו כענין מזכר עד נקבה (במדבר ה' ג') כלו' זה וזה בשוה, וכן בגר ובאזרח הארץ (שמות י"ב י"ט), וכן למעלה ז' כ"א ולמטה ד; אבל והנותר בבשר ובלחם (ויקרא ח' ל"ב) אינו ענין לכאן, כי הב"ית נקשרת עם פעל נותר.
אשר תרמש האדמה: היל"ל אשר ירמוש על האדמה, ונתחלפה המליצה כמו (למעלה א' כ') ישרצו המים שרץ נפש חיה, כי באמת השרץ הוא השורץ, ולא המים, וכן כאלה נבלת עלה (ישעיה א' ל') והעלה הוא הנובל, וכן למטה (י"ט) נפצה כל הארץ.

Verse 3

כירק עשב: אין ענינו כירק עשב שהתרתי לאדם הראשון, כי לאדם לא הזכיר ירק עשב, אלא כל עשב זורע זרע; אלא טעמו כירק עשב הצומח מאליו ויד כל בו והוא מאכל גם לכל חית הארץ ולכל עוף השמים (למעלה א' ל'), כן נתתי לכם כל בעלי חיים.

Verse 4

אך בשר בנפשו דמו: בנפשו שהוא דמו, כלו' בעוד בו דמו, והטעם שלא יאכלו בלא שחיטה [שהיא להוציא את הדם (מלשון שחט שענינו מיצוי), והשחיטה היא המיתה היותר קלה, וכל הריגה חוץ ממנה ושתהיה בלא הוצאת הדם, יש בה אכזריות וצער בעלי חיים]. כן נראה פשוטו של מקרא זה, ונכלל בו ג"כ איסור אבר מן החי, ולאו בפירוש איתמר אלא מכללא איתמר, הואיל והאוכל אבר מן החי הוא אוכל הבהמה שיש בה נפשה ודמה, ועוד הואיל וצער בעל חיים אסור מן התורה: אמנם שיהיה עיקר הכתוב על אבר מן החי לא ייתכן, כי בשר ענינו בעל חיים שלם, לא חלק ממנו ואם כפירוש רש"י היל"ל הבשר בה"א, או מבשר: [והנה כל משפטי השחיטה לשתי כוונות אלה הם מכוונות, להוציא הדם ולמעט צער הבהמה]. ודעת בעל הטעמים נראה שאיננה כן, כי היה ראוי להטעים אך-בשר בתביר, והוא שם עליו זקף, ונראה שהיתה דעתו שהצווי לאסור הדם, ויהיה "בנפשו" כמו עם נפשו, וכטעם ולא תאכל הנפש עם הבשר (דברים י"ב כ"ג), או שיהיה לדעתו פירוש בנפשו דמו מה שהוא בנפשו (כמו דמו בנפשו הוא) מה שבו נפשו והוא דמו לא תאכלו. [ושלמה מיללער בקונטריס חשק שלמה אומר, כי אסר להם אכילת כל בעלי דם, ולא התיר להם אלא כל רמש, כל בעלי מיץ לבן: וא"כ מה טעם ומוראכם וחתכם יהיה על כל חית הארץ וגו', ומה ענין נתתי לכם את כל, ואם לא נתן להם אלא הרמשים כקטנים? גם מליצת בנפשו דמו אין ענינה בשר בעל נפש ודם, ועוד מי הגיד לו שאין חיות הרמשים נקראת נפש אעפ"י שאיננה דם אדום?]

Verse 5

ואך את דמכם לנפשותיכם: דמכם שהוא דם נפשותיכם שהנפש תלויה בו, אדרשהו לאסור הריגת האדם ולהוציא דם האברים שאין הנפש תלויה בו (רמב"ן).
מיד כל חיה אדרשנו: אני אנקום דמו מן החיה ואפיל אותה בידכם ותמיתוה, וכמו שפירש אח"כ שופך דם האדם באדם דמו ישפך, וזה נאמר כדי לעשות ק"ו לאדם השופך דם אחיו.
מיד איש אחיו: כמו מאמר מוסגר ואינו אלא להוסיף כח (energia) לענין הצווי, מיד האדם אדרוש את נפש האדם, מיד האדם שהוא איש אחיו, איש כמוהו, ולא חמל עליו; ק"ו מן החיה, אם מיד כל חיה אדרוש דם האדם, כל שכן מן האדם שהוא אחיו, וכמוהו ואיש אשר ינאף את אשת איש אשר ינאף את אשת רעהו (ויקרא כ' י'), ועיין למעלה א' כז'. ורבותינו דרשו (בבא קמא צ"א ע"ב) בהורג את עצמו, דמכם מנפשותיכם אדרוש; והנה מלבד שאין כתוב מנפשותיכם אלא לנפשותיכם, הנה לא יהיה לו יחס וקשר עם מיד כל חיה אדרשנו: ורנ"ה וייזל הוציא הכתוב ממשמעו ופירש מיד כל חיה מיד הנשמה החיה לנצח, ולפי זה מה טעם כל? והיל"ל מיד חיתכם אדרשנו.

Verse 6

באדם: ע"י אדם, והבי"ת משמשת משמוש האבלאטיווס שבשאר לשונות אצל פעל מקבל כפעולה, כי אין דרך לה"ק להשתמש במ"ם בענין זה.
כי בצלם אלהים עשה את האדם: עיין למעלה א' כ"ז. והנה התורה נותנת מעלה וכבוד לאדם, יהיה כל אומה שיהיה, וכן ר' עקיבא אמר (אבות פרק ג' משנה י"ח) חביב אדם שנברא בצלם שנ' בצלם אלהים עשה את האדם (וזה כולל האומות כולן), ואח"כ אמר על ישראל בפרט חביבין ישראל שנקראו בנים למקום: והנה הדבר ברור כי רציחת הנכרי אסורה גם מן התורה וגם מן המשנה, כי מעלת צלם אלהים איננה פרטית לישראל, אך היא כללית לכל האדם.

Verse 7

שרצו: עיין למעלה ח' י"ז.

Verse 8



Verse 9

מקים את בריתי אתכם: ברית הפוך משורש בתר, ע"ש הבתרים, שהיו רגילים לבתר לשנים בכריתת ברית (ר' יוסף זארק בספרו רב פעלים) ולפיכך הריבוי ממנו בריתות (בלשון חכמים), ואם היתה התי"ו לשמוש היתה נשמטת בריבוי: וענין הברית איננו תמיד קשר אהבה (foedus) גם לא תנאי (pactum), אלא כל הבטחה נקראת ברית.

Verse 10

בעוף בבהמה: עיין למעלה ב'.
מכל יוצאי התבה: צריך עיון טעם המ"ם במלת מכל.

Verse 11



Verse 12

זאת: כדבר הזה והוא מה שמזכיר אח"כ את קשתי נתתי.
אשר אני נותן: חוזר לאות.

Verse 13

את קשתי: ידוע כי הקשת דבר טבעי, ויותר מזה ידוע כי אין האל צריך סימן שיזכירהו דבר (וראיתיה לזכור ברית עולם למטה ט"ז), אלא להיות הקשת נראית לפרקים ובלא זמן קבוע חשבו הגוים הקדמונים שהיא שליח האל (Iris) והרבו בה הבלים, והתורה טיהרה הענין ממה שיש בו קילקול ופגם והזק, ותיקנה הדבר באופן שיהיה מועיל ולא מזיק. ונ"ל ג"כ כי קרוב הוא שהיו הקדמונים מנחשים ומעוננים בקשת לומר שהוא רומז לדבר עתיד, להיותה שליח האל, והתורה הרחיקה כל זה באמרה שאינה אלא סימן שלא יהיה עוד מבול, וכן מצאנו המשורר הקדמון הומערוס (Ilia. lib. 17. v. 547) אומר כי הקשת סימן מלחמה או סערה, והנה התורה האלהית מכזבת השיבושים האלה באמרה כי הקשת אות ברית שלום (קצת מזה מצאתי אח"כ במעמר).

Verse 14



Verse 15

המים למבול: המים לא יתהפכו למבול, כטעם כל היה ל..., כמו ויהי לנחש, ויהי למטה (שמות ד' ג' ד'), והיו לדם (שם שם ט), כלו' לא יהיו בשיעור שיהיה מהם המבול.

Verse 16

וראיתיה: הכוונה כשתראו אותה אל תדאגו שיבוא מבול, או אל תדאגו שמא תרמוז לשום דבר רע, אלא תהיה בעיניכם כאות ותחשבו שגם אני בראותי אותה אזכור את בריתי.

Verse 17



Verse 18

ויהיו בני נח: אעפ"י שהזכירם כבר, חוזר ומזכירם מפני שהוא בא לספר מאורע שנזכרו בו כולם; ופירש גם כן וחם הוא אבי כנען, כי הוא עתיד להזכיר את כנען.

Verse 19

שלשה אלה בני נח ומאלה וגו': הזכיר זה לרמוז כי הברכה והקללה של אלו היא מתיחסת לכל האומות אשר יצאו מהם.
נפצה כל הארץ: מליצה הפוכה כמו למעלה (ב') אשר תרמוש האדמה, והכוונה כי מאלו נולדו האומות אשר נפוצו בכל הארץ.
נפצה: ענין הפזור נמצא הרבה בשורש פוץ, ומשם הפיצם ה' (למטה י"א ט') ונ"ל כי פוץ ופצץ שני שורשים בענין אחד, ויהיה נפצה נפעל מן הכפולים אלא שהוקל, כמו נבלה (שם ז') שהוא במקום נבלה, יזמו במקום יזמו (שם ו') וכיוצא בזה נפצו גוים (ישעיה ל"ג ג'); ומן השורש והבנין הזה כי נפץ העם (ש"א י"ג י"א) בשקל נסב.

Verse 20

ויחל נח וגו': הוא החל לנטוע כרמים, כי הראשונים נטעו גפן, והוא החל לנטוע גפנים רבים שורות שורות, הנקרא כרם, כי ברצותו ביין לא נטע הגפן כשאר האילנות ועשה כרם (רמב"ן), ועיין למעלה ה' כ"ט; ואולי חש להזכיר זה, מפני שהיו הגוים עובדים אליל באקוס שהיה אצלם אלהי היין, ורצה הכתוב להודיע כי אדם היה כשאר האדם (תלמידי מוהר"ר יהודה אריה אוסימו); או מפני שהיו המצרים אומרים שהיין המצאת השטן; עיין למטה מ' י"א (אח"מ); גם רצה ללמד הרעות הנמשכות מן היין, כי נח שהיה צדיק תמים בכל אנשי דורו, נולדו לו תקלות על ידי השכרות.
ויחל: הפעיל משורש חלל.

Verse 21



Verse 22

וירא חם...ויגד: זה היה חטאו, שלא כיסהו, אבל הגיד לאחיו דרך לעג; כי לולא שהיה מצחק באביו, היה משתתף עם שם ויפת לכסותו וגם הם היו משתפים אותו עמהם, וכיון שהגיד ולא כיסהו, אין זה אלא מלעיג ומקלה אביו (תלמידי מוהר"ר משה כהן פורטו).

Verse 23



Verse 24



Verse 25

ויאמר ארור כנען: הכוונה לומר ארור חם, ולא רצה להזכיר הקללה על בנו, אלא על בן בנו (תלמידי אליעזר אברהם פואה) ומוהר"ר י' א' אוסימו מוסיף כי אולי כנען היה חביב לאביו יותר משאר בניו, להיותו בנו הצעיר, ושאולי ג"כ לא רצה שיהיו כל בני חם וכל תולדותהם בכלל הקללה, ולכך הזכיר כנען.
עבד עברים: הפחות שבעבדים, היותר ראוי לשם עבד בכל העבדים ובהפך שיר השירים הנכבד שבשירים, היותר ראוי להיקרא שיר מכל בשירים, וכן קדש קדשים.

Verse 26

ברוך ה' אלהי שם: הכוונה לומר כי ה' יהיה אלהי שם ויהיה בעזרו תמיד, וזו ברכה שאין למעלה ממנה; והואיל והזכיר את השם אמר ברוך.
עבד למו: לאחיו שאמר למעלה.

Verse 27

יפת: הפעיל מן פתה והוא לשון ארמית, תרגום של ירחיב. (ותלמידי שמשון יינטילומו נב"ת אומר כי מזה שורש פשה), וענין הרחבת גבול מושאל להורות כל מיני הצלחה כמו אם ברך תברכני והרבית את גבולי (ד"ה א' ד' י'). כי ירחיב ה' אלהיך את גבולך (דברים י"ב כ') ועיין שם פירוש רש"י ופירושי, וכן כי עתה הרהיב ה' לנו (למטה כ"ו כ"ב).
וישכן באהלי שם: האלהים הנזכר, כלו' תהיה השגחתו עליו: ודעת Bochart ואחרים, כי יפת ישכן באהלי שם, והכוונה כי בני יפת כגון היוונים והרומיים עתידים לכבוש ממלכות בני שם שהם באזיאה; אך לפי זה תהיה זו קללה לשם וסיפור זה נכתב בתורה להרחיק את ישראל מחברת הכנענים שהיו ישראל באים להתישב בארצם, והיו דרכיכם מקולקלים והיו צריכים להתרחק מהם.

Chapter 10



Verse 1

ואלה תולדות: הבנים שהולידו. והנה השמות הנזכרים כאן (וכמו שהעירו גם קלעריקוס וראז' ואחרים) רובם שמות אומות ויש מהם ג"כ שהם ל' רבים, כגון לודים, ענמים, להבים, נפתוחים, ומהם שמות היחס כגון היבוסי, האמורי, הגרגשי, ולפיכך אי אפשר לפרש שהכוונה בפרשה הזאת להודיע מי הוליד פלוני ופלוני, אלא להודיע ממי יצאו אומה פלונית ואומה פלונית, חוץ מנמרוד שהוא נזכר כאיש מיוחד, אלא שגם הוא לא נזכר כאן אלא ע"ש שהיה ראש אומה וממלכה: ואנחנו לא נדע מה היתה קבלת האומות בענינים האלה ומה היו אמונותם הנשחתות, ולא נבין תועלת סיפור התולדות האלה בכל פרטיהם: אמנם ידענו כי רבים בין הקדמונים היו אומרים כי אבותיהם נולדו מן אדמתם במעשה נס של אליל פלוני ופלוני, או שנולדו מן האלילים עצמם; והנה כוונת התורה כאן להכחיש ההבלים ההמה ולקבוע האמונה הישרה, כי כולנו בני איש אחד אנחנו, וכולנו מעשה אל אחד.

Verse 2

גמר: אומרים שהיא אומה הנקראת בימי קדם Cimmerii, יושבי Chersonesus Taurica, והערביים קוראים להם בחלוף אותיות קרם, ומזה Crimea, וקוראים "בחר אלקרם " לים השחור: והעם הזה נזכר ביחזק' (ל"ח ו') עם גוג ומגוג.
מגוג: אומרים (וכן פלאויוס) שהם Sciti, ועיין יחזקאל ל"ח ול"ט. ובני בכורי ע"ה כי אולי שם מגוג כשאר עוד היום בשם ההר Caucaso.
מדי: היא Media.
יון: ידוע, וכן שם אומה או משפחה ממשפחות היונים נקראו Iones.
תובל ומשך: אומרים שהם העמים הנקראים בימי קדם Tibareni et Moschi והיו שכנים, ומושבם בארץ הנקראת כיום Georgia. ומצאנו ביחזקאל (כ"ז י"ג) יון תובל משך ונזכרו ג"כ ביחזקאל (ל"ח ב') אצל גוג.
תירס: אומרים שהיא Thracia. ובני בכורי ע"ה אומר כי תירס (Thyras) הוא שם הנהר Dnieper בלשון רומי ויתכן שכך נקראו מתחלה העמים הצפוניים השוכנים אצלו, ולפי זה יתיישב יותר היות תירס נזכר אצל משך.

Verse 3

אשכנז: לא נזכר אלא בירמיה (נ"א כ"ז) ממלכות אררט מני ואשכנז, ונראה שהיא אומה בארמיניאה (שם נגזר מן מני הנזכר ג"כ לדעת קצת בתהילים (מ"ה ט') מן היכלי שן מני שמחוך, ונגד הנגינה, אך כתרגומו מארע מני), ובני ע"ה אומר שהיא אומת Asuciandae או אומת Ascantii שהזכיר פליניאוס (ספר ו' פרק ז') בסביבות ים Maeotis.
ריפת: לא נודע, והקרוב שגם הוא בארמיניאה או קרוב לה, ויש אומרים שהם ההרים הנקראים אצל הקדמונים Riphoei ובני ע"ה אומר כי הם היושבים אצל ההר והנהר Nyphates שהזכירו הקדמונים בין ארץ ארם נהרים וארמיניאה, וההר ההוא נקרא עכשו Curdo, בארץ Curdistan. ובדברי הימים א', א' ו' כתוב דיפת בדל"ת.
תוגרמה: נזכר ביחזקאל (כ"ז י"ד ול"ח ו') ואנשי ארמיניאה קוראים אצמם בית נוגורמי.

Verse 4

אלישה: לדעת יוסף פלאויוס הם Aeoles, ולדעת בושארט היא Elis, ולדעת מיכאעלים וראז' היא Hellas, שתיהן בארץ יון, ונזכר שם זה ביחזקאל כ"ז ז', ובני אומר שהיא Cilicia באזיאה הקטנה, וכן רבנו סעדיה תרגם אלמציצה, שהיא עיר בציליציאה.
תרשיש: אומרים שהיא ספאניאה, ותרשיש שם עיר Tartessus שהיתה נמל (portus) מפורסם בימי קדם ושם זה נזכר הרבה במקרא; אבל כאן נראה שהכוונה כדעת אחרים שאומרים שהיא Tarsus באזיאה הקטנה.
כתים: דעת ראז' וגעז' שהיא Cyprus: ובספר החשמונאים כתוב כי אלכסנדר בא מארץ כתים, וכי אחר זמן כללו בשם זה גם שאר ארצות יון.
ודודנים: בד"ה א' א' ז' ובספר הכותים ובתרגום אלכסנדרי כתוב רודנים ברי"ש Rodii ואם הוא בדלת אומרים שהוא Dodona בארץ יון. ודעתי נוטה לומר כי לא דודנים ולא רודנים הוא ועיקר השם הזה אינו אלא דרדנים, (כמו שהוא בתרגום ירושלמי המיוחס ליונתן), ולהקל על הלשון היו אומרים דודנים או רודנים, (וכיוצא בזה לדעתי מף ונף עיקרם מנף, וכן דעואל ורעואל (במדבר א' י"ד ; ב' י"ד) עיקרם דרעואל); והנה Dardania היא מדינת Troja. וזה אחד מהדברים שגנב ממני החכם געזעניוס ע"ה, כי בספרו Thesaurus ערך דדן (עמוד 322) כתב כי לדעתו הנוסח הנכון הוא רדנים בר"יש והם Rhodii, ואחר שנדפס ישעיה של ראזנמילר עם הערותי בראשו, ושם (עמוד 11) כתובה מחשבתי זאת, אז געזעניוס בספרו Monomenta phoenicia עמוד 432 כתב כי אין ספק אצלו כי הכוונה על הדרדנים אנשי טרויה.

Verse 5

מאלה נפרדו איי הגוים: אמר זה אצל בני יפת, מפני שהיו זרים ובלתי ידועים לישראל יותר מבני חם ושם, והודיע כאן כי הם היושבים באירופא מעבר לים, וזה לדעתי טעם איי הגוים, כי שם אי מורה מחוז שבתוך הים, או שעל שפת הים; ומצינו שם איים שגור הרבה להורות על הארצות הרחוקות אשר מעבר לים, כמו והגידו באיים ממרתק (ירמיה ל"א י'), שמעו איים אלי והקשיבו לאמים מרחוק (ישעיה מ"ט א'), תרשיש פול ולוד מושכי קשת תובל ויון האיים הרחוקים (שם ס"ו י"ט) (ועיין ס' מחקרי ארץ בערך אי) ואיי הגוים הוא כמו גויי האיים, כמו ירק עשב (למעלה ט' ג') ולהט החרב (למעלה ג' כ"ד).
למשפחותם בגויהם: למשפחותם אשר בגוייהם, כי כל גוי כולל משפחות ושבטים שונים; או בגוייהם ענינו בארצות מושבם; כי שם גוי נגזר מן גיא, ועקר הוראתו מחוז מיושב, עיין "בכורי העתים" תקפ"ז עמוד קע"ד.

Verse 6

כוש: היא (לדעת בני) ארץ הנקראת אצל הקדמונים Meroe, והיא בין מצרים ובין Abyssinia, והיא בארץ הנקראת עתה Nubia.
פוט: אומרים שהיא Lybia.

Verse 7

סבא: נזכרת בישעיה (מ"ג ג') נתתי כפרך מצרים כוש וסבא תחתיך וכן (שם מ"ה י"ד) יגיע מצרים וסחר כוש וסבאים אנשי מדה, ובתהלים (ע"ב י') מלכי שבא וסבא, והיא לדעת בני ע"ה Abyssinia.
חוילה: לדעת ר"ס גאון וגעזעניוס היא Zeila לדרום Bab-el-Mandeb.
סבתא: בתרגום ירושלמי המיוחס ליונתן סמדאי והם לדעת געז' Sembriti, ובארצם יש עיר ששמה Sabat על שפת ים סוף.
רעמה: ביחזקאל (כ"ז כ"ב) רוכלי שבא ורעמה המה רכליך בראש כל בשם ובכל אבן יקרה וזהב, אומרים שהיא Reama בערב המבורכת, והיא רבת מסמר.
סבתה: בתרגום ירושלמי המיוחס ליונתן מתורגם זנגאי, והזכירם גם אבו אלפרג בין בני חם, ויושבים בארץ Zanguebar.
שבא: נזכר גם למטה (פסוק כ"ח) בין בני יקטן, ויש עוד שבא אחר מבני קטורה (למטה כ"ה ג'), יוש מקומות שונים בערב המבורכת הנקראים Saba.
דן: אומרים שהיא Daden, עיר אצל Golfo Persico, ולא רחוקה מים הודו ונזכרה ביחזקאל (כ"ז ט"ו), ויש עוד דדן מבני קטורה.

Verse 8

להיות גבור בארץ: להיות מפורסם בגבורתו, ועי"כ הביא בני אדם תחת ממשלתו, ודעת Petavius כי נמרד הוא Belus המלך הראשון לאשור, וקרוב הדבר שלכך נזכר כאן, מפני שעשו אותו ע"ז; ומצאנו ארץ אשור נקראת (מיכה ה' ה') ארץ נמרוד, גם מגדל בבל נקרא עד היום על שם נמרד ברז נמרד, ובאותו מגדל או היכל היה עיקר עבודת בל: ויש אומרים (פסחים צ"ד ע"ב), שנקרא נמרד על שהמריד את העולם בקב"ה, אמנם אין נראה מסיפור התורה שעשה עצמו ע"ז בחייו, רק שעשה לו מלוכה ביד חזקה, ואולי העמים שהיו תחת ידו קראו לו בל כלו' בעל ואדון, ואשר לא היו תחת ידו קראוהו מורד (ויש אומרים כי נמרד נגזר מן נמר). ולהיות בל ע"ז מפורסמת מאד, הודיעה התורה שלא היה אלא גבור ציד.

Verse 9

הוא היה גבור ציד: ידוע כי בימי קדם היו חיות השדה פושטות בארץ למיעוט היישוב, והיו הגבורים הורגי החיות נכבדים מאד לרוב תועלתם, כגון הירקוליס ואחרים.
גבור ציד: גבור סמוך וציד שם דבר, כמו גבורי מלחמה (דה"י ב' י"ג ג'), אנשי אמת (שמות י"ח כ"א).
לפני ה': בכל העולם, שגם האל לא היה רואה בארץ גבור ציד ממנו ( רמב"ן).
על כן יאמר: כך היה משל הדיוט כשהיו רוצים להלל איש גבור היו אומרים דרך גוזמא שהוא כנמרד.

Verse 10

ותהי ראשית ממלכתו וגו': נראה שהוא בנה את הערים האלה כמו שאמר אח"כ שבנה את נינוה וכו'.
ערך: תרגום ירושלמי והיירונימוס ומר אפרים סורי אומרים שהיא Edessa בארם נהרים, וראז' וגעז' נוטים לדעת Salmasius ובושארט האומרים שהיא Areca בארץ בבל, ומהעיר הזאת אומרים שהם נזכרים בעזרא (ד' ט') בשם ארכויא.
אכד: ראז' וגעז' נוטים לדברי קלעריקוס שהיא עיר Sacada שהזכיר תלמי (Ptolemaeus) ואמר שהיא מעט למטה מנינוה, קודם שישפך נהר ליקוס לתוך חדקל.
כלנה: לדעת Quatremère היא עיר Kolwan הרכוקה חמשה ימים מבבל.
שנער: הארץ שסביבות בבל, ולא נדע עד היכן נמשכה.

Verse 11

מן הארץ ההוא יצא אשור: הנכון כדברי רמב"ן ולפניו התרגום המיוחס ליונתן ואחריו בושארט, קלעריקוס ורמב"ן ומהרש"ד כי נמרד יצא משם והלך לאשור. וארץ אשור היתה נקראת בפרט מדינת Adyabene (.Plinius, 5.12) אשר בה עיר נינוה, ולפעמים נכללו בשם אשור כל ארצות ממלכת מלכי אשור, ולפעמים נקראה מלכות בבל אשור, כשנפלה מלכות אשור ביד מלכי בבל, וכשנפלה בבל ביד פרס ומדי נקרא דריוש מלך פרס בשם מלך אשור (עזרא ו' כ"ב).
נינוה: היא עתה נחרבת, ואצלה עתה עיר Mosul, ויש קרוב לה כפר הנקרא Nunia. אבל מה שרצה ר' שלמה דובנא להסתייע מתרגום אנקלוס אינו אלא טעות, כי הה"א בסוף תיבה במקום למ"ד בתחילתה אינה נוהגת בלשון ארמי; ותרגום אשורה (למטה כ"ה י"ח) הוא לאתור, אבל אתוראה הוא שם היחס (אשורי) כמו בבלאה, פרסאה, מערבאה, וכן עד מה אשור תשבך (במדבר כ"ד כ"ב) תרגומו אתוראה ישבינך.
רחובות עיר: כך היה שמה, והוסיפו מלת עיר, כי שם רחובות לא ייראה ממנו שהוא שם עיר. ולדעת בני ע"ה כך עקר שמה, רחובות עיר והוא שם הודיי (Sanscritico) לפיכך בא הסמוך אחר הסמוך, ומלת Ira ענינה ארץ.
4 יצא אשור: אל אשור, כמו בצאתי שער עלי קרת (איוב כ"ט ז'), ויצא חצר אדר (במדבר ל"ד ד'), ויצא נחל מצרים (יהושע ט"ו ד') ויצא יבנאל (שם שם י"א), ויצא הירדן (שם ט"ז ז'), ויצא עין שמש (שם י"ח י"ז), וכן בשורש בוא, ויבא ירושלים (מלכים א' ג' ט"ו) ויביאהו בבל (מלכים ב' כ"ה ז'), וזולתם רבים.

Verse 12

רסן: איננה ידועה, ומר אפרים אומר כי בארם נהרים בין נינוה ובין כלח עיר ששמה ריש עין, ואולי היה שמה מתחלה רסן.
כלח: Quatremère היא Karch בדיארבקר.

Verse 13

את לודים וגו': שמות אומות בלתי ידועות היום, ואפשר שלא היו אלא משפחות מאומת מצרים.

Verse 14

פתרוסים: יושבי פתרוס (ישעיה י"א י"א, ירמיה מ"ד א' וט"ו), ואומרים שהיא Thebais.
כסלוחים: בלתי ידועים.
אשר יצאו משם פלשתים: לפי הטעמים יצאו פלשתים מפתרוסים ומכסלוחים יחדו, לא מכסלוחים לבדם, ועל כל פנים לא יצאו מכסלוחים לבדם, כי גם מכפתורים יצאו, ככתוב את פלשתים שארית אי כפתור (ירמיה מ"ז ד'), ופלשתים מכפתור (עמוס ט' ז') וכתוב והעוים היושבים בחצרים עד עזה כפתורים היוצאים מכפתור השמידום וישבו תחתם (דברים ב' כ"ג), ומן הפסוק האחרון הזה נראה כי לא כל הפלשתים, אלא קצתם, יצאו מכפתור, ושאריתם ייתכן שהם מן הפתרוסים והכסלוחים.
ואת כפתורים: גם את אלה ילד מצרים. והנה רצה הקב"ה להודיע לישראל כי הפלשתים שהיו הם הולכים לשכון אצלם הם מבני מצרים, כדי שיתרחקו מהם ומדרכיהם, כי אין ספק שהיו ישראל שבימי משה שונאים את המצרים שהשתעבדו בהם. כפתור כנראה כדעת געז' שהיא Creta.
פלשתים: פלש בלשון איטיאופיאה ענינו גלה מארצו.

Verse 15

צידון: שם עיר ידועה.
ואת חת: יושבי חברון.

Verse 16

היבוסי: יושבי ירושלים.

Verse 17

ואת הערקי ואת הסיני: שם משפחות מבני כנען, והיירונימוס אומר כי בימיו היו בא"י חרבות עיר נקראת Sin, וכן Arca אומרים שהוא עיר אצל לבנון, והיא עתה חרבה.
החמתי: עיר חמת נמצאת עד היום בארם אצל נהר אורונטס והיוונים קראו לה אפיפניה.
ואחר נפוצו משפחות הכנעני: נתרבו ונתיישבו בארצות אחרות, ונראין דברי נתיבות השלום, כי מה שכתוב אח"כ ויהי גבול הכנעני מצדון וגו' הם גבולי כנען מימי קדם, אבל בימי משה כבר נפצו משפחותם ונתפשטו הרבה והלאה לגבולים האלה, כפי מה שנתבארו גבולות ארץ כנען בפרשת מסעי.

Verse 18

הארודי: נזכר ביחזקאל (כ"ז ח') יושבי צידון וארוד ואמרים שהיא אי בפיניציאה, נקראת עכשיו Ruad o Rovada.
המצרי: Shaw ראה אצל חרבות Arca חרבות עיר גדולה הנקראת Sumra.
החמתי: עיר חמת נמצאת עד היום בארם, אצל נהר Orontes והיוונים קראו לה Epiphania.
ואחר נפוצו משפחות הכנעני: נתרבו ונתיישבו בארצות אחרות, ונראין דברי נתיבות השלום, כי מה שכתוב אח"כ ויהי גבול הכנעני מצדון וגו' הם גבולי כנען מימי קדם, אבל בימי משה כבר נפצו משפחותם ונתפשטו הרבה והלאה לגבולים האלה, כפי מה שנתבארו גבולות ארץ כנען בפרשת מסעי.

Verse 19

באכה: הכ"ף לכנוי, כאדם מדבר עם חברו (רש"י ורד"ק), וענין המליצה הזאת כענין דרך או מצד.
לשע: אומרים שהיא Callirrhoe שהיה בה מעין מים חמים ההולכים בים המלח.

Verse 20

בגויהם: עין למעלה י' ה'.

Verse 21

ולשם ילד גם הוא: אמר לשון זה בשם לפי שהזכירו באחרונה (רמב"ן) כדי שלא יחשב שלא היה נכבד כאחיו, או שלא היה מרובה באוכלוסין כמוהם. ולפי שאיחר אותו הוסיף בשבחו כי הוא אבי כל בני עבר וגו'.
אבי כל בני עבר: הנכון כדעת רש"י ורמב"ן וקלעריקוס וראז' וגעז' שהטעם אנשי עבר הנהר, כלו' השוכנים למזרחו של פרת, כטעם בעבר הנהר ישבו אבותיכם מעולם תרח אבי אברהם (יהושע כ"ד ב'), וענו אשור וענו עבר (במדבר כ"ד כ"ד), בעברי נהר במלך אשור (ישעיה ז' כ') והם אנשי אשור ובבל ואנשי ארם נהרים, שהיו גוים עצומים וממלכות גדולות. ואברהם שבא מארם נקרא העברי (למטה י"ד י"ג) וכשנתרבה זרעו נקראו בני המשפחה כולם עברים; ואם אולי גם אחרים באו מהארצות ההן לארץ כנען והולידו שם בנים, לא נקראו עברים, כי התערבו עם גויי הארץ, ולא נשארו אומה נבדלת כמו שנשארו בני ישראל. והדבר מובן מאליו כי השמות האלה "עבר הנהר" ו"עברים" נולדו בארץ כנען אשר היא בעבר המערבי לנהר פרת, והעמים היושבים בעבר המזרחי עיקר שמם היה ארמים אשורים בבלים, לא עברים, ורק כשהיה אחד מהם יוצא מארצו ועובר את הנהר, היו הכנענים קוראים לו עברי; וכן ארצות ארם נהרים ואשור היו נקראות רק בארץ כנען בשם עבר הנהר, וכן מה שכתוב כאן אבי כל בני עבר הוא לפי מה שנקראו הארצות ההן בפי אנשי כנען ואח"כ בפי בני ישראל המדברים שפת כנען. והפך מזה בעזרא ונחמיה מצינו ארץ ישראל וסביבותיה נקראות עבר הנהר או עבר נהרא (עזרא ה ל"ו; נחמיה ב' ז' ט'; ג, ז'; עזרא ד ט"ז), כי כן היו מעבר לנהר ליושבי אשור ובבל. וכן בפסוק כי הוא רודה בכל עבר הנהר (מלכים א' ה' ד') הכוונה על א"י והממלכות אשר סביבותיה, וזה מפני כי ס' מלכים שבידנו (שהוא קצור מס' ד"ה למלכי יהודה וישראל שנאבד) נעשה בגלות בבל (אדר תרכ"א).
אחי יפת הגדול: הגדול כנוי ליפת, והנה כבר ידענו כי שם ויפת אחים, והנכון כפי רש"י כי כאן הכוונה במלת "אח" שוה, כמו שמעון ולוי אחים (למטה מ"ט ה'), אח הייתי לתנים (איוב ל' כ"ט), אח הוא לבעל משחית (משלי י"ח ט'), והטעם שהיה נכבד כיפת שהיה הגדול; וכל זה אמנם להבזות את חם שיצאו ממנו מצרים וכנען.

Verse 22

עלים: היא Elimais, והעם הנקרא Elimoei, והיה מושבם בין מדי ובין Susiana, ושם הארץ ההיא Khusistan.
ארפכשד: זה שם ארם, כי נזכרו תולדותיו למטה, אך על שמו נקראה אחת ממדינות אשור Arropachitis, קרוב לארמיניאה.
לוד: יש אומרים שהיא Lydia באזיאה הקטנה, ולדעת Rosellini הוא שם לחלק אזיאה אשר מעבר להרי Taurus.
ארם: שתי ארצות נקראו כן, האחת היא Syria, והיא ארם דמשק, והיו בה בימי דוד ממלכות שונות, ארם צובה, ארם בית רחב, ארם מעכה, וחמת; והשנית היא ארם נהרים או פדן ארם, Mesopotamia שבין פרת וחדקל.

Verse 23

עוץ: דעת בושארט (ואחריו בעל מחקרי ארץ) שהיא קרוב לדמשק, ושמה Guta. ודעת ראז' וגעז' שהיא Ausitis בצפונה על ערב המדברית (deserta) לצד בבל והיא מקומו של איוב, ובזמן גלות בבל פשטו בני אדום והגיעו עד שם (איכה ד' כ"א).
חול: אומרים שהיא בארם, ונקראת עד היום ארץ אלחול"ה אצל מי מרום.
גתר: לא נודע.
מש: אומרים שהם אנשי ההר Masius לצפון עיר נציבין (Nisibis).

Verse 24

עבר: דעת ראז' וגעז' כי היהודים קראו לו שם זה, על שם שממנו יצאו העברים; ואני אומר כי מעולם לא מצאנו שיהיו ישראל מיחסים עצמם לעבר, אלא לאברהם ליצחק ויעקב, והנכון בטעם שם עברים מה שכתבתי למעלה (כ"א), וטעם שם עבר לאיש זה לא ידענוהו.

Verse 25

נפלגה הארץ: נתבלבלו הלשונות.
יקטן: הוא נזכר עדיין אצל הערביים יושבי Iemen, והם מתיחסים לו.

Verse 26

את אלמודד: דעת געז' כי הוא Morad שלפי דברי הערביים בספור יחוסיהם היה מגזע יקטן, ויש משפחה ממשפחות הערביים יושבי Iemen הנקראת על שמו בני מראד; והנה מלבד חלוף הדל"ת ברי"ש, קשה לי בזה שיהיה סימן הידיעה (אל בערבי כה"א הידיעה בעברית) בשם אדם, והנכון שאותיות אל גם הם מן השורש, ושאין כאן טעות בכתיבת השם, ואנחנו לא נדע מי הם יוצאי אלמודד, כאשר לא נדע כמה אומות אחרות.
שלף: תלמי הזכיר אומה בערב הנקראת Salapeni.
הצרמות: שם מחוז בערב נקרא Hadramant, והיא ארץ מור ולבונה.
ירח: אצל חצרמות נמצא הר הנקרא הר הלבנה (וגל אל קמר).

Verse 27

הדורם ודקלה: לא נודעו.
אוזל: שם עיר גדולה ואם בערב המברכת (Iemen) ושמה עתה שנעא, ועתה בימינו הומת שם בסם המות החכם (Sectzen).

Verse 28

עובל ואבימאל: לא נודעו.
שבא: עם מפורסם אצל הקדמונים בערב המבורכת (Sabaei) ונזכר הרבה במקרא.

Verse 29

אופיר: שם מחוז בדרום ערב, והוא אופיר שהיו הולכות שם אניות שלמה, וכבר מצא Scetzen במדינת Oman אשר על יד ים אוקיאנוס עיר הנקראת El Ophir: ובני ע"ה מצא בס' Rosellini אופיר נזכר בכלל הארצות שכשבו מלכי מצרים באניותיהם, וזה סיוע לדעת Scetzen. וכבר רבו הדעות על מקום ארץ אופיר, וראז' הסכים שהיא זאת אשר בארץ ערב, וגעז' מסופק בין שתי סברות, האחת היא זאת, והשנית היא היות אופיר בארץ הודו ולסברה הראשונה הסכימו מיכעלים, Wolney, Neibhur, Scetzen ואחרים, ולסברה השנית Relandus ואחרים, ודעת בושארט כי שתי אופיר היו, אחת בערב ואחת בהודו. והנה אעפ"י שלא נמצא עתה זהב בארץ ערב, געז' אומר שאין להכחיש המצאו שם בימי קדם, אחרי שמצאנו ויתן לו מזהב שבא (תהילים ע"ב ט"ו), וכן העידו קצת מסופרי העמים, ובתוכם פליניאוס (VI 28 32), וסטרבון כתב כי עם שבא (Sabaei) היו שוכנים אצל מחוז אשר שם זהב. גם אומר געז' כי יתר הסחורות שהיו באות לשלמה מאופיר, יתכן שהיו באות בהודו לאופיר, ואין ראיה אם אינן נמצאות בערב עצמה.
חוליה: אומרים שהיא ארץ בערב מבורכת, ונקראת עתה Chaulan.
יובב: תלמי הזכיר אומה נקראת Iobabitac, בין Oman וחצרמות.

Verse 30

ויהי מושבם וגו': נראין דברי מיכאעליס (שלא כדעת בעל הטעמים) שהטעם ויהי מושבם הר הקדם, ממשה באכה ספרה. וכן היא ג"כ דעת רש"י, שכתב (י"א ב') בנסעם מקדם שהיו יושבים שם כדכתיב למעלה ויהי מושבם וגו' הר הקדם.
משא: היא Misene ובתלמוד מישן, והיא על נהר פרת ממזרח לארץ ערב, וספר אומרים שהיא הנקראת Tehama, והיא לצד ים סוף ובקצה מערבי לארץ ערב, וספר ענינו גבול ותחום.
הר הקדם: ארץ הרים נקראת הר, כמו ההר הטוב הזה והלבנון (דברים ג' כ"ה) הר האמרי (שם א' ז'), וכן בעובדיה (א' ט') הר עשו, והנה אומר כי היה מושב בני יקטן בארץ הנקראת הר הקדם, כי כן רוב חלק ערב אשר ישבו בה בני יקטן היא ארץ הרים.

Chapter 11



Verse 1

שפה אחת ודברים אחדים: דעת Vitringa וקלעריקוס שאין הכוונה אלא הסכמה ועצה אחת, כענין פה אחד (דברי הימים ב' י"ח י"ב) וקול אחד (שמות כ"ד ג'). אך מה שכתוב למטה אשר לא ישמעו איש שפת רעהו מוכיח שהענין כפשוטו שהיו כולם מדברים לשון אתת.
דברים: אין ענינו מלות, Wörter, כי לא נמצא בשום מקום דבר ודברים על חמריות המלות, אלא להוראת דיבור ומאמר, ונ"ל כי "שפה" כולל השורשים וחיבורם עם הכנויים, ובנין הפעלים בבניניהם וזמניהם, ו"דברים" כולל שימושי השרשים להוראות מושאלות, והם דרכי הדיבור המתחדשים בכל מדינה ובכל דור, בלי שישתנה הלשון, ואינם תלויים בחומר המלות, אבל במכוון בהן. "חרה אפו" לפי הלשון והשפה ענינו נתחמם חוטמו, ואח"כ הושאל להורות על הקצף והחמה. וזה וכיוצא בו אעפ"י שאיננו מאמר שלם, הוא מה שנקרא כאן דברים, והנה מה שתירגם רמבמ"ן " רעדענסארטען " הוא מסכים עם מה שפירשתי, אבל המבאר ביאר כוונתו באופן אחר. ויוסף ירא אומר כי ב"שפה אחת" הכוונה על שווי הלשון, וב"דברים אחדים" הכוונה על שווי הדיבורים כלומר שווי ההסכמה והעצה; ונ"ל שאם היה הכתוב הזה כולל שני ענינים נבדלים כל כך זה מזה, היה לו לפרש יותר, ולפחות היל"ל ויהיו דבריהם אחדים, אבל ויהי כל הארץ שפה אחת ודברים אחדים, בלי פועל אחר שמפסיק ביניהם, מורה שהכוונה שני דברים קרובים זה לזה וכעין שמות נרדפים.

Verse 2

מקדם: מארצות המזרח כלומר מהרי אררט שנחה שם התבה אחר המבול.

Verse 3

נלבנה: פועל נגזר מן לבנה, ולבנה אולי מן לאבן, שעומד במקום אבן, וידוע לפי עדות הסופרים הקדמונים כי חומות בבל היו של לבנים, וזה מפני שאין שם הרים ואבנים ומה שכתב רש"י טווילש אין ענינו tuiles אלא tavelle, מלה ידועה במדינות ויניציאה ולומברדיאה וענינה לבנה.
והחמר: הוא ασφαλτος [אספלטוס] מין Bitumen הנמצא לרוב בבבל, וכבר העידו סופרים קדמונים כי הכתלים המדובקים בחמר הם חזקים יותר מן הברזל.

Verse 4

וראשו בשמים: דרך הפלגה כמו ערים גדולות ובצורות בשמים (דברים א' כ"ח).
ונעשה לנו שם: הבאים אחרינו יהללו אותנו על המעשה הגדול הזה, או העיר עם המגדל הם עצמם שם, כלומר דבר מצויין ומפורסם (Monumento), ואולי ככה ויעש דוד שם בשובו מהכותו את ארם (שמואל ב' ח' י"ג), ואולי ככה וקברו כל עם הארץ והיה להם לשם (יחזקאל ל"ט י"ג) קבורת המון גוג תהיה דבר מצויין ומפורסם.
פן נפוץ וגו': דבק עם נבנה לנו עיר ומגדל, כי העיר והמגדל יהיו להם למרכז, אליו יתקבצו ולא יתפזרו על פני כל הארץ.

Verse 5



Verse 6

הן עם אחד: הנה הם עם אחד וחברה אחת בעלי עצה אחת.
יזמו: עתיד משורש זמם, והיה משפטו יזמו, אלא שהוקל כמו ונבלה.

Verse 7

ונבלה: משורש בלל, והיה משפטו ונבלה, אלא שהוקל, כמו שהוקלו מלות ונבקה רוח מצרים (ישעיה י"ט ג') ורחבה ונסבה (יחזקאל מ"א ז'), אלא כי ונבקה ונסבה הם מבנין נפעל, ונבלה בנין הקל.

Verse 8



Verse 9

בבל: משפטו בלבל, וכן בלשון ארמית שושלתא במקום שלשלתא ואחרים כמוהו ועיין דקדוקי סימן רפ"ד והסיפור הזה נמצא ממנו זכרון אצל הגוים הקדמונים, פלאוויוס הביא דברי Sibilla וזה לשונה: כל בני אדם היו מדברים שפה אחת, וקצתם בנו מגדל גבוה מאד, כאלו ירצו לעלות בו אל הכוכבים, אך האל הוציא רוח מאוצרותיו, ויהרוס המגדל, ויתן לכלם לשונות שונות, ועל כן נקרא שם העיר בבל. וכן Eusebius הביא דברי Eupolemus וז"ל בלשון רומי: Urbem Babylonem primum ab illis fuisse conditam, qui a diluvio servati sunt; cos autem fuisse gigantes, et celebrem illam turrim extruxisse, qua vi divina prostrata, gigantes per universam terram fuisse dispersos. והביא ג"כ דברי Abydenus וז"ל Sunt qui dicunt primos e terra editos, cum virium et molis ratione superbiscunt, turrim excelsam erexisse, ubi nunc est Babylon; et cum ea jam esset coelo proxima, ventos diis subvenientes totum opus subvertisse; nimis antem Babyloniae nomen fuisse impositum. Cum vero ad id temporis homines unius linguae fuissent, linguam diversam ipsis a Diis esse immissam.

Verse 10



Verse 11



Verse 12



Verse 13



Verse 14



Verse 15



Verse 16



Verse 17



Verse 18



Verse 19



Verse 20



Verse 21



Verse 22



Verse 23



Verse 24



Verse 25



Verse 26



Verse 27



Verse 28

על פני תרח: בתיי תרח, שמת ואביו רואה, כמו על פני אהרן אביהם (במדבר ג' ד') (נתיבות השלום). ונ"ל כי כשירצה בעל לה"ק לומר כי פלוני ראה כשנעשה דבר פלונית אומרים שנעשה לעיניו (במדבר י"ט ה'), או לפניו כמו ועשיתם לפני פרעה (שמות ד' כ"א), או נגדו, כמו נגד כל עמך אעשה נפלאות (שם ל"ד י'), ואין אומרים על פניו, אלא כשהדבר גורם צער ונזק או כעס למי שרואה אותו, כמו כאן שהאב מצטער בראותו מיתת בנו, וכן על פני אהרן אביהם (במדבר ג' ד'), שאינו דבק עם ויכהן אלעזר ואיתמר אלא עם וימת נדב ואביהוא (כפירוש הרמב"ן) וכן לא יוכל לבכר את בן האהובה על פני בן השנואה (דברים כ"א ט"ז) ר"ל באופן שיהיה בן השנואה מפסיד וניזוק, וכן על פני כל אחיו ישכון (בראשית ט"ז י"ב) על פני כל אחיו נפל (שם כ"ה י"ח) הכוונה שנתיישב במקום שבחר לו גם נגד רצון אחרים ועל חמתם, ואיש לא עמד בפניו, וכן לא יהיה לך אלהים אחרים על פני (שמות כ' ג'), כאלו אמר על אפי ועל חמתי, וכן אם לא על פניך יברכך (איוב ב' ה') הכוונה על אפיך ועל חמתך, וכן על פניכם אם אכזב (שם ו' כ"ח) הכוונה על אפכם ועל חמתכם תראו שאין אני מכזב ושהאמת אתי, וכן מי יגיד על פניו דרכו (שם כ"א ל"א) מי יש יוכיחהו על מעשיו הרעים ולא יירא מחרון אפו?
באור כשדים: אומרים שהיא Castellum Persicum, Ur שהיזכיר Marcellinus Ammianus בדברו חדקל ונציבין, וגעז' אומר כי המלה מלשון Sanscrit, אור בסנסקריט עיר, ודעתו ג"כ כי עיר נגזר מן אור: ויהי מה, נ"ל כי אור כשדים לא היתה בבבל, אלא על שם מאורע בלתי נודע לנו נקראה על שם הכשדים והיא בארם נהרים, שהוא עבר הנהר, וכמו שכתוב ביהושע (כ"ד ב') בעבר הנהר ישבו אבותיכם מעולם, וכן ידוע (כמו שהעיר בושארט) שאם היה אברהם בארץ כשדים, לא היה צריך לעבור דרך הרן כדי לבוא לארץ כנען. ולפי זה אין אנו צריכים להרבות מסעות אברהם כדעת רמב"ן ונתיבות השלום.

Verse 29

ואבי יסכה: נראה שהיתה מפורסמת וידועה לישראל והוא על דרך אבי כל בני עבר (למעלה י' כ"א) ורז"ל אמרו (מגלה י"ד ע"א) שהיא שרה, ואמרו זה שלא להכזיב את אברהם שאמר (למטה כ' י"ב) וגם אמנה אחתי בת אבי היא, ומצאנו שבני בנים נקראים בנים, ופירוש בת אבי בת בנו של אבי. גם היה רחוק בעיניהם שיהיה אברהם לוקח אחותו מן האב, לפיכך עשו אותה בת אחיו, אך אם כדבריהם, ואם היו הלכות אישות בימי אברהם שוות לאותן שנצטוינו בתורה, מה לו להוסיף אך לא בת אמי? והלא בת האח היא מותרת בלי שום חילוק אם הוא אח מצד האב בלבד או גם מצד האם. ואולי ייתכן לומר כי גם יסכה היתה אשת נחור, ונשא נחור שתי אחיות כיעקב, והכתוב אמר ושם אשת נחור מלכה, כי היא העיקר, שממנה יצאו רבקה ולבן ורחל ולאה.

Verse 30

ותהי שרי עקרה: הקדים זה מפני שהוא עתיד לומר ואעשך לגוי גדול.
ותהי שרי עקרה אין לה ולד: מפני שהוא אומר אח"כ כי תרח לקח עמו גם לוט בן הרן, הקדים ואמר כי לא לקח עמו בני אברהם, כי אשתו היתה עקרה ולא היה לה שום ילד (אאא"א). ודעת דון יצחק כי תרח יצא מארצו מפני שראה כי הרן מת ואברם לא היה מוליד, וחשב אולי בשינוי מקום יהיה לו שינוי מזל.
עקרה איו לה ולד: היתה נחשבת עקרה מפני שעדיין לא ילדה, ואינם שני דברים, ורמבמ"ן הוסי, אונד והוא שיבוש. ומה שכתוב בשופטים (י"ג ב') ואשתו עקרה ולא ילדה, הוי"ו היא דרך פירוש (עיין למטה י"ג ח') ואשתו היתה עקרה, כלו' עדיין לא ילדה.

Verse 31

ויצאו אתם: אתו היל"ל, ונ"ל אתם עם נחור ומלכה (ואולי גם יסכה) הנזכרים למעלה, כי כן מצאנו אח"כ משפחת נחור בחרן; והכותים מפני שלא מצאו כאן זכרון נחור הגיהו: ואת שרי ואת מלכה כלותיו אשות אברהם ונחור בניו. ובאמרם אשות ולא נשי נחלתה חרפתם, שהיא תוספת אנשים בוערים, כי אשות איננו נמצא בכל המקרא רק ביחזקאל כ"ג מ"ד וחסר וי"ו ונ"ל שראוי לקרוא אשת.
ללכת ארצה כנען: נ"ל כי לא היה זה במצוות ה', כי לא היה תרח עובד ה' (ואם היה זה במצוות ה' לא היו תרח ונחור מתעכבים בחרן) אמנם יצא תרח מארצו לסיבה מן הסיבות, והתעורר ללכת ארצה כנען, ולא קיים עצתו, וישב בחרן, וה ' ציוה לאברהם שייפרד מבית אביו וילך הוא לבדו.
חרן: עיר בארם נהרים, ושמה בפי סופרי היונים והרומיים Carras, והיא ידועה על מפלת Crassus וחיל רומי עמו, ונכונים דברי קלעריקוס שהשם נגזר מן חרר, כענין ושכן חררים במדבר (ירמיה י"ז ו'), כי כן הוא מחוז חרן לפי ספור פלוטארך בחיי קראסוס.

Verse 32

ויהיו ימי תרח וגו': השלים ענין תרח כדי להתחיל אח"כ עניני אברהם, אעפ"י שמיתת תרח לא היתה אלא ששים שנה אחרי צאת אברהם מחרן.

Chapter 12



Verse 1

ויאמר ה' אל אברם: כשהיה בחרן, כמפורש למטה (פסוק ד') "בצאתו מחרן".
מארצך: אעפ"י שלא היתה חרן ארץ מולדתו, הנה היא מארם נהרים, וגם אור כשדים היתה בארם נהרים.
וממולדתך: אין ענין מולדת כענין ארץ מולדת, אלא מולדת ענין משפחה ואומה, כמו באבדן מולדתי (אסתר ח' ו') את עמה ואת מולדתה (שם ב' י'), שאול שאל האיש לנו ולמולדתנו (למטה מ"ג ז').
ומבית אביך: מולדתך כולל יותר מבית אביך, והנה אמר לו שיעזוב לא לבד את אומתו ואת קרוביו הרחוקים, אלא גם בית אביו שהם שאר בשרו; וזה על דרך את בנך את יחידך אשר אהבת (למטה כ"כ ב') להגדיל זכותו.
אשר אראך: אין ספק, כי פירש לו שילך לארץ כנען, וטעם אשר אראך כדעת ראב"ע, שאראך לתתה לך, ככתוב (למטה י"ג ט"ו) כי את כל הארץ אשר אתה רואה לך אתננה.

Verse 2

ואגדלה שמך: ברכתך והצלחתך תהיה כל כך גדולה ומפורסמת בעולם, שעל ידה יהיה שמך גדול ומפורסם.
והיה: באופן שתהיה, כמו ויתפלל בעדך וחיה (שם כ' ז').
והיה ברכה: אתה תהיה הברכה אשר יתברכו בך לאמר ישימך אלהים כאברהם, ואח"כ הוסיף כי כל משפחות האדמה יתברכו בו, לא אנשי ארצו בלבד (רמב"ן). וכן ברכה בקרב הארץ (ישעיה י"ט כ"ד), והיה כאשר הייתם קללה בגוים כן אושיע אתכם והייתם ברכה (זכריה ח' י"ג), וכן ולקח מהם קללה לאמר ישימך ה' כצדקיהו וכאחאב (ירמיה כ"ט כ"ב), וכן כי תשיתהו ברכות לעד (תהלים כ"א ז'). ואולי טעם והיה ברכה שבני אדם יברכוך, כי כן המנהג לברך את המצליחים, וכן מצינו באברהם כשהכה את אמרפל בא אליו מלכי צדק ויברכהו ויאמר ברוך אברם לאל עליון (בראשית י"ד י"ט), וכן דוד שלח את אנשיו לברך את נבל בשעת שמחתו והצלחתו בגזת צאנו (שמואל א' כ"ה י"ד), וכן מלך מחת שלח לברך את דוד כשהכה את הדדעזר (שמואל ב' ח' י'), וכן העוברים הרואים בעל השדה קוצר את קצירו היו אומרים לו ולאנשיו ברכת ה' אליכם ברכנו אתכם בשם ה' (תהלים קכ"ט ח'), וזה ג"כ טעם באשרי כי אשרוני בנות (בראשית ל' י"ג) וכן כל גוים יאשרוהו (תהלים ע"ב י"ז) גם מה שכתוב (זכריה ח' י"ג) והיה כאשר הייתם קללה בגוים וגו' כן אושיע אתכם והייתם ברכה, איננו אלא כמשמעו, כשהייתם בגלות היו מקללים אתכם, וכאשר תושעו יברכו אתכם, וכן להיות לשמה ולקללה (מלכים ב' כ"ב י"ט), לשנינה ולקללה (ירמיה כ"ד ט') לשרקה ולקללה (שם כ"ה י"ח) וזולתם בירמיה, כולם כמשמעם, רק ולקח מהם קללה (שם כ"ט כ"ב) הוא ענין אחד, כי לא אמר והיו קללה. והנה אחר שאמר שלרוב הצלחתו יברכוהו הוסיף ואמר ואברכה מברכיך, ואם אולי יימצא איש בליעל, שלא יברכך אבל יקנא בך ויקללך, או מקללך אאר.

Verse 3

ונברכו בך: הנכון כפירוש רש"י שהכוונה כמו בך יברך ישראל לאמור ישימך אלהים כאפרים וכמנשה (בראשית מ"ח כ'), ולדעת זאת הסכים געז' באוצר שלו, ובתחלה היה מסכים עם ראז' ואחרים שפירשו כתרגומו בדילך, כי על ידו ועל יד זרעו ישובו לאמונת הייחוד. והנה ונברכו ענינו כמו והתברכו כי הנפעל מתחילתו אינו אלא התפעל בלתי דגוש, כמו בנין אתפעל בארמי, כמו השמר לך שענינו שמור עצמך, וכבר התקומם האפודי בספרו מעשה אפוד נגד החושבים שעקר הוראת הנפעל היא להורות על קבלת הפעולה.

Verse 4



Verse 5

ואת הנפש אשר עשו: העבדים שקנו, כמו עשה את כל הכבוד הזה (בראשית ל"א א') (רש"י).

Verse 6

עד מקום שכם: עיר שכם היא יושבת בטבור א"י, ולולא שבחר דוד בירושלים להיותה בנחלת מטה יהודה, וגם היתה חביבה עליו כי היתה עיר בצורה ולא נכבשה עד ימיו והוא כבש אותה, היתה שכם או שילה עיר הממלכה; לפיכך כשהגיע אברהם לשם, אמר לו לזרעך אתן את הארץ הזאת (בני בכורי ע"ה). ואולי אם היה מושב המלך ובית המקדש בשכם או שילה לא היו י' השבטים מורדים בבית דוד.
אלון מורה: אלון הוא עץ העומד דורות הרבה, והוא אצל בני קדם נזכר בסימני המקומות כמו ההרים והנהרות, ומורה אולי היה שם אדם באיזה זמן, ואיננו ממרא, ומה שאמר מקום שכם אולי כי עדיין לא נבנתה שכם.
והכנעני אז בארץ: מפני שהוא בא לומר אח"כ לזרעך אתן את הארץ הזאת, הקדים להודיע לישראל כי גם בימי אברהם היתה הארץ ההיא ביד כנען שלא יחשבו שאולי בימים ההם היתה ביד אומה אחרת רעה וחטאה ושהוריש האומה ההיא ונתן ארצה לכנעני, וא"כ יקשה לקחתה מידם, כי ירושה להם נתנה ה'; לכך הקדים והודיעם כי כשהבטיח ה' לאברהם ירושת הארץ כבר היתה ביד הכנעני.

Verse 7



Verse 8

ויעתק: עתק בקל ענינו נעקר ממקום למקום, כמו ויעתק צור ממקומו (איוב י"ד י"ח) ומזה עתיקי משדים (ישעיה כ"ח ט'), ובהפעיל ענינו עקירת יתדות האוהל ללכת ממקום למקום, ויפה כתב רש"י ויעתק משם אוהלו. והושאל אח"כ להעתקת ספר מספר אחר כאילו הסופר עוקר הכתיבה ממקומה ונותנה במקום אחר; וכן שורש נסח (אחיו של נסע, שענינו ג"כ עקירת היתדות ונסיעה ממקום למקום) ענינו עקירה, כמו בית גאים יסח ה' (משלי ט"ו כ"ה), והושאל בלשון ערבי להורות העתקת ספר ומזה אצלנו נוסח ענינו העתקה. ודע כי הפרש גדול יש בין נוסחא וגירסא, כי נוסחא היא מתחילתה ספר נעתק מספר, אבל גירסא היא למוד וקריאה בעל פה, כי בימי חכמי המשנה והתלמוד היו המשנה והתלמוד כולם נזכרים ונלמדים על פה, וזהו שכתב רש"י (בבא מציעא ל"ג ע"א ד"ה ואינה מדה) מפני שתלויין בגירסא ומשתכחים כלומר שתלויין בזכרון ובלימוד על פה; ועיקר הוראת פועל גרס ענין טחינה ולעיסה, ועיין מה שכתבתי ב"כרם חמד" ב' עמוד קע"ח. והנה בימי חכמי התלמוד היה נכון לומר פלוני גריס הכי ופלוני גריס הכי, זו גירסת פלוני וזו גירסת פלוני, אבל עכשיו שהתלמוד כתוב, אין כאן גירסאות, אלא נוסחאות, ורש"י שכבר ראינו כי היטב ידע עיקר הוראת מילת גירסא כתב אלף פעמים לא גרסינן והכי גרסינן, וזה לשון מושאל, מפני שקריאת התלמוד היתה מתחילתה בגירסא, כלומר בעל פה. ומכל מקום כשיהיה הדבור על ספרי הקודש ועל שאר ספרים שלא היו מעולם תלויים בגירסא, אין ראוי להזכיר חילופי גירסאות, אלא חילופי נוסחאות. ואולי מילת עתק מתחילתה הוראתה דבר קיים ובעל שורשים, ומזה הון עתק (משלי ח' י"ח), צואר עתק (תהלים ע"ה ו'), עתקו גם גברו חיל, (איוב כ"א ז') ומזה עתיק, קדמון, ויהיה עתק ויעתק והעתיק כמו עקר ועקר, השריש ושרש, וכן סעיף מסעף. ואולי גם שורש תקע הוא אחד עם שורש עתק, והשורש אינו אלא תק, ודומה לו שק וממנו שקע, שגם הוא ענינו נעיצה בארץ, כמו ותשקע האש (במדבר י"א ב').
בית אל מים והעי מקדם: היה נראה שאתנח ראוי תחת מקדם, ולפי הטעמים, הם שני מאמרים, וכמו שתרגמתי.
ויקרא בשם ה': הכריז אחדות האל, ויש אומרים התפלל.

Verse 9

ויסע: מל' בל יסע יתדותיו לנצח (ישעיה ל"ג כ') ענין עקירת יתדות האוהל, וכמוהו שורש נסח, שניהם ענין עקירה, ומזה הסע דעת והסח דעת.
הלוך ונסוע: לפרקים, כפירוש רש"י.
הנגבה: לחלק הדרומי מא"י הנקרא דרום או נגב.

Verse 10



Verse 11

הקריב: היה קרוב, נעשה קרוב, כמו ילבינו (ישעיה א' י"ח) ייעשו לבנים.
הנה נא: ל' קריאה ואין ענינה עכשיו, וכמוהו רבים.
ידעתי: נ"ל שאינו חוזר למה שסמוך לו בלבד, אלא גם למקרא שאחריו, ידעתי שאת יפת מראה, באופן שכאשר יראו אותך המצרים יהרגוני. והענין כדברי רש"י כי המצרים מכוערים ושחורים, ואנשי ארם נהרים יפים ולבנים.

Verse 12

ואמרו אשתו זאת: אין זה תשובת התנאי, אלא סיום התנאי, כשיראו אותך המצרים ויחשבו היותך אשתי, אז יהרגו אותי ואותך יחיו.

Verse 13

אמרי נא אחותי את: עיין למטה כ' י"ב.
ייטב לי: הנכון כדעת הר"ן (הביאו דון יצחק) ור"ע ספורנו, שבאמרה שהיא אחותו כל אחד יקווה, שיסכים אברהם לתתה לו לאשה, ולא יהרגוהו, כי יחשבו שלכך הביאה להשיאה לאחד מנכבדי הארץ, וחשב אברהם שלא ייקחוה פתאום וביד חזקה אבל יישאו וייתנו עמו במיתון זמן מה, והוא יישמט מהם בתחבולות עד שישוב לארצו, אבל מרוב יופיה נמשך הענין באופן אחר, ונלקחה פתאום לבית המלך. והנה וחיתה נפשי הוא פירוש למען ייטב לי, וכן דעת רד"ק, ויפה הוסיף כי לא נתכוון אברם שיעשו עמו טובה אחרת, שהרי ממלך סדום לא רצה לקבל ממון, אעפ"י שהציל את שלו.

Verse 14



Verse 15

פרעה: אומרים כי בלשון קופטי, שהוא המצרי, uro ענינו מלך pi הוא כמו ה"א הידיעה, ומזה pi-uro ומזה furo המלך, והיה זה כנוי לכל מלכי מצרים. והחכם Rosellini אומר שהמלה מן Re שענינו שמש, ואני מוסיף כי אולי גם Uro נגזר מן Re, והמלכים נקראו בשם הנגזר מן השם המורה שמש, וכן ביירגוליפיצי של המצרים נמצא צורת שמש בין סימני שלטון המלכים.
ותקח: פעל בצורת הפעל, כמו יקם (בראשית ד' ט"ו), יתץ (ויקרא י"א ל"ה) ואחרים.

Verse 16

היטיב: פרעה.
ואתנת: נ"ל אמר אדוני אבי זצ"ל שאין אתון נקבת החמור, אלא נקבת הפרא, שהוא חמור הבר, וכשהוא קטן נקרא עיר, כמו אסרי לגפן עירה ולשרקה בני אתונו (בראשית מ"ט י"א), וכן אתונות עשרים ועירים עשרה (שם ל"ב ט"ז), וכן בלשון ערבי אתאן נאמר ג"כ על נקבת הפרא, ויפה הרחיק כאן האתונות מן החמורים, והכותים שלא הבינו זה הגיהו: עבדים ושפחות וחמורים ואתונות וגמלים. ומלבד כל זה ידוע כי חמור נמצא ג"כ על הנקבה כמו אחבשה לי החמור וארכב עליה (ש"ב י"ט כ"ז), ואין צורך לאתון להורות על הנקבה. ואולי אחר זמן אמרו אתון גם לנקבת החמור הבייתי, כגון ותחבוש האתון (מ"ב ד' כ"ד) כי רחוק הוא שתהיה אשה רוכבת על חמור יערי, וכן בלשון ערבי השם הזה נאמר גם על היערי גם על הבייתי ומן אתון נגזר ginas.

Verse 17



Verse 18

מה זאת עשית לי: אולי חכמיו וחרטומיו אמרו לו כי הנגעים היו בסיבת שרי שהביא אל ביתו, ושאל אותה ואמרה כי אשת אברם היא, ואעפ"י שמתחילה היתה אומרת אחי הוא, עכשו שראתה אותו מנוגע ומאמין שנענש על שלקחה, הוצרכה להודיעו כי אין בה דבר רע אלא זה שהיא אשת איש.

Verse 19

ועתה הנה אשתך: לפי הטעמים פירושו הא לך אשתך קחנה ולך; והיה אפשר לפרש ועתה הנה היא אשתך, לכן קח ולך, אלא שלפי זה הם שני מאמרים, והיה ראוי לומר קחנה ולך.
קח ולך: לפי שהמצרים שטופי זמה (רש"י), וגם כי לא היה לפי כבודו של מלך שתישאר בארצו עם איש אחר אשה שהוא היה חפץ בה והביאה אל ביתו.

Verse 20

ויצו עליו פרעה אנשים: ציוה לקצת אנשים על אודותיו (רש"י).
וישלחו: לשון לווי ואינו זז מענין שילוח, שהוא סיוע או הכרח לזולתנו שילך לו, ואולי שורש שלח נגזר מן הלך, וכן השליך גם הוא מן הלך.

Chapter 13



Verse 1

הנגבה: לחלק הדרומי של א"י, שהוא החלק הקרוב למצרים.

Verse 2

ואברם כבד מאד: הזכיר לשון כבדות ולא לשון עושר, מפני שהוא בא לומר אח"כ וילך למסעיו (עיין פסוק ג') שהיה מתנהל לאיטו לרוב מקנהו ורכושו (תלמידי יוסף ירא).

Verse 3

וילך למסעיו: נ"ל ענינו שהיתה הליכתו נחלקת במסעות הרבה שהיה נוסע ושוהה וחוזר ונוסע, וכיוצא בזה ללשונותם (בראשית ל"ז ט"ו) שנחלקו ללשונות הרבה, למינהו (שם א' י"ב) שנחלק למינים הרבה; ואם היתה הכוונה שלן באכסניות שלן בתחילה (כדעת רש"י וראז') היה לו להזכיר לשון חנייה לא לשון נסיעה, כי המלון עשוי לחנות בו, לא לנסוע בו, ראיה גמורה לדברי ויסעו כל עדת בני ישראל ממדבר סין למסעיהם (שמות י"ז א') והם לא הלכו בדרך ההוא מתמול שלשום.

Verse 4

ויקרא: ואשר קרא שם אברם בשם ה', וגם יש לומר ויקרא שם עכשו בשם ה' (רש"י). ור"ש דובנא כתב כי לשון ויקרא שם מורה על הפירוש הראשון, ולי נראה בהפך.

Verse 5

ואהלים: נתחלף החטף קמץ הראוי להיות באל"ף בחולם, על דרך ל' סורי, להרחבה יתרה לאות הגרון, ע' דקדוקי .183 .§ סימן רנ"ז ואוהב גר עמוד צ"ה.

Verse 6

נשא: עיין דקדוקי .592 §.

Verse 7

והכנעני והפרזי וגו': נראה שבזמן שהיה אברהם במצרים בא שם הפרזי.

Verse 8

ובין רועי ובין רועיך: הוא פירוש הקודם אל נא תהי מריבה ביני וביניך כלו' בין רועי ובין רועיך, וכן הרבה ווי"ן ענינן כלומר, וכן למטה פסוק ט"ו וכן י"ז ח', וכן כ"ד מ"א, וכן שמות י"ד י"ט, וכן כ"ה י"ב, וכן במדבר י"ג י"ח, וכן ברמה ובעירו (ש"א כ"ח ג'), וכן ירמיה ב' ט'; כ"ב כ"ג; מ' ח'; מ"ו כ"ו, ויחזקאל כ"ג ל"ג.

Verse 9



Verse 10

ככר: מצאנו ג"כ כר, כגון לבשו כרים הצאן (תהלים ס"ה י"ד), וככר נראה מכופל, ומשפטו כרכר, כמו בבל.
משקה: ארץ משקהו ארץ שמימיה רבים.
כגן ה': כגן עדן.
לפני שחת ה' את סדום ואת עמורה: הם דברי משה בכתבו, (לתוספת ביאור ולא סיפור מה שראה לוט), וכן כגן ה' כארץ מצרים הם הם דברי משה, גם באכה צער הם דברי משה, כי בימיו לא נשאר מן הככר ההוא אלא צער; ולהיות שלושת המאמרים האלה כולם כעין מאמרים מוסגרים, יפה הפרידם בעל הטעמים; גם אפשר שיהיה שיעור הכתוב כן: וירא את כל ככר הירדן באכה צער כי כלה משקה (לפני שחת ה' את סדום ואת עמורה) כגן ה', כארץ מצרים, ולפי זה היה האתנח ראוי תחת מצרים כזה וישא-לוט את-עיניו וירא את-כל-ככר הירדן כי כלה משקה לפני שחת ה' את-סדום ואת-עמורה כגן-ה' כארץ מצרים באכה צער.

Verse 11

מקדם: מלת אל נשמטת במקומות הרבה, וכן כאן שיעורו ויסע לוט אל מקדם, ומצאנו אל ואחריו מ"ם, אל מחוץ למחנה תשלחום (במדבר ה' ג'), ויצא אל מנגב למעלה עקרבים (יהושע ט"ו ג'), והכוונה נסע אל המקום אשר הוא מקדם לארץ כנען, כי סדום למזרח ארץ כנען ויש לתמוה על ראב"ע שכתב כי סדום מערב בית אל.

Verse 12

בארץ כנען: נקרא כן בפרט החלק שבין הירדן והים הגדול.
עד סדום: קרוב לסדום, וכן ויט עד איש עדלמי (בראשית ל"ח א') ויט אהלו עד אלון בצעננים (שופטים ד' י"א), אשר עד מידבא (במדבר כ"א ל').

Verse 13

לה' מאד: נראה דעת בעל הטעמים כי לה' ענינו מאד (כמו עיר גדולה לאלהים [יונה ג' ג']) כי אנשי סדום לא ידעו את ה', ואיך יהיו חוטאים לה', ומכל מקום נ"ל כי ייתכן לומר שהיו חוטאים לה' גם אם לא ידעו שמו, כי היו עושים מעשים הרעים בעיניו וראוי להטעים ואנשי סדום רעים וחטאים לה' מאד.

Verse 14

שא נא עיניך וראה וגו': על דרך ויראהו ה' את כל הארץ (דברים ל"א א'), שישמת שמחת ראיה מאחר שלא היה אפשר שיירשנה קודם שיהיה לגוי.

Verse 15

ולזרעך: עיין למעלה פסוק ח'.

Verse 16

אשר אם יוכל וגו' גם זרעך ימנה: אמר דוד חזק כי היה ראוי לקרוא גם זרעך ימנה בבנין הקל (מי שיוכל למנות עפר הארץ יוכל למנות גם זרעך) והשיב אליעזר אברהם פואה כי מאמר אם יוכל איש למנות, המכוון בו כמו שאין איש שיוכל למנות (כתרגום אנקלוס) ועל כן יצדק לומר אחריו גם ורעך ימנה, כלומר גם זרעך לא יהיה איש שיוכל למנות אותו. ושבתי אנקונה אומר כי יוכל איש הוא פועל סתמי (man-on) אם יהיה אפשר למנות את עפר הארץ יהיה אפשר למנות גם זרעך.

Verse 17

קום התהלך בארץ: משה לא היה אפשר לו להיכנס בא"י ולעבור בה, על כן הספיק לו להראותו אותה מעל ראש ההר, אבל אברהם היה יכול לעבור בה, ע"כ אמר לו שיתהלך בה וידע כי שלו תהיה.

Chapter 14



Verse 1

אלסר: לא נזכר במקום אחר ואיננו נודע.
אריוך: היה ג"כ שם רב הטבחים של נבוכדנצר (דניאל ב' י"ד).
מלך גוים: דעת קלעריקוס וראז' שהוא גליל הגוים (ישעיה ח' כ"ג), וגעז' דוחה סברה זאת. באמרו כי נקרא כן גליל הגוים אחר שישבו ישראל בארץ כנען, מפני שנשארו באותו גליל עובדי אלילים. ואעפ"י כן אין להכחיש כי נמצא אומה נקראת גוים גם קודם בוא ישראל בארץ כנען, כי כתוב ביהושע (י"ב כ"ג) מלך גוים לגלגל, וגעז' אומר כי גם ביהושע אין גוים שם האומה, אלא שם כנוי שכינו אותם ישראל, וזה רחוק מאד בעיני, ובהפך נ"ל שהיתה אומה שנקראת כן בא"י וגם אחרת בארץ אחרת. ויפה אמר געז' שיפה תרגום מתרגם אחד יוני לא נודע שמו, מלך Pamphylia כי כן השם הזה ענינו ביוני כל-גוים, כל משפחות, וייתכן שנקבצו מאומות רבות בארץ אחת, כדברי בראשית רבא (פ' מ"ב ד) שהביא רש"י.

Verse 2

היא צער: לפי שזו לבדה היתה קיימת בימי משה, שלא נהפכה במהפכת סדום, לכך הזכיר השם שהיו קוראים לה בימיו. ומה שלא הזכיר שמו של מלך בלע אולי כי המלכים האחרונים שמלכו בסדום ועמורה אדמה וצבויים היו מפורסמים לרשעתם, וע"כ קראו להם כינויים המורים על רשעתם (ברע ל' רע, ברשע ל' רשע, ושנאב ושמאבר אולי כפי רש"י, ואולי להוראה אחרת בלתי ידועה לנו), אבל מלך צער לא היה כל כך רשע (וגם בני עירו לא היו כל כך רשעים ולפיכך ניצולו), ע"כ לא היה מפורסם בכינוי פרטי ועיר צער קיימת עדיין וקוראים לו זגר, קוראים לים המלח בחר אל זגר על שם עיר צער הקרובה אליו.

Verse 3

כל אלה: מלך סדום ועמורה וכו'.
עמק השדים: כך היה שמו קודם שתיחרב הארץ ההיא.
ים המלח: כל ים (mare) הוא מלוח, אלא שבלה"ק נקרא ים גם Lacus, כמו ים כנרת, ועוד ים סדום הוא מלוח הרבה מאד מכל שאר ימים.

Verse 4

עברו: העלו לו מס ומנחה.
ושלש עשרה: ובשלוש עשרה כלומר ובשנת שלוש עשרה, כן דעת רשב"ג בבראשית רבא (פ' מ"ב) ותרגום ירושלמי וראב"ע ואחרים, אבל רבי אסי (בסדר עולם ובבר' רבא) ואנקלוס ורש"י פי' שהמרידה נמשכה י"ג שנה.

Verse 5

בא כדרלעמר: הנכון כדעת דון יצחק, כי כדרלעמר וחבריו לא באו על מלכי סדום ועמורה אלא על הרפאים וחבריהם, ומלך סדום שכבר מרד בהם בשנה הקודמת ולא נתן המס, כשראה אותם חוזרים לארצם בבזה רבה נפל עליהם פתאום, כסבור לקחת את כל השלל.
את רפאים: שם אומה שכבר נכרתה בימי משה, ככתוב כי רק עוג מלך הבשן נשאר מיתר הרפאים (דברים ג' י"א), והוא היה מולך בעשתורת ובאדרעי היא ארץ הבשן אשר היתה לחצי שבט המנשה.
הזוזים בהם: לא נודעו.
האימים: נזכרו בדברים ב' י', והיו יושבים בארץ מואב.

Verse 6

החורי: היושבים בשעיר קודם שיירשום האדומיים.
איל פארן: איל שם אילן כמו כי יבושו מאילים אשר חמדתם (ישעיה א' כ"ט) (רמב"ן והמתרגם האלכסנדרי וגעז'), ונקרא המישור על שם האילן, כמו אלון מורה, אלוני ממרה.
פארן: חלק מערב מדברית, גם תלמי הזכיר אומת Pharanitae, ונשאר שם פארן עד היום לעמק רחוקה מן Suez כ"ד פרסאות.

Verse 7

וישובו ויבאו: ואח"כ באו;
היא קדש: כך היה שמה בימי משה, ותירגם אנקלוס רקם, ופלאויוס אומר כי Arekem היא Petra אם Arabia Petrea.
שדה העמלקי: הארץ אשר היתה אח"כ לעמלק והיא בין מצרים וכנען.
חצצון תמר: נקרא אח"כ עין גדי, והיו שם תמרים הרבה (Plinius 5. 17).

Verse 8



Verse 9



Verse 10

ועמק השדים: הספור קצר והכוונה כי כדרלעמר וחבריו ניצחו מלך סדום וחבריו עד שהוכרחו לנוס.
בארות חמר: שהיו לוקחים משם חמר, ואולי ריקנים היו, או שהיה החמר קשה, כי לא טבעו בו.
ויפלו שמה: ברצונם, להסתר (וכן קלעריקוס) על דרך (למטה כ"ד ס"ד) ותפול מעל הגמל.

Verse 11



Verse 12

והוא יושב בסדום: בתחילה נטה אוהלו קרוב לסדום, אבל אח"כ ישב בעיר סדום עצמה, ועי"כ בזזו את כל רכושו.

Verse 13

הפליט: בה"א הידיעה, אולי מעטים נשארו, ע"ד ובא הארי (ש"א י"ז ל"ד), להיות האריות בלתי מצויים ביישוב, אומרים בא האריה, לא בא אריה, שטעמו אריה אחד, ומשמעו כי אחרים הרבה מצויים שם מלבדו.
לאברם העברי: שבא מעבר הנהר והיה נכרי בארץ, והיו קוראים אותו בשם זה, ובו היה נודע, והנה הפליט שהיה מאנשי סדום ועמורה היה יודע כי לוט היה נכרי ועברי, ע"כ הלך והגיד לאברהם העברי, כי אמר אולי ממשפחתו הוא ויתעורר לבוא לעזרתו. גם נראה כי להיות אנשי סדום רעים ושנואים לכל, ידע הפליט כי לא יימצא מי שיתעורר לבוא להושיעם, ע"כ הלך אצל קרובי לוט שלא היה סדומי ואמר אולי יש לו אוהבים שיתעוררו להושיע לו, ומתוך כך יצילו את אנשי סדום. ואולי (כדעת מוהר"ר אברהם מיינסטער) הפליט היה מאנשי לוט, ולפיכך הלך אצל אברהם, ולפיכך נזכר בה"א הידיעה כי הוא לבדו נשאר מאנשי לוט.

Verse 14

וירק: הנכון כדעת Gussetius, קלער' וראז', הוציאם מן הבית לצאת למלחמה (וקרוב לזה תרגום אנקלוס), ולשון הרקה הושאלה על הוצאת דבר ממה שהוא בתוכו, וזה שהיה הדבר בתוכו נשאר ריק, כמו שכתב רש"י על אריק חרבי (שמות ט"ו ט') וכן בל' רומי evaeuare gladios, וכן כאן וירק את חניכיו, הוציאם החוצה.
חניכיו: מחונכיו והוא פעיל, כמו משיח, וכן ילידי ביתו.
עד דן: איננה ליש הנקראת דן בימי השופטים (שופטים י"ח ז'), אלא מקום אחר, כי אפי' לדעת האומרים שנוסף אחר זמן, לא ייתכן זה, כי אז היה ראוי שיהיה כתוב וירדף עד ליש היא דן, ואז היה אפשר לומר שמילות "היא דן" נוספות, אבל שיגיה אדם ויחליף מילה בתורה לא ראינו ולא שמענו.

Verse 15

חובה: Eusebius מזכיר שהיה בימיו כפר ששמו כן סביבות דמשק
משמאל: מצפון, כי מזרח נקרא פנים וקדם, מערב אחור, דרום ימין ותימן, וצפון שמאל.

Verse 16



Verse 17

עמק המלך: כן היה העמק ההוא נקרא בימי משה, והוא נזכר בשמואל ב' י"ח י"ח, ולענין מלת ריס הנזכרת בתרגום אנקלוס עיין יומא פרק ו' משנה ד', וע"ב ותי"ט.

Verse 18

מלכי צדק מלך שלם: אולי היא ירושלם (הנקראת ג"כ שלם ויהי בשלם סכה, תהלים ע"ו ג'), כי ראינו ביהושע (י' א' וגו') אדוני צדק מלך ירושלם, נראה שהיה מנהג מלכי העיר ההיא להקרא על שם הצדק, ואולי זאת כוונת צדק ילין בה (ישעיה א' כ"א) (הרמב"ן ואחרים). והיירונימוס כתב שעיר אחרת היתה בימיו הנקראת שלם, והיא קרוב לבית שאן (Scytopolis) והיו מראים בה חרבות ארמון גדול, שהיו אומרים שהוא בית מלכי צדק; והסכים עמו ראז'. ויש אומרים כי שלם היה שם המחוז שהיו בו ערים רבות, שכם ושילה ונוב וגבעון, וגם ירושלם (נתיבות השלום).
והוא כהן לאל עליון: היה דרך קצת המלכים בימי קדם להיות ג"כ כהנים וכן וירגיליוס (איניאידי ג' פ') Rex Anius, rex idem hominum Poebique Sacerdos. ומלכי צדק היה כהן לאל עליון שהיה אצלם גדול משאר אלוהות, כמו שהיה Iupiter אצל היונים והרומיים, ואין ראיה מזה שלא היה מודה בע"ז.

Verse 19



Verse 20

מגן: נתן והסגיר, כמו איך אתנך אפרים אמגנך ישראל (הושע י"א ח') (רש"י).

Verse 21



Verse 22

הרמתי ידי: דרך שבועה, כמו וירם ימינו ושמאלו אל השמים וישבע בחי העולם (דניאל י"ב ז') וכן וירגיליוס (איניאידי י"ב קצ"ה): Suspiciens Coelum tenditque ad sidera dextram.
הרימותי: מרים אני עכשו, וכן בי נשבעתי (למטה כ"ב ט"ז) נשבע אני עכשו (רש"י וראב"ע).

Verse 23

אם: ל' שבועה, והכוונה שלא אקח.
מחוט: אמר ר' וואלף היידנהיים שהכוונה על חוטין שקושרים בהם השער, כמו שאמרו בשבת (דף נ"ז ע"א) חוטי צמר וחוטי פשתן שבראשי הבנות, ולפי זה הזכיר החלק היותר קטן וקל שעל האדם מכף רגל ועד ראש.

Verse 24

בלעדי: הוא הנפרד מן בלעדי, ואין יו"ד לכנוי (רד"ק), כמו אזי, וטעמו בל עד, לא עוד, לא זולת, לא אקח מכל אשר לך מאומה, רק אשר אכלו הנערים וגו'.

Chapter 15



Verse 1

אחר הדברים האלה: אחר ואחרי ענין אחד הם, כמו על ועלי; עלי ואחרי נכונים לפי' הדקדוק מאחר שאומרים תמיד עלי אחרי בלשון רבים, ועל ואחר הם לשון מקוצר.
אל תירא אברם: יש אומרים (בראשית רבא פ' מ"ד ה') שהיה ירא מן המלכים שהכה, פן ישובו עליו; ויש אומרים שמא ינכו לו מזכויותיו, והקרוב אלי שאין קשר לענין זה עם המעשה הקודם, עיין המגיד 7 יולי 1858.

Verse 2

ערירי: בלא בנים, והוא ל' ערום (משורש ערה כמו עריה) ערום מכל טוב וקרוב לו והיה כערער בערבה (ירמיה י"ז ו') שטעמו ערום מפרי.
הולך ערירי: הולך כנוי למיתה, כמו אנכי הולך בדרך כל הארץ (מ"א ב' ב'), וילך בלא חמדה (ד"ה ב' כ"א כ'), כי כן מצאנו ערירים ימותו (ויקרא כ' כ').
בן משק: כמו ועל פיך ישק כל עמי (למטה מ"א מ') יתנהג, כלו' כל ממוני הוא ביד איש נכרי, כי אין לי בן, ומה יועיל לי מה שתתן לי ובמותי אעזוב לאחרים חילי, וכמו שמפרש והולך הן לי וכו'.
משק: מן שקק, עניין תנועה והשמעת קול (עיין מה שכתבתי ב"בכורי העתים" תקפ"ז ע' קפד), וכן ישק כל עמי (למטה מ"א מ'), יתנועע ויתנהג כל עמי; ומילת משק אין לה אח, ובאה כאן להיותה לשון הנופל על לשון דמשק שאחריה והחכם Quatremère אמר כי משק כמו משקה, אך לא מצאנו משקה אלא למלכים, ועוד המשקה היה משקה למלך ולא לבית המלך.
דמשק אליעזר: שתי המלות שם אחד הן, (או כדעת רד"ק שתחילה היה שמו דמשק, ואברהם הוסיף לו שם אליעזר), ולא שהיה מדמשק, כי היל"ל אליעזר הדמשקי, או אליעזר איש דמשק, ולא להקדים התאר אל השם, וראב"ע אמר כי בן מושך עצמו ואחר עמו, בן דמשק אליעזר, וזה רחוק ודחוק, ועדין נשאר התאר קודם לשם, והיה משפטו הוא אליעזר בן דמשק.

Verse 3



Verse 4



Verse 5



Verse 6

והאמין בה': אם היה כתוב ויאמן, היה משמע שעכשיו האמין, ובאמרו והאמין משמע שכבר היה מאמין בה'; עיין מ"ש ב"בכורי העתים" תקפ"ז עמוד קע"א.
ויחשבה לו צדקה: אברהם חשבה להקב"ה צדקה וחסד, ר' יוסף בכור שור, רמב"ן, רלב"ג, בעל העקדה, דון יצחק, בעל תולדות יצחק, בעל מעשי ה' וס' הזהר ח"ג דף קמ"ח, כלו' מתוך שהיה מאמין בו חשב כי זו צדקה שיעשה עמו, ולא פנה לבבו לומר הלא כמה פעמים הבטיחני על זאת, ועדיין אני ערירי שאם לא היה סמוך לבו בטוח בי שיקיים דברו, היה ראוי שתהיה ההבטחה הזאת בעיניו כצחוק והיתול, ולא צדקה וחסד. ואמנם שתהיה האמונה נחשבת לזכות לאדם, זה אינו לא לפי השכל ולא לפי התורה והנביאים, ולפיכך אין נ"ל לפרש (כפירוש אנקלוס ורש"י והרמב"ם במורה ח"ג פנ"ג ורד"ק ובעל העקרים חלק א' פרק כ"א, ספורנו ורמבמ"ן ויש"ר) שהאל חשבה לאברהם לזכות.
האמין ב...: ענינו אמונה בכל מה שיאמר, האמין ל..., אמונה בדבר מיוחד, כגון ולא האמנתם לו (דברים ט' כ"ג).
ויחשבה לו צדקה: על הרוב פעל חשב נקשר בלמ"ד, ויחשבה לזונה (למטה ל"ח ט"ו), ויחשבה עלי לשכורה (שמואל א א' י"ג), ולפעמים נקשר בלא למ"ד, כמו ואנחנו חשבנוהו נגוע (ישעיה נ"ג ד').

Verse 7

אני ה' וגו': כשהוצאתיך מבית אביך לא הוצאתיך אלא בכוונה לתת לך את הארץ הזאת, מה שלא יהיה אם לא יהיה לך זרע; ואני שהוצאתיך בכוונה זאת אני ה'--אשר בידי למלא הבטחתי.
אשר הוצאתיך מאור כשדים: סבבתי שיצא אביך מאור כשדים ויבוא לחרן, וכשהיית בחרן אמרתי לך לצאת משם ולבוא ארצה כנען.

Verse 8

במה אדע: אחר שאמר והאמין בה' לא ייתכן שיאמר במה אדע להיותו מטיל ספק בדבר, ואם היה שהיה מסופק וחסר אמונה, הנה (כמו שהעיר הרמב"ן) לא עשה לו ה' שום אות כדי שיאמין. והראב"ע כתב כי הבטחות האל הן לפעמים על תנאי, ושאברהם ביקש שיישבע לו, שיתקיים הדבר על כל פנים ואין זו תשובה מספקת, שהרי אברהם לא שאל שבועה, והקרוב אלי כי מאמין היה אברהם בהבטחת ה' אמונה שלמה, אך בראותו כי כבר זה כמה פעמים שהיה ה' מבטיחו על ריבוי הזרע ועל כיבוש הארץ (י"ב ב' ז' י"ג ט"ז), ועדיין לא היה ה' נותן לו זרע, ירא היה שמא איזה ניסיון היה בדעת האל לנסותו תחילה, ושרק אחר שיקנה לו אברהם זכות מה, יהיה ראוי לקיום ההבטחה ההיא, ע"כ שאל במה אדע, מה הדבר אשר כשאעשה אותו בו אדע שאירשנה. והקב"ה השיבו כי איננו שואל עוד ממנו שום זכות, כי קיום הבטחתו אינו תלוי בשום תנאי, אך הוא תלוי בקץ הנגזר, כי צריך שיעברו עוד ת' שנה אח"כ מצאתי קרוב לזה לקלערי', אלא שהוא אומר במה אדע שאני קרוב לירש אותה, מה יהיה לי סימן שבא זמן שאירשנה, ולזה השיבו כי צריך שימות ושיעברו ת' שנה - ואמנם הברית שכרת עמו לא היתה כדי שיאמין אברהם, כי כבר היה מאמין בה', אבל לפי שהיה הענין לעתים רחוקות רצה ה' שיהיה לב הדורות הבאים סמוך ובלתי מפקפק בדבר, כדי שבמשך ת' שנה לא יתערבו בגוים, וכן היה שהברית הזאת אשר כרת עמו נרשמה בלב בל צאצאי אברהם יצחק ויעקב והאמינו בכל הדורות ההם להבטחות ה', וכמו שמצאנו כי יוסף בשעת מיתתו אמר לאחיו ואלהים פקוד יפקד אתכם והעלה אתכם מן הארץ הזאת אל הארץ אשר נשבעתי לאברהם ליצחק וליעקב (למטה נ' כ"ד).

Verse 9

עגלה משלשת: דעת אנקלוס ורש"י שלש עגלות (והוא על דרך והחוט המשולש [קהלת ד' י"ב], ובאמת אין הנדון דומה לראיה, כי שלושה חוטין כרוכין זה עם זה נעשין חוט אחד משילש, אבל שלושה עזים אינם נעשין עז משולש). ודעת תרגום ירושלמי ואחריו בושארט, קלער' וראז' בת שלוש שנים, והקרוב אלי כדעת יש אומרים שהביא רד"ק בשורשים (שורש שלוש) שלישית לבטן, וכן בתלמוד בפסחים (ס"ח ע"ב) רב יוסף יומא דעצרתא עבדו ליה עגלא תלתא, פירש בעל הערוך שלישי לבטן, שהוא מובחר מכל וולדות שבפרה, כי הראשון כחוש הרבה, והשני מובחר ממנו, והשלישי מוטב מכולן, וכן בסנהדרין (ס"ה ע"ב) ומיברי להו עגלא תלתא, פירוש רך וטוב, כמו עגל שלישי לבטן, וכיוצא בזה (ישעיה ט"ו ה') עגלת שלישיה, שמנה. כל זה היה לעשות עמו כמה שהיו בני אדם רגילים לעשות בכריתת ברית, וכיוצא בזה כתב פלוטארך :Quaestiones Romanae: Apud Boeotios est sacrificium, quo canem in duas partes discissum, per carrum medium transire solebant. והמינים הנזכרים כאן הם כלל המינים הכשרים ע"ג המזבח. ועיין פירושי בירמיה ל"ד י"ח.

Verse 10

ויבתר: ענין חילוק לשנים, וממנו בתרים (ירמיה ל"ד י"ח וי"ט) וממנו ג"כ בחלוף אותיות ברית (כדברי ר' יוסף זארק בספרו רב פעלים), וכן בערבי בטר ענינו חתיכה ובקיעה. והנה כיון שציוהו ה' לקחת לו את כל אלה הבין אברהם שהיה ה' רוצה לכרות עמו ברית, ולפיכך כרת הבהמות ההן לשנים.
ויתן איש בתרו לקראת רעהו: מכל אחת מן הבהמות נתן בתר אחד לקראת הבתר האחר, ולפי הדקדוק היל"ל ויתן מאיש או לאיש בתרו לקראת רעהו, אבל כד נוהגין בלה"ק לומר מליצה שלמה במקום תואר הפועל, והנה בתרו לקראת רעהו הוא כעין תואר הפועל, נתן כל אחד באופן זה שיהיה בתרו לקראת רעהו, וכיוצא בזה (למטה ל"ב י"ב) והכני אם על בנים (אהוד לולי). ולדעת תלמידי אליעזר אליה איגל שיעור הכתוב ויתן איש לקראת רעהו, ומלת בתרו היא מאמר מוסגר והיא פירוש למלת איש, לא נתן הבהמה כולה אלא מחציתה, וזה מסכים יפה עם בעל הטעמים שחיבר איש בתרו במקף. ורמבמ"ן תירגם איש בתרו; כאילו כתוב כל א' מהבתרים, ואין זה פירוש מדוקדק.

Verse 11

וישב: משורש נשב, הבריחם ע"י נענוע איזה דבר המניע את האויר. והכוונה בפסוק זה כי אברם ישב שם שעות מה ממתין, ובתוך כך לא אירע דבר, ולא בא לו שום חזון, אלא שירדו העופות והוא הרחיק אותם, ואח"כ כבוא השמש בא אליו הדיבור.

Verse 12

ותרדמה וגו': כי היה ער (או במחזה היה נראה לו כאילו הוא ער) ובאה לו תרדמת הנבואה והאימה לגודל מעלת המחזה, שבא ה' לכרות עמו ברית.
חשכה: שם דבר (לא כתרגום רמבמ"ן) והחושך כינוי לפחד, כי היושב בחושך מפחד.

Verse 13

ארבע מאות שנה: הם ימי הגרות.
ועבדום וענו אותם: הוא מאמר מוסגר.

Verse 14



Verse 15

ואתה תבא אל אבותיך: עיין למטה כ"ה ח'.

Verse 16

ודור רביעי: יהודה ירד למצרים, פרץ בנו, חצרון בנו, כלב בנו היה מבאי הארץ (רש"י).
כי לא שלם: ואינם ראויים עדיין לכליה, וגלוי היה לפניו שלא תתמלא סאתם עד הזמן הזה.
האמורי: והוא הדין לשאר אומות שהיו בא"י, והזכיר האמרי שהיה היותר תקיף.

Verse 17

והנה תנור עשן ולפיד אש: השכינה עברה בין הבתרים לכרות ברית עם אברם, ונדמתה לו כאש ועשן.
תנור עשן: עשן כעשן התנור.
ולפיד אש: אש כשלהבת הלפיד.

Verse 18



Verse 19

את הקני וגו': נראה שאלו הן אומות שהיו בימי אברהם ונכרתו לפני ימי משה ויהושע, על דרך שמצאנו שהרפאים נכרתו לפני משה, כי רק עוג נשאר מהם (דברים ג' י"א).

Chapter 16



Verse 1

ושמה הגר: יש אומרים, שלא היה לה שם זה מתחילתה, אלא שנקראה כן אח"כ על שם המאורע, כי הגר בערבי ענינו ברח והלך אל ארץ אחרת (קרוב לשורש גור בעברי), ומזה היג'רה אל נבי היא Egira, שתחילתה משעה שברח מוחמד מן Mecca בשנת 622 למספרם, ובאמת אברהם ושרה קוראים אותה תמיד "שפחתי" "שפחתך" ולא מצאנו בשום מקום שיזכירו שם הגר, אע"פ שאין זו ראיה.

Verse 2

בא נא אל שפחתי: דרך כבוד כינוי לתשמיש (רד"ק בשורשים), והוראת המילות אינה אלא ביאת אדם אל המקום אשר שם האשה, דרך ייחוד, אף בלא בעילה כמו ויטו לאבשלום האהל על הגג ויבוא אבשלום אל פילגשי אביו לעיני כל ישראל (ש"ב ט"ז כ"ב), ודרך נקיות הושאלו על המשכב. והמליצה הזאת כשענינה בעילה אינה נאמרת אלא על פעם ראשונה שאדם קרב לאשה אחת, ומה שאמרה לאה אלי תבוא (למטה ל' ט"ז) פירושו אל אוהלי תבוא. וכן וינחם דוד את בת שבע אשתו ויבוא אליה וישכב עמה (ש"ב י"ב כ"ד) בא אל חדרה ואח"כ שכב עמה. ובאבישג כתוב (מלכים א' א' ד') והמלך לא ידעה, ולא נכתב לא בא אליה כי היתה בחדרו ובמטתו, רק לא ידעה משכב זכר.

Verse 3

מקץ עשר שנים וגו': לומר שכבר היה אברהם בן פ"ה שנה, ושרי גם היא התחילה להזקין.

Verse 4

ותקל: בנין הקל משורש קלל, והיה המשפט הת"ו להנקד קמץ, כמו יסב, יחן, יחס, ימר, ונתחלף בצירי מפני הפתח שאחריו שלא יהיו שלושה a רצופים (עיין דקדוקי .472 §), ותקל, או שנים, כמו ימר (ישעיה כ"ד ט') במקום ימר (געז' ואחרים).

Verse 5

חמסי עליך: יש לי לזעוק עליך חמס, כמו הן אצעק חמס (איוב י"ט ז'), אזעק אליך חמס (חבקוק א' ב'), וכן חמסי ושארי על בבל (ירמיה נ"א ל"ה), והטעם כי היה לו לאברהם להזהירה שתכבד את גברתה, ולהודיעה שהוא לא לקח אותה אלא ברשותה, וע"כ אמרה לו ישפוט ה' ביני ובינך.

Verse 6



Verse 7

שור: פלאויוס אומר שהיא Pelusium.

Verse 8



Verse 9



Verse 10



Verse 11

הנך הרה: פעמים רבות מילת הנה מורה על עתיד קרוב, כמו הנך הרה דאשת מנוח (שופטים י"ג ה'), ולפעמים נאמרת על מה שהוא עכשו, כמו הנה נא את עקרה (שם שם ג'), וכאן יש בה שתי ההוראות יחדו, הנך הרה עכשו, והנך יולדת בן בקרוב (תלמידי שלמה חפץ).
ויולדת: כמו וילדת, על דרך אהבתי לדוש (הושע י' י"א).

Verse 12

פרא אדם: פרא של מין האדם, יהיה בין האדם כפרא, שהוא בודד וחפשי, ורץ כה וכה ולא יבוא בעול האדם.
ועל פני כל אחיו: בני אדם, בני מינו.
ישכון: יקבע מקום מושבו לעיניהם ולא יוכלו למחות בידו.

Verse 13

אתה אל ראי: אל ראיה, אלוה של השגחה, אלוה המשגיח, אשר עיניו פקוחות על דרכי בני אדם (רש"י) כנגד מה שכתוב כי שמע ה' אל עניך.
הגם הלום וגו': וכי סבורה הייתי שגם הלום במדבר אמצא מי שישגיח עלי אחרי היפרדי מרואי, מאברהם אוהבי שהיה משגיח עלי? והוא מקרא קצר, הגם הלום ראיתי רואה ומשגיח.
אחרי רואי: ראי הראשון שם דבר ולכך נקוד חטף קמץ, ראי השני בינוני עם כנוי, ולכך נקוד חולם.

Verse 14

ברד: לא נודע.

Chapter 17



Verse 1

שדי: משורש שדד, ושדיד בערבי חזק, ומזה בערבי תשדיד הוא דגש חזק.
התהלך לפני: כתינוק המהלך לפני אביו שאביו הולך אחריו ומנהל אותו.
והיה תמים: שיהיה הלוכך לפני בתמימות, כטעם תמים תהיה עם ה' אלהיך (דברים י"ח י"ג) ואהי תמים עמו (תהלים י"ח כ"ד), שתלך עמי בלב שלם, לעשות כל אשר אצווך.

Verse 2

ואתנה בריתי ביני וביניך: אין הכוונה שאהיה אני נקשר עמך לשמור הבטחתי, ואתה נקשר עמי לשמור מצוותי, וכמו שפירש אח"כ, אני הנה בריתי אתך, ואתה את בריתי תשמור; כי הנה מצאנו אח"כ (ז') והקימותי את בריתי ביני וביניך ובין זרעך אחריך וכו' להיות לך לאלהים, שאינו אלא הבטחה מצדו ית', לא גם מצד אברהם; מלבד כי לפי זה ברית היל"ל, לא בריתי, אלא ואתנה בריתי קשר אהבה יהיה ביני לבינך, ומליצת ביני וביניך אינה אלא במליצת אתך, וכן בפסוק ז'.

Verse 3

ויפל אברהם על פניו: דרך הכנעות והודאה.

Verse 4

הנה בריתי אתך: שיעורו הנה אנכי כורת ברית אתך.
המון: עיקר הוראתו מהומה, וקול שאון, והושאל על ריבוי בני אדם ובעלי חיים כי בהיות רבים מהם זה אצל זה, גורמים קול שאון, ואח"כ הושאל גם לריבוי ענינים שאינם בעלי חיים.

Verse 5

אברהם כי אב המון גוים: ריהאם בלשון ערבי כמו המון בעברי ענינו ריבוי ומספר גדול (ראז' וגעז').

Verse 6

ומלכים: אתנך לגוים, ולא גוים פחותים ומשועבדים לגוים אחרים, אלא גוים שיש להם מלך, ואנקלוס הגדיל הענין לתפארת האומה ואמר ומלכין דשלטין בעממיא, ואולי מפני שבימיו לא היה מלך בישראל, רצה שיהיה בתרגומו רמז לימים הראשונים שהיו בישראל מלכים ששלטו גם בשאר אומות, וגם רמז לימות המשיח. ואולי טעות סופרים הוא ואשגרת לישן הוא, כי למטה פסוק ט"ז כתוב מלכי עמים ממנה יהיו, ושם יפה מתורגם מלכין דשלטין בעממיא, ומשם באה המליצה הזאת לכאן, וכיוצא בזה בשמות ח' כ"ד ובס' ויקרא כ"ו ל"א.

Verse 7



Verse 8

ונתתי לך ולזרעך אחריך: עיין למעלה י"ג ח'.

Verse 9



Verse 10

זאת בריתי אשר תשמרו וגו': "אשר תשמרו" מאמר מוסגר, זאת בריתי ביני וביניכם וגו', והכוונה זאת המצוה אשר מאתי לכם, המול וגוי: ה' ביאר הענין לאברהם והתורה קצרה, להיות המילה ידועה לישראל.
המול: נפעל משורש מול בפלס הכון. והנה ידענו כי גם המצרים היו נמולים (ירמיה ט' כ"ה) ורחוק הוא לומר שלמדו זה מאברהם; ונ"ל כי מתחילה היה מנהג המצרים שהכהנים לבדם ימולו, וה' ציוה את אברהם שימול כל זכר, על דרך ואתם תהיו לי ממלכת כהנים (שמות י"ט ו'), וכמו שמפרש והיה לאות ברית ביני וביניכם, כלו' שהמילה היא סימן התקשרות ישראל עם אלהיהם, וסימן גדולה ופרישות מהמון בני אדם, וזה עצמו היה המכוון במילת כהני מצרים; ואחר זמן אולי פשטה המילה בין המצרים גם בהמון. וסנכוניאטון הכנעני כתב כי אחר שבא רעב ודבר, Cronus הקריב לאביו Uranus את בנו יחידו, ונימול, וציוה לכל אנשיו לעשות כן; ונראה כי סיפור זה נמשך מסיפור קורות אברהם (שמל את ביתו ועקד את יצחק יחידו) שנשתבש ביד הכנענים.

Verse 11

ונמלתם: מול ונמל שני שורשים בענין אחד.
ערלתכם: כל דבר מן החוץ העומד על דבר אחר ומונעו מעשות פעולתו נקרא ערלה, כמו ערלה אזנם (ירמיה ו' י'), ערל שפתים (שמות ו' י"ב), ערלת לבבכם (דברים י' ט"ז); ואולי נקרא כן ערלת הבשר, כי הוא למוקש בבעילת הבתולה, או נקראה כן אחר שנצטוינו על המילה והיתה אצלנו לחרפה ולדבר שאין בו תועלת.

Verse 12

ובן שמנת ימים: כאן הוסיף שתהיה המילה ביום השמיני.
יליד בית: נ"ל שאין הכוונה כאן בפרט על בן השפחה הנולד בבית, אלא גם על זרע אברהם, על בניו ובני בניו הנולדים לו בביתו, כמו מולדת בית או מולדת חוץ (ויקרא י"ח ט'), ואשר לא מזרעך הוא חוזר למקנת כסף בלבד, וכן דעת בעל הטעמים, ובן השפחה הוא נכלל ביליד בית.
ומקנת כסף: שקנאו משנולד (רש"י) או גם קודם לידתו, שהתנה עם אדון השפחה שיהיה ולדה קנוי לו.

Verse 13

המול ימול: אפילו משהגדילו, אם לא נימולו ביום השמיני.
והיתה בריתי בבשרכם לברית עולם: תהיה מצויינת בבשרכם ועי"כ תהיה ברית עולם, כי תעשו סימן שאי אפשר להסירו, וזה מורה כי הברית הנרמזת בו גם היא עומדת לעולם; שאם הייתם עושים סימן אחר שאינו עומד לעולם כמו בשינוי המלבושים, יהיה מקום לומר שגם הברית הנרמזת בו אפשר שלא תתקיים לעולם; או הוא כמשמעו על דרך והיתה זאת לכם לחקת עולם (ויקרא ט"ז ל"ד).

Verse 14

וערל זכר: נ"ל (נגד הטעמים) מילת וערל עומדת בפני עצמה, וזכר אשר לא ימול את בשר ערלתו הוא פירוש ערל; ואם לא כן היל"ל וזכר ערל אשר לא ימול, אם אירע שלא מלוהו בילדותו, חובה עליו למול את עצמו.
ימול את בשר ערלתו: עיין למטה כ"ד.
ונכרתה הנפש ההיא מעמיה: עונש בידי שמים, והנכון כדברי רז"ל (מועד קטן כ"ת ע"א; יבמות נ"ה ע"א) שילך ערירי וימות קודם זמנו. ודעת קלעריקוס שיגורש מבין היהודים או שיהיה נחשב כנכרי, עד שיצטרך לגלות בין הנכרים, והביא ראיה משיר רומיי נמצא בשירי Petronius, וזה לשונו:
Iudaeus licet, et porcinum numen adoret
Et cilli (i. asini) summas advocet auriculas;
Ni tamen et ferro succiderit inguinis oram,
Et nisi nudatum solverit arte caput,
Exemtus non jejuna Sabbata lege premet.
Una est nobilitas, argumentumque coloris
Ingenui, timidas non habuisse manus.
אמנם מי יסמוך על הרומיי הזה שהיה מאמין שהיהודים עובדים לחמור, ושאינם אוכלים החזיר משום עבודה ושהם מתענים ביום השבת? והאיש הזה לא ידע שהיהודים נימולים לשמונה ימים, והוא סבור שהם מלים את עצמם בגבורת לב ומכל מקום גם דברי המשורר הזה אינם שקר מכול וכול. ואם אינם ענין לממאן למול את עצמו תנם ענין לממאן למול את בניו, כי ייתכן, שהיה בית דין אומר לו מול את בניך או צא מארץ ישראל, לא שיהיה זה המכוון במילת ונכרתה, אבל היא תקנה הכרחית לשמירת הדת. גם ייתכן שנתאמתו באיזה זמן דברי המשורר הזה כמשמעם, כגון שנולד אדם בשעת שמד ולא מלוהו, ואח"כ כשגדל נמנע להמול מפני הכאב, ואז גירשוהו ישראל מקרבם. ומה שכתוב ואם העלם יעלימו עם הארץ את עיניהם מן האיש ההוא וגו' ושמתי אני את פני באיש ההוא ובמשפחתו והכרתי אותו וגו' מקרב עמם (ויקרא כ' ד' וה'), וכן מה שכתוב לעיני בני עמם (שם שם י"ז) מורה באצבע כי הכרת מיתה בידי שמים, ולא גירוש; וכן ביחזקאל (י"ד ח') ונתתי פני באיש ההוא והשימותיו לאות ולמשלים והכרתיו מתוך עמי.

Verse 15

לא תקרא את שמה שרי כי שרה שמה: ובלשון ערבי שרא ענינו הוליד זרע רב. ואולי הה"א שהיא סימן הנקבה נוספה באברהם ושרה לסימן פריה ורביה.

Verse 16



Verse 17

ויצחק: תנועה בלתי רצונית, כשאדם שומע טובה נפלאה אעפ"י שמאמינה.
ואם שרה: דיבור בלתי נשלם, היל"ל ואם שרה תלד? וכי בת תשעים שנה תלד? ולפיכך שרה בזקף, ואם היה דיבור אחד, היה שרה בתביר.

Verse 18

לו ישמעאל וגו': הלואי ויחיה ישמעאל, אינני מבקש שתעשה לי נס גדול כזה, איני כדאי לקבל מתן שכר כזה (רש"י).
יחיה לפניך: שתשמרהו מכל רע, כאדם המוליך בנו לפניו, וכן להתהלך לפני אלהים באור החיים (תהלים נ"ו י"ד).

Verse 19

אבל שרה אשתך: מה שתירגם אנקלוס בקושטא אינו זז מענין אבל (sed), כי כן בל' רומי verum עיקר הוראתו הוא כמו בקושטא, ופעמים רבות ענינו כענין sed, וכן כל "באמת אמרו" שבל' משנה ענינו אבל אמרו, וכן ברם נגזר מן ברי שענינו אמת ויציב, והוראתו כענין אבל, ואחר שאמרו באמת להוראת אבל, הפכו הענין ואמרו אבל להוראת באמת, כגון אמרו להן אבל (עירובין ל' ע"ב), אמר להן אבל (שם ל"ח ע"א), אמרו לו אבל (שם מ"א ע"א) ענינם אמת הוא.

Verse 20



Verse 21



Verse 22

ויכל, ויעל: נ"ל כשכילה ועלה, מיד ויקח אברהם.

Verse 23



Verse 24

בהמולו בשר ערלתו: בהמולו הוא בנין נפעל, ועיקר הוראת הנפעל איננה על קבלת הפעולה (פאסיף), אלא על מה שאדם פועל בעצמו (כהוראת ההתפעל, עיין למעלה י"ב ג') וטעם בהמולו כשמל את עצמו, ואין צורך לומר שעשה הפעולה בידיו ממש, כי גם אם אמר לאחרים שימולו אותו ייאמר עליו שמל את עצמו, כמו והתגלח (ויקרא י"ג ל"ג), שאין הכוונה שיתגלח בידיו; ומלת בשר ערלתו היא אקוזאטיף, והראיה בפסוק כ"ה שכתוב בו את (בהמלו את בשר ערלתו) ודוגמתו מצאנו אחר התגלחו את נזרו (במדבר ו' יט'). והנה המילות האלה המולו את, התגלחו את, יש בכאן שנים פעולים, מל את עצמו את בשר ערלתו, גלח את עצמו את נזרו, ואם באנו לפרשם בצמצום, ייתכן לומר כי האקוזאטיף השני הוא תוספת ביאור, מל את עצמו כלו' את בשר ערלתו, גלח את עצמו כלו' את נזרו; ויותר נראה (כדעת תלמידי יוסף ירא) כי הראשון איננו אקוזאטיף, אלא מושא דאטיף, מל לעצמו את בשר ערלתו, גלח לעצמו את נזרו, וכן בלשון איטלקי ובלשון אשכנז ובלשון צרפת תיבה אחת משמשת שני השימושים האלה, כגון si diede, עיר גאב זיך, il se donna, היא מליצה שיש בכחה אקוזאתטיף או דאטיף, והיא מובנת לפי הענין.

Verse 25



Verse 26

נמול: נפעל משורש נמל, במקום נמל, וכן בלשון חכמים ניצול, ומשורש מול היה משפטו נמול כמו נכון, והנה נימול מורכב מדרך הנחים והחסרים, וענין זה נוהג הרבה, כי השורש לא היה מעיקרו אלא בן שתים, והוסיפו עליו את שלישית, והיה שוה אצלם לעשותו נח או חסר, והיו עושים אותו פעמים מן הנחים ופעמים מן החסרים ופעמים מורכב משניהם.

Chapter 18



Verse 1

וירא אליו ה': ע"י מלאכיו, וכמו שמפרש והולך (רשב"ם ונתיבות השלום).
כחם היום: בעת הצהרים, כמו ויבאו כחם היום אל בית איש בשת, והוא שוכב את משכב הצהרים (ש"ב ד' ה'), והקדים זה, כי לכך עיכב אברהם את המלאכים, מפני שהיתה שעת סעודה, וגם ההליכה בדרך היתה כבדה בעבור רוב החום.

Verse 2

נצבים עליו: עמדו להם נוכח פתח אהלו.

Verse 3

אדני: לגדול שבהם אמר, והוא שפגע בו ראשון, שהיה הולך לפני חבריו ואמר אדוני בחירק, אמנם עשו אותו קודש (שבועות ל"ה ע"ב), כי סוף הענין הוכיח שהיה מלאך ה' והיה מדבר בשם שולחו. והכותים הגיהו אם נא מצאתי חן בעיניכם אל נא תעברו מעל עבדכם.

Verse 4

תחת העץ: להיות צל עליכם, ובתוך כך אקחה פת לחם.

Verse 5

פת: מן פתות אותה פתים (ויקרא ב' ו') חתיכת לחם; וכל זה כדרך הצדיקים שאומרים מעט ועושים הרבה (בבא מציעא פ"ז ע"א).
וסעדו לבכם: האסטומכא, כי כל חלל הגוף ייקרא לב; ואולי לבב נגזר מן בב שענינו חלל, וממנו בבא שהוא הפתח, וממנו בבת עין, וממנו נבוב, וממנו ביב בלשון חכמים.
כי על כן עברתם: כמו כי על כן באו בצל קורתי (בראשית י"ט ח'), כי על כן ראיתי פניך (שם ל"ג י').

Verse 6

שלש סאים: לא כולם לאכול מיד, אלא שיקחו להם לדרכם לצידה (קלער' וראז').
עוגות: חררות דקות כמנהג הערביים עד היום, וזה דרך עשייתם כעדות Thevenot (Iter orientale, liber II. cap 32.): Vescuntur etiam libis, seu placentis, inter quos Mafrucam in deliciis habent. In vase ligneo farinam aqua diluunt, massamque conficiunt, quam diligenter despunt, deinde in placentas tenues et rotundas, cujus diameter est sesquipedalis, extendunt. Eas purgato ubi ignis accensus fuerat loco, calenti in arena imponunt teguntque calidis cinerabus primum, deinde prunis. Cum alterum latus coctum est, placentam invertunt, cineribus et prunis similiter tegunt, donec id quoque latus coctum sit. וזה טעם עוגה בלי הפוכה (הושע ז' ח') וגם אובידיוס (Fastorum, lib. 6. v. 531) כתב:
Liba sua properata manu Tegua Sacerdos,
Traditur in subito cocta dedisse foco.
ושורש עוגה הוא עוג, כי הגי"מל רפה, ועוג ענין עגול, כשורש חוג, וכן בלשון חכמים (תענית ר"ג ע"א) עג עוגה ועמד בתוכה, ובל' ערבי עאוג incurvavit, areuavit.

Verse 7

רך: בשנים.
וטוב: יפה.
וימהר: אברהם על ידי צווי לנער.

Verse 8

ויקח חמאה: לא הוצרך לפרש שהביא הלחם, אלא התוספת שלא אמר להם הוצרך לומר שהביא (רשב"ם).
חמאה: שומן החלב שקולטים מעל פניו (רש"י) ואיננו butyrum, והסכימו עם רש"י חכמי האומות האחרונים וכן נראה ממה שכתוב מים שאל חלב נתנה וגו' הקריבה חמאה (שופטים ה' כ"ה) נהרי נחלי דבש וחמאה (איוב כ' י"ז), ברחוץ הליכי בחמה (שם כ"ט ו').

Verse 9

הנה באהל: נ"ל מפני שאין לה בנים והיא בושה, כטעם עקרת הבית (תהלים קי"ג ט') העקרה היושבת בביתה ולא תראה החוצה מפגי הבושה. כי אמנם הם לא באו אליו כמלאכים שלוחים לבשרו, ומה להם לבשרו, שתלד לו בן? אלא מה שאמר להם שהיא באהל נתן להם מקום לבשר אותו שלא תהיה כל ימיה עקרת הבית, אבל עוד מעט תלד לו בן. אבל מאין היה לעוברי דרך לידע שהיה שמה שרה? אולי שמעו אברהם מזכיר שמה.

Verse 10

כעת חיה: נמצאה המליצה הזאת גם למטה פסוק י"ד, וכן במלכים (ב' ד' ט"ז) למועד הזה כעת היה את חבקת בן, ובפסוק שאחריו ותהר האשה ותלד בן למוער הזה כעת חיה; ולא אדע עיקר המליצה ופירושה בדיוק, בדרך שיתישב בכל המקומות אשר מצאנוה, ואין ספק כי הכוונה כמו בשנה האחרת; ואולי ענינה כדעת ראז' וגעז' כשתחיה ותתחדש העת הזאת, וכן כה לחי (שמואל א' כ"ה ו') אולי ענינו ככה תהיו שמחים לזמן המתחדש, כלומר לשנה הבאה, ואולי כן היא ג"כ דעת רד"ק בשורש חיה.
והוא אחריו: הפתח היה אחרי המלאך (רש"י).

Verse 11

ארח כנשים: המנהג הידוע כמו שיש לשאר נשים, ולמטה (ל"א ל"ה), הוא נקרא דרך נשים.

Verse 12

עדנה: אין ענינו וואללוסט, כמו שתירגם רמבמ"ן (ואחריו יש"ר) אבל הכוונה שישוב הבשר רך וענוג.

Verse 13

ויאמר ה': נקרא השליח בשם שולחו, וכאן קרא את המלאך בשם זה כי רק עתה יוודע לקורא שהיה מלאך ה' שהיה יודע הנסתרות אבל שרה לא הבינה שהוא מלאך, כי כבר אפשר שיאמר זה דרך השערה בעלמא, ואם לא כן לא היתה מכחשת.
האף אמנם: אמנם ננקד בשלוש נקודות בהתרבות המילה, האמנם (במדבר כ"ב ל"ז; מ"א ח' כ"ז; תהלים נ"ח ב', דברי הימים ב' ו' י"ח), וכן כאן האף אמנם שתי מילים שאינן אלא כתיבה אחת.

Verse 14

למועד: לזמן המיועד, שקבעתי לך ופירש ואמר כעת חיה.

Verse 15

ותכחש שרה: ממקום שהיתה על פתח האהל ענתה לדברי המלאך, והוא ממקום שהיה ענה לא כי צחקת.
ותכחש: שורש זה מורה אמירת "לא" על מה שהוא הן או שאחרים אומרים שהוא הן.
לא כי צחקת: רוב "כי" שאחר לא מתפרשים אלא (רשב"ם ולפניו מנחם בן סרוק).

Verse 16

לשלחם: היה הולך עמהם מעט להיפרד מהם דרך כבוד כנהוג, להראות שחברתם חביבה לו, ואין הכוונה ללוותם ממש.

Verse 17

וה' אמר: מקרא זה ושנים שאחריו אינם דברי המלאך לאברהם (כדעת רשב"ם ונתיבות השלום בפסוק הקורם) אך הכתוב מגיד מה שאמר האל קודם לכן בינו לבין עצמו, כלו' מגיד מחשבת האל (כדעת רמב"ן) וזה כהקדמה למה שהוא בא לומר שהמלאך אמר לאברהם זעקת סדום ועמורה כי רבה וכו' כלו' ה' מאהבתו את אברהם לא רצה לכסות ממנו מה שהיה בלבו לעשות, על כל צוה למלאך שיאמר לו זעקת סדום וגו'. הדבור והמעשה נעשים על ידי שליח, אבל המחשבה והרצון אינם על ידי שליח.
וה' אמר: קודם לכן, כמו שפירש רש"י על "והאדם ידע" (למעלה ד' א').
המכסה אני מאברהם: הרי זה דרך חיבה וכבוד, כאדם המגיד לאוהבו מה שבלבו לעשות, ונותן לו מקום לחוות דעו אף הוא.

Verse 18

ואברהם היו יהיה: והלא כבר גזרתי עליו גדולה וכבוד גדול, וראוי לי שאתנהג עמו דרך חיבה וכבוד.

Verse 19

כי ידעתיו למען אשר יצוה: כי לכך בחרתי בו כדי שיצוה וכו' באופן שיצוה וכו' באופן שישמרו דרך ה' וכו', כי לא בחר ה' באברהם בעבור אברהם לבד, אלא כדי שיהיה אב לעם קדוש (דון יצחק), ובחירת העם ג"כ לא היתה בעבור עצמם, אלא בעבור המין האנושי כולו.
ידעתיו: ענק בחירה והפרשה דרך חיבה, כמו רק אתכם ידעתי מכל משפתות האדמה (עמוס ג' ב'). ואמנם אם תפרש ( כאנקלוס ורמב"ן) ידעתיו שיצוה, או (כרש"י וראז') ידעתיו בעבור שיצוה אין "למען" מתישב יפה, כי אין "למען" אלא להוראת התכלית (כדי שיצוה), או להורות המסבב (באופן שיצוה, שעל ידי כן יצוה). והנה "למען" הראשון הוא ההוראה הראשונה, והשני על ההוראה השניה, שעל ידי שישמרו דרך ה' אוכל להביא על אברהם את אשר דיברתי עליו ויתקיים רצוני שאברהם יהיה לגוי גדול וכו'. והנה המקרא הזה כולו תוספת ביאור אל הקודם, להיות למוסר לבני ישראל, למען ידעו כי מה שאמר שאברהם היו יהיה לגוי גדול וגו' אינו אלא בתנאי שישמרו בניו דרך ה', כי אז יביא ה' על אברהם את אשר דיבר עליו לא בזולת זה, ויזכרו תמיד כי קיום הבטחות ה' לאברהם כולו תלוי במעשיהם (אברהם מיינסטער).
דרך ה' לעשות צדקה ומשפט: כמו שאמר ירמיה (ט' כ"ב) כי אם בזאת יתהלל המתהלל השכל וידוע אותי כי אני ה' עושה חסד משפט וצדקה בארץ כי באלה חפצתי.
דרך ה' למעז הביא ה': לשון נסתר על דרך (שמות כ"ד א') ואל משה אמר עלה אל ה'.
לעשות צדקה ומשפט: צדקה היא להטיב לזולתנו, ומשפט הוא שלא לעשות עוול לשום אדם (כי כמה פעמים אדם עושה צדקה עם קצת, ועושק וחומס את אחרים) ואין צורך לדחוק ולפרש כמו שפירשתי ב"בכורי העתים" לשנת תר"ו עמוד ח' שאם יהיה אדם שופט אז יעשה גם משפט, להציל עשוק מיד עושקו וכו'.

Verse 20

ויאמר ה': אחד מן המלאכים.

Verse 21

ארדה נא ואראה: אמר לו כך להודיעו שעדיין לא נגזרה גזרה, כדי לפתוח לו פתח שיתפלל עליהם, וכל זה דרך חיבה וכבוד מהאל על אברהם, וגם (כדעת תלמידי מוהר"ר יצחק פארדו) להודיע מידת רחמיו שאם היו בהם עשרה צדיקים היה נושא לכל המקום בעבורם.
הכצעקתה: אי אפשר לפרש אם כצעקתה עשו, אעשה בהם כלה, כי לא תבוא הה"א להורות על תנאי (עיין מה שכתבתי ב"בכורי העתים" תקפ"ט עמוד צ"ד וצ"ה), ומה שהביא רש"י ראיה מן הטעם שבין עשו לכלה, איננו ראיה, שהרי אף אם היה זה לגרמיה, לא היה אלא הפחות שבמפסיקים, ואיך יהיה כוחו גדול מכוח הטפחא? וכל שכן שאין זה מונח לגרמיה, כי אין אחריו מונח אחר, ואינו אלא פסק, שאין לו שום כוח בענין נתוח המאמרים, אבל הונח להורות הפסקה בקריאה, לסיבות פרטיות, אשר אין בהן כוח לתת מקום לטעם מפסיק, כגון פגישת שתי אותיות שוות (להגדילן למעלה) [דברי הימים א כ"ה ה']), או מילות דומות (אברהם | אברהם [למטה כ"ב י"ח], קדוש | קדוש [ישעיה ו' ג'], המול | ימול [למעלה י"ז י"ג]), ופגישת שמות הקודש עם מילות חול בלא מפסיק ביניהם, ובאלה יבוא פסק להבדיל בין הקודש ובין החול (ויקרא אלהים | לאור יום [למעלה א' ה'], וינגע ה' | את פרעה [למעלה י"ב י"ז]); או ליתן ריוח בין שתי מילות, שמליצתן קצרה וצריך להבין דבר מה בין זו לזו, או שאחת מהן מקבלת שני פירושים, ועל ידי ההפסקה ירוחק אחד מהם, כגון הבכור | נדב (במדבר ג' ב'), שענינו הבכור היה נדב, או הוא נדב, או שמו נדב, וכן באש | לילה (דברים א' ל"ג), שענינו באש בלילה; וכן כאן עשו כלה, הכוונה עשו בהחלט ובא הפסק ליתן ריוח בין שתי המילות, שלא יובן שכלה הוא היה הפועל, על דרך כי אעשה כלה בכל הגוים (ירמיה מ"ו כ"ח). אבל יובן שהוא תואר הפועל (על דרך באש לילה), כמו כלה גרש יגרש אתכם מזה (שמות י"א א'), וזה קרוב לפירוש רע"ס, ולא כפירושו ממש, כי הוא פירש עשו כולם, שאין ביניהם מוחה, וקרובים לזה דברי ראב"ע, ולפי זה לא היה מקום לאברהם שישאל האף תספה צדיק עם רשע, כי איך ייתכן שיכרית צדיק עם רשע אחר שכבר גזר לבדוק אם כולם חטאו?
ואם לא אדעה: אראה אם עשו בהחלט כמו הצעקה שבאה אלי, ואם לא עשו כך בהחלט אז אדע מה אעשה (רש"י) ובזה נרמז שאם עשו כצעקתה כבר הוא יודע מה יעשה, כי כבר גמר בלבו להכריתם. והנה עומק כוונת הכתוב אינו אלא כדברי רש"י, אם עשו כצעקתה אעשה בהם כלה, אלה שלפי דעתי הגזרה איננה מפורשת רק נרמזת, ושיעור הכתוב כך הוא: ארדה נא ואראה אם עשו בהחלט ככל מה שהעולם צועקים עליהם (ואז אעשה בהם כלה), ואם לא עשו כך בהחלט, אז אדע מה אעשה להם.

Verse 22

ויפנו משם האנשים: שנים מהם.
ואברהם עודנו עומד לפני ה': במסורה ובמדרשים (לא בתלמוד) הזכירו פסוק זה בכלל י"ח מלין תיקון סופרים, וזה לשון בראשית רבא (פרשה מ"ז י"ב) אמר ר' סימון תיקון סופרים הוא זה, שהשכינה היתה ממתנת לאברהם. אמנם (כדברי הראב"ע) אין לנו צורך לתיקון סופרים, כי הנה המלאך השלישי היה גם הוא הולך לדרכו אחר שסיים דבריו לאברהם, אלא שאברהם ניגש אליו והתפלל, על כן נתעכב המלאך אצלו, ואמנם סיבת התעכבו היתה כי אברהם לא חזר לאחוריו אלא עמד וניגש אליו ודיבר דבריו.

Verse 23



Verse 24

האף תספה: היה קשה לי למה לא בא הזקף על תספה, שהרי "למען חמשים הצדיקים" הוא דבק עם "ולא תשא למקום" ולא עם "האף תספה", ויפה השיב תלמידי מוהר"ר יצחק פארדו כי לכך לא הפסיקו האף תספה בזקף, כי ה"א התמיהה שבמילת האף היא מושכת אחרת עמה במילות ולא תשא למקום, והנה מילות ולא תשא למקום דבקות בהכרח עם האף תספה, ואם היה תספה בזקף, היה מאמר ולא תשא למקום בניחותא ולא בתמיהה, והיה חרוף וגדוף.

Verse 25



Verse 26

אם אמצא בסדום חמשים צדיקים בתוך העיר ונשאתי לכל המקום: לכל הכרכים, ולפי שסדום היתה מטרופולין וחשובה מכולם תלה בה הכתוב (רש"י) כלו' שהיה צריך שיהיו חמישים צדיקים בתוך עיר סדום ממש, ולא יספיק, אם יהיו עשרה צדיקים בכל אחד מחמשת הכרכים; וטעם הדבר כי הארבעה כרכים היו נמשכים אחרי החוקים והמשפטים הנוהגים במטרופולין שלהם, ומסדום יצאה הנבלה בכל הכיכר, כי אנשי סדום התקינו להרחיק האורחים מביניהם (עיין פירושי למטה י"ט ה' ט') ומהם ראו וכן עשו יושבי שאר הערים. והנה לכד נשלחו המלאכים לסדום לנסות יושביה כדי שאם היו ביניהם צדיקים ישתדלו להציל האורחים, או לפחות ישבו בבתיהם ולא יצאו החוצה לראות הנבלה הנעשית להם; וזה טעם ארדה נא ואראה וכו' כי ע"י שליחת המלאכים עשה הקב"ה הנסיון שאמר לאברהם שהוא רוצה לעשות. והנה אברהם התפלל שיסלח ה' לכל הכיכר אם יימצאו בסדום חמישים צדיקים או מ' או ל' או ך' או עשרה כי גם עשרה הם עדה ואולי יוכלו להניא את לב אנשי העיר מעשות התועבה ואולי יצליחו לבטל החוק הרע שחקקו להם, אבל בפחות מעשרה רחוק הוא שיהיה כוח בידם למשוך אליהם כל אנשי העיר. אבל מה שכתב רש"י (פסוק כ"ט) שאם יהיו מ' יצילו ארבעה כרכים, ואם ל' יצילו ג' כרכים, ואם ך' הם יצילו שנים, ואם עשרה הם יצילו אחד, הוא רחוק מאד, וכבר דחה אותו הרמב"ן בטענות נכוחות, וסיים: ולא ידעתי מי הכניסו לרב במה שאמר.

Verse 27

הואלתי: נ"ל הוראת לשון הואיל המשכת פעולה, וכן ויואל משה לשבת את האיש (שמות ב' כ"א) אחר שבא אצלו המשיך ישיבתו בביתו, וכן ולו הואלנו ונשב בעבר הירדן (יהושע ז' ז') הלואי נתעכבנו שם, וכן ויואל הכנעני לשבת בארץ (שם י"ז י"ב ושופטים א' כ"ז), ויואל האמרי לשבת בהר חרס (שופטים א' ל"ה) המשיך ישיבתו שם, וכן ויואל הלוי לשבת את האיש (שם י"ז י"א), וכן הואל נא ולין (שם י"ט ו'), וכן ותדבר אל עבדך את הטובה הזאת ועתה הואל וברך את בית עבדך (שמואל ב' ז' כ"ח וכ"ט) המשך ברכתך על ביתי, וכן הואל קח ככרים (מלכים ב' ה' כ"ג) אחר ששאלת ככר כסף המשך לקיחתך וקח שני ככרים, וכן הואל נא ולך את עבדיך (שם ו' ג') אחר שהתרת לנו ללכת, המשך חסדך אתנו ולך גם אתה עמנו, וכן ויואל אלוה וידכאני (איוב ו' ט') ימשיך הייסורים עלי עד שימיתני, ומכאן מילת הואיל שבלשון חכמים היא מורה על דבר הנמשך מן הקודם. אבל ויאל ללכת כי לא נסה (שמואל א' י"ז מ') הוא טעות סופר, וצריך לומר וילא, לא היה יכול ללכת כי לא ניסה וכמו שמפרש מיד ויאמר דוד אל שאול לא אוכל ללכת באלה כי לא ניסיתי.

Chapter 19



Verse 1

ולוט יושב בשער סדום: היה דרכם להיקבץ בשער העיר ושם היו מוכרים וקונים כל מקח, ומזה נקרא המחיר שער, כאמרם שער התבואה, כמו שאומרים marchè mercato, על מקום המכירה ועל המחיר.

Verse 2

והשכמתם והלכתם לדרככם: לדעת יוסף ירא אמר להם שימהרו ללכת לדרכם בבוקר קודם שיתקבצו אנשי סדום להרע להם. ואח"כ מצאתי כן בדון יצחק.

Verse 3

משתה: נראה שאיננו סעודה, כי לא היו סועדים אלא לעת הצהרים, ואח"כ לעת ערב היו אוכלים אכילה קלה והיה עיקרה שתיית היין ולכך נקראת משתה והסעודה העיקרית היתה נקראת לחם וישבו לאכול לחם (בראשית ל"ז כ"ה).

Verse 4

טרם: ענינו תמיד עדיין לא (רש"י רמבמ"ן וגעז').
אנשי סדום: הידועים ברשעם.
נסבו על הבית: שמו עצמם בסיבוב על הבית.
מקצה: מקצה העיר עד הקצה (רש"י).

Verse 5

ונדעה אותם: עון סדום היה (יחזקאל ט"ז מ"ט) גאון שבעת לחם ושלות השקט... ויד עני ואביון לא החזיקה, גם חז"ל בפרק חלק (סנהדרין ע"א, ע"ב) ציירו רשעם כשונאי עני ומכלי רגל אורחים מביניהם, והנה בימי קדם היה דרך העולם לנהוג כבוד באורחים, והיו מספיקים להם כל צרכיהם, ובהפך אנשי סדום (וכן אנשי הגבעה [שופטים י"ט]) לא לבד שלא היו מחזקים ידם כלל, אלא היו מתעללים בהם במשכב זכר, ואם היה אחד מהם מאסף אורחים אל ביתו היו נקבצים כל העם מנער ועד זקן, לא שכל העם יתעללו בהם, אלא להתחזק עליהם לבלתי יימלטו מידם, או לשמוח ולעלוז בחרפתם וצערם של אורחים וייתכן שגם ביניהם היו אנשי העיר עושים הנבלה הזאת איש אל רעהו, ולפיכך ישמחו כמוצא שלל רב בבוא לידם איש מארץ אחרת שלא היתה התועבה הזאת נוהגת שם, והיה בחזקת גן נעול מעיין חתום, ולפיכך כדי לפייסם הוצרך לוט לומר להם הנה נא לי שתי בנות אשר לא ידעו איש. והנה לא נזכר שנקבצו שם גם הנשים, ולא אמר מאיש ועד אשה, כי מעשה התועבה הזאת דבר שנוא ומתועב הוא לנשים, כי משכב הזכר ממעט אהבת הזכרים אל הנקבות, ולפיכך היו יושבות בבתיהן.

Verse 6



Verse 7



Verse 8



Verse 9

האחד בא לגור וישפוט שפוט: ראו אם לא טוב עשינו להרחיק את האורחים מעלינו, הנה אחד שבא לגור בינינו, כבר הוא עושה עצמו כשופט ואומר לנו אל אחי תרעו, כאילו מנהג וחוק שחקקנו אינו הגון.

Verse 10



Verse 11

בסנורים: אולי נגזר מן שונא אור, והוא חולי בעינים, שאינם יכולים לסבול האור, והושאל למין ממיני העורון, אעפ"י שכאן היה לילה והלילה טוב לשונאי האור.
וילאו: יגעו לריק, עיין פירושי בישעיה א' י"ד.

Verse 12

עוד מי לך פה: עיקרו לשון שאלה, מי יש לך פה, והכוונה כל מי שיש לך פה אם יש לך פה עוד קרובים; וכן מי אשר חטא לי אמחנו מספרי (שמות ל"ב ל"ג), אין ענינו שאלה, אעפ"י שעקרו שאלה, כאומר מי הוא אשר חטא לי? אותו ולא אחרים אמחה מספרי.

Verse 13

לשחתה: לשחת העיר או הארץ הזאת, לא המקום הזה.
וישלחנו: עיין למעלה ג' כ"ג .

Verse 14

לוקחי בנותיו: כמו (שמות י"א ה') היושב על כסאו, ועיין במקרא שאחר זה.

Verse 15

ויאיצו: קל משורש איץ, וענינו דחק, כמו כי אץ לך הר אפרים (יהושע י"ז ט"ו).
הנמצאות: חוזר גם לאשתך, קח את הנמצא אתך, ואל תחוש לחתניך שאינם כאן, וכן דעת בעל הטעמים, ולפי זה לא היו לו בנות אחרות, ופירוש לוקחי בנותיו שהיו עתידים לקחת בנותיו.
פן תספה: מה שהביא כאן רש"י ראיה מן התרגום, ולא למעלה על האף תספה (י"ח, כ"ג וכ"ד), אולי הוא מפני כי שם ייתכן לפרש ענין תוספת, וכאן היה קשה לו לפרשו ענין תוספת אבל באמת דסף כל דרא [בתרגום אנקלוס במדבר ל"ג י"ג] הוא משורש סוף (כמו לא יסוף מזרעם [אסתר ט' כ"ח]), ותספה הוא מנחי ל"ה, וענינו תמיד ענין תוספת, עיין פירושי בישעיה י"ג ט"ו.

Verse 16

ויתמהמה: המאחר קובע זמן אחר, ואומר אחר כך וכך זמן אעשה, אבל המתמהמה אומר הנני הנני, והוא מתעכב, וחברו ממתין לו (כן אמרתי בחלומי בליל כ"ג אדר תק"ף), והמילה נגזרת ממילת מה (כדעת בן אפרים שהביא ראב"ע) שחברו הממתין לו אומר מה, מה, כלו' מה אתה עושה? מה יש לך עוד להתעכב, או שהמתמהמה עוסק בדבר אחר, וכשחברו מפציר בו שימהר, אומר לו מה, מה, כלו' מה אתה מבקש ממני? והיום כ"ג אדר תר"ג (כ"ג שנים אחרי החלום הנזכר) נ"ל כי עיקר לשון התמהמה הונח על המתעכב מפני שאינו יודע לגמור בדעתו מה יעשה, והוא שואל לזה ולזה מה אעשה, וחבריו יועצים אותו עצות הפכיות ומתוך כך אינו עושה כלום, והוא מתעכב מהעדר עצה, הלא תראה כי לולא התמהמהנו כי עתה שבנו זה פעמים (למטה מ"ג י') הם היו אומרים לילך ויעקב לא היה רוצה שילכו, ומבלי הסכמה נתעכבו; ולא יכלו להתמהמה (שמות י"ב ל"ט) אם לא גורשו היו מתעכבים בהעדר הסכמה, כי זה היה אומר נלך וזה היה אומר לא נלך. אבל מאחר שגורשו לא יכלו להתמהמה; ואהוד נמלט עד התמהמהם (שופ' ג' כ"ו) קודם שיסכימו כולם בעצה אחת לפתוח דלת אדוניהם עבר קצת זמן, ובתוך כך נמלט אהוד; חשתי ולא התמהמהתי לשמור מצוותיך (תהלים קי"ט ס'), לא הייתי מפקפק בלבי אם לעשות ואם שלא לעשות המצוות הבאות לידי, אלא מיד בבואם לידי מיהרתי לקיימם; ראו אנכי מתמהמה בערבות המדבר עד בוא דבר מעמכם להגיד לי (ש"ב ט"ו כ"ח), אעשה עצמי כלא יודע לגמור עצתי ואמתין עד בוא דבר מעמכם. ואח"כ שמשו בל' התמהמה על כל עיכוב קטן לאיזה טעם שיהיה, כגון והתמהמהו עד נטות היום (שופטים י"ט ח') אם יתמהמה חכה לו (חבקוק ב' ג') ולענין התמהמהו ותמהו (ישעיה כ"ט ט') עיין פירושי. והיה נראה לתלמידי הרי"ף כי לשון התמהמהו הוא משורש תמה כי כן כל תמהון הוא שממון ומבוכה ובילבול המחשבות והעדר כל עצה. והשיבותיו כי זה ייתכן במילת ויתמהמה אבל במילות התמהמהתי מתמהמה וחבריהן כולן בהכרח בנין התפעל, א"כ אין הת"יו מן השורש ואין המילה משורש תמה, ואמנם איננו רחוק שיהיה שורש תמה נגזר גם הוא ממילת מה, וכן בהגדה תם מה הוא אומר מה זאת.
בחמלת : תרגומו "כדחס", כן הוא בדפוסים ישנים, וכן היתה גירסת מהרש"ד שאמר כי אנקלוס עשה ממנו פועל ובדפוסים אחרונים "ברחם", והוא שיבוש.
ויוציאוהו ויניחוהו: הרי מפורש שלא הלך אחד מהם עמו ללוותו ולהצילו, ולא היה אחד מהם שלוח להציל ואחד להפוך, אלא שניהם להפוך ולהציל.

Verse 17

ויאמר: אחד מהם, אותו שהיה מתראה הגדול שבהם, כמו באברהם (בראשית י"ח ג'), ושניהם קודם שייפרדו מאתו נתעכבו אצלו מעט לדבר עמו ולשמוע דבריו, ואח"כ נשארו בסדום להפכה ולוט וביתו הלכו להם. ולשעבר הייתי מפרש שאחר שהוציאוהו מן העיר אחד מהם הלך לו ורק אחד נשאר עם לוט להצילו, אך עתה בשנת תר"ג ראיתי כי לפי זה לא יובן איך היה המלאך המציל אומר לבלתי הפכי וגו' כי לא אוכל לעשות דבר וגו'.

Verse 18

אל נא אדני: לשון רבים, וכן דעת רש"י שכתב (לפי דעת עצמו ולא על פי רבותינו) אל תאמרו אלי להימלט ההרה, ואח"כ אמר בלשון יחיד הנה נא מצא עבדך וכו' לגדול שבהם ורבותינו (שבועות ל"ה ע"ב) עשו אותו קודש, מפני שהיה מלאך ומדבר בלשון שולחו, גם לוט דיבר לו כמדבר עם האל, שאמר ותגדל חסדך וגו'.

Verse 19



Verse 20

הלא מצער היא: מצער היא תיבה כוללת השם והתואר, כמו גנבה שענינה דבר נגנב, קדש דבר קדוש (עיין "בכורי העתים" תקפ"ט עמוד צ"ב וצ"ד), וכן מצער דבר קטון.

Verse 21

לבלתי הפכי: אע"פ שהכ"ף דגושה אין ספק שהוא מקור, כמו בשכבך (דברים ו' ז'), וכן בשמות מצאנו ברכיהם, נסכיהם (ויקרא כ"ג י"ח), כספיהם (למטה מ"ב כ"ה), בדגש שלא כמשפט.

Verse 22



Verse 23

ולוט בא צוערה: אין הכוונה כתרגום רמבמ"ן אז לוט בא צוערה, אך הכתוב מחובר למקרא שאחריו כדעת מהרש"ד בפסוק שאחר זה כשהשמש יצא על הארץ ולוט בא צוערה, אז ה' המטיר על סדום.

Verse 24

וה' המטיר על סדום וגו': דעת קלער' וראז' כי ירדה אש מן השמים (fulmina) והבעירה החמר והנפט שהיה מפוזר בקרקע הככר ההוא. ונקראה האש מן השמים גפרית, כי תניח אחריה ריח גפרית, וכן כתוב ימטר על רשעים פחים אש וגפרית (תהלים י"א ו'), ואבני אלגביש אש וגפרית אמטיר עליו (יחזקאל ל"ח כ"ב), ואולי האש שאחזה בחמר שהיה במעי הארץ גרם גם כן רעש ומפלה. וענין מהפכת סדום הזכירוהו ג"כ סופרי העמים, עיין סטראבון ספר י"ג, טאציטוס (Hist. lib. 5. Cap. 6.) דיאודורוס סיקולוס ס' י"ט, פליניאוס ס' ה' פרק ט"ז, Solinus פרק ל"ו. וקלער' רואה ג"כ דמיון גדול בין ספור זה לספור אובידיוס (Metam. lib. 8 616-724) מענין Philemon et Baucis, ואומר כי של אובידיוס נולד ממהפכת סדום.

Verse 25

ויהפוך את הערים: ממעלה למטה, לא כפירוש נתיבות השלום: ולהפוך וכו ' ההפיכה כהוראתה הפשוטה הפיכה מקומית ממטה למעלה, כאשר קיבלו חז"ל בבראשית רבא (פ' נ"א ו') ארבעתן יושבות בסלע אחד ובא מלאך והפכן מלמעלה למטה שנאמר (איוב כ"ח ט') בחלמיש שלח ידו הפך משרש הרים. ואף לא כדעת ר"ע ספורנה אלא נעשה חלל בקרקע מרוב החמר שנשרף ונפלו שמה הבנינים והצמחים. נפילת הבנינים נקראת מהפכה כמו שמצאנו (איוב י"ב ט"ו) וישלחם ויהפכו ארץ.

Verse 26

ותבט אשתו מאחריו: בהיותה אחריו של לוט, ובעל הטורים מפרש אל תביט אחריך כדי שלא תתעכב, ואשת לוט הביטה והתעכבה בדרך והדביקתה הרעה.

Verse 27

וישכם אל המקום: הלך בהשכמה אל המקום.

Verse 28



Verse 29



Verse 30

ירא: חשב שלא נמנע המלאך להפוך את צוער אלא עד כדי שיהיה לו זמן להימלט ההרה ושאח"כ ישחיתנה. (הרמב"ן ודון יצחק).

Verse 31

אבינו זקן: ולא יתאמץ להרחיק נדוד אל ארץ אחרת (רע"ס) ולא יתעורר להשיאנו לאיש.
ואיש אין בארץ: לא בכל העולם, אלא בגליל זה (כדעת ר' עובדיה ספורנו), והנה שם בהר היה יישוב ומשם היה להם לחם ויין, אמנם לוט לסיבה מן הסיבות לא היה חפץ בחברתם (אולי מפני שראה כי התחברותו עם אנשי סדום גרם לו רעה וסכנה), ועל כן ישב במערה, ואמר לבנותיו כי אין אנשי הגליל ההוא ראויים להתחבר אליהם, זה טעם ואיש אין בארץ (ראוי והגון) לבוא עלינו כפירוש רע"ס.

Verse 32

לכה: מילת הזירוז, כמו הבה, ולא תשתנה, וכן ראה אנכי נותן לפניכם היום (דבר' י"א כ"ו) הבה נא אבא אליך (ברא' ל"ח ט"ז), הבה נבנה לנו עיר (שם י"א ד') והשמרונים באוולתם הגיהו לכי.
ונחיה מאבינו זרע: נעמיד זרע (וזה יהיה על ידי אבינו), כי בושה וצרה גדולה היתה לאשה היותה בלי זרע, כמו שראינו בשרה ורחל; וגם מלבד זה מה יעשו כשימות אביהן והן בתוך עם בלתי הגון, אם לא יהיו להן בנים להחזיק בידן.

Verse 33

לא ידע בשכבה ובקומה: הלכה אצלו בהיותו ישן, והלכה מאתו בעודו ישן, והיתה שכיבתה אצלו וקימתה מאצלו בלי ידיעתו, אך שכב אותה בחלום, כי קירוב אשה ומגעה גורם קישוי גם בשינה. והוא גורם הרהורים וחלומות. נקוד על וי"ו של ובקומה, אולי שהיתה בקצת ספרים המלה חסרה ו"יו כמו למטה פסוק ל"ה, ובספרים שמצאו בהם המילה מלאה, ניקדו על הוי"ו להורות שהיא יתרה.

Verse 34

אמש: נ"ל עיקר הוראתו חושך ולילה (קרוב לרמשא בארמית) כמו אמש שואה ומשואה (איוב ל' ג'), והושאל אח"כ להורות ביחוד על הלילה שעבר כדרך שהושאל שם בוקר להורות על היום העתיד, בקר ויודע ה' את אשר לו (במדבר ט"ז ה'), וכן בלשון רומי mane, ובאיטלקי dimani, ובלשון אשכנז morgen; וכיוצא בזה הושאל שם ערב להורות על היום הקודם, כמו ערב שבת, ערב יום טוב, ובלשון אשכנז Sonnabend (ערב החמה) הוא יום השבת שהוא ערב יום ראשון שהוא יום החמה ונקרא Sonntag.

Verse 35



Verse 36



Verse 37

מואב: דעת ראז' כי מן כענין מא בערבי שענינו מים (וכן בארמית מוי) גם זרע (כמו וממי יהודה יצאו, ישעיה מ"ח א'), כלו' שנולד מזרע אבי.

Verse 38

בן עמי: התפארה שיש לה בן שהוא מעמה ולא מעם אחר, כי גנאי היה אצלה להיבעל לאנשי המקום ההוא (וכן דעת רע"ס). והנה De wette אומר כי כל הסיפור הזה בדו אותו ישראל משנאתם את המואבים ואת העמונים; וזה שגעון גדול, כי הלא בהפך ע"י הסיפור הזה נעשו האומות ההן קרובי ישראל ואחיהם, ונאסר לישראל להתגרות בם, ואם היו ישראל מזייפים תורתם מפני השנאה, היה להם לומר שאינם בני לוט, אלא מזרע סדום. מלבד כי התורה לא גינתה מעשה בנות לוט, ומעולם לא מצינו שהיו המואבים והעמונים נבזים ושפלים בעיני ישראל מפני שנתעברו אמותם מאביהן; ויוסף ירא אומר כי להיות שהצעירה קראה שם בנה בן עמי, מזה נמשך שאומרים על הרוב בני עמון, מלך בני עמון, ארץ בני עמון, אלהי בני עמון, ואין אומרים מלך בני מואב, ארץ בני מואב.

Chapter 20



Verse 1

ויסע משם אברהם וגו': אמר קלער' שלא היה המעשה עכשו בהיות שרה בת תשעים שנה, אלא קודם לכן. ומה הרויח בזה, כי סוף סוף בת ס"ה שנה היתה בצאתה מחרן. ואהוד מוסיף כי כאן כתוב אברהם ושרה לא אברם ושרי ושמם לא נשתנה עד היותם בן ק' ובת צ' (למעלה פרק י"ז). אמנם נ"ל פשוט כי אחר שרצה ה' שתלד שרה אחרי זקנתה, בהכרח כי אחרי בלותה היתה לה עדנה ושב לה אורח כנשים, והנה חזרה אשה יפה כבתחילה.
ארצה הנגב: אמר יאסט (Jost) כי נראה לו שלא נהג השם הזה רק אחר ביאת ישראל בארץ כנען. ולמה לא יכלו גם הכנענים לקרוא בשם זה החלק הדרומי מארצם, וישראל בדור המדבר למדו מהם קריאת שם זה או ידעוהו בקבלה מימי יעקב.

Verse 2

אל שרה: אל כמו על וכמוהו רבים, כגון אל שאול ואל בית הדמים (ש"ב כ"א א').

Verse 3

הנך מת: אם תשכב עמה ואם תעכב אותה אצלך, כי אמנם אשת איש היא (דח"א), ואבימלך לא הבין שהוא על תנאי ואמר הגוי גם צדיק תהרוג.

Verse 4

הגוי וגו' תהרוג: כך היתה אמונתם כי חטאות המלך נענשים בעמו, כמ"ש כי הבאת עלי ועל ממלכתי חטאה גדולה.

Verse 5



Verse 6

כי בתם לבבך עשית זאת: ולא אמר ובנקיון כפיך כמו שאמר אבימלך בתם לבבי ובנקיון כפי, ובמדרש רבא (פ' נ"ב ח) אמרו הדא אמרה משמוש ידים היה, והוא נמצא גם בפי' רש"י בקצת דפוסי' ובכ"י שבידי, ונראה שאינו אלא תוספת שהוסיפו אחרים בגליון, כי רש"י נותן טעם אחר לחסרון מלות "ובנקיון כפיך" באמרו שלא ממך היה וכו', והכוונה: תום לבב היה בך, כי לא ידעת היותה אשת איש, אבל נקיון כפים לא היה בך, כי מה שלא עשית לא היה אלא להעדר כוח. וכן במקראות גדולות אין כאן "משמוש". ונ"ל שאם כתב רש"י שהיה שם משמוש לא היה אומר שלא ממך היה שלא נגעת בה, אבל היה אומר שלא שכבת עמה.
לא נתתיך: עיין למטה פסוק י"ח.

Verse 7

כי נביא הוא: מאמר מוסגר, להיותו נביא ידע שלא נגעת בה, ויתפלל עליה (רש"י).
ויתפלל בעדך: כי גם השוגג צריך כפרה.

Verse 8



Verse 9

חטאה גדולה: החטא היה למלך לבדו, אבל העונש היה למלך ולכל ממלכתו, עיין למעלה פסוק ד'.

Verse 10

מה ראית: אחר שאמר לו מעשים אשר לא יעשו וגו' תיקן דברו דרך כבוד ואמר לו ידעתי כי לא איש רע אתה המטעה את הבריות בכוונה להזיק, אבל הודיעני נא מה ראית וגו' כלו' מה היה הדבר שהביאך לעשות כן, ומה היתה כוונתך בזה.

Verse 11

רק: בלא ספק, והוא נאמר דרך אומדן הדעת; כאדם האומר נראה ודאי שהענין כך, כמו רק עם חכם ונבון הגוי הגדול הזה (דברים ד' ו') רק שנאתני ולא אהבתני (שופטים י"ד ט"ז).
אין יראת אלהים במקום הזה : אין הכוונה שהיו רוב העם אנשי עול וחמס, אלא שלא היו נזהרים בהונאת הגר, כי אף אם לא היו עושים חמס זה לזה ייתכן שיהיה זה ליראת המלך והשופטים, אבל המלך והשופטים לא היו משגיחים על הונאת הגרים, ואין אהבת הגר אלא מיראת האל, והנה היה אפשר לאברהם לומר דבר זה לאבימלך בלי שיהיה בזה חירוף וגידוף למלך ולהנהגת מלכותו. והראיה שלא היו אנשי הארץ ההיא נזהרים מהונאת הגר, ושלא היה לגרים מקום לצעוק אל המלך או אל השופטים שיעשו משפטם, הוא ענין הבאר אשר גזלו עבדי אבימלך, ואברהם לא מלאו לבו לצעוק על הדבר עד שבא אליו אבימלך וביקש ממנו שיכרות ברית לו ולזרעו (למטה כ"א כ"ה). וכל זה אמנם איננו מתנגד למה שאמרתי למעלה (י"ט ה') שהיה דרך העולם לנהוג כבוד באורחים, כי אורח לחוד, וגר המתעכב לחוד, וגם איש הבא בגפו ומתאכסן בבית איש מאנשי העיר לחוד, ואיש הבא עם משפחתו ועם נכסיו לחוד.
והרגוני: כדי שלא אקח את אשתי מידם או אשתדל להרוג את החוטף אותה, או להינקם ממנו איך שיהיה.

Verse 12

וגם אמנה וגו': מה שלא הגדתי לשום אדם היותה אשתי היה מפני היראה, אבל מה שאמרתי שהיא אחותי הוא אמת, כי אחותי בת אבי היא אך לא בת אמי. ונראין הדברים כי כך היה הענין באמת כמשמעו, ושקודם התורה היו נזהרים מן האחות מן האם בלבד ולא מן האחות מצד האב. ועיין למעלה י"א כ"ט.

Verse 13

ויהי כאשר התעו אותי וגו': אין ספק כי אין פשט הכתוב מסכים עם הנגינות כי מבית אבי מוסב למילות התעו אותי ולא לאלהים, והיה ראוי להטעים ויהי כאשר התעו אותי אלהים מבית אבי, ונראה כוונת בעל הטעמים לסמוך אלהים לבית אבי כדי שיובן שאינו קודש אלא חול, (וזה מפני מילת התעו שהיא לשון רבים) אלהים של בית אבי, והטעם בסיבת אלהי בית אבי שמאסתי הוצרכתי ללכת נע ונד בארץ; אלא שאין דרך הלשון לומר "אלהים מבית אבי" אם הכוונה אלהי בית אבי. לפיכך אין מנוס מלקרב "מבית אבי" ל"התעו אותי", כאשר אלהים התעו אותי מבית אבי, והכוונה כשרצה האל שאגלה מבית אבי, ואמר התעו לשון רבים לומר שלא היה אל אחד מהאלהים הרבים (כאמונת אבימלך) שרצה שיגלה, אלא קיבוץ האלהים כולם, כלו' לפי האמת האל היחיד אשר הוא עומד במקום שאר האלהים כולם; הן אמת כי אין דרך לשון העברים לומר הפועל בלשון רבים אצל שם האלהים, כי אמונת היחוד מפורסמת ביניהם, אבל אברהם הוצרך לדבר כן עם מלך עובד אלילים. ואמנם לא אמר שהאל ציוהו לצאת מארצו, ואמר התעו אותי, כלו' כשנגור עלי, כשהוצרכתי להתרחק מבית אבי, דרך ענוה, שלא להתפאר בנבואה, כי אעפ"י שהאל אמר לאבימלך כי נביא הוא, אולי אבימלך לא הגיד לאברהם כל מה שאמר לו ה'. והנה כל הפסוק הזה לא היה אברהם צריך לאמרו, אחר שאמר כי אמרתי רק אין יראת אלהים וגו', אך הוסיף זה (כדברי דון יצחק) כדי להודיע לאבימלך שהתחבולה הזאת לא עשה אותה בארץ ההיא בלבד, כאילו רק שם אין יראת אלהים, אלא מיד בצאתו מבית אביו נועץ עם אשתו לעשות כן בכל מקום. ורע"ס רצה להרחיק שיאמר אברהם התעו בלשון רבים על האל היחיד, ופירש בסיבת אלהי הנכר שמאסתי הוצרכתי לצאת מבית אבי, וזה דחוק, ואיך יוכל אבימלך להבין ממילות התעו אותי אלהים, שהוא מאס באלהי אביו ועל כן הוצרך לצאת מארצו?

Verse 14



Verse 15



Verse 16

ולשרה אמר וגו': עיין "בכורי העתים" תקפ"ט עמוד 144-148, ועיין יש"ר בשם חד מן חבריא. ומילת "כל" היא על דרך ויד כל בו, (למעלה ט"ז י"ב ), ומילת "ואת" ענינה ועם. ורמב"ן פירש הנה הכסף שנתתי לאברהם יהיה לך כסות עינים, שיכסו בני אדם את עיניהם מהביט בך ומהביט בכל אשר אתך, כלו' אפי' להביט בנערותיך ושפחותיך. באמרם הנה המלך הוצרך לתת כופר נפשו על אשר שלח ידו באשת הנביא; ושרה לא נתפייסה לו, אבל עם כל זה היתה מתווכחת עמו, לאמור שלא תמחול לו. ור' יצתק עראמה פירש בהפך, הנה אחיך הוא מעוור עיני דעתך לתתך חשודה לכל אשר איתך בפי כל הבריות, לכן אל תוסיפי לעשות כדבר הזה עוד; והיא קיבלה תוכחתו. וניקולאוס de Lira פירש הנה המנהג הזה לומר אחי הוא שהוא כסות עינים והסתרת האמת הוא טוב לכל אשר איתך, כלו' אין רע אם תאמרי כן אל הקרובים אליך ומכירים אותך, כי הם לא יטעו בזה, כי ידעו שאת אשת איש; אבל "את כל", כלומר עם שאר בני אדם שאינם מכירים אותך, ראוי שתקחי מוסר ותזכרי מה שאירע לך עמי. ודעת ראז' ולפניו Schröder כי הפנויות היו הולכות בגילוי הפנים, והנשואות היו מכסות פניהם ברדיד, והנה אמר לה כי באותם אלף כסף תקח לה רדיד לכסות עיניה ופניה, כל' שאין ראוי לה לעשות עצמה עוד כפנויה.

Verse 17



Verse 18

כי עצור עצר וגו': נראה כי משעה שבאה שרה בבית אבימלך ה' מנע את אבימלך מלשמש עם אשה כלל (לא נתתיך לנגוע אליה) (הרמב"ן), וכדי שלא יחשוב שהעדר תאותו בא מצד שרה שאיננה נושאת הן בעיניו, לפיכך מנע ממנו התשמיש גם עם אשתו וגם עם אמהותיו; ואף הנשים עצמן (אשתו ופילגשיו) עצר בעד רחמן באופן שלא יוכל שום אדם לבוא אליהן.
וילדו: לשון נקיה, והטעם חזרה בהם היכולת לבעול ולהיבעל.

Chapter 21



Verse 1



Verse 2

ותהר ותלד: שניהם נקשרים למילת לאברהם, כמו (למטה ל"ח כ"ה) לאיש אשר אלה לו אנכי הרה, ולפיכך ותהר בטעם משרת ולא נכתב ותהר שרה ותלד לאברהם (כמו ותהר בלהה ותלד ליעקב גן, למטה ל' ה') שלא לתת פתחון לליצני הדור לומר מאבימלך נתעברה שרה.

Verse 3

הנולד לו: שנולד לו, לשון עבר, כי הוא פתוח, והה"א במקום אשר, כמו הבאה מצרימה שבעים (למטה מ"ו כ"ז), ההלכוא אתו (יהושע י' כ"ד).

Verse 4



Verse 5

בהולד לו את: כשהיולדת ילדה לו את יצחק, וכן למטה ביום הגמל את יצחק הנפעל בא להוראת impersonale, על דרך יתן את הארץ (במדבר ל"ב ה'), וחבריו רבים.

Verse 6

יצחק לי: למה שאירע לי, ואיננו ללעג, אעפ"י שנמצא ואתה ה' תשחק למו (תהלים נ"ט ט') ואחרים, אלא (כפירוש רשב"ם) צחוק של תמהון שאדם צוחק כשרואה או שומע דבר זר ורחוק מנוהג שבעולם, ושאין בו רע ונזק אלא הנאה ותועלת למי שאירע לו, וכן בתרגום המכונה ליונתן בן עוזיאל יתמה עלי. ואנקלוס תירגם לשון חדוה, והכורם פי' ל' לעג, שיאמרו שהוא אסופי. ונ"ל כי לא עלה על דעתה שיכחישו הענין, כי לא לבד ילדה אך גם היניקה את הנולד, וזה היה דבר נראה ומתפרסם ונמשך ימים רבים, ולפיכך אמרה מיד מי מלל לאברהם היניקה בנים שרה, והיא שהיתה רואה שדיה מלאים חלב לא היתה יכולה להעלות על דעתה שיאמרו שלא ילדה, ואף אם אולי עלה בלבה, שבתחילת המחשבה יטילו ספק בדבר, מכל מקום ידעה כי אחר מעט יכירו האמת בשמעם שהיא מיניקה, ואיך ייתכן שתאמר צחוק עשה לי אלהים כל השומע ילעג לי ולא יאמין, מאחר שהיא יודעת כי הלעג ההוא לא יימשך?
ותהר ותלד: שניהם נקשרים למלת לאברהם, כמו לאיש אשר אלה לו אנכי הרה, ולפיכך ותהר בטעם משרת ולא ככתב ותהר שרה ותלד לאברהם (כמו ותהר בלהה ותלד ליעקב בן) שלא לתת פתחון לליצני הדור לומר מאבימלך נתעברה שרה.

Verse 7

מי מלל: לזאת יצחק כל השומע, כי לא היה אדם שיעלה על לבו לומר לאברהם כי שרה תיניק בנים, רק דרך נס היה הדבר, וכטעם גם לא שמעת גם לא ידעת גם מאז לא פתחה אזנך (ישעיה מ"ח ח'). ואנקלוס הוציא הכתוב מפשוטו לצורך ההמון, ונפתו אחריו המפרשים, ומליצה זאת היא דרך שיר, עיין נתה"ש.

Verse 8

ויגמל: נ"ל מענין גמר, וכן בתרגום ואיתחסילי, לשון חסל, שענינו גמר וסוף, ותלמידי מוהר"ר אברהם גריגו אומר כי כן כל לשון גמול נגזר מן גמר, במו שילם שענינו גמל ונתן שכר, והוא מן ותשלם כל המלאכה (מ"א ז' נ"א) שענינו גמר וסוף; וכן מצאנו לאל גומר עלי (תהלים נ"ז ג') כי גמל עלי (שם י"ג ו'), וכן ויגמול שקדים (במדבר י"ז כ"ג ) ענין גמירה, ובלשון ערבי כמל ענינו גמירה.

Verse 9

מצחק: לועג על שמחתם, כאומר מהר ימותו אברהם ושרה בטרם יגדל יצחק, ואני אהיה אדון הבית ואירש את הכל ואולי היה זה אחר זמן ולא ביום המשתה; ותלמידי יצחק קלינעבערג מוסיף כי גם מדברי רש"י (מן המדרש) (ב"ר נ"ג ט"ו) שהיה ישמעאל מריב עם יצחק משמע שלא היה זה ביום הגמל את יצחק אלא אחר שגדל מעט והיה מבין דברי ישמעאל המריב עמו על הירושה.

Verse 10

כי לא יירש וגו': עיין "בכורי העתים" תקפ"ז עמוד 190.

Verse 11

וירע: מן ירע (כמו נפשו ירעה לו, ישעיה מ"ז י"ד), כמו וירד וישב, ומפני העי"ן נשתנה הסגול לפתח, כמו וידע.
על אודות: אולי כמו על ידי, וקרוב לזה בתלמוד "איידי" עיקרו על ידי.

Verse 12

כי ביצחק יקרא לך זרע: בו יהיה לך זרע שיהיה שמו נקרא ועומד לעד, על דרך ויקרא שמו בישראל (רות ד' י"ד), ועתה (תרכ"א) נ"ל יהיה לך זרע שיהיה נקרא על שמך ויירש ברכתך.

Verse 13



Verse 14

ואת הילד: לא על שכמה אלא עמה.
ותלך ותתע: לפיכך ויכלו המים מן החמת, שאילו הלכו דרך ישר היה מספיק להם חמת המים שנתן לה אברהם עד המלון (רשב"ם).

Verse 15

השיחים: עיין למעלה ב' ה'.

Verse 16

מנגד: מרחוק, כמו לך מנגד לאיש כסיל (משלי י"ד ז'), אוהבי ורעי מנגד נגעי יעמודו וקרובי מרחוק עמדו (תהלים ל"ח י"ב).
כמטחוי קשת: אולי המילה משורש מתח, והטעם כנטיית הקשת, כלו' כשיעור מקום הליכת החץ כשמותחים ודורכים הקשת, ומצינו בקשת מליצה זרה קרובה לזאת, רומי קשת (תהלים ע"ה ט'), ענין השלכה, ואין משליכים הקשת אלא החיצים. או כפירוש רש"י לשון ירייה, כמו הטיח דברים כלפי מעלה (ברכות ל"א ע"ב) וכן הטיח באשתו השליך וירה דברים. ולשני הפירושים האלה מטחוי הוא שם דבר, ולדעת ר' יונה הוא פועל, וענינו כמו שמרחיקים מושכי הקשת. ולכל הפנים לא נתרחקה הרבה באופן שלא תראהו כלל, רק נתרחקה כשיעור שלא תראה מיתתו.

Verse 17

באשר הוא שם: במקום שהוא עומד, שם הזמין לו ישועתו (הרמב"ן), ולפיכך כתוב אל קול, ולא את קול, כי שמע אל קול ענינו עשה בקשתו.

Verse 18



Verse 19

ויפקח אלהים את עיניה: לשון זה מורה שגם קודם לכן היה שם הבאר (כדעת דון יצחק), ואין ראיה נגד זה ממליצת וישמע אלהים את קול הנער, שנראה שנעשה לו נס, כי אמנם פקיחת עיני הגר ושליחת המלאך אליה, הוא הנס. וגם נ"ל כי השיחים שהיו שם הם ראיה שהיו שם מים, גם כי אולי באותה שעה היו המים מעטים ולא ראתה אותם.

Verse 20

קשת: ענינו קשת, כמו קשתותיו דרוכות (ישעיה ה' כ"ח), והיה משפט רבה להינקד צרי ולהיות סמוך, כמו רומי קשת (תהלים ע"ח ט').
רבה: ענינו כענין שורש רבב, וימררוהו ורבו (בראשית מ"ט כ"ג) (רשב"ם), וגם בענין ריבוי מצאנו שורש רבה ושורש רבב (ראב"ע).

Verse 21



Verse 22



Verse 23

הנה: המילה הזאת אינה נאמרת בענין ישיבה במקום, אלא להליכה ולתנועה, כמו ישובו הנה (בראשית ט"ו ט"ז), והורדתם את אבי הנה (שם מ"ה י"ד), שלחתם אותי הנה (שם מ"ה ח'), הנה אנשים באו הנה הלילה (יהושע ב' ב'), מי פתי יסור הנה (משלי ט' ד'), כי טוב אמר-לך עלה הנה (שם כ"ה ז'), ונראה שכאן המילה לזירוז, כאילו אמר בוא הנה; ואיגל מפרש כמו dahin, והכוונה השבעה לי על הדבר הזה שאומר אליך.
אם תשקר לי: נ"ל כי שקר נופל על כפיית הטובה (Ingratitudine), ובהפך ונתתם לי אות אמת (יהושע ב' י"ב), ענין החזקת טובה (Gratitudine), וזה טעם חסד ואמת (למטה מ"ז כ"ט) חסד חינם, ואמת לתשלום מה שקיבלת ממני, וטעם המליצה הזאת כי מי שהוא כפוי טובה כאילו הוא כופר בטובה שקיבל, והנה הוא משקר. ופירושי מוכרע ממה שאחר זה. כחסד אשר עשיתי עמך וגו'.
ולניני ולנכדי: אבימלך לא היה יכול לידע כי ה' יהיה גם עם זרע אברהם לדורות עולם, לפי' לא ביקש מאברהם אלא על בנו ועל בן בנו, שהיו בימיו. אבל חז"ל שידעו כי ה' כרת ברית עולם לאברהם ולזרעו, היה קשה בעיניהם למה לא ביקש על זרעו עד עולם, לפיכך אמרו (בראשית רבא נ"ד ב') עד כאן (ולא יותר) רחמי האב על הבן (ואין האב תושש למה שיארע לצאצאיו הרחוקים). והיום ב' אלול תרכ"א נ"ל מחשבת אבימלך שאין כח באב להכריח בשבועתו את צאצאיו, לפיכך לא ביקש מאברהם שיישבע לו לדורות עולם, אלא שלא יזיק לבנו ולבן בנו שאולי ימלכו בימי אברהם.

Verse 24

אנכי אשבע: אני מוכן להישבע שלא ארע לך ולזרעך, כי מעולם לא הרעותי לך ולא היה בלבי להרע לך, אבל בהפך יש לי תרעומת עליך כי עבדיך גזלו באר שחפרו עבדי.

Verse 25



Verse 26



Verse 27

ויקח אברהם צאן ובקר ויתן לאבימלך: לכרות ברית, כמו שהיה המנהג בימיהם (רלב"ג), וזה מלבד שבע הכבשות הנזכרות אח"כ (דון יצחק). וכריתת הברית האמורה כאן היא השבועה הנזכרת למטה (פ' ל"א).

Verse 28



Verse 29



Verse 30

כי: לכך הצבתי אותן לבדן, כי את שבע כבשות תקח מידי וגו'.
לעדה: לשון נקבה מן עד, כמו ועדה המצבה (רש"י), ועקר הוראת המילה זכרון, מן "עהד" בסורי שענינו זכר, והכוונה כי כל זמן שתזכור את היום הזה שכרתנו ברית יחדו, תזכור ג"כ שנתתי לך שבע כבשות, ומתוך כך תזכור שדיברתי לך על אודות הבאר אשר חפרתי ועבדיך גזלו אותה ממני.

Verse 31



Verse 32

וישובו אל ארץ פלשתים: נ"ל כי גם באר שבע היתה מארץ פלשתים, וכמו שאומר אח"כ ויגר אברהם בארץ פלשתים ימים רבים, ואמר "וישובו" כי היתה בקצה ארצם והם חזרו בפנימיות ארצם לעיר הממלכה.

Verse 33

אשל: טמאריסקו, עיין רד"ק בשורשים וגעז'.

Chapter 22



Verse 1

והאלהים נסה את אברהם: יודע היה הקב"ה שאין אברהם נסוג אחור משמור מצוותיו לכל אשר יצוהו, וציוהו על העקידה כדי שיקבל שכר על המעשה הנורא הזה, כי אין שכר העובד במחשבה בלבד כשכר העובד בפועל: זאת דעת רמב"ן ור' יוסף אלבו (עקרים, מאמר ד' פי"ג), ואין ספק כי מלבד השכר הצפון, הנה המעשה עצמו, שבו קרא עצמו ירא אלהים באמת ולא חשך את בנו יחידו ממנו, ומוצא הדבר כי בנו לא מת, כל זה גרם לאברהם שמחה וששון מתוק לנפש אין ערוך אליו. ודעת רמבמ"ן כי הכוונה בנסיון לחזק ולאמץ את לב המנוסה במידה מן המידות עד שתשוב קנין ותכונה בנפשו, כי החלק המעשיי לא יושלם בידיעת המידות הטובות והבנתם בלבד, כי אם בהוסיף עליהם התמדת הפעולות הנמשכות מהם וההרגל בהם, עד שתתחזק המידה בלב העושה וכו'. ולפי דעתי הואיל ובחר ה' באברהם למען יהיה אב לעם סגולה מאמיני היחוד, והואיל ושאר העמים עובדי אלילים גם את בניהם ואת בנותיהם היו שורפים באש לאלהיהם, והואיל ומעשים כאלה תועבה הם לפניו ית' ולא היה בדעתו לצוות לעמו שיעשו כאלה, אבל בהפך ציוה לבלתי עשות אחת מהנה, הנה ראה ה' כי העדר הקרבנות ההם יהיה נחשב לגנות ומום גדול לתורתו ולמחזיקים בה, כי יאמרו הגוים לישראל איה אהבתכם לאלהיכם? וגם ישראל עצמם אולי תהיה דתם נמבזה בעיניהם מפני החסרון הזה. לפיכך הקדים וניסה את אברהם (אשר כבר ידע את לבבו וידע שיעמוד בנסיון), למען יכירו וידעו גם ישראל וגם האומות כי עבדי ה' הנאמנים לו לא יכבד עליהם לעשות גם זה וגם יותר מזה (כאשר הוא זביחת בן יחיד הנולד לזקוני אביו ואמו) אם היה ה' שואל מעמם לעשותו, אלא שאלהי אמת לא יחפוץ בקרבנות כאלה ותעב יתעבם. והנסיון הזה אשר הוא כבוד האמונה ותפארת המאמינים, בחר ה' לעשותו באברהם אב המאמינים, כדי שלא תישאר אמונת האמת בחזקת פחיתות ובחסרון הודה והדרה אפילו דור אחד. ונמצא לאחד הקדמונים, סנכוניאנטון, זכרון למעשה זה, אמנם מעורב בשיבושים הרבה, וזה בלשון רומי: Cronus ergo, quem Phoenices Israelem voeant regioni cum imperitaret, atque ex indigena Nympha Anobret dicta, filium unigenitum haberet, quem propterea Ichud vocabant (yachid), quomodo unigenitus etiam num a Phoenicibus appellatur, cum regioni maxima ex bello imminerent pericula, regio habitu filium ornatum in ara, quam erexerat, mactavit. ולדעת Bruns כי אברהם עלה בדעתו להקריב בנו לאלהיו, מפני שראה הכנענים זובחים את בניהם ואת בנותיהם. ודעת De-Vette כי כל הסיפור משל להודיע כמה חיבתו של אברהם אבינו לאלהיו. ודעת Eichhorn כי הציווי היה בחלום, ואולי כן הוא, אבל היה חלום של נבואה מאת ה'.
ויאמר אליו: אין ספק כי המילות האלה צריכות להינקד בדרגא תביר, וכן הוא בחומש כ"י על קלף שבידי ובחומש כ"י על קלף ביד ידידי אלמנצי ע"ה ובחומש כ"י בעיר ערפורט, ובחומש כ"י על קלף שנת רמ"ז כתיבת ר' יצחק פישאנטי ביד ידידי משה סואבי, וכן מצאתי במחזור דפוס שונצין, אמנם במחזור שאלוניקי פסחו על שתי הסעיפים וניקדו הזקף למעלה והתביר למטה.

Verse 2

ולך לך אל ארץ המוריה: לא אמר לו שיעשה הדבר במקום שהיה שם, אלא שילך אל ארץ אחרת, כדי לתת לו מקום להתבונן בדבר, ולא יהיה מעשהו בחיפזון, וכל זה להגדיל זכותו.
ארץ המוריה: נמצא בדברי הימים ב' ג' א', כי שלמה בנה בהמ"ק בירושלם בהר המוריה, ואין שום ראיה מן הכתובים, שהר הבית הוא עצמו הר עקדה, אלא שהיה באותה הארץ ובאותו מחוז.
על אחד ההרים אופר אמר אליך: ולא אמר לו מיד; וכל זה כדי שיעשה הדבר במתון ולא בחיפזון.
והעלהו שם לעלה: אין ספק כי לא היה בדעת האל שיעלהו לעולה, רק אמר לו כן לנסותו, ואין צורך לעוות את הכתוב ולפרש והעלהו שם להקריב עולה (כפירוש רלב"ג ורנ"ה וייזל), שהרי אף אם היה המכוון כן, הנה אברהם לא הבין כן והיה לו לקב"ה לפרש דבריו יותר: ובאמרם כי אמר לו לשון כמשתמע לתרי אנפי כדי לנסותו, אם יפרש לקולא או לחומרא, הנה לא הוציאו דיבור האל מכלל מאמרי ההטעאה; ומלבד זה אם לא היה הציווי מבורר, הנה היה אברהם אכזרי ורע מעללים, שגמר בדעתו להמית את בנו וה' לא ציוה בבירור, אלא בלשון מסופק ההבנה; גם קצת מרבותינו בבראשית רבא (פרשה נ"ו י"ב) התחכמו להסיר הסתירה וההפכות בדברי האל ואמרו שלא אמר לו שישחטהו ויעשהו עולה, רק שיעלהו לראש ההר, וכיון שהעלה אותו אמר לו הורידהו. ורש"י הביא מדרש זה כאן ולמטה פסוק י"ב, כי מצא בו תועלת להסיר התמיהה מלב ההמון. והוא ז"ל הוסיף על לשון המדרש מילות "לעשותו עולה", לבלתי יקשה עלינו מה יעשה המדרש במילת לעולה; וכוונתו לומר שהמירש מפרש התיבה ההיא כאילו כתוב בכוונה לעשותו עולה, אך לא תשחטהו עד שאומר אליך, וזה אמנם רחוק מפשט הכתוב, ואברהם לא הבין כן, כי לקח את המאכלת לשחוט את בנו בלי שיבואהו דיבור שני מאת ה'. והמוציא מן הפרשה הזאת כי אלהי העברים חפץ בהקרבת בני אדם לפניו, דובר סרה ושקר נגלה.

Verse 3



Verse 4

וירא את המקום מרחוק: הנכון כדברי רז"ל (בראשית רבא נ"ו ב') ראה ענן קשור על ההר, או ענין נסי אחר אשר בו רמז לו ה' את המקום אשר בחר.

Verse 5



Verse 6



Verse 7

ויאמר יצחק: זה נכתב מפני שתשובת אברהם "אלהים יראה לו השה", אעפ"י שלא נאמרה אלא להשקיט את יצחק, מכל מקום נתאמתה, כי נזדמן להם האיל; ומזה נמשך גם כן משל הדיוט (למטה י"ז) "בהר ה' יראה", כי אמנם לא חש הכתוב להזכיר כל הדברים, שאמרו זה לזה אברהם ויצחק שא"כ איך לא הזכיר מה אמר יצחק כשהתחיל אביו לעקדו?

Verse 8

וילכו שניהם יחדו: אין צורך לומר שהבין יצחק שהוא עצמו יהיה הקרבן, כי אמנם ייתכן שחשב שיימצא השה דרך נס, ואם לא יימצא לא יקריבו כלום. אמנם המליצה דבקה למטה, הלכו יחדו ויבאו אל המקום וכו', ולפי שהפסיק במאמר יצחק ובתשובת אברהם, חזר ואמר וילכו וגו'. או (כדעת אח"ם) כי עמדו מהליכתם לדבר הדברים הנזכרים, וכשהשלימו דבריהם חזרו והלכו.

Verse 9



Verse 10



Verse 11



Verse 12



Verse 13

והנה איל אחר נאחז בסבך בקרניו: ראה איל, והאיל ההוא אחר שראהו אברהם נאחז בסבך בקרניו (תלמידי מוהר"ר משה הלוי עהרענרייך וקרובין לזה דברי רשב"ם ורמבמ"ן) ומילת אחר ענינה ואח"כ, כמו למעלה י"ח ה', ולמטה כ"ד נ"ה וכן במדבר ל"א ב', הושע ג' ה', משלי כ"ד כ"ז.

Verse 14

ה' יראה וגו': עיין "בכורי העתים" תקפ"ח עמוד 151. וכבר חשבו ראב"ע ואחרים כי מילות "אשר יאמר היום" וגו' נוספו אחר בנין בית המקדש, עיין "בכורי העתים" תקפ"ח עמוד 156.

Verse 15



Verse 16



Verse 17

וירש: היה ראוי לנקד וירש.

Verse 18



Verse 19



Verse 20

ויגד לאברהם וגו': כל זה הקדמה לסיפור לקיחת רבקה ליצחק.

Chapter 23



Verse 1

שני חיי שרה: כלל שאחר הפרט (נתיבות השלום), ונ"ל כי טעות נפל בלשון המדרש שהביא רש"י וצריך לומר בת ק' כבת כ' לנוי בת כ' כבת ז' לחטא, ומפני שמצא רש"י הנוסחא הפוכה (כבת כ' לחטא כבת ז' לנוי) נדחק לפרש שאינה בת עונשין והמילות הללו אינן במדרש. ואח"כ מצאתי כדברי בפירוש קדמון כ"י על בראשית רבא הנמצא בקובץ היקר הכולל פי' ס' יצירה לר"י ברצלוני, אחוזת הגבירים היקרים בני המנוח משה אריה טריאסטי ז"ל, וכן כתוב בו: היה לו לומר מאה ועשרים ושבע שנה, אלא כך הוא אומר בת מאה כבת עשרים לנוי.

Verse 2

ויבא אברהם: אולי מבאר שבע (כדברי רז"ל פרקי ד"ר אליעזר פ' ל"א). ואין ראיה מזה שהיה יצחק בשעת העקדה בן ל"ז שנה, כי ייתכן שכבר עברו שנים הרבה מן העקדה עד מיתת שרה, ובכל הזמן ההוא ישב אברהם בבאר שבע. ולדעת הרמב"ן היה לשרה אוהל, שם יושבת היא ואמהותיה, וכן מצאנו באוהל יעקב ובאוהל לאה, והנה שרה מתה באוהל שלה, ונכנס אברהם באוהל עם אחוזת מרעיו לספוד אותה. או שיהיה טעם ויבא שנתעורר לספוד אותה, כדעת רשב"ם ורמב"ן. בפי' רש"י ויבא אברהם מבאר שבע לספוד לשרה ולבכתה, הוא דיבור אחד, ומלות ונסמכה מיתת שרה וגו' חוזרות אל ותמת שרה, ואינן דבקות עם "לספוד לשרה ולבכתה".

Verse 3



Verse 4

גר ותושב אנכי עמכם: כבר פירשתי מה הוא גר ומה הוא תושב בשמות י"ב מ"ח, וכאן הכוונה לומר הריני לפניכם כגר וכתושב, ככל אשר תרצו, אם אני חשוב בעיניכם כגר היושב לבדו עם בני ביתו, הרשוני לקנות מכם קרקע שאין לו בעלים, ואקבור בו מתי, ואם אני בעיניכם כתושב היושב בביתו של אחד מבני העיר, הרשוני לקנות קרקע בתוך בית הקברות של אחד מכם. והם ענו: אתה בעינינו לא כגר ולא כתושב, אלא כנשיא גדול ונכבד, ואין אתה צריך לקנות אחוזת קבר, כי כל אחד ממנו בנפש חפצה יניח שתקבור את מתך אצל מתיו. אבל אברהם לא היה חפץ שלמחר יבוא בעל הקבר ויקבור את מתיו אצל שרה, ולא יוכל עוד אברהם להיקבר אצלה, וכל חפצו היה לקנות קבר מיוחד לו ולצאצאיו, לפיכך ענה אותם ואמר להם: הנני מודה לכם על חסדכם, אבל מאחר שאתם רוצים לכבדני ולהתחסד עמי, אל תתנו לי במתנה מקום קבר אחד, אבל הניחו לי שאקנה בכסף חלקת שדה שתהיה לבית קברות לי ולכל בני ביתי; ויען ראיתי לעפרון מערה הראויה לקברות, הנני מפיל תחינתי לפניכם שתבקשו ממנו שימחול על כבודו וימכור מנחלת אבותיו לי, מה שאני לא אעיז פני לשאול מאתו, כי ידעתי כי הקשיתי לשאיל (אח"כ מצאתי קצת מזה לרד"ק):

Verse 5



Verse 6

שמענו אדני: נשאר הכנוי במלת אדני בלשון יחיד, ולא נכתב אדוננו כי "אדני" נשאר ברוב הזמן כמו כנוי של כבוד, בלי הבחנה אם המדבר יחיד או רבים, וכיוצא בזה Monsieur, Madame, Madonna, Messere, וכן הענין ג"כ בכנוי האל אדני כמו (תהלים צ' א') אדני מעון אתה היית לנו. ודעת מהרש"ד בנתיבות השלום כי אדני הוא שם כמו אדומי, יהודי, אינה אלא שיבוש. אבל שלא בפניו אומרים אדונינו (המלך) דוד (מ"א א' י"א).

Verse 7

ויקם: ענין זרוז ומהירות.

Verse 8

אם יש את נפשכם: אם יש עם נפשכם כלו' בלבבכם.
לקבור את מתי: לעזור לי באופן שאוכל לקבור, כמו שאמרתם במבחר קברינו וגו'.
ופגעו: ענין תחינה ובקשה, ולא יפול אלא כשאדם מבקש מאחרים דבר גדול וקשה, שאין רצונם לעשותו, או שהוא דואג שלא יחפצו לעשותו, ונגזר מלשון פגיעה, שענינו כמו בלשון איטלקי urtare, כאדם המפציר בחברו בידו ובגופו כדי שימלא שאלתו, כמו ואל תפגע בי כי אינני שומע אותך (ירמיה ז' ט"ז), אל תפגעי בי (רות א' ט"ז), הפגיעו למלך לבלתי שרוף את המגילה (ירמיה ל"ו כ"ה), וכן כאן עפרון היה איש עשיר ונכבד, ולא לכבוד היה לו למכור מנחלת אבותיו, כענין נבות היזרעאלי (מ"א כ"א ג) על כן לא מלאו לבו לאברהם לבקש זאת מאתו.

Verse 9

מערת המכפלה: המערה אשר במכפלה (למטה י"ז) או אשר בשדה המכפלה (למטה מ"ט ל').
מכפלה: שם המקום, לא תואר למערה (רשב"ם רמב"ן רמבמ"ן וראז').
בכסף מלא: במחיר שלם בדמי שוויה בריוח ולא בצימצום; מצאנו כסף להוראת המחיר, כלו' כסף שוויו של דבר, כמו למטה (פסוק י"ג) נתתי כסף השדה: וכיוצא בזה בד"ה בכסף מלא תנהו לי (א' כ"א כ"ב) כי קנה אקנה בכסף מלא (שם שם כ"ד).
בתוככם: לעיניכם ותהיו עדים (רשב"ם).

Verse 10

ועפרון יושב וגו': הענין כולו היה בשער העיר, מקום קיבוץ העם, והיה שם גם עפרון, ואברהם לא ראהו או עשה עצמו כאילו לא ראהו, כי לא מלאו לבו לבקש זאת מאתו.

Verse 11

לא אדני: עיין למטה י"ד.

Verse 12

וישתחו אברהם: לעפרון (רשב"ם ראב"ע ודון יצחק).

Verse 13

אך אם אתה לו שמעני: מילת שמעני שהיא צווי לא תפול לא אחר "לו" ולא אחר "אם", ונ"ל לקרוא שומעני בינוני, כאמרם בכך אתה פוטרני (מנחות ס"ה ע"ב), אתה מביאני לחיי העולם הבא (ע"ז י"ח ע"א) שפוסלני מן הכהונה (יבמות ס"ט ע"ב), שמאכילני בתרומה (שם ע' ע"א) עד שאתה שואלני (ב"ק נ"ה ע"א) ובלשון מקרא מצאנו עשני (איוב ל"ב כ"ב) ראני (ישעיה מ"ז י'), וקרוב לזה מקללוני (ירמיה ט"ו י'), והנה טעם המליצה אם אתה שומעני ולו אתה שומעני.

Verse 14

לאמר לו: בספר הכותים כתוב "לא" באלף, ויהיה דבק עם פסוק שלאחריו לא אדני שמעני כמו למעלה כ' י"א, וכן בפסוק ה' כתוב ויענו בני חת את אברהם לאמר לא שמעני אדני; ול"נ בהפך שגם למעלה פסוק י' ראוי לקרוא לאמר לו, ויהיה זה נוסף על ט"ו "לו" דכתיבין "לא", כמו (תהלים ק' ג') הוא עשנו ולא אנחנו, ועיין המסורה על פסוק אשר לא כרעים (ויקרא י"א כ"א).

Verse 15

ביני וביניך מה היא: אין ראוי לי ולך להאריך בדיבורים על זה כי דבר קל הוא אצלנו, ואתה צריך למהר לקבור מתך, ומאחר שאינך רוצה לקחתה במתנה אני לא אעכב על ידך שתיתן מחירה.
ואת מתך קבור: אם תרצה תיתן הכסף ותיתנהו אימתי שתרצה ותחילה קבור המת. ואין לפרש קחנה חינם וקבור מתך, כי כתוב אח"כ וישמע אברהם אל עפרון, שאין ענינה הבנה (כתרגום רמבמ"ן וי' ש' ריגיו) אלא קבלה כאשר העיר מהרש"ד.

Verse 16

וישקל אברהם לעפרון: ענין פרעון, מפני שהיו שוקלים הכסף, כי לא היה אצלם מטבע, אלא חתיכות כסף העשויות במשקל.
עובר לסוחר: אותם השקלים היו עוברים כי לא היו חסרים במשקלם.

Verse 17

לפני ממרא: לפני אלוני ממרא, והם אילנות גדולים מפורסמים וידועים.

Chapter 24



Verse 1

 ה' ברך את אברהם בכל: הטעם שהיה עשיר, והזכיר זה להודיע, כי לא מבלתי נשים החפצות להזדווג לבנו שלח את עבדו למשפחתו; כי הכל חפצים להידבק בעשירים (רשב"ם).

Verse 2

שים נא ירך תחת ירכי: לא נמצא המנהג הזה אלא כאן וביוסף (מ"ז כ"ט), ורז"ל פירשו (שבועות ל"ח ע"ב) שהוא כנקיטת חפץ של מצוה, כמו ספר תורה, או תפילין להישבע בהן. ודעת רשב"ם ראב"ע וראז' שהוא דרך שיעבוד, וכך היה דרך כריתת ברית של עבד לאדוניו ובן לאביו.

Verse 3

אשר לא תקח אשה לבני מבנות הכנעני: שאם היה מתחתן בהם שוב לא ייתכן לישראל להוריש הכנעני מארצו אחרי היותם אחים, כמו שלא יתגרו מלחמה במואב עמון ואדום. והיה ג"כ מכוונת התורה באריכות הסיפור הוה להרחיק את ישראל מהתחתן בכנענים.

Verse 4

 כי אל ארצי ואל מולדתי תלך: תלך אל ארצי ובהיותך שם תלך אל מולדתי כלומר אל משפחתי ולקחת אשה לבני; ממשפחתי אם תמצא, ואם לא תמצא ממשפחתי תיקח מעירי (דון יצחק). וכן משמע ממה שאמר אחר זה ולקחת אשה לבני משם, ר"ל מן הארץ או מן העיר ההיא; ועוד סיוע לזה מהנחש שעשה אליעזר, שהרי אם היה מושבע ועומד שלא לקחת אלא ממשפחת אברהם, היה לו לשאול מיד איה בית נחור ולא להמתין שתזדמן לו אשה מן השואבות, אשר בלא ספק רבות היו, ואשר ממשפחת נחור היו בטלות במיעוטן בין כל בנות העיר (אח"ם).

Verse 5



Verse 6

דבר לי: ענין הבטחה טובה (promittere), אבל כשאין ענינו אלא אמירה לפלוני אומרים דבר "אל", גם אומרים דיבר ל... אם יש שם פעול, כמו וזאת אשר דיבר להם אביהם (בראשית מ"ט כ"ח), וכן אל (המקום) אשר דיברתי לך (שמות ל"ב ל"ד); ובלאו הכי דיבר ל.... ענינו על, כדברי רש"י (רמבמ"ן).

Verse 7



Verse 8



Verse 9



Verse 10

וכל טוב אדוניו צירו: רע"ס קלער' וראז' פירשו כנותן טעם לפי שהעבד היה שליט בכל נכסי אדוניו, והנכון כדברי הרמב"ן שהוא כמשמעו, כל הטוב והמעולה ממה שלאדוניו, כמו וילך חזאל לקראתו ויקח מנחה בידו וכל טוב דמשק (מ"ב ח' ט'), כי אמנם לא מצאנו מילת "טוב" להורות על הקנינים והרכוש בכלל (bona) (כמו שתהיה הכוונה לפירוש רע"ס) אלא על המשובח והיקר; וקרוב ענינה למילת חלב, כמו ואתנה לכם את טוב ארץ מצרים ואכלו את חלב הארץ (למטה מ"ה, י"ח) טוב הארץ תאכלו (ישעיה א' י"ט).

Verse 11



Verse 12

הקרה נא לפני: עשה שיזדמן לפני מה שראוי לי, וכן כי הקרה ה' אלהיך לפני (למטה כ"ז כ') והמילה מענין לקראת.

Verse 13

לשאוב מים: השאיבה נבדלת מן הדלייה כי הדלייה היא בדלי שמורידין לתוך הבאר והשאיבה היא בכד שממלאים בידיים בנהר או במעין; ו"דלה" לשון הגבהה, כמו (תהלים ל' ב') ארוממך ה' כי דליתני.

Verse 14

כדך: כלי חרס. 
הוכחת: ביררת (רש"י), ע"י האות הזה נמצא האל מגלה דעתו ורצונו, והוא לשון משפט, כמו והוכיח לעמים רבים (ישעיה ב' ד') ויוכח אמש (למטה ל"א מ"ב). והמכוון בזה לפי דעתי כך הוא: דע כי הנערה, שתאמר לי כדברים האלה אני אאמין שהיא המיועדת והראויה ליצחק בין שתהיה ממשפחתו בין שלא תהיה, ובה אדע ואאמין כי עשית חסד עם אדוני להזמין לו אשה ההגונה לו ואותה אקח ואביא לאדוני, לפיכך אני מפיל תחינתי לפניך שתקרה לפני היום, שתעשה שהנערה הראויה ליצחק תצא לשאוב ותאמר כך וכך.

Verse 15



Verse 16

ואיש לא ידעה: עיין למעלה ד' א', והו"יו לפירוש.

Verse 17

הגמיאיני: לשון גמיעה שבלשון חכמים, ומזה קמעא, שענינו מעט, כאלו תאמר בלשון איטלקי un fiato, un sorso.

Verse 18



Verse 19

עד אם כלו לשתות: אע"פ ששותים הרבה, והשאיבה בעבורם מלאכה כבדה.

Verse 20

ותער: לשון שפיכה, ידוע בלשון הכמים, והוא פיעל משורש ערה, ועקר הוראתו גילוי, כי השופך מגלה תחתית הכלי. ע' ישעיה ל' י"ד. 
ותער כדה אל השקת: שלא לאבד המים הנשארים בכד. 
אל הבאר: היתה שם גם באר והיו מימיה בלתי זכים כמימי העין, והיו שואבים מן העין לצורך בני אדם, ומן הבאר לצורך הגמלים, ועיין נתיבות השלום. 
ותרץ עוד: עדיין לא שאבה מן הבאר, לפיכך נראה שמילת "עוד" חוזרת לפעולת השאיבה כאילו כתוב ותרץ אל הבאר לשאוב עוד.

Verse 21

 משתאה: משתומם, עיין רש"י. 
מחריש לדעת: אבל היה מחריש ולא היה ממהר להודות לה' עד שיוודע לו בבירור ההצליח דרכו אם לא, כלו' אם היא ממשפחת אברהם (איגל). 
מחריש: יש בכללה השתיקה וההמתנה ומילת לדעת אין ענינה (כתרגום רמבמ"ן) כדי לדעת, כי ממעשיה לא יוודע לו כלום יותר ממה שנודע לו ממה שאמרה לו גם לגמליך אשאב עד אם כלו לשתות, ומה שנשאר לו לדעת הוא אם היא ממשפחת אברהם וזה לא נודע לו בשתיקתו אלא כשאמר לה מי את. 
ההצליח ה' דרכו אם לא: אף אם היה יכול לקחת גם מבנות העיר אפ' שלא ממשפחת אברהם (ע' למעלה ד'), מ"מ יודע היה שיותר חביב לאברהם שתהיה ממשפחתו.

Verse 22

נזם: יש נזם של אף, ויש נזם של אזנים, וכאן הוא של אף, כמו שמפורש למטה ואשים הנזם על אפה, ודעת רוזנמילר כי היו נוקדים האף ומכניסים בו הנזם, וכן ראה ניבהור נשי הערביים עושות והנה קיצר הכתוב ולא פירש ויקח ויתן לה, או וישם על אפה. ואמנם המתנות האלה היו לקרב דעתה אליו קודם שישאלנה בת מי היא ואם יש בביתה מקום ללון, כדי שתכיר שהוא עשיר ונדיב לב, שלא יטריח אדם חינם. כי אמנם אחר שנתקיים הנחש, היה מוכרח ללכת לביתה, ואם אחרי שהטריחה עצמה כל כך לשאוב לכל גמליו לא היה נותן לה מתנה ראויה, אולי היה אומרת לו שאין בביתה מקום לכל גמליו ואנשיו, ודעת רשב"ם ראב"ע רמב"ן ודון יצחק כי תחילה שאל ולבסוף נתן כמו שאמר אליעזר (פסוק מ"ז), ודעת רש"י כי תחילה נתן ואה"כ שאל, כמו שכתוב כאן ואני אומר כי הנתינה והדיבור היו כאחד, כי לקח הנזם והצמידים ונתקרב אליה דרך חיבה ונתן לה ושאל אותה.

Verse 23

ללין: ללון שניהם פועל ושניהם בנין הקל, אלא שהם שני שורשים, לין ולון, כמו שים ושום. 
הגידי נא לי: דרך פיוס, על שאלתו בת מי את, שלא היתה חייבת להודיעו בת מי היא, ומיד הוסיף השאלה השניה היש בית אביך וגו' כלו' לכך שאלתי בת מי את, כי צריך אני למלון לי ולכל אשר עמי, ואין לי מכיר בארץ הזאת ואחרי שראיתי בך לב טוב ועושה חסד, הנני חפץ לדעת אם אפשר לי למצוא מלון בביתך, לכך שאלתי בת מי את.

Verse 24



Verse 25

מספוא: כל מאכל הבהמות נקרא כן, והפועל "ספא" נמצא בתלמוד בענין האכיל את אחרים, בין אדם בין בהמה, כגון ספו לי מאליה (פסחים ג' ע"ב), ספי ליה כתורא (כתובות נ' ע"א).

Verse 26

ויקוד וגו': נראה כדברי רז"ל (ברכות ל"ד ע"ב) קידה על אפים, ר"ל הגעת הקדקד לארץ (מה שלא ייתכן אלא אחרי הכריעה על ברכיים) והשתחויה פישוט ידים ורגלים, ר"ל שכל הנוף נוגע בארץ. 
ויקד : קל משורש קדד כמו ויתום.

Verse 27

 אנכי בדרך וגו': אנכי נחני כנוי כפול, כמו אתה יודוך אחיך (ברא' מ"ט ח'), והוא בא תמיד בנומינאטיף,  כמו ברכני גם אני (למטה כ"ז ל"ד), והטעם אני בדרך הזה נחני ה' אל בית אחי אדוני, ויפה נפסקה מילת אנכי בטעם רביע, כי אינה דבקה עם בדרך, כמו שתירגם רמבמ"ן, או יהיה ענין המליצה הזאת כמו שמפורש למטה (פסוק מ"ה) אשר הנחני בדרך אמת לקחת את בת אחי אדני לבנו, ויהיה בדרך כתרגומו בארח תקנא, בדרך אמת, בדרך הישר, ותחסר תיבה אחת קודם בית אחי אדני, והתיבה החסרה אפשר שתהיה דרך (בדרך הישר נחני ה', שהוא דרך בית אחי אדוני) ואפשר שתהיה אל (כמו בפירוש הראשון).

Verse 28

ותרץ הנערה וגו': טעם האתנח שבאמה ולא בהנערה, כי פועל הריצה איננו מעשה מכוון לעצמו, אלא כדי להגיד. 
לבית אמה: איננו דבק עם ותרץ לפי הטעמים (כדעת מהרש"ד), וגם פועל רוץ איננו נקשר עם ל' אלא עם אל. 
לבית אמה: עיין רש"י, וכן כתב גם ראז'.

Verse 29



Verse 30

ויהי כראות את הנזם וגו': פסוק זה פירוש הקודם.

Verse 31

ברוך ה': אין צורך שיהיה זה ממש מאמר לבן כי התורה העתיקה הדיבור זה מלשון המדבר ללשון ישראל, וכן אמרה ברוך ה', גם כי לבן לא ידע את ה', ואמר ברוך אלהים או כיוצא בזה.

Verse 32

ויפתח הגמלים: אליעזר, כן נראה דעת בעל הטעמים, וכן נכון כי אין ראוי לזרים לשלוח יד במשא.

Verse 33

 ויושם לפניו: לפי הכתיב הוא כמו ויישם בארון במצרים (סוף בראשית). 
ויאמר דבר: מסתמא לבן הוא האומר.

Verse 34



Verse 35



Verse 36



Verse 37



Verse 38

אם לא וגו': אם לא כמו אלא (שהוא מורכב מן אם לא), וכן תירגם אנקלוס אלהן. וכאן שינה אליעזר, ואע"פ שאברהם התיר לו לקחת מכל בנות העיר, אמר להם שרצונו שלא יקח רק ממשפחתו כדי שיחשבו שהיה אברהם חפץ מאד בקרבתם (דון יצחק). והנה אברהם היה יודע כי בני משפחתו אינם כשרים הרבה יותר משאר אנשי העיר לפיכך אמר לאליעזר שיקח מבית אביו או מבנות המקום ההוא, אך אליעזר שראה שנתקיים נחש שלו והאמין כי אותה הוכיח ה' השתדל שייתנוה בנפש חפצה ובשמחה, כי ישישו בשמעם שאין אברהם חפץ אלא בהם. ועיין מה שכתבתי למעלה סוף פסוק ד'.

Verse 39



Verse 40



Verse 41

מאלתי: האלה היא שבועה עם קללה, והשבועה אפשר שתהיה גם בלא קללה בשם האל, אמנם לפי גזרת המילה גם "אלה" נראה שהוא נגזר מן אלוה. 
ואם לא יתנו לך: פירוש הקודם.

Verse 42

ואבא היום אל העין וגו': כל אריכות הדברים להודיעם שמאת הקב"ה יצא הדבר (רשב"ם). 
אם ישך נא וגו': ה"ז מקרא קצר, אם בדעתך להצליח דרכי, שמע נא את הסימן שאני קובע לעצמי לסמוך עליו, כי הנה אנכי ניצב על עין המים והיה העלמה וכו' וכו' אותה אחשוב שהיא מזומנת מן השמים לבן אדני; לכן עשה נא שיהיה סימני מתקיים. וקרוב לזה ויאמר שאול אל ה' אלהי ישראל הבה תמים (שמואל א' י"ד מ"א).

Verse 43



Verse 44



Verse 45

והנה רבקה יוצאת: אולי כשהוגד לאברהם הנה ילדה מלכה וכו' הוגד לו שהיה שמה רבקה (מהרש"ד), או בהיותו בביתם שמע את שמה או מתחילה הגידה לו שמה, אע"פ שלא נזכר בכתוב (רמב"ן).

Verse 46



Verse 47

 ואשים הנזם על אפה: הפך הסדר, כי תחילה נתן לה ואח"כ שאל אותה (ע' פסוק כ"ב) ועשה זה מפני השינוי ששינה בפסוק ל"ח שאם היה אומר להם שנתן לה הנזם והצמידים קודם שידע שהיא ממשפחת אברהם, יבינו שהיה מותר לו לקחת ממשפחה אחרת הפך מה שאמר (אח"ם).

Verse 48

בית אחי אדני: אחי בחירק כי האב אינו אלא אחד, ולמעלה (כ"ו) בית אחי אדני בצרי כי כל המשפחה היתה בבית ההוא, ורמבמ"ן לא דק.

Verse 49

ואפנה על ימין או על שמאל: מליצה היא לומר אפנה לצד אחר למצוא מבוקשי.

Verse 50

מה' יצא הדבר: כבר יצאה הגזרה מהאל, כטעם בתחילת תחנוניך יצא הדבר (דניאל ט' כ"ג), גם זאת מעם ה' צבאות יצאה (ישעיה כ"ח כ"ט), יצא דבר מלכות מלפניו (אסתר א' י"ט), מלפניך משפטי יצא (תהלים י"ז ב'), וקרובה לזאת מליצת יצא מפי, כמו יצא מפי צדקה דבר ולא ישוב (ישעיה מ"ה כ"ג). וכן כל מוצא פי ה' (דברים ח' ג'). 
דבר: מאמר וגזרה, ויציאת הדבר הוא מה שנתקיים הנחש שהוא סימן להסכמת רצון האל.

Verse 51

כאשר דבר ה': כמו שהאל גילה רצונו ע"י המאורע.

Verse 52



Verse 53

 ומגדנות: כל דבר משובח ויקר נקרא כן, והעד מה שכתוב ביהושפט ביום הנחילו את בניו (דברי הימים ב' כ"א ג') ויתן להם אביהם מתנות רבות לכסף ולזהב ולמגדנות (רד"ק רמבמ"ן וראז').

Verse 54



Verse 55

 ויאמר אחיה ואמה: ובתואל לא נזכר עוד, ואח"ם אומר כי בתואל שהיה בן אחי אברהם היה חפץ מאד בזיווג עם יצחק, לפיכך אמר מיד הנה רבקה לפניך קח ולך, והוא עמד בדיבורו ולא רצה להכניס שום עיכוב בדבר, ואחיה ואמה הם אמרו תשב הנערה אתנו וגו', והם אמרו נקרא לנערה וגו'.
ימים או עשור: שנה או עשרה חדשים (אנקלוס וכל המפרשים מבני עמנו). 
ימים: שנה תמימה, כמו ימים תהיה גאולתו (ויקרא כ"ה כ"ט). 
עשור: דבר מורכב מעשרה, כמו בנבל עשור (תהלים ל"ג ב'), עלי עשור ועלי נבל (שם צ"ב ד'), ואין כן בעשור לחודש, כי הוא שם תואר ליום העשירי. והמתרגם האלכסנדרי (ואחריו היירונימוס והמפרשים אשר לא מישראל גם ראז' וגעז') תירגם קצת ימים, כגון עשרה, לפחות עשרה ימים. והכותים הגיהו ימים או חודש.

Verse 56



Verse 57



Verse 58

התלכי עם האיש הזה: לא ייתכן שישאלו אותה אם רצונה להינשא ליצחק, אחר שכבר אמרו מה' יצא הדבר, גם נראה שלא היה מנהג הקדמונים לשאול את פי בניהם ובנותיהם בענין זה, אלא האבות היו משיאין את זרעם מדעת עצמם, וכמו שאנו רואים ביצחק שלקח לו עבדו אשה שלא מדעתו; אלא הטעם (כדברי רשב"ם) התלכי עתה מיד עם האיש הזה או תחפצי להתעכב וללכת אחר זמן עם אחרים.

Verse 59

 אחותם: "אח" ו"אחות" נאמרים על האחים ממש ועל הקרובים בכלל, כידוע. 
מנקתה: בימים הקדמונים (ראב"ע), ונראה שהיו המיניקות נשארות בבתי העשירים אצל יונקותיהן (גם אחר שגדלו) באהבה ורעות, ולא שלחו המינקת לשמשה כשפחה, כי כבר שלחו עמה גם נערותיה (פסוק ס"א).

Verse 60



Verse 61



Verse 62

ויצחק בא מבוא וגו': חזר לביתו מביאתו שהלך לבאר לחי רואי. והנה הדבר קשה מה צורך להגיד זה כאן, ודי היה שיאמר ויצא יצחק לשוח בשדה וגו', ומה תועלת שנדע היכן הלך קודם לכן? ונראין הדברים שהיה יצחק איש קדוש ואוהב ההתבודדות, ומזה היה מה שיצא לפנות ערב לשוח בשדה להתבודד ולהתפלל; ולהודיענו זה הקדים הכתוב להגיד כי כבר הלך להתבודד אצל באר לחי רואי, אשר אחר כך נתיישב שם (עיין למטה כ"ה י"א) שנגלה שם המלאך להגר ובישר אותה על לידת ישמעאל ועל ריבוי זרעו וגבורתם והצלחתם (למעלה ט"ו י' י"א י"ב), ועתה שהיה גם הוא מצפה לישא אשה הלך להתפלל שם, ונכתב זה להודיע כי מיד נענה. 
בא מבוא: אין כוונת בעל הטעמים מובנת היטב, אא"כ נפרש מבוא, מבואו, (כתרגום אנקלוס) ממקום שהיה רגיל ללכת שם, שהוא באר לחי רואי, או כפירוש ראשון שהביא ראב"ע שמילת בוא שם מקום. 
והוא יושב בארץ הנגב: קרוב לאותו באר, עיין רש"י.

Verse 63

 לשוח: ל' שיח (ואע"פ ששיח תמיד בי"וד הנה כמוהו שים ושום, לין ולון) ענין הגיון ותפילה, כמו אשיחה ואהמה וישמע קולי (תהלים נ"ה י"ח) אשיחה ותתעטף רוחי (שם ע"ז ד') עם לבבי אשיחה (שם שם ז') אבל מלשון שיח השדה לא מצאנו פועל.

Verse 64

 ותפול מעל הגמל: לדעת רשב"ם עשתה כן לצניעות, לפי שהיתה רוכבת כמו איש. ואמנם כמה בני אדם אחרים פגשה בדרך קודם לכן ולא ייתכן שלכל אדם שתפגוש תפול מעל הגמל; ולדעת ראב"ע היה זה אחר שידעה שהוא יצחק והמקרא המאוחר מוקדם; והנכון כדעת אח"ם שקודם לכן הגיד לה העבד שהם קרובים לביתם, והראשון שפגשה שהיה הולך לקראתם, חששה שמא הוא יצחק.

Verse 65

 הלזה: לעומד ברחוק ייאמר כן (רשב"ם) והמילה נגזרת מן הלאה זה (בעל ספר פתשגן הלא הוא ס' יאר). 
לקראתנו: כי אחר שראה גמלים באים, הלך לקראתם לראות אם יש עמהם עבדו וכלתו (אח"ם). 
הצעיף: קרוב לשורש עטף, בהיפוך אותיות ובחילוף טית וצדי (געז'). 
ותתכס: התפעל מן כסה, כמו ויתגל (למטה ט' כ"א), ולא אדע מה ראה רש"י להביא לדוגמא מילות ותקבר ותשבר, שאינן מבנין התפעל אלא נפעל, גם אין בהן ה"א למ"ד הפועל הנופלת לפעמים כמו כאן, ומה שכתוב בנתיבות השלום רק בעבור ו' ההפוך יעתק הטעם אל הת"ו, הוא שיבוש גדול, כי לא ייתכן בלה"ק לבטא ותתכס בנגינה על הת"ו, כי לא תבואנה אחר הנגינה ג' אותיות אם אין אחת מהן אות נחה. ואולי מהרש"ד כתב יעתק הטעם אל הכ"ף והמעתיק החליף כ"ף בת"יו.

Verse 66

ויספר העבד ליצחק: שם על הדרך סיפר הדברים ליצחק, ואחר שבאו הביתה הגיד לאברהם (י' א' אוסימו).

Chapter 25



Verse 1

 ויוסף אברהם וגו': אין ספק, שהיה זה זמן הרבה קודם לכן, ולא אחר מיתת שרה. ואין מוקדם ומאוחר בתורה, כי המתין להזכיר ענין זה אחר כל קורות אברהם וסמוך למיתתו, מפני שאין לו שייכות עם עניני בני ישראל. ולא נכתב אלא להודיע כי ה' ברך את אברהם בריבוי הזרע ושברכת אב המון גוים נתתיך נתקיימה, כי מלבד ישראל אומות אחרות יצאו ממנו; ולפיכך נכתבו ג"כ בני ישמעאל. והנה האשה הזאת אין ספק שלא היתה אלא פילגש, כי למטה (ו') הוא אומר ולבני הפלגשים אשר לאברהם; ולא מצאנו פילגשים לאברהם אלא זו והגר. וכן בדברי הימים (א' א' ל"ב) ובני קטורה פילגש אברהם.

Verse 2



Verse 3

את שבא ואת דדן: (למעלה י' ז') נזכרו בבני כוש; ואיננו רחוק שהיו האומות האלה מעורבות משני יוחסין.
אשורים וכו': שמות אומות בלתי ידועות ואינם שמות אנשים מיוחדים ולא נזכרו בדברי הימים.

Verse 4

ובני מדין וגו': אולי שכנגד חמישה בנים אלה נחלקו המדינים לחמישה מלכים (במדבר ל"א ח').

Verse 5



Verse 6

אל ארץ קדם: אל ארץ הנקראת ארץ קדם, וכן בל' ערבי שרקיון (Saraceni) ענינו מזרחיים, והם נזכרים בשופטים (ו' ג') ועלה מדין ועמלק ובני קדם, ובאיוב (א' ג') גדול מכל בני קדם, ובמלכים (א' ה' י') מחכמת כל בני קדם, ובירמיה (מ"ט כ"ח) קומו עלו אל קדר ושדדו את בני קדם, ובישעיה (י"א י"ד) וביחזקאל (כ"ה ד' י'). ויש בני קדם אחרים, והם אנשי ארם נהרים, ככתוב וילך ארצה בני קדם (ברא' כ"ט א'), מן ארם ינחני בלק מלך מואב מהררי קדם (במדבר כ"ג ז'), ובני קטורה לא הלכו לארץ קדם זאת השניה (כדעת מכלול יופי ומהרש"ד), אלא נתישבו בארץ ערב שהיא ארץ קדם שהזכרתי ראשונה, וזה ברור.

Verse 7



Verse 8

ויגוע וימת וגו': פטירת האדם נקראת דרך כלל מיתה, ותיקרא דרך פרט (כדברי דון יצחק) גויעה בבחינת הגוף, אסיפה בבחינת הנפש. ולשוא יתעקש המתעקש להכחיש זה אחרי שמצאנו ואתה תבא אל אבותיך בשלום (למעלה ט"ו ט"ז) שהוא נאמר בלא ספק על הנשמה, כי אברהם נקבר רחוק מבני משפחתו. ועיין רש"י למטה מ"ט כ"ט.

Verse 9



Verse 10



Verse 11



Verse 12



Verse 13

 בשמותם לתולדותם: רש"י ואחרים פירשו שהם מסודרים כסדר לידתן, אך לפי זה היל"ל כתולדותם כמו בשמות כ"ח י'. ונראה יותר שהכוונה שהשמות האלה הם השמות שנשארו לתולדותם, כגון משפחת נביות קדר דומה, וראוי לתרגם nomi comuni anche alle loro generazioni (alle tribù che da quelle ebbero origine). 
נביות: ממנו משפחת הערביים הנקראת Nabatœi, ומזה העבודה הנבטיה שהזכיר הרמב"ם במורה ח"ג פכ"ט.

Verse 14



Verse 15



Verse 16

בחצריהם: שהיו יושבים בחצרים אשר אין להם חומה סביב (ויקרא כ"ה ל"א) ככתוב לקדר ולממלכות חצור וכו' קומו עלו אל גוי שליו לבטח נאם ה' לא דלתים ולא בריח לו (ירמיה מ"ט ל"א). 
ובטירותם: מצאנו טירות במדין (במדבר ל"א י') ובבני קדם (יחזקאל כ"ה ד'), ונראה שהוא לשון מבצר ומצודה, ונגזר מן צור, בארמי טינרא.

Verse 17



Verse 18

מחוילה עד שור: זה הוא אורך החלק הצפוני מארץ ערב ממזרח למערב. 
שור: הוא Suez (געז').
אשר על פני מצרים: המקום אשר מחוילה עד שור הוא על פני מצרים והם שכנו משם עד בואכה אשורה. 
נפל: שכן, התפשט וקבע דירתו, ונראה כי לשון נפל מיוחד לבני ישמעאל על שם היותם תועים ופושטים כה וכה, כמו (שופטים ז' י"ב) ומדין ועמלק וכל בני קדם נופלים בעמק, וזה טעם על פני כל אחיו, שאחד מהן לא יכול למנעו מהתפשט כרצונו, עיין למעלה י"א כ"ח, וכל זה לומר שנתקיימה ברכת על פני כל אחיו ישכון (למעלה ט"ז י"ב), ועיין Du Clot ואגרות יש"ר (ח' א' אגרת ט"ז).    

Verse 19

ואלה תולדות יצחק: יעקב ועשו האמורים בפרשה (רש"י), ואין "תולדות" קורות ומאורעות (רשב"ם למטה ל"ז ב'). ואם מצאנו כי לא תדע מה ילד יום (משלי כ"ז א') אין זו ראיה שהמאורעות תיקראנה תולדות סתם, או תולדות האדם, אלא תולדות הימים והזמן, כאילו הזמן יולד המאורעות הנולדים ומתהוים בו. ואעפ"כ אמת הוא כי בסיפור התולדות הכתוב מגיד ג"כ המאורעות והקורות. ומזה נמשך כי בלשון סורי שרבא, שענינו משפחה ושבט, מורה ג"כ סיפור המאורעות (Historia) כגון בשרבה דמלכזדק (Ephraem, I. 78.) בסיפור מלכיצדק.

Verse 20

פדן ארם: שדה ארם (הושע י"ב י"ג) פדן בל' ערבי שדה ובסורית מחרישה, ובערבי וארמי צמד בקר, וכן Curtius מזכיר תמיד Campos Mesopotamiae (רש"י, ראב"ע, בושארט, י' ד' מיכאעליס וראז').

Verse 21

 ויעתר: נ"ל כי שורש עתר נגזר מן עטר, והר סיני עשן כלו (שמות י"ט י"ח), תרגום ירושלמי עטר, ותמרות עשן (יואל ג' ג') תרגום סורי ועטרה דתננא, ומזה ועתר ענן הקטרת עולה (יחז' ה' י"א) ונקראה התפילה כן כטעם תכון תפלתי קטרת לפניך (תהלים קמ"א ב'), ובנפעל ענינו קבלת התפלה, כטעם וירח ה' את ריח הניחח (למעלה ה' כ"א), והעתרתם עלי דבריכם (יחזקאל ל"ה י"ג), ונעתרות נשיקות שונא (משלי כ"ז ו') ענין התנשאות כמו עשן. 
לנכח: כמשמעו, dirimpetto, עיין שמות ט' כט'.

Verse 22

ויתרוצצו: משורש רצץ ענין הכאה ורציצה, כמו וירוצצו את ישראל (שופטים י' ח').
למה זה אנכי: מקרא קצר, למה הייתי מתאוה ומתפללת על ההריון (רש"י, רמבמ"ן וראז'), או למה זה אנכי הרה (אח"ם) ולמה נעתר ה' לי? ורמבמ"ן ורלב"ג פירשו למה זה אני בעולם, הלואי אינני. למה נבראתי, נוח לי שלא נבראתי. 
לדרוש את ה': רש"י ורשב"ם פירשו לשאול את פי ה' מן הנביאים, וכי תירגם אנקלוס, וכן דעת קלער', וראז' ורמבמ"ן ורמב"ן פירש ענין תפלה. ונ"ל כי לדרוש את ה' עיקר ענינו תפילה ובקשת רחמים, כמו דרשתי את ה' וענני (תהלים ל"ד ה') דרשוני וחיו (עמוס ה' ד'), וגם בחליו לא דרש את ה' כי ברופאים (ד"ה ב' ט"ז י"ב) והעם לא שב עד המכהו ואת ה' צבאות לא דרשו (ישעיה ט' י"ב) ובקשתם משם את ה' אלהיך ומצאת כי תדרשנו בכל לבבך ובכל נפשך (דברים ד' כ"ט), נדרשתי ללא שאלו נמצאתי ללא בקשוני (ישעיה ס"ה א'), והנה כל דורש ומבקש הוא מבקש למצוא ומציאת האל היא באחד משני דרכים, אם שיושיע את הדורש ויצילהו מצרתו, ואם שיגיד לו העתיד, כי בשתיים אלה האל מגלה השגחתו ונמצא ונדרש לבני אדם הכול לפי המקום והשעה. והנה דעת רוב המפרשים שהלכה אצל אחד מהנביאים, קצתם אומרים אצל שם, וקלריקוס אומר אצל מלכיצדק; ולדעתי הלכה לאיזה מקום מיוחד לעבודה ולהתבודד (אולי, כדעת אח"ם אל באר לחי רואי) והתפללה אל ה', והיה לה דבר ה' דרך נבואה או בחלום.

Verse 23

שני גוים בבטנך: שני ילדים העתידים להיות לשני גוים. 
ממעיך יפרדו: כמו ומאלה נפרדו הגוים בארץ אחר המבול (למעלה י' ל"א), ענין הסתעפות. 
ורב יעבוד צעיר: הגוי והלאום הנולד מן הבכור יעבוד לנולד מן הצעיר, והכוונה על אדום שנכבשו תחת יד ישראל בימי דוד ובימי הורקנוס.

Verse 24

וימלאו ימיה ללדת: כשנתמלא זמן הריונה והגיע זמנה ללדת.
והנה תומים: אז נתאמת שהיו תאומים בבטנה.
תומים: נפלה האל"ף כמו שלתך (ש"א א' י"ז).

Verse 25

כאדרת: כתרגומו ככלן, והוא בלשון יוני chlaina והוא מלבוש עליון המחמם את הגוף (ר' וואלף היידניים בהבנת המקרא). 
אדמוני: ששערו אדום. 
כאדרת שער: מילת אדרת סמוכה לשער (לפי הטעמים ודלא כראב"ע) כמו ולא ילבשו אדרת שער (זכריה י"ג ד'), ואין כל אדרת שעירה, כי אין ענין אדרת אלא דבר המקיף את הגוף (עיין פירושי בשמות ט"ו י'). 
עשו: ענינו בלשון ערבי בעל שער (קלער' ראז' וגעז').

Verse 26

בלדת אותם: חוזר לרבקה אע"פ שלא נזכרה (כדעת אנקלוס) ושיעורו בלדת היולדת אותם, וכמוהו אשר ילדה אותה ללוי במצרים (במדבר כ"ו נ"ט) שפירושו אשר ילדה אותה היולדת, וכן ואותו ילדה אחרי אבשלום (מלכים א' א' ו'), או ליצחק, כמו ועירד ילד את מחויאל (למעלה ד' י"ח) (כדעת מהרש"ד), אלא שלפי זה היה ראוי לומר בלדתו אותם (יא"א).

Verse 27

איש שדה: כטעם חית השדה, גפן שדה, פקעות שדה (מ"ב ד' ל"ט), איש קשה ומדברי (Agrestis, Sylvester). 
איש תם: מילת תם נמצאת הרבה אצל ישר, כמו בתחילת איוב, וכן שמר תם וראה ישר (תהלים ל"ז ל"ז), ויעקב היה איש תם, בערך אל עשו שהיה אוהב מלאכת הציד, שכולה נכלים, ויעקב היה יושב אהלים ורועה צאן (כטעם יושב אהל ומקנה [למעלה ד' כ']). ואין סתירה לזה ממה שניכל לעשו וללבן, כי אמנם לא ייקרא איש תם מי שעיקר אומנותו היא נכלים, אבל גם איש תם וישר יוכל להתנכל לפעמים להינצל ממזיקיו, להרחיק הנזק ולקרב התועלת לפי צורך השעה, ולא דרך קבע והרגל, כמו הציד, ומן ציד נגזר שורש צדה ושם צדיה שענינו קרוב לרמיה.

Verse 28

כי ציד בפיו: הציד בכלל, כלו' אכילת בשר בהמות ועופות השדה, היה חביב לפיו (Coccejus), או שהיה הציד רגיל להיות בפיו, כי היה אוהב אכילתו; ולפי זה אין צורך לפרש שהוא כאילו כתוב צידו בו"יו, כתרגום אנקלוס והאלכסנדרי וכפירוש המפרשים; והכותים הגיהו צידו.

Verse 29

ויזד: הפעיל משורש זיד, ונזיד הוא הנפעל, ומענין זה זד וזדון, עיקר ענינם רתיחה.

Verse 30

 הלעיטני: לא נמצא עוד במקרא, אלא במשנה אבל מלעיטין (שבת קנ"ה ע"ב) הלעיטהו לרשע וימות (ב"ק ס"ט ע"א); וידוע כי הברת לע מורה על הבליעה בגרון וממנה לוע (גרון), בלע, עלע (איוב ל"ט ל') (ע' רד"ק שרש לוע). 
מן האדום האדום הזה: הכפל מורה על רבוי דברים נפרדים ובלתי מתערבים אלו עם אלו, כמו המונים המונים (יואל ד' י"ד), חמרים חמרים (שמות ח' י'), וכן העדשים הם גרעינים רבים בלתי מתערבים זה עם זה.

Verse 31

מכרה כיום: בתחילה קודם שאלעיטך, וכמוהו קטר יקטרון כיום החלב (ש"א ב' ט"ז) ישבע לי כיום המלך שלמה (מ"א א' נ"א), דרוש נא כיום את דבר ה' (שם כ"ב ה'), כולם ענינם בתחילה וקודם לדבר אחד. ותוכן המעשה הזה לדעתי היה כי יעקב היה עוסק תמיד בצרכי הבית, ועשו היה אוכל בכל יום ממה שהיה מוצא בבית, ולא היה עוסק אלא בצידו, אשר בלא ספק לא היה בו למלאות צרכי המשפחה יום יום, אלא להביא לפעמים בשר תאוה לעשות מטעמים, אבל עיקר אומנות זרע אברהם היה במקנה הצאן והבקר, ועשו לא היה עוזר בה את אחיו כלל, ותלמידי יוסף ירא אומר שהיה עוזר לו (אף שלא בכוונה) בהרחקת האריות והדובים, ונ"ל שלא היה עשו עוסק בהריגת החיות הטורפות, אלא היה צד איל וצבי ויחמור לאכול את בשרם, ויעקב שהיה מיצר על זה שהיה כל עמל הנהגת הבית מוטל עליו בלא שום שכר, התחכם לשאול ממנו בשעה שהיה עיף שימכור לו את בכורתו, ויהיה זה שכרו. ואמנם מה היה המבוקש בבקשת הבכורה? יש אומרים שינחל פי שנים בנכסי אביו (דברים כ"א י"ז) או שהיה אביו מברך אותו ברכות יתרות על אחיו (ברא' מ"ח י"ח); וכל זה לא ייתכן, כי הנה ראינו כי יעקב לא הגיד מעולם ליצחק אביו ענין המכירה הזאת, שהרי אמר אנכי עשו בכורך (למטה כ"ז י"ט), ועשו אמר (שם ל"ב) אני בנך בכרך עשו, א"כ מה הועיל יעקב בתחבולתו בהיות הענין בלתי ידוע לאביו? כי הנה עשו לא כתב לו שטר שהיה בידו לראיה, גם לא היו שם עדים ולא היתה שם אלא שבועה; וכיון שאנו רואים שעשו לא חדל לקרוא את עצמו בשם בכור בדברו עם אביו, וגם יעקב אמר אל אביו בכורך עשו, נראה ודאי שלא עלתה על לבו של יעקב לקנות שום יתרון על אחיו אצל יצחק ביום הנחילו את בניו, או ביום ברכו אותם. על כן אומר אני שלא היה עניין המכר הזה אלא שנשבע עשו כי אחרי מות אביו יניח ליעקב שיהיה אפוטרופוס ומנהיג את הבית; ויעקב ביקש זאת בכוונה שלא יוכל עשו לגרשו מביתו ומארצו באופן שלא תוכל להתקיים בו ובזרעו ברכת אברהם על ירושת הארץ; ועניין זה לא היה צריך להודיעו ליצחק. והנה עשו קיים שבועתו ואחרי מות אביו הלך לו אל ארץ אחרת, ולא אמר ליעקב שילך הוא ויצא מביתו (וקצת מזה ג"כ בדברי דון יצחק).

Verse 32

הנה אנכי הולך למות: בכל יום אני יוצא לצוד ציד ואני מסתכן (ר' מאיר אבי רשב"ם וראב"ע ורמב"ן), והסכנה הזאת איננה ראיה שהיה הורג החיות הטורפות כי (כדברי תלמידי אלישע חיים זאמאטו) גם צידת הצביים ושאר חיות בלתי טורפות יש בה סכנה מפני שהם מדלגים על ההרים מקפצים על הגבעות. 
ולמה זה לי בכורה: שאין לה מקום רק אחרי מות אבי, ואולי הוא יחיה אחרי. אבל אח"כ כשהיה יצחק זקן מאוד והיה נראה שמיתתו קרובה (וכמו שאמר בלבו יקרבו ימי אבל אבי), והוא (עשו) עודנו חי, אז נתחרט על מכירתו, ואמר ויעקבני, את בכרתי לקח (למטה כ"ז ל"ו).

Chapter 26



Verse 1

ויהי רעב בארץ: לדעת ר' וואלף, בעל המעמר, זה היה קודם לידת יעקב ועשו, ואין מוקדם ומאוחר בתורה, כי רחוק הוא כי באורך הימים לא ירגישו אנשי המקום כי הבנים בניו ושרבקה היא אמם.

Verse 2

אל תרד מצרימה: שהיה בדעתו ללכת שם כמו שהלך אביו בימי הרעב (רש"י), ורצה הקב"ה להראות לו השגחתו שגם בארץ ההיא שהיה שם הרעב יברכהו ויצליחהו. וכמפורש למטה (י"ב) ויזרע יצחק בארץ ההיא וימצא וגו'. 
שכון בארץ: עיין נתה"ש.

Verse 3



Verse 4



Verse 5

מצותי חקותי ותורותי: כל צווי בין לדורות בין לשעה נקרא מצוה, חוקה ותורה אינן אלא לדורות, חוקה היא באשר יאמר המושל תעשה כך וכך, ואם יאמר אם יארע לך כך אז תעשה כך, ואם יקרה כך אז תעשה כך, זה נקרא תורה. יציאתו מארצו והעקדה היו מצוות, המילה היא חוקה, וההליכה בדרך ה' לעשות צדקה ומשפט היא תורת ה', ואעפ"י שלא מצאנו, שנצטוה על זה מאת ה', הנה אברהם ידע כי זאת היא דרך ה', והיה עושה צדקה ומשפט להיותו יודע כי באלה הוא חפץ, נמצא שהיה שומר אותן להיותן תורת ה'.

Verse 6



Verse 7

פן יהרגוני: עיין למעלה כ' י"א.

Verse 8

מצחק את רבקה אשתו: מעשי געגועים שאין אדם כשר עושה עם אחותו (אך אין להאמין שהיה יצחק משמש מיטתו במקום שהיה אפשר ליושבי בית אחר או לעוברי דרך לראותו בעד החלון). מליצת מצחק את אין ענינה כמליצת מצחק ב... בא אלי (לצחק בי [למטה ל"ט י"ז]): המצחק את רעהו הוא מצחק עמו ושניהם משתעשעים; והמצחק ברעהו הוא לבדו מצחק ואין חברו מצחק, אך הוא מקבל מזה נזק, צער או בושת.

Verse 9

אך הנה אשתך היא: בודאי אשתך היא, והוא נאמר דרך אומדן הדעת (למעלה כ' י"א), כי כן שפט אבימלך כי ודאי אם היתה אחותו, לא היה מצחק עמה, אעפ"י שלא שמע שקראה אשתו.

Verse 10

אחד העם: אבל המלך עצמו לא היה נכשל בזה, אם להיותו זקן, ואם כי כבר נכוה כשלקח את שרה; ונראה כי לפיכך לא האמין ליצחק כשאמר אחותי היא ודיקדק אחריו עד שעלתה בידו לראותו מצחק עמה. 
אחד העם: אחד מהעם, יהיה מי שיהיה. אחד בסמיכותו אחד, ויבוא בצורת הסמיכות כאשר תחסר אחריו המ"ם, כמו אחד השיחים (ברא' כ"א ט"ו) על אחד ההרים (שם כ"כ ב') אחד הרקים (ש"ב ו' כ') ולפעמים גם במ"ם, כמו כאחד ממנו (ברא' ג' כ"ג) או אל אחד מבניו (ויקרא י"ג ב'). 
והבאת עלינו אשם: עונש על כל האומה. כי לארץ לא יכופר כשאין עושים דין בחוטאים, וכאן לא היה אפשר לעשות דין מאחר שלא היה החטא נודע. 
והבאת: עבר (עיין אוהב גר עמוד 40) אך המילה מלרע בעבור העי"ן שאחריה כמו ונחה עליו (ישעיה י"א ב') ורעה עינך (דברים ט"ו ט').

Verse 11

הנוגע באיש הזה: לרעה, כמו כי הנוגע בכם נוגע בבבת עינו (זכריה ב' י"ב), כי יד אלוה נגעה בי (איוב י"ט כ"א) ומזה נגע, וכן שורש פגע, שענינו קרוב לשורש נגע, נמצא להורות על המכה, כמו ויפגע בו וימות (מ"א ב' כ"ה), ומזה פגע. 
באיש הזה ובאשתו: או באשתו, והאפודי מפרש ומכה אביו ואמו כאילו כתוב ומכה אביו ומכה אמו, וכן כאן הנוגע באיש הזה והנוגע באשתו, ונכון, אלא שהענין אחד. והנה ציוה אבימלך על הדבר הזה למען ידעו העם שהיא בעולת בעל, כדי שלא להביא אשם על העם כולו, והזכיר גם את יצחק (באיש הזה) כדי שיהיה הענין בל' נקיה, וגם אולי קצת מהעם יכעסו על יצחק על שהתל בם עד עכשו באמרו אחותי היא.

Verse 12



Verse 13

 וילך הלוך וגדל: גדל הוא שם התואר, והוא עומד במקום בינוני כי בפועלים העומדים הבינוני בקמץ יבוא לפעמים על דרך שם התואר (או תאמר על דרך לשון ארמית), כמו ויהי קול השופר הולך וחזק מאד (שמות י"ט י"ט), ותלך יד בני ישראל הלוך וקשה (שופטים ד' כ"ד), וילך הפלשתי הלוך וקרב (ש"א י"ז מ"א), ודוד הולך וחזק (ש"ב ג' א'), וילך הלוך וקרב (ש"ב י"ח כ"ה).

Verse 14

ויקנאו אותו: כמו אפרים לא יקנא את יהודה (ישעיה י"א י"ג).

Verse 15



Verse 16

 לך מעמנו: אמר לו זה בשלום (כמו שאמר ונשלחך בשלום), כלומר לך מעיר המלוכה כי הגדולים מקנאים אותך, ופן יפגעו בך ולא אוכל להצילך, ולפיכך לא יצא יצחק ממלכות אבימלך רק מעיר מלכותו. ואמנם יצחק אמר אח"כ (למטה כ"ז) ואתם שנאתם אותי, והכוונה על אחוזת מרעהו, והם השרים, כי הם קינאו בו ושנאוהו, עד שהוצרך אבימלך לומר לו לך מעמנו.

Verse 17



Verse 18



Verse 19



Verse 20

התעשק עמו: התעסק בל' סורי difficilis, asper fuit, וכן בלשון חכמים שדה שיש עליה עסיקין (שבועות ל"א ע"א) ענין ערעור; ודח"א ע"ה אומר כי מזה ג"כ עסיק עפרא (בבא מציעא ע"ד ע"א) העפר היה ביוקר. והנה באר זו והאחרת הנקראת שטנה נראה (כדעת מהרש"ד) שנשארו ליצחק, כי אעפ"י שרבו עליהן לא גזלו אותם ממנו, אלא נתפשרו עמו באחר מן הדרכים.

Verse 21



Verse 22

הרחיב ה' לנו: זה סימן טוב שגזר ה' להרחיב את גבולי.
ופרינו: לשון הצלחה, כאילן המצליח כשהוא עושה פרי.

Verse 23



Verse 24



Verse 25



Verse 26

אחזת: שם אדם, כן דעת בעלי המסורה ורבנו סעדיה, היירונימוס, והמתרגם הסורי והאלכסנדרי קלער' וראז' וגעז', וכן דעת ר' יהודה בבראשית רבא (ס"ד ח'): אלא שלדעתו אחזת מרעהו היה שמו, כלומר שהיה שמו מורכב משתי מילות על דרך דמשק אליעזר, רוממתי עזר (ד"ה א' כ"ה ד' ול"א), וזה רחוק בעיני, שתהיה מילת מרעהו בכנוי נסתר גם היא מן השם, ואולי טעות סופר נפל במדרש וצ"ל אחזת היה שמו.

Verse 27



Verse 28

 בינותינו: עיין נתה"ש ודקדוקי 1804 §.

Verse 29

עשינו עמך רק טוב: לדעת מהרש"ד מילת לא (לא נגענוך) עומדת במקום שתיים (וכאשר לא עשינו עמך רק טוב) ולדעתי איננו כן, אבל מילת רק ענינה tantum, ואיננה צריכה למילת לא כמו ואמלטה רק אני לבדי (איוב א' ט"ז), ולפעמים תבוא לפניו מילת לא, כמו לא נשאר רק שבט יהודה לבדו (מ"ב י"ז י"ח).

Verse 30



Verse 31



Verse 32



Verse 33

על כן שם העיר באר שבע: נראת כדעת מהרש"ד, עיין יש"ר.

Verse 34

ויהי עשו וגו' ותהיין מרת רוח וגו': הקדים הסיפור הזה מפני מה שהוא עתיד לומר למטה (כ"ו מ"ו) קצתי בחיי מפני בנות חת. ויצו עליו לאמר לא תקח אשה מבנות כנען (רשב"ם). ברש"י לעצבון ליצחק ולרבקה, נ"ל דיבור אחד, וכן הדפיס רנ"ו היידנהיים. 
מרת רוח: מרירות רוח (ר"י חיוג וראב"ע), כמו לב יודע מרת נפשו (משלי י"ד י'), והוא ענין עצבון, ומצאנו עצובת רוח (ישעיה נ"ד ו'), ועצבו את רוח קדשו (שם ס"ג י'), וגם שורש מרה וכל לשון מרי עיקרו משורש מרר, כי הבלתי שומע בקולנו גורם לנו עצבון (עיין פירושי בישעיה ג' ח'), וגם רש"י ז"ל נראה שהבין כן, כי כתב: לשון ממרים, ואח"כ הוסיף: כל מעשיהם היו לעצבון ליצחק ולרבקה. וכן בישעיה ס"ג י' והמה מרו ועצבו את רוח קדשו, מרו כמו מררו כחברו ועצבו. אבל למה כאן באה המ"ם בחולם ובמשלי בקמץ חטוף, הדבר פשוט, כי כאן הטעם במ"ם מפני מילה זעירה שאחריה, ואם היתה המ"ם בקמץ והטעם עליה, לא היה הקמץ יכול להיות חטוף, אבל היה קמץ רחב, ככל קמץ שהטעם עליו.

Verse 35

ויהי עשו וגו' ותהיין מרת רוח וגו': הקדים הסיפור הזה מפני מה שהוא עתיד לומר למטה (כ"ו מ"ו) קצתי בחיי מפני בנות חת. ויצו עליו לאמר לא תקח אשה מבנות כנען (רשב"ם). ברש"י לעצבון ליצחק ולרבקה, נ"ל דיבור אחד, וכן הדפיס רנ"ו היידנהיים. 
מרת רוח: מרירות רוח (ר"י חיוג וראב"ע), כמו לב יודע מרת נפשו (משלי י"ד י'), והוא ענין עצבון, ומצאנו עצובת רוח (ישעיה נ"ד ו'), ועצבו את רוח קדשו (שם ס"ג י'), וגם שורש מרה וכל לשון מרי עיקרו משורש מרר, כי הבלתי שומע בקולנו גורם לנו עצבון (עיין פירושי בישעיה ג' ח'), וגם רש"י ז"ל נראה שהבין כן, כי כתב: לשון ממרים, ואח"כ הוסיף: כל מעשיהם היו לעצבון ליצחק ולרבקה. וכן בישעיה ס"ג י' והמה מרו ועצבו את רוח קדשו, מרו כמו מררו כחברו ועצבו. אבל למה כאן באה המ"ם בחולם ובמשלי בקמץ חטוף, הדבר פשוט, כי כאן הטעם במ"ם מפני מילה זעירה שאחריה, ואם היתה המ"ם בקמץ והטעם עליה, לא היה הקמץ יכול להיות חטוף, אבל היה קמץ רחב, ככל קמץ שהטעם עליו.

Chapter 27



Verse 1

 ויהי כי זקן יצחק: הנני מבטל מה שכתבתי ב"ביכורי העתים" תקפ"ט (עמוד ק"ה עד ק"ו) שהברכה, שברך יצחק את יעקב כשהיה סבור לברך את עשו היתה לו לבדו ולא לזרעו אחריו, כי אמנם נ"ל שאע"פ שלא נזכר הזרע בפירוש, היה הדבר מובן מאליו שהכוונה לו ולזרעו, כי כן מצאנו מנהג האבות בימי קדם כשהיו מברכים את בניהם, לא היו מברכים אותם בברכות שתכלינה במותם, אלא גם זרעם וזרע זרעם היו מברכים, כמו שראינו (למעלה כ"ד ס') "ויברכו את רבקה ויאמרו לה אחותנו את היי לאלפי רבבה ויירש זרעך וגו'", וכן (למטה מ"ח ט"ו ט"ז) "ויברך את יוסף וגו' ויקרא בהם שמי ושם אבותי אברהם ויצחק וידגו לרוב בקרב הארץ". וכן כשבא יעקב לברך את בניו אמר להם (למטה מ"ט א') "האספו ואגידה לכם את אשר יקרא אתכם באתרית הימים". וכן כשאמר אברהם "לו ישמעאל יחיה לפניך", אמר לו ה' "ולישמעאל שמעתיך הנה ברכתי וגו' ונתתיו לגוי גדול" (למעלה י"ז י"ח) מכל זה נראה כי סתם ברכת הבנים איננה לעצמם במשך ימי חייהם, אך היא להם ולזרעם לימים רחוקים. על כן נראה לי ברור כי "ויתן לך האלהים מטל השמים וגו' יעבדוך עמים וגו'", הכוונה שתהיינה הברכות האלה לו ולזרעו אחריו עד עולם. ולענין מחשבת יצחק, נראה לי כי רצה לברך את עשו להיותו חביב לו, כי ציד בפיו, ורצה ליחד לו ברכה והצלחה יותר מאחיו, וכמו שאמר לו "הוה גביר לאחיך", וליעקב לא היה בדעתו לברך כלל, כי אמר בלבו: יעקב ישכון עם עשו ויירשו שניהם את הארץ אשר נתן אלהים לאברהם, וברכת אברהם תתקיים בשניהם, כי שניהם זרע יצחק ובני הגבירה, והנה ברכת אברהם מעצמה תחול עליהם, בלי שיברך הוא את יעקב; אך הוצרך לברך את עשו, למען יהיה לו יתרון על אחיו ויהיה גביר עליו. ואע"פ שיהיה עשו גביר על יעקב, תוכל ברכת אברהם להתקיים בשניהם, ויהיו שניהם ברוכי ה' וישכנו בשלום יחדו, כי ידע טבעו של יעקב, כי היה איש תם יושב אהלים וסבלן ובעל ענוה. ולפיכך בברכה אשר ברך את יעקב בחשבו שהוא עשו לא הזכיר כלל ברכת אברהם, ולא הארץ אשר נתן אלהים לאברהם כמו שהזכיר לבסוף, כי אמנם הברכה ההיא שהיה מברכו באותה שעה, היתה מיוחדת לעשו, אבל ברכת אברהם היא לשני האחים יחדו. ורבקה, בשמעה דברי יצחק לעשו, הבינה שיש בדעתו לתת לו יתרון על יעקב, שאם לא כן, היה מברך את שניהם או לא היה מברך גם אחד מהם, וראתה שהיה זה עוול וחמס הנעשה ליעקב בנה החביב לה, ובפרט שהיא היתה יודעת מה שנאמר לה (למעלה כ"ה כ"ג) "כי רב יעבוד צעיר" (ויצחק לא ידע מזה דבר); לפיכך התחכמה להפר עצת יצחק, והיתה לה התנצלות במעשה הזה, כי לא היה אלא למנוע העוול ולהקים גזרת האל. ואחרי אשר הצליחה תחבולת רבקה ונתקיימה עצתה ונתברך יעקב, ואחר אשר אמר לו יצחק (כ"ט) "אורריך ארור ומברכיך ברוך", אז הבין יצחק כי מאת ה' היתה זאת, ושאין רצון ה' שיהיה עשו גביר ליעקב, אבל בהפך שיהיה יעקב גביר לעשו, על כן לא חרה אפו ביעקב, אך אמר "גם ברוך יהיה", כלומר אין ספק כי מה' יצא הדבר, שאם לא כן, לא היה מצליח במעשהו. הן אמת שאם היה יצחק מכיר עקבת יעקב קודם שיברכהו, היה גוער בו ואולי היה מקללו, כאשר דאג יעקב באמרו "והבאתי עלי קללה ולא ברכה"; אבל אחר שנסתייעה מילתא ונתברך יעקב בברכה אשר אין להשיב, כי אמר לו "אורריך ארור", לא חלף עוד, אך אמר מה' היתה נסבה. וכשראה יצחק את עשו בוכה ומתאונן, ומבקש ברכה אחרת, וראה כי בגאוותו ורום לבו לא יוכל לשכון עם יעקב ולהיות נכנע אליו ולהתענג עמו בארץ אשר נתן אלהים לאברהם, אז בירך אותו שאם לא ירצה לשבת עם יעקב, תינתן לו ארץ אחרת טובה ושמנה, ועל חרבו יחיה וגו'. ואמנם אחרי כן, כשבא יעקב להיפטר מאביו בטרם ילך אל ארם נהרים, והוזקק יצחק לברכו, אז לא הזכיר לו שיהיה גביר לאחיו, כי לא היה צריך לחזור ולכפול לו הברכה ההיא פעם שנית; אבל ברכו בברכת אברהם, והיא הברכה שהיה מן הדין שתחול על שניהם יחד, אלא מאחר שכבר זכה יעקב להיות גביר, ומאחר שהבין יצחק שלא יחפוץ עשו לשכון עמו, אך ילך אל ארץ אחרת, ראה לייחד ברכת אברהם ליעקב לבדו. ואמנם כוונת התורה בסיפור המאורע הזה בכל פרטיו היא להודיע כי מה' היתה נסבה שתהיה ברכת אברהם לישראל לבדם, ושאהבת יצחק לעשו, תחת אשר היה לה להביא לעשו יתרון על יעקב, היתה היא עצמה סיבה שתחול הברכה על יעקב לבדו, ושיהיה יעקב גביר לאחיו.

Verse 2



Verse 3

תליך: האשפה התלויה על הכתף אשר בה החצים (ראב"ע), וכן בתרגום ירושלמי בית גירך.

Verse 4

תברכך נפשי: נפשי הנהנית באכילת המטעמים תברכך, כלומר אברכך בכל נפשי.

Verse 5

ורבקה שומעת: כשהיה יצחק מדבר היתה רבקה שומעת, וכשהשלים יצחק דבריו, עשו הלך לצוד ציד, וכשהלך עשו רבקה אמרה אל יעקב; וצ"ע למה לא נכתב ותאמר רבקה, ותלמידי מוהר"ר שלמה חפץ אומר כי קודם שילך עשו כבר דיברה רבקה עם יעקב.

Verse 6



Verse 7



Verse 8



Verse 9



Verse 10



Verse 11



Verse 12

קללה ולא ברכה: הכוונה: תחת שאת משתדלת בתחבולתך זאת להביא עלי ברכה, הנה זה עצמו יהיה סיבה להביא עלי קללה. וכיוצא בזה למטה מ' כ"ג.

Verse 13



Verse 14



Verse 15

 בגדי עשו: נראה שבגדי יעקב ועשו היה שונים בחומר ובצורה לפי התחלפות מלאכתם ורבקה פחדה שמא יכיר יצחק במישוש היד שאינם בגדי עשו (המעמר). 
החמודות: בגד על הרוב לשון זכר, ונמצא בלשון נקבה אשר יזה עליה (ויקרא ו' כ') כמו שהעיר שם ראב"ע, וכן מצאנו בגדותיך (תהלים מ"ה ט'). והנה עשו שהיה איש שדה היה אוהב ריח השדה והיה חפץ שגם בגדיו החמודות (שלא היה יוצא בהם אל השדה) יהיה בהם ריח שדה, ורבקה שהיתה שומרת אותם היתה נותנת בהם עשבים ופרחים כדי שיריחו ריח טוב.

Verse 16

ועל חלקת צואריו: צואר בל' יחיד כולל כל הקף הצואר, עד צואר יגיע (ישעיה ח' ח') המים השוטפים מקיפים הצואר מכל צדדיו בפעם אחת, וישם רביד הזהב על צוארו (למטה מ"א מ"ב) הרביד מקיף הצואר מכל צדדיו, ופרקת עלו מעל צוארך (למטה פסוק מ') העול מקיף כל הצואר; ואומרים צוארים וצוארות והכוונה על צואר אנשים רבים או בעלי חיים רבים, כמו על צוארי המלכים (יהושע י' כ"ד), בצוארי גמליהם (שופטים ח' כ"א) לא תמישו משם צוארותיכם (מיכה ב' ג'), ובארבעה מקומות בא הרבוי אע"פ שמדברים באדם אחד בלבד, והכוונה לדבר על הצואר בבחינת שני חלקיו וצדדיו כגון כאן הצואר לא היה כלו חלק כי גם יעקב היה בעל זקן, אבל מן הצדדין היה חלק, וכן ויפל על צואריו וישקהו (למטה ל"ג ד'), וכן למטה מ"ה י"ד ומ"ו כ"ט, רואים את הצואר כאלו חלוק לשנים על הצד האחד נותנים היד, ועל הצד האחר מפילים הפנים.

Verse 17



Verse 18

ויאמר אבי: אמר אדוני אבי זצ"ל כי יעקב בבואו לפני אביו לא אמר אלא אבי, והמתין שישאלהו מי הוא, אבל עשו תכף לבואו לפניו פירש לו למה בא, ולא המתין שישאלהו מי הוא, אלא אמר מיד יקום אבי ויאכל, וטעם הדבר כי יעקב ירא היה שמא יכירנו יצחק לקולו, וכדי לנסות הדבר לא אמר תחלה אלא אבי והיה בדעתו שאם יכיר את קולו ויאמר לו מה לך יעקב בני? אז ידבר לו בענינים אחרים ולא יזכיר כלל ענין הברכה; לא כן עשו, שלא היה ירא שמא ימצא שקרן, לא הוצרך לכך, וגלה לו רצונו מיד.

Verse 19

קום נא שבה: שוכב היה על מטתו, ואמר לו שישא ראשו וישב על המטה (ראז') או שהיה יושב על הכסא ואמר לו שיקום וישב אל השלחן, וכן דעת אונקלוס שתרגם: אסתתר שענינו הסבה.

Verse 20

כי הקרה וגו': עיין למעלה כ"ד י"ב.

Verse 21

ואמשך: הוקלה השי"ן שהיתה ראויה להדגש, או הוא משרש מוש, כמו והמישני את העמודים (שפטים י"ו כ"ו).

Verse 22



Verse 23



Verse 24

אתה זה בני עשו: איננו דרך שאלה ממש, אלא כאומר אם כן אפוא אתה הוא בני עשו (וכן רשב"ם).

Verse 25



Verse 26

ושקה לי: דרך חבה, כדי לברכו בכל לבבו (אח"ס) או רצה להריח ריח בגדיו כדי להכיר יותר אם הוא עשו, כי נולד לו ספק מפני הקול (דון יצחק וראז').

Verse 27

אשר ברכו ה': חוזר לשדה (כדעת בה"ט), ואחר שנתן לו ה' ריח שדה מבורך, התפלל שיתן לו ה' גם ארץ טובה ומבורכת.
כריח שדה אשר ברכו ה': כי כל שדה הצומח ירק דשא ושהוא מבורך בגדוליו נותן ריח טוב.


Verse 28

מטל השמים: בארצות המזרח הגשמים מועטים, ועל הרוב רק שתי פעמים בשנה (יורה ומלקוש) ובהפך הטל מרובה, והוא מרוה את הארץ והולידה והצמיחה (קלער' וראז').
ויתן האלהים מטל השמים: אחר שאמר שדה אשר ברכו ה' אמר יתן לך שדה מבורך מטל השמים, וכן אמר משה מבורכת ה' ארצו ממגד שמים מטל (ליל כ"ט אלול תרי"ח). ואח"כ ראיתי כי מהרש"ד מביא בשם רמב"ן ויתן לך האלהים (מדינה מבורכת) מטל השמים, אבל בתרגומו לא הוסיף שתי המלות.
ומשמני: המ"ס הראשונה מאותיות האמ"כתיו למשקל השם משמן.


Verse 29



Verse 30

בא מצידו: לא שאז מיד בא לפני יצחק, כי הוצרך תחלה לעשות המטעמים אבל הגיד הכתוב שכל זמן שהיה יעקב לפני יצחק ולבוש בגדי עשו, לא היה עשו בבית ולא חזר לבית עד שיצא יעקב מלפני אביו ופשט את בגדי עשו, ואולי ג"כ נתרחק מן הבית, אז בא עשו מצידו ועשה המטעמים, ואח"כ (ב' או ג' שעות אחרי יציאת יעקב מלפני אביו) בא עשו אל אביו. ובתחלה הייתי מפרש וכבר בא מצידו וכבר עשה מטעמים, ואז (כשיצא יעקב מאת פני יצחק, כדברי רש"י) בא עשו אל אביו.

Verse 31



Verse 32



Verse 33

מי אפוא: מלות לשון לעצמו משמש עם כמה דברים אינם ברש"י כ"י שבידי.

Verse 34

כשמע עשו את דברי אביו: עקר צעקתו היתה על שאמר גם ברוך יהיה, שאעפ"י שהיתה הברכה בטעות לא היה רוצה או לא היה יכול לבטל אותה והיה הוא נשאר בלא ברכה (תלמידי יוסף ירא) ועיין מה שכתבתי למעלה פסוק א'.

Verse 35

במרמה: ואעפ"כ מאחר שנסתייעה מלתא, אני רואה כי כן הוא רצון האל ולא אוכל להשיב אחור את הברכה, ואונקלוס ותרגום ירושלמי תרגמו במרמה זו במלת בחכמה, ועשו זה לכבוד יעקב (עיין אוהב גר, כתיב י"ג) ור' יונתן אמר בבראשית רבא בחכמת תורתו, אולי היתה כוונתו על אם במחתרת ימצא הגנב וגו' למדתך תורה אם בא להרגך השכם להרגו, וכמו שפרשתי למעלה פסוק א' כי רבקה חשבה שהיה יצחק רוצה לעשות עול וחמס ליעקב.

Verse 36

הכי קרא שמו יעקב: האם לכך נקרא שמו יעקב ע"ש סופו (רש"י), כלומר להורות שיהיה רמאי? כלומר כשקראוהו יעקב בוודאי לא נתכוונו שיהיה רמאי, ואמנם הנה באמת היה רמאי ונתקיימה בו הוראת שמו.
ויעקבני: דבור אחר, כלומר באמת הוא איש נקבה, וכבר רמני שתי פעמים. מצאנו כי להוראת כן, כמו וזאת אומרת לא כי (מ"א ג' כ"ב) ורשב"ם ורע"ם ורמב"ן פירשו הבשביל שנקרא שמו יעקב עקבני שתי פעמים? ואנקלוס וראב"ע והאלכסנדרי והיירונימוס פירשו: יפה ובאמת וצדק נקרא שמו יעקב, וזה אמת לפי עומק כוונת המאמר, וכמו שפירשתי.


Verse 37

ולכה אפוא: אין ספק שאיננו ענין הליכה, ונראה כי ט"ס נפל בטעמים, וצ"ל ולכה אפוא, אבל הטעמים הם כדעת התרגום הירושלמי, איזל ותיטרד, לך לך, כי לא אוכל לעשות לך מאומה.

Verse 38



Verse 39

ומטל: וארץ מבורכת מטל השמים מעל, עיין למעלה פסוק כ"ח.

Verse 40

ועל חרבך תחיה: כמו לא על הלחם לבדו יחיה האדם (דברים ח' ג') עמדתם על חרבכם (יחזקאל ל"ג כ"ו) ברך אותו על פי מדותיו שמלבד שתהיה לו ארץ טובה יהיה ג"כ יוצא גדודים לשלול שלל, על דרך ידו בכל (למעלה י"ו י"ב).
תריד: כמו אריד בשיחי ואהימה (תהלים נ"ה ג') אם ירבה לענותך עד שתהיה נאנח תחת שעבודו, אז תפרוק עלו מעל צוארך (רש"י רשב"ם רמב"ן רמב"מן). ודע כי אדום האמור בתורה ובשאר ספרי הקדש הוא עם השוכן בין ים סוף וים המלח, ומעולם אין הכוונה על מלכות רומי ולא על אחד מגויי איברופא, וכל ימי עמידת הבית הראשון והשני לא נקראו בשם אדום רק בני עשו ממש, אבל אחר חרבן הבית החלו היהודים לקראו למלכות רומי בשם אדום, והיה זה מפני שהאדומים היו על הרוב צוררים ישראל, על כן היה שם אדום שנוא ומתועב אצלנו, ובפרט אחר שמלך הורודוס שהיה אדומי והרע לישראל מאד, וכשנחרב הבית ביד הרומיים, עברה שנאת היהודים מאדום לרומי, על כן (וגם מפני היראה) כנו את רומי בשם אדום, ואין הכוונה כלל על בעלי האמונה החדשה, אלא על מלכות רומי שהחריבה את ביתנו, ועל כל המקומות שפשטה של מלכותם ולשונם. ואל תשמע לדברי ראב"ע שאמר כי בעלי האמונה החדשה נקראו אדום מפני שהראשונים שהאמינו בנוצרי היו מבני אדום, כי אמנם כל זה שקר וכזב, כי הראשונים שהאמינו בנוצרי היו יהודים ויונים ורומיים, לא אדומים, ושם אדום הוא כנוי לרומיים ולעמים אחרים מצד שהיו בימי ההם תחת ממשלם הרומיים, ולא מצד אמונתם.


Verse 41

ויאמר עשו בלבו: הכוונה שלא אמר זה לכל אדם כדי שלא יוודע הדבר לאביו ולאמו, ומכל מקום גלה דעתו לקצת מאוהביו עד כי נודע הדבר לרבקה. ואמר ואהרגה ולא והרגתי, כי הענין קשור עם התנאי שימות אביו על דרך אם אשמאל ואימינה (ע' בה"ע תקפ"ז עמוד קס"ט וק"ע).

Verse 42

מתנחם לך להרגך: מתנחם במחשבותיו שהוא מחשב עליך בחשבו להרגך.

Verse 43



Verse 44



Verse 45

למה אשכל גם שניכם: כי הקרובים או השופטים ימיתו הרוצח, עיין שמואל ב' י"ד ז', ועל כל פנים יצטרך לברוח ואהיה בלא בנים.
למה אשכל: כדי שלא אשכל, כמו למה תשומם, למה תמות בלא עִתֶּךָ (קהלת ז' י"ו וי"ז) למה אככה (ש"ב ב' כ"ב) חדל לך למה יכוך (ד"ה ב' כ"ה י"ו) והוא כמו בארמי דילמה (דִי-לְמָא, עזרא ז' כ"ג) וכן שלמה אהיה כעטיה (שה"ש א' ז') הוא תרגום של די-למה, וכן אשר למה יראה את פניכם זועפים (דניאל א' י').
למה: בטעם למטה מפני האלף שאחריו.


Verse 46

ותאמר רבקה אל יצחק קצתי בחיי: הקו"ף זערה, נ"ל כי היה מנהג הסופרים בימי קדם כשהיתה תבה מתחלת באותה האות שהתבה הקודמת מסיימת, היו משמיטין אחת מהאותיות הדומות, ואולי היו מציינין האות ההיא באיזה סימן להודיע שהיא עומדת במקום שתים, ואחר זמן הוסיפו בין שתי התבות האות החסרה, ולהיות המקום צר כתבו אותה זערה, וכיוצא בזה ויקרא אן משה (ויקרא א' א'). והנה מהמנהג להשמיט אחת מהדומות נמשכו כה וכה קצת טעיות, קצתם נתקנו אח"כ על ידי כתיב וקרי, וקצתם לא נתקנו, כגון (שמואל ב' ה' ב') והמבי את ישראל, במקום והמביא, (ירמיה ל"ב ל"ה) החטי את יהודה, במקום החטיא, (שם כ"ג י"ד) לבלתי שבו, (שם כ"ז י"ח) לבלתי באו, במקום ישבו, יבאו, (ישעיה מ"ה כ"ה) עדיו יבא ויבושו, (יחזקאל כ' ל"ח) ואל אדמת ישראל לא יבא ויעדתם, במקום יבאו, (ד"ה א' י"ז י"א) כי מלאו ימיך, משפטו כי ימלאו , (שמואל א' י"ט ט') ודוד מנגן ביד ויבקש, צ"ל בידו, ועוד זולת אלה.
כח, ב: קום לך פדנה ארם וגו': יצחק לא ידע כלום שעשו מבקש להרוג את יעקב, כי רבקה לא הגידה לו זה, והנה אמר לו שילך ויקח לו אשה וישוב, ולפיכך לא נתן לו נכסים. ורבקה לא היה הרשות בידה ליתן, ואפי' אם היה בידה לא נתנה לו כדי שלא יכיר עשו שהוא בורח. ואמנם לקחת לו אשה נראה שלא היה צריך לנכסים כי בלא מוהר היו נותנים לו להיותו ממפחתם, מלבד שכבר היו מאמינים שאביו היה עשיר, כי ראו העושר שהביא עמו אליעזר, ואליעזר הוצרך לקחת עמו כל טוב אדוניו כי עדיין לא היו ידועים שאברהם עשיר. אמנם לא מצאונו שנתן להם מוהר, אלא מגדנות דרך מתנה. ונ"ל כי המוהר מתחלתו היה כסף שלפעמים היה הבחור נותן לאבי הנערה כדי לפייסו שיתן לו בתו כמו שאמר שכם הרבו עלי מאד מהר ומתן, ואח"כ נתפשט המנהג ונעשה חוק ומשפט, אבל בימי יעקב לא היה עדיין החק הזה, על כן אמרו רחל ולאה הלא נכריות נחשבנו לו כי מכרנו. ודע כי בימי קדם שהיה האיש לוקח לו יותר מאשה אחת, היו הנשים ביוקר, והיה האיך צריך ליתן מהר, ועתה הדבר בהפך. והנה לבן לא בקש מיעקב שיתן לו מהר, אלא מאחר שהיה יעקב צריך להתעכב אצלו ולאכול על שלחנו, התחיל לרעות את צאנו, ולבן אמר לו מה משכרתך, והוא אמר לו שיעבדהו שבע שנים אם יתן לו אותה מבנותיו אשר ישרה בעיניו. 

Chapter 28



Verse 1



Verse 2

קום לך פדנה ארם וגו': יצחק לא ידע כלום שעשו מבקש להרוג את יעקב, כי רבקה לא הגידה לו זה, והנה אמר לו שילך ויקח לו אשה וישוב, ולפיכך לא נתן לו נכסים. ורבקה לא היה הרשות בידה ליתן, ואפי' אם היה בידה לא נתנה לו כדי שלא יכיר עשו שהוא בורח. ואמנם לקחת לו אשה נראה שלא היה צריך לנכסים כי בלא מוהר היו נותנים לו להיותו ממפחתם, מלבד שכבר היו מאמינים שאביו היה עשיר, כי ראו העושר שהביא עמו אליעזר, ואליעזר הוצרך לקחת עמו כל טוב אדוניו כי עדיין לא היו ידועים שאברהם עשיר. אמנם לא מצאונו שנתן להם מוהר, אלא מגדנות דרך מתנה. ונ"ל כי המוהר מתחלתו היה כסף שלפעמים היה הבחור נותן לאבי הנערה כדי לפייסו שיתן לו בתו כמו שאמר שכם הרבו עלי מאד מהר ומתן, ואח"כ נתפשט המנהג ונעשה חוק ומשפט, אבל בימי יעקב לא היה עדיין החק הזה, על כן אמרו רחל ולאה הלא נכריות נחשבנו לו כי מכרנו. ודע כי בימי קדם שהיה האיש לוקח לו יותר מאשה אחת, היו הנשים ביוקר, והיה האיש צריך ליתן מהר, ועתה הדבר בהפך. והנה לבן לא בקש מיעקב שיתן לו מהר, אלא מאחר שהיה יעקב צריך להתעכב אצלו ולאכול על שלחנו, התחיל לרעות את צאנו, ולבן אמר לו מה משכרתך, והוא אמר לו שיעבדהו שבע שנים אם יתן לו אותה מבנותיו אשר ישרה בעיניו.

Verse 3



Verse 4



Verse 5

אחי רבקה אם יעקב ועשו: כתב רש"י איני יודע מה מלמדנו, ואולי הכוונה כי לכך שלחה רבקה את יעקב אצל לבן ולא אם מקום אחר, כי לבן היה קרוב לשניהם בשוה, ואם אולי ילך שם עשו, להמית את יעקב, ישתדל להציל את שניהם, ולא יציל את הנרדף בנפשו של רודף כך כתבתי בתחילת ילדותי בשנת תקע"ג. ותלמידי מוהר"ר דח"א ז"ל על פי מה שכתבתי למעלה בתחלת הענין (כ"ז א'), אומר כי הנה בכל התורה מקדימין עשו ליעקב, ויקברו אותו עשו ויעקב בניו (למטה ל"ה כ"ט), בני יצחק עשו וישראל (ד"ה א' ל"ד), וכאן אמר אם יעקב ועשו, להזכירנו שהיתה רבקה אוהבת את יעקב (וכן ביהושע כ"ד ד' ואתן ליצחק את יעקב ואת עשו, הקדים יעקב מפני חביבותו), והיתה כוונת התורה ללמדנו השגחת ה' על ישראל, כי אעפ"י שרבקה היתה אם יעקב ועשו בשוה, מה' היתה נסבה שתהיה אוהבת את יעקב, ומזה נמשך שצותה אותו להערים ולקחת את ברכת אחיו, ומזה נמשך אח"כ כי יצחק בדעת שלמה ובנפש חפצה נתן ברכת אברהם ליעקב לבדו. (ויתכן ג"כ לומר כי לכך נכתב אם יעקב ועשו, לומר כי לא לבד יעקב היה בנה של רבקה, כי גם עשו היה בנה. והיה ראוי שגם הוא יזהר שלא לקחת נשים שתהיינו מרת רוח לה, או לגרשן אחר שלקחן, והוא לא כן עשה, וכל זה בשבח יעקב ובגנות עשו).

Verse 6

ושלח אותו: בפסוק הקודם וַיִשְלַח יצחק את יעקב בבנין הקל, וכאן וְשִלַּח בפיעל, ועיין מה שכתבתי למעלה ג' ל"ג.

Verse 7



Verse 8



Verse 9



Verse 10



Verse 11

ויפגע במקום וגו': הכוונה פגע במקום שפגע, ושם לן, כלו' לן במקום שפגע, אעפ"י שלא היה מקום ללון, עד שהוצרך לתת ראשו על האבנים, ולפיכך הוסיף וישכב במקום ההוא, להגיד צערו, וכל זה הקדמה לספור החלום, כי לכך בא אליו החזיון לנחמו, כי היה בורח מביתו יחידי, וגם הוצרך ללון על הדרך.
מראשותיו: שם והמ"ם מהאמ"נתיו, והוראתו מקום הנחת הראש, ומה שאצל הראש מכאן ומכאן (כמו את החנית ואת צפחת המים מראשותי שאול, ש"א כ"ו י"ב), וכיוצא בזה שוכבת מרגלותיו (רות ג' ח') במקום הנחת רגליו, והנה לקח יותר מאבן אחת ועשה אותן כעין כסת לראשו, ולא הספיק לו באבן אחת לבד, שמא בהיותו ישן יתנועע ויפול ראשו לארץ. אמנם לבסוף לקח את האבן אשר שם מראשותיו, כלומר אותה שהיה עקר הנחת ראשו עליה. ור' וואלף הידנהים בהבנת המקרא השכיל וכתב כי אין מראשות מה שתחת הראש דווקא, אך באמרו כי השם הזה נופל על הדברים הכתובים סביבות הראש לא תחתיו, בזה לא צדק, וגם מאגדת רז"ל שהביא רש"י זאת אומרת עלי יניח צדיק ראשו, נראה ברור שהם הבינו כי מלת מראשות כוללת גם מה שהראש מונח עליו.


Verse 12

עולים ויורדים בו: הנכון כדברי דון יצחק, עולים ומביאים לפניו ית' תפלות התחתונים, ויורדים במצות האל למלא משאלות המתפללים, וזהו שאמר יעקב וזה שער השמים, שמכאן תפלות בני אדם עולות השמימה.

Verse 13

נצב עליו: על יעקב, והכוונה עומד אצלו, כמו שלשה אנשים נצבים עליו, וכל העם נצב עליך, ולפיכך אמר אין זה כי אם בית אלהים, כי אחר שהמלאכים הביאו לפניו תפלת יעקב כביכול ירדה השכינה אליו להבטיחו.

Verse 14

ופרצת: הכוונה על זרעו שיפרוץ.

Verse 15

כי לא אעזבך: אתה וזרעך.
את אשר דברתי לך: מה שהבטחתיך עתה הארץ אשר אתה שוכב עליה וגו' והיה זרעך וגו', ועיין למעלה כ"ד ז'.


Verse 16

יש ה': השגחת ה' היא גם במקום הזה. ואנכי לא ידעתי: מְעַנֶה עצמו על שהצטער על בריחתו ועל שהוצרך לשכב על הדרך, ולא בטח בה' ואולי מתוך צערו קלל את המקום ההוא.

Verse 17

אין זה כי אם וגו': לא שכבתי במקום רע, כמו שהייתי סבור, אלא הרי הוא כאילו שכבתי בבית האלהים ובשער השמים, כי בזה ראה ה' בעניי.

Verse 18

ויצק שמן על ראשה: משח אותה לקדשה (רשב"ם) ולא להקריב עליה קרבנות, אלא כך היה מנהג הקדמונים להקדיש אבנים חוצבות לאלהיהם ולמשוח אותן בשמן, וכן כתב Amobious (lib.I): Si quando conspexeram lubricatum lapidem, et ex olive unguine sordidatum, tanquam inesset reis praesens adulabar, adfabar.  והיו קוראים את האבנים ההן Batylia והוא שם (לדעת Scaliger) נגזר מן בית אל (קלער' וראז').

Verse 19

לוז שם העיר: לוז היתה עיר קודם לכן, ואיננה במקום בית אל ממש, כי יעקב לא שכב בעיר אלא חוץ לעיר במקום שהיה בתחומה של עיר ונכלל עמה ונקרא בשמה, ומשם והלאה בני ישראל היו קוראים ללוז בית אל, ואצל הכנענים נקראה לוז כמלפנים, כנראה משופטים א' כ"ג וכ"ו. ומה שכתוב ביהושע י"ו ב' ויצא מבית אל לוזה אין ראיה שהיו בית אל ולוז שתי ערים, אלא בית אל לוזה הכל עיר אחת, כלו' בית אל הנקראת לוזה, ואם תאמר א"כ מה זו הה"א בוסוף התבה? והיה לו לחזר מבית אל לוז דע כי מצאנו לוזה בה"א יתרה, אל כתף לוזה נגבה היא בית אל (יהושע י"ח י"ג), וגם ממקרא זה ראיה שלא היו בית אל ולוז שתי ערים.

Verse 20



Verse 21



Verse 22

והאבן הזאת וגו': נ"ל הכוונה מקום אשר בו עתה האבן הזאת יהיה אז לי כבית אלהים ואבנה בו מזבח ואעלה עליו עולות, וכן עשה (למטה ל"ה ז'), וזהו שכתוב יהיה בית אלהים, ולא אמר תהיה כנגד האבן.
אעשרנו: בעולות ובשלמים הנאכלים בקדושה ובטהרה, וכמו שעשה (ל"ה ב').


Chapter 29



Verse 1



Verse 2

והאבן גדולה: האבן היתה גדולה על פי הבאר כלו' האבן שעל פי הבאר היתה גדולה (רמבמ"ן או שיעורו והאבן (אבן גדולה) היתה על פי הבאר, והנה נחנו אבן גדולה על פי הבאר כדי שלא יוכל כל אחד מן הרועים להשקות צאנו כי אם בחברת כל העדרים, כדי שלא יאבד אחד מהם את המים שלא לצורך. הן אמת שלא היתה גדולה כל כך שלא יוכלו שנים או שלשה לגלגלה אבל שנים ושלשה שומרים זה את זה ולא יניחו לאחד לעבור על התנאי.

Verse 3

וגללו: רועי העדרים, כי הרועים בכלל העדרים, כי אין עדר בלי רועה. כתב רש"י שכל דבר ההווה תמיד כבר היה ועתיד להיות, והיה נ"ל שאין דבריו מדוקדקים, כי מה שהיה נעשה בכל יום בדור אחד, אין צורך שיהיה נעשה בדור אחר, כגון ככה יעשה איוב, כך היה עושה, ובזמן הכותב לא היה עושה עוד והשיב אהוד כי כוונת רש"י לאותו זמן שהיה הדבר נוהג, לא לזמן שהכותב עומד בו, כגון ככה יעשה איוב, הכוונה באותו זמן היה דבר זה נוהג תמיד, היה נוהג אתמול והיה עתיד לנהוג מחר. ונכון הדבר. אבל מה שכתב משתנה לדבר בלשון עתיד ובלשון עבד, זה איננו מדוייק כי אמנם ונאספו וגללו והשקו והשיבו, אינם ל' עבר, כי הוי"ו שבראשם הופכתם לעתיד וזה לא נעלם מרש"י למטה פסוק ט"ו.

Verse 4



Verse 5



Verse 6



Verse 7

ויאמר הן עוד היום גדול: הקשה תלמידי אלישע חיים זאמאטו איך יתכן שיחשוב יעקב שהיתה כוונת הרועים לאסוף המקנה הביתה, והלא אמרו לו והנה רחל בתו באה עם הצאן, א"כ יודעים היו כי לא עת האסף המקנה. ונראה לי כי הוא חשב שהם כבר השלימו מלאכת היום, ושרחל נתעכבה ואחרה לבוא, והם היו יושבים שם בטלים וממתינים רק לראות הנערה ולדבר עמה, ויעקב שעקר הליכתו לחרן היה לקחת לו אשה מבנות לבן, עבר עליו רוח קנאה, ובקש להרחיקם מעליה. ובעל מנחה בלולה כתב: הסיבם מעליו למען יוכל לדבר בהשקט עם רחל ואל יבלבלו אותו.

Verse 8

לא נוכל: נ"ל לא מחסרון כח כי היו שם שלשה עדרי צאן, והוא רחוק שיעשה יעקב לבדו מה שלא יכלו שלשה אנשים, אבל אמרו לא נוכל מפני התנאי שהתנו ביניהם, שלא יהיה רשות לאחד מן העדרים להשתמש ממימי הבאר בהיותו לבדו. והנה יעקב אולי שאל אם נשארו עדרים אחרים לבא ואמרו לו שלא נשאר אלא עדר רחל, וכשראה אותה מהר וגלל את האבן והשקה את צאנה. ואף אם לא שאל אם נשארו עדרים אחרים שלא באו, הנה הוא לא היה מחוייב לשמור התנאי שהתנו ביניהם, ומצד אחר דבר הגון עשה (אף אם לא היתה קרובתו) למהר לפטור את רחל, שהיתה נערה אחת בין כמה אנשים.

Verse 9



Verse 10

ויגל את האבן: כדי למהר להשקות צאן לבן כדי שתמהר רחל ללכת לביתה, והנה כשגלל האבן עשה הנאה לשאר הרועים, וע"י כן הניחו לו להשקות צאן לבן תחלה, ואולי ג"כ בראותם גבורתו פחדו מפניו והניחו לו לעשות.

Verse 11

ויבך: בכיה של שמחה (נתה"ש).
וישק יעקב לרחל: נ"ל שהיתה נערה קטנה, ולפיכך כתוב ותרץ ותגד לאביה, ולא לבית אמה (כמו ברבקה), כי להיותה קטנה היתה עדיין מצויה בין האנשים, והקשה תלמידי יצחק קלינעבערג שאם היתה קטנה איך חשק בה יעקב ובקש לקחתה לו לאשה? ומה שהבאתי ראיה מן ותגד לאביה השיב שבתי אנקונה כי מאחר שיעקב אמר לה כי אחי אביה הוא לכך הגידה הדבר לאביה ולא לאמה, ואף הרמב"ן כתב שהיתה קטנה ואנקונה מביא לו סיוע ממה שנתרצו גם לבן ויעקב להמתין ז' שנים.


Verse 12



Verse 13

שמע: קרוב לשם וכן ויהי שמעו בכל הארץ (יהושע ו' כ"ז).
כל הדברים האלה: כל מה שהיה סבה לבריחתו.


Verse 14



Verse 15

ועבדתני חנם: כי מאהבת רחל (ולבלתי תתערב עם הרועים) התחיל יעקב לרעות בשבילה (רמב"ן).

Verse 16

וללבן וגו': מקרא זה ושלאחריו מאמר מוסגר.

Verse 17

ועיני לאה רכות: רך ענין חולשה ויתרון הרגשה, כמו רך הלבב, והבאתי מורך בלבבם. והטעם שהזכירה התורה דבר זה הוא (כדברי תלמידי כמוהר"ר איגל) לבלתי נחשוב כי מה שלא היה יעקב אוהב את לאה היה מפני מדות רעות שהיו בה, והיה זה גנאי לשבטים שיצאו ממנה.

Verse 18



Verse 19

שבה עמדי: יעקב אמר לו שני דברים, אני אעבדך ז' שנים ואתה תתן לי רחל, ולבן השיב לו על השניה טוב תתי וכו' ועל הראשונה לא רצה לומר בפירוש תעבוד עמי ז' שנים, רק אמר לו שבה עמדי ויודע היה שלא ישב אצלו בלי שיעבדהו, כי כבר היה עובדו, כמו שאמר ועבדתני חנם.

Verse 20

ויהיו בעיניו כימים אחדים: גם במשך זמן עבודתו היה נראה לו שהזמן קצר בערך השכר המקווה שהיה גדול מאד בעיניו: ומלבד זה היו לו הימים ההם ימי שלוה ותענוג, כי היה מתענג באהבתו ובתקותו (ואין לנו טובה למעלה מן התקוה) וידוע כי ימי השלוה והתענוג קצרים בעינינו וימי הרעה ארוכים.

Verse 21

ואבואה אליה: עיין למעלה י"ו ב'.

Verse 22

משתה: עיין למעלה י"ט ג'.

Verse 23

ויבא אליה: כתב ראז' כי מנהג בני קדם שהכלה הולכת אל בעלה עטופת הראש, ועי"כ לא הכיר בה, ואין ספק כי כששמש עמה בחשך היו ולא הכיר בה עד הבקר.
ויבא אליה: כאן הכוונה תשמיש ממש כי קודם לכן כתוב ויבא אותה אליו שיעקב היה בחדר בחשכים, ולבן הביא לו את לאה, ולא הלך יעקב בחדר לאה.

Verse 24

ללאה בתו שפחה: להיות שפחה ללאה בתו.

Verse 25



Verse 26



Verse 27

ונתנה לך: ל' רבים, אני ואנשי המקום נִתֵן לך גם את זאת, והוא כלפי מה שאמר לא יעשה כן במקומנו (רמב"ן).

Verse 28

לו לאשה: להיות לו לאשה, להיות אשתו.

Verse 29



Verse 30

ויאהב גם את רחל מלאה: וגם אהב את רחל מלאה, הרבה גם הפוכים (רשב"ם), ואנכי אעלך גם עלה. וכעסתה צרתה גם כעס, ויאכל גם אכול את כספינו, וזה כי המדבר אץ להשמיע תחלה המלה היותר עקרית (אח"ס). והטעם גם אחר שנשא שתיהן נשארה אהבתו לרחל בתקפה.

Verse 31

שנואה: אי אפשר לומר שנואה ממש, כי קודם לכן אמר ויאהב גם את רחל מלאה, אבל לשון שנאה נאמר לפעמים על מיעוט אהבה, וכאן האהבה והשנאה היא שהיה מצוי הרבה אצל רחל, ואצל לאה לא היה הולך רק לפרקים.

Verse 32



Verse 33

כי שמע ה': היה לה לומר כי ראה ה', אלא שכבר קראה לבנה ראשון מלשון ראיה, קראה לשני מלשון שמיעה. ואיגל אומר כי שמע זה כענין כי שמע ה' אל עניך (למעלה י"ו י"א) שענינו השגחה ושימת לב אל הדבר, ונכון.

Verse 34

ילוה אישי אלי: עקר דירתו יהיה אצלי, כמו ונלוו גוים רבים אל ה' (זכריה ב' ט"ו), בן הנכר הנלוה אל ה' (ישעיה נ"ו ג').

Verse 35

הפעם אודה את ה': עיין בה"ע תקפ"ז עמוד 156, 157.

Chapter 30



Verse 1

הבה לי בנים: עומק כוונתה לא היה אלא שיקח את שפחתה, ויעקב לא רצה להבין כך עד שפירשה לו בביאור.

Verse 2



Verse 3

ותלד על ברכי: כתרגומו. וכן ילדו על ברכי יוסף, וכן מדוע קדמוני ברכים (איוב ג' י"ב), וכן על ברכים תשעשעו (ישעיה ס"ו י"ב) אשתדל בגדולם כאלו בני הם.

Verse 4



Verse 5

ותלד ליעקב בן: הזכיר בכל השפחות ליעקב (ולא כן בראובן שמעון לוי יהודה ויוסף), להגיד שאינם כבני שפחות, אם הם בני האדון כי הוא חפץ ומודה בהם כבני הגבירות, ואמר בלאה ותלד ליעקב בן חמישי, ותלד בן ששי ליעקב, בעבור רבוי בכי לאה, לומר כי בכלם יחפוץ ואת כלם יקרב (הרמב"ן). ואולי הטעם שאמר ליעקב בחמישי ובששי הוא כי מאחר שכבר נתנה שפחתה ליעקב והעמידה על ידה שני בנים (גד ואשר) מלבד ארבעה בנים שילדה היא, היה אפשר לומר שהחמישי והששי לא יהיו כבני הגבירות, לכך נאמר בהם ליעקב.

Verse 6



Verse 7



Verse 8

נפתולי: ענין התאבקות והתחבקות ומלחמה בידים להפיל איש את רעהו (ראב"ע) (lotta) מל' פתיל ונפתל, וקרוב לו שרש לפת, שענינו עוות (ילפתו ארחות דרכם, איוב ו' י"ח), ומצאנו וילפת שמשון (שפט' י"ו כ"ט) שענינו חבוק.
אלהים: לחזוק, כמו הררי אל. (מלות כמו נפתולי אלהים נפתלתי אינן ברש"י כ"י).


Verse 9



Verse 10



Verse 11

בגד: אין צורך לְחַלֵק התבה לשתים. אך הכוונה במזל טוב, כמו למטה באשרי, וכן בתרגום אלכסנדרי, ומ"מ עומק הכוונה אינו אלא בא גד, כלו' הבן הזה בא לי במזל טוב, וכן באשרי, הבן הזה בא לאשרי, כי עתה יְאַשְׁרוּנִי.

Verse 12



Verse 13

כי אשרוני בנות: עבר במקום עתיד עתה הנשים תאשרנה אותי. אשר פועל נאמר על הַמְחַשֵׁב חברו מוצלח, ולפעמים ג"כ מקנא בו כמו אנחנו מאשרים זדים (מלאכי ג' ט"ו).

Verse 14

המתרגם האלכסנדרי תרגם mandragorae, וכן אונקלוס תרגם יברוחין שהוא גם בל' ערבי שם המנדראגורי, והיו הקדמונים עושים מהם כשפים (filtra) להביא אהבתם בלב זולתם, ולפיכך (בעדות דיאוסקורידי) היו קוראים אותם Circaeae ע"ש circe, ואומרים כי כן דודאים נגזר מדודים שענינו אהבה. וכל זה רחוק מאד בעיני, כי רחל לא היתה צריכה לכשפים כדי שיאהבנה אישה שכבר היה אוהב אותה מכל נשיו, עד שאמרה לה לאה המעט קחתך את אישי, גם לא נזכר כלל שנתנה ליעקב לשתות מיץ הדודאים ההם. וראב"ע הזכיר יש אומרים שהם מועילים להריון, והוא אומר כי בהפך תולדתם קרה. והרמב"ן כתב כי האנשים אומרים כי שרש הדודאים מועיל להריון, אך ראובן לא הביא השרש רק הפרקים, והוא אומר כי לאה רצתה בדודאים להשתעשע בהם ולהתענג בריחם (כמו שכתוב הדודאים נתנו ריח), ולזה דעתי נוטה, ואנחנו לא נדע איזה פרח הם הדודאים. וקלער' אומר שאם באנו לומר באמדן הדעת איזה פרח היה, אפשר לומר שהוא הנקרא Amono שריחו טוב, ופריו דומה בצורתו לענבים, גם לסלים הנקראים דודאים (ירמיה כ"ד א').

Verse 15

אלי תבוא: באהלי.
כי שכור שכרתיך: תחלת הנחת שרש שכר כשהמקבל השכר הוא עצמו עובד עבודה למי ששכרו, ואח"כ הושאל כשהמקבל השכר אינו עושה העבודה בידו אלא נותן לשוכר בהמתו לאו דבר אחר שברשותו על מנת שהשוכר יהיה נהנה מהבהמה או מהבר ההוא, על דרך ושכר הבהמה איננה (זכריה ח' י') וימצא אניה ויתן שכרה (יונה א' ג'), בתער השכירה (ישעיה ז' כ'), וכן בל"ח שוכר בית וזולת זה, וכן כאן יעקב היה באופן מה ברשות רחל, כי רוב דירתו היה אצלה, והיא בשכר הדודאים שקבלה נתנה יעקב ללאה.
שכרתיך: לקחתיך בשכר.


Verse 16



Verse 17



Verse 18

נתן אלהים שכרי: יש לשאול ספור דודאים למה נכתב? והיה נראה כי לפי שאמרה שכור שכרתיך בדודאי בני לכך קראה שמו יששכר, ולפיכך הוצרך ספור הדודאים, אך קשה כי הכתוב אומר שקראתו יששכר ע"ש אשר נתן אלהים שכרי כי נתתי שפחתי לאישי, ולא ע"ש שכור שכרתיך בדודאי בני, ונ"ל כי מחשבת לאה בהנחת השם הזה היה באמת ע"ש כי שכור שכרתיך אך תקנה לשונה והזכירה דבר שהוא יותר חשוב, והוא אשר נתתי שפחתי לאישי, וכיוצא בה למטה אסף אלהים את חרפתי, ואח"כ החליפה לשונה שלא להזכיר צערה. וקראה שמו יוסף לא על שם אסף חרפתי אלא ע"ש יוסף ה' לי בן אחר. ואיגל מוסיף כי הוצרך לכתוב ענין הדודאים, שאם לא כן לא היינו מבינים איך אמרה אח"כ הפעם יזבלני אישי.

Verse 19



Verse 20

זבדני: אין לו רע, והנכון כתרגום ירושלמי ואחריו רמב"ן הוא מלשון זוודין בארמי שענינו צידה. ור' יונה ורד"ק פירשו ענין מתנה על פי לשון ערבי.

Verse 21



Verse 22



Verse 23



Verse 24



Verse 25



Verse 26



Verse 27

אם נא מצאתי חן בעיניך: לשון קצרה, ושיעורו אם מצאתי חן בעיניך אל תלך מאתי כי נחשתי כי ברכני ה' בגללך (נתה"ש פירוש ראשון).

Verse 28



Verse 29



Verse 30

ועתה מתי אעשה גם אנכי לביתי: כמו שעשית אתה לביתך שנתעשרת על ידי (רמב"מן).

Verse 31



Verse 32

הסר משם: אסיר משם ואמסר בידך כל הצאן אשר הם על התארים האלה, וכל אשר יוולדו מכאן ולהבא על התארים האלה הם יהיו שכרי, בדרך הזה לא יהיה לך מקום לחשוד אותי, אחר שלא הנחת בידי כלום מן הגוונים האלה (רש"י ואחרים).
והיה שכרי: אם היתה הכוונה (כפירוש המדקדק הגדול שהזכיר הראב"ע) אלו שאסיר משם יהיו לי לשכרי, היה הכתוב אומר והיו שכרי, עכשו שכתוב והיה, הכוונה הענין הזה, התנאי הזה, כלומר אותם שיוולדו על התאר הזה, יהיו שכרי.
נקד: מנומר בחברבורות דקות כמו נקודה (רש"י).
טלוא: בושארט וראז' אומרים שענינו אדום או שחור ובו חברברות לבנות, וכן תרגם אנקלוס רקוע, ובערבי רַקְעָא הוא שה הלבן מן הצדדים, ורִקָאע הוא מה שהוא שחור ולבן. מה שכתוב ברש"י לשון טלאים צ"ל לשון טלאי, וכן היא בכ"י.
חום: נוטה לשחור, ונגזר מן חם, ובערבי אחם ענינו שחור (וקרוב לו בארמי אוּכָם) ומזה ג"כ שְׁחוֹם שתרגם אנקלוס, ועורי שחר מעלי (איוב ל' ל') תרגומו שְׁחַם,  וכן הקודרים (שם ו' י"ו) תרגומו דשחימין.


Verse 33

וענתה בי צדקתי וגו': צדקתי תענה לפניך כשתבא אתה לבדוק שכרי (ראב"ע ורשב"ם) וכן נכון אעפ"י שלפי זה היה ראוי להטעים וענתה בי צדקתי ביום מחר. והנה כל לשון ענה ב.... ענינו העיד נגד פלוני (ונעז' בלעקסיקון אמר כי כאן ובשמואל א' י"ב ג' הכוונה העיד בעד פלוני, ואיך לא הבין כי הנני ענו בי וגו' ענינו העידו נגדי אם לקחתי חמור או שור אחרים?) וכן כאן סיים גנוב הוא אתי, ואיך אמר צדקתי? רשעתי היל"ל, אלא מפני שלא היה בדעתו לפשוע ולגנוב אמר דבור מורכב משני מאמרים: כל אשר איננו נקוד וטלוא וכו' גנוב הוא אתי, א"כ אם אפשע, פשעי יענה בי ולא אוכל להסתירו: אך לא פשעי יענה בי אלא צדקתי, כי אז תראה כי צדיק אני, שאין בעדרי אחד שלא יהיה נקוד וטלוא.
וחום בכשבים: מלבד נקד ולוא, בעזים נקוד ולטוא בלבד, ובכשבים טלוא ונקוד וחום.
גנוב הוא אתי: אם ימצא אתי בעדרי, גנוב הוא, ופירוש ביום מחר בכל זמן שתרצה (וכן דעת רמב"מן), וזה מבטל דעת מוהר"ר יא"א שהיה אומר כי העקודים וכל הנולדים מהם (גם אם הם לבנים) היו ליעקב.


Verse 34



Verse 35



Verse 36



Verse 37

ויפצל: השרש הזה בל' ערבי וסורי וגם בל' חכמים אין ענינו קילוף אלא פירוד וחלוק והסתעפות לכאן ולכאן, כגון (יומא כ"ט) מה איילת זו קרניה מפצילות לכאן ולכאן (ועין ערוך, ועיין בכורות ל"ט ובתוספות ד"ה או שראש הזנב), וכן יעקב חלק את המקלות לחלק לבן וחלק שחור ע"י הקילוף. אך הפצול איננו הוא עצמו הקילוף, אלא הקילוף מפורש באמרו מחשוף הלבן וגו' ויש לתמוה על געזעניום כי בשרש פסל כתב כי קרוב לו שרש פצל, ובשרש פצל לא מפרש אלא ענין קילוף.
מחשף: מקור ע"ד ל' ארמית (מקטל) וכן ומספר את רבע ישראל.


Verse 38

לח. ברהטים: לשון מרוצה בארמי מקום מרוצת מים.
אשר תבאן וגו': במקום שהיה מנהג הצאן לבא לשתות הנקבות לנגד הזכרים, והיה דרך הנקבות להתחמם בבואן לשתות (מהרש"ד), וכל זה פירוש לתחלת הפסוק, כי לכך הציג שם את המקלות, כי שם היו הצאן מתחממות לנגד הזכרים בעת שתייתן. ובעל הרכסים לבקעה פירש אשר תבאן כדי שתבאן, ולא ראה שא"כ היה ראוי להיות ויחמנה בוי"ו שוא.
ויחמנה: על דרך לשון ארמית (יֶקֶטְלָן), ובעלי המסורת קוראים לזה אנדרוגינוס, להיות היו"ד סימן הזכרים, והנו"ן סימן הנקבות, וכמהו וישרנה הפרות בדרך (שופטים ו' י"ב), ארבע מלכיות מגוי יעמדנה (דניאל ח' כ"ב).


Verse 39

ויחמו הצאן אל המקלות וגו': בכח הדמיון, כמו שהוא מפורסם שהדמיון פועל בנקבות וגורם להן ללדת מעין מה שנרשם בדמיונן בחוזק, ועיין Bourdach בספרו Physiologie (לייפציג 1837) שהביא כמה מעשים שהיו בדור הזה, המוכיחים בבירור כי כח הדמיון פועל על העובר, לא לבד בזמן ההריון, אלא גם קודם ההריון. ודע כי בשנת 1727 קם רופא אחד, Blondel שמו, והדפיס בלונדון ספר בלשון אנגלי, בו נלחם נגד האמונה המפורסמת בענין יכלת כח הדמיון לפעול בנשים ההרות על הילדים אשר בקרבן, והוא בספרו התעורר ג"כ לפרש ספור מקלות יעקב, ואמר כי לא בקש יעקב בתחבולתו זאת שהצאן על ידי ראיית המקלות תלדן כמראה המקלות, רק היתה כוונתו שבהיות המקלות ההם לעיני הצאן בעת ייזם, תדבק נפשם בגונים ההם, וכשתבאנה להזקק לזכר תבחרנה הזכרים אשר מראיהם כמראה המקלות (עיין דוגמא לזה בסנהדרין ס"ג ב'), ועל ידי זה תלדן נקודים וטלואים, כי היו הילודים דומים לאבותיהם. והביא הרופא הנ"ל סיוע לדבריו ממה שכתוב (ל"א י') ויהי בעת ייזם הצאן ואשא עיני ואראה והנה העתודים העולים על הצאן עקודים נקודים וברודים, ויאמר שא נא עיניך וראה כל העתודים העולים על הצאן עקודים נקודים וברודים, הרי מפורש כי לא כח הדמיון היה הגורם, אלא מראה האבות הוא הגורם. ויש סעד לזה גם מדברי רז"ל בבראשית רבא (הביאם רש"י) והזכר רובעה ויולדת כיוצא בו, כלומר כיוצא בזכר, לא כיוצא במקלות. ולדעת הרופא הנזכר צריך לומר כי מה שכתוב וישם דרך שלשת ימים וגו' לא עשה זה לבן מיד אלא הבדיל הנקודים והטלואים ולקחם מיעקב ונתנם ביד בניו, ואחר זמן כשראה שהיו צאנו של יעקב מתעברות מהם ויולדות כהם, אז הרחיקם ממנו דרך שלשת ימים. והגדתי כל זה מפני שכן האמנתי גם אני במשך שנים רבות, ואולי עוד רבים יש בעולם שאינם מאמיני בפעולת הדמיון, והיה הפירוש הזה להם לנחת רוח: ואני אחרי אשר קראתי קצת מעניני המאגניטיזמום, וראיתי עדות אנשים חכמים מאומות שונות, אשכנזים צרפתים ואיטלקיים, חזרתי להאמין בדברים הרבה שהגידו לנו הקדמונים, ושהייתי מרחיק אפשרותם להיות סבתם בלתי מובנת לנו:

Verse 40

והכשבים הפריד יעקב: הקטנים שנולדו עשה בהם הפרדה ויחלוק, אותם שנולדו לבנים הניחם בעדרם, ואותם שנולדו עקודים ונקודים עשה אותם עדר לבדו, והוליך אותו העדר העקוד לפני הצאן, והצאן ההולכות אחריהם צופות אליהם (רש"י) באופן שיתרשם מראיהם בדמיונם ותלדנה כמותם.
וישת לו עדרים לבדו וגו': לא הניח העקודים מעורבים עם הלבנים כדי שלא יהיו העקודים באים על הלבנות. והלבנים על העקודות כי יותר קרוב הדבר שיהיו יולדות עקודים כשהאב והאם שניהם עקודים (אח"ם), והנה העקודים שנולדו לו הועילו לו משני צדדים שהולידו זה מזה עקודים בהיותם תמיד לנגד עיניהם, ועיניהם מסתכלות בהם תדיר.

Verse 41

המקשרות: החזקות והבריאות שאבריהם קשורים היטב זה בזה, והן היולדות באביב, מקשר מושאל על החזק, וכן בערבי.
ליחמנה: כמו לְיַחְמָן, מקור עם כנוי הנסתרות.


Verse 42

ובהעטיף: כשהיו יולדות וולדות עטופים וחלשים, מלשון נפשם בהם תתעטף (תהלים ק"ז ה'), והם הנולדים בתשרי, והנה יעקב השתדל בתחבולת המקלות מפני שלבן כבר רמה אותו בלאה, והכריחו לעבוד עמו שבע שנים אחרות בלא שכר. ואמנם אין ספק כי היה לו בזה עזר אלהי.

Chapter 31



Verse 1



Verse 2

והנה איננו: חוזר ללבן, לא לפניו של לבן, כי הפנים לשון רבים ולא ידעתי מה  ראו המתרגמים (אנקלוס וירושלמי) שתרגמו ליתנון: ורמ"במן תרגם כאן es, חוזר לפנים, ובפסוק ה' תרגם er חוזר ללבן, ומהרש"ד אגב ריהטא לא דק וכתב והנה איננו מרוצה, ומלת מרוצה תצדק על יעקב (על דרך מרוצה לקהל), לא על לבן.

Verse 3



Verse 4

השדה אל צאנו: עיין למטה י"ט, ברש"י שהיא היתה עקרת הבית, בדפוס בולוניא ברע"ח ושאר דפוסים קדמונים עקר הבית, וכן רש"י כ"י וכן נכון כי עקרת הבית ענינו עקרה.

Verse 5

ואלהי אבי היה עמדי: כלו' אעפ"י שלא רימיתיו ולא עשקתיו, רק אלהי אבי היה עמדי (רשב"ם ומהרש"ד), או לשון קצר הוא, ושיעורו, וכבר בקש להרע לי, אלא שאלהי אבי היה עמדי, והוא מה שמפרש והולך ואביכן התל בי וכו' ולא נתנו אלהים להרע עמדי (דון יצחק).

Verse 6



Verse 7

התל: לדעתי הוא הפעיל משרש תלל, וכמוהו ותוללינו שמחה (תהלים קל"ז ג'), ומזה בתלמוד חוכא ואטלולא, ומזה ואיש ברעהו יהתלו (ירמיה ט' ד'), אם כהתל באנוש תהתלו בו (איוב י"ג ט') בדגש הלמ"ד, ונשארה ה"א הבנין באמצע המלה כמו, אהודנו, יהושיע, יהודוך (ע"ד ל' ארמית), וקרובה לזה דעת מהרש"ד, שגם הוא עושה המלות האלה הפעיל, אלא שהוא אומר שהשורש תול. והקדמונים וראז' וגעז' אמרו כי השרש התל, והוא בנין פעל, ובא הכח תמורת הדגש, ומלה אחת מסייעתם וַיְהַתֵּל בהם אליהו (מ"א י"ח כ"ז).
עשרת מנים: עשרה מספר מיוחד נאמר להורות על מספר מרובה בלתי קצוב, כמו ואפו עשר נשים לחמכם בתנור אחד (ויקרא כ"ו נו), וכן שבעה.
מונים: ענינו לפי מקומו פעמים, והוא מענין מנין, כי המנין הוא מספת אחדים זה על זה, וכן פעמים הוא ל' הנאמר כשאדם חוזר על מעשה מה לעשותו שנית ושלישית, והנה הוא מוסיף אחדים זה על זה כמו המונה, וענין חלוף משכרתו הוא כי תחלה התנו ביניהם שיהיו כל הנולדים עקודים נקודים וטלואים וכל שה חום בכשבים ליעקב, והנה בשנה השניה כבר היו ליעקב עדרים של עקודים נקודים וטלואים שהיו שלו, וכשראה לבן הצלחתו אמר לו מעתה רק הנולדים נקודים יהיו שלך, ואז היה יעקב נותן פני הצאן אל הנקודים לבדם והיה מפריד מהן שאר הזכרים, ובכן ילדו כל הצאן נקודים, ובשנה השלישית אמר לו לבן מעתה רק הנולדים עקודים יהיו שלך, ויעקב עשה מעשהו כבראשונה וילדו כל הצאן עקודים, וכן משנה לשנה היה לבן מחליף התנאי, אך לא היה מועיל כלום, כי לא היה יכול להסיר משם כל שה נקוד וטלוא כאשר עשה בפעם הראשונה, כי כבר נולדו עדרים מהגוונים ההם, והם היו ליעקב לפי התנאי הראשון, ולא היה אומר לו לבנים או שחורים יהיה שכרך, כי הם הרוב, וקל וחומר שיצליח.


Verse 8



Verse 9



Verse 10

והנה העתודים העולים על הצאן עקודים נקודים וברודים: הראה לו ה' במילים כאלו כל הזכרים העולים על הצאן היו מהגוונים ההם כלומר כי בהשגחת האל היו שהזכרים היו מולידים עקודים נקודים וברודים כאלו הם עצמם היו עקודים נקודים וברודים (רלב"ג).

Verse 11



Verse 12

כי ראיתי וגו': ועל כן אמרתי להיות בעזרך.

Verse 13

אנכי וגו': כתב רמב"ן כי זה חלום אחר שבא לו עתה סמוך לבריחתו (והוא מ"ש למעלה פסוק ג'), והחלום הקודם היה באמת מהשנים הראשונות, ולי נראה כי הכל חלום אחד שבא לו עתה מקרוב בזמן יחם הצאן בשנה ההיא, ומה שהראה לו ה' בחלום ענין העתודים העולים על הצאן אעפ"י שהוא דבר שאינו צריך לו עוד בלכתו משם, הכוונה לומר אני האל שהייתי עמך עד כה ועשיתי שילדו הצאן עקודים, אני הוא האומר לך קום צא מן הארץ הזאת ואני אהיה בעזרך.
אנכי האל: המלאך מדבר בלשון שולחו.
האל בית אל: טעמו האל, אל בית אל (ראב"ע) ולפיכך בא הפשטא על האל.


Verse 14



Verse 15

ויאכל גם אכל את כספנו: את כספנו הוא הכסף שהיה לו לתת לך בשכר פעולתך (רש"י), ואם היה נותן לך שכר עבודתך היית מפרנס אותנו בו, והנה הוא כספנו (רשב"ם).

Verse 16

כי כל העשר: אין כי זה נותן טעם, אלא לחזוק, כמו שאמרת ויצל אלהים את מקנה אביכם ויתן לי, כן הוא, וכל העשר אשר הציל אלהים מאבינו לנו הוא ולבנינו ואין לנו להמתין עד שיקחהו אבינו מידנו בתחבולותיו, או ביד חזקה, על כן כל אשר אמר אלהים אליך עשה.

Verse 17



Verse 18

וינהג את כל מקנהו: ואת צאן לבן הניח ביד עבדי לבן, כי אין ספק שאם היה לבן מוצא צאנו ביד יעקב לא היה מחריש, גם יעקב לא היה אומר לו הכר לך מה עמדי וקח לך.

Verse 19

לגזוז אלת צאנו: שנתן ביד בניו דרך שלשת ימים בינו ובין יקב (רש"י) ויעקב בחר לברוח בזמן שלא היה לבן בביתו, כי היו יעקב ולבן שכנים, ולפיכך קרא לרחל וללאה השדה אל צאנו כשרצה לדבר עמהן בסתר.
לגזוז את צאנו: היו עושים משתה ושמחה בשעת הגזיזה (עיין שמואל א כ״ה:ב׳) שהיא אל הרועים כמו הקציר לעובדי האדמה, ובעל המקנה היה עומד על המלאכה שלא יגנבו הפועלים מן הצמר. אמנם התרפים נ"ל שהם כלים שהיו קוסמים בהם לדעת העתידות והנסתרות, והיו נקראים אלהים, לא שהיו עובדים אותם ממש, אלא שהיו חושבים שהאל או האלילים משפיעים על הכלים ההם ומודיעים הנסתרות על ידם (קרוב לענין העגל שעשו ישראל, והעגלים שעשה ירבעם, ופסל מיכה), ורחל גנבתם כי האמינה בהם אעפ"י שלא היתה עובדת ע"ז, כי סוף סוף לא היו אלא כעין גורל, והיה אותו כלי מורכב מחלקים רבים, והיו השואלים מנענעים אותם בדרכים ידועים, לפי מה שהיה יוצא במקרה ע"י הנענוע ההוא היו שופטים כי האל השיב כך וכך, ואין זו ע"ז כי אם לפי מחשבת השואל אם הוא מאמין שהתשובה באה לו מהאלילים ולא מאל יחיד.


Verse 20

על בלי הגיד לו כי בורח הוא: לא הגיד לו מקודם שיש בדעתו לילך לו מביתו מהרה, כי הולך הוא היל"ל, אלא לפי שבאמת בורח היה מיראת הנזק, תפש הכתוב לשון בורח (נתה"ש).

Verse 21

את הנהר: פרת.

Verse 22



Verse 23

דרך שבעת ימים: דרך שהולכים אותו לפי המהלך הבינוני בשבעה ימים, ואין אנו יודעים בכמה ימים הלך יעקב אותו הדרך ובכמה ימים הלך לבן, רק ידענו שיעקב היה מתנהל לאטו לרגל המלאכה אשר לפניו, ולבן רדף אחריו עם אנשי חיל במרוצה והשיגו אעפ"י שנסע ימים מה אחרי נסיעתו.

Verse 24



Verse 25

בהר: הוא עצמו הר הגלעד, והנה יעקב שהיה הולך עם ילדיו ומקנהו היה צריך לתקוע אהליו ולעמוד בדרך כל יום ויום, ואירע שיעקב כבר תקע אתל אהלו בהר הגלעד, ולפיכך גם לבן תקע והעמיד שם את אחיו.

Verse 26



Verse 27

ותגנוב אותי: גנבת את דעתי (רש"י וראז' וגעז'), ולדעת רמ"במן הכוונה על גניבת התרפים, אך לא מצאנו פעל גנב נקשר ביחס הפעול עם מי שגונבים את אשר לו, אלא עם הדבר הנגנב (או האיש הנגנב כמו וגונב איש ומכרו). ולהיות כי לב האיש ודעתו הוא עקר האדם יֵאָמֵר ותגנוב אותי במקום ותגנוב את לבבי.

Verse 28



Verse 29

יש לאל ידי: אל לשון כח, והמליצה דוגמא כל ראש לחלי (ישעיה א' ו'). הן אמת כי מלת יש רוב שמושה להורות על מציאות הדבר כמו יש ה' במקום הזה, יש לי תקוה, ולא על מקריו, כי לא יאמר פלוני יש גדול לומר פלוני הוא גדול, וא"כ לא נוכל לומר ידי יש לאל לו' ידי היא בכח, היא בעלת כח: אך נראה כי מלת יש באה לפעמים קודם שם דבר, אעפ"י שאיננה צריכה, כמו לו יש נפשכם תחת נפשי, שהיה די שיאמר לו נפשכם, וכן כאן יש לאל ידי במקום לאל ידי.

Verse 30



Verse 31

פן תגזול את בנותיך מעמי: את צאני היל"ל, כי לכך ברח יעקב ולא הגיד ללבן שהוא רוצה לשוב לבית אביו, כי אחר ששמע את דברי בני לבן שהיו אומרים לקח יעקב את כל אשר לאבינו, חשש שמא אם יראה שהוא הולך לא יניחהו ליקח עמו את ממונו, אך יגזול ממנו הכל או מקצת, ודרך כבוד אמר פן תגזול את בנותיך מעמי שלא לעשותו גזלן, וכאילו לא היה ירא שיקח את ממונו, אלא שיקח את בנותיו מרוב אהבתו אותן.

Verse 32

עם אשר תמצא: שיעורו: (האיש) אשר תמצא עמו, וכן בשבט יכה (ישעיה ל' ל"א) וכן לאשר רחצת כחלת עיניך (יחזקאל כ"ג מ') שיעורו אשר להם.
לא יחיה: כי אני אהרגהו (רשב"ם וראב"ע).


Verse 33

באהל יעקב: כמשמעו, אהל המיוחד לו (רשב"ם ראב"ע ורמב"ן).
ובאהל לאה ובאהל שתי האמהות: קודם בדיקת אהל האמהות בדק אהל רחל בצאתו מאהל לאה, אלא שלא הזכיר אהל רחל בתחלה, מפני שהיה צריך להאריך בספור בדיקת האהל ההוא והניחו לבסוף (רשב"ם ורמב"ן).


Verse 34

ורחל לקחה: קודם לכן על דרך והאדם ידע.
בכר הגמל: בל' ערבי נקרא כור כלי מושב שנותנים על הגמל, והוא מכוסה ויושבות בו הנשים כמו בבית (ראז')


Verse 35

כי דרך נשים לי: וראשי כבד עלי, וע"י התחבולה הזאת הרחיקתו מעליה שלא יגש אליה לחפש, שלא לקרב אל אשה נדה, כי גם מושבה טמא.

Verse 36

ויחר ליעקב: חרה לו על שאמר לו למה גנבת את להי ועצר ברוחו עד שהשלים החפוש, וְּכְּשֶׁחִפֵּשׂ ולא מצא אז רב עמו על שחשד אותו שגנב לו.
מה פשעי מה חטאתי: מה גנבתי לשעבר שבעבורו חשדת אותי ורדפת אחרי כעל גנב.
דלקת: רדיפה על ההרים, כמו על ההרים דלקונו (איכה ד' י"ט) וקרוב לו שרש דלג (מדלג על ההרים) כלם ענין עלייה, ומזה הדלקת הנר כטעם והעלה את נרותיה.


Verse 37

שים כה: מה שמצאת מכל כלי ביתך שים כה נגד אחי ואחיך (דון יצחק, קלער' וראז', וכן דעת בה"ט).
ויוכיחו בין שנינו: ישפטו הם מי משנינו הוא הפושע והגנב, אם אני (שדלקת אחרי כאלו הייתי מוחזק לגנב), או אתה (שהחלפת את משכרתי עשרת מונים).


Verse 38



Verse 39

אחטנה: כמו אַחַטְאֶנָה לשון חטוי וכפרת פשע, אני הייתי נושא העון, אם נטרפה.
לא הבאתי אליך: כטעם יביאהו עד (שמות כ"ב י"ב), וכמו ששומרי הצאן עושים, שמביאים לבעל העדר שתי כרעים או בדל אזן לראיה שנטרפה, ואז פטורים מלשלם ואני לא הייתי יכול לעשות כן, כי על כל פנים מידי תבקשנה בין שנגנבה ביום, בין שנגנבה בלילה.
גנובתי: כמו גנובַת, והיו"ד יתרה, כמו מלאתי משפט (ישעיה א' כ"ד), רבתי עם (איכה א' א'). ואנקלוס לא תרגם אנכי אחטנה כמשמעו, רק פירש: מה שהיה חסר מן המנין מידי תבקשהו, ובמקום גנובתי יום וגו' אמר שמרתי ביום ושמרתי בלילה, ונ"ל כי שמע את ההמון מקשים בי"ד שנים הרשונות מהיכן היה לו לשלם, והלא לא היה לו כלום, ואעפ"י שפשר להשיב שהיה ממעט במאכלו ובמלבושו, מ"מ אנקלוס השמיט עצמו מן הקושיא ופירש שמתוך שהיה לבן מבקש הטרפה מיעקב והיה גוער בו בחמה, ויעקב לא היה לו לשלם היה מוכרח לשמור ביום ובלילה, וענין זה אמנם הוא נכלל בדברי הפסוק הבא אחריו. גם נ"ל כי להיות מלת גנובתי כתובה בלא וי"ו, יתכן שהיה אנקלוס קורא (ואולי כך היא הקריאה הנכונה) גָנַבְתִּי יום וְגָנַבְתִּי לילה, והכוונה אני הייתי משלם הטרפה ומידי תבקשנה, והיה הענין כאילו אני הוא הגונב בין אם נאבדה ביום בין אם נאבדה בלילה. ואנקלוס לא רצה להשמיע אל העם המליצה הזאת שלא היו מבינים אותה, ותרגם לפי הענין שמרתי ביום ושמרתי בלילה, כי מאחר שהיה מעלה עליו לבן כאילו הוא גנב, הוצרך יעקב לשמור יפה בין ביום בין בלילה, ואיננו רחוק שקריאת גְנֻבְתִי אינה אלא תקנת סופרים, שהחכמים הראשונים התקינו שתהיה הקריאה כך, כדי להרחיק המליצה התמוהה גָנַבתי יום וגנבתי לילה. ומה שכתוב ברש"י נפרדת צ"ל נפקדת.


Verse 40

הייתי ביום וגו': הכוונה שמרתי ביום ושמרתי בלילה והזכיר זה מן הצד שהשמירה כבדה יותר, לפיכך הזכיר שמירת היום בקיץ שאז היום ארוך והחום קשה, והזכיר שמירת הלילה בסתו שאז הלילה ארוך והקור קשה (יא"א).
ותדד: קל מן נדד, כמו נדדה שנת המלך, וענינו נסיעה, כמו הנה ארחיק נדוד, כלו' כל כך הייתי דואג לשמירת הצאן שלא הייתי יכול לישון.


Verse 41

זה לי עשרים שנה בביתך: ולמעלה אמר בלא מלת לי, זה עשרים שנה אנכי עמך. הזכיר הענין בשתי בחינות בבחינת לבן ובבחינת יעקב. בבחינת לבן אמר זה עשרים שנה אנכי עמך רחליך ועזיך לא שכלו וכו' וכו'. כלו' אתה לא הגיעך מִצִדִי שום נזק אלא כל הטוב. ואח"כ הפך הדברים וספרם בבחינת עצמו, זה לי עשרים שנה בביתך עבדתיך י"ד שנה בשתי בנותיך ושש שנים בצאנך ותחלף את משכרתי עשרת מונים, ולולא אלהי אבי שעזרני עתה ריקם שלחתני, והנה אני לא הגיעני מצדך רק רע כל היום.

Verse 42

לולי וגו', היה לי כי עתה ריקם שלחתני: ע"י שהיית מחליף את משכרתי, אך אלהי אבי היה עמדי, ואם כה יאמר נקדים יהיה שכרך, וילדו כל הצאן נקדים, ואמנם ריקם שלחתני דרך גוזמה הוא, והכוונה במעט ממון, או לולי אלהי אבי היה לי שהצליח בידי לברוח בלי ידעתיך, הנה אז אם הייתי אומר לך לשוב אל ארצי היית משלחני ריקם, כי היית מעכב אצלך כל אשר לי, והואיל וראה אלהים את עניי ואת יגיע כפי שכל מה שקניתי לא קניתיו אלא ברוב עמל ועבודת פרק, חמל עלי, ויוכח אמש, גם אחר שרדפת אחרי מנעך מהרע לי.
ויוכח אמש: החליט המשפט באמרו לך השמר לך פן תדבר עם יעקב מטוב עד רע.


Verse 43

הבנות בנותי וגו': אתה אומר כי יראת מן אגזול את בנותי מעמך, ואני אומר לך כי לא לבד הנשים האלה הן בנותי ושלי הן כי גם הבנים שלי הם, וגם הצאן לי הם, וכל אשר לך לי הוא, ויכול הייתי לקחת מכל מידך, אבל איך אעשה רעה לאלה שהן בנותי או לבניהן להפרידן מבעלן ומאביהן? לכן לכה ונכרתה ברית אני ואתה. והנה תשובה זו איננה אלא טענת שוא כי הכל יודעים שאעפ"י שהבנות היו בנותיו הנה אחר שנישאו לאיש לא היה בידו לקחתם ממנו, וכן הצאן אעפ"י שמתחלה היה הכל שלו, הנה מה שקנה יעקב בשכר עבודתו על פי התנאי שהתנו ביניהם שלו היה, ולא היה ללבן שום זכות בהן.

Verse 44

והיה לעד: לדעת רש"י והיה האל לעד, ולדעת אחרים והיה הברית, אלא שברית הוא ל' נקבה, ויש לתרץ והיה אות הברית, האות אשר נעמיד לבריתנו, כמו שיה דרכם לעשות אות וסימן קיים לברית שהיו כורתים (מוהר"ר אח"ם), והכוונה כמו שכתב רמב"ן נכרות ברית בדבר קיים שיהיה לעד בינותינו, על כן הרים יעקב אבן, והנה האל לבדו הוא העד באמת, והוא הרואה והוא הדיין אשר יענוש העובר על הברית, וכמו שאומר אח"כ יצף ה' ביני וביניך, אלהים עד ביני וביניך אלהי אברהם ואלהי נחור ישפטו בינינו, ואמנם האבן והגל שהקימו היה לסימן להם שיזכיר להם את בריתם, וכך היה מנהגם להעמיד להם סימנים העומדים לדורות, כמו ביהושע הנה האבן הזאת תהיה בנו לעדה (יהושע כ"ד כ"ז).

Verse 45



Verse 46

ויאמר יעקב לאחיו: לאחיו של לבן, כמו ויאמר פרעה אל אחיו, אחיו של יוסף (רמב"ן) ועיין למטה נ"א ונ"ד. ואולי היה מדרך העברים להקים מצבה (כמו שראינו למעלה כ"ח י"ח, וכמו שמצינו ביהושע כ"ד), והיה דרך הארמיים להקים גל, ולפי' יעקב הקים המצבה ואמר לאחי לבן שיעשו גל, ולבן אעפ"י שהזכיר כמה פעמם הגל והמצבה הנה כשהגיע לעקר שבועתו לא הזכיר אלא גל אם אני לא אעבור אליך את הגל הזה (אח"מ). ואולי הארמיים היו נוהגים להקים גל של אבנים הרבה, סימן לאלהות הרבה שהיו עובדים, והעברים התרחקו ממנהגם והקימו מצבה שהיא אבן אחת, סימן לאל יחיד שהיו עובדים.
ויאכלו שם על הגל: אצל הגל.


Verse 47



Verse 48

על כן קרא שמו גלעד: הגל עצמו נקרא גַלְעֵד, ולדעת דון יצחק ואחרים הכוונה שלכך נקרא שם המקום גִלְעָד, ונ"ל כי זה נרמז כאן, אבל איננו משמעות המקרא, ולכך נקדו גַלְעֵד ולא גִלְעָד.

Verse 49

והמצפה: הגל עצמו נקרא ג"כ בשם המצפה, על שם שאמר לבן יצף ה' וגו' (ר' יוסף בכור שור, וכן מתורגם בתרגום ירושלמי).
יצף: הרואה ואינו נראה נקרא צופה. והנה כאן נרמז למה נקרא ההר ההוא הר הגלעד, ובו עיר שנקראת מִצְפָה או מצפֵה גלעד (שופטים י"א כ"ט) ומה שכתוב למעלה וידבק אותו בהר הגלעד, משה כתב כן על שם מה שהיה שמו בימיו.


Verse 50

אין איש עמנו: אין איש זר עתה עמנו (שלא יהיה משועבד תחת ידנו) שישמע שבועתנו, ויוכל להיות ביניו עד להזכירנו שבועתנו ולהזהירנו מעבור עליה, אמנם ראה אלהים עד, מן יצף ה' עד על בנותי הוא לשון שבועה, כלו' ירא ה' וישפוט אם תעשה כך וכך. ומלת עד נגזרת משרש עהד שענינו בל' סורי זכר, והעיד כמו הזכיר, ולפיכך ענינו הזהרה (עיין בה"ע תקפ"ז עמוד 194), וכן moneo מן memini, ואולי עד ושהד מגזרה אחת, כי השרש הדד ואלה הוסיפו עי"ן, ואלה הוסיפו שי"ן.

Verse 51

אשר יריתי: ענין תקיעה בארץ או בגוף אחר, כמו או מי יָרָה אבן פנתה (איוב ל"ח ו'), וכן יורה החצים הוא מתכוון לקבעם בגוף אחר, וכן יָרָה בים טִבע ותקע אבל לשון הורָה נגזר מן הֶרְאָה כדברי ר' שלמה לעוויזאהן בבית האוסף. והנה מלת יריתי לפי מה שפיר היא מתישבת יותר על המצבה מעל הגל אלא שהזכיר הפועל השייך אל השם הנזכר באחרונה, ואעפ"י שיעקב הוא שהקים המצבה ולא לבן, וגם הגל הקימוהו אחי לבן ולא הוא עצמו, אמר לבן אשר יריתי, כי הוא שאמר לכרות הברית, ורק מדבריו התעורר יעקב להרים המצבה ולומר לאחיו לקטו אבנים (אח"ם), או אשר יריתי עבר במקום בינוני, וטעמו הנה הגל הזה והנה המצבה שאני מציב ומעמיד לעד ביני וביניך, ואין הכוונה על פעולה מעשית כלל, אלא על המחשבה והרצון, אני רוצה שיעמוד הגל הזה והמצבה הזאת לעדים ביננו. והנה אחר זמן נקרא ההר ההוא גִלְעָד על שם גַלְעֵד ונבנתה שם עיר ונקראה מצפה (יהושע י"א ג' וי"ח, וי"ג כ"ו) ומצפה אחרת היתה לבנימין (שופטים כ' א', כ"א א').

Verse 52

עד הגל הזה: הגל והמצבה יהיו עדים ומזכירים אותנו שבועתנו, שאם נעבור דרך כאן להרע איש לאחיו, כשנראה אותם נזכור שבועתנו. 
אם אני לא אעבור: אם אני אעבור היל"ל, ואמר לא אעבור, כמו שאומרים על כל צרה שלא תבא. ובעלי הנקוד שנקדו אָנִי ולא אֲנִי, נראה שרצו ליישב מלת לא באופן אחר, ותהיה הכוונה in quanto a me, כלומר אם במה שנוגע לי, יהיה עד שלא אעבור, ואם במה שנוגע לך, יהיה עד שלא תעבור.


Verse 53

אלהי אביהם: דברי משה כל אחד נשבע באלהי אביו (רמבמ"ן).

Verse 54

ויזבח וגו': שחט בהמות לסעודה, והיה דרכם לאכול יחד כשהיו כורתים ברית. עיין למעלה כ"ו ל'.
ויקרא לאחיו: של לבן, כי לא יתכן לומר על בניו נשיו ועבדיו שקרא אותם אל המשתה, כי כל אדם אוכל עם בני ביתו, והקריאה (invito) אינה אלא לזרים, ולפיכך ג"כ לא הזכיר שקרא ללבן, כי גם הוא כאחד מבני ביתו.


Chapter 32



Verse 1



Verse 2

ויפגעו בו מלאכי אלהים: כדרך שבהליכתו לפדן ארם הראה לו ה' הסלם והמלאכים כדי לחזק את לבו, כן עתה בשובו אל ארץ מולדתו הראה לו מלאכים, כדי שיתחזק לבו ולא יירא מאחיו. והנה ה' עשה לו שֶיִדְמֶה לעניו כאלו פתאום הוא רואה מחנה אנשים הבאים לקראתו, ואז אמר מחנה אלהים זה.

Verse 3

מחנים: לשון שנים, אך אין לבקש הוראה וטעם לזה, כי אין מקפידים בשמות.

Verse 4

ארצה שעיר שדה אדום: באותו זמן היתה ארץ שעיר ואח"כ נקראה שדה אדום.

Verse 5

כה תאמרון לאדני לעשו: אמר כן להם עד שיתברר אצלם שהוא אדוניו ידברו עמו בדרך מוסר העבד (ראב"ע) והשלוחים לא היו יודעים דאגתו של יעקב (רשב"ם) ויעקב לא רצה להגיד להם כל מה שאירע בינו ובין עשו רק עשה עצמו בעיניהם כמכבד אותו הרבה מאד כדי שידברו עמו דרך כבוד.
ואחר: עתיד קל משרש אחר, כמו אני אוהבי אהב (משלי ח' י"ו) עיין דקדוקי 554§.


Verse 6

ואשלחה וגו': אני שולח להודיע לאדוני שאני בא אליך, ולא להיותי צריך לעזרתך, כי יש לי רב, אלא למצוא חן בעיניך כי תבין שאני שלם עמך ומבקש אהבתך, אמנם כוונת יעקב נראה שהיתה לבדוק את עשו, לדעת איך הוא עמו.

Verse 7

אל אחיך: אעפ"י שהוא אמר לאדני לעשו, הם דברו דרך כבוד עם אדוניהם ואמרו לו באנו אל אחיך, ולא אמרו אל אדוניך.
וגם הולך לקראתך: כסבורים שאין עשו בא אלא לכבדו ולשמרו בדרך. ואולי כן היתה באמת כוונת עשו, ואולי ג"כ הבינו מתשובת עשו שלא היה בלבו רעה ושנאה על אחיו, ואולי ג"כ ספרו ליעקב את כל הדברים אשר דבר אליהם דברי שלום ואחוה. אמנם יעקב לא בטח בכל זה, כי פחד בשמעו שהוא בא אליו בת' איש, והכתוב לא רצה להאריך בדברי עשו והמלאכים, מאחר שלא הועילו כלום, כי לא בטח בהם יעקב. ונראה (כדעת תלמידי מוהר"ר אברהם חי מיינשטער) כי עשו לא אמר למלאכים שהוא רוצה לילך לקראתו בארבע מאות איש, אך הם הבינו זה ממה שראו וממה ששמעו מאנשיו, ועשו לא ידע שהבינו זה ולפיכך היה יכול להאמין שיעקב לא היה יודע שהוא בא לקראתו, ושהעדרים היו שלוחים לשעיר ושהאנשים ההולכים אחרי העדרים לא היו מכירים אותו. עיין למטה פסוק י"ז. ומלת וגם כמשמעה, עשינו שליחותנו, וגם עשתה פירות כי הנה הוא בא לקראתך.


Verse 8

ויצר לו: עיין דקדוקי 682§.

Verse 9



Verse 10



Verse 11

קטנתי מכל החסדים: הרי זו הקדמה לתפלתו, כלו' הרבה יותר מדי היטבת לי, ומה יוסיף עבדך לדבר? ואעפ"כ הנני מוכרח לחזור ולהטריח עליך שתצילני מיד עשו או טעמו (כדעת יא"א) הנה אתה הפלאת חסדיך עמי, ומה יועיל כל זה אם יבא עשו ויכני? לכן הצילני נא.

Verse 12

והכני אם על בנים: מכת אם על בנים, מכת אכזרית, כמי שהורג האם על הבנים (כמו אם על בנים רֻטָשָה הושע י' י"ד) והיא מליצה ממליצות הלשון, וכן והכהו נפש, מכת נפש.

Verse 13



Verse 14

מן הבא בידו: מן דאייתי בידיה.

Verse 15

עזים מאתים ותישים עשרים: עיין רש"י, וכן כתב (De re restica lib. 2 cap. 3) כי תיש אחד מספיק לעשר עזים.

Verse 16

גמלים מיניקות ובניהם שלשים: הנקבות היו שלשים, ועמהן בניהן (רש"י).

Verse 17

ורוח תשימו: כדי להשביע עינו (רש"י) שתהיה המנחה נראית גדולה ממה שהיא, וגם להניח לו פנאי להתבונן בה, אולי ישוב מחרון אפו, כי כל עדר ועדר שהיה פוגע בו היה כאלו יעקב מתנפל לפניו ומתחנן לו על נפשו (ראז'). ויתכן ג"כ שהיתה כוונת יעקב לעורר את עשו לשאול למי אתה, שאם לא ישאל את הראשון ישאל את השני, ואם לא ישאל את השני ישאל את השלישי, ואם לא ישאל את השלישי ישאל את הרביעי. וכל זה מפני שאם לא היה עשו שואל לא היו אומרים לו דבר, כי אמנם לא צוה יעקב את אנשיו שימסרו המנחה לעשו, אלא שילכו לדרכם ויעשו עצמם כבלתי מכירים אותו וכמאמינים שעשו הוא עדיין בביתו בהר שעיר (כדברי רע"ס), ואם ישאלם יגידו לו שהיא מנחה השלוחה לשר גדול ונכבד ששמו עשו, וכל זה כי אמר אכפרה פניו וכו'. ונראה שאם היה רצון יעקב שיעשו עצמם כמכירים את עשו ושיתנו לו המנחה, לא היה אומר כי יפגשך עשו אחי ושאלך, אלא היה אומר כי תפגוש עשו אחי תתן לו העדר ההולך לפניך. גם היה לו לשים בפיהם דברים אחרים לומר שיקח מנחתם מידם, וכיוצא בזה.

Verse 18

כי יפגשך: בחומש קע"א הגימל בחטף קמץ (שהוא במקום קמץ חטוף, כי כן היו הקדמונים כותבים חכמה בחטף), ובגליון כתוב בספרי אספמי' יִפְגָשֲךָ בחטף תחת השין להורות שהשוא נע, כמו שהיא קריאתנו.
ולמי אלה לפניך: הוא תוספת ביאור לשאלת ואנה תלך, כלו' בשביל מי הם ולמי הם שלוחים, ותרגומו ולמאן אלין, כמו שהוא ברע"ח ובקצת ספרים אחרים וגם בתרגום ירושלמי. וזאת ג"כ דעת רש"י, כי בפסוק שאחר זה כתב: וששאלת ולמי אלה לפניך, מנחה היא שלוחה וגו', הרי כי לדעתו למ"ד למי היא כמשמעה (per chi) אלא שהוא ז"ל ברח מלפרש שתי הלמ"דין הקרובות זו לזו (למי אתה ולמי אלה) בשתי הוראות שונות (כמו שפירש המזרחי), ופירש ולמי אלה של מי הם, כלו' למי הם שלוחים, ושל מי הם עתידים להיות, ואח"כ כתב למ"ד משמשת בראש התבה במקום של, וזה חוזר גם למלות למי אתה וגם למלות ולמי אלה (אייר תרכ"ב).


Verse 19

לעבדך ליעקב: אני (רש"י), ואעפ"י שהיו עושים עצמם כבלתי מכירים אותו רצה שידברו עמו דרך כבוד ויאמרו לו לעבדך ליעקב. ואמנם אם היו עושים עצמם כמכירים את עשו נראה ברור שלא היו מזכירים שמו (לאדני לעשו), ולא היה להם לומר אלא לאדוני.

Verse 20

במצאכם אותו: אם ישאל אתכם.

Verse 21

כי אמר אכפרה פניו וגו': הנכון כדעת רמב"ן ורע"ס שגם דבר זה אמר להם שיאמרו לעשו, להגיד לו שהוא מקביל פניו כראות פני אלהים במנחה (כטעם ולא יראו פני ריקם) וכמו שאמר לו כי על כן ראיי פניך כראות פני אלהים. ונ"ל ראיה לזה מה שסיים המאמר אולי ישא פני, שהוא דרך כבוד ולשון נקיה, ואם היה המאמר הזה מה שאמר יעקב בלבו, היל"ל אולי תשוב חמתו מעלי, כי זה היה הציור הגובר בנפשו של יעקב, רצוני חמת עשו. והנה רצה יעקב שעבדיו יעשו עצמם כמגידים עניני אדוניהם כמו שהוא דרך העבדים. 
אכפרה פניו: נראין דברי גוסעציוס כי לשון כפרה וכפר (פדיון) נגזר מן וכפרת אותה מבית ומחוץ בכפר, וענינו כסוי הדבר המגין, כמו הכפר שהוא מגין על הספינות, או כסוי על החטא שיהיה כלא נראה (כטעם כסוי חטאה), וכן אכפרה פניו אכסה פניו במנחתי (כי השחד יעור פקחים), כאלו לא יראה אותי, כלו' שלא יראני בעין שנאה כמו שהיה רואה אותי לפנים. גם הראב"ע פירש אכפרה אכסה ואסתיר. גם רנה"ו פירש ל' כפרה ל' כסוי (והסכים עמו רמבמ"ן). אלא שהוא אומר כי גם כפר הספינות נקרא כן לפי שמכסין אותן בו, וכן היה דעת געז', וגוסעלציוס אומר כי הוראת הכסוי באה לשרש כפר מן השם כפר, ואני מוסיף כי כפר נגזר מעצי גפר. ותלמידי מוהר"ר מרדכי מורטארה אומר כי מענין זה של כסוי נגזר ג"כ לשון כפירה שבל"ח, כי הכופר בדבר מכסה עליו כאלו איננו. ויש לסייעו ממה שאומרים ג"כ בל"ח כפוי טובה, שענינו כופה כלי על הטובה לכסותה. ודע כי גם רש"י (שפירש כאן לשון קינוח) פירש בשמות ל"ב ל' (מפני מלת בעד) אשים כופר וקינוח וסתימה בעד חטאתכם.
אולי ישא פני: לשון קבלה ברצון חבה וכבוד (שרש נשא מורה ג"כ קבלה) כמו לא ישא פְּנֵי כל כפר (משלי ו' ל"ה), אשר לא נָשָא פני שרים (איוב ל"ד י"ט), הֲיִרְצְךָ או הֲיִשָׂא פניך (מלאכי א' ט'), ומזה נשוא פנים (מ"ב ה' א', איוב כ"ב ח', ישעיה ג' ג') (ואין ענין לזה עם ישאל ה' פניו אליך כי איננו אומר ישא ה' פניך, אלא פניך אליך) והפך מליצת נשא פנים הוא השיב פנים, כי לא אשיב את פניך. והטעם אמרו לו: גם עבדך יעקב אחרינו כי רצה להקדים לפניו מנחתו כדרך שעושים למלכים קודם ראות פניהם, וזה כדי שירצהו האדון ההוא ויקבלהו באהבה. כל זה צוה אותם לאמר לו מעצמם כדרך העבדים המגידים מה שאין ראוי להגיד.


Verse 22

על פניו: לפניו של יעקב. מצאנו לשון עברה נקשר עם על פני, כמו עוברים על פני המלך (ש"ב ט"ו י"ח).
במחנה: נשאר במחנה עם נשיו וילדיו וכל אשר לו.


Verse 23

מעבר יבוק: גבול בני עמון מצד צפון, ונקרא כהיום Vadi-Serka (ראז').
את שתי נשיו: ודינה היכן היתה? נ"ל שהבנות היו הולכות עם אִמָן.


Verse 24



Verse 25

מעבר יבוק: גבול בני עמון מצד צפון, ונקרא כהיום Vadi-Serka (ראז').
את שתי נשיו: ודינה היכן היתה? נ"ל שהבנות היו הולכות עם אִמָן.
לב.כה. ויאבק: מנחם ראב"ע רמב"ן ורד"ק פירשו לשון אבק, וקלער' וראז' וגעז' מוסיפים כי קרוב לזה palestra נגזר מן pale, שענינו בל' יוני עפר. ורש"י פירש מל' חבוק, וכן בל' ארמי אביק, ענינו דבוק וחבוק, ולזה דעתי נוטה. וגעז' בקש להסתייע מתרגום שמרוני שמתורגם נגשושה עמה, והוא געז' מפרש אותו ל' גוש עפר, וזה שבוש, כי גוש איננו אבק, אבל התגושש נגזר מן גש או גשש שענינו בלשון הקודש ובלשון ארמי וסורי משמוש. והנה בספר הכותים אין כתוב ויאבק אלא ויחבק, ואיך יתכן שיתרגמוהו מלשון גוש ואבק? וגעז' נפתה אחרי בוקסטארף שהביא משל לשני אתליטים שהיו עומדים ומתגוששים לפני המלך (בראשית רבא פרשה כ"ב), עומד ומתגושש עם בנו (שם ע"ז) נתגוששת עם העליונים ויכלת להם (שם ע"ח) ופירשם מלשון גוש עפר, והביאם בשרש גוש, ובאמת אינם אלא משרש גשש. וקודם להם הרמב"ם בפירוש המשנה (חלה פרק ב') ואחריו הרע"ב פירשו ספינה גוששת, מלשון גוש עפר, ואינו אלא משרש גשש (וכן הביא בעל הערוך), ומענין משמוש כלומר שהספינה נוגעת בקרקע.
עד עלות השחר: מהפרשים כלם פירשו עד זה כמשמעו, ול"נ ענינו סמוך לעלות השחר. וכמהו ויאהל עד סדום, ויט אהלו עד אלון בצעננים (שופטים ד' י"א), ויט עד איש עדלמי, עד האלהים יבא דבר שניהם [והנה גם המאורע הזה היה ליעקב מאת ה' לחזק את לבו, להודיעו כי הוא בעזרו, כי לבסוף ידע שהוא מלאך, והנה נראה אליו מלאך בדמות איש והתחבק עמו לא להזיקו אלא מלחמת כבוד להפילו לארץ, כדרך האתליטים המתגוששים זה עם זה ועשה עצמו כאלו לא יכול לו, ועי"ז ברכו וקרא שמו ישראל. וגעז' אומר כי אמר כאן ויאבק ע"ש הנחל יבוק].


Verse 26

וירא כי לא יכל לו: התורה מספרת כפי מה שהיה אדם מספר הענין אם היה שם באותה שעה.
ותקע: קל משרש יקע, ודומה לו פן תקע נפשי ממך (ירמיה ו' ח') ענין פירוד. ורש"י ביחזקאל כ"ג י"ו אמר כי לשון הוקעה מורה חבור ותקיעת עץ בארץ (כמו והוקע אותם) והושאל אח"כ להורות שליפת עץ מן הארץ, ע"ד מְשָׁרֵשׁ מְסָעֵף. והנה שרש יקע קרוב לשרש תקע ושקע, ועיין למעלה י"ב ח'.
כף: כל כף על שם כפיפות וחלל (כף היד, וכן כף אחת עשרה זהב) וכן זאת היא הנקראת acetabulum שדומה לכלי שנותנים בו חֹמֶץ. ואע"פ שהירך הוא שיצא ממקומו ולא הכף, אומרים ותקע כף כמו שאומרים אריק חרבי. והנה פירוק הירך מן הכף הוא דבר שאי אפשר שיקרה בשום כח טבעי מן החוץ (רק לפעמים בסיבות פנימיות בתחלואים ארוכים), וכאן נעשה בנגיעה בעלמא, ואז אין ספק כי הבין יעקב שהיה שם דבר למעלה מן הטבע, ואעפ"כ נראה שעדיין לא הבין שהוא מלאך, שאם הכיר שהוא מלאך לא היה אומר לו לא אשלחך ולא היה שואלו מה שמך, ונ"ל כי כשנפרק ירכו חשב יעקב שהוא איש אלהים, כלו' נביא שיש בידו לעשות נסים ברצון שולחו ולא בכחו. ורצה ה' שיכיר זה, כדי שישאל שיברכהו, וכדי שיברכהו ויאמין לברכתו. ויהיה סמוך לבו לא יירא.


Verse 27

שלחני כי עלה השחר: כאילו הוא מתבייש כי לא יכול לו (קלער') וגם לחזק את לבו.

Verse 28



Verse 29

כי שרית: לשון מריבה ומלחמה בערבי (קלער' וראז'). ונ"ל כי מלת שרית מורכבת מעבר ועתיד, וברך אותו שלעתיד יקראו שמו ישראל, כי אז יראו שכבר נלחם עם אלהים ועם אנשים ויכול להם. ואמנם מה שהזכיר אלהים ואנשים הוא לשתי כוונות, האחת (והיא מה שנתכוון המברך) היא שהמלאך אמר אלהים על עצמו, והשנית (והיא מה שהבין יעקב באותה שעה, קודם שיכיר שהוא מלאך) לומר שאויביו ואלהיהם העוזרים אותם לא יוכלו להרע לו.

Verse 30



Verse 31

כי ראיתי אלהים: אולי פתאום נעלה מעליו, והכיר בו שהוא מלאך.

Verse 32



Verse 33

על כן לא יאכלו: מזה נמשך המנהג אצל בני ישראל לא יאכלו לשון הווה, רגילים שלא לאכול, שאם היה עתיד היה אומר לכן, לא על כן, ועוד מה טעם עד היום הזה. וכן גם אנקלוס וגם הירושלמי תרגמו לא אכלין, ולא תרגמו לא ייכלון.
גיד: איננו דוקא מה שקוראים עתה nervus, אבל גם גיד בלה"ק, וגם nervus בדברי הקדמונים, הם כוללים שלשה ענינים הדומים זה לזה בצורתם, במה שהן כעין חבלים, המין האחד הם הנקראים nervi, והשני הם הנקראים ligament והם מחברים עצם אל עצם, והג' הם הנקראים tendines, והם מצד אחד יוצאים מן הבשר (musculus) ומצד אחד נאחזים בעצם. ולדעת געז' ואחרים שרש גיד הוא אחד עם שרש אגד (ענין קשירה), ולדעתי שם גיד הוא משרש נגד (ענין משיכה) ונקראו כן החבלים הנמשכים והולכים על דרך נגד ונפק מן קדמוהי (דניאל ז' יו"ד) ובשס"ה גידים שהזכירו רז"ל נכללו שלשת המינים האלה כלם.
הנשה: ע"ש שלא עצר כח, כמו נָשְתָה גבורתם היו לנשים, והוא פעל נגזר מן נשים ואשה, ואולי מזה בל"ח תש כח. ודעת Castellus Edmundus ואחריו ראז' וגעז' כי הוא הנקרא כסאן בל' ערבי, ואני אומר שאם הדבר כן הוא, איננו רחוק שהערביים קבלו השם הזה מן היהודים.


Chapter 33



Verse 1



Verse 2

וישם את השפחות וגו': ולא חלקם לשתי מחנות, כי לא חלק רק הצאן והבקר והמטלטלין (דון יצחק), ולענין הסדר שסדרן אחרון אחרון חביב (רש"י) שאם יהרגו הראשונים אולי האחרונים ימלטו (נתה"ש).

Verse 3



Verse 4

וישקהו: אומר ראז' (ואחרים לפניו) כי הנקודות שעל המלה הזאת, להורות שבקצת ספרים לא היתה כתובה, ושכן Origenes לא מצא אותה בספריו. ואמת הוא כי על הרוב אין נפילה על הצואר בין האוהבים אלא לנשק, וא"כ היה אפשר שיאמר הכתוב ויפל על צואריו ויבכו בלא מלת וישקהו, והיתה הנשיקה מובנת מאליה, כמו ביוסף עם יעקב (למטה מ"ו כ"ט) ויפל על צואריו ויבך על צואריו עוד. שנשק אותו אעפ"י שלא נכתב. ואפשר ג"כ כי בחוזק ההתפעלות ישאר האוהב על צוארי האוהבו משתאה ומשתומם, ולא ישקהו, ויתכן שכן היה הענין ביוסף עם יעקב, אבל יעקב ועשו אין ספק כי לא היתה ביניהם חבה יתרה, ולא היה שם חוזק התפעלות שיגרום לאחד מהם שישאר משתאה ומשתומם.

Verse 5

מי אלה לך: מה יחס יש להם עמך, בנים הם או עבדיך.

Verse 6



Verse 7



Verse 8

מי לך וגו': מי הוא לך. מה כוונתך לעשות בו, ששלחת אותו לפניך, ואמר מי ולא מה כי המחנה כולל העדרים והאנשים ההולכים עמם. ומלת מי תבא לפעמים גם על זולת בן אדם. ודעת הרמב"ן כי עשו לא שאל אותם למי אתה ואנה תלך, והם לא אמרו לו דבר, ועשו הבין מעצמו שאינם אלא ליעקב שהיה אחיהם. ויתכן ג"כ ששאל אותם ואמרו לו, אך עשו עשה עצמו כבלתי יודע שהם שלוחים אליו, כי חשב שהעבדים הגידו לו זה נגד רצון יעקב (עיין פרושי למעלה ל"ב י"ז) ועשה עצמו כאלו לא אמרו אלא שהם ליעקב (אח"ם).

Verse 9



Verse 10

כי על כן ראיתי פניך: ומאחר שראיתי (עיין למעלה י"ח ה') פניך כמו שרואים פני אלהים, בהביאי לך מנחה (על דרך ולא יראו פני ריקם) מובטח אני שתקבל מנחתי ותרצה אותי. מלת ותרצני היה אפשר שתהיה נקודה שוא, ועכשו שהיא בפתח התיבה לשון עבר להורות על הבטחון שכן יהיה.

Verse 11

ברכתי: מנחה קטנה שיתן איש אל רעהו לאות על אהבתו אותו, כמו ועתה הברכה הזאת אשר הביא שפחתך לאדוני (ש"א כ"ה כ"ז), הנה לכם ברכה משלל אויבי ה' (שם שם ל' כ"ו), ועתה קח נא ברכה מאת עבדך (מ"ב ה' ט"ו).
אשר הובאת לך: כטעם ויביאו לו את המנחה אשר בידם הביתה (למטה מ"ג כ"ו) ענין הקרבת הדורון, ואעפ"י שבאמת העבדים לא הקריבו המנחה לעשו, הנה מאחר שהוא ראה אותה והם אמרו לו שהיא שלוחה לעשו, ואחר שעכשו פירש לו יעקב שהיא למצוא חן בעיניו, יתכן לומר למפרע שכבר הובאת לו.
ויפצר: שרש פצר נגזר מן צר, וענינו הֵצָר ודחק את חברו עד שיעשה רצונו (מוהר"ר דוד חנניה וויטערבי), וקרוב לזה וַתְּאַלְצֵהוּ (שופטים י"ו י"ו) שהוא ענין לחץ ודוחק.
ויקח: המנחה עברה לאט לפני יעקב, ולא היתה רחוקה מן המקום שהיו שם יעקב ועשו, וכשהסכים עשו לקבלה צוה יעקב לאנשיו שימסרוה ביד אני עשו. המבאר לנתה"ש הפריד בקו בין ראיית פנים ולפרקים נראה שפי' ולפרקים כמו ולפעמים, וזה שבוש, והנני מפרש כוונת רש"י ז"ל: תחלה פי' הענין ואמר: ברכתי מנחתי, כלו' שהוא קורא למנחתו בשם ברכה, ואח"כ מפרש למה ואימתי המנחה נקראת ברכה, והוא אומר כי מנחה כמו זו של יעקב, שהיא מובאת על ראיית פנים לפרקים, שאדם מביא לחברו כשהוא רואה פניו אחר כמה זמן שלא ראהו (כמו שהיה הענין ביעקב עם עשו), אינה באה אלא לשאלת שלום, לפי' היא נקראת ברכה, וכל ברכה שהיא לראיית פנים כגון ויברך יעקב א5 פרעה וכו' כלם אין ענינם ברכה ממש אלא ברכת שלום, לפיכך אף זו ברכתי צריך לתרגם mon salut, ואעפ"י שלפי הענין הכוונה מנחתי. ועיין רש"י למטה מ"ז ז' ויברך יעקב היא שאלת שלום כדרך כל הנראים לפני המלכים לפרקים, ונ"ל כי גם כאן צ"ל ראיית פנים לפרקים בלא וי"ו ואחר כמה שנים מצאתי כך בלא וי"ו ברש"י כ"י שבידי, וגם ברע"ח איננה.


Verse 12

נסעה: ל' רבים, עיין אוהב גר עמוד 42.
לנגדך: אצלך ובצדך, וכן ובני גד לנגדם (של בני ראובן) ישבו בארץ הבשן (ד"ה א' ה' י"א).


Verse 13

ודפקום: ואם אחרים ידפקו אותם. שרש דפק לא נמצא אלא בשני מקומות אחרים, קול דודי דופק (ש"ה ה' ב') מתדפקים על הדלת (שופטים י"ט כ"ב), ונ"ל שאין ענינו הכאת הדלת (picchiare  בלעז) אלא דחייה בכח כדי לפתוח, וכן מתדפקים על הדלת, דוחים זה את זה אצל הדלת. ותלמידי מוהר"ר אברהם גריגו זצ"ל אומר כי השרש הוא דף, וממנו הדָף ודחָף ונדָף.
ומתו כל הצאן: כי הבקר לא ימות אבל יזיק להם (רמב"ן).


Verse 14

לרגל: לפי הליכתם, לפי מה שהם יכולים להלך (רש"י).
המלאכה: המקנה נקרא כן, כמו וכל המלאכה נְמִבְזָה וְנָמֵס אותָה הֶחֶרִימוּ (ש"א ט"ו ט'), מפני שהוא מלאכת הרועים העוסקים בו והוא עבודתם.
עד אשר אבא וגו': נראה שלא הלך שם מעולם, וגם לא היה בלבו ללכת שם, כי לא בטח בו.


Verse 15

למה זה אמצא חן וגו': נ"ל הכל דבור אחד, וכפירוש רד"ק (הביאו בעל מכלל יופי) למה זה אמצא חן בעיני אדוני לעשות לי כל הכבוד הזה? וכן מדוע מצאתי חן בעיניך להכירני (רות ב' י'), וכן למטה (ל"ד י"א) אמצא חן בעיניכם ואשר תאמרו אלי אתן, ענינו עשו לי החסד הזה, אף כאן למה זה תעשה לי חסד כזה. ולדעת בה"ט (ואחריו רש"י ואחרים) הם שני דבורים, למה זה תציג עמי מן העם אשר אתך? עשה עמי חסד שלא לעשות זה.

Verse 16



Verse 17

סכת: הוא המקום הנזכר ביהושע י"ג כ"ג ושופטים ח' ט"ו, ואיננו הנזכר בשמות י"ב ל"ז ובמדבר ל"ג ה' (ראז').

Verse 18

שלם: בשלום ובלא נזק (אנקלוס רש"י ראב"ע רע"ס רמבמ"ן וראז'), והגיד זה לומר כי השלים חזרתו בשלום.
עיר שכם: עיר הנקראת שכם, ע"ד נהר פרת, נחל יבק, הר חרמון, וכן מצאנו עיר מבצר צר (יהושע י"ט כ"ט) עיר סְפַרְוָיִם (ישעיה ל"ז י"ב), וכן לדעתי ערי ערוער (שם י"ז ב'), עיין שם פירושי.


Verse 19

אשר נטה שם אהלו: תחלה נטה אהלו ואח"כ קנה המקום (דון יצחק) שאל"כ היל"ל ויט שם אהלו.
קשיטה: לא נמצא אלא באיוב מ"ב י"א. (מלבד יהושע כ"ד ל"ב בספור הזה עצמו). והמתרגם האלכסנדרי ואנקלוס תרגומו כבשות, ובושארט דחה זה בראיות ואמר (כדעת רש"י ורשב"ם) שהוא מין מטבע בלתי ידוע לנו, ואמר שהוא אולי מלשון קֹשֶט, מטבע או משקל שלם ובלתי חסר וקלער' מוסיף כי קוסטרא בסורי numularius, וכן בערבי קַסְטַרַ ענינו תֵקֵן המטבעות ועשאן שלמות וטובות.


Verse 20

אל אלהי ישראל: אל הוא נשוא המאמר, ואלהי ישראל הוא הנושא, אלהי ישראל הוא אל, הוא תקיף וחזק (רשב"ם וראב"ע), ודוגמתו מצאנו שמות שענינם מאמר שלם, כמו ה' נסי (שמות י"ז ט"ו), ה' צדקנו (ירמיה כ"ג ו'), עמנו אל (ישעיה ז' י"ו), ה' שמה (סוף יחזקאל) חפצי בה (ישעיה ס"ב ו'), פלא יועץ אל גבור וגו' (ישעיה ט' ה').

Chapter 34



Verse 1

ותצא דינה: הספור הזה נכתב להבנת דברי יעקב בברכותיו ארור אפם וגו' (משה עהרענרייך).
לראות בבנות הארץ: לעיין נשי הארץ ההיא ומנהג מלבושן, כמשפט הבנות. ובס' השמרונים כתוב להראות.


Verse 2

וישכב אותה: אותה כמו עמה, עיין ישעיה י"ג י"ו.
ויענה: שכב אותה בעינוי, כלו' שלא ברצונה.


Verse 3

וידבר על לב הנערה: דברים טובים דברים נחומים, כמו דברו על לב ירשלם וקראו אליה (ישעיה מ' ב'), כי נחמתני וכי דברת על לב שפחתך (רות ג' י"ג), ועתה קום צא ודבר על לב עבדיך (ש"ב י"ט ח'), וינחם אותם וידבר על לבם (בראשית נ' כ"א), וידבר יחזקיהו על לב כל הלוים (ד"ה ב' ל' כ"ב). וידבר על לבבם לאמר חזקו ואמצו אל תיראו ואל תחתו (שם שם ל"ב ו'), והנחומים הם שיקחה לו לאשה. ברש"י צ"ל אֶשָאֵך בלי יו"ד, וכן הוא ברע"ח.

Verse 4



Verse 5

והחריש יעקב: המתין וישב לו בטל ושקט, כמו ועתה למה אתם מחרישים להשיב את המלך (ש"ב י"ט י"א), ואתם תחרישון (שמות י"ד י"ד), וכן בשרש חשה, ואנחנו מחשים מקחת אותה מיד מלך ארם (מ"א כ"ב ג'), ואתם מחשים אל תעצלו (שופטים י"ח ט').

Verse 6



Verse 7

כי נבלה עשה בישראל: נבלה על הרוב נאמר על מעשה שהוא גנאי לעושהו, אך לפעמים נמצא ג"כ על מעשה שהוא חרפה וגנות למי שעושים אותו לו, כמו כי אם פניו אשא לבלתי עשות עמכם נבלה (איוב מ"ב ח'), וכן פירושו כאן, עשה  בישראל דבר שהוא חרפה וגנאי למשפחתנו (Coccejus)....
וכן לא יעשה: ענוי הבתולות ההולכות בדרך לא היה מעשה הגון אצל שום אומה, והנה שכם בעשותו דבר זה לישראל נמצא מחרפם ומגדפם והראה מיעוט חשיבותם בעיניו, ומחר אם ירצה יהרוג איש מהם על אם הדרך. זו כוונתם לפי דעתי, כי אמנם לא היה להם להתעצב אם הנבל נבלה יעשה, אלא לכבודם חששו, ולנפשם פחדו.


Verse 8



Verse 9



Verse 10



Verse 11



Verse 12

מהר: קרוב ללשון מחיר.

Verse 13

במרמה: חשבו כי מעולם לא יסכימו להמול, ועי"כ יִפָטְרוּ מהם ויצילו את אחותם, אך כשראו שנמולו ולא היה להם מנוס מלתתה להם, אז שמעון ולוי לבדם התעוררו ועשו מה שעשו באף ובחמה, לבלתי יהיו מוכרחים לתת את אחותם לאיש נבל אשר טמא אותה (רמב"ן). אבל שתהיה כוונתם מתחלה להרגם לא יתכן, שא"כ לא היה יעקב בשעת מותו מקלל אפם של שמעון ולוי לבדם, ועוד אם היו כלם בעצה אחת איך היה ששאר האחים לא הלכו עמהם, כי סוף סוף לא היה המעשה בלי סכנה, כי הנשים היו יכולות להתקומם על שני בני אדם ההורגים את בעליהם ואת בניהם ואת אבותיהם ואת אחיהם.

Verse 14

כי חרפה היא לנו: הערלה. ברש"י כ"י כתוב שמץ (בלי מלת פסול), ונכון.

Verse 15

כי חרפה היא לנו: הערלה. ברש"י כ"י כתוב שמץ (בלי מלת פסול), ונכון.
לד.טו. נאות: נראה שהוא נפעל משרש אות (ראז' וגעז') ולרד"ק שרשו יאת והוא קל, והוא מדמהו ללשון כי לך יאתה (ירמיה י' ז'), וקרוב יותר שיהיה יאתה משרש יאה, שענינו יפה, והוא כמו נאוה שמורה ג"כ יפה והושאל על מה שהוא ראוי, ובלשון ארמית יָאוּת ענינו טוב הדבר ואולי מזה נבנה לשון נֵאוּת על המסכים לדברי רעהו אומר לו:
יאות, כלומר טוב הדבר אשר דברת לעשות. וקרוב לזה בל"ח פעל קלֵס נגזר מן קָלוֹס שענינו בלשון יוני יפה.


Verse 16

ונתנו: עיין דקדוקי 465, 464 §§.

Verse 17



Verse 18



Verse 19

אחר: פעל. והוא נכבד וגו': ולפיכך שמע לו אביו והלך עמו לדבר אל אנשי עירו (מהרש"ד בפירוש שני). 

Verse 20



Verse 21

את בנותם נקח לנו וגו': כשדברו עם בני יעקב תלו הדבר בהם, בנותיכם תתנו לנו ואת בנותינו תקחו לכם, וכאן בהפך, לפתות אלה ואלה (רש"י ורשב"ם).

Verse 22

נמולים: נפעל מן מול, על דרך ל"ח נידון, וע' דקדוקי 521 §.

Verse 23

מקניהם וקנינם: חשבו רעה על יעקב ובניו (ראב"ע).

Verse 24



Verse 25

ויבאו על העיר בטח: שהיתה יושבת לבטח, וכן כל בטח שבמקרא על היושבים נאמר (רשב"ם) וכן תרגם אנקלוס דיתבא לרוחצן. וכן הירושלמי דהוה יתבא לרוחצן. אבל רש"י והמדרש פירשו בטח על שמעון ולוי, וכן תרגמתי.

Verse 26



Verse 27

בני יעקב: שאר בני יעקב, כתרגום ירושלמי כי אע"פ שלא היתה ידם עמהם להרוג ולא היו עמהם באותה עצה, שאם לא כן היו הולכים גם הם להרוג ולא היו מניחים אותם לבדם בסכנה, מכל מקום אחר שכבר נהרגו בני העיר, הלכו גם הם לבוז.
אשר טמאו: מפני שטמאו, ולקחו מהם תשלומי צערם ובושתם, וכן דעת בה"ט. עיין נתה"ש.


Verse 28

את צאנם וגו': לא היה המקרא ראוי לאתנח, רק לכבדות קריאת הפסוק בלא שום הפסקה עשו אותו כאלו הוא שני מאמרים, את צאנם ואת בקרם ואת חמוריהם לקחו, ואת אשר בעיר ואת אשר בשדה לקחו, וכיוצא בזה למעלה ז' י"ג, וכן בירמיה ט' כ"א, וביחזקאל י' י"ב.

Verse 29



Verse 30



Verse 31

הכזונה יעשה, שכם.
את אחותנו: כלו' ראוי היה לנו להנקס ממנו על כבודנו אשר חִלֵל, ואמנם תשובה זו לא השיבו אלא שמעון ולוי באפם ובחמתם, והיו דבריהם נגד השכל, כי אחר שהיה לוקח אותה לאשה לא היה כבודם מזולזל אלא מתרבה, ובפרט אחר שהסכים עמהם להמול. גם לא היה לחוש שהא יקרה להם רע כזה, או רע מזה לעתיד, כי משעה שהיו מתחתנים עם נשיא הארץ, מי יזיד לגעת בהם? א"כ לא היה זה אלא שֶטֶף אף ונקמה, ועל כן אביהם, שמר את הדבר עד יום מותו, וקלל אפם. ורש"י באמרו הכזונה הפקר, את אחותנו ית אחתנא, הוקשה לו שהיל"ל לאחותנו, וכן בקצת נסחאות התרגום נמלא לאחתנא, ורש"י מפרש מלת את כמשמעה, ומפרש הזכונה הפקר: היעשה את אחותנו הפקר כזונה?


Chapter 35



Verse 1

הנראה: בינוני, ומשמש לעבר ולעתיד. מה שכתב רש"י לפי שאחרת בדרך וכו' צ"ל נִדְרֶךָ וכן הוא בתנחומא.

Verse 2

את אלהי הנכר אשר בתוככם: משלל שכם (רש"י).

Verse 3



Verse 4

ואת הנזמים: הקדמונים היו נוהגים נזמים לשם ע"ז, כמו שהעיד Augustinus על אנשי אפריקה שבימיו: Execranda autem superstitio ligaturarum, in quibus etiam in aures virorum in summis ex una parte auriculis suspensae deputantur, non ad placendum hominibus, sed ad serviendum daemonibus adhibetur.

Verse 5



Verse 6



Verse 7

אל בית אל: יש אל בבית אל, האל מתגלה בבית אל (רש"י). נגלו אליו האלהים: נגלו אליו כחות בעל הכחות כלם, כלו' האל עם רבוי כחותיו, כי נראה לו ה' והמלאכים העולים ויורדים לעשות רצונו, והנה השם הוא קדש, אבל הוא נאמר בבחינת רבוי כחותיו. ועיין אוהב גר.

Verse 8

ותמת דברה: כבר הלכה מחרן לארץ כנען עם רבקה (למעלה כ"ד נ"ט) ונראה (כדעת רמב"ן) שכבר חזרה לארצה ובנסוע יעקב הלכה עמו לראות את רבקה, וגם מפני שהיתה נפשה קשורה עם רחל ולאה וילדיהן. ואמנם התועלת בספור הזה ללמדנו מדה טובה לכבד גם המינקת המשתדלת בגידול היונק גם אחר שגדל, ובפרט זאת שיצאה מארצה ומבית אביה ללכת עם רבקה, והנה הבכיה וקריאת שם המקום ע"ש הבכי לאות הוא שכבדו אותה גם בחייה ואהבוה מדה כנגד מדה. וכן מצאנו המיניקות חביבות אצל הקדמונים, עיין וירגיל (  Aen. Lib. 7 בתחלתו) Tu quoque. ברש"י צ"ל ואלון בל' יוני אחר, כך הוא ברע"ח litoribus nostris Aeneja nutrix. ובחומש שנ"א עם ג' תרגומים ובכ"י שבידי, וכן צ"ל, והכוונה על המלה היונית *****.

Verse 9



Verse 10

יעקב: שהוא מענין עָקֵב, וגם מלשון עָקְבָה, והנה איננו שם כבוד.

Verse 11

פרה ורבה: צווי לברכה, כמו פרו ורבו (ראב"ע).
פרה: השרש הזה נאמר על הבנים לא על בני בנים ויעקב לא הוליד עוד מכאן ואילך ומכל מקום נולד לו בנימין שכבר היה בבטן אמו, ויתכן שתהיה הכוונה עליו, כדברי רש"י. אבל יעקב עצמו בהיותרצונו לכבד את יוסף (בנו החביב) ולתת לו פי שנים, פירש הנבואה הזאת דרך דרש כאלו היה הוא עתיד להעמיד עוד שבטים אחרים. והם אפרים ומנשה, ולפיכך אמר (מ"ח ג' ד' ה') אל שדי נראה אלי בלוז, ויאמר אלי הנני מפרך, ועתה שני בניך וכו' לי הם.


Verse 12

ולזרעך: כלומר לזרעך, עיין למעלה י"ג ח'.
גוי וקהל גוים: כל שבט קרוי גוי להיותו שוכן בחבל נחלה המיוחד לו.
מחלציך: להיות ההולדה נמשכת מהוצאת הזרע, והזרע מתקבץ ונדחה לחוץ מן המקומות הקרובים לכלי ההולדה, והחלצים הם קרובים להם, אומרים שהבנים יוצאים מהחלצים. ואין כן מליצת יוצאי ירכו, כי שם ירך הוא כנוי לאבר המוליד, וכן באשה ונפלה ירכה, שאם לא כן היה ראוי לומר יוצאי ירכיו בל' רבים.


Verse 13

ויעל מעליו אלהים במקום אשר דבר אתו: הכוונה במקום שדבק עמו עכשו לא בחלום הסלם והמראה הזאת היתה בהקיץ, ובהעלותו מעליו נתבררה לו אמתת המראה, והתעורר להציב מצבה אחרת לכבוד האל אשר דבר אתו בפעם הזאת מלבד המצבה אשר הציב בפעם הראשונה על חלום הסלם.

Verse 14



Verse 15

ויקרא יעקב: בתחלה קרא אל בית אל למקום המזבח אשר בנה (פסוק ז'), ועכשו קרא בית אל לכל המקום אשר דבר אתו שם עכשו, והוא עצמו מקום חלום הסלם, וחזר וקרא לו בית אל על שם הדבור של עכשו. והנה ידוע כי ירבעם העמיד עגל בבית אל, והנה יבושו המאחרים זמן כתיבת ספר התורה, שאם היה שנכתב אחרי ירבעם אין ספק כי הכהן או הלוי או היהודי שכתב ס' התורה (כי מעשרת השבטים עובדי העגלים לא יתכן לומר שהיה מי שכתב ס' התורה) לא היה כותב ספור זה המסייע חטאת ירבעם בהיותו מיחס קדושה למקום הנקרא בית אל.

Verse 16

כברת הארץ: מדת קרקע בלתי ידועה, אבל ממה שכתוב בנעמן וילך מאתו כברת ארץ (מ"ב ה' י"ט) נראה ברור שהיא מדה קטנה, מיל וכיוצא בו, כי מן הסתם לא אֵחַר גחזי לחשוב מחשבתו. ואין אנו יודעים אם הכ"ף שרש או שמוש. ורמב"ן אחר שבא לא"י ראה שאין מן קבורת רחל עד בית לחם אפי' מיל, וכן נכון, אעפ"י שאין ראייתו ראיה, כי מי יאמין שתהיה מצבת קבורת רחל עדיין במקומה? מה שכתוב ברש"י והכיר מצוי צ"ל והבר, כן הוא בב"ר, והמדרש דורש מלת כברת מלשון כברה וגם מלשון בר (דגן).
ותקש: שרשו קָשָה, והוא פִּעֵל, על משקל ויצו ואח"כ בהקשותה והוא הפעיל, ופועל הקשה הוא עומד כאן במקום תאר הפעל, כמו הקשית לשאול (מ"ב ב' י'), היטבת לראות (ירמיה א' י'), אף כאן הִקְשְתָה ללדת. כאמרם בהמה המקשה לילד (חולין פרק ד'), וחסרה מלת ללדת, ושיעורו ותקש ללדת בלדתה, כשילדה ילדה בקושי, ונ"ל כי גם ותקש הוא מבנין הפעיל, והיה משפטו וַתֶקֶש על משקל וַיֶגֶל, אלא שנתחלף משקל גֶבֶר במשקל גְבַר, לרוב הקרבה שביניהם, עיין Prolegomeni עמוד 123.


Verse 17

כי גם זה לך בן: נחמה אותה, שהולד חי, וגם בן ולא בת, וכן אל תיראי כי בן ילדת (ש"א ד' כ').

Verse 18

כי מתה: מאמר מוסגר. בנימין: חביב כמו הימין, כמו תהי ידך על איש ימינך (רד"ק).

Verse 19



Verse 20



Verse 21

מגדל עדר: מקום רחוק מבית לחם כאלף אמה (היירונימוס).

Verse 22

וישמע ישראל: ולפיכך הוכיחו בשעת מותו פחז כמים, (רשב"ם). ויהיו בני יעקב שנים עשר: חוזר למעלה, כשנולד בנימין נשלמו הי"ב שבטים (רש"י ורשב"ם). הטעמים המחברים וישמע ישראל עם ויהיו בני יעקב לפסוק אחד אין ספק שהם מוטעים, כי לפיהם תהיה מלת אביו מופסקת פחות מחלות בארץ ההיא, ואין ספק כי מלת אביו צריכה למפסיק יותר ממלת ההיא, כמו שהוא הענין בטעמים באחרים המסיימים הפסוק במלת ישראל. ונראה ברור כי בעלי הטעמים עשו אותו שני פסוקים, והאחרונים רצו לעשותם פסוק אחד, ולא ידעו להציב טעמיו כהוגן, ואם באת לתקנם כך תקנם: ויהי בשכן ישראל בארץ ההוא וילך ראובן וישכב את בלהה פילגש אביו וישמע ישראל ויהיו וגו'.

Verse 23



Verse 24



Verse 25



Verse 26



Verse 27



Verse 28



Verse 29

ויגוע: עיין למעלה כ"ה ח'.

Chapter 36



Verse 1



Verse 2

את עדה בת אילון החתי: היא הנזכרת למעלה (כ"ד ל"ד) בשם בשמת בת אילון החתי (ראב"ע). אמנם יהודית בת בארי החתי לא נזכרה כאן כי לא נתקיים לה זרע ואחריה לקח את אהליבמה זאת (רשב"ם).
אהליבמה בת ענה בת צבעון החוי: יש שחשבו להגיה בן צבעון, וכן הגיהו השמרונים. והנכון כי צבעון מת והיו לו נשים הרבה, ואחת מהן נשארה בלא בנים, ובא ענה בנו ולקחה לו לאשה ויבמה, והוליד ממנה בת, ויקרא שמה אהל יבמה, וקמה על שם אביו המת, ונקראת בת צבעון, אך היא באמת בת ענה (אאז"ל, ועיין בה"ע תקפ"ט עמוד 115, ועיין למטה פסוק כ"ד). ויעקב חי פארדו מקשה כי היבום הוא להקים שם לאיש שמת בלא בנים, לא לאשה שאין לה בנים, כי יכולה היא להנשא לכל מי שתרצה. ואני אומר שהיתה אצלם עגמת נפש אם תהיה אשת המת החוצה לאיש זר, והיה חביב להם שתנשא לאחד מבני המשפחה. ומליצת הכתוב לא תהיה אשת המת החולה החוצה לאיש זר (דברים כ"ה ה') סיוע לזה. ודעת הרמב"ן עיין למטה פסוק כ'. ולדעת רבנו תם ענה אשה היתה.


Verse 3

ואת בשמת בת ישמעאל: למעלה (כ"ח ט') נקראת מחלת, ונ"ל כי שני השמות ענינם אחד, כי מחלת לשון מתוק בל' ארמית, תרגום של מתוק חלי, וכן בשם בארמית ענין מתיקות. ברש"י כ"י שבידי כתוב עונותיה (לא עונותיו).

Verse 4



Verse 5



Verse 6

וילך אל ארץ מפני יעקב אחיו: גם קודם שחזר יעקב מפדן ארם כבר היה עשו בארץ שעיר, אך נראה שלא קבע שם דירתו עם כל בני ביתו, אך הניח נשיו ובניו ומקצת מקנהו וקנינו אצל יצחק אביו בארץ כנען, והוא היה גר בארץ שעיר, ורועה שם שאר מקנהו, כדרך הרועים שהיו הולכים ממקום למקום. ואולי היתה עמו בשעיר אהליבמה שהיתה בת ענה החורי מיושבי הארץ. ומה שכתוב אלה בני עשו אשר יולדו לו בארץ כנען יתכן שהוא חוזר על רובם, ולא על בני אהליבמה. והנה קודם מיתת יצחק בא עשו אצל אביו והיה בקבורתו, ואז ראה כי אין הארץ רחבת ידים למקנהו ולמקנה יעקב, ולקח נשיו וקנינו וקבע דירתו בהר שעיר.

Verse 7



Verse 8



Verse 9



Verse 10



Verse 11



Verse 12

ותמנַע: תמנע בפתח היא אשה ובקמץ הוא איש, חוץ מאחד, ואחות לוטן תמנָע (למטה כ"ב) שהוא בקמץ מפני ההפסק.

Verse 13



Verse 14



Verse 15



Verse 16



Verse 17



Verse 18



Verse 19

הוא אדום: בני עשו ואלוכיהם הנזכרים הם הם האומה הנקראת אדום, (אח"מ).

Verse 20

החורי: שהיו שוכנים במערות, וכתב היירונימוס בעובדיה ד': Omnis australis region Idumaeorum in Specubus habitatiunculas habet.
לוטן ושובל וצבעון וענה ודישון ואצר ודישן: לדעת הרמב"ן שבעתם אחים בני שעיר, ושני ענה היו, אחד אחי צבעון ואחד בנו, ושתי אהליבמה היו, אחת בת ענה בן צבעון, והיא נקראת בת צבעון, כי בני בנים נקראים בנים, ואחת הנזכרת בפסוק כ"ה היא בת ענה אחי צבעון, ולכך באשת עשו אומר בת ענה בת צבעון להודיע שאיננה בת ענה אחי צבעון. וכבר כתבתי כי לדעתי כל האלופים האלה ענינם משפחה ושבט. 


Verse 21



Verse 22



Verse 23



Verse 24

ואיה: לדעת אאז"ל השמיט אהליבמה שהיתה נקראת בת צבען ולא היתה אלא בת ענה ורמז עליה בוי"ו ואח"כ פירש ואהליבמה (היא) בת ענה, לדעת רשב"ם כך היה שמו ואיה כמו ושתי ויזתא ופסי, ולדעת אחרים הוי"ו יתרה.
את הימים: אמרו שענינו פרדים, והקשה בושארט כי פרדים שמם ולא ימים, ואני אומר כי ידוע כי שני מיני פרדים יש, אמו סוס ואביו חמור, או אמו חמור ואביו סוס, והנה רוב הפרדים שמשתמשים בהם לרכיבה אמם סוס ואביהם חמור, והם הנקראים פרדים בכל המקרא. ואמנם הימים יתכן שהם אותם שאמם חמור ואביהם סוס, והנה ענה היה רועה חמורים, וקרה מקרה שאחת או יותר מחמוריו נזדווגו לסוס שמצאו בדרך וילדו ימים, והם הנקראים בל' רומי hinnus ובל' אשכנז maulesel, והפרד נקרא mulus ובל' אשכנז maulthier והיירונימוס וראז' פירשו חמין (thermae), ואנקלוס ואחריו בושארט וקלער' מפרשים מלשון אימים כלו' ענקים שבאו עליו וגבר עליהם ועשה לו שם בגבורתו, אך לפי זה אשר הנה היל"ל.


Verse 25

ואהליבמה בת ענה: נראה כמיותר, אבל ענינו (לדעת אאז"ל) כי גם אהליבמה אעפ"י שנקראת בת צבעון היתה בת ענה.

Verse 26

דישן: הוא דישון, פסוק כ"א. עיין רמב"ן או נתה"ש. 

Verse 27



Verse 28



Verse 29



Verse 30

לאלפיהם: חסר וי"ו, ונ"ל כי ראוי לקרוא לאַלְפיהם.

Verse 31

ואלה המלכים וגו': הכוונה קודם זמנו של משה, ואעפ"י שבימיו עדיין לא מלך מלך לבני ישראל אין זה כלום, כי הוא כאומר כל המלכים האלה מלכו באדום ועדיין לא היה מלך לישראל. כן דעת C.B. Michaelis ואחרים. ויתכן ג"כ לפרש לפני מלוך מלך לבני ישראל קודם שיהיו ישראל לעם אחד בארץ וראויים להמליך עליהם מלך, ומיד אחרי משה היו יכולים להמליך עליהם מלך. ורשב"ם וראב"ע ואחרים פירשו כי משה עצמו נקרא מלך, ככתוב ויהי בישורון מלך, וזה עולה יפה לפי דעתי ששם מלך נגזר מן מוליך (dux), ומשה היה מוליך ומנהל את ישראל, אע"פ שפסוק ויהי בישורון מלך איננו לדעתי על משה. ויש שאולים והלא מיעקב ועשו עד משה לא היו אלא ד' דורות, ואיך מלכו בתוך כך שמונה מלכים אחרי מות עשו, ומי יודע כמה זמן אחרי מותו תחילו המלכים? לזאת אשיב ראשונה כי במקום אחר אבאר בלא פקפוק כי א"א שלא עברו יותר מד' דורות מיעקב עד משה, באופן כי בלא ספק ת' שנים שלמות ישבו אבותינו במצרים, והשנית כי המלכים האלה לא היו אב ובנו, אלא כלם בני משפחה אחרת, ומי יודע כמה מלחמות היו באדום וכמה מלכים מתו במלחמה ומלכו אחרים תחתיהם. והנה החכם מיכעליס הנ"ל הביא ראיה ברורה שאין המלכים האלה עד ימי דוד כי המלכים האלה הם ממשפחות שונות, ולא אחד מהם מלך בן מלך, א"כ לא היתה המלוכה מורשה אצלם, אבל בימי דוד מצאנו שלא היה הדבר כן, כי הדד האדומי היה מזרע המלך (מ"א י"א י"ד), א"כ מלכות אדום לא היתה תכונתה בימי דוד כמו שהיתה בימי המלכים האלה הנזכרים בתורה, א"כ לפני מלוך מלך לבני ישראל אין הכוונה בו עד זמן דוד או שאול, וא"כ לא נכתבה הפרשה הזאת בימי מלכי ישראל ויהודה, כמו שחשבו קצת בעקבות היצחקי שהביא ראב"ע.

Verse 32

ושם עירו: עיר מולדתו.
דנהבה: היירונימוס כתב שהיה בימיו כפר ששמו דנהבה שמונה מילין מהעיר ער (אשר בארץ מואב) לנחל ארנון.
בלי בן בעור: אין ספק שהוא קודם בזמן הרבה לבלעם בן בעור, וא"א שיהיה הוא, מלבד כי בלעם נקרא קוסם ולא מלך, ושם עירו פתור ולא דנהבה.


Verse 33

בצרה: עיר באדום, עיין ישעיה ל"ד ו', וס"ג א'. ועמוס א' י"ב (הרמב"ן) ולדעת חז"ל ורש"י היא בצרה אשר במואב, ירמיה מ"ח כ"ד.

Verse 34



Verse 35

המכה את מדין וגו': מלחמה ידועה בימים ההם, והדד עשה לו שם בגבורתו.

Verse 36



Verse 37



Verse 38



Verse 39

הדר: ובד"ה הדד בדל"ת, וכן בס' הכותים, ונראה שהגיהו או טעו לכתוב בדל"ת מפני הדד הנזכר למעלה פסוק ל"ה, ומפני הדד ה נזכר במלכים א' י"א י"ד, שהיה באדום מזרע המלוכה, גם טעו בבן הדד שהיה מלך בארם.
ושם אשתו מהיטבאל: הדר זה היה מלך בימי משה, ואשתו גם היא היתה בימי משה, ואולי היתה אשה מפורסמת בעבור מעלותיה או בעבור ייחוסיה והאחרון  קרוב יותר, מפני שהאריך ביחוסה.
בת מטרד בת מי זהב: אולי מטרד שם אשה והיא היתה בת מי זהב, או כי מהיטבאל ע"י שהיתה בת מטרד היתה מזר מי זהב, שהיה מפורסם בימים ההם, אך לומר שהיה מטרד שם אביה ומי זהב שם אמה, או להפך דמו שכתב ראב"ע, נ"ל שאיננו ע"ד לה"ק, כי אז היל"ל ושם אביה מטרד ושם אמה מי זהב. והנה כל שמות המלכים הקודמים הם באתנח, וזה לבדו בסגולתא והיה ראוי שיהיה גם הוא באתנח, ומלת פעו בזקף, אבל מפני שנשתנה המלך הזה שהוסיף בו הכתוב שם אשתו ושם ייחוסה, רצו להפריד התוספת מן העיקר, ונתנו את האתנח במקום שהיה שם סוף הפסוק אלמלא התוספת, ושם המלך שהיה בשאר פסוקים באתנח, לא הורידוהו שתי מדרגות, מאתנח לזקף, אך נתנו עליו הוד מלכות על ידי הסגולתא שהוא המפסיק הגדול אחר האתנח.


Verse 40

ואלה שמות אלופי עשו וגו': דעת C.B.Michaelis (והסכים עמו ראז') כי האלופים האלה אינם אלא תולדות יעוש ויעלם וקרח בני אהליבמה שלא נזכרו להם תולדות למעלה, כי לא היו רבים באכלוסים, וברוב הימים נתרבו עד כי הימי הדר התפרדו לאלופים. וזה רחוק כי כאן נזכר אלוף אהליבמה שנראה שכולל כל צאצאי האשה ההיא, ועוד נזכרו כאן אלוף קנז אלוף תימן, ואלה נראה שאינם אלא בני אליפז. ואני אומר כי אלה הנזכרים כאן הם שמות המשפחות שלא היו תחת עול מלך אדום, אלא מרדו בו ועשו עצמן רעפובליק. והנה בימי משה היה מלך באדום על קצת האומה, וקצת מן האומה לא היו תחת המלך כי אם תחת יד נשיאיהם, וזה עלה בדעתי אחרי ראותי דברי רשב"ם בדברים ב' ד': אתם עוברים בגבול אחיכם בני עשו הישבים בשעיר: "לא אלה הם אותה אדום שיצאו בחרב לקראת ישראל (במדבר כ' כ') שהרי באלה כתוב כאשר עשו לי בני עשו היושבים בשעיר, אבל אדום לא מכרו כלום דכתיב בהם ויט ישראל מעליו" ונראין דבריו מוכרחים לבאר סתירת הכתובים, כי מלך אדום יצא לקראתם בעם כבד וביד חזקה ובבני עשו אמר וייראו מכם, ואמר כאשר עשו לי בני עשו (דבריו ב' כ"ט) שנתנו להם אכל בכסף, ובהפך במלך אדום כתוב ויט ישראל מעליו והנה האלופים הנזכרים כאן שמותם שונים מאותם הנזכרים למעלה (ט"ו י"ח) ורק שנים, תימן וקנז, הם שוים בשתי הפרשות ונראה כי המשפחות המורדות במלך אדום היו רובם משפחות חדשות שמתחלה לא היו מרובות באכלוסין, ולא היו נקראות אלופים, ונספחו אליהן בקשר גם שתים מן המשפחות העתיקות תימן וקנז. ומה שלא נזכר כאן עמלק, אעפ"י שגם הוא מבני עשו, ולא היה משועבד למלך אדום. נראה שהוא מפני שלא היה באגודת אלופי עשו, אבל היה לעם בפני עצמו, ונראה שגם בימי משה היה לעמלק מלך מיוחד הנקרא אגג, שכן בלעם אמר וירם מאגג מלכו.

Verse 41



Verse 42



Verse 43

הוא עשו אבי אדום: זה ספור מה ששייך לעשו אבי אדום ותולדותיו, וכיוצא בזה הוא אהרן ומשה (שמות ו' כ"ה) ועיין למטה ל"ז ב'.
אלה אלופי: המתרגמים והמפרשים כלם פירשו שרים ומושלים, וכן תרגמתי ופירשתי גם אני עד היום הזה, ועתה בתשרי תרי"ט, בהיותי עוסק בהגהת תרגומי לשלוח אותו אל המדפיס המוציאו לאור בעיר מולדתי, ראיתי כי יותר נכון ויותר קרוב אל הדעת הוא שלא תהיה הכוונה במלת אלוף על השר והמושל אלא על המשפחה והשבט. כי הנה אחר שהזכיר בישראל (למעלה ל"ה כ"ב) ויהיו בני יעקב שנים עשר בני לאה וגו' בני רחל וגו' ובני בלהה וגו' ובני זלפה וגו', ואלה השנים עשר היו אח"כ למשפחות גדולות שנקראו בשם מטות ושבטים, יזכיר גם באדום שמות נשי עשו ושמות בני כל אחת ואחת. אבל מפני שקצת מבני עשו נפרדו לכמה משפחות ושבטים, יזכיר ג"כ (פסוק ט"ו עד י"ח) שמות אלופי בני עשו, כלו' שמות המשפחות שהיו באדום כמו השבטים בישראל: אלא שבאדום נקראו בשם אלוף, והמלה נגזרת מן אֶלֶף (כדעת בושארט וגיז', אלא שלדעתם האלוף הוא שר שאלף ונשיא המשפחה), ובלשון הקדש מצאנו (שופטים ו' ט"ו) הנה אלפי הדל במנשה, והכוונה משפחתי ובית אבי. והנה מליצת אלופי בני עשו ענינה כמליצת מטות בני ישראל (במדבר ל"ו ט'), וכמו שמטה יוסף נחלק למטה אפרים ומטה מנשה, ככה זרע אליפז נחלק לשבעה אלופים, ומשפחת רעואל נפרדה לארבעה אלופים, ורק שלשת בני אהליבמה נשארו שמותם על צאצאיהם אלוף יעוש, אלוף יעלם, אלוף קרח, כמו שנשארו שמות בני יעקב על מטותם, וחתם ואמר (פסוק י"ט) אלה בני עשו ואלה אלופיהם הוא אדום, כלו' אלה הם תולדות עשו, ואלה הם שמות השבטים והאלופים שעמדו מהם, קצתם נקראו על שם בני עשו עצמם, כי צאצאי כל אחד מהם נשארו דבקים ואגודים יחדיו, וקצתם נקראו על שם בני בניו, כי נפלגו למשפחות שונות, וקבוץ כל המשפחות האלה הוא הנקרא אדום, כלו' אומת אדום כוללת כל השבטים האלה. ואח"כ הזכיר שמות בני שעיר החורי ובני בניו, והודיע כי הבנים לבדם נקראו אלופים, ולא בני הבנים, גם נ"ל כי כמו שבלה"ק קראו אֶלֶף לחֵלק מן השבט, כן גם בלשון בני שעיר היה האלוף נחלק לאלפים, וזה טעם (פסוק ל') אלה אלופי החורי לאלֻפיהם, חסר וי"ו, והכוונה לומר לְאַלְפֵיהֶם, והנה משפחות אדום ואלופיו (בזמן מן הזמנים) הסכימו כלם או רובם להעמיד עליהם מלך, ומשה הזכיר שמות המלכים ההם עד אותו שהיה בימיו, ואח"כ חוזר ומזכיר (פסוק מ') שמות אלופי עשו, ואינם הנזכרים למעלה, שהיו כלולים במלכות אדום, אבל הם שמות משפחות חדשות (חוץ מקנז ותימן), שנפרדו מממלכת אדום, ונקראו אלופי אדום. ובימי משה היו אלופי אדום (שמות ט"ו ט"ו) והם אלה, והיה ג"כ מלך אדום, ובעל ד"ה טעה וחשב כי האלופים האלה קמו אחרי המלכים (וימת הדד, ויהיו אלופי אדום). וכאן ראוי להתבונן במליצת למקומותם בשמותם, שהיא מליצה קשה מאד (ואלה שמות בשמותם) ולא ראיתי מי שהתעורר על זה אלא בעל בוצר עוללות הי"ו, והוא פירש שהיו מושלים בשם עצמם ולא בשם מלך אדום. אך נ"ל שאיננו מדרך לשון הקדש לומר על ההוראה הזאת מושלים במשותם, מלבד כי כאן לא נזכר לשון ממשלה, ופירושו מיוסד על דעת האומרים כי אלוף ענינו משל, ואין כן דעתי. ולדעתי למקומותם בשמותם הכוונה בו שהמקומות נקראו על שם האלופים, כמו שמצאנו (פסוק ל"ד) מארץ התימני, על שם אלוף תימן, וכיוצא בזה בישראל אומרים ארץ יהודה, ארץ אפרים, הארצות על שם השבטים. ומלת למשפחותם ענינה (כמו בשאר מקומות) שהאלופים נחלקו למשפחות שונות, וכמה משפחות קטנות היו נכללות במשפחה גדולה הנקראת אלוף, והנה מלת אלוף בלשון שעיר החורי (ומן החורי קבלו אותה בני עשו) היא נגזרת מן אֶלֶף, וענינה משפחה ושבט, אבל בלה"ק היה שם התאר נגזר מן הפעַל אָלַף וענינו מכיר, מְיֻדָע ואוהב ואמרו אלופי ומיֻדעי (תהלים נ"ה י"ד) כמו שאמרו  ולנעמי מודע לאישה (רות ב' א'), איש מאת מַכָּרו (מלכים ב' י"ב, ו' וח'). וכן אל תאמינו ברֵעַ אל תבטחו באלוף (מיכה ז' ה') ענינו אוהב ומכיר, וכן העוזבת אלוף נעוריה (משלי ב' י"ו), וכן ונרגן מפריד אלוף (שם י"ו כ"ח), וכן ושונה בדבר מפריד אלוף (שם י"ז ט'), ואח"כ אמרו כבש אלוף (ירמיה י"א י"ט), והוא (כדעת בושארט) תאר לכבש בייתי היודע וקונהו ואוהב אותו ומלומד ללחוך בגדו, וכן הוא בלשון ערבי. אבל אלופי יהודה שבזכריה י"ב היו, ו' אין לברר פירושם, כי המקראות ההם סתומים מלבד שהם כתובים בלא וי"ו. וכן והיה כאלוף ביהודה (שם ט' ז') הוא סתום וחותם, וגם הוא חסר וי"ו. לא נשאר רק פסוק א' בירמיה, ואת לִמַדְתְּ אותם עליך אלופים לראש, שנראה כמסייע למה שחשבו עד היום במלת אלוף, וגם אני לא היה עולה בדעתי לפרש מה שפירשתי כאן בענין אלופי אדום, לולא שכבר זה כ"ו שנים בפירושי לירמיה נטיתי בפירוש הכתוב ההוא מפרוש המפרשים. עיין מה שכתבתי בירמיה י"ג כ' וכ"א, אחרי כָתְבִי כל זה מצאתי כי רש"י ז"ל כתב כאן: אלה אלופי בני עשו ראשי משפחות. נראה שהיתה דעתו כדעתי, אלא שלא הוסיף לבאר כי המשפחות אח"כ על שם אבותם, כמו שמטות ישראל נקראו על שם ראובן ושמעון ושאר בני יעקב. אבל הרא"ם לא רצה להבין דברי רש"י כמשמעם, כי ראה שהם מתנגדים לדברי רז"ל שאמרו כל אלוף מלכותא בלא תגא, ופירש ראשי משפחות, שרים ונשיאים כל אחת על משפחה אחת, ונ"ל שאם היתה כוונת רש"י לפרש כן, היה מביא סיוע מן התרגום ומן התלמוד, אבל אם היתה כוונתו כפרושי, ונגד התרגום והתלמוד, בחכמה קיצר לשונו, וגלה דעתו ברמז קל ולמטה פסוק מ' פירש וכתב: והראשונים הנזכרים למעלה הם שמות תולדותם. אח"ך מצאתי כי גם ק' ב' מיכעליס אמר כי האלופים הם המשפחות. ובענין מליצת ואלה שמות... בשמותם, מצאתי כי עוד במקום אחד היא כתובה בתורה (ולא בשום מקום אחר בתנ"ך), והוא בבני ישמעאל (כ"ה י"ג) ואלה שמות בני ישמעאל בשמותם לתולדותם, וכאן פירשו רש"י ואחרים שהשמות מסודרים כסדר שנולדו הבנים, ויהיה דקדוק המלות כאלו כתוב ואלה שמות בני ישמעאל בהזכרת שמותם על סדר תולדותם. אלא שלפי זה יותר היה ראוי שיאמר כתולדותם בכ"ף, כמו (שמות כ"ח י') ששה משמותם על האבן האחת.. כתולדותם. והנכון שהכוונה לומר שהשמות האלה הם השמות שנשארו לתולדותם, שהמשפחות שיצאו מהם נקראו על שם אבותם משפחת נביות, משפחת קדר, משפחת דומה וזולתן (ט' מרחשון תרי"ט).


Chapter 37



Verse 1

וישב יעקב: כנגד מה שאמר כי עשו הלך לו אל ארץ אחרת, אמר עתה כי יעקב נשאר בארץ מגורי אביו.

Verse 2

אלה תולדות יעקב: הנכון כדעת רשב"ם כי תולדות ענינו הבנים ובני הבנים, אמנם כדרך שמליצת הוא עשו (למעלה ל"ו מ"ג) כולל כל מה ששייך לו ומה שאירע לו, כן אלה תולדות יעקב כולל כל מה שאירע לבני יעקב, ואין ספק שאם יאמר אדם כי כוונת כל הספור הזה להודיע הבנים אשר נולדו ליהודה וליוסף אינו אלא טועה, ועיין למעל כ"ה י"ט. ומלות ואלה של תולדות יעקב אינן ברש"י כ"י שלי.
יוסף בן שבע עשרה שנה: אחת עשרה שנים עברו משעה שחזר יעקב לארץ כנען עד שנמכר יוסף, ובמשך השנים ההן ירד יהודה מאת אחיו והוליד ער ואונן, והכתוב לא רצה להתחיל בספור ההוא שהיה ענין פרטי ליהודה, והתחיל בספור יוסף שהוא מאורע הנוגע לכל המשפחה. עיין למטה ל"ח א'.
והוא נער: משרת, כמו ומשרתו יהושע בן נון נער (שמות ל"ג י"א), ויאמר לנערו רוץ מצא נא את החצים (ש"א כ' ל"ו) והנה ציבא נער מפיבושת (שם ב' י"ו א').
את בני בלהה וגו': היה משרת עמם, לא אותם, כדעת ראב"ע. 
ויבא יוסף את דבתם: נ"ל כדברי רש"י לא של בני השפחות שהיה משרת עמהם, אלא של בני לאה שהיו מחזיקים בו כמשרת, וכנוי דבתם חוזר לאחיו הנזכרים בראש הפסוק, ולפיכך האתחנח תחת אביו כי מלות והוא נער את בני בלהה ואת בני זלפה נשי אביו הוא כעין מאמר מוסגר.
דבה: כמו שמועה, ובארמי טִבָא, ומשרשו דובב שפתי ישנים (ש"ה ז' י'), וראז' ואחרים מפרשים דובב מן דַבַּ בערבי, leniter incessit, repsit ומזה דבר rumor, obtrectatio, clanculum, serpens. התביר שבמלות יוסף ראוי היה להנתן תחת דבתם, ורעה דבק עם ויבא, שאם לא כן היה לו לומר דבתם הרעה.


Verse 3

כי בן זקונים הוא לו: אעפ"י שבנימין נולד אחריו, כבר היה יוסף חביב לו ביותר כשנולד בנימין (רשב"ם) כי נולד לזקוניו, ואחר שנולד יוסף לא נולדו עוד בנים ליעקב במשך שש שנים, ובמשך הזמן ההוא היה יוסף בן זקונים ונתחזקה אהבתו בלב אביו, ולא רפתה אפילו בהולד לו בנימין. ואמנם דברי רמב"ן (שמנהג הזקנים לקחת אחד מבניהם הקטנים להיות עמהם לשרתם תמיד) אין להם ענין לכאן, כי הנה ראינו יוסף רועה את אחיו בצאן, א"כ לא היה תמיד אצל אביו. כתנת פסים: שהיתה מגעת עד פס ידו (בראשית רבא) ועד פס רגלו, וכן תרגם עקילס, ואורך הבגדים הוא סימן שחרור וגדולה, שאינו צריך לעשות מלאכה. ומלת פס יד ורגל לדעת געז' הוא מענין קצה וסוף, כמו כי פסו אמונים, ולדעת תלמידי דח"ו משרש פשה ופסיון, להיותה מקום מתיחת היד והרגל. 

Verse 4

ולא יכלו דברו לשלום: המפרשים פירשו לא יכלו לדבר עמו לשלום, אך לא מצאנו בשום מקום דברו במקום דבר עמו. ול"נ ולא יכלו שאת דברו לשלום, כשהיה מדבר עמהם אפילו דברי שלום לא היו יכולים שאתו. מצאנו לשון שאת נשמט אחר לא יכול, כמו גבה עינים ורחב לבב אותו לא אוכל (תהלים ק"א ו'), לא אוכל און ועצרה (ישעיה א' י"ג), עיין שם פירושי.

Verse 5

ויחלום יוסף חלום וגו': היה נ"ל שאין זה חלום האלומות אלא חלום אחר אשר לא נכתב, וזה טעם ויוסיפו עוד שנא אותו שנכתב שתי פעמים, וזה טעם חלומותיו האמור למטה (פסוק ח') בלשון רבים, אעפ"י שעדיין לא נכתב אלא חלום אחד, ואחר זמן מצאתי כי גם רד"ק (למטה פסוק ח') כתב: אולי חלם ג"כ פעם אחרת קודם זה החלום וכו', אך גם הוא לא אמר שהחלום האמור כאן איננו האמור בפסוק שאחר זה, ותלמידי שבתי אנקונא אומר שאין ספק כי הפסוק הזה ושלאחריו על חלום אחד נאמרו, ומה שכתוב למטה על חלומותיו ועל דבריו הכוונה על שם העתיד, כלו' על החלום ההוא ועל השני הנכתב אח"כ.

Verse 6



Verse 7

והנה תסבינה אלמותיכם וגו': פועל סבב בנין הקל אינו אלא פועל יוצא, ושיעור הכתוב תסבינה את אלומתי ותשתחוינה לה.

Verse 8

המלוך וגו': היה נראה להם שזהו פתרון החלום, וגם האמינו שאפשר שיתאמת הדבר באיזה צד, כי בהיות אביו אוהב אותו מכל בניו אולי ישימהו נגיד עליהם (וקרובים לזה דברי דון יצחק). אמנם מפני קנאתם אמרו דרך תימה, היתכן שיהיה זה?

Verse 9

ויספר אותו לאחיו: והם לא אמרו לו דבר, אלא הוסיפו לשנוא אותו.

Verse 10

ויספר אל אביו ואל אחיו: לאחר שסיפר אותו לאחיו, חזר וסיפרו לאביו בפניהם (רש"י) כי הבין שהחלום רומז גם לאביו (רמב"ן ודוק יצחק).
ויגער בו אביו: הבין יעקב שיוסף הבין פתרון החלום, וכעס עליו על גאותו שמלאו לבו להגיד חלום כזה. אמנם הבין ג"כ שאם היה גוער בו על שספר אותו היה זה מחזק האמונה בחלום ההוא והיה יוסף מוסיף להתגאות ואחיו היו מוסיפים לשנוא אותו, ולפיכך אמר לו מה החלום הזה וגו', כלו' הלא חלום שוא ושקר הוא זה.


Verse 11

שמר את הדבר: המתין (פרחון), וכמהו ועין נואף שמרה נשף, (איוב כ"ד ט"ו).

Verse 12



Verse 13

רועים בשכם: בשדה אשר בסביבות שכם, כמו שכתוב ובניו היו את מקנהו בשדה (למעלה ל"ד ה').
לכה ואשלחך אליהם: אולי נתן לו מתנות להביא להם, כדרך שעשה ישי שנתן לדוד מיני מאכל להביא לאחיו (ש"א י"ז י"ז) וזה טעם לך ואשלחך, בוא וקח מה שאתן לך.


Verse 14



Verse 15

והנה תועה בשדה: שרש תעה נאמר על מי שהולך אנה ואנה וזה לפעמים להיות המקומות ההם בלתי ידועים לו והוא משוטט כשה אובד, ולפעמים הוא מכיר המקומות, אך איננו יודע איזה מהם הוא הראוי לו ובאיזה מהם ימצא מבוקשו, וכאן מכיר היה יוסף את השדה שהיו אחיו רגילים לרעות בו, והיה המקום רחב ידים והיה משוטט בו ומבקש אותם והאיש שמצאו היה מכיר אותו ויודע שלא היה תועה ואובד ממש, אלא שהיה מבקש דבר מה ואומר לו מה תבקש, וראוי לתרגם mentre vagava (י"ב תמוז תרכ"ב). 

Verse 16



Verse 17



Verse 18

ויתנכלו אותו: אין פעול אחר בנין התפעל, לפיכך אין מלת אותו מורה כאן על הפעול, אלא דרך מלת את ועם לשמש אצל הפעלים המורים מריבה ומלחמה, כמו ריבה ה' את יריבי לחם את לוחמי, וילחם עם ישראל, הרוב רב עם ישראל (כל זה בכח דברי רש"י).

Verse 19

הלזה: כל הלזה כשרואים אותו מרחוק, וכן מי האיש הלזה (למעלה כ"ד ס"ה) (רשב"ם), ונ"ל שנפל טעות סופר בטעמים, וראוי להטעים בעל החלומות בדרגא תביר, ונ"ל ג"כ כי הלזה שהוא מורכב מן הלאה זה, איננו חוזר כאן אל האדם, כי אם אל המקום, הנה הלזה (שָם באותו מקום) בעל החלומות שהוא בא, ולפי זה הלזה דבק עם הנה, לא עם בעל החלומות, ולפי זה היה ראוי להיות בטעם פחות מן התביר, והוא גרש, הנה בעל החלומות הלזה בא: כלו' הנה באותו מקום בעל החלומות, שהוא בא, וכן הנה השונמית הלז (מלכים ב' ד' כ"ה), הנה השונמית שם באותו מקום.

Verse 20



Verse 21

ויצילהו מידם: מליצה היא, והכוונה התחכם להצילו שלא יהרגוהו כשיבא לידם, כי אמנם לא היה עדיין בידם, אבל היה מרחוק.
לא נכנו נפש: מכת נפש זו היא מיתה (רש"י). ואמנם מה שנתעורר ראובן לבדו להציל את יוסף לא שהיה רחמני יותר משאר אחיו כי כשראה שהילד איננו לא דאג אלא לעצמו באמרו ואני אנה אני בא ואולי (כדעת אח"מ) ראובן לא היה שונא כל כך את יוסף, כי הוא הבכור, והיה סבור שגם אם ירצה אביו לרומם את יוסף, לא ינשאהו למעלה מבנו הבכור. או שהיה ראובן ירא שמא יעקב יתלה הסרחון בו לבדו, כי יאמר הנה ראובן להיותו הבן הבכור לשנואה ובראותו שאני מחבב את יוסף, דאג שמא אבכר את בן האהובה על פני בן השנואה, על כן הרג אותו (הנ"ל). או (כדעת דון יצחק) מאשר חטא לאביו בחללו יצועי אביו, חשב שבזה יתקן את אשר עותו. ועל כל פנים היה ירא להוסיף על חטאתו פשע אם היה מניח לאחיו שיוציאו מחשבתם הרעה אל הפועל (יא"א).


Verse 22

השליכו אותו אל הבור הזה: אחר שראה שלא הועילו דבריו הראשונים שאמר להם לא נכנו נפש, כי קמו עליו, ולא אבו לשמוע לו, כמו שנראה ברור מדברי ראובן למטה מש"ב כ"ב הלא אמרתי אליכם לאמר אל תחטאו בילד ולא שמעתם, אז התחכם לומר להם השליכו אותו אל הבור והיה בדעתו לשוב לקחתו ולהשיבו אל אביו (רמב"ן).

Verse 23



Verse 24



Verse 25

ארחת: חברת בני אדם עוברי ארח, שְיָירָה, ובלשון ערבי קַיְרואָן וממנו carovana.
נכאת: המתרגם האלכסנדרי תרגם מיני בשמים (thymiamata), וכן היירונימוס aromata, אנקלוס שעוה, בושארט storax, ולודוביקו de Dieu אומר כי המלה משרש נכת שענינו נשך, והוא (כמו נכית בערבי) כל מה שנותנים בפיהם לנשוך, לטהר הַשִׁנַיִם ולהטיב ריח הפה.
צרי: הוא opobalsamum.
לוט: תרגם אנקלוס לטוס, והוא ladanum, ובאיטלקי ladano, o laudano, והוא umore grasso e viscoso che trasuda da un frutice detto volgarmente imbrentano o rimbrentano, del quale pascendosi le capre, riman loro attaccato ai peli della barba.


Verse 26

מה בצע וגו': מה תועלת לנו ומה הנאה יש לנו אם נהרוג אותו? הנה על כרחנו צריכים אנו להסתיר הריגתו, ולא נוכל להתפאר במה שעשינו, מן נביא עלינו קללת אבינו, והנה אין לנו הנאת הנקמה כשלא נוכל להתפאר בה ולפרסמה (וקרובים לזה דברי דון יצחק) וטעם כי נהרוג את אחינו כי אם היו מניחים אותו בבור היה מת ברעב, והוא כאלו יהרגוהו, ויהודה דבר בחכמה, פתח בבחינת הנאת עצמם, וסיים בבחינת החמלה והחנינה.

Verse 27

וידנו אל תהי בו: כי אחר שהשלכנוהו אל הבור, אם ימות שם ידנו המיתו אותו.
וישמעו אחיו: וראובן שתק, עיין בפסוק שאחר זה.


Verse 28

וימשכו ויעלו את יוסף מן הבור וימכרו את יוסף לישמעאלים: רוב העולם מאמינים כי אחי יוסף מכרו אותו, ורשב"ם כתב כי לא כן היה הדבר ואחריו החזיק החזקוני, וידידי ובן דודי מהר"ר שמואל חיים בן דוד לא-לי זצ"ל העמיק החקירה בענין הספור הזה וכיוֵן לדעת רשב"ם, וכתב אלי דעתו באגרת (כ"ח כסלו תקפ"ט), ואלה דבריו בפירוש הענין הזה:
כאשר ראו אחי יוסף אותו מרחוק התנכלו להמיתו, ויאמרו וגו' לכו ונהרגהו וגו' וישמע ראובן ויצילהו מיד, ויעץ אותם להשליך אותו הבורה (למען הציל אותו מידם) ונעשתה עצתו וישליכוהו הבורה, ואח"כ, וישבו לאכל לחם וירחקו מן הבור שלא לשמוע זעקת יוסף בהתחננו אליהם, כעדות הכתוב אשר ראינו צרת נפשו בהתחננו אלינו ולא שמענו. עודם אוכלים וישאו עיניהם ויראו אחת ישמעאלים, ויאמר יהודה לכו ונמכרנו וגו', וישמעו אחיו, כלו' הסכימו כלם, כי אחרי כלותם לאכול ישובו אל הבור ויעלו משם את יוסף ויביאוהו אל הישמעאלים למכרו להם (כי לא נמצא רמז בכתובים שהישמעאלים יהיו צריכים על פי דרכם להגיע עד אצל בני יעקב). ויהיה עד כה ועד כה, עודם מדברים ביניהם, רחוק מהבור, והנה, בלי ידיעת אחד מהם, ויעברו אנשים מדינים סוחרים (במקרה אשר הקרה ה') אצל הבור, וימשכו המדינים ויעלו את יוסף מן הבור ויביאוהו אל הישמעאלים וימכורוהו להם בעשרים כסף ויביאו אות יוסף מצרימה, והנה אחרי אכלם, וימהר ראובן לבדו ויפרד מאחיו בלא ראותם וישב בזריזות אל הבור להעלות את יוסף ולהשיבו אל אביו טרם יגיעו אחיו להעלותו ולמכרו, אבל.... כהמס דונג מפני אש כן נמס לב ראובן ויהי למים בהביטו אל תוך הבור ואין עוד יוסף שם, ויקרע את בגדיו, כי חשב בדעתו באין ספק כי דוב או אריה טורף בדי גורותיו ומחנק ללבאותיו טרפהו, וישאהו חי כמו שהוא ראשו על כרעיו ועל קרבו אל אחד החורים או לאחד המעונות למלאת טרף חוריו ומעונותיו טרפה, ולכן לא נמצא שם דם או עצמות, וישב ראובן ביגון ובבהלה אל אחיו ויצעק ויאמר הה! כי הילד איננו עוד כי נטרף, ועצתי כעצתכם נבערה, ואני אנה אני בא, כי אני אשם יותר מכלכם, כי בעצתי השלכתם אותו הבורה, וכאילו אני הסיבותי מיתתו, ויאמינו כן כל אחיו ויתמהו על הדבר הזה, כאילו הלהים אנה לידם שימות אחיהם, אך לא הצר להם, כי שמחו בידיעת מיתת שנואם, בלי פגיעת ידם בו, ולכן לא ענו דבר, וַיִוָעַצוּ אחרי כן מה לעשות למען הציל גם את ראובן מתלונות אביהם,  ולכן טבלו את כתנת יוסף בדם וישלחוה לאביהם למען יאמין כי יוסף נטרף טרם הגיעו אליהם. והנה כאשר באו בני יעקב אל אביהם ויראו איך התאבל יעקב עד מאד על בנו התחרטו מיד על כל אשר עשו. ואולם, ומה לעשות? אם יוסף כבר נטרף ויהי למאכל חיות השדה, לא נשאר להם אלא לנחמו בדברים, וכן עשו. והנה על פי הדברים האלה יתבאר כי בני יעקב שבטי יה אשר בחר לסגולתו אינם רשעים מתכונת נפשם הרעה, ואינם מותם שנאמר עליהם ויטרוף לעד אפו ועברתו שְמָרָה נצח, ואף אם ברגע קטון חטאו מסבת הקנאה והשנאה, כי הלא דרך אנוש למעול, אינם עומדים ח"ו במרדם, וקל מהר היכירו חטאם וינחמו על כל אשר עשו, ויטרחו בכל יכלתם להנקות ממנו, וזה נראה ממה שכתוב ויקומו כל בניו וכל בנותיו לנחמו, כי שבו כלם הביתה איש לא נעדר לעשות ככל מאמצי כחם לנחם את אביהם. ומה שלא הלכו לבקש את יוסף, כי כלם האמינו באמונה שלמה ובלי שום צד ספק שנטרף, ואין עוד תקוה להחזירו בחיים. ומה ששתק ראובן כאשר שמע את עצת יהודה למכור את יוסף היה בכוונה להסתיר מאחיו מחשבתו הטובה אשר חשב על יוסף למען לא יתנו אחיו עיניהם אליו לראות מה הוא עושה בלכתו לבדו אל הבור, ובפרט אחרי שמעו עצת יהודה, וידע או דמה לפחות שאחיו לא יתנגדו ליהודה הגביר באחיו ואחרי דבריו לא ישנו וידמו למו עצתו, ואילו יגלה דעתו להם לא יניחוהו בלי ספק ללכת לבדו אל הבור כאשר חשב, מיראתם פן ימנעם מלעשות באחיהם כרצונם. ויובן ג"כ איך היה שלא השיבו דבר לראובן כשאמר אליהם הילד איננו, והיה להם לומר לו אנחנו מכרנוהו, כי אמנם לא השיבוהו דבר באשר לא מכרוהו ולא ידעו מה היה לו יותר ממה שידע ראובן. ויובן ג"כ למה אמר יוסף כי גנב גנבתי כי היתה כוונתו על המדינים אשר באמת גנבוהו והרחיקוהו מארץ העברים, כי לא חשד את אחיו שיהיו הם המוכרים אותו מתחלה למדינים. ומה שכתוב אחר זה: והמדנים מכרו אותו אל מצרים, לדעתו הם הם הישמעאלים הנזכרים למעלה, כי לדעתו ישמעאלים הוא שם כולל לכל בני אברהם זולתי יצחק, ואפשר שהיו מבני מדן בן אברהם, ואולם המדינים המוכרים את יוסף לישמעאלים אף שגם הם מבני אברהם, הם בוודאי אנשים אחרים אשר לא היו בארחת הישמעאלים, וא"א שיהיו אחד המוכרים והקונים, ולכן נקראו בשם לווי פרטי סוחרים. ועוד ראיה כי הישמעאלים והמדנים אחד הם, כי פה אמר הכתוב והמדנים מכרו אותו אל מצרים לפוטיפר, ואחר זה אמר ויקנהו פוטיפר וכו' מיד הישמעאלים. ואחרי הדברים והאמת האלה לא יקשה לפרש פסוק אחד הנשנה פעמַים שנראה כסותר כל הבנין הזה, והוא מאמר יוסף לאחיו בהוָדעו להם אני יוסף אחיכם אשר מכרתם אותי מצרימה ועתה אל תעצבו וגו' כי מכרתם אותי הנה, כי הכוונה בו הוא, אתם הסבותם מכירתי ובואי מצרימה, כמו ויבן שלמה את הבית] אמר שד"ל יש להוסיף דוגמאות דומות יותר, כגון והורדתם את שיבתי ביגון שאולה (למטה מ"ב ל"ח), אתם המתם את עם ה' (במדבר י"ז ו') ואת העיר הזאת תשרף באש (ירמיה ל"ח כ"ג], וכן אחיו הסבו בשנאתם שימכר יוסף למצרים. והראיה על זה היא כי עכ"פ הם לא מכרוהו למצרים, והיה די שיאמר אשר מכרתם אותי, וכן אמר אח"כ לא אתם שלחתם אותי הנה, וידוע שהם לא שלחוהו, אלא סבבו שישָלח למצרים. ואם נרצה לפרש הפסוק כי גֻנב גֻנבתי כדברי כל המפרשים שהכוונה על אחיו שגנבוהו ומכרוהו, אז נוכל ג"כ לומר כי יוסף בראותו המדינים המושכים ומוכרים אותו כאדונים לא ידע באמת מי הם הגנבים, האחיו, אם המדינים, ואולי חשב בדעתו כי אחיו מתחלה מכרוהו למדינים, ולכן אמר להם בהודעו כי מכרתם אותי. וא"ת אם אחיו לא מכרוהו למה שתקו כשאמר להם כי מכרתם אותי? תשובתך בצדך כי לא יכלו אחיו לענות אותו גם לשאלת העוד אבי חי כי נבהלו מפניו, ואיך יעיזו מצח להתוכח עמו בענין חטאם? עד כאן לשון ידיד נפשי שחבד"ל זצ"ל, וגם כי אינני מסכים עמו בכל פרטי הפרוש, הנה בעקר הענין דבריו ודברי רשב"ם נכונים בעיני. ונ"ל כי המושכים את יוסף מן הבור היו המדינים, והם מכרו לישמעאלים, ובני יעקב לא ראו זה ולא ידעו מכל זה מאומה, ויוסף האמין כי הם מכרוהו אל המדינים ואמרו להם לכו משכוהו מן הבור, ואחי יוסף לא אמרו לו מעולם כי הם לא מכרוהו, שהרי קים להו בדרבא מניה, כי כוונתם היתה שימות בבור, ואיך יאמרו לו: אל תחשוב כי אנחנו מכרנוך, כי אמנם היה בלבנו שתמות בבור, ואח"כ בעצת יהודה הסכמנו למכור אותך, והמדנים קדמו ומכרו אותך. וטעם כי גנוב גנבתי על אחי יוסף שמכרוהו (לפי מה שהאמין יוסף), והם גנבוהו מאביו.


Verse 29

וישב ראובן אל הבור: הלך שם בסתר להצילו קודם שימכרוהו.

Verse 30

ואני אנה אני בא: אם הכוונה אנה אברח מצערו של אבא היל"ל אנה אלך כמו אנה אלך מרוחך (תהלים קל"ט ז'), אבל שרש בוא נאמר על הכניסה במקום, וע"כ נ"ל בכמה צרות אני נכנס מעתה, דוגמת מליצת בא בימים, אבוא בגבורות (תהלים ע"א י"ו) וכמו צדיק מצרה נחלץ ויבא רשע תחתיו (משלי י"א ח') וכן בטובה ואל יבואו בצדקתך (תהלים ס"ט כ"ח), כי כמו שאומרים שהצרה באה לאדם, כן אומרים שהוא בא בצרה, כמו שאומרים ומצאוהו רעות רבות וצרות (דברים ל"א י"ו) ואומרים ג"כ צרה ויגון אמצא, ואמנם ראובן היה מיצר על זה יותר משאר האחים לאחת מן הסבות שהזכרתי (פסוק כ"א).

Verse 31

ויטבלו את הכתנת בדם: אין ספק שעשו בה קרעים כדי שיהיה נראה שהיתה בפי חיה רעה והכתוב לא חש להזכיר זה. ויש אומרים כי זה טעם וישלחו, והוא רחוק.

Verse 32

וישלחו: ע"י בני אדם שלא יגידו מי השולחים, אלא שיאמרו זאת מצאנו (רשב"ם), ולא מלאם לבם להטעות אביהם בפיהם, או לראותו בשעת בוא הכתנת לפניו. 
ויביאו: הוא פירוש הקודם, עשו שתגיע אל אביהם.
ויאמרו: השולחים שהביאו אותה.


Verse 33

ויכירה ויאמר: ביהודה (למטה ל"ח כ"ו) ויכר יהודה ויאמר צָדְקָה ממני, ספור ההכרה מופסק בטעם רביע, וכאן ההכרה רהוט למלת ויאמר, כי יעקב תכף שראה צווח כתנת בני! אבל יהודה התמהמה והרהר מעט קודם שיודה חטאו (כך שמעתי מפי כמוהר"ר אברהם חי די קולוניא זצ"ל).
כתנת בני וגו': תחלה בראותו את הכתנת אמר כתנת בני היא זאת, אח"כ בהתבוננו על הדם אשר עליה ועל מה שאמרו לו שמצאו הכתנת, ויוסף עדיין לא שב לביתו, שיער בלבו כי חיה רעה אכלתהו. ובבוא לפניו הרעיון הזה, מיד נכמרו רחמיו על בנו ונצטייר בדמיונו כאלו הוא רואה את יוסף בין מלתעות החיה, וקרא במר נפשו טרוף טרף יוסף! כלו' מקרה אכזר כזה אירע לבני חביבי ליוסף! והציור הזה החריד רוחו ואלא יכול לדבר עוד. והנה שני המאמרים הראושנים הם מחשבות השכל והשלישי הוא תולדת התפעלות, לפיכך במאמר השני חיה רעה אכלתהו התחיל מן הפועֵל כי בראותו כתנת בנו מגולה בדמים התחיל מחפש וחוקר בשכלו איך נהיתה כזאת, וחשב כי הפועל היה בלא ספק חיה רעה שאכלתהו. אבל במאמר האחרון שהוא יליד ההתפעלות לא אמר יוסף נטרף כי הציור הגובר בנפשו באותה שעה היה צערו של יוסף בין שני החיה, על כן התחיל טרוף טרף. והנה הציור הזה (טרוף טרף) הוא מעצמו ציור מכאיב, יהיה הנטרף מי שיהיה, אבל המכאוב יתגבר ויגע ד נפש כשהנטרף הוא הבן החביב, ע"כ התפעלותו ומכאובו נתן בפיו מלת יוסף, ואז נשאר שומם, ולא דבר עוד, והנה ידוע כי הדבור הוא נתוח (analysis) המחשבה וההתפעלות, והנה זו מעלה בלה"ק שאיננה בשאר לשונות שאפשר להפשיט בה הפעולה מציורי הזמן והגוף, ולדבר על הפעולה לבדה, ואח"כ על הפעולה עצמה בצרוף אל הזמן ואל הפועֵל או הנפעל, וכן כאן הזכיר תחילה פעולת הטריפה לבדה, טרוף, ואח"כ הפעולה עצמה בצרוף אל הזמן שעבר ואל הגוף הנפעל, טרף. והמעלה הזאת מוספת חוזק ותוקף הרבה אל המאמרים, כמו בכה לא תבכה, חנון יְחָנְךָ, כאלו תאמר: Di piangere non ti accadra: pieta sentira egli di te. וכן למעלה המלוך תמלוך עלינו, אם משול תמשול בנו, יפה תרגם אנקלוס המלכו אתְּ מְדַמֵי לממלך עלנא, או שולטן את סביר למשלט בנא, וכאלו תאמר:  Dunque regnare dovresti tu su di noi? Que signoria dovresti tu avere su di noi?


Verse 34



Verse 35

כי ארד: לא אתנחם אלא ארד (רשב"ם), כי במלת מאן נכללה מלת לא.
אל בני: על אודות בני, כמו אל הלקח ארון האלהים ואל חמיה ואישה (ש"א ד' כ"א), אל שאול ואל בית הדמים (שם ' כ"א א') (רש"י).
אל בני: על מות בני, כמו לנחמו ביד עבדיו אל אביו (ש"ב י' ב').
וכל בנותיו: לדעת ראב"ע ורמב"ן היו דינה ושרח בת אשר ויש אומרים כלותיו, ומוהר"ר אברהם גריגו (וכן הביא ראז' בספק) אומר כי בנות אחרות נולדו ליעקב (ככתוב למטה מ"ו ז' בנותיו ובנות בניו אתו), ולא הזכיר רק דינה מפני המאורע כי כן בכל מקום בספור התולדות אינו מזכיר אלא הזכרים, ואותן הנקבות שאירע בהן איזה ענין פרטי או שהיו מפורסמות באיזה דרך שיהיה. ונ"ל כי באמת אין ספק שבנות אחרות היו ליעקב ולבניו, אמנם לא נכנסו בכלל השבעים נפש, כי נישאו לבני אחיהן ולבני דודיהן, כיוכבד שנישאת לעמרם, והנה כתוב מלבד נשי בני יעקב (למטה מ"ו כ"ו). לפיכך לא נמנו, רק דינה ושרח שנמנו נראה שהיו פנויות.


Verse 36

והמדנים: נ"ל כתרגום אנקלוס וקלער' שהם הם המדינים הסוחרים (אבל בחומש קע"א ומדנאי בלא יו"ד). וראז' אומר כי המדנים, שהיו בני מדן בן קטורה, היו סוחרים עם המדינים כי היו אחיהם.
אל מצרים: מכרוהו לישמעאלים שהיו הולכים מצרימה, נמצא שמכרוהו באופן שילך אל מצרים.
לפוטיפר: הישמעאלים מכרוהו לפוטיפר (וכמו שמפורש למטה ל"ט א') והכתוב השמיט זה שכבר נודע וייחס סוף הפעולה למי שהתחיל בה והיה סבתה.
פוטיפר: בתרגום יוני Petefre, ואומרים האחרונים שענינו הלשון מצרי מיוחד לשמש (qui solis est, idest soli proprius et quasi addictus) וכן Petamun מי שהוא מיוחד לאמון (שם אליל), Patusiri מי שהוא לאוזירי. 
סריס: לא סריס ממש, שהרי היתה לו אשה, אלא כל שרי המלך נקראים סריסים, מפני שקצתם (שומרי הנשים) היו סריסים.
שר הטבחים: כתרגומו, וכן בירמיה נ"ב נבוזראדן רב טבחים היה שר צבא, ועוד היום במלכות פרס מי שהוא שר סוסי המלך הוא ג"כ ממונה על אסירי המלך לשמרם ולעשות בהם משפט כתוב (ראז').


Chapter 38



Verse 1

ויהי בעת ההיא: חז"ל בסדר עולם פירשו בעת ההיא על זמן מכירת יוסף שאז ירד יהודה מאת אחיו, והנה מאז עד בוא יעקב מצרימה לא עברו רק כ"ב שנה, כי בן י"ז שנה היה יוסף כשנמכר, ובן שלשים שנה היה בעמדו לפני פרעה, ואח"כ שֶבַע שני השבע ושתים שני רעב, הרי כ"ב, ובשעת ירידתם למצרים כבר נולדו חצרון וחמול בני פרץ בן יהודה שהוליד מתמר, וכשנולדו פרץ וזרח כבר היה שלה גדול וכבר מתו ער ואונן אחר שלקחו אשה, וכל זה לא יתכן שהיה בכ"ב שנה, והם אמרו כי ער ואונן ופרץ הולידו בני שבע או שמנה שנים, מה שהוא רחוק ובלתי אפשר לפי הטבע. והנכון כדברי ראב"ע ורלב"ג וראז' שזה היה קודם מכירת יוסף, וכתב רלב"ג: ואל יקשה בעיניך איך היה יהודה נפרד מאחיו קודם מכירת יוסף, והנה הוא היה עם אחיו במכירתו, כי הוא היה הולך ושב, והנה היה לו לבדו צאן מלבד צאן אביו, וזה הצאן אולי היה משלל שכם, עכ"ל. והנה בעת ההיא דבק עם וישב יעקב בארץ מגורי אביו בארץ כנען ושם היה מקום הספור הזה, (עיין למעלה ל"ז ב') אלא (כדברי תלמידי מוהר"ר אהוד לא-לי, בנו של שחבד"ל הנ"ל) לא רצה להזכיר תחלה מאורע פרטי של יהודה שנפרד מאחיו, אך רצה להקדים מה שאירע לכל המשפחה, שהאחים כלם שנאו את יוסף, וזה גרם אבל גדול אל האב, ועכשו מזכיר מה שאירע ליהודה לבדו, ואח"כ חוזר להשלים מה שאירע ליוסף לבדו תחלה, ואח"כ לכל המשפחה.

Verse 2

בת איש כנעני: כמשמעו, ור' יהודה אומר תאומות נולדו עם השבטים ונשאום, ר' נחמיה אומר כנעניות היו. ותרגום ירושלמי ורש"י ורשב"ם ורמב"ן ורלב"ג ורמבמ"ן פירשו כנעני זה לא כנעני ממש אלא סוחר, ונ"ל כי הסוחר שלא היה מארץ כנען היה נקרא כנען (הושע י"ב ח', ישעיה כ"ג ח'), אבל כנעני אינו אלא שם אומה, וכן באנקלוס גירסת יא"ר ליסבונא קוסטנטינא וסביוניטה כנענאי, וכן וחגור נתנה לכנעני, אין שום ראיה לומר שאיננו כנעני ממש.

Verse 3



Verse 4



Verse 5

והיה בכזיב: לכך קראתו שלה מלשון לא תשלה אותי (מ"ב ד' כ"ח) שהוא כמו אל תכזב בשפחתך (שם שם ד' י"ו) (הרמב"ן). וכזיב נקראת ג"כ אכזיב והיא מערי יהודה ונזכרת ביהושע ט"ו מ"ד ובמיכה א' י"ד, ואיננה הנזכרת בשופטים א' ל"א.

Verse 6



Verse 7



Verse 8

והקם זרע לאחיך: הבן הראשון הנולד מן היבמה היה נקרא על שם המת והיה יורשו. ואין הכוונה שהיו קוראים אותו באותו שם שהיה נקרא המת, אך הכוונה שהיה נחשב כאלו הוא בנו של מת (בנו של ער, אע"פ שבאמת היה אביו אונן). והרבה יש לתמוה על הרמב"ן שתפש על רש"י ולא הבין כי נקרא בשם המת לחוד, ונקרא על שם המת לחוד, והרא"ם תמה גם הוא על הרמב"ן והאריך לשון ולא הבין מליצת על שם, ומהרש"ד העתיק דברי הרמב"ן ולא העיר עליהם מאומה גם יש"ר כתב: לא שהבן יקרא על שם המת. ולא הבין, והיל"ל לא שהבן יקרא בשם המת.

Verse 9

לבלתי נתון זרע לאחיו: כדי לירש הוא את אחיו, או מרוע לב, כדי שלא יהיה שם אחיו מתקיים.

Verse 10



Verse 11

כי אמר פן ימות וגו': ירא היה להשיאו אשה בעודו רך בשנים, כי חשב שמא גם אחיו מתו מפני שנשאו אשה בעודם נערים (דון יצחק). ואחר שגדל אולי שכח להשיאו, ואולי לא רצה להשיאו לתמר להיותה מוחזקת שימותו אנשיה (רז"ל רש"י וראז').

Verse 12

על גוזזי צאנו: שהיה אצלם שמחה ויום טוב.

Verse 13



Verse 14

ותכס: פעל. כסתה עצמה או פניה.
בפתח עינים: שם מקום (ראב"ע) והיא העיר הנקראת העינם (יהושע ט"ו ל"ד) והיא עיר סמוכה לצרעה ואשתאול (שם שם ל"ג) וצרעה ואשתאול סמוכות לתמנה (שם י"ט מ"א ומ"ג) א"כ העינם סמוכה לתמנה. גם מצאנו כי העינם סמוכה לעדולם (שם ט"ו ל"ד ול"ה) וחירה היה עדולמי. ומה שהקשה רשב"ם כי כתוב (למטה פסוק כ"א) בעינים בקמץ להורות על ה"א הידיעה, א"כ איננו שם פרטי, לא יקשה כלל, כי ביהושע מצאנו העינם בה"א והוא בלא ספק שם עיר. ואפשר שנקראת העיר עינים ע"ש שני מעינות מים, ולפיכך היתה מקבלת ה"א הידיעה, כמו שהעיר ר' שלמה לעוויזאן בבית האוסף.
ויחשבה לזונה: עין רש"י ורד"ק.


Verse 15



Verse 16

ויט אליה אל הדרך: מדרך שהיה בה נטה אל הדרך אשר היא בה (רש"י). מה שהוסיף רש"י "ודעתך" נ"ל שכוונתו כאלו אמר ותני דעתך, וזה כדי להראות של' הזמנה הוא קרוב לל' נתינה, כמו שכתב בסוף הדבור.

Verse 17

ערבון: מזה ביוני arrabon וברומי arrhabo ובאיטלקי arra וממנו caparra.

Verse 18

חותמך: כן כתב הירודוט (lib. I. Cap. 195) כי כל אנשי בבל הולכים בחותם ומטה (קלער' וראז').
ופתילך: שהחותם תלוי בו (ראז').


Verse 19



Verse 20



Verse 21



Verse 22



Verse 23

פן נהיה לבוז: לחזר אחר הקדשות, או כדברי ראב"ע ילעגו עלינו שאשה רמתה אותנו ולקחה ממנו חותם ופתיל בשביל ביאה אחת.
הנה שלחתי וגו': ומה עלי לעשות עוד? (רש"י).


Verse 24

הוציאוה ותשרף: אולי כן היה משפט הנואפות, ותמר היתה כאשת איש בעבור היותה זקוקה ליבם (רשב"ם). ויש לשאול: והלא היתה בבית אביה, ואיך לא דבר אביה בעדה לאמר אתה בגדת בה, כי לא נתתה לשלה, ולמה תשב אלמנות חיות? ויש לומר כי אביה ידע במה שהערימה תמר לקחת הערבון מידו, והניח שיוציאוה, כדי שאח"כ כשיכיר חותמו ופתילו יַאַסְפֶהָ אל ביתו.
ותשרף: אומר י ד' מיכעאליס שהוא אחר מיתה, שהיו סוקלים אותה תחלה, וכן ביהושע ז' כ"ה ודניאל ז' י"א. ונ"ל שהיא כמשמעו, שאל"כ ותסקל היל"ל, והנה במי קדם היו ראשי המשפחה שולטים באנשי ביתם למות ולחיים, והנואפת היתה מחללת כבוד המשפחה והיה עונשה לפי כבוד המשפחה (ולפיכך בת איש כהן כי תחל לזנות את אביה היא מחללת באש תשרף), ובני יעקב היה כבוד משפחתם יקר בעיניהם מאד, כמו שראינו ממה שעשו בשכם לנקום נקמת כבודם, באמרם הכזונה יעשה את אחותנו, לכך צוה יהודה שימיתוה במיתה היותר חמורה והיא השרפה. מה שכתב רש"י הרה שם דבר, כוונתו שאיננו פועל עבר (וכתרגום רמבמ"ן) שא"כ היל"ל הָרְתָה והביא לדוגמא אשה הרה, כי מלת אשה עדות שהרה שם התאר, וכן ברה כחמה איננו פעל כמו ולא ברה אתם לחם, אבל הוא שם התאר. אך נראה כי רש"י לא היה מְחַלֵק בין שם דבר לשם התאר, והיה קורא לזה ולזה שם דבר, וכן מצאתי אח"כ בס' הזכרון. ברש"י כ"י וברע"ח ובהרבה דפוסים עתיקים ובקצת מן האחרונים כתוב שיפילוהו, וכן נכון, אבל בתלמוד כתוב שיפיל עצמו. 

Verse 25



Verse 26

ויכר יהודה ויאמר: מלבד מה שכתבתי למעלה (ל"ו ל"ג) בשם מוהר"ר די קולוניא ז"ל הנה האמת הברורה בענין טעמי הפסוק הזה ופסוק ויכירה ויאמר הוא כי שם מאמר כתנת בני הוא הודעת הַהַכָּרָה, אבל צדקה ממני הוא רעיון אחר, ואם היה יהודה אומר לי הם היה אפשר להטעים ויכר יהודה ויאמר לי הם.
צדקה ממני: יותר ממני. (רשב"ם, ר"י בכור שור, רמב"ן, רד"ק ורמבמ"ן).


Verse 27



Verse 28



Verse 29

מה פרצת עליך פרץ: לפי הטעמים הם שני מאמרים מה פרצת גדר ויצאת קודם אחיך שהוציא ידו קדם לכן, והנה עליך משפט הפרץ הזה (רעב"ע), אבל אנקלוס תרגם מה תוקף גדול אתה עתיד להיות תקיף. והכוונה על שיצא ממנו דוד, כמפורש בתרגום ירשלמי. דעת Slevogt (Jenae 1703) היא illo partu perinaeum fuisse ruptum, et quidem talem adfuisse rupturam, quae nomine rupturae perinaei centralis venire solet adeoque infantem fuisse natum trans perinaeum.
ודעת A.H. Israels (Groningae, 1845) היא casum Thamaris pertinere ad versions spontaneas cum rupture perinaei a frenulo pudendorum incipiente.


Verse 30

זרח: כמו השמש שנסתר ואח"כ זורח.

Chapter 39



Verse 1



Verse 2

ויהי בבית אדוניו: ע"י שהיה מצליח בכל אשר היה עושה, נשאר בבית עם אדוניו, ולא שלחוהו השדה לעבוד את האדמה, וזה תחלת עלייתו, (והמבאר כתב בהפך) והנה העלייה הזו לא היתה על ידי פוטיפר (כי הוא לא השגיח עליו מתחלה), אבל היתה על ידי אחרים, אולי היה שם איש אשר על הבית.

Verse 3



Verse 4

וישרת אותו: זו עלייה שניה שלקחו אדוניו להיות משרתו המיוחד לו, ולשון שרות מעולה מלשון עבודה.
ויפקידהו: זו עלייה שלישית.


Verse 5



Verse 6

ויעזוב: תחלה נתן כל אשר לו בידו, כלו' היה מוסר לו בחשבון, ואח"כ כשראה שהיתה ברכת ה' בביתו, עזב בידו כל אשר לו בלא חשבון (יח"ף זצ"ל).
ולא ידע אתו מאומה כי אם הלחם וגו': לא היה מעיין ומביט כלל בכל צרכי ביתו עד שעה שרואה את מאכלו על שלחן ואוכלו (רשב"ם) כלו' לא היה יודע כלום מעניני הבית רק כשהיה אוכל היה יודע מה היה אוכל, וראב"ע פירש כי לא היה מניח מאכלו ביד יוסף להיותו עברי, ולא היה אפי' נוגע בו, ואני אומר כי אע"פ שהיו המצרים נזהרים מלאכול עם העברים, לא היו נזהרים ממגע עבד עברי, כי משעה שהיה אדם משועבד בבית אחרים כעבד, היה מוכרח לקבל עליו דת בעל הבית ומנהגיו, כמו שידענו שהעבד הכנעני אשר בבית ישראל היה נימול ושומר שבת וחייב בכל המצות שאינן תלויות בזמן.
ויהי יוסף יפה תאר וגו': הקדמה למה שהוא בא לספר.


Verse 7

ויהי אחר הדברים האלה: אחר שנתעלה יוסף, ולא היה עוד כעבד נבזה, אז נשאה אליו עיניה והביטה אל יופיו ואהבתו.
ותאמר שכבה עמי: לא התחילה עמו בדברי חבה או מעשה געגועין כמו שהיה נראה שהיתה צריכה לעשות. וזה כי להיותו עבד לא היתה יכולה להשפיל עצמה לכך. אבל אמרה לו מיד שכבה עמי, כסבורה שודאי לא יסרב בדבר, אבל יחזיק הדבר לכבוד גדול לו, מלבד שהיה הענין קרוב לריוח ורחוק מהפסד. ואולי שהכתוב השמיט כל ההקדמות אשר אין צורך בידיעתן והגיד סוף הענין. ולדעת אח"ס טעם ותשא אשת אדוניו את עיניה אל יוסף כטעם אליך נשאתי את עיני היושבי בשמים ואין הכוונה שאז התחילה להסתכל בו, אלא נשאה עיניה אליו דרך חבה ובקשה. 

Verse 8

הן אדוני לא ידע אתי מה בבית: זה דבר כלל, ואח"כ אמר בהדרגה וכל אשר יש לו נתן בידי כנגד ויפקידהו על ביתו, ואח"כ איננו גדול וכו' כנגד ויעזוב כל אשר לו ביד יוסף (דח"א).

Verse 9

הרעה הגדולה הזאת: לשלם רעה תחת טובה. 
וחטאתי לאלהים: שאף אם פוטיפר לא ידע כלום, האל ידע.


Verse 10

לשכב אצלה: אפילו בלא תשמיש (רש"י).
להיות עמה: להתעכב אצלה אפי' בלא שכיבה ומה שמצאנו האמינון אחיך היה עמך (ש"ב י"ג כ'), אע"פ שהכוונה על המשגל, פשט המלות איננו אלא נתעכב עמך. ואולי לא היה בוטח בכחו ובגבורת לבו, אם יתחיל להתקרב אליה.


Verse 11

ויהי כהיום הזה: יום כשאר הימים, שלא היה יום מיוחד, אלא יום שהוא דומה לכל יום ויום, שבכל יום נוכל לומר עליו כהיום הזה (אהוד).
ויבא הביתה: לא היה צריך להזכיר שבא הביתה, אלא לומר שהיה עליו הבגד העליון שאינו אדוק על מתני איש על ידי אזור, מפני שבאותה שעה בא מן החוץ וכשהיה יושב בבית היה פושט אותו, ומיד בבואו תפשה אותו בבגדו, ונשאר הבגד בידה. מה שאין כן הבגד התחתון שהוא אדוק על ידי אזור, ואם היתה תופשת בו לא היה נשאר בידה (אח"מ).
שם בבית: אבל היו בחצר או בגן, כי אמנם כשקראה לאנשי ביתה באו שם אנשים (איגל).


Verse 12



Verse 13



Verse 14

הביא: בעלי, ודרך הנשים לדבר על בעליהן בסתם, הוא.
איש עברי: לשון בזוי, להיותו מארץ אחרת ומעם אחר.
לצחק בנו: אין הכוונה על מהשגל, אלא להתעולל בנו ולזלזל בכבודנו (ועיין למעלה כ"ו ח', ולמטה י"ז) ואע"פ שגם היא ידעה כי כשהביא אותו אל ביתו לא נתכוון שיתעולל באנשי ביתו, הנה אין בני אדם נמנעים מליחס המסובב למי שהיה סבתו הרחוקה, כאילו לכך נתכוון, אע"פ שלא לכך נתכוון. ובני אוהב גר אומר כי בזמן ההוא היתה מצרים תחת יד הרועים שהיו עברים או לפחות היו נכרים ולא מצרים, והיו מחבבים אל העברים והנכרים ומנשאים אותם יותר מהמצרים לפיכך אמרה הביא לנו איש עברי והיה לו להבין כי לבסוף יְצַחק בנו, כי אנחנו קלים בעיניהם, להיות כי המלך והשרים אינם מצרים אלא עברים או מעם אחר.


Verse 15



Verse 16



Verse 17

לצחק בי: גם זה לשון זלזול, ואם לא כל היל"ל אתי (עיין למעלה כ"ו ח').

Verse 18

ויעזוב בגדו אצלי: כי כבר פשט אותו לשכב עמי ובהרימי קולי נבהל והניח הבגד.

Verse 19

כדברים האלה: כך וכך, וכמהו כזאת וכזאת דברה הנערה (מלכים ב' ה' ד').

Verse 20

בית הסהר: לא נמצא אלא בפרשיות האלה, ונראה כדברי ראב"ע שהוא לשון מצרי כי פירושו אחריו, מקום אשר וגו', דוגמת פור הוא הגורל, וגם מכאן ראיה על קדמות ס' התורה, כי משה משתמש במלה מצרית ידועה בדורו, ובלתי ידועה בדורות שאחריו, כי כמה פעמים כתוב בנביאים בית הכלא ולא גם פעם בית הסהר. והנה דעת הראב"ע כי פוטיפר לא המית את יוסף מפני שהיה הדבר בספק אצלו ודעת הכורם כי ידע כי יוסף נקי מפשע, אך נתנו בבית הסהר לחפות על אשתו. וקרוב לזה בב"ר.
ויהי שם בבית הסהר: דבר למטה, ובהיות בבית הסהר היה ה' אתו (תלמידי שלום מודינה), ואיננו כלל שאחר הפרט כרמבמ"ן ומהרש"ד. וראוי לתרגם: E mentre egli era ivi... 

Verse 21

ויט אליו חסד: החסד הוא באוהב, והחן הוא בנאהב, חסד favore, amore חן grazia, amabilita אמר תחלה דרך כלל שהטה עליו חסד, שחסד כל רואיו ויודעיו היה נוטה אליו, ואח"כ אמר דרך פרט ויתן חנו בעיני שר בית הסהר, ומה שכתוב ועלי הטה חסד לפני המלך (עזרא ו' כ"ח) ויט עלינו חסד לפני מלכי פר (שם ט' ט'), נראה שאמר לפני במקום מלפני.

Verse 22

ואת כל אשר עושים שם וגו': כל מה שהיה נעשה שם היה נעשה בדברו וברצונו.
עושים: ל' רבים, והוא פעל סתמי שלא נזכר שם פעלו (ראז') ואין הכוונה על מה שהיו האסירים עושים, אלא על מה שהיה נעשה להם.


Verse 23

רואה את כל מאומה בידו: לא היה משגיח ופוקח עינו על דבר ממה שהיה עושה.

Chapter 40



Verse 1

משקה מלך מצרים והאופה: פעמים שהוא קורא אותם שר המשקים ושר האופים ופעמים המשקה והאופה, ודעת רע"ס כי העבדים שהיו משקים ואופים ממש הם חטאו ופרעה קצף על השרים שלא השגיחו על מעשיהם, אמנם מחלומותם נראה ברור שהם עצמם היו המשקה והאופה, ע"כ נ"ל כי הם עצמם חטאו, אעפ"י שקרוב הדבר שהיו להם עבדים המשמשים אותם בעבודתם ולכך נקראו שרים. ואח"ם מוסיף כי כשאומר משקה מלך מצרים או המשקה והאופה אשר למלך מצרים, אז אינו קורא אותם שרים, וכשרוצה לקצר אומר שר המשקים ושר האופים, והכל אחד, כי לא יקרא שר המשקים אלא מי שהוא משקה למלך ומי שהוא משקה למלך בידוע הוא שר. והנה מאחר שישבו במשמר שנה תמימה (עיין למטה פסוק ד') ונשלמה השנה, ויצא שר המשקים מבית הסהר ביום הולדת את פרעה (למטה פסוק כ'), א"כ (כדברי תלמידי משה הלוי עהרענרייך) גם היום שחטאו בו היה יום הולדת את פרעה, וקרוב הדבר כי לגודל הסעודה ולרבוי הקרואים לשלחן המלך ביום חגו, אירע להם שנכשלו באיזה מְעֻוָות, והמלך קצף עליהם קצף גדול מפני שהמרו את רוחו ביום שמחתו, מה שכתב רש"י פישטור איננו patissier כמו שכתוב בביאור נתה"ש, אבל היא מלה איטלקית ורומיית pistor. ודע כי ברש"י כ"י שבידי במקום פוטירי כתוב פושרין והנה פיילי (phiala) הוא שם הכלי ופושרין הם המים שבתוכו.

Verse 2



Verse 3

במשמר: לפי הנקוד הוא סמוך, והדבר קשה מאד שתהיה מלה סמוכה בטעם מפסיק ותבה שלפניה במפסיק פחות ממנו. והנכון שתהיה המי"ם בקמץ.
בית שר הטבחים: הוא בית הסהר שהיה תחת ממשלת פוטיפר, ותחת פוטיפר היה שר בית הסהר.
מקום אשר יוסף: מלת מקום כשאחריה אשר או שֶׁ... דרכה לבוא בסמיכות, כמו אל מְקום שהנחלים הולכים (קהלת א' ז') בִּמְקום אשר תשחט העולה (ויקרא ו' י"ח).


Verse 4

שר הטבחים: הוא פוטיפר, ולכבוד השרים לא הניח הענין ביד שר בית הסהר, אלא הוא עצמו השגיח עליהם, וצוה ליוסף לשרתם, והנה לחשיבותם של שר המשקים ושר האופים לא נתנם ביד יוסף. אלא פקד על יוסף לשרתם להיות אתם לכל צרכיהם.
ימים: שנה תמימה, כמו ימים תהיה גאולתי (ויקרא כ"ה כ"ט).


Verse 5

איש חלומו: כל אחד חלם חלום פרטי. והכוונה שהיו חלומותם משונים זה מזה.
איש כפתרון חלומו: שגם הפתרון היה פרטי ומיוחד לכל אחד מהם, ודוגמתו איש אשר כברכתו ברך אותם (מט כ"ח) וכן איש כמתנת ידו. והכוונה לפי דעתי להגיד כי הם עצמם הרגישו שאין פתרונו של זה כפתרונו של זה, ולפיכך היו זועפים הרבה, והיו נכספים למצוא פותר. 

Verse 6



Verse 7



Verse 8

הלא לאלהים פתרונים: הפתרונים הלא כלם ביד האל, ואם לא היה רוצה שתדעו הפתרון, לא היה מביא לכם החלום, מעתה אחר שאתם כאן בבית הסהר ואי אפשר לכם לשאול את פי החכמים והחרטומים, ספרו נא לי, כי אע"פ שאינני חכם וחרטום, יש להאמין כי ה' יתן בפי דבר אמת, כי בכל הקב"ה עושה שליחותו.

Verse 9



Verse 10

שריגים: מל' משרכת דרכיה (ירמיה ב' כ"ג), וכן בלעז tralcio וממנו intralciato. וכן בארמי תרגום שריגים שבשין, וממנו ורברבנוהי משתבשין (דניאל ה' ט'):
והיא כפורחת: מיד שפרחה, כמו למעלה (ל"ח כ"ט) ויהי כמשיב ידו.
נצה: משפטו נִצָתָהּ, כמו וישלך כזית נצתו (איוב ט"ו ל"ג), וכמוהו עובר בשוק אצל פנה (משלי ז' ח')
 וכן ארכה מארץ מדה (איוב כ' י'), והנפרד נִצָה וממנו הֵנֵצוּ הרמונים, משרש נצץ (אע"פ שרד"ק הביאו בשרש נוץ) ענין זריחה ויציאה לאור, וכן ציץ מורה זריחה, והוא ג"כ שם הפרח (והכל מן יצא).
הבשילו אשכלותיה ענבים: הלשון מְיַחֵס פעולה לגוף השלם על חלקיו, כמו מקרין מפריס, וכאן מיחס לאשכול שהוא חלק מהגפן פעולה על הענבים שהם חלקים מהאשכול, וכאלו שאשכול הוא המבשיל את ענביו, ואנקלוס ברח ממליצה זו שתקה על ההמון ותרגם הוו ענבין, ועכשו בשנת תר"ז נ"ל כי גם הוו ענבין איננו מדוייק, כי האשכלות לא יתהפכו לענבים, והיה ראוי לומר הוו בהון ענבין. ודע כי ברש"י כ"י שבידי אין בלעז בפסוק זה, ואחר מלות דומה לפורחת כתוב: דבר אחר והיא כפורחת (וכו' כמו בדפוס). 

Verse 11

ואשחט אותם: המצרים קודם זמן המלך Psammetichus לא היו שותים יין ואף לא היו מנסכים אותו לאלהיהם, כי אמרו שהוא המצאת Typhon הוא השטן, אך העשירים היו שותים מיץ הענבים הלחים (ראז').

Verse 12



Verse 13

בעוד שלשת ימים: יוסף שהיה זמן מה נכבד בבית פוטיפר שהיה משרי המלך, יתכן שהיה יודע כי בעוד שלשת ימים הוא יום לידת פרעה, ושהיה מנהגו לשאת את ראש עבדיו בעשותו לכלם משתה (וקרוב לזה ראב"ע). ומה שהיה מהשגחת האל הוא שהבדיל בין זה לזה וידע מי מהם יחיה ומי ימות או (כדברי תמידי יהודה אריה לוצאטו) שר המשקים ושר האופים היו מזכירים היום ההוא, כי היתה להם תקוה שיעלה זכרונם לטובה לפני המלך, ומהם למד יוסף.
על כנך: משרש כנן, והוא אחד בענין עם שרש כון, וענינו מקום, כמו מַכַּן בערבי, עיין שמות ט"ו י"ז.


Verse 14

והוצאתני מן הבית הזה: אע"פ שיוסף לא היה עבד פרעה, אלא עבד פוטיפר, הנה אחר שפוטיפר הוציאו מעבדותו ונתנו בבית אסירי המלך, לא היה הדבר נגד הדין אם המלך יוציאהו משם, לא להחזירו לבית פוטיפר (כי זה לא ייטב לא לפוטיפר ולא ליוסף) אלא להוציאו לחרות, דרך חסד, כמנהג המלכים ביום שמחתם, וכדי שלא ישיבהו שר המשקים, ואתה העד איך תבקש לצאת לחרות? לכך הקדים כי גנוב גנבתי.

Verse 15

כי גנוב גנבתי: כי אמנם אע"פ שאני עתה עבד לא נולדתי עבד אלא נגנבתי, והכוונה על אחיו שגנבוהו מאביו, והוא האמין כי הם מכרוהו למדינים.
מארץ העברים: אין זאת ארץ כנען כלה, אלא חברון וסביבותיה ארץ מגורי אברהם יצחק ויעקב (הרמב"ן מהרש"ד וראז').


Verse 16

כי טוב פתר: כי פתר לטובה.
סלי חורי: במשנה (ביצה פרק ב') פתין גריצין וחורי, ופירושו בירושלמי מל' סלי חרי, ופירוש רד"ק לדעת הירושלמי שהוא מל' חררה, וזה עולה יפה לפי כתיבת המלה שהיא חסרה ויו כדרך הכפולים. ובתרגום ירושלמי סלין דפיתא נקיא, מל' חור, פת לבנה ונקיה וכן פירש געז': ואחרים מפרשים שהיו הסלים עשוים נקבים נקבים.


Verse 17



Verse 18



Verse 19

ישא פרעה את ראשך מעליך: רצה להתחיל באותו לשון עצמו שאמר לשר המשקים ואח"כ הוסיף מלת מעליך להורות שאין הכוונה ענין פקידה אלא ענין הריגה (קלער' וראז'), ויש אומרים כי מלת מעליך ט"ס, כי הסופר דלג שיטה אחת וכתב כאן מעליך שבסוף הפסוק, אבל יוסף לא אמר לשר האופים אלא כמו שאמר לשר המשקים, ישא פרעה את ראשך, לשון פקידה אלא שלזה אמר ותלה אותך על העץ ולזה אמר והשיבך על כנך, וכן שר המשקים אומר ויהי כאשר פתר לנו כן היה אותי השיב על כני ואותו תלה, וכן כאן אומר מיד וישא את ראש שר המשקים ואת ראש שר האופים וגו' וישב את שר המשקים וגו' ואת שר האופים תלה. מלבד שלא יובן למה תלה אותו אחר שכבר הסיר ראשו מעליו, גם ראפסי מצא שני כ"י בלא מעליך הראשון.

Verse 20

הלדת את פרעה: מצינו ויצחק בן ששים שנה בלדת אותם (למעלה כ"ה כ"ו) בבנין הקל, והכוונה כשרבקה ילדה אותם, ומצינו בהולד לו את יצחק בנו (כ"א ה'), בנפעל, והוא על דרך פעל סתמי, עיין שם פירושי. וכאן בא בהפעל תולדה דהפעיל, והכוונה כפירוש רש"י על שם שהמילדת עוזרת ליולדת, וגם זה פועל סתמי על מלת את, כמו בהולד לו את.

Verse 21

על משקהו: להיות פקיד על מה שהיה שותה, משקה שם דבר, ולמעלה שם התאר (ראב"ע ורד"ק).

Verse 22



Verse 23

ולא זכר וגו' וישכחהו: הכוונה במקום שהיה ראוי שיזכרהו שכח אותו, ועיין למעלה כ"ז י"ב ולמטה מ"ב ב'. ברש"י כ"י שבידי כתוב: מפני שתלה יוסף בטחונו בו וכו' להיות אסור עוד שתי שנים.

Chapter 41



Verse 1

שנתים ימים: שתי שנים שלמות מיום יציאת שר המשקים מבית הסהר, והנה היה חלום פרעה ביום לידתו, ולפיכך היה חושש לו הרבה, והאמין כי מן השמים בא לו לתועלת כל עמו.
היאור: Jaro בלשון מצרי נהר, והוא נילוס.
שנה: נקרא כן הזמן הכולל כל תקופות השנה, זרע וקציר וקור ומס וקיץ וחרף, כי משנה לשנה הקור והחם והימים הארוכים והקצרים חוזרים ובאים פעם שנית.


Verse 2

באחו: מלה מצרית, ענינה העשב הגדל באגם.

Verse 3



Verse 4



Verse 5



Verse 6

ושדופות קדים: שהכתה אותם רוח מזרחית הבאה מֵעַרָב וכוש, והיא שודפת ומשחתת התבואות במצרים ובא"י, ככתוב ורוח הקדים הוביש פריה (יחזק' י"ט י"ב) הלא כגעת בה רוח הקדים תִּיבַש (שם י"ז י'), והעיד עובר ארחות ימים Thevenot (שהיה בשנת 1660) כי במצרים אצל Cairo מתחלת חדש Aprile עד משך חמשים יום בקירוב נושבות רוחות רעות ומזיקות, והימים ההם נקראים חַמְשִׂין.

Verse 7

וייקץ פרעה והנה חלום: עכשו הקיץ ונשלם החלום, ולא חלם עוד באותו הלילה (רד"ק).

Verse 8

ותפעם רוחו: לשון קשקוש ונדנוד, ומזה פעמון, גם פעם שהוא לדעת קצת הסדן שמכים עליו.ח
חרטומי מצרים: לדעת קלער' מן חור שענינו בארמי וסורי ראה, וטום כמו אטם, רואה הנעלמות והצפונות. ולדעת בושאר מן רטן שענינו לחישה ודבור בלחש. ולדעת אחרים (ואחריהם רמבמ"ן) מן חרט, שבו היו חורטים ורושמים על האבנים הציורים העומדים להם במקום כתיבה, והכהנים והחכמים לבדם היו מבינים הכתיבה היא הנקראת hieroglyphica כלו' חקיקה קדושה, וכן געז' תרגם Zeichendetner, Bilderschrift Kenner והוא מוסיף כי נון הדבר שיהיה עיקר המלה מלשון מצרים, ושהיהודים שנו אותה מעט ועשו אותה מלה עברית משרש חרט. ולענין תכונת המלה והוראתה בל' מצרים Jablonski אומר שעיקרה Erson או Erthom שענינו עושה פלא, ודעת Ignatius Rossi שעיקרה Karethorm שהוראתו שומר הסודות. וברוך היודע.
ואין פותר אותם לפרעה: לא היה מי שידע לפתור אותם לפרעה להנאתו ולהנאת עמו, כי זה הוא מה שהיה פרעה מבקש, שיבינו מתוך חלומו דבר העתיד לבא על עמו ושיועיל למצרים היותו נודע בטרם יבוא, כי היה מאמין כי לא לחנם שלח לו האלהים את החלומות ההם, ובפרט ביום לידתו, אלא להזהירו על דבר שיועיל לו ולעמו אם ידעוהו ויזהרו ממנו. שאם אין אתה אומר כן, מי מנע אותם מאמור לו פתרון ככל העולה על רוחם? ולפי זה יובן למה נכנס יוסף לתת עצה למלך, כי זה אמנם היה המבוקש, לא לידע העתיד, אלא לידע אותו כדי להשמר ממנו וכמו שכתבתי בבה"ע תקפ"ז עמוד 200, והנה הכתוב אומר ויספר פרעה להם את חלומו בל' יחיד, כי באמת חלום אחד הוא, אבל החרטומים היו חושבים שהם שני חלומו, ולא היו יודעים לפתור אותם, לכך כתוב ואין פותר אותם בל' רבים. ברש"י כ"י שבידי כתוב: "כתרגומו ומטרפא רוחיה כמו ביצים טרופות מקשקשת וכו'." 

Verse 9



Verse 10



Verse 11

איש כפתרון חלומו חלמנו: עיין למעלה מ' ה'.

Verse 12



Verse 13



Verse 14

ויגלח: המצרים לא היו מגדלים זקן אלא לאבל (ראז' בשם הירודוט) לפיכך כשיצא יוסף מבית האסורים הוצרך לגלח. וגם אפשר לפרש ויגלח על גלוח השער.
ויגלח: יוסף הוא הפועל והפעול הוא השער או הזקן, ע"ד ואלו מגלחין במועד (מ"ק פרק ג'), ומסייע לזה האתנח שתחת הבור, כי הפעלים וישלח ויקרא ויריצוהו, הנושא בהם זולת יוסף, והפעלים ויגלח ויחלף ויבא, הנושא בהם יוסף. ואף אם לא גלח עצמו בידיו, רק אחרים גלמוהו, יאמר עליו שגלח או שהתגלח.


Verse 15

לפתור אותו: ותפתור אותו כתרגום אנקלוס והוא על דרך אשר ברא אלהים לעשות.

Verse 16

בלעדי: המפרשים פירשו היו"ד לכנוי (sine me) ונ"ל שאין היו"ד כנוי, אלא בלעדי הוא הנפרד, וכמוהו בלעדי רק אשר אכלו הנערי (ברא' י"ד כ"ד). וענין המלה בל-עד, בל-עוד (עד כמו עוד, כמו עד זה מדבר, איוב א' י"ח), כלומר לא עוד, אל תדבר עוד, אל תשבחני עוד. וכן בלעדי רק אשר אכלו הנערים, לא עוד, לא אקח דבר אחד מכל אשר לך רק אשר אכלו וגו'.
אלהים יענה את שלום פרעה: ההודעה הבאה מן האל נקראת ענייה, כמו מה ענך ה' (ירמיה כ"ג ל"ו), וראז' וגעז' אומרים כי באמרו יענה את שלום פרעה קודם שישמע החלום, וכבר היה אפשר שיהיה פתרונו לרעה, החליק אליו בדבורו. ול"נ כי באמת דִבֶר, כי גם אם יהיה ענין החלום לרעה הנה לכך בא החלם כדי שיוכל להשמר מן הרע העתיד לבא עליו, וזה לשלום פרעה.


Verse 17



Verse 18



Verse 19

רקות: יבשות, ומזה רקיק. דברי רש"י ז"ל כאן קשין, כי לא נמצא רקות חוץ מכאן, וברש"י כ"י שבידי כך הוא הלשון: ורקות בשר, לשון חסר, כל רקין שבתורה חסרין בשר. ונ"ל מלת בשר ט"ס, וכוונת רש"י על מלת רק שהיא תמיד למעֵט ולהורות חסרון.

Verse 20



Verse 21

קרבנה: מן קִרְבְהֶן, כמו לְבַדְהֶן, והוא ע"ד לשון ארמית.

Verse 22



Verse 23

צנומות: רש"י פירש (ואחריו ראז') מן צונמא בארמי סלע, ואולי שרש צנם כמו צמם, ענין צמצום, וקרוב לשרש צמם ג"כ צמק, אשר ממנו שָדַיִם צומקים, מצטמק ויפה לו, כלן לשון התכווצות ויוֹבֶש.

Verse 24

מגיד: מלשון מגידי החידה (שופטים י"ד כ"ט).

Verse 25

חלום פרעה אחד הוא: הדבר הנרמז בשני החלומות אינו אלא אחד (רמבמ"ן), ואינו אלא חלום אחד שנכפל להורות על מהירות קיומו, כמפורש למטה פסוק ל"ב (יוסף ירא).

Verse 26



Verse 27

יהיו שבע שני רעב: ולא אמר כן בפרות הטובות יהיו שבע שני שבע, כי הרעב הוא העיקר, כי לכך בא החלום למען יוכל פרעה להציל עמו מן הרעב. אבל אם היה יוסף מתחיל בזכרון שבע שני שבע, היה פרעה אומר מה לי בכך? יבוא השבע ונראהו.

Verse 28



Verse 29



Verse 30



Verse 31



Verse 32



Verse 33

ועתה ירא פרעה וגו': לפי מה שאמרתי מבואר הוא שהוצרך יוסף להכנס למחיצה שאינה שלו ולעוץ את המלך עצה, כי המבוקש מן החלום הוא לקבל ממנו תועלת למלך ולארצו.

Verse 34

יעשה פרעה: תחלה אמר לו מה שלדעתו היה יותר טוב שיעשה, והוא שיבחר איש נבון וחכם ויעזוב הענין כלו בידו והוא יפקיד פקידים בכל מדינות המלך,  שישלח להם כסף למען יקנו התבואות בשני השבע, ואח"כ ימכרו אותם בשני הרעב וישלחו לידו את הכסף המקובץ. אך ראה יוסף כי אולי לא ייטב בעיני פרעה שיהיה אדם אחר המוציא והמביא בענין גדול כזה באופן שיהיה שליט בכל ארץ מצרים, כמעט כמו המלך, ובפרט כי אולי (כדברי דח"א) יוכל החושב לחשוב שהיתה כוונתו בזה לכבוד עצמו, ולכך חזר ותקן הענין, ואמר יעשה זאת פרעה, ובלי שימנה אדם אחד על כל ממלכות, יפקיד פקידים רבים, שיהיו כלם תחת ידו ולא תחת איש אחר.
יעשה: יעש היה ראוי לומר, ורבים כן.
וחמש: רשב"ם רד"ק רמבמ"ן קלער' וגעז' פירשו יקח החומש תחת העשירית שאולי היה לוקח בכל שנה. וזה לא יתכן, כי אחר שקנה פרעה את אדמת מצרים אז היתה לחומש (ברא' מ"ז כ"ד-כ"ו) ואיך תהיה לחומש עתה בטרם תהיה שלו? וראב"ע וראז' אומרים שקנה החומש בדמים. והנכון לדעתי כתרגומו וכפירוש רש"י, והנה וחמושים עלו בני ישראל (שמות י"ג י"ח), ענינו מזויינים, ולהיות כלי זיין דבר צריך מאד לבני אדם בימים הקדמונים, הושאלה מלת armato להורות על מי שיש לו דבר שצריך לו, יהיה זה מה שיהיה, וכן כאן יזיין את ארץ מצרים ויכין לה מה שצריך לה לבלתי תכרת ברעב וזה על ידי הפקידים שיקנו כל התבואה העודפת שאינה צריכה לבעליה.


Verse 35

ויקבצו: היא הגבייה מבעלי השדות, ויצברו היא האסיפה על ידי שומרי החוצרות, וכן למטה ויקבוץ וכו' ויצבור (רשב"ם) אלא שלדעת רשב"ם היו גובים בלא כסף ובלא מחיר, ולדעת ראב"ע ולדעתי היו קונים בכסף ולא דבר יוסף על מה שיקבצו למכור לאנשי שאר ארצות כמו שחשבתי ביי נעורי (בה"ע הנ"ל עמוד 198) כי העיקר אינו אלא שלא תכרת הארץ ברעה.
תחת יד פרעה: באוצרותיו בכל עיר ועיר.
אכל בערים: הוא פירוש הקודם, יצברו בר תחת יד פרעה, כלו' יצברו אכל בכל עיר ועיר, ושמרו דבר עם ויצברו, וכן דעת בה"ט, אע"פ שיש הבדל בין בר לאכל, כי בר הוא הדגן המנוקה מן התבן, ואכל כולל כל מין מאכל, בפרשה הזאת אין חילוק ביניהם, ומה שדקדקתי בבה"ע איננו צודק, שהרי אחי יוסף אמרו נרדה ונשברה לך אכל, וכבר באו למצרים, וראו שאין מוכרים שם רק בר. ונראה כי יוסף לא צבר רק בר, ומשה הזכיר לפעמים השם הפרטי בר, ולפעמים השם הכולל אכל.


Verse 36



Verse 37



Verse 38

איש אשר רוח אלהים בו: שהבין מן החלום דבר רב התועלת כזה, ומצא כל התקנות הראויות בענין. 
רוח אלהים: רוח ושכל שהוא למעלה ממדרגת רוב בני אדם 

Verse 39

אחרי הודיע אלהים אותך את כל זאת: הכוונה: אחרי שידעת והבנת כל זה, ואין הכוונה ממש שידע כל זה בנבואה, שא"כ אין מכאן ראיה שאין נבון וחכם כמהו, כי נבואה לחוד וחכמה לחוד.  
על ביתי: בעל השררה הראשונה אחרי המלך היה נקרא אשר על הבית (עיין מ"ב י"ח י"ח, וישעיה כ"ב ט"ו-כ"ב), וכן אצל מלכי צרפת הראשונים. ...
ישק: יתנהג, כמו בן משק ביתי, ובערבי נסק ענינו סדור הדברים עיל סדר הגון. ...
רק הכסא אגדל ממך: עיין למעלה א' כ'. 

Verse 40



Verse 41



Verse 42

ויסר פרעה את טבעתו וגו': כן המנהג גם עתה אצל מלכי אוטומאן במנוי הויזיר הגדול, וכן אלכסנדר במותו נתן טבעתו אל Perdicca.
שש: בספרים המאוחרים נקרא בוץ, ובלשון מצרי היה נקרא שנש, ופליניוס (19.1) כתב על הבוץ שהוא צומח במצרים, ועל הבגדים הנעשים ממנו כת nec ulla sunt eis candor mollitieve praeferenda.
רביד הזהב: בה"א הידיעה, אותו רביד שהיו נותנים בצואר המשנה למלך. 

Verse 43

במרכבת המשנה אשר לו: פירשו המרכבה המיוחדת למי שהוא משנה למלך (רשב"ם, רד"ק ורמב"ן), וטעם אשר לו, כי לא היתה ביד המשנה, כי המשנה היתה לו מרכבה אחרת, אבל כשהיה הולך עם המלך היה הולך במרכבה שהיתה למלך מיוחדת למשנה. ודע כי רשב"ם פירש מרכבת לא הרכב אלא הסוס או הפרדה שהיה יושב עליה המשנה למלך, ואמת כי מרכבה נאמר על הרכב ונאמר גם על הבהמה שרוכבים עליה, אך נ"ל שאם היה הכוונה כאן על הבהמה על מרכבת היל"ל, לא במרכבת אע"פ שמצאנו רוכבים ברכב ובסוסים.
אברך: אם הוא לשון הקדש הנכון כפירוש ר' יונה וגעז' שיהיה הפעיל משרש ברך מענין כריעה, והאל"ף במקום ה"א, כמו אשכים (ירמיה כ"ה ג'), אלא שאין ההפעיל מתישב יפה. והנכון שהוא ל' מצרי, ומלת rek ענינה הטיה, ומלת abe  או ape שנינה ראש, והנה אברך ענינו הטו ראשכם (געז' בשם Ignatius Rossi). ודע כי במקום שכתוב ברש"י ריך בלשון ארמי מלך, מצאתי ברש"י כ"י ישן על קלף שבידי, בלשון רומי, וכן נכון.


Verse 44

אני פרעה: אני אהיה מלך. 
ובלעדיך וגו': והוא דוגמת רק הכסא אגדל ממך (רש"י בדבר אחר ורשב"ם).
לא ירים איש וגו': מליצה היא דרך משל, כי רוב מה שיעשה האדם בהרמת ידיו או רגליו יעשה.


Verse 45

ויקרא: כך היה דרכם לשנות שם ההדיוט כשהיה עולה לגדולה, וכן עשה משה ליהושע, ועיין למעלה א' ה'.
צפנת פענח: נראה שהיא מלה מצרית, ופירש היירונימוס מושיע העולם, והאחרונים נדחקו למצוא מקור לפירוש זה, ואומרים שראוי להפך האותיות ולקרוא פצנת, וכן כתוב בתרגום אלכסנדרי. והנה צפנת אפשר לפרשה ע"ד לה"ק, ולפיכך אנקלוס והמתרגם הערבי והסורי פירשו מְגַלֶה הנעלמות, אמנם פענח (אעפ"י שֶׁבָנוּ ממנו הספרדים המפענח נעלמים) איננו לשון הקדש ולא באחת מאחיותיה.
פוטי פרע: איננו פוטיפר (רשב"ם), כי זה שר הטבחים, וזה כהן און.
און: Heliopolis, עיר השמש שהיו עובדים בה השמש, והיה שם בכל שנה חג לשמש, ואומרים כי גם און במצרי שמש.
ויצא יוסף וגו': יצא מלפני פרעה לעבור בכל ארץ מצרים, והוא מה שמפורש מיד במקרא שאחר זה.


Verse 46

ויעבור בכל ארץ מצרים: לתקן התקנות הצריכות לענין קבוץ התבואה.

Verse 47

לקמצים: יש אומרים בקנה אחד מלא קומץ שבלים (רשב"ם רד"ק רע"ס ורמבמ"ן), והוא רחוק, כי אין מדרך החטה שיהיה בקנה יותר משבלת אחת, ואם צמחו שתים (ואין צ"ל עשר או יותר) לא יהיה זה שבע גדול, אלא נס גלוי. והנכון שהיא מליצה ממליצות הלשון. ותלמידי יוסף חי הלוי אומר שכל שבולת היתה ממלאה את הקומץ, שהיו הגרעינים גסות מאד ומרובות מאד.

Verse 48



Verse 49

כי אין מספר: דרך גוזמא, כמו שאומרים בלעז innumerabile, immense.

Verse 50

בטרם תבא שנת הרעב: להודיע שאלו נולדו קודם בוא יעקב מצרימה, כי הוא בא בתחלת ימי הרעב, והודיע זה מפני שיעקב אמר ליוסף שני בניך הנולדים לך עד בואי אליך מצרימה לי הם ומולדתך אשר הולדת אחריהם לך יהיו (רשב"ם).

Verse 51

כי נשני: חסרה מלת לאמר, כדרכה פעמים רבות....
נשני: פִעֵל משרש נשה, והיה משפטו נשני בחירק, ובא בפתח, כן דעת ר' משה הכהן וגעז', והוא ע"ד לשון ארמית, ולדעת ר' יהודה חיוג ורשב"ם הוא מן הכפולים אעפ"י שלא נמצא שרש נשש. וזה רחוק מאד, שא"כ תהיה המלה מבנין הקל, ותהיה הכוונה שכחני, לא השכיחני.
ואת כל בית אבי: מה שעשו לי בית אבי (הם אחיו) ואין הכוונה ששכח ממש, כי הנושא על שפתיו זכרון דבר מה, הנה לא שכח אותו. אך הטעם נתנני אלהים במצב שלא ארגיש עוד ברעה אשר מצאתני בית אבי, כי במה נחשבת היא נגד הצלחתי וגדולתי?


Verse 52



Verse 53



Verse 54

ותחלינה: הפעיל מן הכפולים, והחירק או הצירי סימן הבנין, כמו יפקיד תַפְקֵדְנָה, ולא מצאנו לשון התחלה בקל אלא בהפעיל, הֵחֵל, הַחִלוֹתִי, וַיָחֶל נח, והתימה על ראב"ע ומהרש"ד שאמרו שהוא מן הקל, ואם היה מן הקל היתה החי"ת בשלש נקודות, כמו תְּסֻבֶּינָה. אחרי כן מצאתי כי בשני ראב"ע כ"י שבידי ובדפוס נאפולי מלות ותחלינה מבנין הקל פועל הכפל, אינן.

Verse 55



Verse 56

את כל אשר בהם: הנני מבטל מה שפירשתי בבה"ע האוצרות אשר היו בין המצרים ובעריהם, כלו' בכל עיר ועיר, כי רחוק הוא שתהיה מלת בהם כמו ביניהם (או עמם כפירוש ראב"ע) אבל נ"ל כי את כל אשר בהם הוא כנוי לאוצרות ואיננו מקרא קצר (כדברי המבאר), אבל את כל אשר בהם הוא כאילו אמר את כל האוצרות, כי מה הוא אוצר? מה שנותנים בו ענינים מה. ואולי לכך לא אמר האוצרות, כי לרבוי התבואות שאסף הוצרך לתת אותן בכל מיני מקומות, בכל מקום שהיה מחזיק תבואה, אע"פ שקודם לכן היה משמש לתשמישים אחרים.
וישבור: קנין הדגן נקרא כן מטעם ששובר הרעב, ע"ד ישברו פראים צמאם, וכן מצאנו לשון שבר אצל מאכלים ומשקים אחרים, ולכו שברו וכו' יין וחלב (ישעיה נ"ה א'), וכן כתוב שבר רעבון בתיכם (למטה מ"ב י"ט) (רד"ק ונתה"ש), ולא כראז' וגעז' שפירשו ע"ש שהדגן נשבר ונטחן בריחים, וכאן הכוונה על המכירה ועיין למטה מ"ב ו'. 

Verse 57

וכל הארץ: שאר ארצות הקרובות אליה.
לשבור אל יוסף: אין לסרס המקרא נגד הנגינות כי הבאים לא היתה כוונתם ללכת אל יוסף, אלא לילך למצרים (אא"א), ושיעור הכתוב לפי זה ולפי הטעמים כך הוא: וכל הארץ באו מצרימה, ואח"כ הכתוב מוסיף שתי הודעות שהיתה כוונת ביאתם כדי לשבור, ושהיתה ביאתם אל יוסף דוקא.


Chapter 42



Verse 1

למה תתראו: למה תביטו איש בכני אחיו (ר' אליה בחור, רע"ס ורמבמ"ן) כאנשים חסרי עצה ומשועממים בצרתם ואין בהם דעת להמלט ממנה. ההתפעל מורה על הרוב פעולה שאדם פועל על עצמו, ולפעמים יבא ג"כ על פעולה ששני בני אדם (או יותר) פועלים זה על זה, כמו לכה נתראה פנים (מלכים ב' י"ד ח'). מה שכתוב ברש"י שעדיין יש לו שבר, צ"ל סבר (תקוה), עיין בראשי' רבא, וכן בכ"י שבידי הוא בסמ"ך.

Verse 2

ונחיה ולא נמות: הכוונה ונחיה, תחת שאם לא תרדו שמה נמות ודוגמת זה למעלה מ' כ"ג, וכ"ז י"ב.

Verse 3



Verse 4

אסון: מיתה משונה במקרה רע, כמו ואם אסון יהיה (שמות כ"א כ"ג), ויראה זאת היה לו לירוא גם על שאר בניו, כי כל הדרכים בחזקת סכנה, אלא חשב כמו שחשב בבואו אל עשו והיה המחנה הנשאר לפלטה, ומכלם בחר בבנימין שהיה בן אהובתו, ואחיו איננו, ואמו מתה. ודעת רלב"ג ודון יצחק כי מפני שמתה רחל בדרך ובנה יוסף ג"כ לפי מחשבתו, היה יעקב ירא שמא כך היה מזל רחל שהיא ובניה ימותו בלא עתם. ויח"ף אומר כי אולי היה יעקב חושד את בניו שמא הם היו סבת מיתתו של יוסף, כי ידע שלא היו אוהבים אותו, והיו מקנאים בו, ואחר שיוסף איננו ויעקב היה מחבב את בנימין כבן זקונים ולהיותו בן רחל אהובתו, חשש שמא גם בו יקנאו וישנאוהו, והנה לא היה יעקב רוצה לגלות לבניו החשד הזה שהיה חושד אותם, שלא להרבות הקטטה בתוך ביתו, אך שמר את הדבר בלבו, ולא רצה לשלוח עמם בנימין פן יקראנו אסון, כלו' פן יקרמו מיתתו, ואח"כ יאמרו לו שנטרף. ואח"כ כשספרו לו דברי יוסף התחזק בלבו החשד הזה, כי הדברים שהיו מספרים היו זרים ובלתי מצויים, רק אחר שיהודה ערב את הנער אז האמין שלא יעשו לו רעה, ואז שלח אתם את בנימין.
בתוך הבאים כי היה הרעב בארץ כנען: נראה כמיותר, אבל הכוונה (כדברי משה עהרענרייך) כי להיות שהיה הרעב בארץ כנען, אחרים רבים באו משם לשבור אוכל, ואע"פ כן לא אמר להם יוסף מרגלים אתם, ואלו נבדלו לרעה מכל שאר הבאים.


Verse 5



Verse 6

הוא המשביר: שבר בקל ענינו על הרוב קנין, ועל המעט (למעלה מ"א נ"ו, וגם שם היה אפשר לעשותו הפעיל וַיַשְבֵר) יורה על המכירה, והנה נקרא משביר מי שמוכר וגורם לאחר שיקנה, וכן בעמוס (ח' ה' ו') מתי יעבור החדש ונשבירה שבר, ומפל בר נשביר, ולא כדברי מהרש"ד (ומכלל יופי ורד"ק) שהמוכר נקרא שובר ויוסף נקרא משביר שהיה מצוה לאנשיו שימכרו.

Verse 7

קשות: זה כלל, ואח"כ מפרש.

Verse 8

ויכר יוסף וגו': חזר ואמר שהכירם, לומר כי אחר ששמע קולם נתחזקה הכרתו בהם, והם אולי לא שמעו קולו, כי בלחש היה אומר דבריו אל המליץ והמליץ היה מפרש להם בלה"ק, ואף אם אולי שמעו קולו אין ספק שנשתנה קולו ומראה פניו במשך עשרים שנה. מלבד שהוא היה יודע שהם צריכים לבוא אליו, והם היו מאמינים שהוא נטרף זה עשרים שנה והנה אין ללמוד מכאן אם היה זקנו מגודל אם לא.

Verse 9

אשר חלם להם: אין נ"ל לפרש חלם עליהם כי שמוש הלמ"ד הוא להנאת פלוני, וכאן היה הענין צער להם (אע"פ שלבסוף נהפך לטובתם), לפי נ"ל שהוא לשון קצרה, אשר חלם והגיד להם.
מרגלים אתם: נ"ל כי בדבריהם מצא מקום להתלות, כי הוא שאלם מאין באתם, והם השיבוהו יותר משאלתו, מארץ כנען לשבור אוכל, וזה דרך הרמאים להקדים השקר לבלתי יוולד החשש, ולפיכך אמר מאחר שמהרתם לומר כי לשבור אוכל באתם, מה שלא שאלתי מכם, ידעתי כי לא לכך באתם (Excusatio no petita accusati manifesta). 
ערות הארץ: ראז' וגעז' פירשו מקום שהארץ ערומה וגלויה ונוחה להכבש, כדעת רש"י. וראב"ע וגוסעציוס פירשו כל דבר שמסתירים אותו נקרא ערוה, והטעם מסתרי הארץ, יהיה מה שיהיה.


Verse 10



Verse 11

כלנו בני איש אחד נחנו: לכך אנו הולכים יחד, ולא בשביל עצה רעה כמרגלים (רשב"ם).
כנים: אמתיים, כמו כן דברת (רש"י), ועיקר המלה ענין קיום כמו וכנו נחשת, וכן מלת נכון ענינה קיים וענינה אמתי, וכן אמת ואמונה ונאמן עיקרם ענין קיום, וכן בלשון ארמי יציב תחלת הוראתו נטוע בארץ שלא ימוש ממקומו, והנה אמת ויציב ונכון וקיים כלם עיקר ענינם דבר קבוע שלא יזוז.


Verse 12



Verse 13

שנים עשר: אולי יפלא בעיניך בראותך עשרה אחים, לכן דע כי באמת י"ב היינו.

Verse 14

הוא אשר דברתי וגו': בכל שעה היו מוסיפים לומר דבר שלא שאל מהם, והוא אומר כי זה מחזק סברתו שהם בדאים, כי שקרים הרבה מוכנים בפיהם לרמות את הבריות, ולכך א"א להם לצאת מן החשש אא"כ יביאו את אחיהם הקטון להראות אמתת דבריהם.

Verse 15

בזאת תבחנו: בזה שאמרתם שיש לכם עוד אח אחר....
חי פרעה: נתחבטו המדקדקים בדקדוק מלת חֵי, ר' יהודה חיוג (ואחריו געזעניוס) אומר שהיא שם דבר כמו חיים, ובל' יחיד חַי ובסמיכות חֵי. וזה רחוק מאד כי הנה שם חיים מצוי במקרא כחמשים ומאה פעמים, ותמיד הוא בלשון רבים, כמו פנים, ובשום מקום לא נמצא בלשון יחיד, וגם בסמיכות אומרים חיי שרה ובכינויים חַיַי חַיֶיךָ ולמה בלשון שבועה יאמרו אותו בלשון יחיד? לכך נטה רד"ק מדרך זו, ואמר כי שם חיים הוא בלשון רבים לעולם, ולא יתפרד, ואמר כי חֵי הוא כמו חַיֵי, אלא שיו"ד השרש נעלמת, ועמו הסכים המבאר. וזה אמנם יתכן אם היה השם חַיִם כמו מַיִם (בסמיכות מֵי), אבל השם הוא חַיִּים ביו"ד דגושה, ואיך יתכן שישמיטו יו"ד דגושה? ואני בראותי וְחֵי אחיך עמך (ויקרא כ"ה ל"ו) נ"ל כי מלת חֵי איננה שם, אלא פעל, וגם רד"ק אומר שזה הוא פעל, אלא שלדעתו הוא עבר, ובא על משקל פָעֵל, וזה ג"כ דוחק גדול, ובראותי כי על כל פנים אין מנוס שתהיה קצת זרות בתבה זאת, נ"ל כי להיות מליצת חי פלוני וחי נפשך שגורה הרבה בפי ההמון כשרוצים להשבע שבועה, באה במלת חֵי זרות שאין כמוה בכל לה"ק, והיא השמטת אות האית"ן. והנה וחי אחיך עמך משפטו לפי דעתי וִיחִי, וכן חי פרעה משפטו יחי פרעה, חי נפשך משפטו תחי נפשך ולפי זה יובן למה נשתנה הנקוד בין חי פרעה, חֵי נפשך ובין חַי ה', כי חי פרעה וחי נפשך הם זמן עתיד, והכוונה שיחיה המלך (כלומר שימות) אם לא אעשה כך וכך, ואין השבועה כל הזמן ההווה עתה, כי היות המלך חי עתה זה דבר ידוע. אמנם חי ה' הוא בינוני, והשבועה היא על הזמן ההווה, כלומר האל הוא חי (כלומר בהפך ח"ו) אם לא אעשה כך וכך, כלו' כמו שא"א שלא יהיה האל חי, כן לא יהיה הדבר שלא אעשה כך וכך. אבל וישבע בְּחֵי העולם (דניאל י"ב ז') אינו אלא שם התאר, והכוונה במי שהוא חי לעולם, וכמוהו ושלוי עולם (תהלים ע"ג י"ג), שהם שלוים ושאננים תמיד. ור' יעקב לומברוזו טעה בדברי הרמב"ם שאמר (יסודי תורה פרק ב') כי לכך אין אומרים חֵי ה' כמו שאומרים חי פרעה מפני שהוא וחייו אחד, לא יתפרדו. והוא לא הבין כי אין ענין לזה כאן אצל חי העולם, כי כאן אין המלה סמוכה לשם האל אלא להעולם שענינו נצחיות, ומלאו לבו להגיה בתנ"ך שלו (ויניציאה שצ"ט) והדפיס וישבע בחַי העולם, והשחית הכוונה, כי חי העולם לא יודה אלא שהעולם הוא חי. ובעל ויעתר יצחק (סימן קל"א) על אל חי העולמים האריך ולא אמר כלום, ותחלת דברי פיו סכלות, כי אמר כי חיים הוא רבוי זוגי: ולפי מה שאמרתי יש לקיים גם דברי הרמב"ם, כי לכך אומרים באדם חי פרעה וחי נפשך בל' עתיד, מפני שהוא עלול למות, אבל באל אומרים שהוא חי בזמן הווה, כי תאר חי אצל האל אין ענינו כענינו אצל בשר ודם, שחי בזמן מיוחד ומת בזמן אחר, אך ענינו חי לנצח ובלתי עלול למות, וכשאמרת שהוא חי כבר הודית שהוא חי לעולם, ולפיכך לא יעלה על הדעת לומר יחי האל, כמו שאומרים יחי פרעה ותחי נפשך, כי הוא וחייו לא יתפרדו, כי א"א להעלות על הדעת אלוה שלא יהיה חי לנצח, אשר על כן תאר Immortales הוא נרדף למלת Dii. זה הוא לדעתי טעם החלוף הזה בין נקוד חי פרעה וחי נפשך לנקוד חי ה'.
אם תצאו מזה: כל אם שבל' שבועה ענינו הפך משמעות המליצה, חי פרעה אם תצאו ענינו אני נשבע שלא תצאו. חי אני אם לא כאשר דברתם באזני כן אעשה לכם (במדבר י"ד כ"ח) ענינו אני נשבע כי כאשר דברתם כן אעשה לכם, והסבה בזה כי מלת חי בשבועה ענינה ההפך, ימות פרעה אם תצאו, אינני חי אם לא אעשה לכם כאשר דברתם באזני. וכן היו אומרים כה יעשה לי אלהים וכה יוסיף אם לא אעשה כך וכך, ולא היו מוציאים מפיהם הקללה. וזה לשון Buxtorfius (Thesaurus Gram. Lib. 2. C. 21):
  Profanae ethnicorum voces fucrunt Peream, dispeream, et aliae similes. Pejores et plures nostrae aetatis profanae fauces, ex nimis vulgate consuetudine effundunt. Hoc sanete evitavit liugua hebraea, hie, ut et alias, honestatis ac sanctitatis in loquendo studiosissima. Unde per euphemiam elliptica jurandi forma hebraei usi fuerunt, in qua conditionalisאם  simpliciter posita, negat; addita negation לא, affirmat. 

Verse 16

האסרו: צווי שאחר צווי, שלחו והאסרו, ענינו לעתיד, כמו דרשוני וחיו, וכן למטה זאת עשו וחיו.
האמת אתכם: לשון קצר, ויבחן אם אמת אתכם.


Verse 17

ויאסוף אותם וגו': הנכון כדברי החכם יש"ר כי כשאמר להם יוסף שלחו מכם אחד ענו ואמרו לא יוכל הנער לעזוב את אביו וגו' ככתוב למטה, ולא רצו לשלוח אחד מהם, כי ידעו שאביהם ימות בצער אם לא ישוב אליו כ"א בן אחד תחת עשרה, ואף אם לא ימות הנה לא ישמע ולא יאבה לשלוח את בנימין עם אחד מהם לבדו. ויוסף נתנם כלם במשמר עד שיבררו אחד שילך כי לא היה אחד שיחפוץ ללכת, וכלם היו בוחרים להיות במאסר מלראות בצרת אביהם, או שאמרו לחכות עד יעבור זעם, אז הלך הוא אליהם והחליף גזרתו.

Verse 18

וחיו: באופן שתחיו, כלו' וייטב לכם, ויחיו אנשי בתיכם, כי אמנם במאסר אין ספק שלא היו מתים ברעב, אמנם בעודם שם לא היה לחם לבני ביתם ולדעת אחרים שאם לא ילכו לקחת אחיהם ויאמנו דבריהם, אז ימותו כמרגלים.

Verse 19

שבר רעבון בתיכם: מה שישברו בו רעבונם.

Verse 20

ולא תמותו: כי אז תוכלו לשוב ולשבור שבר כל עת שתרצו, כי לא תראו פני בלתי אחיכם אתכם.

Verse 21

אבל: עיין למעלה י"ז י"ט.
אשמים אנחנו: שרש אשם עיקר ענינו הַכָּרַת החטא, כמו ואשם, או הודע אליו חטאתו אשר חטא בה (ויקרא ד' כ"ב כ"ג וכ"ז כ"ח), ואחר כך הושאל ל' אשם להורות על החרטה, כמו ולא יאשמו כל החוסים בו (תהלים ל"ד כ"ג) לא יצטרכו להתחרט על בטחונם בו. גם הושאל להורות שפלוני חייב עונש על מה שעשה, כמו כל אוכליו יאשמו (ירמיה ב' ג') ושנאי צדיק יאשמו (תהלים ל"ד כ"ב), וכן כאן אשמים אנחנו על אחינו, אנו חייבים עונש על מה שעשינו לו, אם היה כתוב חטאנו לאחינו היתה חרטתם על שהרעו לו, אבל באמרם אשמים אנחנו על אחינו הכוונה אנו ראויים לעונש מפני מה שעשינו לו.


Verse 22

הלא אמרתי אליכם וגו': עיין למעלה ל"ז כ"ב....
וגם דמו: כי סבורים היו שמת, (עיין למעלה באגרת שחבד"ל), וזה היה ג"כ סבה שלא הכירוהו.


Verse 23

בינותם: בינם מצד אחד ובינו מצד אחר, עיין למעלה כ"ו כ"ח.


Verse 24

את שמעון: אחר ששמע כי ראובן אמר אל תחטאו בילד, אמר א"כ מי שבא אחריו בסדר תולדותם הוא היה המסית אותם, כי מסתמא הקטנים נשמעים לגדולים, ואם שני האחים הראשונים, ראובן ושמעון, לא היו מסכימים בדבר, לא היה נעשה.

Verse 25

ולהשיב: ויצו להשיב.

Verse 26



Verse 27

ויפתח האחד: אחד מהם (ראב"ע ורד"ק), ואין צורך שיהיה אחד מיוחד, אבל כן הוא דרך הלשון, כמו (ויקרא י״ד:ד׳) ולקח למטהר שתי צפרים חיות, ושחט את הצפור האחד, ורבים ככה.
אמתחתו: שק גדול הנמתח על גוף הבהמה מכאן ומכאן, ואין צורך שיהיה לו שתי פיות (bisaccia) כדעת רמב"ן, ולפי דעתו היה מן הראוי שתהיה המלה בלשן זוגי, כמו מכנסים. ולדעת אנקלוס שתרגם טועניה אין ענינו שק אלא דרך כלל כל משא שמותחין על הבהמה.


Verse 28



Verse 29



Verse 30



Verse 31



Verse 32

בני אבינו: בני אב אחד ולא בני אם אחת (יח"ף ז"ל).

Verse 33

ואת רעבון בתיכם: נראה כדעת אנקלוס וראב"ע האוכל הצריך לרעבון בתיכם קחו. והטעמים צריכים עיון, כי נראה שהיה ראוי להיות בתיכם בתביר וקמו בטפחא, ונראה שהוא ממשפטי הטעמים לחבר יחד שני פעלים שפעולתם נעשית כאחת, וכן למעלה (י"ט) ואתם לכו הביאו שבר רעבון בתיכם, לפי ההגיון היה נראה שמלת לכו ראויה לטעם מפסיק, כי אין שבר רעבון בתיכם נקשר עם לכו, וצ"ע מ"ג י"ג וקומו שובו, ולא כן מ"ד ד' קום רדוף ומ"ה י"ז ולכו-באו.

Verse 34



Verse 35

והנה איש צרור כספו בשקו: מצאו שכל אחד היה צרור כספו בשקו. פעמים הרבה מלת והנה ענינה כמו וימצא וימצאו כמו ויהי בבקר והנה היא לאה, וימצא שהיא לאה.

Verse 36

אותי שכלתם: לא חשד אותם שהמיתו את שמעון, אך מאחר שלא היה רוצה לשלוח את בנימין, הרי שמעון לא יוכל לשוב, והרי הוא אבוד ממנו.
עלי היו כלנה: אין הכוונה על הצרות האלה בפרט (כדעת ראב"ע ורמבמ"ן), אלא על כל צרות שבעולם, אין צרה שלא באה עלי, היה נראה לי כי ואת בנימין תקחו דבק למעלה, ולפי זה היה ראוי להטעים ושמעון איננו ברביע, לא בזקף (יוסף איננו ושמעון איננו), אך בה"ט מפרש כך ואם את בנימין תקחו אז עלי יהיו כל הצרות שבעולם.


Verse 37

את שני בני: שנים מבני (רד"ק, וכן דעת שאר הקדמונים). הן אמת כי מלת את מורה על דבר מיוחד וידוע, כמו ה"א הידיעה, ומשמעות את שני בני הוא שני בני הידועים, כלו' שלא היו לו אלא שני בנים, וידענו כי היו לו ארבעה בנים (למטה מ"ו ט'), לפיכך יש אומרים (יש"ר ובוצר עוללות) כי חצרון וכרמי לא נולדו עדיין, ודעתי נוטה לדעת הקדמונים, כי בכמה מקומות מצאנו ה"א הידיעה על דבר בלתי מיוחד, כמו למעלה ויפתח האחד את שקו, עיין שם.
יל ידי: על אחריותי (מהרש"ד), מליצת על יד נמצאת להוראת הנתינה ביד שומר שאחריות הפקדון עליו, עיין שמואל א' י"ז כ"ב, מלכים ב' יו"ד כ"ד, י"ב י"ג, וכ"ב ה' וט'.


Chapter 43



Verse 1



Verse 2

ויהי כאשר כלו: לא כלו ממש, אלא שלא נשאר מהשבר רק מעט, שאם אתה אומר כלו ממש א"כ מה אכלו הנשים והטף משעה שהלכו הגדולים עד שובם ממצרים? (יוסף ירא).

Verse 3

לא תראו פני: דעו שאם תבואו בלא אחיכם, לא תראו פני, לא יהיה לכם רשות לבא לפני ולא יותן לכם שבר. זה טעם העד העיד בנו האיש, הזהירנו והודיענו: אם תעשו כך וכך יקרה לכם כך וכך, ואולי גם אנקלוס לכך נתכוון להודיע שאינו צווי, אלא הזהרה, ולכך נטה מלשון המקרא (עיין רש"י) ותרגם אלהן כד אחוכון עמכון.

Verse 4



Verse 5



Verse 6

העוד לכם אח: למה נכנסתם בענין זה להגיד לו אם יש לכם אח אם אין. לא אמר שהיה להם לומר שקר, אך לא היה להם להכנס בענין זה.
למה הרעותם לי: אין זו שאלה אלא תרעומת, והנה היה לו להתרעם על זה מיד כשראה שאין עמהם שמעון, אך החריש ולא רצה להכעיס תשעה בנים גדולים בשביל דבר שכבר היה ואין לו תקנה, מלבד כי שמעון לא היה חביב לו כבנימין, ותמיד היה מקוה שישובו לשבור אוכל גם בלי שילך עמהם בנימין, אבל עכשו שראה שלא היו רוצים ללכת בלתי אחיהם אתם, לא  יכול עוד לשים לפיו מחסום, והתרעם עמהם.


Verse 7

שאל שאל האיש: הוצרכו לשנות ממה שהיה אמתת הענין, כדי להתנצל מתרעומת אביהם (דון יצחק) ועיין למטה מ"ד י"ט.

Verse 8



Verse 9



Verse 10



Verse 11

מזמרת הארץ: מן הפירות היותר משובחים ומהוללים.
דבש: דבש דבורים מצוי הוא במצרים הרבה, וכן דבש תמרים, ודעת Shaw (ואחריו ראז') כי הוא עשוי מצמוקים Succum ex uvis passis ad mellis propemodum spissitatem decoctum, והוא נקרא בל' ערבי dibs, ועד היום מביאים ממנו מחברון למצרים משא שלש מאות גמל בכל שנה, ומערבים בו מים ושותים אותו במקום יין, והיין מעט במצרים.


Verse 12

וכסף משנה: כסף כפול, כתרגומו, ומה שכתוב אח"כ ואת הכסף המושב איננו כסף שלישי (כדעת רש"י), אך הא (כדעת רמבמ"ן) פירוש הקודם, והטעם תקחו בידכם כסף כפול, כלו' (מלבד הכסף הצריך לשבור אוכל) עוד תשיבו בידכם הכסף המושב, ודע כי משנה כשהוא נפרד ונקוד סגול ענינו כֶּפֶל, כמו לחם משנֶה, כסף משנֶה, ומשנֶה שִׁבָרוֹן (ירמיה י"ז י"ח), ומשנה כסף (למטה ט"ו) אבל כשהוא סמוך לדבר אחר ונקוד צרי אז ענינו שני לאותו דבר כגון את משנֵה התורה הזאת, העתקה שנית דומה לראשונה, וכן משנה עֲוָנָם (ירמיה י"ו י"ח) עונש שוה לעון. וכן כשאחריו למ"ד, אעפ"י שהוא נפרד, ענינו שני, כמו משנה למלך, שני למלך, ודרך קצרה אומרים ג"כ משנה במקום משנה למלך (מרכבת המשנה, למעלה מ"א מ"ג), וכן ושם משנהו אביה (ש"א ח' ב') שני לו, שנולד אחריו.

Verse 13



Verse 14

כאשר שכלתי שכלתי: אפי' אשכל שלא ישוב בנימין, הנה אשכל כאשר שכלתי, לא תהיה זאת לי רעה חדשה כי כבר אני שכול מיוסף ומשמעון, כמו שפירש רש"י כאשר שכלתי מיוסף ומשמעון שכלתי מבנימין, והטעם כי מי שכבר הפסיד הרבה ראוי לו לבקש תקנתו גם בדרכים מסוכנים שאולי יפסיד עוד יותר, מאחר שכבר הפסיד הרבה. ודומה לזה מאמר אסתר (ד' י"ו) וכאשר אבדתי אבדתי, אם אובד, אובד כאשר אבדתי כבר, כי כבר אני אובדת באבדן מולדתי.
שכלתי שכלת: ונשתנה הנקוד לתפארת הקריאה, שלא תהיינה שתי המלות שוות ממש, כמו אָנֶה ואָנָה.

Verse 15

ואת בנימין: דברי רש"י אינם כאן בתכלית הדיוק כי פעל דבר בארמית משמש ג"כ בהנהגת הבהמות (וינהג את הצאן, ודבר ית ענא, וכן למטה י"ח ולמדבר ית חמרנא) והנהגתם איננה בדברים ממש, אלא בקול ובמקל, ושרש דבר בארמי הונח על ההנהגה ולא על הדבור.

Verse 16

וירא יוסף אתם את בנימין: כשראה אותו עשה עצמו כאילו (לרוב עסקיו עם אנשים אחרים שהיו שם לשבור אכל) לא ראה אותו, וכאילו שכח מה שצוה אותם להביא את אחיהם הקטון, ואח"כ כשהיו בביתו והיה מופנה מעסקיו נשא עיניו וראה את בנימין (למטה פסוק כ"ט) כאילו רק אז ראה אותו. וכל זה להעלים מהם כוונתו, שהיתה לעכב אצלו את בנימין.
וטבח טבח: היה משפטו וּטְבַח, אך יש יוצאים מן הכלל, עיין דקדוקי סימן 386, ורש"י פירש שהוא מקור, אבל אם היה מקור היה לו לומר כי אתו יאכלו, לא כי אתי.


Verse 17



Verse 18

להתגולל עלינו: להתגלגל עלינו, לנפול עלינו כאילו הם דבר עגול המתגלגל והולך ומכה בכל גוף אשר ימצא בדרכו, וכן להתנפל עלינו, לנפול עלינו בתחבולה, כאדם העושה עצמו כאילו דבר אחר דחף אותו על חברו.
ואת חמורינו: אחר שהיו הם עצמם עבדים מה איכפת להם אם יקחו את חמוריהם? אך הכוונה לומר האדון הזה מעליל עלינו איזו עלילה להנאתו, כדי לקחת אותנו ואת חמורינו.


Verse 19



Verse 20

בי אדוני: מלת בי לשון קצרה, והוא בקשה מאדם שיטה אזנו לדברי המדבר ויסב מחשבתו אליו, כאילו יאמר ראה בי, שים בי (איוב כ"ג ו') (Gussetius, Coccejus). וכן בי אדוני אני והאשה הזאת יושבות בבית אחד (מ"א ג' י"ז), בי אדני חי נפשך אדני אני האשה הנצבת עמכם בזה (ש"א א' כ"ו) אין ענינם בקשה ממש, אלא בקשת המדבר שיעיין השומע בו ובדבריו. ונשארה המלה הזאת בלשון יחיד גם כשהמדברים רבים, כמו שנשארה מלת אדני (עיין למעלה כ"ג ו'). וגעז' אומר כי המלה נגזרת מן בעי כמו בָּעוּ, וכמו שתרגם אנקלוס בבעור בוני, שהוא כמו בבקשה. ונראה שכן היא או קרובה לזו דעת רש"י. והראשון נ"ל עיקר, אבל בייא בייא שהביא רש"י הוא פועל סורי, ענינו נִחֵם, מי שהוא בצרה צועק נַחֵם נַחֵם, כאומר הושיעה הושיעה.

Verse 21



Verse 22

לא ידענו מי שם כספנו באמתחותינו: כתב המעמר שהיה מקום המאמר הזה בפסוק הקודם, אבל דברו כך מפני שהיו נבהלים מאד, ואין הדבר כן אבל סיימו במה שפתחו, כי זה היה עיקר דאגתם, כמו שאמרו על דבר הכסף השב באמתחותינו בתחלה אנחנו מובאים. לפיכך תחלה הגידו כי מצאו הכסף בפי אמתחותם ושהחזירוהו בידם וגם כסף אחר לקחו בידם לשבר אכל, ואח"כ סיימו באמרם כי נקיים הם מכל פשע, כי באמת לא ידעו מי שם כספם בשקיהם.

Verse 23

אלהיכם ואלהי אביכם נתן לכם מטמן: תלמידי יהודה לוצאטו אומר כי הם הבינו שהמאמר הזה הוא זר מאד בפי איש מצרי שלא יהיה מכיר אותם ואת משפחתם, ורוצים היו לשאול מי הוא זה האיש אדוני ארץ, אולי היה זמן מה בארץ כנען והכיר את משפחתם, אבל שמרו מחסום לפיהם, כדי שלא ליתן מקום לומר שהם מרגלים.

Verse 24

ויבא האיש את האנשים ביתה יוסף: כבר נכנסו (פ' י"ז) אבל נתעכבו בפתח הבית (והוא פרוזדור, כמו פתח אהל מועד), ואחר שהשקיט לבבם בדבריו (כמו שהעיר רש"י) נכנסו אל הבית. וגם הבית נראה שהיה נחלק לחלק חיצון (ורש"י קורא לו פרוזדור) ובו רחצו רגליהם ונתנו מספוא לחמוריהם והכינו את המנחה, וחלק פנימי (ורש"י קוראו טרקלין) ושם הביאו את המנחה אל יוסף ושם אכלו עמו.

Verse 25



Verse 26



Verse 27

וישאל להם לשלום: שאל לשלומם, כמו וישאלו איש לרעהו לשלום (שמות י"ח ז') ושאלו לך לשלום (ש"א י' ד') וכן רבים. השלום אביכם: בלא למ"ד, כמו ואתה שלום וביתך שלום (ש"א כ"ה ו'), והוא על דרך ואני תפלה (תהלים ק"ט ד'), כי חמודות אתה (דניאל ט' כ"ג), כי מרי המה (יחזקאל ב' ז'), שענינם איש תפלה, איש חמודות, אנשי מרי, ואין כאן חסרון למ"ד כדעת ראב"ע, גם אין שלום שם התאר כדעת רד"ק.
 השלום אביכם וכו': להיותו זקן לא יתכן שיהיה לו שלום ממש, ושלא יהיה סובל איזה חולי וחסרון בריאות, אבל אני שואל העודנו חי והם השיבוהו על פי שאלתו שלום לעבדך לאבינו עודנו חי, ואין צורך לדיוק ידידי מוהר"ר איגל נ"י. 

Verse 28

ויאמרו שלום לעבדך לאבינו עודנו חי: השומרונים (וכן בתרגום אלכסנדרי) הוסיפו ויאמר ברוך האיש ההוא לאלהים, והיא תוספת כדי לעשות את יוסף מכבד את אביו, כי היה נראה להם שלא יתכן שיאמר לבנימין אלהים יחנך בני, ולא יוציא מפיו שום ברכה לאביו. וכל זה הבל, כי לא ברך את בנימין אלא מפני שראה אותו, אך יעקב לא היה שם, ולא היה מן הראוי לאיש אדני הארץ שיברך מי שלא ראה ולא ידע.

Verse 29

יחנך: משפטו יְחָנְךָ, אלא שהוקלה המלה, כמו ונבלה שם שפתם, יזמו לעשות, וכמוהו חנון יחנך לקול זעקך (ישעיה ל' י"ט); ולענין חלוף הנקדות (יָחְנְך במקום יְחָנְך) עיין פראלעגאמעני, עמוד 125.

Verse 30

נכמרו: בערו ונתחממו, כמו עורנו כתנור נכמרו (איכה ה' יו"ד), ודעת ראז' (ולפניו התרגום האלכסנדרי) כי רחמים תחלת הוראת מֵעַיִם, כענין רֶחֶם.

Verse 31



Verse 32

לו לבדו ולהם לבדם: דרך כבוד, כי אין כבוד שר גדול שיאכלו על שלחנו אנשים נכרים ובני בלי שם. ולמצרים לבדם כי לא יוכלון המצרים וגו', וכן נראה דעת בה"ט (נתה"ש והכורם).
כי לא יוכלון וגו': גם עם היונים לא היו אוכלים, כעדות הירודוט, מפני חקים הרבה שהיו להם בענינו איסור והיתר באכילה; הן אמת כי גם אם היו למצרים הרבה איסורי אכילה, כאשר לנו, היה ראוי שיוכלו לאכול עם אנשי דת אחרת כשיהיה המאכל מתוקן על פי חקותיהם, כאשר גם אנחנו היום אין אנו נמנעים מלקרוא לביתנו איש נכרי ולאכול עמו על שלחננו. ורחוק הוא לומר שיוסף להיותו עברי לא היה שומר חקי האכילה הנוהגים אצל המצרים, באופן שהמאכל הנעשה בביתו היה בחזקת איסור למצרים; כי הנה ראינו משה אומר הן נזבח את תועבת מצרים לעיניהם ולא יסקלונו, ואיך יתכן שאיש נבון וחכם כיוסף ישחט בביתו את תועבת מצרים, ובפרט כי אשתו היתה מצרית ובת איש כהן. לפיכך נ"ל ודאי כי האיש אשר על בית יוסף היה מכין כל מאכלי הבית מן המותר לפי המצרים וגם ביום ההוא לא שנה את המאכלים בעבור האנשים הקרואים אל שלחן יוסף, שהיו עברים, ולפי זה הקושיא שהקשיתי במקומה עומדת. ואולם רואה אנכי כי אין בידנו לשפוט על חקות המצרים הקדמונים, ואין ספק שהיתה האכילה עם העברים אסורה להם, אעפ"י שאין טעם האיסור מובן לנו.


Verse 33

ויתמהו האנשים איש אל רעהו: הביטו איש אל רעהו בפנים של תמהון, זה טעם מלת אל.

Verse 34

וישכרו עמו: אצלו (רמבמ"ן) והתחכם יוסף להשתדל שישתו וישכרו כדי שלא ירגישו בענין הגביע. ברש"י כ"י במקום ומשאת יוסף כתוב ושל יוסף.

Chapter 44



Verse 1



Verse 2



Verse 3

אור: פעל עבר, בפלס מה טובו אהליך, וכן כי אורו עיני (ש"א י"ד כ"ט).

Verse 4

לא הרחיקו: פועל יוצא, והטעם לא הרחיקו היציאה לא הרחיקו לצאת, על דרך היטבת לראות, הקשית לשאול, וקרוב לזה הרעותם אשר עשיתם.

Verse 5



Verse 6



Verse 7



Verse 8

הלא זה: לא הזכיר הגביע, ועשה עצמו כאילו אין ספק שהם יודעים למה רדף אחריהם, כי היה להם לידע מה שעשו ומה שגנבו.
והוא נחש ינחש בו: לא יחוש אדני על מחיר הגביע, כי במה נחשב הוא? רק נחש ינחש בו כי הוא אשר הוא שותה בו, והוא תמיד ינחש בו, שאם יפול מידו הוא לו סימן רע, ואם ישבר הוא סימן יותר רע, ואם יאבד ממנו הוא סימן רע עד מאד. הפירוש הזה הביאו גם רד"ק, אבל הביאו אחרי פירוש אחר, כאלו הוא מסופק בו; ולי נראה כי הוא לבדו הנכון, כי שרש נחש אין ענינו אלא כקבלת רבותינו (סנהדרין ס"ה וס"ו) לקיחת סימן מן המאורע על מה שעתיד להיות, כאמרם מנחש זה האומר פתו נפלה מפיו, מקלו נפל מידו, צבי הפסיקו בדרך וכו', וכן המלה שגורה בלשונם תמיד להוראה זו כגון אם אין נחש יש סימן; וכן נחשתי ויברכני ה' בגללך (למעלה ל' כ"ז), מכל מה שקרה לי אחר שבאת אצלי שפטתי כי ברכני ה' בגללך, וכן (מלכים א' כ' ל"ג) והאנשים ינחשו וימהרו וגו' היו מקשיבים לדבריו בכוונה גדולה לראות אם יתן להם בתשובתו אות לטובה או לרעה, והיו כאדם המנחש, היושב ומצפה איך יהיה הנחש אם לטוב ואם לרע.


Verse 9



Verse 10

גם עתה כדבריכם כן הוא: גם עתה בפעם הזאת (אעפ"י שאני חושד אחד מכם) כדבריכם כן הוא שאתם (כלו' הרוב מכם) אנשי אמת, כאשר הייתם לשעבר בענין הכסף אשר מצאתם באמתחותיכם. ולפיכך אם אמצא הגנבה ביד איש אחד מכם לא אחשוד אתכם שנגנבה בהסכמת כלכם, ולזה לא יהיה נענש כי אם מי שתמצא בידו הגנבה (רלב"ג בשם אביו, ואחריו דון יצחק ורמבמ"ן).

Verse 11



Verse 12



Verse 13



Verse 14

ויבא יהודה: יהודה שעשה עצמו ערב נכנס בראש.

Verse 15

נחש ינחש וגו': מי שהוא שליט על הארץ ראוי לו לנחש, וממה שיקרה לו ישפוט על מה שעתיד לבוא על כל המלכות, והנה עכרתם את הארץ.

Verse 16

האלהים מצא וגו': עשה עצמו כמודה, כי ראה שאם היה מכחיש לא היה מועיל כלום והיה מקציפו יותר, ואחר שראה שאין תקנה להציל את בנימין, בחר שתהיה האשמה על כלם יחדו, ולא על בנימין לבדו; ובפרט כי בתחלה אמרו אשר ימצא אתו מעבדיך ומת, ואעפ"י שהאיש אמר להם אשר ימצא אתו יהיה לי עבד, הנה אם היה נשאר לבדו עבד מי יצילהו מיד אדוניו אם ירצה להעליל עליו פעם אחרת? והנה אם מאהבתו את בנימין ואם מפני שערב אותו לאביו, ואם מפני החרטה על מה שעשו ליוסף, בחר להיות הוא ואחיו בעבדות עם בנימין, ואולי במשך הזמן ימצאו מקום לברוח משם כלם יחדו. וראז' אומר כי יהודה האמין שבנימין גנבו.

Verse 17



Verse 18

ויגש אליו יהודה: אחר שאמר להם דרך חבה ואתם עלו לשלום אל אביכם הרהיב בנפשו עוז לבקש ממנו דבר לפניו משורת הדין מצר החמלה והחנינה, ור' יהודה המכונה מיסיר ליאון בספרו נפת צופים האריך לבאר יקר תפארת המאמר הזה כלו.
ידבר נא עבדך דבר וגו': הרשני לדבר לפניו עוד דבר אחד, אעפ"י שמן הדין לא היה לי להעיז פני לדבר לפניך ולהתנגד למוצא שפתך כי כמוך כפרעה ומעלתך וממשלתך כמעלתו וממשלתו (אח"ם), ואמנם עיקר כוונת יהודה באמרו אשר הוא בא לדבר באזני יוסף הוא מה שפירש בסוף דבריו ועתה ישב נא עבדך תחת הנער וגו' כי למעלה אמר לו הננו עבדים לאדני גם אנחנו גם אשר נמצא הגביע בידו, וזה לא רצה יוסף לקבל כי היה זה מעשה עול שיעניש מי שלא חטא; ועכשו יהודה מבקש ממנו שיתרצה בחליפין, וישלח את בנימין לאביו ויקח יהודה במקומו, וזה מפני הוא היה ערב בשבילו, וכמו שבזמן שאין הלוה יכול לפרוע חובו נפרעים מן הערב, כך עכשו שבנימין לא יוכל להשאר שם בלתי שימות אביו, יתרצה לקחת יהודה במקומו. והכורם מפרש ידבר נא וכו' אעפ"י שאתה חשוב כפרעה. ורשב"ם ורמב"ן ורלב"ג וראז' פירשו כי ירא אנכי לדבר לפניך כי אתה כפרעה, ורע"ס פירש כי מה שאטיח דברים נגדך איננו למיעוט חשיבותך בעיני, כי אמנם אתה בעיני כמלך. ונ"ל שאם באנו לדרך זדו יותר היה ראוי לומר בהפך שאע"פ שאני נגש לדבר עמך לא אזלזל בכבודך ולא אמר דבר שיהיה רע בעיניך, כי באמת חשוב אתה בעיני כמלך, וכן דעת קלער', אלא שלפי זה היל"ל כי כמוך כפרעה בעיני.


Verse 19

אדני שאל: באמת לא שאל אותם על כך, אך אמר להם מרגלים אתם והיה זה מה שהכריחם לומר לו שנים עשר עבדיך וגו', ויהודה לא רצה להזכיר מאומה ממה שדבר אתם קשות, והחליף הספור מעט, בחכמה ובתבונה (אח"ם). ולדעת אוהב גר ז"ל באמת שאל אותם יוסף על כל זה והכתוב קיצר למעלה.

Verse 20



Verse 21



Verse 22

ועזב את אביו ומת: ימות אביו (רשב"ם ורעב"ע) כי דאגת מיתת אביו היא הגוברת בדברי יהודה, אם כי באמת היתה אהבת אביו חזקה בלבו, ואם כי חשב כי גם יוסף יחוש ויחמול על הזקן יותר ממה שיחוס על בניו כלם.

Verse 23



Verse 24



Verse 25



Verse 26



Verse 27



Verse 28



Verse 29



Verse 30



Verse 31



Verse 32



Verse 33



Verse 34

פן אראה ברע: סיום הענין דבק עם תחלתו, ישב נא עבדך תחת הנער והנער יעל עם אחיו, פן אראה ברע אשר ימצא את אבי, ודוגמת זה עיין למטה מ"ה י"א.

Chapter 45



Verse 1

ולא יכול יוסף וגו': בתחלה היה בלבו לעכב אצלו בנימין ולשלח את אחיו בלי שיתודע אליהם, ועתה כשאמר לו יהודה והיה כראותו כי אין הנער ומת נכמרו רחמיו על אביו, ואמצא עצמו מוכרח להניח לבנימן שישוב אל אביו לבלתי ימות אביו, אך עם כל זה חשקו לקרב אליו בנימין נשאר בתקפו. והנב לא מצא תחבולה לשלח את בנימין אל אביו וגם לקרבו אצלו, אלא בשיתודע אליהם ויקראם כלם לבא אצלו, או כדעת אח"ם, בראותו עוצם התאמצות יהודה להשאר הוא עבד תחת בנימין נכמרו רחמיו על אחיו והסכים להתודע אליהם; אך היה מתאפק ומושל ברוחו שלא להתודע אליהם בפני המצרים הנצבים עליו, לבלתי ישמעו גנותם ששנאו את אחיהם ומכרוהו; ואולם בסוף מאמרו של יהודה נכמרו כל כך שלא יכול עוד להתאפק והוכרח לזעוק הוציאו כל איש מעלי.
להתאפק לכל הנצבים: להתאפק כמו שיה ראוי להתאפק בסבת כל הנצבים עליו.
להתאפק: כמו המון מעיך ורחמיך אלי התאפקו.
הנצבים עליו: כמו וכל העם נצב עליך.


Verse 2

ויתן את קולו בבכי: היה ראוי להנקד בבֶכי מפני האתנח, והנה לפי האמת אם היה האתנח תחת וישמעו מצרים היה ג"כ נון, כי שמיעת המצרים היתה מיד ושמיעת בית פרעה היתה אח"כ. ואולי בעלי הנקוד היו מסופקים בזה ונקדו בבְכִי לפי השטה האחת, ונתנו הטעמים לפי השטה האחרת.

Verse 3

העוד אבי חי: חתימת דברי יהודה החרידה את דמיונו, ונדמה בעיניו כאילו אביו בסכנה, ע"כ צעק העוד אבי חי, אעפ"י שכבר אמרו לו שהוא חי (הכורם).

Verse 4

גשו נא אלי: ראה אותם נסוגים לאחור, וקרא להם בלשון רכה ודרך חבה (רש"י), או לא היה רוצה לומר בקול רם אשר מכרתם אותי, שלא ישמעו המצרים (בעל הטורים) וא"א ז"ל אמר שלא רצה להשמיע ענין המכירה לבנימין, ולכך אמר שיגשו אליו כלם חוץ מבנימין, וזה טעם והנה עיניכם רואות ועיני אחי בנימין, פרט את בנימין, כי באותה שעה היה עומד לבדו רחוק מעט מהם.
כי מכרתם אותי הנה: מכרתם אותי באופן שאבוא לכאן. כל הֵנָה נאמר על תנועה למקום מה, לא לישיבה במקום.


Verse 5



Verse 6



Verse 7

לפליטה גדולה: פליטה אין ענינו תשועה וכיוצא בה ואיננו שם מופשט, רק הוא שם אל הנמלטים הנשארים אחר שמתו רבים (Gussetius).

Verse 8



Verse 9



Verse 10



Verse 11

פן תורש: תכרת כמו להוריש גוים (ראב"ע), ואין לפרש תתמסכן כי לא יתישב על וכל אשר לך, שהם העבדים והשפחות, והנה פן תורש חוזר למעלה, רדה אלי פן תכרת. ועיין אוהב גר pag. 46.

Verse 12

כי פי: בלא מליץ.

Verse 13



Verse 14

על צוארי: עיין למעלה כ"ז י"ו.

Verse 15



Verse 16



Verse 17



Verse 18

חלב הארץ מדינה שהיא ארץ דשנה, והיא הטובה במדינות מצרים, כמו החלב הוא היותר שמן בבהמה.

Verse 19

ואתה צויתה זאת עשו: תחלה אמר לו אמור אל אחיך זאת עשו טענו את בעירכם, וזה היה בידם לעשות, ועכשו מוסיף וזה אני מצוה אותך ואותם יחדו, (כי אין הדבר תלוי בהם), זאת עשו וכו' אתה והם.

Verse 20

ועיניכם אל תחס: נראה כי תחלת הוראת שרש חוס כענין חוש וחשש בלשון חכמים, שענינו כאב והרגשה; לא תהיה עיניכם כואבת על אבדת כליכם; וכיוצא בזה ואין חולה מכם עלי (שמואל א' כ"ב ח').

Verse 21



Verse 22



Verse 23

כזאת: כמו כן (רשב"ם), ואין ענינו כחשבון הזה (כדעת רש"י) ויפה ננקדה הכ"ף שוא, ואין כמוה (כי כל השאר בקמץ כָזאת) כי במקום הדה הוראת המלה הזאת משונה, ויפה ג"כ ננקדה המלה במפסיק קטן.

Verse 24

אל תרגזו בדרך: ל' רגז בלה"ק עיקר ענינו נענוע ורעדה (רשב"ם), כמו ומוסדי הרים ירגזו (תהלים י"ח ח'), ירגזון יריעות (חבקוק ג' ו'), וירגזו ההרים (ישעיה ה' כ"ה), והושאל על שאול והמית הנפש לכל סבה שיהיה, כמו ורגזו וחלו מפניך (דברים ב' כ"ה) ופחדו ורגזו (ירמיה ל"ג ט'), לב רגז (דברים כ"ח ס"ה) שהם על חרדת הפחד; מעצבך ומרגזך (ישעיה י"ד ג'), וירגז המלך (ש"ב י"ט א') שהם על חרדת העצבון; למרגיזי אל (איוב י"ב ו'), ברגז רחם תזכר (חבקוק ג' א') שהם על החמה והחרון. ובל' ארמית נאמר תמיד על החמה והחרון. וכאן הנכון כפירוש רש"י שלא יריבו זה עם זה על דבר מכירתו, וכדברי ר' יונה (הביאו רד"ק) אל תתקוטטו זה עם זה על מכירתי לאמר זה לחברו אתה גרמת מכירתו, וכן היא ג"כ דעת הרלב"ג.

Verse 25



Verse 26

ויפג לבו: מענין פיק ברכים, וכן תפוג תורה (חבקוק א' ד') תמעד ונוטה בלי קיום משפט; וכן נפוגותי ונדכיתי (תהלים ל"ח ט') פגו כחותי מרפיון; והושאל על בטול והשבתה, כמו נגרה ולא תפוג (שם ע"ז ג') לא תשבות, וכן אל תתני פוגת לך (איכה ב' י"ח) מאין הפוגות (שם ג' מ"ט) (בן זאב באוצר השרשים), ומזה בל"ח פקפוק גם ספק וראז' וגעז' פירשו מלשון סורי וערבי נשאר קר, ולא נתפעל לדבריהם כי לא האמין להם; ואני מפקפק בזה, כי נ"ל כי גם בל' סורי עיקר ענין השרש הזה languescere, deficere, והוא קרוב לענין שביתה ובטול שהזכרתי למעלה, כמו וריחו לא נמר (ירמיה מ"ח י"א) תרגום יונתן וגם בתרגום סורי לא פג, וכן בברית חדשה (Matth. 24.12). וֶּמֶטל סגִיאוּת עַולָא (או עַוָלֵא) נִפוּג חוּבָּא דַסגִיאֵא: ובעבור רבוי הָרֶשַע (או הרשעים) תפוג, תחלש אהבת רבים, ר"ל אהבת ה'; וכן בל"ח מפיגין טעמן (טעמם נחלש), שתפוג צנתו (תחלש צנתו), וכן אנקלוס תרגם כאן והוו מליא פייגן על לביה, הדברים (שהיו בניו אומרים לו) היו חלשים ובלתי נכנסים בלבו.

Verse 27

את העגלות: שלא היו עמכם בהליכתם.
רוח יעקב: אחר כמה שנים שהיה מתאבל, חזרה רוחו לקדמותה.


Verse 28

רב עוד יוסף בני חי: אחרי ראותו העגלות אמר די במה שהייתי עד היום ביגון ואבל כי עתה אין עוד ספק כי יוסף בני חי, ומלת רב ראויה לזקף גדול.
אלכה ואראנו: אלך לראותו ואשוב, לא אלך לראות את כבודו ואת גדלו, ולא כדי שיכלכל אותי, רק אלכה ואראנו (דון יצחק).


Chapter 46



Verse 1

ויבא בארה שבע ויזבח זבחים: באר שבע היא גבול דרומי לא"י (כמו שכתוב מדן ועד באר שבע), וקודם שיצא מא"י רצה לדעת רצון האל, שמא ימנענו כאשר מנע את אביו ואמר לו אל תרד מצרימה, וזבח זבחים כדי שתבוא אליו רוח נבואה (רד"ק), ואולי היה דואג שמא בלכתו מצרימה עם כל בני ביתו לא יוכל עוד לרשת את א"י, ולכך אמר לו אל תירא מרדה מצרימה, כי שם תהיה לגוי גדול, וזרעך ישובו הנה ויכבשו את הארץ.
במראת: באחת ממראות הלילה ובתחלה עלה בדעתי לומר כי להיות התבה כתובה בלא וי"ו יתכן לקרוא במראַת בפתח, ועתה נ"ל שאין מקום לדבר זה, שאם תהיה הקריאה במראַת הלילה תהיה הכוונה במראה מיוחדת הנודעת כבר.


Verse 2



Verse 3



Verse 4

אנכי ארד: משל על השגחתו. 
אעלך: את זרעך.
ויוסף ישית ידו על עיניך: במותך, כן מנהג החיים עם המתים (ראב"ע). כך היה מנהג הקדמונים שהבן או הקרוב יסגור עיני המת, (קלער' וראז').


Verse 5



Verse 6



Verse 7



Verse 8

ואלה שמות בני ישראל: בני ישראל הוא שם המשפחה והאומה, וגם יעקב נכלל עמהם; וזה טעם יעקב ובניו, ושיעור הכתוב כך הוא: ואלה שמות הנקראים בני ישראל הבאים מצרימה, כלו' יעקב ובניו; ולכך במספר הראשון שהזכיר והוא מנין בני לאה מנה גם יעקב, באמרו שהם שלשים ושלש, אעפ"י שאינם רק ל"ב, ואעפ"י שאמר כל נפש בניו ובנותיו, הכוונה כל נפש משפחתו, ויעקב עמהם, וכן אמר משה בשבעים נפש ירדו אבותיך מצרימה, ואין ספק שלא הוציא את יעקב מן המנין (רשב"ם וראב"ע). ואח"כ אמר כל הנפש לבית יעקב הבאה מצרימה שבעים, כי גם יעקב נכלל במשפחה הנקראת בית יעקב. רק באמרו כל הנפש הבאה ליעקב מצרימה הפריד הבאים (שהם הבנים) מאביהם אשר אליו יתיחסו (הבאה ליעקב) ופירש שהם יוצאי ירכו, על כן אמר ששים ושש, ועם יעקב הם ס"ז, וחז"ל השלימו המנין עם יוכבד שאמרו שנולדה בין החומות בואם למצרים. ואני בילדותי אמרתי כי אולי דינה נתעברה משכם וילדה בת והבת ההיא קראו שמה הכנענית, כי היה אביה כנעני, ולקח אותה שמעון על נשיו לו לאשה וילדה לו שאול, וזה טעם ושאול בן הכנענית, שלא היה צריך להזכיר שם אמו, אלא הזכירה להיות הגם היא מיוצאי ירך יעקב, ובה נשלמו השלשים ושלש נפשות בני לאה. וכשבא לומר כל הנפש הבאה ליעקב מצרימה יוצאי ירכו מלבד נשי בני יעקב, הוציאה מן הכלל ואמר ששים ושש, מפני שגם היא אחת מנשי בני יעקב, ועמה היו ס"ז, ועם יוסף ובניו הרי שבעים, ודעת רשב"ם וראב"ע היא עיקר.

Verse 9



Verse 10



Verse 11



Verse 12



Verse 13



Verse 14



Verse 15



Verse 16



Verse 17



Verse 18



Verse 19



Verse 20



Verse 21



Verse 22



Verse 23



Verse 24



Verse 25



Verse 26

יוצאי ירכו: כנוי לאבר המוליד (לפי שהוא בין הירכים), וכן באשה ונפלה ירכה כנוי לרחם (תשבי ערך אבר), ואיננו כמו מחלציך יצאו, שאם כן היה לו לומר ירכיו.

Verse 27

הבאה: ל' עבר, והה"א במקום אשר, עיין למעלה כ"א ג'.

Verse 28

שלח: יעקב.
להורות: כדי שיוסף יורה לו הדרך לגושן קודם בואו של יעקב.


Verse 29

וירא אליו: תכף כשנראה אליו נפל יעקב על צואריו (הרמב"ן).

Verse 30

אמותה הפעם: הלואי ואמות עתה, כלומר אין רע אם אמות עתה, אחרי ראותי שאתה חי, ואם עתה אמות, אמות בשיבה טובה, ולא ביגון כמו שהייתי אומר קודם לכן כי ארד אל בני אבל שאולה (ל"ז ל"ה).
הפעם: כמו זאת הפעם עצם מעצמי (למעלה ב' כ"ג).


Verse 31



Verse 32



Verse 33



Verse 34

בעבור תשבו: הם דברי יוסף, ומדבריו למדו לומר לפרעה ועתה ישבו נא עבדיך בארץ גשן.
כי תועבת וגו': כי המצרים היו עובדים קצת הבהמות, ולא היו שוחטין אותן ולא היו נהנין מהן וע"כ רצה יוסף שישבו לבדם ולא יתערבו עם המצרים, ובפרט כי ארץ גשן לפי הנראה ולפי דעת מיכאעליס וראז' וגיז' היתה קרובה לארץ ככנען ואולי שלא היה מנהג יושביה כמנהג המצרים.


Chapter 47



Verse 1



Verse 2

מקצה: המ"ם לשמוש, והראיה ולמקצה השמים ועד קצה השמים (דברים ד' ל"ב), מקצה הארץ ועד קצה הארץ (שם י"ג ו' וכ"ח ס"ד) כי קודם עַד תבוא מ"ס משמשת, וכאן הכוונה מהם, מתוכם, מביניהם, חמשה מביניהם; וכן ולקחו עם הארץ איש אחד מקציהם (יחזקאל ל"ג ב') מתוכם, מביניהם, (וכן Lud. De Dieu וראז'): ואעפ"י שמלת מקצה עיקרה מִן קְצֵה, נהפכה לשמש כאילו היא שם על חלק הדבר, וכן בל"ח מקצת, כגון מקצת היום ככלו.

Verse 3



Verse 4

לגור בארץ באנו כי אין מרעה: ולא נוכל להתפרנס על ידי מלאכתנו שהיא מלאכת המרעה, לפיכך באנו לכאן לראות אם נמצא פרנסה באיזה אופן שיהיה, על דרך ויהי רע בארץ וילך איש מבית לחם יהודה לגור בשדה מואב (רות א' א').

Verse 5

באו אליך: יוסף אמר באו מארץ כנען והנם בארץ גשן, ולא אמר באו אלי, כאילו אינם צריכים לו, ופרעה אמר באו אליך, כדי שתעזרם, ועיין דון יצחק.

Verse 6

ושמתם שרי מקנה על אשר לי: אמר ראב"ע על הסוסים והפרדים, ועל פי מה שאביא למטה (שמות א' ח') בשם יאסט כי המלך הזה לא היה מצרי אלא מן המלכים הרועים שבאו מארץ אזיאה וכבשו את מצרים, יתכן שהיה המלך בעל מקנה צאן ובקר.

Verse 7

ויברך: כל דרישת שלום יש לה ברכה, כגון שלום לך, יברכך ה'.

Verse 8



Verse 9

ימי שני מגורי: רמז להשארות הנפש, כמו כי גר אנכי עמך (תהלים ל"ט י"ג), כי גרים אנחנו לפניך ותושבים ככל אבותינו כצל ימינו על הארץ (ד"ה א' כ"ט ט"ו) (החכם יש"ר) וגיז' (Thesaurus pag. 275) כתב Ubique haec mataphora ad vitae brevitatem refertur, nunquam ad id quod homo proprie meliorism mundi civis in his terries nonnisi peregrinus sit et hospes. ולדעת בני ז"ל אין הכוונה על קוצר חיי העה"ז, אלא על שאין האדם שליט במאורעותיו ושהכל ביד ההשגחה האלהית, וזה טעם כי גר אנכי עמך תושב וגו', שהאל הוא כבעל הבית והאדם דר אצלו כגר תושב.
מעט ורעים וגו': לפי שנראה יעקב בעיניו זקן יותר מדאי, ששאל לו כמה ימי שני חייך, השיב לו יעקב מעט הם, אבל רעים הם, ולכך אני נראה בעיניך זקן יותר מדאי גם כי אבותי חיו עוד יותר (רשב"ם ורמב"ן). ורש"י בתיבה אחת תירץ הקושיא, ואמר ולא השיגו בטובה, וכמו שפירש בעל ס' הזכרון שהיו חייו חיי צער ולא השיג חיים טובים כאבותיו, ומלת ולא השיגו איננה לענין מספר השנים, כי מי אמר לו שלא ישיג שנותם?


Verse 10



Verse 11

בארץ רעמסס: נראה שהוא חלק מארץ גשן (רש"י וראז'), ודעת Jablonski כי רעמסס מורכב מן rem שענינו בלשון מצרי אדם, sos שענינו רועה, ושנקרא כן ע"ש שישבו שם בני ישראל שהיו רועים, ועיין שמות ו' כ'. ולדעת גיז' ואחרים הוא שם אחד ממלכי מצרים והוראתו בן השמש, והיתה הארץ ההיא נקראת כן בימי משה ולא בימי יוסף.

Verse 12

לחם לפי הטף: לפי מספר בניהם ובנותיהם.

Verse 13

ולחם אין בכל הארץ: לדעת רש"י חוזר לענין הראשון לתחלת שני הרעב, וזה מפני שהוא מפרש (בפסוק י"ח) ויבאו אליו בשנה השנית שנית ממש, והוא על פי המדרש, שכיון שבא יעקב למצרים באה ברכה והתחילו לזרוע (עיין רש"י פסוק י"ט). אך לפי הפשט, וכן דעת רמב"ן רד"ק ורע"ס, לקט יוסף את כל הכסף הנמצא בארץ מצרים ובארץ כנען במשך חמש שנים הראשונות, ובששית לא היה להם עוד כסף ונתנו לו מקניהם, ואח"כ באו אליו בשנה השנית ר"ל בשנה שאחריה, והיא השביעית, והגידו לו כי לא נשאר להם רק גויתם ואדמתם, ואמרו לו ותן זרע לזרוע בשנה הבאה, כי כבר נשלמו שבע שני רעב.
ותלה: מן להה, כמו וַתֵּכַהּ (איוב י"ז ב'( מן כהה וענינו, כדעת אנקלוס, רבנו סעדיה, רש"י גיז' ואחרים, כמו לאה לשון עייפות, וכן בארמית אומרים בה"א אשתלהי, ומזה שלהי פרקא, סוף הפרק, שאדם עיף בהגיעו לשם.


Verse 14



Verse 15

ולמה: כמו פן, עיין למעלה כ"ז מ"ה; וגן נראה דעת בה"ט ששם האתנח בנגדך. ובכ"י שלי כתוב למה בלא וי"ו גם בעברי גם בתרגום.

Verse 16



Verse 17

בסוסים ובמקנה הצאן וכו': המצרים הביאו סוים וחמורים ואולי גם בקר ואנשי גשן הביאו צאנם (יא"א).
וינהלם: ענין כלכלה וחזוק, כמו בד"ה ב' כ"ח ט"ו ול"ב כ"ב.


Verse 18

ותתם השנה ההיא: היא השנה הששית לשני הרעה.
ויבואו אליו בשנה השנית: היא השנה שלאחריה, והיא השביעית (רמב"ן ורד"ק ורע"ס וראז'), אשר אין חריש וקציר, והיא השנית, ודון יצחק פירש השנית השנית מן החמש שנים שאמר יוסף ועוד חמש שנים אחרי בוא יעקב מצרימה, והיא הרביעית לשבע שני הרעב, ואחר שנתנו לפרעה גויתם ואדמתם הוצרך לכלכלם בשאר שני הרעב. ונ"ל כי מאחר ותן זרע מורה שהיו עומדים בשנה השביעית.
לא נכחד מאדוני: רמבמ"ן תרגם לא נוכל להסתיר מאדוני, ואין טעם למליצה זאת, כי איך היו בושים מהודיעו דלותם אחר שכבר אמרו לו בשנה הקודמת כי אפס כסף? ונ"ל שהכוונה אין אנחנו מסתירים ממך עָשְׁרֵנוּ לבלתי תתו בידך.
כי אם תם וגו': אל תם הכסף ומקנה הבהמה כבר בא אל אדוני, לא נשאר לפני אדוני וגו'. כן היא דעת אנקלוס ובה"ט.


Verse 19

גם אדמתנו: שיאן לנו זרע לזרעה בשנה הבאה שלא יהיה עוד רעב, ואם לא נזרע תהי כמת.

Verse 20



Verse 21

ואת העם העביר וגו': העתיק אותם מעיר לעיר לסימן שאין האדמה שלהם (רש"י) וכמו שעשה סנחריב לגוים אשר כבש (רשב"ם).
לערים: אנקלוס והמפרשים פירשו מעיר לעיר, ואמנם לפי זה היה לו למקרא לומר אל ערים, או מעיר אל עיר, לא לערים, כי הפרש גדול יש בין שמוש אות הלמ"ד, ושמוש מלת אל, ומעולם לא תמצא בתנ"ך מ..... ל.... אלא מ... אל, כמו מיום אל יום (במדבר ל' ט"ו), מן הקצה אל הקצה (שמות כ"ו כ"ח), רק באסתר מיום ליום ומחדש לחדש ובד"ה (ב' ל' י') מצאנו מעיר לעיר, ואין מביאין ראיה מספרי הגולה. וכן שרש עבר לא תפול אחריו אות הלמ"ד, אלא מלת אל, כגון ואעברה אל בני עמון (שופטים י"ב ג'), ונעברה אל מצב פלשתים (שמואל א' י"ד א'), כי הלמ"ד לא תבוא אלא לענין ההנאה והתועלת; ומלת אל תבא תמיד להורות על המקום, כגון מי יעבר לנו אל עבר הים (דברים ל' י"ג), עברו לכם אל ארץ אחזת ה' (יהושע כ"ב י"ט) מלות לנו ולכם נופלות על בני אדם שלהנאתם תהיה העברה, ואל נאמר על המקום שאליו תהיה, ואומרים והעברתם את נחלתו לבתו (במדבר כ"ז ח'), כי אין הנחלה עוברת ממש ממקום למקום, רק הנאת אחוזתה תעבור מאיש לאיש. על כן לא יתכן שייה פירוש לערים מעיר אל עיר, ועל כן נ"ל כדעת תלמידי מוהר"ר משה הלוי עהרענרייך כי מלת לערים היא מליצה בפני עצמה ובלתי קשורה עם העביר, אך היא על דרך תפקדו אותם לצבאותם (במדבר א' ג'), בני שמעון למשפחותם (שם כ"ו י"ב), ונקרבתם בבקר לשבטיכם, יקרב למשפחות, תקרב לבתים, יקרב לגברים (יהושע ז' י"ד), שענינם: חלוקים לצבאות, למשפחות, לשבטים וכו'; אף כאן חלוקים לערים, כלומר שלא הפריד אנשי עיר אחת ולא שלח קצת מאנשי העיר אל מקום אחד וקצתם אל מקום אחר, אבל העביר כל יושבי עיר אחת אל מקום אחד וכל יושבי עיר אחרת אל מקום אחר, כדי שלא להפריד בין הדבקים ולבלתי הרחיק איש ממיודעיו ורעיו, ומלת העביר קשורה עם הקצה גבול מצרים ועד קצהו, העביר את העם מקצה אל קצה, אך בהעבירו אותם לא לקחם אחד אחד, אבל לקחם אגודות אגודות, והיו כל יושבי עיר אחת לאגודה אחת. וענין הטלטול הזה קלעריקוס הביא קצת דמיון לזה ממה שהירודוט מעיד כי אנשי המלחמה אשר במצרים היו להם שדות שהיו העם עובדים אותם בשבילם, אך לא היו שדות מיוחדים להם, אלא שנה כאן ושנה אחרת במקום אחר. ובס' שומרונים וכן בתרגום אלכסנדרי העביד אותו לעבדים ויפה אמר ראז' כי מליצה כזאת העביד לעבדים לא נמצאת, ואין לה ענין.


Verse 22

חק: דבר קצוב לפרנסתם.
לא מכרו: לא הוצרכו למכור. גם הירודוט וגם דיהודורוס כתבו כי אדמת הכהנים במצרים היתה פטורה מכל מס. ברש"י כ"י שבידי כתוב חוק כך וכך להם למס. אך בשני כ"י אלמנצי מצאתי כמו בספרים שלנו כל כך לחם ביום.


Verse 23



Verse 24



Verse 25

נמצא חן בעיני אדוני: לשון נתינת תודה, וכיוצא בזה בשמואל (ב' י"ו ד') השתחויתי אמצא חן בעיני אדוני המלך; וטעם המליצה הזאת יהי רצון שגם לעתיד אמצא חן בעיניך כמו שמצאתי עתה.

Verse 26

רק אדמת הכהנים לבדם וגו': חזר ואמר זה אולי כדי שֶיִתְרַשֵם הענין יותר בלב ישראל, ולא ירע בעיניהם רוב מתנות כהונה.

Verse 27



Verse 28



Verse 29

חסד ואמת: מעשה של אהבה ושל אמונה, והאמונה היא שתשמור לי חסדך גם אחרי מותי.
שים נא ידך תחת ירכי: עיין למעלה כ"ד ב'.


Verse 30



Verse 31

וישתחו ישראל וגו': השתחוה ליוסף כמחזיק לו טובה על שאמר לעשות את בקשתו, ועשה זה ממקום שהיה, על המטה (רשב"ם ונתה"ש), וטעם על ראה המטה כי לא היה אז שוכב, אלא יושב, והיתה ישיבתו על החלק העליון מהמטה (אח"ם): וראב"ע ורד"ק ורע"ס וראז' פירשו השתחוה לאל וגם זה אפשר: ורלב"ג הביא שני הפירושים, וכיוצא בזה בדוד(מ"א א' מ"ז), וגם או עבדי המלך לברך את אדוננו המלך דוד לאמר ייטיב אלהים את שם שלמה משמך ויגדל את כסאו מכסאך וישתחו המלך על המשכב, וגם ככה אמר המלך ברוך ה' וגו', גם שם אפשר לפרש שהשתחוה לה' או שהשתחוה לאותם שאומר לו ייטיב אלהים וגו', וקלער' והחכם יש"ר (בה"ע תקפ"ו עמוד 36) פירשו כשכלה לדבר עמו הרכין ראשו על מראשותיו והשתטח בכל גופו על המטה, וזהו וישתחו ישראל על ראש המטה; אמנם לא מצאנו לשון השתחויה לענין זה, ומה שהביא החכם יש"ר ואת המשתחוים על הגגות לצבא השמים (צפניה א' ה') גם הוא לשון השתחויה לכבוד, ועל הגגות הוא דומה לעל ראש המטה, ועל המשכב, כלו' משתחוים לצבא השמים בהיותם על הגגות: ועוד כל השתחויה היא לפנים ולא לאחור, וכאן לפי דעתו הרכין ראשו על המטה אחורנית או מן הצד, והמתרגם האלכסנדרי תרגם על הַמַטֶה והוא שבוש שאם יה עומד ומקלו בידו והרכין ראשו וסמך גופו על ראש מקלו אין זו השתחויה, ועוד למה היה לו ליעקב להיות עומד? ואם עתה עמד היל"ל ויקם ישראל וישתחו.

Chapter 48



Verse 1

ויאמר: האומר: וכן ויגד ליעקב, והיה עולה על הדעת לפרש ויאמר על ידי שליח, כמו ויאמר אל משה אני חתנך יתרו בא אליך (שמות י"ח ו'), אך לפי זה היל"ל אני אביך חולה; גם היה עולה על הדעת לקרוא וַיֵאָמַר וַיֻגַד, אלא שלפי זה היל"ל וַיֻגַד ליעקב לאמר, אבל ויגד ליעקב ויֵאמר היא מליצה זרה.

Verse 2

וישב על המטה: ורגליו חוץ למטה ולמטה לארץ, ולכך כתוב לפנינו ויוצא יוסף אותם מעם ברכיו. ולבסוף (מ"ט ל"ג) כתוב ויאסוף רגליו אל המטה (קלער').

Verse 3

אל שדי נראה אלי: למעלה ל"ה י"א.

Verse 4

ונתתי את הארץ הזאת וגו': ומאחר שהארץ הזאת עתידה להיות שלי, אני נותן לך בה מתנה זו (רשב"ם וראב"ע).

Verse 5

אפרים ומנשה: הקדים אפרים למנשה, כי תמיד היה בדעתו שיהיה אפרים גדול ממנשה (תלמידי יוסף שבתי באזיבי).
כראובן ושמעון יהיו לי: לא אמר שיהיה יוסף הבכור כראובן, וגם אחר זה יעקב עצמו אמר ראובן בכורי אתה ולא אמר ליוסף שיהיה הוא הבכור. ע"כ נ"ל כי עד יעקב לא היה פי שנים נוהג, רק מאהבתו את יוסף נתן לו פי שנים, ואולי מזה נמשך אח"כ משפט פי שנים לבכור, ע"כ בד"ה כתוב (א' ה' א') נתנה בכורתו ליוסף, קורא למתנת פי שנים בכורה מפני שהבכור היה נוטל פי שנים, ואוהב גר ז"ל מוסיף כי גם ממה שאמר כראובן ושמעון יהיו לי משמע שלא היה פי שנים לראובן; ואם היה שכבר ניטלה הבכורה מראובן (כדעת בעל ד"ה) היה לו לפרש זה, ולפחות היה לו לומר כשמעון ולוי, לא כראובן ושמעון.


Verse 6

ומולדתך אשר הולדת וגו': רשב"ם ורע"ס מפרשים על בני בנים, והקשה ראב"ע: אם כן מה טעם על שם אחיהם? והיל"ל עם שם אבותם, ורע"ס השיב: כל אחד מבבני מנשה יקרא כאחיו על שם מנשה לנחול עמם בנחלתו, וכן כל אחד מבני אפרים יקרא כאחיו על שם אפרים לנחול עמם בנחלת אפרים; וזה פירוש דחוק ובלתי מתישב, ואנקלוס ורש"י וראב"ע ורד"ק פירשו אשר תוליד, אם תוליד, ורמבמ"ן עשאו זמן מורכב מעבר ועתיד (che avrai generato) כי בעת בואם לנחלה תהיה לידתן בזמן עבר, וכשהיה יעקב מדבר היתה לעתיד, וגם לפירוש זה הכוונה אם תוליד.
 
על שם אחיהם: שלא יהיו נקראים שבטים, אלא יכנסו תחת שבטי מנשה ואפרים.


Verse 7

ואני בבואי מפדן וגו': לדעת רש"י, רשב"ם ראב"ע ורד"ק היא התנצלות על שלא הוליך את אמו למערת המכפלה, כי מתה על הדרך; ולא היו לו רופאים לחנוט אותה ולהוליכה אל המערה; וקלער' אומר כי רצה להודיעו מקום קבורת אמו שאם ירצה להוציא עצמותיה ולקברם במערה, ידע היכן הם, ואמנם לא מצאנו שהיו מוציאים העצמות מקבריהם, ויוסף הושם בארון, אך לא מצאנו שנקבר ואח"כ הוציאוהו מקברו, מלבד כי יוסף כבר ידע מקום קבורת רחל, כי מתה קודם מכירתו, שאל"כ לא היה יוסף יודע שיש לו אח ששמו בנימין, ודעת Hesse וראז' שהכוונה אני עושה זה (ששני בניך יהיו לי כראובן ושמעון) בעבור אהבת רחל אמך; אמנם מה ענין להזכיר כאן קבורתה? ונ"ל שהכוונה לומר צר לי מאד כי לא יכלתי לקברה במערת המכפלה, וגם לא אוכל לומר לך שתקברני אצלה, כי עם כל מה שאני אוהב אותה, יותר אני חייב בכבוד אבותי, אך לעדות על אהבתי אותה אמרתי כי שני בניך יהיו נחשבים כשני שבטים.

Verse 8

וירא ישראל את בני יוסף: שבאו עם יוסף, אך דרך כבוד לא נתקרבו אל יעקב כמו יוסף, ולפי' אמר קחם נא אלי (תלמידי מוהר"ר יצחק פארדו).

Verse 9

קחם נא אלי: הביאם אלי, כמו ועתה שלח וקח אותו אלי (ש"א כ' ל"א).

Verse 10

ועיני ישראל וגו': זהו פירוש למה שאמר למעלה שראה את בני יוסף ולא הכירם ואמר מי אלה? והנה ביצחק אמר בתחלת הפרשה ויהי כי זקן יצחק ותכהינה עיניו מראות כי כהִיַת עיני יצחק היתה סבה לכל המאורע ההוא, אבל כאן כבדות עיני יעקב לא גרמה שום דבר רק ששאל מי אלה, ע"כ לא חש להזכירו בתחלה, והזכירו דרך פירוש אחר שהגיד שאלת יעקב ותשובת יוסף.

Verse 11



Verse 12

מעם ברכיו: עיין למעלה פסוק ב'; ברש"י כ"י ובדפוסים עתיקים מיומן לברכה (לא מזומן), והכוונה שתהיה ברכתו גדולה וחזקה יותר.

Verse 13



Verse 14

שכל את ידיו: אנקלוס ורש"י ואחרים פירשו נתן ידיו בהשכל וחכמה, ובכוונה עשה מה שעשה, אעפ"י שמנשה היה בכור, ורשב"ם ורלב"ג פירשו מן סכל נא את עצת אחיתופל (ש"ב ט"ו ל"א), ודעתם יסכל (ישעיה מ"ד כ"ה) ענין מעוקם ונפתל כלו' ששם ידיו באלכסון, והנכון כדעת תלמידי מוהר"ר יצחק פארדו עשה ידיו סְכָלוֹת נתן אותם באופן שהרואים יחשבו שאין בהן דעת, כי אמנם מנשה היה הבכור ולו משפט הברכה ביד ימין. ודון יצחק פירש עשה ידיו כאלו אינם יודעות שמנשה הוא הבכור; פירש פועל סכל ignorare כי להוראה זו ישתמשו בו המתפלספים שבימיו, אך אין זו הוראת הפועל הזה במקרא.

Verse 15

המלאך הגואל וגו': מלאך הרגיל להשתלח אלי בצרתי (רש"י), הזכיר תחלה האל השולח ואח"כ הזכיר השליח, ואמר שהוא יברך בשליחות שולחו, ובאמרו המלאך כבר הודיע שאינו פועל ברצון עצמו, אלא ברצון שולחו, והנה איננו מתפלל אל המלאך, אלא כאומר יהי רצון מלפני אל לשלוח מלאכו לברך את הנערים, וכל זה רמז רש"י בקוצר לשונו, והשומרונים הגיהו המלך הגואל. ואני מתחלה הייתי מפרש אלהים אשר מלאכו הוא הגואל אותי מכל רע (כמו עיניכם הרואות), כטעם הוא ישלח מלאכו אתך והצליח דרכך, והוא כמו עם אשר תמצא את אלהיך (בראשית ל"א ל"ב) שענינו אשר עמו תמצא, ועיין שם.
וידגו: מן דג, וזה כי הדגים משרצים לרוב מאד, ודעת קוצעיוס כי מן דגה נגזר שם דג. ומהרש"ד פירש האלהים הנזכר ישלח המלאך הגואל, וזה רחוק, ור' עובדיה ספורנו פירש האלהים דרך קריאה: אתה האלהים שאתה הוא שהתהלכו אבותי לפניו, (עיין פירושי לישעי א' ד') אתה האלהים הרועה אותי וגו' אתה הואל נא שהמלאך הגואל יברך את נערים; וזה פירוש נחמד ונעים, ועדיין קשה לי מה צורך שיהיה המלאך הוא המברך ולמה לא שאל שיברכם האל? והוא ר"עס תרץ ואמר "אם אינם ראוים לברכתך בלתי אמצעי" וזה הבל כי כל ישראל מאז מקדם אומרים זה לזה יברכך ה', וכל ישראל מבקשים מאל שיברכם, ומעולם לא מצאו הברכה מיוחסת למלאך. ואדוני אבי ז"ל היה דבר קשה בעיניו עד מאד, והוא נדחק לפרש שיהיה המלאך לא המברך, אלא המקבל הברכה, ואמר כי יעקב כנה את יוסף בכנוי המלאך הגואל אותי מכל רע, ושיעור הכתובים האלה כך הוא: האלהים אשר וגו' הוא יברך את המלאך הזה (יוסף) עם הנערים. ודח"א ז"ל אומר כי הכוונה על המלאך הנאבק עמו (ל"ב כ"ה) וברכו וקרא שמו ישראל, והנה יעקב מתפלל שאותו המלאך שברך אותו יברך גם אותם ויקראו גם הם בני ישראל,  וכמו שהיה, שהיו אפרים ומנשה שני שבטים. 

Verse 16



Verse 17



Verse 18



Verse 19

ידעתי בני ידעתי: כי הוא הבכור (רש"י), ועל כן אני מברכו (וכן יהיה) שגם הוא יהיה לעם וכו'.
יגדל ממנו: וכן היה, כי במנין במדבר (א' ל"ג ול"ה) היו בני אפרים 40500 ובני מנשה 32200 וארץ ישראל נחלקה ליוצאי מצרים למספר גלגלותם כפי מה שהיו בשעת יציאת מצרים (אאז"ל).
מלא הגוים: גוים רבים יצאו ממנו (ראב"ע).
מלא: ענינו רבוי, כמו אשר יקרא עליו מלא רועים (ישעיה ל"א ד') יחד עלי יתמלאון (איוב ט"ז י') (מהרש"ד), וכן קראו מלאו (ירמיה ד' ה') קראו אחריך מלא (שם י"ב ו') והנה מלא הגוים, כמו גוי וקהל גוים יהיה ממך (למעלה ל"ה י"א).


Verse 20

יברך ישראל: כל אחד מבני ישראל כשירצה לברך את חברו.
ויברכם ביום ההוא: ביום ההוא נראה כמיותר, ונ"ל כי יעקב כבר ברך אותם ואמר המלאך הגואל אותי יברך את הנערים וידגו לרוב בקרב הארץ, ואם לא היה יוסף תומך יד אביו להסיר אותה וכו' לא היה יעקב מפרש כוונתו בדבריו, אלא בנתינת ידיו, אבל ביום ההוא באותה שעה שבקש יוסף להסיר ידו מעל ראש אפרים הוצרך לפרש כוונתו, ולתת אפרים לפני מנשה.


Verse 21



Verse 22

שכם אחד על אחיך: הכוונה על שני גורלות שיהיו לו בהמנות שבטו לשנים, ויפה אמר רלב"ג כי אפשר שיעקב דמה שיהיה בזה יתרון ליוסף שינחל נחלה כפולה, אעפ"י שלפי מה שצוה אח"כ ה' בתורתו נחלקה הארץ לגלגלות; ואפשר ג"כ כדברי רלב"ג שהיתה המתנה הזאת שנתן יעקב ליוסף ברכה שיפרו וירבו בניו עד שיהיו ראויים להחלק לשני השבטים, וכן היה, כי מספר מנשה ואפרים במנין שנת הארבעים (במדבר ל"ט) היה 85200 ומספר ראובן ושמעון יחדו לא היה אלא 65930, ונראה ג"כ רבוי בני יוסף ביהושע י"ז י"ד, וכן נראה כי לרבוים נקראו כל עשרת השבטים בשם יוסף ובשם אפרים.
שכם: חלק. 
אשר לקחתי: עבר במקום עתיד, והכוונה שיקחו בניו.
האמורי: כל שבעה עממים נקראים על שמו להיותו החזק והגדול שבהם (ראב"ע) ויש מפרשים שכם עיר שכם שהיתה ליוסף ובה נקבר, ולפי זה אין טעם למלת אחד, ומלבד זה בני יעקב כשהרגו את חמור ואת יושבי עיר שכם לא כבשו אותה רק בזזו את שללה והלכו להם.
אחר: משפטו אחד כי איננו סמוך ואין אחריו מ"ס, כמו כאחד ממנו; ולדעת אח"ם שיעורו הנה נתתי לך על אחיך שכם א' מאשר לקחתי וגו'.


Chapter 49



Verse 1

ויקרא יעקב אל בניו: נראה שלא עמדו אצלו בעודו מדבר עם יוסף ובניו מפני כבודו.
האספו: הכנסו, נאסף כמו נכנס ואסף כמו כנס.
יקרא: כמו יקרה, כמו פן יקראנו אסון.
באחרית הימים: בימים הבאים, בימים האחרונים, ויש אחרון שאחריו אחרון, כמו ואת לאה וילדיה אחרונים, וכל מה שאיננו ראשון נקרא אחרון, וכן מלת אחרית ענינה avvenire, כמו כי אם יש אחרית (משלי כ"ג י"ח) כי אחרית לאיש שלום (תהלים ל"ז ל"ז) ועיין ירמיה כ"ט י"א, ובמדבר כ"ד י"ד, ואין הכוונה כאן על ימות המשיח אלאל על כבוש ארץ ישראל וחלוקה, וכבר היו אנשים בין האחרונים מכחישי הנבואה שאמרו שלא אמר יעקב הפרשה הזאת, רק אחר כמה דורות נכתבה כגון Jo. Godofr. Hasse, Jo. Henr. Heinrichs. Jo. Severin. Vater והאחרון הכביד Jo. Cristoph. Friedrich (1811) שאמר כי נתן הנביא כתבה; וכבר הכו על קדקדם, Jo. Jac. Staehelin, Jo. Ernest. Cristoph. Schmid. Hensler (Basilea 1827) ואחריהם ראז'. אך כל משכיל יראה ויבין כי א"א להעלות על הדעת שאדם בימי דוד או אפילו בימי משה יתעורר להטיח דברים נגד שבט ראובן ושמעון, ובפרט נגד שבט לוי שכבר היה מקודש, ויאמר בסודם אל תבוא נפשי וגו', ארור אפם כי עז וגו' על מעשה ישן נושן שכבר נשכח, ויקובלו דבריו אשר בדה מלבו, ולא יתרעמו השבטים ההם וימחקו דבריו, אחר שלא היו הדברים ההם בקבלה אצלם מימות יעקב; ובפרט הכהנים בני לוי שהיו תופשי התורה, איך קיימו הדברים האלה בספר התורה, אם לא שכן קבלו מאבותיהם כי כן אמר להם יעקב אביהם בעת מותו?


Verse 2

כחי: פרי כחי, כמו לא תוסף תת כחה לך.
ראשית אוני: וכן בדברים כ"א י"ז כי הוא ראשית אונו, הבן הבכור לאביו נקרא ראשית אונו, כלו' ראשית פרי כחו, הפרי הראשון אשר יצא מכחו; ואף אם קודם לכן ראה קרי אין הכח ההוא עושה פירות ולא יאמר עליו כחי ואוני.
יתר שאת: יתרון מעלה וחשיבות, כמו הלא שאתו תבעת אתכם (איוב י"ג י"א).
ויתר עז: ויותר עז, שאת שם דבר, ועז שם התאר, על כן יתר הראשון הוא סמוך, יתרון של שאת, והשני נפרד, והוא תאר הפעל, כמו גדול יתר מאד (ישעיה נ"ו י"ב), והסתכל איך מתוך שבחו בא מעט מעט לספר בגנותו: יתר שאת הוא שבח, יתר עז תוכחה קלה ואח"כ תוכחה קשה.


Verse 3



Verse 4

פחז כמים אל תותר: אבל להיותך פחז כמים, אין ראוי שיהיה לך שום יתרון על אחיך.
פחז: ענין נמהרות וקלות הדעת כאיש אשר איננו מושל ברוחו, כמו אנשים רקים ופוחזים (שופטים ט' ד'), וכן בתלמוד ופחז יצרי עלי (נדרים ט'), והוא קרוב לשרש חפז (רמב"ן) והוא שם דבר, ועומד כאן במקום שם תאר, על דרך כי מרי המה (יחזקאל ב' ז'), ושיעור הכתוב: אתה שאתה איש פחז כמים אל תותר.
אל תותר: אל יהי לך יתרון; והיה לו לומר לא תותר, כי מלת לא נאמרת על הגדת העתיד, ומלת אל נאמרת כשהדבור הוא דרך בקשה, או דרך עצה; וכאן מרוב כעסו עליו אמר כמתפלל (ולא כמתנבא), יהי רצון שלא יהיה לך יתרון.
אז חללת: מחרון אפו לא השלים מאמרו והפך פניו לצד אחד ואמר יצועי עלה.
יצועי: מה שמציעין תחת האדם, כל מה שאדם שוכב עליו וכן ואציעה שאול הנך (תהלים קל"ט ח'), אם אשכב בשאול ויהיה שאול למצע תחת.
אחים: שוים ודומים זה לזה יותר משאר אחים.
כלי חמס מכרותיהם: בימי נעורי פירשתי מכרותיהם ענין התחתנות, מלשון סורי (עיין אוהב גר עמוד קי"ב), ואחר כמה שנים מצאתי שכן כתב ג"כ קלעריקום. ועתה רואה אנכי שאין הפירוש זה נכון, כי לפי מה שפירשתי למעלה (ל"ד י"ג) כשאמרו אל חמור ואל שכם ונתנו את בנותינו לכם לא להרגם נתכוונו, אבל חשבו שלא יסכימו להמול, ונראין לי עתה דברי קצת קדמונים (פרקי ר' אליעזר, מדרש תנחומא, היירונימוס) שפירשו מכרותיהם כלי זין, מל' יוני ????, וכן היא ג"כ דעת ראז' וגיז', ואין ספק כי מלות הרבה באו מלשון הקודש ללשון יונית.


Verse 5



Verse 6

אל תבא: לנסתרת.
 אל תחד: לנכח, ככמו האזינו השמים ותשמע הטרץ.
תחד: משרש יחד, מענין יחד.
כבודי: כנוי שיריי לגוף ולעצם האדםף כמו וכבודי לעפר ישכן (תהלים ז' ו'), לכן שמח לבי ויגל כבודי (ש י"ו ט'), למען יזמרך כבוד (שם ל' י"ג).
הרגו איש: הורגים אדם, כך היא תכונתם, והוא דרך כלל, והרמז על הריגת שכם.
וברצונם: אפי' שלא בשעת כעס.
עקרו שור: הם מעקרים הבהמות להשחיתן, Succiderunt polites, aut suffragines taurorum, quo malificio operi rustic prorsus inutiles fiebant (ראז') וכן היו עושים בסוסים, כדי שלא יועילו לאויבים במלחמה, עיין יהושע י"א ו' וט'; ש"ב ח' ד'; וד"ה א' י"ח ד'. והנה עקרו עבר במקום בינוני והכוונה על תכונת נפשם, אף אם מעולם לא עשו כן בפועל (נתה"ש). 

Verse 7

אחלקם וגו': אפרידם זה מזה, שלא יווסדו יחד לבלע ולהשחית, וכן היה, ע"י שלא היתה ללוי נחלה כי אם מ"ח ערים מפוזרות (רש"י ורשב"ם); ורשאב"ע חשב כי גם שמעון היו עריו מפוזרות, וזה הבל, עיין נתה"ש.

Verse 8

יהודה אתה יודוך אחיך: ל' נופל על הלשון, ויח"ף זלצ"ל מוסיף כי גם ידך ל' נופל על לשון יהודה ויודוך.
אתה: אבל אתה, כלו' אינך כראובן שמעון ולוי.
ידך בעורף אויביך: כי ינוסו מפניך, ותרדוף אחריהם ותשיגם מאחריהם.
ישתחוו לך וגו': שהיה הנכבד מכל השבטים, כי נשיא יהודה הביא את קרבנו ביום הראשון (במדבר ז' י"ב), ונסע מחנה יהודה בתחלה (שם י' י"ד) וכן בשופטים יהודה יעלה בתחלה (א' ב', וכ' י"ח), ומיהודה היו כל מלכי בית דוד.


Verse 9

גור אריה יהודה: יהודה דומה לאריה בחור אמיץ וגבור.
מטרף בני עלית: אמרת תחלה בלשון נסתר, יהודה הוא גור אריה, ואח"כ מדבר עמו לנכח ואומר לו אתה בני כבר עלית למעונותתך אחר שטרפת טרף, והכוונה אני רואה אותך יושב לבטח בא"י וכבר כבשת ארץ נחלתך, וראב"ע ורמבמ"ן פירשו דמית לגור אריה כאשר אתה בני עולה מטרף, אך אין ספק כי מאמר גור אריה יהודה בלי מלת אתה איננו לנכח, אלא לנסתר.
כרע רבץ: חוזר לדבר עליו בלשון נסתר, כמו ברוב הברכות האלה, והכוונה שישכון לבטח בארצו ואין מחריד.


Verse 10

לא יסור שבט מיהודה: שרביט המלוכה.
ומחוקק: מקל הממשלה (Befehl-Stab) כמו במחוקק במשענותם (במדבר כ"א י"ח).
מבין רגליו: כך היה מנהג מלכי קדם, שהיה המלך יושב על כסא רם, ותחת רגליו הדום ובין רגליו מקל הממשלה (הערדער, גיז' ופיליפזאהן).
לא יסור: לא יחדל ויפסוק, כמו וסר מהם הנגע (ויקרא י"ג נ"J), וסר ממני כחי (שופטים י"ו י"ז) לא תסור מעליו אולתו (משלי כ"ז כ"ב), לפיכך אין הכוונה כפירוש רמב"ן, כל זמן שיהיה שבט בישראל יהיה ביהודה, ולא יסור ממנו לשבט אחר; אלא הכוונה בהחלט לא יפסוק שבט מיהודה, אלא שעם כל זה אין הכוונה עד סוף כל הדורות, שתמיד יהיה שבט ביהודה, כי לא על סוף כל הדורות נתנבא יעקב אבינו, עיין למעלה פסוק א'.
עד כי: לא מצאנו מלות אלה להוראת הזמן אלא להפלגת השיעור (a segno che), וילך הלוך וגדל עד כי גדל מאד (ברא' כ"ז י"ג) עד כי חדל לספר (שם מ"א מ"ט) עד כי יגעה ידו ותדבק ידו אל החרב (ש"ב כ"ג י') הפליא לְהֵעָזֵר עד כי חזק (ד"ה ב' כ"ו ט"ו), אבל להוראת הזמן אומרים עד אשר (עת אשר תשוב חמת אחיך), עד אם (עד אם דברתי דברי) או עד אשר אם (עד אשר אם שאו ערים) אם עד ואחריו מקור (עד שוב אף אחיך ממך) או עתיד (עד יגדל שלה בני) בלא מלת כי.
כד כי יבא שילה: שם עיר, ושם השליך יהושע גורל לישראל, וחלק להם את הארץ, ושם השכינו את אהל מועד (יהושע י״ח:א׳). ואולי לשון זה של יעקב שנשאר להם בקבלה ושנכתב בתורה היה הסבה לשיבחר יהושע את שילה לתת שם אהל מועד ולהשליך שם הגורל.
יקהת עמים: יקהה obedientia וכן ליקהת אם (משלי ל' י"ז) וכן בערבי וַקֵהַ obbedire: והטעם כל כך יהיה יהודה חשוב ונכבד באחיו, כי גם אחר שיבוא ישראל שילה ויחלקו את הארץ בגורל, ואיש איש יֵאָחֵז בנחלתו, עדיין יהיו כל השבטים נשמעים לו ומכבדים אותו, כענין יהודה יעלה (שופטים א' ב'), וגם אחר זמן ימלוך דוד ותהיה הממלכה ביהודה, זהו מה שנ"ל לפי פשט הכתוב הזה אשר רבו בו הדעות ואלה ראשיהן: א') חכמי התלמוד (סהדרין ה' והוריות י"א) ומדרש רבא ורש"י מפרשים שבט ומחוקק על הסנהדרין וראשי הגלויות שבבבל והנשיאים שבא"י, כלומר שאף אחר שפסקה מלכות מישראל, או שבאה הממלכה ביד בית חשמונאי ובית הורודוס, וגם אחר חרבן בית שני נשאר קצת שלטון ליהודה; ומפרשים עד כי יבא שילה זה מלך המשיח; שַי לו שיובל שי לו, או שילה כמו שֶלוֹ דדיליה היא מלכותא,  ודון יצחק מסיף לפי הפירוש הזה הי שבט ומחוקק כולל גם כל החכמים והנכבדים שבכל דור ודור והוא מפרש עד כי יבא שילה לא להגבלת הזמן, כי אם להפלגת גדולת שבט יהודה שגם המשיח עתיד לצאת ממנו; ומפרש שילה בנו מלשון וְּבִשְלָיָתָה. וקרובה לזה דעת ר' יצח' עראמה, והוא מפרש כרע רבץ כאריה ביום חליו, ומי יקימנו, וזה על גלותנו זאת, ובגלות הזאת לא יסור שבט ושלטון מיהודה, הם הנשיאים וכל גדולי הדורות, עד כי יבא שילה, והוא הבן הקטן העתיד לצאת מבין רגליו כמו שתרגם אנקלוס ובשליתה ובזעיר בנהא, כי הוא אשר יקהלו אליו כל הגוים וימלוך עליהם מלכות שלמה, והוא משיח ומשם ואילך לא יוסיף לכרוע; ב' רמב"ן מפרש כל זמן שיהיה שבט מישראל, יהיה מיהודה, עד כי יבא שילה בנו והוא משיח; ג') ראב"ע ורלב"ג עד כי יבוא בנו, והוא דוד; ראב"ע הביא פירוש אחר בשם אחרים, עד כי יבוא שילה מלשון ובא השמש, או עד כי יבא קץ שילה ככתוב ויטש משכן שילה ויבחר בדוד עבדו ואז לו יקהת עמים כי היו עמים רבים תחת יד דוד ושלמה. ד) רשב"ם חזקוני רמבמ"ן ויש"ר עד יבוא יהודה לשילה ואליו יתקבצו השבטים להמליך את רחבעם אז יסור שבט מיהודה כי ימלוך ירבעם על עשרת השבטים; ואעפ"י שהענין ההוא היה בשכם (ד"ה ב' י' י"א) הנה שכם קרובה לשילה. והחזקוני מוסיף שילה זה אחיה השילוני, ודון יצחק מוסיף עד יבא חטאו של שלמה, שילה מן שלו בארמי שגנה וחטא. (אמר שד"ל לפירוש רשב"ם קשה מאד כי ולו יקהת עמים איננו לפי זה ברכה אלא קללה, כי כשנאספו השבטים לשכם נחלק המלכות, והחכם יש"ר פירש ולו יקהת עמים שעכ"ז לא תפסוק אז לגמרי המלוכה מזרעו, כי גם לרחבעם תהיה יקהת עמים, קבוץ שני שבטים, יהודה ובנימין; וזה דחוק, כי יותר היה נכון שיאמר ובו ימרדו עמים); ה') ר' שלמה רבו של רבנו בחיי (הביאו רבנו בחיי) פירש לא יסור שבט מיהודה לעד לעולם כשיבוא שילה והוא משיח, והוא אומר כי כן דעת אנקלוס ושצריך למחוק מלת עד קודם דייתי משיחא (אמר שד"ל א"כ היה האתנח ראוי להיות תחת עד, כי היתיב שתחת עד אין כמו אלא ככח פשטא והוא מפסיק פחות הרבה מהאתנח); ו') רבנו בחיי כתב: והזכיר לא יסור שבט מיהודה עד כי יבא שילה שבא להורות על גאולת מצרים העתידה הקרובה, כי איך יתכרן שיתחיל הגלות עתה ביעקב ובזרעו, ולא יזכיר ענין הגואל הראשון הקרוב ולא יתנבא עליו ולא יבשרם ויזכיר העתידה הרחוקה בגואל האחרון באחרית הימים? (אמר שד"ל העתקתי הלשון הזה, כי נכון הוא מאד, והרעיון הזה בעצמו הוא אשר הביאני לפרש שילה על ימי יהושע, כי לדעתי הגאולה והישועה הגדולה שהיו בני יעקב מצפים אינה אלא כבוש הארץ) ומפני זה אמר עד כי יבא שילה והוא רמז על משה, וביאור הכתוב כי המלכות ליהודה עד זמנו של משה שתשוב המלכות והממשלה לבית לוי והוא משה רבנו הגואל הראשון המולך על ישראל, כענין שכתוב ויהי בישורון מלך בהתאסף ראשי עם, כי כל ישראל נאספו אליו ועל זה אמר ולו יקהת עמים. (אמר שד"ל שאינני רואה מהיכן בא לו לפרש שילה על משה אם לא מפני כי חשבונו של זה כחשבונו של זה, וכן אחרים אמרו יבא שילה בגמטריא משיח); ז') רע"ס מפרש לא יסור כפירוש רמב"ן, ומפרש שילה מורכב מן שול ושלה, שול לשון שולים וסוף, ושלה לשון שלוה, הוא המשיח שהוא השלום האחרון שיהיה בסוף, ואז גם שאר עמים ישמעו ליהודה; ח') הכורם מפרש לא יסורו מיהודה חכמים וסופרים מנהיגי העם וחכמתם, עד כי יבא שילה ושמואל הנביא, כי בשילה התפללה חנה ובשילה גדל שמואל אצל עלי, ובשילה נגלה אליו ה', ולו יקהת עמים: אל שמואל נקבצו ישראל לשאול להם מלך. ט') המתרגם האלכסנדרי נראה שפירש שֶלּוֹ כאנקלוס, כי תרגם Donec veniant quae ipsi reposita sunt;  י') היירונימוס תרגם Donec veniat qui mittendus est כאלו כתוב שלוח. י"א) קלער' פירש לא יסור שבט מיהודה למטה אחר עד כי יבוא קצו וסופו של שבט, של מחוקק, או של יהודה, כלו' עד שתפסוק המלכות מישראל, כלומר כל זמן שתהיה מלכות בישראל לא תסור מיהודה, שילה מן שלה בארמי שקט, ושבט רמזה לדעתו שולים על הקצה; י"ב) G. A. Teller מפרש כי יהודה היה חשוב ונכבד מאחיו והיה נוסע בראש עד שבאו לשילה ואז נפרדו השבטים איש לנחלתו וסר ממנו השבט; י"ג) הערדער מפרש שילה שם עיר ולשון שלוה, והכוונה עד שיבואו אל המנוחה ואל הנחלה, ושאמנם יעקב הזכיר שילה כי היתה בין בית אל ובין שכם אשר ישב שם גם הוא, והוא מוסיף כי גם אחר בוא ישראל אל שילה ואל הנחלה היתה הגדולה ליהודה, הן ע"י מלכי בית דוד והן ע"י זרובבל ושאר הנשיאים; וקרובים דבריו להיות כדברי, אלא שלא הזכיר כי בשילה נחלקה הארץ, ולא פירש 'עד כי' כפירושי; והוא מפרש מחוקק מקל הממשלה, ומפרש מבין רגליו. מפעמיו והליכות רגלו כלומר מוצאיו ומובאיו למלחמה (Von seinen Zugen). י"ד) קוצעיוס מתרגם שולה מן שלוה Princeps pacis וכן שולטענס מפרש tranquillator וכן ראז' tranquillitatis suctor, pacificator, Promittit itaque Jacobus tribui Judai, no recessurum ab eo imperium, donec veniat magnus ille princeps qui, extremo mundi aevo turbata omnis ad pacem et tranquillitatem sit revocaturus, et totius orbis terrarium imperium sit suscepturus, quod his verbis exprimitur: ולו יקהת עמים. ט"ו) פיליפזאהן מפרש כי יהודה יבוא לשילה, ושילה תהיה המקום הנבחר, מקום המשכן ונקודה עיקרית בארץ ישראל וכטבור הארץ, ועי"כ לו (ליהודה) תהיה יקהת עמים; והוא מוסיף כי חצי הברכה נתקיים כי היה המשכן ימים רבים בשילה, וחציה לא נתקיים שי לא היתה שילה ליהודה אלא לאפרים, אך לא מצאנו בכל הברכות האלה דבר שלא נתקיים. ודע כי בספר השומרונים כתוב מבין דגליו בדל"ת, וכן בתרגום שומרוני מתורגם מבין סדריו, וכבר הסכימו ראז' וגיז' שאינו אלא תקון, ולענין מלת שילה בספר השומרונים כתוב שלה בלא יו"ד וגם בתרגומם הניחו המלה כן בלא תרגום, נראה שפירשוה גם הם שם העיר שילה. 

Verse 11

אסרי לגפן וגו': הכל סימן לברכת הארץ, ולרבוי הגפנים, והיין הטוב בארצו של יהודה.
אסרי: בינוני בתוספת יו"ד, כמו המגביהי לשבת, המשפילי לראות, מקימי מעפר דל (תהילים קי״ג:ה׳-ו׳). 
אסרי לגפן עירו: ולא יחוש שהעיר ישחית הגפן.
ולשרקה: גפן מובחרת, ואמרו הקדמונים שהיא גפן שענביה אין בהם חרצן (una sez'osso) וגם בלשון ערבי שריק ענינו גפן מובחרת; ואולי המלה נגזרת מן ריק ע"ש שיאן בו חרצנים, וכן אילני סרק, ריקים מפרי; וכן בסורי סריקָה vacuus, vanus, inanis.
בני אתונו: בן אתונו, והיו"ד יתירה; ויתכן ג"כ שתהיה הקריאה בְנֵי לשון רבים.
כבס ביין לבושו: גם זה מרוב היין, כי הדורך הענבים בגדיו מתלכלכים ביין, כטעם המדוע אדום ללבושך ובגדיך כדורך בגת (ישעיה ס"ג ב'), וכאן הוא אומר כי מרוב הענבים שידרוק יתאדמו כל בגדיו כיאלו כבסס ביין (רשב"ם).
סותה: לפי ענינו פירושו כמו כסותו, והשומרונים הגיהו כסותו, ומוהר"ר מרדכי מורטארה אומר כי אולי שרש סותת חלת הוראתו כסוי, והמסית נקרא כן מפני שכל השתדלותו היא לכסות ולהסתיר מעיני המוסת את הטענות העומדות נגד מה שכוונתו ליעץ אותו וכבר היית ימתמיה על מה שכתב רש"י עבדי אוריתא באולפן ע"ש רוכבי אתונות צחורות, ותלמידי גדעון פינצי הזכירני כי הוא לקוח ממה שאמרו בערובין נ"ד ב' רוכבי אתונות אלו תלמידי חכמים שמהלכים מעיר לעיר וכו'. במקם שכתוב ברש"י ויטעננו מגפן אחת כתוב בכי שלי ויטענו, ונכון.


Verse 12

חכלילי: לא נמצא לו רע אלא חכלילות עינים (משלי כ"ג כ"ט) וענינו אדום, ונמצא לו סיוע בל' ערבי. וגיז' (על פי לשון ערבי ג"כ) מפרש ענין כהיית עינים מפני השכרות; והרמב"ן אומר שהוא הפוך מן כחל.
מיין: מרוב היין, וכל מחלב, מרוב החלב, ומה"ם משמשת במקומות הרבה להורות על הסבה, כמו מחטאת נביאיה (איכה ד' י"ג).


Verse 13

זבולון לחוף ימים ישכון: וכן היה, שנחלת זבולון בין ים כנרת (ים טבריה) והים הגדול.
והוא לחוף אניות: הוסיף לה לבאר שתהיה לו תועלת מקרבת הים ע"י המסחר, ולכך סיים וירכתו על צידון, שקצה נחלתו יהיה אצל צידון שהיתה מפורסמת בְמַרְכֻלְתָהּ.
חוף: שפת הים, שהים חופף שם ומתחכך (רשב"O) ושרש חפף ידוע בל"ח להוראת החכוך, כמו נזיר לא יחוף ראשו באדמה (ביצה ל"ה) ואין ענין חוף נָמָל (Portus).
וירכתו: לשון קצה, כמו ירכתי ארץ, וקלער' אומר כי ממה שלא הזכיר צור שהיא קרובה לזבולון יותר מצידון נראה שעדיין לא נבנתה צור, וכן הוכיח Joan. Marsham כי צידון עתיקה מצור; והנה גם זו ראיה על קדמות הפרשה הזאת.


Verse 14

יששכר חמור גרם: גרם ענינו עצם ובערבי גוף, ואומרים בערבי פַרְשְ גַרְםְ סוס גדול בעל גוף, בעל בשר, וכן חמור גרם, חמור גדול וחזק, והחמור בארצות המזרח הוא יותר יפה וחזק ואיננו נבזה כמו שהוא אצלנו (ראז' וגיז') וקרוב לזה עצום מן עצם.
בין המשפתים:  שרש שפת ידוע בענין שפיתת הקדרה, כלו' עריכתה על האש, שפות הסיר הגדולה (מ"ב ד' ל"ח) שפות הסיר שפות (יחזקאל כ"ד ג') ובלשון מושאל על כל עריכה ושימה, ה' תשפות שלום לנו (ישעיה כ"ו י"ב), ולעפר מות תשפתני (תהלים כ"ב י"ו); ומשפחתים וְּשַפַתִּים נמצא במליצות המורות על מנוחה והשקט, למה ישבת בין המשפתים (שופטים ה' י"ו), אם תשכבון בין שפתים (תהלים ס"ח י"ד), וכן כאן רובץ בין המשפחתים וירא מנוחה כי טוב (רק פעם אחת (יחזקאל מ' מ"ג) נמצא שפתים להוראה אחרת, ואולי קריאתו הנכוני שְפָתַיִם). ונראה (כדעת Coccejus וראז' בתהלים ס"ח, וגיז') שהכוונה במשפתים מחיצה של קנים הערוכים זה בצד זה שהבהמות כלואות שם, ואנקלוס והיירונימוס (ואחריהם רש"י רשב"ם וראז') תרגמו בין התחומים (inter terminos), והמתרגם האלכסנדרי תרגם בין הנחלות, בין השדות, ורד"ק פירש שתי משואות שנותנים על החמור אחד מכאן ואחד מכאן, כלומר שהוא כ"כ חזק שהוא רובץ ביניהם וקם עמהם; וזה שבוש, כי רובץ כתוב כאן, ולא קם, ולהיות רובץ עם המשא אין בזה גבורה, כי המשא נוגע בארץ, וכטעם כי תראה חמור שונאך רובץ תחת משאו.


Verse 15

וירא מנוחה כי טוב: המפרשים פירשו מנוחה מקום המנוחה, כלומר ארצו ונחלתו כמו אל המנוחה ואל הנחלה (דברים י"ב ט') וכן תרגם אנקלוס חולקא, ויתכן שיהיה כמשמעו, המנוחה ישרה בעיניו (כטעם רובץ בין המשפתים) וראה ג"כ כי אחוזת נחלתו טובה ונעימה, על כן הטה שכמו לסבול, והיא דרך משל על דרך החמור שנוטה שכמו לסבול המשא, ואח"כ פירש הנמשל ואמר שהיה למס עובד, וזה כי לרבוי תבואת אדמתו לא יכבד עליו החמס, והכוונה שלא יהיה שבטו אוהב מלחמות, ויבחר לתת מס למלכי הגוים מלהלחם, אולי כך היה טבעו של יששכר, להיות אוהב שלום וסבלן, ולפיכרך קראו חמור גרם, ומהרש"ד דקדק כי בד"ה א' י"ב נאמרו בכל השבטים תארי אנשי הצבא הולכי בקרב, וביששכר כתוב ומבני יששכר יודעי בינה לעתים לדעת מה יעשה ישראל, שהיו חכרמים ונבונים בעצות ולא אנשי מלחמה, וכן חז"ל אמרו שהיו בני יששכר עוסקים בתורה, וכן משה אמר ויששכר באהליך.
כי טוב: שהוא דבר טוב.
למס עובד: יהושע י"ו י' ומלכים א' ט' כ"א.


Verse 16

דן ידין: לשון הנופל על הלשון.
ידין: יריב ריבם, כמו שפטני אלהים וריבה ריבה (תהלים נ"ג א'), שפטו יתום ריבו אלמנה (ישעיה א' כ"ג) דנני אלהים (ברא' ל' ו'), ודין עני ואביון (משלי ל"א ט').
עמו: בני שבטו.
כאחד שבטי ישראל: יש מפרשים אחרי אנקלוס, כל שבטי ישראל כאחד ולפי זה היה ראוי לקרוא כְּאֶחָד, וראב"ע פירש כאחד מבני הגבירות, אמנם היכן מצאנו שלא יהיו בני השפחות בכלל שבטי ישראל כבני הגבירות? ולדעתי שבט ענינו קצין ושופט וראש, כמו וקם שבט מישראל (במדבר כ"ד י"ז), הדבר דברתי את אחד שבטי ישראל אשר צויתי לרעות את עמי את ישראל (ש"ב ז' ז') ראשיכם שבטיכם (דברים כ"ט ט') ואולי עיקר המלה מענין שרביט הממשלה, ויהיה שבט במקום תומך שבט (עמוס א׳:ה׳ ' וח'), או בעל שבט, ויתכן ג"כ לפרשו בלא חסרון שום מלה, כי שבט הוא כנוי לאבות המטות כגון ראובן ושמעון נקראים שבטים, ובניהם נקראים מטה ראובן, מטה שמעון, והנה שבט ענינו רטאש המשפחה, והושאל לשאר ראשים ונשיאים; ומן שבט נגזר אח"כ שרש שפט, והנה מליצת כאחד שבטי ישראל היא גם היא לשון הנופל על הלשון דן ידין, כי שבט כולל ענין שופט ודיין, ואח"כ הושאל לפעמים שם שבט להוראת מטה ומשפחה, כגון עשרה אנשים למאה לכל שבטי ישראל (שופטים כ' י'), והנה אמר דן יושיע את בני שבטו כאחד מראשי ישראל ושופטיו ומושיעיו, ויש מפרשים זה על שמשון, ורשב"ם פירש על שהיה שבט דן מאסף לכל המחנות שהיה הולך בסוף הדגלים והיה צריך להלחם במי שיבא לזנב הנחשלים, , והנכון בזה להיות דן יושב על הגבול לצד צפון (מדן עד באר שבע) אשר משם תפתח תמיד הרעה לישראל מפני חיל ארם ובבל, והנה אמר שיושיע את בני שבטו כאחד ממושיעי ישראל, ושיהיה כנחש עלי דרך נגד האויב (תלמידי החכם יח"ף זצ"ל).


Verse 17

הנושך עקבי סוס: כשישוך עקבי הסוסו מיד הסוס נרתע ומתחלחל, ורוכבו נופל לארץ, והנה השפיפון נחש קטון, ולא יוכל לנשוך הסוס בבטנו או להתכרך סביבותיו כמו שעושים הנחשים הגדולים; ואולי (כדעת מוהר"ר שמואל שלמה אולפער) אותיות ון שבסופו מורות על קטנותו; ואנקלוס תרגם פתנא; והיירונימוס בושארט וראז' תרגמו Cerasta והוא נחש אשר לו כמין קרנים בראשו (tentacula) ומזה נקרא Cerasta לשון ????? שענינו קרן; ואנקלוס והמתרגם הסורי תרגמו מלת נחש חַרְמָן, ויעקב Edessenus איש סורי כתב כי זה (חרמן) מין נחש רע ומזיק משאר נחשים, והוא יושב ומסתתר בדרכים ובין ירק עשב דומם ובלתי מתנועע. ברש"י כ"י שבידי ודמהו לנחש הנושך עקבי סוס ונופל רוכבו שלא נגע בו (וכן נכון).

Verse 18

לישועתך קויתי ה': כשבא לברך את גד, עלה בדעתו לומר גם עליו לשון הנופל על הלשון, כי גד ענינו מזל טוב, והיה יכול לומר: גד, טוב יהי גדו, או גד יהיה אתו, וכיוצא בזה; אך נמלך מיד מעצתו וראה כי בה' לבדו ראוי לבטוח, ולא במזלות ובצבא השמים; על כן אמר לישועתך קויתי ה' ולא לישועת המזל, ומיד ביקש ומצא אחר לשון נופל על הלשון בלא הזכרת המזל, ואמר גד גדוד יגודנו (א"א ז"ל), ונכון מאד, ולפי זה יהיה הפסוק הזה צריך למרכא טפחא, כי כנוי לישועתך חוזר לה', לא לדן, ודוגמתו שברתי לישועתך ה' (תהילים קי״ט:קס״ו). ופירוש מהרש"ד (ואחריו יש"ר) כי חזק החולי על יעקב וכו', הוא שבוש שהרי יודע היה יעקב שהוא מת, ואם התפלל לחיות עוד שעה קלה עד שישלים ברכותיו אין זו ישועה. [והערדער אמר כי להיות דן יושב על הגבול, התפלל יעקב לישועת ה', אמנם אין קויתי לשון תפלה.]

Verse 19

גד גדוד יגודנו וגו': יגודנו לשון גדוד, כמו לעלות לעם יגודנו (חבקוק ג' י"ו) יגודו על נפש צדיק (תהלים צ"ד כ"א).
והוא יגוד עקב: לשון כריתה, כמו גדו אילנא (דניאל ד' י"א) (רד"ק), וכן המנהג כשאומרים לשון הנופל על לשון פעם אחר פעם, אומרים אותו בהוראות שונות, והנה יָגֻד כתוב חסר וקרוב שהוא מן הכפולים, וקריאתו יָגֹד, ומצאנו ההוראות האלה במלת התגודד, לא תתגודדו (דברים י"ד א') לשון חיתוך, ובית זונה יתגודדו (ירמיה ה' ז') לשון קבוץ גדודים גדודים, וטעם יגוד עקב שינוסו מפניו, והוא יְזַנְבֵם מאחור, ואולי מ"ם של מאשר שייכה למלת עקב והוא יגד עֲקֵבָם: ואחר כך אמר. 

Verse 20

אשר שמנה לחמו: ויהיה אשר Nominativus absolutus כמו הצור תמים פעלו, וכן גד גדוד יגודנו, ושמשון יינטילומו ע"ה אומר כי יש לחזק קריאת אשר בלא מ"ם ממה שאנו רואים בברכות האלה שמות השבטים כלם בתחלת המאמר ובלא שום אות משמשת; רק ביוסף לבדו הקדים לשמו מלות בן פורת, וכבר יכול היה לומר בִלְתָן יוסף בן פורת עלי עין, כמו שאמר נפתלי אילה שלוחה, בנימין זאב יטרף; אפס כי מאהבתו את יוסף רצה לכפול עליו התאר בן פורת. ורמבמ"ן פירש בדוחק גדול  כל היוצא מאשר הנה לחמו שמנה, והחזקוני פירש גד שמנה לחמו יותר מאשר, ואשר יתן מעדני מלך, וזה נכון ליישוב הפסוק.שמנה לחמו: אין לחם לשון נקבה (כדעת ראב"ע וראז') אלא הוא כמו ומאכלו בריאה (חבקוק א' י"ו) דבר בריא, דבר שמן, כמו קטנה או גדולה.
מעדני מלך: מעדנים הראוים למלכים, ואין להביא מכאן ראיה על איחור זמן הברכות האלה (כדעת Heinrichs) כאילו היה אז מלך בישראל; שהרי די שהיה בימי יעקב מלך באומות, כגון במצרים, לשיאמר מעדני מלך, מעדנים יקרים הראוים לשלחן מלכים, ורשב"ם פירש שיתן מס למלך ישראל שמן זית יקר וטוב שסכין בו לעדן את הבשר, כמו שאמרו במנחות דף פ"ו, וכן משה אמר על אשר וטובל בשמן רגלו.


Verse 21

נפתלי אילה שלוחה: אילה משולחת לרוץ (רש"י).
הנותן: שב על נפתלי, לא על אילה שהיא נקבה.
אמרי שפר: אמרי נועם, מלשון שפיר בארמי, וכן אף נחלת שפרה עלי (תהלים י"ו ו') שענינו יפה. רלב"ג פירש על ברק בן אבינועם, ורש"י על עשרת אלפים איש מבני נפתלי שהלכו בזריזות במלחמת סיסרא ולבסוף שרו שירה. ורשב"ם פירש גבורים קלים כאילות, כדכתיב (ד"ה א' י"ב ח') גורי החיל אנשי צבא למלחמה עורכי צנה ורומח ופני אריה פניהם וכצבאי על ההרים (וכן משוה רגלי כאילות תהלים י"ח ל"ד) ובשובם מן המלחמה ממהרים מתוך קלותם לבשר בשורות משופרות של נצחון המלחמה. ודון יצחק ורמבמ"ן וראז' וגיז' פירשו שיצאו ממנו בעלי צחות המליצה, וקלער' מפרש אילה שלוחה, משולחת הולכת אנה ואנה אל כל אשר תחפוץ, והוא סימן החפשיות, ופירש הנותן אמרי שפר, מלשון שפר קדמי (דניאל ג' ל"ב) מדבר מה שטוב בעיניו בלא יראת אדם; וזה רחוק. והמתרגם האלכסנדרי תרגם אֵלָה שלוחה (arbor diffusa), ותרגם אמרי שפר פירות יפים; והלכו אחריו בושארט והערדער, וקראו אַמִירֵי לשון ענף. Wriemoet קורא אמְּרי בדגש המ"ם מלשון אִמַר בארמי שענינו שֶה ואומר שאולי נאמר ג"כ על קטני האילה; וגיז' דחה דבריו, כי כתוב הנותן לא הנותנת. ודעת Jac. Robertson בספרו Clavis Pentateuchi שנמשל נפתלי לאילה על אודות נחלתו שהיתה ארץ הרים, ועל מדת הקלות והחן שאולי היתה בו; ופירש הנותן אמרי שפר Fraebens materiam laetorum dictorum et carminum in laudes suas ואיננו רחוק שיהיה הפסוק הזה נאמר על נפתלי עצמו ועל תכונתו ומדותיו, כדרך שאמר על יוסף וימררוהו ורובו וישטמוהו וכו' שהכוונה על מה שאירע ליוסף עצמו; ואולי היה נפתלי בעל שמחה, שמח בחלקו ורץ כצבי כדרך עליזי לב, וטעם הנותן אמרי שפר, נותן תודה לאלהיו (וזה מתיישב יותר על מלת הנותן) ומלת שפר יהיה ענינה שמחת לבב; ולפי זה יש כאן גם ברכה, כי ברכו שכן יהיה תמיד שמח ומודה לאל; וזה נ"ל יותר קרוב בפירוש המקרא הסתום הזה, וקרובה לזה דעת אנקלוס.


Verse 22

בן: נטיעה, כמו ועל בן אמצתה לך (תהים פ' ט"ז) ועל הדרך הזה שם יונק ויונקת ועוללות הושאלו על הצמחים.
פורת: תאר לשון נקבה, כמו פוריה, ומלת בן כשהיא להוראה הזאת היא לשון נקבה, וכן כאן הרבוי ממנה בנות.
עלי עין: אצל עין המים, כעץ שתול על פלגי מים.
בנות: ענפי הנטע הזה, צעדה עלי שור, מתפשטות על הדלית מלשון עלו בשרותיה ושחתו (ירמיה ה' יו"ד) וכן בן שורותם יצהירו (איוב כ"ד י"א) והמשל לקוח מן הגפן.
בנות צעדה:  רבוי הנקבות פעמים רבות יבא עמו הפעל בל' יחיד, כמו תשיגהו כמים בלהות (איוב כ"ז כ'), ועיניו קמה (שמואל א' ד' ט"ו) כי קמה על בל מחשבות ה' (ירמיה נ"א כ"ט) מפי עליון לא תצא הרעות (איכה ג' ל"ח) וחטאותנו ענתה בנו (ישעיה נ"ט י"ב) מחשבות בעצה תכון (משלי כ' י"ח) וכן המהג גם בל' ערבי; ובספר הכותים ני צעירי עלי שור, ויוסף לא היה הבן הצעיר (כי בנימן צעיר ממנו) ולמה יזכירהו בתאר פחות, והוא היה בדעתו לגדלו על אחיו?


Verse 23

וימררוהו: לשון וימררו את חייהם (שמות א' י"ד).
ורבו: ל' יריית חיצים, והוא קל עבר ממשקל פָעול, משרש רבב, כמו יָסוֹבּוּ עלי רבָיו (איוב י"ו י"ג), וברקים רב (תהלים י"ח ט"ו) שהם לשון יריית חיצים, כמו שרש שרבה (רד"ק), ואמרו רֹבּוּ ממשקל פעול להבדילו מן רַבּוּ ענין רבוי (מהרש"ד): ולדעת רש"י המלה בנין פֻעל, על דרך כָלּוּ תפלות, אלא שהוראו כהוראת התפעל; ואולי חשב רש"י כי בשו וארו עיני הם ג"ג בנין פֻעל, ולהיות הוראתם עומדת, והפועֵל פועל בעצמו ולא מקבל פעולה מאחרים, חשב שיתכן להיות פֻעל להוראת התפעל, ומלות שמו רמו דמו שהם צווי מן הקל הם לדעתו עבר פֻעל.
וישטמוהו: הוא פירוש המשל, וכן דעת בה"ט שנתן אתנח תחת ורבו, ועשה אותם שני מאמרים, וכל זה על אחיו ששנאוהו, ולדעת רשב"ם על המצרים שנתנו אותו בבית הסהר; אולי אמר כן בחשבו כי יעקב לא ידע מאומה משנאת בניו את יוסף. ומוהר"ר מורדכי מורטארה אומר כי לא יתכן לומר שיעקב לא ידע דבר מזה, שאם כן לא היה מקם לאחרי יוסף שיאמרו ליוסף אביך צוה וגו', אם יוסף היה יודע שלא נודע הדבר לאביו; גם רחוק הוא עד מאד שיחשוב יוסף כי אחיו הגידו הענין לאביהם קרוב למיתתו; ואם יקשה לרשב"ם כי אחר שהם לא מכרוהו (כדעתו וכדעתנו) לא יתכן לומר וימררוהו ורובו, אין זה כלום, כי הנה יוסף האמין שהם מכרוהו, וכן האמין יעקב, כי בודאי בניו לא הגידו לו שהשליכוהו לבור כדי שימות שם. ולדעת דח"א ז"ל הכוונה על הקרובים לשכם, שהיו שונאים לבני יעקב, וקרוב הדבר כי בני יעקב אמרו לאביהם (או הוא עצמו חשב כך והם הניחוהו במחשבתו) כי כשהלך יוסף לראות את אחיו בשכם טעה בדרך והלך בדרך רחוקה ופגעו בו לסטים בעלי חצים, ובקשו להרגו, וה' היה אתו והתקומם נגדם ונמלט מידם, ואח"כ לא ידע הדרך לשוב לבית אביו, ופגעו בו אחרים ותפשוהו ומכרוהו לעבד והוא אומר כי רחוק הוא שימשיל יעקב את בניו (שהיו רועי צאן) לבעלי חצים, גם מאמר ותשב באיתן קשתו לא יתכן אם הכוונה על אחיו כי הנה יוסף לא התקומם נגדם כלל, אך נשאר כצאן לטבח יובל.


Verse 24

ותשב באיתן קשתו: כלפי מה שאמר כי בעלי חצים נלחמו בו, אמר כי אמנם קשתו גברה על קשתם, ונצבה נגדם באיתן ובחוזק, איתן הוא ג"כ שם דבר, כמו וישב הים לפנות בקר לאיתנו (שמות י"ד כ"ז).
ויפוזו זרועי ידיו: היו זרועיו קלים בדריכת הקשת, לשון מפזז ומכרכר (שמואל ב' ו' י"ו) וקרוב לזה שרש פחז ושרש חפז על קלות התנועה.
מידי אביר יעקב: זאת היתה לו מידי האל שהוא אביר יעקב, ואביר לשון אברה, מטעם ישאהו על אברתו (דברים ל"ב י"א), באברתו יסך לך (תהלים צ"א ד') ענין הגנה כענין אשר באת לחסות תחת כנפיו (רות ב' י"ב).
משם רועה וגו': יש מפרשים (הביאם ראב"ע) משם מאז, וכן פירשו רמבמ"ן וראז' מאותה שעה נעשה יוסף רועה ישראל. ומהרש"ד מפרש משם על המקום שסבל בו צרותיו, והוא הבור אשר שמוהו בו, כי מבית האסורים יצא למלוך; ונ"ל כי מאחר שנאמר למעלה מידי אביר יעקב, ונאמר למטה מאל אביך ויעזרך, ראוי שגם משם רועה וגו' יהיה נאמר כלפי מעלה; לפיכך מסכים אני עם המתרגם הסורי שהיה קורא מִשֵם בצירי, והוא כטעם ישגבך שם אלהי יעקב (תהלים כ' ב') וכן תרגם גם הערדער.
רועה אבן ישראל: רשב"ם ורמבמ"ן פירשו רועה בית ישראל, ומהרש"ד וראז' ולפניהם רש"י Coccejus וקלער' פירשו רועה ישראל ואבן ישראל, כלומר צור מֻעזם סַלְעָם וּמִפְלָטָם [ואני לא אדע למה בתהלים י"ח ג' נקדו וּמְפַלְּטִי פעל ולא ומִפְלָטִי שם דבר, (וכמו אחישה מפלט לי שם נ"ה ט') כמו סלעי ומצודתי, צורי מגיני וקרן ישעי משגבי שבפסוק ההוא; ונראה שנקדו כן להשוותו עם מה שכתוב בשמואל ב' כ"ב ב', ושם כתוב ומפַלְטי לי, ולא יתכן לומר ומפלָטי לי כי מלת לי מיותרת, ועל כרחנו צריך לומר כי שם הוא בינוני והיו"ד נוספת כיו"ד יושבי, המגביהי] אלא שהם מפרשים על יוסף ואני מפרש על האל, וכן דעת גיז' (Thesaur. Pag. 16) שאבן ישראל כנוי לאל, ולא ידעתי איך הוא מפרש משם. 

Verse 25

מאל אביך: הִצְלַחְתָ וְגָדַלְתָ בעזרת אלהי אביך שיעזרך לעתיד. 
ואת שדי: ומאת.
ברכות שמים מעל: הטל והמטר.
ברכות תהום וגו': מעיינות ותהומות יוצאים בבקעה ובהר.
ברכות שדים ורחם: ברכות השמים והארץ, כי השמים הנותנים המטר מגדלים הצמחים, כמו השדים שמגדלים ומיניקים התינוק, והארץ יולדת הצמחים כמו הרחם, כטעם והולידה והצמיחה (רד"ק בשם אחרים) ושאר המפרשים פירשו ולא יהיה זרעו רחם משכיל ושדים צומקים (הושע ט' י"ד) וזה אין לו ענין עם האמור במקרא הזה. ואנקלוס תרגם ברכות אביך ואמך, אמנם השדים והרחם כלם באשה לא באיש, ורש"י תירץ בדוחק.


Verse 26

מאל אביך: הִצְלַחְתָ וְגָדַלְתָ בעזרת אלהי אביך שיעזרך לעתיד. 
ואת שדי: ומאת.
ברכות שמים מעל: הטל והמטר.
ברכות תהום וגו': מעיינות ותהומות יוצאים בבקעה ובהר.
ברכות שדים ורחם: ברכות השמים והארץ, כי השמים הנותנים המטר מגדלים הצמחים, כמו השדים שמגדלים ומיניקים התינוק, והארץ יולדת הצמחים כמו הרחם, כטעם והולידה והצמיחה (רד"ק בשם אחרים) ושאר המפרשים פירשו ולא יהיה זרעו רחם משכיל ושדים צומקים (הושע ט' י"ד) וזה אין לו ענין עם האמור במקרא הזה. ואנקלוס תרגם ברכות אביך ואמך, אמנם השדים והרחם כלם באשה לא באיש, ורש"י תירץ בדוחק.
מט.כו. ברכות אביך וגו': רוב המפרשים פירשו הורי יולדי מלשון האנכי הריתי (במדבר י"א י"ב) כתרגום אנקלוס; אעפ"י שזה באמת רחוק מאד כי אין הזכר הורה, ומאמר האנכי הריתי אינו אלא בתמיהה. רש"י פירש הברכות שברכני הקב"ה גברו והלכו על הברכות שברך את הורי, ורד"ק ומהרש"ד וקלער' וראז' פירשו הברכות אשר אני מברך אותך יגברו על ברכות הורי שברכו אותי; אמנם רשב"ם ואחריו הערדער פירש הורי ל' הרים, והוא כפל ל' של גבעות עולם, והביא ראיה מברכות משה שאמר מראש הררי קדם וממגד גבעות עולם; ויש סמך לזה מתרגום ירושלמי ברכתא דאבוך יתוספן עלך על ברכתא דבריכו יתך אבהתך אברהם ויצחק דמתילין לטוריא, וכן בתרגום האלכסנדרי מתורגם לשון הר, אלא שהמתרגם ההוא הדביר מלת הורי למלת עד, הורי עד, הרי עד, כמו גבעות עולם; והלכו אחריו י"ד מיכאעלים, Vater, Ilgen וגיז', אלא שמיכאעליס מגיה הָרֵי; והאחרונים אומרים שמלת הור היא מלה קדמונית, נשאר ממנה רמז בהור ההר, וכן בל' יונית שקוראים להר horos; ומביאים ראיה לקשור שתי המלות הורי עד מגבעות עולם שאחריהן ומברכות משה, ומדברי חבקוק (ג' ו') ויתפוצצו הררי עד שחו גבעות עולם; ומלת תאות, מנחם בן סרוק ורש"י וראב"ע ורשב"ם ורד"ק ורמבמ"ן ורשאז' פירשו לשון גבול וקצה, מלשון והתאויתם לכם (במדבר ל"ד י') כלומר עד סוף גבעות עולם, וזה לדעת קצת (רד"ק וראז') בבחינת הזמן, תהיינה לך הברכות האלה עד סוף העולם, עד שלא ימושו ההרים אשר הם עמודים לעולם: ולדעת אחרים הוא בחינת המקום, רש"י פירש ברכה בלא מצרים, וראב"ע שתהיינה הברכות גבוהות, אמנם א5נקלוס פירש תאות כמשמעו, דחמידו להן רברביא דמן עלמא, וכן קלער' פירש מה שאדם מתאוה על הגבעות, כלו' המרעה הטוב וכיוצא בזה; וגיז' וחבריו גם הם פירשו הדר הגבעות וחמודותן. ואני אומר שאין להוציא מלת תאות מענינה הידוע בכל המקרא, ומעולם לא מצאנו תאוה לענין סוף וגבול, וגם מברכות משה אתה למד, שאמר ומראש הררי קדם וממגד גבעות עולם, ותאוה כמו מגד, דבר נחמד, וכן חמודות, ומחמדים, וכן וכי תאוה הוא לעינים, ומזה נָאוֶה ונָאֶה ונוי; וכאן תאות הוא כנגד ברכות, ברכות הורי עד, תאות גבעות עולם, ומפני שמלת עד איננה מתיישבת לפי זה אצל תאות גבעות עולם, ומאחר שאם נחבר אותה אל ברכות הורי יהיו שני חלקי המליצה הולכים צמדים כנהוג, ובעבור הראיות המובאות גם כן מדברי משה ומדברי חבקוק, מוכרח אני להסכים עם גיז' וחבריו הקוראים בשיטת המתרגם האלכסנדרי ברכות הורֵי עד; אמנם אינני מסכים עמהם במה שהם מחברים מלת על לברכות הורי, ברכות אביך גדולות וגבוהות ועצוות מברכות הררי עד, ראשונה שלא היה לו לסתום, אלא לפרש מה הן, הברכות האלה אשר למעלה מברכות הררי עד, ועוד היל"ל על תאות גבעות עולם, ושלישית כי משה אמר שיהיה לו ממגד גבעות עולם, ולא אמר שברכתו תהיה למעלה ממד גבעות עולם, גם ראז' כתב כי המליצה הזאת ברכות אביך גברו על ברכות הררי עד, היא מליצה זרה ובלתי נאותה, לפיכך אומר אני כי ברכות אביך גברו על, הוא מאמר בפני עצמו, ומלת על נפרדת, כמו ונאם הגבר הוקם על (ש"ב כ"ג א'), כלומר למעלה, ושיעור הכתוב כך הוא:
ברכות אביך גָבְרוּ עָל ברכות הורֵי עד תאות גבעות עולם תהיין לראש יוסף ולקדקד נזיר אחיו:
כלומר ברכות שאביך מברך אותך גברו וגבהו למעלה למעלה; גבר קרוב בענין לשרש גבה, כמו ויגברו המים (ברא' ז' י"ח) והמים גברו מאד מאד על הארץ (שם שם י"ט), חמש עשרה אמה מלמעלה גברו המים (שם שם כ') כי כגבוה שמים על הארץ גבר חסדו על יראיו (תהלים ק"ג י"א) כי גם ברכות הררי עד, וברכות גבעות עולם בחמודותיהם תהיינה לראש יוסף, תבאנה על ראשו, כטעם יחולו על ראש יואב (ש"ב ג' כ"ט), על ראש רשעים יחול (ירמיה כ"ג י"ט, ול' כ"ג) ומלות עד ועולם מורות על גובה בלתי מוגבל, ע"ד שוכן עד מרום וקדוש (ישעיה נ"ז ט"ו), עיין שם פירושי.
נזיר אחיו: פרישא דאחוהי, כלו' בחיר אחיו, הנבדל מהם במעלה וחשיבות (רש"י ושכן ראז'); ורשב"ם וראב"ע ורמבמ"ן וקלער' מפרשים מלשון נזר, המוכתר ונכבד עליהם, וכן מִגְּזָרַיֹךְ כארבה (נחום ג' י"ז); והראשון נ"ל עיקר, כי כן רוב שמוש מלת נזיר הוא מענין הפרשה והבדלה, ולא מענין נזר ונשיאות; ועוד הנה גם משה השתמש בברכתו במליצה זאת, ואז לא היה יוסף חי, ולא היה לשבטו שלטון על שאר שבטים, ואולי נזר שענינו עטרה הוא ג"כ מענין הפרשה והבדל חשיבות, אעפ"י שהיה אפשר לומר כי נזר נגזר מן זֵר,  דבר המקיף סביב סביב, ודע כי כל שמוש שרש נזר הוא לענין פרישות של קדושה ומעלה וכבוד, גם וינזרו לבשת (הושע ט' י') ענינו הפרישו והקדישו עצמם לעבודת אלילים; אמנם נזורו אחור (ישעיה א' ד') הוא משרש זור, שהוא תרגום של סור; ויחזקאל (י"ד ז') אמר שלא כמשפט וינזר מאחרי, והיה ראוי לומר ויזור כמו שאמר בפסוק הקודם נזורו מעלי, ועיין מה שכתבתי על נזורו אחור (ישעיה א' ד').


Verse 27

זאב יטרף: זאב אשר יטרף, זאב הטורף
.בבקר יאכל עד: נשאמר על הזאב, והטעם שהוא טורף ואוכל גם בבקר וגם בערב, כי מפני שרוב יציאת הזאב היא בערב (זאבי ערב, חבקוק א' ח', וצפניה ג' ג') וכשהוא טורף בערב איננו מניח כלום לבקר (כמו שפירשו האחרונים מליצת לא גרמו לבקר שבצפניה ג' ג') אמר כי בנימין יהיה כזאב האטוכל בבקר מה שטרף בלילה, שלרוב הטרף אשר יטרף, ישאר לו ממנו לבקר, ואח"כ טורף גם ביום, ולערב הוא מחלק לגוריו ולחבריו מה שטרף ביום.
עד: שלל, כמו אז חֻלק עד שלל מרבה (ישעיה ל"ג כ"ג) וכן אבד חשבון עד דיבון (במדבר כ"א ל'), דיבון היתה לבז.
יחלק שלל: אמרו כי כן דרך הזדאבים לצאת בחבורה ולחלק טרפה ביניהם (ראז'), וכל זה אמנם ברכה לשבט בנימין שֶיִהְיֶה גבור ותקיף, וכן היה, כמו שראינו בשופטים כ'.


Verse 28

שבטי ישראל: בני ישראל וראשי שבטים.
איש אשר כברכתו ברך אותם: אשר איש איש מהם ברך אותם כברכתו, ברכה פרטית לכל א' מהם (וכן מצאתי אח"כ לרמב"ן בפרשת מקץ); ואם יש מהם שלא ברך אותם הנה על הרוב ידבר.


Verse 29



Verse 30



Verse 31

שמה קברו את יצחק ואת רבקה אשתו: לא אמר שמה קברתי את יצחק; נראה מכאן כי רבקה מתה בעוד יעקב בבית לבן, לפיכך לא היה יכול לומר קברתי את רבקה, ולפיכך סתם ואמר שמה קברו.

Verse 32

מאת בני חת: ברשותם, כי בתוכם ולעיני בני עמו מכר עפרון; ואמר זה ליוסף שלא יירא שמא יעכבו החתים בידו לקבור שם את אביו; כי לא יוכלו להכחיש המכירה, כי במעמד כלם היתה.

Chapter 50



Verse 1



Verse 2

לחנוט את אביו: היו מוציאים מגופו של מת המוח והמעים, והיו מלאים את הבטן מר וקציעה, ואח"כ היו מולחים כל הגוף בנתר (nitrum) משך ארבעים יום, והירודוט אומר שבעים יום, ודיאודורוס אומר יותר משלשים יום, ואין ספק שהיה הדבר הזה ידוע לישראל ולמשה יותר ממה שהיה ידוע ליונים, והנה יעקב ויוסף נחנטו מפני שהוצרכו להוליכם לארץ אחרת לקברם.

Verse 3

ויבכו אותו מצרים: לכבודו של יוסף.
שבעים יום: ארבעים לחניטתו, ושלשים של אבל שהיו עושים אחר הקבורה; וליעקב לפי שהיו עתידים לקבור אותו בארץ אחרת ולא יתכן שיעשו לו אבל במצרים אחר שכבר נשאוהו לארץ כנען, עשו האבל קודם הקבורה.


Verse 4

אל בית פרעה: ולא דבר לפרעה עצמו, כי אין לבוא אל שער המלך בלבוש שק ואבל (ראז') וכן במדרש אמרו שאין אבל נכנס בפלטין של מלך, ואעפ"י שכבר עברו שלשים ימי הבכי, הנה יוסף שעדיין היה עתיד לעלות לקבור את אביו יתכן שהיה עדיין לבוש לבושי אבל.

Verse 5

אשר כריתי: חפרתי, ויש אומרים ל' קנין, כמו וגם מים תכרו מאתם בכסף (דברים ב' ו').

Verse 6



Verse 7

זקני: תאר זקן נאמר לכבוד וחשיבות, גם למי שאינו זקן אלא שהוא שופט ושר, וכן בל' ערבי שֵׁיך ובל' ספרדי Senor ובאיטלקי Signore הנגזר מן Senior (ראז'), כי מתחלה היו הזקנים הם השופטים והשרים, וכן Senatus.

Verse 8



Verse 9



Verse 10

גרן האטד: כך היה נקרא המקום ההוא, ואטד מין ממיני הקוצים (שופטים ט' י"ד וט"ו), וקוץ ודרדר תרגם אנקלוס וכובין ואטדין.
אשר בעבר הירדן: בא"י, ונקרא בעבר הירדן כלפי המקום שהיו בו משה וישראל.
אבל שבעת ימים: קודם הקבורה (מהרש"ד).


Verse 11

אשר בעבר הירדן: אחר שאמר שקראו שם המקום אבל מצרים, חזר ואמר שהוא בעבר הירדן בא"י ולא במצרים.

Verse 12



Verse 13



Verse 14



Verse 15

לא ישטמנו: עיקר מלת לו הוא לֶהֱוֵא ומזה לְוֵי, לְוַי, הַלְוַי, שבל"ח, והנה הלמ"ד הנוספת בעתידים היא מצויה הרבה בל' ערבי להורות על הצווי, ולפעמים אינו אלא עתיד גרידא, וכל בל' תלמוד לימא קרא הוא דרך צווי, ולפעמים אינו כן, ומעתה גם מלת לו רוב שימושה להורות על תאוות המדבר, כמו לו ישמעאל יחיה לפניך, לו יהיה כדברך, לו מתנו; ולפעמים אינו אלא כמו אם גרידא, כמו לו חפץ ה' להמיתנו (שופטים י"ג כ"ג) אם היה ה' חפץ להמיתנו, וכן לולא, שהוא מורכב מן לו לא, ענינו אם לא, וכן כאן לו ישטמנו אם ישטמנו, כלו' אפשר שישטמנו.

Verse 16



Verse 17

ועתה שא נא: אינם דברים המיוחסים ליעקב, אך השליחים המצרים אחר שאמרו ליוסף דברי המת כאילו הוא בעצמו דבר אליהם קודם מותו, וצוה אותם לאמר לו אנא שא נא פשע אחיך וחטאתם, כי רעה גמלוך, הוסיפו מעצמם ועתה שא נא לפשע עבדי אלהי אביך (מהרש"ד).
לפשע עבדי אלהי אביך: לפי שהיותם אחים לו לא היה מועיל לשיסלח להם, כי הם לא נהגו עמו כאחים לפיכך הזכירו לו אחוה אחרת שהיתה להם עמו, והוא שהם ביעלי דת אחת עמו, כי המצרים היו מחבבים בעלי אמונתם, ושונאים בעלי אמונה אחרת, לפיכך קרוב היה שיסלחו לפשעי אנשי אמונתם והנה השליחים חשבו שכן יעשה גם יוסף, ע"כ יסלח לבעלי אמונתו אעפ"י שאינם רואים להקרא אחיו.
בדברים: השליחים.
ויבך יוסף: הבין כי אחיו הם הם ששלחו השליחים ושמו הדברים בפיהם, ולא יעקב צוה כל זאת, שאם היה בדעתו לצוות על זה היה אומר לו או שולח לו בחייו; ע"כ בכה בראותו צרת אחיו היראים לנפשם ומוכרחים להמציא תחבולות להנצל מחרון אפו


Verse 18

וילכו גם אחיו: כששמעו שבכה ושלא קצף עליהם ולא אמר כי רצונו להנקם מהם, והבינו שהבין תחבולתם, מהרו ללכת אליו ולהתנפל לפניו כדי שתתברר לו כניעותם אליו, ושתתברר להם כוונתו הטובה.

Verse 19

כי התחת אלהים אני: הקב"ה בוחן לבות וכליות, והוא דן את האדם לא לבד על פי מעשיו, אך גם על פי מחשבותיו, אבל בן אדם אין לו אלא מה שעיניו רואות, וכן אני לא אוכל לשפוט אתכם על הכוונה, אלא על המעשה; והנה אם אתם חשבתם עלי רעה, מחשבה שלכם לא נתקיימה אבל מחשבת האל נתקיימה, והיא היתה לטובה, והנה אין אתם צריכים להשפיל עצמכם לפני ולבקש ממני סליחה ומחילה, כי אינני רואה בכם אלא שלוחי ההשגחה לטובת עם רב. והנה זו אחת מן הטובות הגדולות הנמשכות מהאמונה באלהים ובהשגחתו, כי האדם שליט במעשיו, אבל השלמת הפעולה איננה בידו, אלא בידי שמים (עיין מה שכתבתי בס' ויקרא כ"א ז'), ואם זומם רשע לצדיק ומבקש להרע לו, ה' לא יעזבנו בידו, ושנאת הרשע תהיה סבה להצלחת הצדיק; ומי שזאת אמונתו לא יכעס על שום אדם ולא ישנא שום אדם.

Verse 20

חשבה: כנוי הנקנה חוזר על הדבר, האל חשב הדבר הזה לטובה, כל מקום שמשמיטין מלת דָבָר אומרים ל' נקבה, כגון קטנה או גדולה (במדבר כ"ב י"ח), והנקבות חוזרת לתיבת מִלְּתָא שענינה בל' ארמית כמו דָבָר.

Verse 21

וידבר על לבם: עיין למעלה ל"ד ג'.

Verse 22



Verse 23

בני שלשים: בני בנים נקראים לפעמים שלשים, כי הם דור שלישי, אם נתחיל למנות מן האב, ככתוב בעשרת הדברות על בנים על שלשים ועל שרבעים (וכן תמול שלום, מתחילים מן היום שעומדים בו, וכן ביום השלישי הכוונה אחר המחרת), ולפעמים נקראים שלשים בני הנכדים, כמו בי"ג מדות על בנים ועל בני בנים על שלשים ועל רבעים (שמות ל"ד ז'), ונראה כי לכך אומרים בני שלשים להסיר הספק, והכוונה בני הנכדים, שהם דור שלישי מן הבן לא מן האב. וכן בני רְבִעים ישבו לך על כסא ישראל (מ"ב י' ל') הם דור רביעי אחר הבן וחמישי אחר האב כי האב היה יהוא, ומלכו אחריו יהואחז בנו, ויואש בן יהואחז, וירבעם בן יואש, וזכריה בן ירבעם; ולא אדע למה לא נקדו בני רִבֵּעים אחר שהתבה כתובה בלי יו"ד אחר הבי"ת; והנה יוסף ראה לאפרים דור אחד יותר ממה שראה למנשה, כברכת יעקב שאחיו הקטון יגדל ממנו.
 ילדו על ברכי יוסף: קבלם יוסף אחר שנולדו, ועיין למעלה ל' ג'. 
בני מכיר: עיין במדבר כ"ו כ"ט. 

Verse 24



Verse 25



Verse 26

ויישם: היל"ל ויוּשַׂם, וכמוהו על בשר אדם לא יִיסךְ (שמות ל' ל"ב), ונ"ל שהם מבנין התפעל רפה, שענינו כענין הנפעל, והם במקום אִתְּשָם, אִתְּסָךּ בארמית, ועיין שמות ט' י"ח.
בארון: אשר הכין לו להיות שם עד צאת בני ישראל מארץ מצרים, עיין שמות י"ג י"ט, ויהושע כ"ד ל"ב. וקלער' וראז' הביאו בזה מנהג המצרים לתת מתיהם בארון עץ, שהיו גונזים מתחת לארץ, והיה המת נשאר שם מעומד, כאשר כתב הירודוט, וכאשר ראה גם Thevenot, ובארון מחוץ היה חקוק תאר פני המת, והיה הארון מעצי שקמים (Sicomori) שהמצרים קוראים ְתֵאָנה של פרעה; ויש ג"כ ארונות של אבן, וכל זה איננו ענין לכאן, כי הגניזה ההיא היתה לעולם, והיתה במקום קבורה שלנו; אבל ארונו של יוסף לא היה אלא לפקדון עד צאתם משם.
