Mechokekei Yehudah; Karnei Ohr
מחוקקי יהודה קרני אור
merged
https://www.sefaria.org/Mechokekei_Yehudah;_Karnei_Ohr
This file contains merged sections from the following text versions:
-Piotrkow, 1907-1911
-https://www.nli.org.il/he/books/NNL_ALEPH990020973480205171/NLI

מחוקקי יהודה קרני אור

בראשית



Chapter 1



Comment 1

[א] בראשית חמש הן במקרא, וכלן סמוכים ודבקים למה שאחריהן, ואלו הן א) ברא' א' א', ב) ירמי' כ"ו א', ג) שם כ"ז א', ד) שם - כ"ח א', ה) שם מ"ט ל"ד וכן לעומתן מלת <b>באחרית</b> כי רבים המה בכתובים כלן סמוכים ודבקים, ולא כן <b>ראשית ואחרית</b> שתיהן יכונו בלא סמיכות כמו "ויש אחרית" (משלי כ"ד, י"ד) "קרבן ראשית" (ויקרא ב' י"ב) "כי אחרית לאיש שלום" (תה' ל"ז ל"ז) "וירא ראשית לו" (דברים לג כא) כי אם יש אחרית (משלי כג יח) "מגיד מראשית אחרית" (ישעי' מ"ו י') ובטלה טענת הח' ז"ל על רש"י ז"ל (רוו"ה):

Comment 2

[ב] וכן כתב רא"ב בנמוקיו למכלל, אעפ"י שמשקל הזה ר"ל פעלית על הרוב סמוך, יש מהם שאינם סמוכים אכן עם אותיות בכ"ל הנקודות בשו"א הם תמיד סמוכים, לכן מלת בראשית היא סמוכה לעד לעולם לא בעבור התי"ו שבסופו, רק בעבור שו"א הבית, מדלא כתיב <b>בָראשית</b> הבי"ת קמוצה כמו <b>בִראשונה</b> שהוא בלתי סמוך, והרמב"ם והרמב"ן והרד"ק ז"ל ועמהם שלמים וכן רבים שמלת בראשית אינה סמוכה וכן ת"א <b>בְּקַדְמִין בֳרא</b> ולא תרגם <b>בְּקַדְמִיתָא,</b> כי "בקדמיתא" הוא התרגום של <b>בָרִאשׁוֹנה, ובקדמין</b> הוא התרגום של <b>בראשית,</b> וסובר כי "בראשית ברא" הוא הכלל, ואח"כ בא הפרט ואמר בתחלה בדרך כלל, שבראשית כל הדברים הוציא הקב"ה את השמים וצבאותיהם, והארץ ומלואה מן האין גמור, ומאפיסה מוחלטת אל היש, וכן מעיד לשון "ברא" שהוא לשון הוצאות יש מאין וכתב רבינו בחיי שזהו גם דעת ר' נחמיה (תנחומא סי' א' הוצאות הח' רש"ב) וכן איתא (ילקוט ברא' רמז וי"ו) שהביא בשם התנחומא, ובתנחומא שלנו לא נמצא זכר מזה. ועיין (ביהמ"ד חדר חמישי צד 155 הוצ' הח' יעללניק) בלקוטי מדרשים שהביא הפלוגתא דר' יהודה ור' נחמיה, והביא ג"כ ממדרש תנחומא, שביום ראשון נברא כל העולם, והביא המשל למה"ד, לאדם שזרע ששה שעורים בבת אחת זה יצא ביום ראשון, וזה בשני וזה בשלישי, וכן כולם, וברור דעת ר' נחמיה במשל הזה, כי החומר שממנו היה הכל נברא ביום א', ואח"כ נבראו כל הנבראים בששה ימים מחלקי החומר, כל אחד ואחד ביומו, וזהו שכתוב (תה' ל"ג ט') "כי הוא אמר ויהי" ביאר כי הכל היה באמירה ובהויה אחת, ואח"כ צוה דבר יום ביומו, והעמיד הדברים והוציאם לפועל, וכן הוא דעת הרמב"ן ז"ל, ומחלוקת אלו החכמים, כי דעת ר' יהודה כי כל כח וכח נברא ביומו, ודעת ר' נחמיה כי כולם נבראו ביום ראשון מקובצים, ור"ש ן' מלך כתב שמלת "בראשית" הוא להרחבת הלשון, כי לא יאמר ראשית ואחרית אלא בזמן, והזמן לא היה אלא עם התנועה, והתנועה והזמן הן כאחת, והתנועה היתה במסבת הגלגלים, והזמן שהיה קודם מלאת יום אחד. הוא הרגעים והשעות:

Comment 3

[ג] ויש לפרש כי זכר בו בריאה לא מחמת חמרו, אלא בבחינת צורתו המשכלת שהמציאה אז לא מדבר, ובעבור שהיה מעשה הנפלאות, כפי הרצון הפשוט האלהי, והם מטבע הבריאה הראשונה להיות בלתי מיוחסים לחומר מיוחד שממנו יתהוו, לכן בדרך השאלה קרובה מאוד להנחה הראשונה, נאמר בפלאים לשון בריאה (שמות לד ט') "נגד כל עמך אעשה נפלאות אשר לא נבראו בכל הארץ", "ואם בריאה יברא ד'" (במדבר ט"ז ל') ובעבור שהיתה הבריאה הראשונה, להיותה המצאת דבר מוגשם מלא דבר, ענין זר מאוד על הדעת האנושי לציירו, השאיל הכתוב לכל יצירת דבר זר ויוצא מהמנהג הטבעי לשון בריאה, "ויברא אלהים את התנינים הגדולים" מפני שגדלם מופלא מאוד עד שיש בהם ארכם כמה פרסאות, ולכן ג"כ ייחס בריאתם לאלהים להגיד שלא היה כח במים להמציא דבר זר ונפלא כמותם אלא בכחו יתברך (רדי"א) הקב"ה המציא ראשונה התחלת הדברים כלם במציאות כחני קודם צאתם למעשה פעליי, ושהקב"ה קרא לנתינת המציאות הכחני בריאה, ליציאה לפועל קרא עשיה ויצירה, ושעל זה נאמר אלה תולדות השמים והארץ בהבראם ביום עשות וגו', שבתחלה נבראו במציאות כחני, ואח"כ עשאם כשהוציאם לפועל בצורותיהם, וכן ביום ברוא ד' אלהים אדם, בדמות אלהים עשה אותו, ובדברי ישעי' (מ"ג ז') ולכבודי בראתיו, יצרתיו אף עשיתיו, כי תמיד יאמר בריאה על נתינת הכח, ועשייה או יצירה על הוציאו לפועל (הנשיא ר' אברהם בר' חיא בס' מגלת המגלה הביאו הרדי"א):

Comment 4

[ד] כוונת הח' ז"ל שאילו הונח מלת ברא על ההוצאה מאפם המוחלט, לא היה כתב בריאה אצל תניני הים, אחר ששרצו אותם המים, עם כל שרץ המים, ובאדם כתוב לשון בריאה שלש פעמים בפסוק ויברא, אחר שהיה בכלל תוצא הארץ נפש חיה, ומבואר בפ' שניה "וייצר ד' אלהים את האדם עפר מן האדמה" (למטה ב' ז') וא"כ אין הנחת מאלה על הבריאה מאפם הגמור כמו שחשבו המפרשים הנזכרים, שזהו גדר מלת ברא, ולא עוד אלא שדבור "ובורא חושך" מורה על הוצאת אין, מיש, לפי שהאור יש בעל שנים עצם וצורה ואינו גוף לדעת זה החכם, והנה יהיה החושך אין של יש זה, והוא העצם לבד בלי צורה לא האפם המוחלט שהוא איננו כלל (רנ"ק):

Comment 5

[ה] וכן כתב הרד"ק במכלל "כי כן המנהג להתערב לחי הלמ"ד בעלי הה"א עם בעלי האל"ף בהרבה מקומות":

Comment 6

[ו] והרד"ק במכלל כתב "ויש מי שפי' מזה הענין <b>"ובִרֵאת</b> לך" כלומר שתכרות עצי היער ותבנה שם ערים לשבת, וכן "אם בריאה" ענין גזירה, וכן "בראשית ברא", והנכון שיהיה "ואם בריאה" ענין יצירה, כי כל דבר חדש יקרא בריאה, וכן "בראשית ברא", ועיין ברדי"א שהעיר ע"ז וכתב "והנה הרד"ק להמשכו אחר הדעת הזה כתב בשרשיו שברא שם נופל על ענינים מתחלפים בדרך שתוף" וכו', ונ"ל שאין הדבר כן, אבל ששם בריאה נאמר בהנחה ראשונה, ופעמים בהשאלה, "ושעיקר הנחתו הראשונה הוא על המצאת יש מאין כדברי הרב המורה" עיי"ש:

Comment 7

[ז] מעתה חתר הח' ז"ל למצאו עיקר שרש זה בהוראותיו. ומצא שעיקרו על גזרת דבר, כריתתו מדבר אחר, ועשות לו גבולים בגזרה זו (ושם גזרה הוא מלשון "לגוזר ים סוף לגזרים" (תה' קל"ו י"ג) גזרו את הילד (מ"א ג' כ"ה) ומלשון "הגזרה והבניה" (יחזקאל מ"א י"ג) והביא הפעל "ובראת לך" (יהושע י"ז ט"ו) "וברא אותהן" (יחזקאל כ"ג מ"ז) ודימה ברא בבנין הקל, להוראתו בבנין הכבד, ואמר לפי זה "וטעמו לגזור ולשום גבול נגזר והמשכיל יבין", והנה רבים חשבו ועמהם רוב מפרשיו שלא עמדו על סוף ועיקר דעתו ברובא דרובא של שטתו להוכיח מזה המקום שהח' ז"ל היה מאמין בקדמות העולם בהחלט ' או עכ"פ במציאות חומר קדום, ואין הדבר כן (רנ"ק), ומפורש אמר בספרו "ערוגת החכמה ופרדס המזמה" שהעולם מחודש, והביא ראיות ע"ז, וכתב "עתה ידעתי כי העולם נוצר, ובזאת החכמה מצאתי מרגוע לנפשי ואנוח והמבקש בלעדה יבקש הבל ורעות רוח, ובס' יצירה כתב "כי כיון שיש שם בורא היתה בריאה, והיתה לה עת שהותחלה בו, ודעת תורתנו וקבלתינו כן, אבל בעת שרצה ד לא על דרך חיוב", ובפרק הראשון מחבורו שער השמים, שהוא הקדמה לפירושו במע"ב כתב וז"ל "והאומר הפך זה, הופך והורס יסודי התורה וקוצץ בנטיעות, ועוקר עיקרי אמונתינו, וגורם ספיקות בחדוש העולם, וחושב על הבוי"ת תועה, "כי גלוי וידוע אצל מאמיני תורתינו, כי העולם בכללו בדבור אחד נברא", וכו', ועוד שם, "וכוונת הפרק לבאר, כי כל אלה הענינים, הנראה מפשוטן שהם סותרים אפילו אבן אחת מזה היסוד, ר"ל חדוש העולם, שנברא בחפץ פשוט שאנו צריכין להוציאם מפשוטן, ולהאמין שהם משל, ויש להם סוד נעלם, והוא גלוי למתבונן ומעיין בהם עיון דק", ובסוף הפרק ההוא יאמר, "והוצרכנו לבאר זה מאוד להיות לאות ולעד על מה שאנו עתידין לבאר במ"ב, ולחזק סברתינו, כי בדבור אחד נברא הכל בלא טורח, ושלא יעלה על לב איש שיהי' שם דבר נברא קודם העולם, שהמציאות הוא ממנו, זולתי העצם הקדמון שברא, וית' שמו שברא יש לא מיש, ולא מדבר שקדם", וכתב הרנ"ק "וזה החכם איננו נודע למחניף בדבריו, הגם שהוא מסתיר ענין לפעמים מן האינו ראוי לו, ובכדי שלא ישוב דבורו מטרה לחצי פה סכל אורב מיד בתחלת הראות, גם אין לחשדו וודאי שדבריו יהיו סותרין זה את זה, "ושהניח דבר למשפט, ולא השיג המוכח, ויוצא בהיקש ממנו עד תכליתו, והאמת כי שטתו בזה ובהכל אחת. ואחוזה בחוליותיה כשלשלת תכופה, וגם בענין הבריאה, קרובה לעיקר דעתם של המקובלים הראשונים, שגם הם מודים בבריאת יש מאין":

Comment 8

[ח] חח' פריפוט דוראן הלוי (מעשה אפוד פ"ז) אחרי שיבאר בקצור שקרה ללשון העברי, אחר שהיתה היותר שלם שבלשונות ואמר וז"ל "והנה לכל הסבות הנזכרות נשארנו סכלים מהלשון הזה הקדש וחכמתו עד שכבר נעלמו ממנו הרבה מפשוטיו בהרבה מקומות ובקצת הפעלים, כשמות האבנים והחיות והעופות וזולתם, ולסכלותנו בשמות העופות הוכרחו חכמי התלמוד ז"ל, לתת בהם הסימנין שכבר ידעת יוכר בם בין הטמא והטהור, וכן קרה לנו הסכלות בקצת הפעלים, וצא וחשוב כי גם בפעל ראשון הנמצא בכתוב שהוא מלת <b>ברא</b> באמרו <b>בראשית ברא</b> נפל בו מחלוקת בין המפרשים, על מה זה יורה כפי הנחתו הראשונה ועל גזרתו, וכתב בו הראב"ע מה שכבר ידעת, ואמנם כתבתי זה לפי שביאור הפעל הזה הוא יתד שהכל תלוי בו, ועמוד שהכל נשען עליו":

Comment 9

[ט] אלהים הוא תואר למושל בדבר מן הדברים, ויכול עליו, והוא מלשון כח ואילות, וממנו "ואת אילי הארץ" (יחזקאל י"ז י"ג), ויאמר על האל ית' בהנחה ראשונה, לפי שהוא מושל ויכול על הכל, ומלכותו בכל משלה, והושאל על המלאכים "אל אלהים" (יהושע כ"ב כ"ב) פי' אלהים הם המלאכים, והוא ית' אל אלהים, גם לנבאים "ויבא איש האלהים" (ש"א כ' כ"ז) "אשר הלכו אלהים" (ש"ב ז' כ"ג) וכן תיוב"ע <b>דַאֲזַלוּ שְלוּחִין מִן קָדָם ד'".</b> ובדרש על משה ואהרן, גם לשופטים "עד אלהים יבא דבר שניהם" (שמות כ"ב י"ח) "אשר ירשיעון אלהים" (שם ט'), וכן הוא דעת הרמב"ן ז"ל, כי בשם זה נקרא לאלהים עליון תחילה, ואח"כ המלאכים והשופטים וכן כתב רש"ט ן' פאלקירה, לפי הנראה, כי "האלוה שם הונח תחלה על הבוי"ת, ואח"כ קראו אלהים לכל הנמצאים האלהיים, שהוא ית' ותחלתם כמלאכים שאינם גוף, כי מלת אלהים כוללת אותם, וקראו לשופטים מבני אדם ומנהיגים אלהים, מפני שהם מתנהגים בהנהגה אלהית, מתדמים בפעל האלוה ית', ודעת הח' ז"ל שאמר להלן "ובעבור היות כל מעשה ד' ביד המלאכים עושי רצונו נקרא כן", דעתו כי זה יצא ראשונה על המלאכים, ולדעת המורה (פ"ו מהח' השני) כי אלהים שם השופטים, "עד אלהים יבא דבר שניהם" (שמות כ"ב ח') ולזה הושאל זה השם למלאכים, ולבורא להיותו שופט על המלאכים, והשיג עליו הרדי"א ז"ל, וכתב כי הוא באמת דבר בלתי מתקבל ' לפי שאיך יסבול השכל, שיהיה שם אלהים מונח בעצם וראשונה לשופטים, ובדרך השאלה עליו ית', כיון שבתחלת התורה נאמר עליו ית' פעמים רבות, ונמצאו בכתובים זה השם עליו ית' לאלפים ולרבבות, ומה שנמצא שיאמר ממנו על השופטים, מספר יהי' ונער יכתבם, אלא שהנחתו הראשונה הוא לאל ית', ואח"כ הושאל לגלגלים, ואח"כ הושאל למלאכים, ואח"כ הושאל לשופטים מבני אדם אלהים:

Comment 10

[י] וכן אז"ל (ב"ר פ"ח, שמ"ר ריש פכ"ט, ירושלמי ברכות פ"ט ה"א) שאלו המינין את ר' שמלאי כמה אלהות בראו את העולם, אמר להם אני ואתם נשאל לימים הראשונים, הה"ד "כי שאל נא לימים ראשונים למן היום אשר ברא אלהים אדם" (דבר ד' לב) אשר בראו אכ"כ, אלא אשר ברא, ועיין בנל"ג שכתב כי בכל התורה תרגם אונקלס על שם אלהים בשם הוי"ה, רק במקום שכתוב בתורה "ד' אלהים" תרגם אלהים כמו בעברית, ובכל מקום שמצינו בתורה אלהים עם כינוי כמו "אלהיכם" "אלהינו" תרגם בלשון יחיד <b>אֱלָהָכון. אֱלָהָנָא. אֱלָהָךְ.</b> וכדומה כדי להרחיק כל מחשבת רבוי אלהות:

Comment 11

[יא] ולבאר זה אביא מה שכתב ע"ז הח' פריפוט דוראן (מעשה אפוד פ"א) "ירצה כי מדרך ישות ומהות הדבור ועצמותו ידענו כי מהראוי לפי עצמותו וישותו שיקרא שפה, וזה בעבור שהוא מן הנראה, והמוחש שהוא יוצא מהשפה, והוא הפתח אליו, ומובן "תושיה" הוא כמו "ולא תעשינה ידיהם תושיה" (איוב ה' י"ב) ר"ל דבר שיש לו ישות ומהות. וכן "ותושיה נדחה ממני" (שם ו' י"ג) ואמנם אמר "הדבורים" וירצה בו כלל הלשון, לא הדבור שהוא חלק ממנו":

Comment 12

[יב] וכן דעת רז"ל (סנה' ל"ח ב') אין הקב"ה עושה דבר אלא א"כ נמלך בפמליא של מעלה שנאמר (דניאל ד' י"ד) <b>בּגְזרַת עִירִין פִתְגָמָא ומֵאמַר קַדִישִין שְאֵלְתָא"</b> וכן דעת המורה בפ"ו מהחלק השני:

Comment 13

[יג] ועיין מורה פ' ס"ב מהח' הראשון, כוזרי, (מאמר רביעי פ"א) מענין השם הנכבד אשר הוא שם המפורש והשם הנכבד הוא שם הויה והוא שם העצם יחיד ומיוחד היה הוה ויהיה, שלם בתכלית השלימות יודע כל תעלומות ומצפוני בריותיו, והוא כנוי להשגחה פרטית ותדירה, ומדתו מדת הרחמים והחנינה וכל שמותיו ית' הנמצאים בספרים כולם נגזרים מן הפעולות הבאים ממנו, והשם יו"ד ה"א וי"ו ה"א הוא שם המיוחד לו ית', ולזה נקרא שם המפורש, ועיין מורה פס"א מהח' הראשון ובמפרשיו ביאור שם המפורש:

Comment 14

[יד] כן בארתי שהוא רבינו סעדיה גאון, וז"ל בעל ס' קורא הדורות (פ"ב) "וצריך אני לבאר שכל מקום שהראב"ע ז"ל מזכיר בפירושיו הגאון סתם כמו כ"כ הגאון. או פי' הגאון או אמר הגאון וכיוצא דע לך באמת שכונת דבריו על רבינו סעדיה גאון אלפיומי ז"ל, וכן כתב הגאון ר' חיד"א (שה"ג ערך רבינו סעדיה) ועיין תולדות רס"ג (בכ"ע לשנת תקפ"ט) ושד"ל יאמר (כ"ח מח' רביעית צד קס"ח) "אין ספק שאין זה רבינו סעדיה", ועיין (אגרות שד"ל סי' רצ"ו צד 731) והגאון רשי"ל ראפפארט יוכיח לו שהוא רבינו סעדיה גאון (אגרות שי"ר מכתב י"ג צד ק"ז):

Comment 15

[טו] וכן בפתיחה לס' "האמונות והדעות" ירמוז ג"כ ע"ז, וכתב "וראיתי הארץ באמצע השמים והגלגלים סובבים אותה מכל צדדיה, התקיים אצלינו כי המכוון בבריאה הוא בארץ, ואח"כ הסתכלנו בכל חלקיה, וראינו העפר והמים שניהם דומם, ומצאנו הבהמות בלתי מדברים, ולא נשאר כ"א האדם והתברר לנו, כי הוא הענין המכוון בלי ספק, ודרשנו הספרים ומצאנו בהם מאמר הבורא (ישעי' מ"ה, י"ד) "אנכי עשיתי ארץ ואדם עליה בראתי", אבל מתחלת התורה ספר כל הברואים, וכאשר השלימם אמר עתה (ברא', א' כ"ו) "נעשה אדם" כמי שבונה ארמון ומציעו ומתקנו, ואח"כ מביא עליו בעליו" וכן כתב העקידה ברא' שער החמישי, כי רק אחרי בריאת האדם שעליו נאמר, כאשר נשלמה הבריאה עמו, "וירא אלהים את כל אשר עשה והנה טוב מאוד", בעבור היותו התכלית שהוא הטוב האמיתי והנרצה בכל פעולה, החל לספר בפרט כל מה שנברא לכבודו, ואיך הוא מגיע לתועלת האדם, וזה שאז"ל (ירושלמי חגיגה פ"ב ה"א) מתחלת הספר ועד כאן כבוד אלהים הסתר דבר, מכאן ואילך כבוד מלכים חקור דבר, ובס' "האמונות והדעות" (מאמר רביעי פ"ב) "שאעפ"י שגוף האדם קטן נפשו רחבה מהשמים והארץ, כי מדעו כולל כל אשר בם עד שהגיע לדעת מה שיש למעלה מהם" ושם בפ"א "ואם יחשוב חושב כי אשר נתן לו היתרון הוא דבר זולת האדם יראנו אלה המעלות, או קצתם לזולתו וזה מה שלא ימצאהו", והח' יש"ר (פ"ח מחברת ד' אגרת ט"ו) כתב "מי הוא זה הגאון אשר נגדו שלח הרב יד לשונו ? הנה חזרתי על כל ס' האמונות והדעות לרס"ג ולא מצאתי כן זאת הסברה היות בני אדם יותר נכבדים ממלאכי השם, גם בפי' לס' דניאל לא ראיתי כזאת, ואולי נמצא בו באחד משאר חבוריו שאבדו ממנו, או שגאון אחר הוא האומר כן ואנכי לא ידעתי", וע"ז העיר המו"ל שם וכתב כל גאון המובא מראב"ע בסתם הוא רבינו סעדיה, ואין ספק בזה, ועל ענין חשיבות בני אדם מהמלאכים יתכן שכתב כן רס"ג בפי' לס' בראשית ושם בתחילתה מביאו ג"כ הראב"ע ז"ל בענין זה ומבטל דבריו", אבל ממה שהבאתי למעלה מס' האמונות והדעות, אחשוב שדי בזה, כי גילה דעתו והוכיח בראיות שמעלת האדם גדולה, והוא המכוון בבריאה, ונפשו רחבה מהשמים והארץ ולדעה זו גם המלאכים נבראו למענו, וכן הכוכבים והגלגלים: ודעת הח' ז"ל אינו כן, וכן הרמב"ם ז"ל בפ"ג מהלכות יסוה"ת הסכים לדעת הפילוסופים שיגזרו בפחיתות האדם וגריעותו ושפל מדרגתו בערך הגלגלים והכוכבים, כש"כ בערך המלאכים, וז"ל שם "ודעת הכוכבים והגלגלים מעוטה מדעת המלאכים וגדולה מדעת ב"א, וכן במורה בפי"ב ובפי"ג הרחיק מאוד היות תכלית השמים מפני הדברים אשר בראן, וזכר בזה גבהי שמים ופלאי גדולתם, להוציא שאין יחס וערך לאדם, גם הגרמים הנכבדים ההם, כש"כ שאר השפלים, ופי' מאמרי התורה "להבדיל" "להאיר" שאין ענינם שנבראו לזה המאורות על הכונה הראשונה, רק להגיד טבעם, והדברים הנמשכים אליהם אל הכונה השנית, ושהוא ע"ד שנאמר באדם, "וירדו בדגת הים" שאין זה תכלית האדם שבעבורה נברא, אבל הוא דבר נמשך לטבעו, וכן דעת הרלב"ג בפי' על התורה וז"ל "כי הגלגלים נמצאו בעבור עצמותם, ולמה שיהיה יותר נכבד להם שיתנועעו משינוחו, כי היתה התנועה חיים לדברים הטבעיים, הושמו מתנועעים, ולפי שכבר אפשר להם בתנועתם שישפיעו שלמות לנמצא השפל, והיה יותר נכבד להם שישפיעו משלא ישפיעו, לפי שזה דרך הנמצאים השלמים שיעדף להם מהשלמות, באופן שישפיעו ממנו לזולתם, הושמו תנועותיהם באופן שישלמו בהם הנמצאות השפלות, ולזה המציא השי"ת בקצת חלקיהם ניצוצים מאירים שיהיו כלים להם להשפיע למה שלמטה מהם מצד הניצוצים המגיעים מהם, ובזה הותר זה הספק, והוא עיון נפלא מאוד נבוכו בו רבים", וז"ל הג' ר"מ חפץ בס' מלאכת מחשבת (פ' וזאת הברכה) "ואל יבהילוך דעות קצת המתקדשים והמטהרים מבני עמנו גם לכל אשר ידברו, אל תתן לבך באמרם, כל מה שנברא נוצר לסבת האדם, וזה הבל ורעיון רוח, כאשר כתבו בזה באר היטיב. (דעתו על הח' ז"ל והמורה) וכן כתב הח' ז"ל בעל בחינת עולם, "כי לא יתכן להכין כלים משקלם עשרת אלפים ככר כסף לעשות מחט ברזל אחד (בחינת עולם פ', י"ב) והרב המקובל האלהי ר' מאיר ן' גבאי בספרו "עבודת הקדש" בחלק התכלית (פ' ב' ג') טען על הח' ז"ל והשיג עליו וז"ל שם "וכן הראב"ע ז"ל שלח יד לשונו בגאון וגדפו על אשר שלח ידו במלאכים באמרו שבני אדם נכבדים מהם, והוא שכתב בפ' משפטים בזה"ל (המאמר הזה לא נמצא בנדפסים והוא בפירושו הקצר על שמות כ"ג כ') "הנה אנכי שולח יד לשוני בגאון שהעתיר על נכבדים ממנו דבריו ויצא עתק מפיו ואמר שבני אדם נכבדים ממלאכי השרת, ואמר כי בעבור בני אדם נבראו, וראיותיו דברי חכמים, והם לא אמרו רק על המלאכים המתחדשים בכל רגע ודבריהם אמת", וע"ז כתב בעל עבודת הקדש "ומי יוכל להתאפק ולעצור ברוחו מלהשיב על דבריו וכ"ש ליראי ד' ולחושבי שמו וכו', והנה הרב ז"ל הוא האיש המפורסם בחכמה לא נתקררה דעתו במה שרגם את האיקונין, אלא שקלל את השלטון וכו', והרמב"ם ז"ל בפ"ג מהלכות יסוה"ת הסכים לדעת הפילוסופים, ולא חלק בין מקבלי התורה לזולתם, כי לא הניחתהו החכמה היונית, והוא הולך לשיטתו במה שכתב בפי"א מהח' הב', ובפי"ג מהח' הג' מס' המורה שהאדם פחות מאוד מאוד בערך הגלגלים, כ"ש בערך המלאכים, ואולי הטעם לדעתו, היות דעתו למטה מהם, ואלו התבאר ונודע כי הוא גדול מהם בדעת, היה מודה במעלתו עליהם, שהרי יודה שהגדול מחבירו בחכמה גדול ממנו במעלה, וכן כתב בפ"ב מהלכות יסוה"ת, ואין הפרש בזה בין האדם לגלגל למלאך, ובפ"ד כתב בזה"ל "ויראה ויפחד משפלותו ודלותו וקלותו כשיעריך עצמו לאחד מהגופים הקדושים הגדולים, וכ"ש לאחד מהצורות הטהורות הנפרדות מן הגולמים", ע"כ, הנה הציב לו הרב ז"ל יד והרבה מקומות לבזות ולהשפיל הדמות והצלם העליון", עוד שם (עבוה"ק חלק התכלית פ"ד) "הראב"ע כתב שבני אדם נכבדים ממה"ש, מאותם המתחדשים בכל רגע" ומ"מ למדנו שהצדיקים רבים ונכבדים ממה"ש, ואף בשאינן מהמתחדשים בכל רגע כדברי הראב"ע ז"ל המתחכם מדעתו, ושם "יצדקו דברי הגאון באמרו כי בני אדם נכבדים מהמלאכים, ושנבראו בעבורם, ושאין ספק שלא אמר הגאון כי אם על הצדיקים הגמורים שהם גדולים מהמלאכים ושנבראו לתשמישן" עכ"ל:

Comment 16

[טז] והמורה בפי"ד מהח' השלישי יאמר וז"ל "והשתכל אלו הנמצאות הגשמיות מה עצום שיעורם ומה רב מספרם ואם הארץ כלה אין שיעור לה כנגד גלגל הכוכבים, מהו ערך האדם לכל אלו הנבראות, ואיך ידמה אחד ממנו שיהי' אלו בעבורו ובגללו, ושהם כלים לו", ועיין בהקדמת הח' ז"ל לפי' התורה בדרך הד' הערה 15) שהבאתי מהקדמת הרמב"ם לפי' המשניות ששם הלך בדרך אחרת, והעלה הפך הדעת הזאת, ובמקום שהאריך לבאר מאמרם ז"ל שאין להקב"ה בעולמו אלא ד' אמות של הלכה, סיים שם וז"ל "אך על דרך כלל יש לך לדעת כי כל הנמצאים שתחת גלגל הירח נמצאו בשביל האדם לבד", ומה רב ההבדל בין מאמרו זה להמאמרים שהבאתי למעלה מפ"ב ומפ"ג מה' יסוה"ת ומהמורה אתמהה ? גם מצאתי סתירה לדברי הח' ז"ל שיסתור דברי עצמו ממה שכתב בפירושו (זכרי' יב א) על הפ' משא דבר ד' על ישראל נאם ד' נטה שמים ויסד ארץ, וז"ל "וטעם להזכיר עתה נטה שמים ויסד ארץ, כי לולי ישראל לא נבראו", ועיין קרני אור למטה הערה קכ"ח:

Comment 17

[יז] וכן דעת רבינו חננאל שמעלת המלאכים גדולה מהנביאים וכה יאמר בביאורו על התורה (שמות כ"ה ל"ט) "למעלה מן הצדיקים מעלת הנביאים, וכנגדן הכפרת אשר על הארץ רמז לנביאים וכו' הכרובים שעל הכפרת רמז למלאכים שהם למעלה מן הנביאים" ׃

Comment 18

[יח] ודעת רז"ל יופיע בהרבה מקומות בש"ס ובמדרשים שהאדם נכבד מהם, ובמעלה יתירה עליהם בג' (סנהדרין צג א) "א"ר יוחנן גדולים צדיקים יותר ממלאכי השרת" ובדברים רבה (פ"א יב) א"ר אבא לעתיד לבוא עתיד מחיצתן של צדיקים להיות לפנים ממלאכי השרת וכו', ושם, א"ר לוי בר חנינא ואל תתמה אף בעוה"ז היתה מחיצתן לפנים ממלאכי השרת שנאמר (דניאל ג' כה) "ורוה די רביעאה דמי לבר אלהין" שהי' לפנים מהמלאך והוא מכבה לפניהם האש, ובירושלמי (שבת פ"ו ה"ט) הן היו מכבשין לפניו את האור (פי' שהמלאך שירד להצילם הוא הלך באחרונה, והצדיקים לפניו, והן היו מכבשין ודורסין האש לפניו) ובפסיקתא רבתי ורוה די קדמאה לא נאמר, אלא ורוה די רביעאה, זה גבריאל, שהיה מהלך אחריהם כתלמיד אחר הרב ללמדך שהצדיקים גדולים ממלאכי השרת, (ובויקרא רבה פ' כ') ר' לוי בשם ר' שמעון בן מנסיא אומר תפוח עקבו של אדה"ר מכהה גלגל חמה, קלסתר פניו על אחת כמה וכמה ועיין (עקידה ברא' שער ה') ובמק"ח שם, והכוונה כי העקב ר"ל השכר הבא בעקב מעשה האדם הפועל בנפשו המשכלת בבחירה חפשית גדול משכר מעשה גלגל חמה, ושאר הגרמים השמימים אשר פעולתם כבר אפשר שיהיה מבלי נפש משכלת ודעת את בוראה רק בהתחלה מהטבעית כתנועות ד' היסודות אשר ע"כ נמצא, כי שמעה השמש לקול יהושע איש האלהים להכנע למצותיו כעבד השומע בקול אדונו, וזש"א התנא, אם מעשה האדם יקר ממעשה הגלגלים ומכהה אור מעלתם, אף כי קלסתר פניו, ר"ל זיו ואור שכלו הנחצב ממקור עליון, (ובויקרא רבה פ' כד) "והיית רק למעלה, יכול כמוני, ת"ל רק לשון מיעוט, גדולתי למעלה מגדולתכם" הרי שלא מיעט רק גדולתו, אבל גדולתם למעלה מגדולת מלאכי השרת, ורבו המאמרים המדברים בענין זה, ואם אמרתי להביאן כולם לא יכילם ספר, וכן שד"ל מצדיק את הגאון נגד הח' ז"ל, והח' יש"ר כתב כי מחלוקת זו בין הגאון והראב"ע הוא לדעתי מכלל הדברים שאין לשכל האנושי מבוא בהם, ואין בנו כח לעמוד על אמיתתם, בעבור כי נעדרה ממנו ידיעה ברורה ממהות המלאכים ותכונתם וכחותיהם ומדרגת שלמותם, והמעט הנמצא ממנו בכתבי הקדש, אין בו די להביאנו אל ידיעה כזאת בבירור, כי אפשר לפרש תמיד הכתובים המדברים מהם באופן אחר, גם מדברי חז"ל אין הוכחה, כי פעם יש להוציא מהם ראיה לסברת הגאון, ופעם לסברת הראב"ע ולפי שאין שום ערך ודמיון בין הדבר הנודע והבלתי נודע, לכן כל עוד שנעלם ממנו טבע המלאכים והתפשטות ידיעותיהם אין אנו יכולים להעריך מעלתם עם מעלת בני אדם, לידע מי גדול מחבירו וכבר ידעת סברת קצת מחכמינו האומרים, כי היתרון אשר במלאכי השם בבחינת היותם רק רוחניים, ומשוללי החומר הגופני, הנו מצד אחר לבני אדם בבחינת היותם בעלי בחירה, ומוכשרים להשלים עצמם שלמות גדולה ע"י מעשיהם הטובים, לכן יראה לי שאין להחליט בזה שום משפט, ושראוי למשוך ידינו מן החקירה הזאת, באשר היא נעדרת התועלת לגמרי, כי אנו בני אדם די לנו כי נכיר מצבנו ותכונותינו וגבולותינו כדי שנתאמץ להשלים עצמנו כפי האפשר, ואין לנו צורך לידע אם המלאכים נכבדים ממנו או להפך" ׃

Comment 19

[יט] כן פי' הח' ז"ל בשיטה ראשונה הבאתי למעלה (יהל אור הערה מ"ג) "וקדושי הארץ המקימים משפטי אלהים בארץ, גם הם נקראים אלהים ובני עליון" וכן פי' (שמות ד' י"ד) "אין אלהים בכל המקרא רק השם הנכבד, או מלאכיו הקדושים, כי על ידם יראו מעשי ד' בארץ, או קדושי מטה העושים משפטי אלהים בארץ, וכל אלהים שהוא ע"ז, דבר הכתוב ככה לפי מחשבת העובדים, כמו "אל חנניא הנביא" (ירמי' כח ה) והסכים עמו הרדי"א ז"ל בהשגתו על הרמב"ם ז"ל שכתב, ואמנם אם השופטים ג"כ נקראו בשם אלהים, יש בו אצלי ספק גדול, כי הנה עם היות שהמתרגם אונקלס בפ' "והגישו אדוניו אל אלהים" (שמות כ"א ו') "עד האלהים יבא דבר שניהם" (שם כ"ב ח') תרגם דיינא, דיינא, ונמשכו אחריו המפרשים ז"ל כולם, עד שחשב הרב המורה, שהנחתו הראשונה של שם אלהים הוא לשופטים, נראה לי שאין הדבר כן, כי הנה התורה האלהית תמיד קראה לשופטים בשם שופטים, ולא בשם אלהים, ולא כיון הכתוב לקרוא את הדיינים בשם אלהים אלא להגיד שישפוטו הכל בדין האלהי, והמשפט ההוא להיותו אלהי כפי התורה והמצות קראו הכתוב אלהים ע"ד "אלהים נצב בעדת אל בקרב אלהים ישפט" (תה' פ"ב א') ר"ל בקרב עדת הדיינים שזכר ישפט האלהים, וכל שופטי מדינה ומדינה, כאשר ישפוטו הדין כדת המלכות יאמרו שהמלך מצוה זה ומעניש זה, ויקרא למקום משפטם "חצר המלך" אעפ"י שאין המלך שם, כן הענין "והגישו אדוניו אל האלהים", וכדומה לו שיגיש אותו למשפט האלהים, וכבר הציץ ע"ז הראב"ע ז"ל שכתב בפי' והגישו אדוניו אל האלהים", פי' מלת אלהים מקיימי מצות אלהים בארץ, ועיין (למעלה קרני אור הערה ט'):

Comment 20

[כ] השם המיוחד נקודו נעלם, והוא סוד שם המפורש, ופי' לפי הכתוב אינו כדעת המפרשים היה, הוה, ויהיה, אלא נמצא קיים, ופירוש קריאתו הוא אדון הכל, וכן עיקר לפי עומק הדין, כי בכל הולכין אחר הקריאה, וא"צ להרהר כלל על הכתיבה, אף שיש בהכתיבה סודות גדולות, והם הלכה למשה מסיני וכן כאן הולכין אחר הקריאה בנקודתו, ודעת הרשב"ם (שמות ג' ט"ו) שענינו <b>יִהְיֶה</b> כלומר הנמצא לעולם, כי הוא קורא לעצמו <b>אֶהְיֶה</b> (שמות ג יד טו) ואנחנו אומרים עליו <b>יִהְיֶה</b> או <b>יֶהֶיֶה</b> (הגר"א):

Comment 21

[כא] הנראה לי שכוונתו במלאכיו רוחות היתה אל הרעם שידוע ממנו שהוא קול אד עשני נעצר בבטן העב אחרי שובו רוח מצטער בו, ובוקעו לצאת ממנו קול הסער ההיא, והבקע ההיא הוא קול הרעם ובמשרתי האש הלוהט אל הברק שידוע ממנו ג"כ שהוא האד ההיא העשני בהתלהבו בצאתו מן הבקע הצר ההיא שנעשה בעב, ושיוצא ממנו לכח התנועה החזקה שמתנועע בעת היציאה (יקוו המים, להח' ר"ש ן' תבון) ובדרז"ל (ב"ר פ"ג, פדר"א ריש פ"ד, תנחומא חיי סי' ג מדר' תה' סי' כד) בשני נבראו המלאכים והוא דעת ר' יוחנן, ור' חנינא אמר בחמישי נבראו, ועיין ביאור הגרד"ל לפדר"א שמביא מזהר דף יז, ול"ד ששני הדיעות אמיתים:

Comment 22

[כב] וכן אמר החבר למלך הכוזרי (כוזרי מאמר חמישי פ' יו"ד) התחיל עוטה אור כשלמה רומז אל מאמרו "יהי אור" וכו' ואח"כ הועתק אל "יקוו המים ותראה היבשה" באמרו "יסד ארץ על מכוניה", ושהמים בטבעם מקיפים הארץ, ויכסוה כולם כלבוש עמקים והרים, כמו שאמר "תהום כלבוש כסיתו על הרים יעמדו מים" עיי"ש כל המאמר מכוון כמו שמבואר פה, וכן כתב הח' ר"ש ן' תבון בס' יקוו המים אחרי שפי' בסוף מזמור ק"ג ומזמור ק"ד שבתהלים, יאמר שלא רצה דוד לפתוח במע"ב בבאור במה שלא התחיל בו אדון הנביאים, ר"ל להקדים בראש המזמור ההוא נמצאות אחרות לפני האור, שנראה שהבינו דוד ע"ה ראשון לנבראים בששת ימי בראשית, וע"כ התחיל בו דוד ע"ה ושמהו ראשון בסדר במזמור ההוא אשר כיון לרמוז בו בסודות עמוקים ממע"ב, ומהראוי להבין עמו, ואחריו זכר הרקיע המבדיל בין מים למים, ואחריו היבשה הנקרא ארץ ומקוה המים, הוא המקום אשר יסד השם להם:

Comment 23

[כג] והקרא היבשה ארץ, אפשר שכן היה שמה לפני הראותה, ושינה <b>שֵם</b> הנשאר ממנה מכוסה במים אל <b>שֵם "יַם"</b> (שם):

Comment 24

[כד] ויורה שם את להוראת דבוק הנושא עם הנשוא. או הפועל עם הפעול או הפעולה, כמו את השמים ואת הארץ, שהבריאה היא הפעל, והשמים וארץ מקבלי הפעל (רש"פ):

Comment 25

[כה] שהמדקדק על הקצור אפשר שיעלימוהו לפעמים מן הספור, אחר שהפועל ופעול נגלים בטופס המאמר שכשאמר "בראשית ברא את השמים ואת הארץ" היה יכול להעלים מלת "את" ולומר אמנם בראשית ברא השמים והארץ, אחר שהפעול שהם השמים וארץ, והפועל שהוא הבורא, והפעולה שהיא הבריאה מבוארים ומפורשים, ולפיכך שב אצל חז"ל ליסוד מוסד שכל אתין שבתורה רבויין והיינו שבכל מקום שנשתמש מלת "את" הוא בהכרח נושא עמו עוד איזה פעול נסתר שלא נזכר במאמר אחד, שהיה אפשר להעלים המלה לגמרי, והתורה חסה אפילו על עוקצו של יו"ד שלא לשמש בו בלי תועלת ורמיזה על ענין ודרשו גבי "את ד' אלהיך תירא" (דברי' ו יב) לרבות ת"ח, שהבורא ית' הוא הנושא הא' המקבל המורא, והוא מבואר במקרא וירמז מלת "את" עוד לאיזה נשוא נסתר, והוא הת"ח, וכן גבי "לא יאכל את בשרו" (שמות כא כח) שדרשו את הטפל לבשרו לרבות עורו, שהבשר היא הפעל הנגלה שלא יהיה מקבל שמוש המביא לידי אכילה, והעור הוא הנסתר בכח מלת "את" (רש"פ): ורב"ח כתב ע"ד הפשט באו שני אתין הללו לרבות את שני חמרים שברא הקב"ה, אחד שעשה ממנו שמים, ואחד שעשה ממנו ארץ, וזהו שאמר והארץ היתה תהו ובהו, ועיין ברמב"ן מה שפי' בזה בארוכה:

Comment 26

[כו] המלה "את" עקרו "אות" בהוראת רושם וסימן, והונחה למלת כנוי הרומז והמיוחד את עצם הגוף שהוא הוא בעצמו (דיעזער. דער זעלבע. ער זעלבסט) "גם אותו לאשור יובל" (הושע י, ו) כמו גם הוא (ער זעלבסט) "חי ד' אשר עשה לנו את הנפש" (ירמי' לח, טז) הוא בעצמו אשר עשה, וכן יפורש ובא הארי ואת הדוב (ש"א יז, לד) (זאלבסט דער באר) (האוצר):

Comment 27

[כז] וכן כתב המורה בפ' ל' מהח' השני "כי מה שצריך שתדעהו שמלת "את" הנאמרת באמרו את השמים ואת הארץ כבר ביארו חז"ל במקומות רבים שהוא כענין "עם" ירצו בזה שהוא ברא עם השמים כל מה שבשמים, ועם הארץ כל מה שבארץ":

Comment 28

[כח] דעתו שהשמים והארץ בפ' הזה, הם הרקיע שהוא האויר, והיבשה שהם מפורסמים ונראים לעין, ע"כ בא בהם ה"א הידיעה וע"ז כתב הרדי"א, "הראב"ע פי' שם שמים על יסוד האויר, נמשך לדעתו שכבר הודעתיך שלא נזכר במע"ב דבר מהעליונים, עד שפי' בשמים ושמי השמים, יסוד האויר ויסוד האש אשר עליו, כמו שביאר בפי' (לתה' קמח ב) והוא דעת בעלי הסבוב התכוניים", ובשיטה ראשונה "ופי' את השמים הם העליונים על הרקיע, ואת הארץ שהיתה מכוסה במים, כי גלגל האש למעלה על גלגל הרוח, והוא למעלה על גלגל המים, והארץ היא תחת תהום, ובחפץ השם יבשה הרוח קצה מהמים המכסים את הארץ, וכן כתוב "בל ישובון לכסות את הארץ" (תה' קד, ט) והשמים העליונים נקראו על לשון שנים בעבור שני מקומות התחברות הגלגלים הגבוהים הנקראים ראש התלי וזנבו, או בעבור היות חצי השמים לעולם למעלה מהארץ, והחצי למטה, או בעבור שני סדני הגלגל", ועיין בפי' הח' ז"ל (עמוס ה, ח), והרדי"א אחר שהביא דעת המורה שהשמים הנזכרים בזה הפ' הראשון, הם הגרמים שמימים המתנועעים בסבוב, כתב "וגם רש"י כפי הנראה מדבריו יסכים עמו", יאמר "וגם הראב"ע בשטתו האחרת שעשה בפי' התורה מסכים לזה, אם להסביר פנים, לפרסום פסוקי התורה, או שחזר מדעתו הראשון", והביא המאמר הזה משיטתו הראשונה, וסיים "ומכאן לקח האפודי שכתב שנקראו הגלגלים שמים, מלשון שם, שמורה על המקום הקיים והמוגבל, והקיום וההגבלה הוא כפי קוטבי התנועה היומית, כי הם לבד קיימים, ויורמז אליהם במלת שם", ועיין בס' (דרכה של תורה להח' פיניליש צד 208 בהערה) שיאמר שדעת הח' ז"ל בזה לפרש רק ה"א הידיעה, ואמר (דעתו על הרא"ק שהוא יפרש כן) "כי על אלה הנראים ידבר" בא לשלול עולם המלאכים הבלתי נראים, אעפ"י שגם הם נקראו שמים, ככתוב הללו את ד' מן השמים וגו' הללוהו כל מלאכיו (תה' קמח, ב) וז"ל שר העדולמי (התירוש פ"א אות ח בהערה שם) "ויפרש (פי' שהח' ז"ל יפרש) שהידיעה בהזכרה ראשונה באה, יען שכונת הכתוב כמדבר אל הקורא בתורה לאמר, אותם השמים והארץ שאתה רואה מציאותם עתה, דע שאינם מקדמי קדם ובלי התחלה, אבל האלהים ברא אותם בראשית, וכן הוא באמת פשט הכתוב, וכמה נתעו במח"כ מפרשי הראב"ע בכוונת דבריו אלה עד שהתעו גם את דעת הח' (רא"ק (כמו שראיתי מובא בשמו בס' דרכה של תורה להח' פיניליש) לתלות בוקי סריקי בהראב"ע ז"ל, ולפלא שגם הח' פיניליש המכה על קדקדו שם. גם הוא לא עמד על הכונה הפשוטה והרצויה הזאת עכ"ל, ועפי"ז פירשתי ביהל אור:

Comment 29

[כט] והנה האדם ידמה א"ע עומד באמצע הארץ, ועל סביבותיו המרחקים, ובהיות שאין מרחק פחות מב' קצוות, פנים ואחור, או ימין ושמאל, או מעלה ומטה, לכן בא מלת שמים ברבוי הזוגות מהנפרד "שם" כי הוא מורה על זוג גבוליי כאמור, וכמו עֵינַיִם, אָזְנַיִם יָדַיִם, בפתח לפני ים הרבוי בעבור הוראתם על זוג, כן בא מלת שמים ברבוי הזוגות הנזכר, ועיין (הרקמה לר"י ן' גנאח שער כ"ו צד 172 ובהערה שם):

Comment 30

[ל] הקרוב לומר בכינוי משטרו שהוא שב אל השמים, כי זה השם מועתק אל הרקיע בדרך השאלה, או בדרך ספוק והרקיע שם ליחיד, ואין באלו השמים שנבראו ביום שני אחד ממיני השניות והרבוי אך הוא במציאותו דבר אחד (הח' ר"ש ן' תבון בס' יקוו המים) ׃

Comment 31

[לא] וכן בדרז"ל (פסחים דף יב) בשמי קורה, ועיין בס' השם בשער הראשון מה שכתב הח' ז"ל "יתכן להיות שמים רמז לשני נקודות מחברת השנים הגלגלים הגבוהים הנקראים ראש התלי וזנבו (עיין למעלה יהל אור הערה (צ, צז) וכן כתב הח' ז"ל (שמות יב, ו) "וככה שמים כי הם שני סדני הגלגל שהם כמו מסמרות נטועים שעליהם משענות הגלגל, וככה "לנטוע שמים" (ישעי' נא, טז), וכבר פירשתי בס' השם הנכבד כי שמים מגזרת "שם ישר נכח עמו" (איוב כג, ז) רמז לשני מקומות", וכן בפי' (לתה' קטו טז) "השמים אמר ר' משה, כי השמים כמו מקום, ואני כבר פירשתי בס' השם, כי שמים על מתכונת שנים וגזרתו "משם" בעבור שני מקומות בסדן (רצונו שני הקוטבים) שהם נטועים, וכן כתוב "לנטוע שמים וליסד ארץ" (ישעי' נא טז)", והרד"ק פי' שמים, שם מים, ולהתחברות שתי ממי"ן חסרו האחת כמו שעשו במלת "ירבעל" (שופ' ו לב) מן ירב בעל, "ירבשת" (ש"ב יא כא) מן ירב בו הבשת, "ויקרא אלהים לרקיע שמים" כלומר שם מים, ונקראו השמים העליונים על שם הרקיע כמו כן שמים, וכן בדרז"ל: (חגיגה יב א) מאי שמים, אמר ר' יוסי בר חנינא שם מים, וכן פי' רש"י ז"ל והרדי"א פי' כי השמים יורה על השכלים הנבדלים למדרגותיהם, והגרם השמימי המתנועע הראשון, ורנה"ו פי' כי מלת השמים כוללת הנמצאים העליונים כולם, המאורות הטהורות, והקדושים שוכני מרום, וחוג הכוכבים וההיקף שבו מהלכי כוכבי אור, וחמה ולבנה עד המים אשר מעל השמים, והנה מצינו על האויר, "ויקרא אלהים לרקיע שמים", ועל המקום שנתונים בו חמה ולבנה וכוכבים, ויתן אותם אלהים ברקיע השמים, כל מאורי אור בשמים, ועל חוג הכוכבים העליונים,"הבט נא השמימה וספור את הכוכבים" ועל המרומים שממעל להן "הן בקדושיו לא יאמין ושמים לא זכו בעיניו" (איוב טו, טו) ועל גבוהים מעל גבוהים, "ואתה תשמע השמים מכון שבתך" (מ"א כח לב) "ד' בשמים הכין כסאו" (תה' קג יט) וע"ד המשל הושאל גם לגובה נשמת החכמים במעלה על נשמת ההמו. וע"כ אמר "האזינו השמים ואדברה ותשמע הארץ אמרי פי" (דבר' לב א):

Comment 32

[לב] וכן כתב הרד"ק בשרש "צהר" "והוא העת שאור היום חזק, ונקרא בלשון שנים, לפי שהיום נחלק מאורו לשנים מהבקר עד חצי היום הולך ואור, ומחצי היום ולמעלה הולך וערב, והצהרים היא העת שהאור חזק בו בשני הצדדין", וכן כתב ר"י ן' גנאח "צהרים, נקרא כן בעבור חוזק האור בעת ההיא (פי', והאור אז כאלו הוא כפול):

Comment 33

[לג] ודעת המורה בפ"ל מהחלק השני, שהארץ הנכתב בפ' ראשון הוא שם" כללי לארבעת היסודות, וכן דעת הרמב"ן:

Comment 34

[לד] הראב"ע פי' השמים והארץ הנזכרים בפסוק הזה על הרקיע, שהוא לדעתו חלק מהאויר, ועל היבשה הנגלות נמשך לדעתו שלא נזכר במע"ב דבר מהעליונים אלא מהיסודות ומורכביהם, וכפי דרכו זה אין לנו בכתובי התורה עדיות אלא על בריאות העולם השפל בלבד, והוא מגונה מאוד (רדי"א):

Comment 35

[לה] ובשיטה ראשונה "לפי דעתי שהיום הראשון היה אור " ולא היה גדול, וביום השני גדול עד היותו סבת הרקיע, ונראתה היבשה, וביום השלישי גדול עד שקיבלה הארץ כח עליון להצמיח, וביום הרביעי גדול עד שנראו המאורות והכוכבים, וביום החמישי גדול עד שקיבלו המים כח לשרוץ נפש חיה, וביום הששי גדול עד שקבלה הארץ כח להוציא בהמה וחיה, וביום השביעי היה שלם, וזה הטעם יהיה שבעתים שבע פעמים ע"כ אחריו "כאור שבעת הימים", ועיין (למטה ד' טו, ובביאורי שם):

Comment 36

[לו] וכן הוא בג' (חגיגה יב א) א"ר יהודה אמר רב עשרה דברים נבראו ביום ראשון, ואלו הן שמים וארץ, וכו' (וב"ר פ' יא ט) ר' לוי בשם ר' חמא בר חנינא שלש בריות היה הקב"ה בורא בכל יום ויום, בראשון שמים וארץ ואורה וכו', ובפסיקתא רבתי "אתה מוצא כשברא הקב"ה את עולמו היה בורא שלש בריות בכל יום וכו' ובזהר שמות (דף יח ב) אמר ר' אלעזר עשרה דברים נבראו ביום ראשון וכו', וכן בתיקונים ת' ע', ע"ס דמתלבשין בעשרה דברים דאיתבריאו ביומא קדמאה, ואינון שמים וארץ וכו', ובפדר"א פ"ג חשיב שמונה דברים נבראו ביום ראשון, ואלו הן שמים וארץ וכו', (ועיין ירושלמי חגיגה פ"ב ה"א דעת ב"ש וב"ה ובב"ר פ' יב ה, חגיגה יב א פדר"א ריש פי"ח):

Comment 37

[לז] הפסוק הזה הביאו חכמים ראיה לדבריהם (חגיגה יב א) "וחכ"א" זה וזה כאחת נבראו שנאמר "אף ידי וגו' קורא אני אליהם יעמדו יחדו", וכן כתב המורה בפ"ל מהח' השני "יכבר ידעת ביאורם כי השמים והארץ נבראו יחד, לאומרו "קורא אני אליהם יעמדו יחדו", א"כ הכל נברא יחד ונבדלו הדברים כולם ראשון ראשון" ודעתו שכל מע"ב בקומתן נבראו, בצביונם נבראו, ר"ל בשלמותם ויפים, ואמרם ג"כ שהשמים והארץ נבראו כאחד, ויחשוב שלא היו מלאכות נבדלות בששת הימים, כי ביום אחד ובשעה אחת נברא הכל אצלו, אבל נזכרו אותם הימים במע"ב לרמוז על מדרגת הנמצאים שנעשו כפי הסדר הטבעי, ויעזר ממה שהמשילו חז"ל בזה הענין לזורע זרעים בבת אחת בארץ שיצמחו אח"כ בימים מחולפים זה ליום אחד, וזה לימים, וכתב הרדי"א זהו דעת המורה, והיה זה אצלו סוד גדול מסודות מע"ב, והערים מאוד בהעלמתו, והולך רכיל מגלה סוד הרלב"ג, וגם הנרבוני ושאר מפרשי ספרו, והמה פרסמו דעתו וגילו את סודו, וקודם שאגיד דעתי בזה אודיעך שגם בדברי חז"ל ימצאו מאמרים יותר גלוים בדעת הזה", עיי"ש:

Comment 38

[לח] ובאמת מצינו הפעל "קרא" גם להוציא מן האין אל היש, וכמו "קורא הדורות מראש" (ישעי' מא ד) וזהו על צד ההעברה, שקורא אל האין, כאילו כבר נמצא לעשות את מאמר השם ויתפרש קורא אני אליהם לשמים וארץ בדבור אחד, מה שאין הפה של בו"ד יכול לדבר, ויחדו יצאו מן ההעדר אל ההויה (יפ"ת):

Comment 39

[לט] ובדרז"ל (חגיגה יב א) "מאי יחדו דלא לשתלפי מהדדי", פי' שכל הנמצאים שבעולם הם נקשרים זה בזה, וכבר נקרא האדם אצל חכמי המחקר עולם קטן, ונקרא העולם ג"כ אצלם אדם גדול, לומר שהכל נקשר ומיוחד, ואי אפשר שיתפרק מצוי אחד מאחד, כי כלו נקשר זה בזה:

Comment 40

[מ] ולפי פירושו (למטה א ט) בפ' "יקוו המים" נראה שחזר מסברתו זאת, כי פי' שם "והנה ביום אחד נעשו", ויביא שם עדות ברורה, וכן כתב שם בשיטה ראשונה "ולפי דעתי כי הרקיע והיבשה נבראו ביום אחד". או שדעתו כאן ג"כ שנברא ביום אחד, ולא חולק כאן אלא על הראיה שהביאו, וכן כתב הח' ז"ל בס' "שער השמים" "כי גלוי וידוע אצל מאמיני תורתינו אמונה שלימה, כי העולם בכללו בדבור אחד נברא, ואל תשים אל לבך בעשרה מאמרות נברא העולם, כי פשט המאמרים הנזכרים בפ' מע"ב הוא מונה, וגם סוד ששת ימי המעשה נרמז ביום הראשון בביאור קרוב ומתיר קצת הספיקות, וכן עשרה מאמרות שבהם נברא העולם יש בהם סוד אחר וכונה אחרת" עיי"ש, בביאור מלת "ארץ" רבו הביאורים ג"כ והנני להביא קצתם, בפס"ז ברא' פי', ארץ שהכל רצין אליה, שנאמר "הכל היה מן העפר והכל שב אל העפר" (קהלת ג כ) ודעת המורה בפ"ל מהח' הב' שהארץ הנכתב בכתוב הראשון הוא שם כללי לארבעת היסודות, אש, אויר, מים, עפר, אשר הם בתוך הכדור השמימיי, ושעיקר הנחת זה השם הוא על זה הכללות, עם היות שאח"כ קרא ית' ארץ ביחוד ליסוד העפר כמ"ש "ויקרא אלהים ליבשה ארץ", וכתב הרדי"א שזהו באמת הדעת האמיתי, לא שהיו היסודות נבדלים בעת הבריאה הראשונה, כי הנה אח"כ נבדלו בשאר הימים, אלא שנבראו יחד והי' כולם בערבוביא ויקרא כללותם ארץ, והאריך להביא ראיות ע"ז עיי"ש, והנה לדעת הרדי"א ג"כ תכלול הארץ הגשם המוקף הכולל ד' היסודות הקלים והכבדים שכלם יכנה בשם ארץ, הרלב"ג במלחמותיו ח"ב פ"ג כתב ג"כ, ארץ שם משתתף יאמר בפרט על היסוד הארצי, וזה ימצא הרבה, ויאמר בכלל על כל היסודות, והיה זה כן מפני שהיה יסוד הארץ במקום השפל, והיו היסודות בכללם למטה מהשמים, לזה אמנם יהיה ברוב בהיותו אצל השמים, כאמרו "אשר מי אל בשמים ובארץ" (דבר' ג כד) "בראשית ברא אלהים את השמים ואת הארץ", ומזה הענין הי' אמרו "והארץ היתה תהו ובהו", כי זאת היא הארץ אשר זכר בפ' הקודם, ובפי' על התורה כתב "והנראה בעיני שהכונה במלת חשך יהי' בזה המקום אשר אנחנו בו היסוד הארצי, כי הוא בעצמו חשוך מאוד, ונעדר מהצורה, אשר הוא האור יותר משאר היסודות זולת הארץ, כי שאר היסודות הם ספיריים זולת הארץ, והארץ היא ג"כ הגשם אשר קנה מהצורה יותר מעט מכל הגשמים הנמצאים בזה העולם השפל עד שמדרגתו קרובה למדרגת החמר הראשון אמר "כי עפר אתה, ואל עפר תשוב" וכבר תמצא שייוחס החשך אל העדר הצורה והשלמות וכו', ולזאת הסבה ראוי שייוחס שם החשך לארץ", ולדעת הרד"ק הוא שם על תבל כולה או על קצתה, והוא יותר כולל ממלת תבל כי תבל כולל כל ארצות היישוב, וארץ כולל המדבר והיישוב, ואבן כספי בשרשיו אמר שהוא משרש "רצץ" מלשון "עשוק ורצוץ" (דבר' כח לג) ונקראו כל היסודות "ארץ" מפני שהם דחוקים בתוך הגלגל רוצצים ומתפוצצים ומתערבים זה בזה בתנועותיהם, ושהאל"ף בשם "ארץ" הוא נוספת, ושמזה הענין הוא "רוץ מצא נא את החצים" (ש"א כ לו) "כי לא לקלים המרוץ" (קהלת ט יא) ודומיהם, כי מי שיתנועע במרוצה ותכיפת הוא רוצץ ושובר האויר בעברו בתוכו, והמדקדקים כתבו שנקראת ארץ מל' רוץ לפי שהגלגל רץ וסובב אותה והאל"ף נוסף, והח' יש"ר במבוא שלו על התורה כתב, כי נגזר משרש רוץ בתוס' האל"ף להורות שכדור הארצי אינו יושב ושוקט ונח כדעת קצת הקדמונים, אלא הוא רץ תמיד סביבות השמש וסובב יום יום על קוטבו, ובדרז"ל (ב"ר פה ח, ילקוט ברא' רמז ח) למה נקרא שמה ארץ שרצתה לעשות רצון קונה (פי' שמיעטה עצמה ועמדה רק כנקודה במרכז אויר השמים) ושם פ' יג יב) (ארשב"ג ד' שמות נקראו לארץ כנגד ד' תקופותיה, ארץ, תבל, אדמה, ארקא, ארץ כנגד תקופת ניסן שהיא מריצה את פירותיה, ובויקר' (פ' כט יא) מונה שבעה שמות לארץ, וכן הוא בפדר"א פ' יח, ובמדרש משלי פ"ח מונה עשרה שמות לארץ, והח' פיניליש (דרכה של תורה צד 209), יפרש כי השמים וכן הארץ יש להם שתי הוראות, האחת כללית, והשנית פרטית, ודבר הלמד מענינו הוא לאיזה הוראה יכוין הכתוב, והנה השמים בכלל הם הריוח הפנוי מחוג הארץ ולמעלה עד אין סוף, ובפרט הם הרקיע או האויר העב הסובב את כדור ארצנו שיצא אל המציאות ביום שני כמה שנא' ויקרא אלהים לרקיע שמים, וכן הארץ בכלל הוא כדורנו וכל אשר בו, ובפרט הוא יבשת האדמה שנראתה ביום שלישי כמה שנאמר ויקרא אלהים ליבשה ארץ, ומעתה מ"ש בראשית ברא אלהים את השמים ואת הארץ, והארץ היתה וגו' יוקחו כמו הוראתם הכללית, ויצייר לנו את כדורנו ועירוב היסודות בו קודם בריאות האור, ובאמרו וירדו בדגת הים ובעוף השמים וכל הרמש הרומש על הארץ, כיון להוראתם הפרטית, וכשהוא אומר אח"כ ויכולו השמים והארץ וכל צבאם וגו', אלה תולדות השמים והארץ בהבראם כיוון להוראתם הכללית, וא"כ כשם שאין לתמוה על אמרו בראשית ברא אלהים את השמים ואת "הארץ" אעפ"י שקרא ביום השלישי ליבשה ארץ, ככה אין לתמוה באמרו בראשית ברא אלהים את "השמים" ואת הארץ, אעפ"י שקרא ביום שני לרקיע שמים":

Comment 41

[מא] והארץ היתה הוא בלשון חז"ל, והעולם היה, שכן גם לדעת כל החכמים לא יתכן לפרש כאן, והארץ כפשוטה משמעה, שהרי לא נחלקו המים עד שני, ולא נראתה הארץ עד שלישי, והאיך יאמר בראשון והארץ היתה, והיא לא נודעה ולא נראתה עוד, ובהכרח שמשמעו והעולם היה, שכן מה שבלשון חכמים "עולם" קורא בכתוב ארץ הם אמרו "כבודו מלא עולם", והכתוב אומר "מלא כל הארץ כבודו" "חסד ד' מלאה הארץ" מלא העולם שגם על השמים כבודו (רוו"ה).

Comment 42

[מב] אמנם הקמץ יורה לכלול כל ד' יסודות עולם ומלואו עד גלגל שני, ואֶרֶץ בסגול תורה על יסוד העפר והיא יבשה לבדה, ומה שבאה הה"א בתחלת תיבת שמים וארץ, הוא מסוג האמור על העתיד כי הה"א באה בתחלת תיבה להורות על האחד מד' פנים, א) הוא הידוע, ב) הוא המפורסם והמקובל, ג) הוא הנגלה, הד') הוא האמור למטה, וכן אמר יום הששי ויום השביעי, ולא אמר יום החמישי וזולתם, כי יום הששי ויום השביעי נשנו ונאמר עוד בתורה, כמו "והיה ביום הששי והכינו" (שמות טז ה) "ויהי ביום השביעי יצאו מן העם ללקוט" (שם שם, כז) "אל יצא איש ממקומו ביום השביעי" (שם, שם כט) אבל שאר ימי המעשה לא נשנו עוד בכל ספרי תנ"ך, לכן לא נכתב בהם ה"א בתחלתם, וכן שמים וארץ נשנו ונאמרו פעמים שונות לכן נכתב ה"א בתחלתם (הגר"א):

Comment 43

[מג] וענין תחלת הפסוק והארץ היתה תהום, ויהיה ענין אמרו וחשך על פני תהום, כאילו אמר, והיה חושך על פני תהום, או והיה חושך על פניו, ופירשו במלת תהום שתי מלות תהו ובהו, עד שיהיה ענין הפסוק אחר כן, והארץ היתה תהום והיה חשך על פניו (יקוו המים) ואולי שלזה אמר בה תהו ובהו, שתהו נגזר מתהום, שהיה כל העולם כולו מים, ולא היה בה עדין הויות כלל, וגם לא היה בה אור מתפשט על פני אותו תהום, כי עדין לא נבראו המאורות, ולכן רוח אלהים, שהוא כינוי לרצונו ולגזרת חכמתו היתה מרחפת ומשפעת על פני המים, אם המים העליונים, ואם המים התחתונים (רדי"א) תהום נגזר ממלת תהו והמ"ם נוספת כמ"ם של ריקם (ריקאנטי) תהום משרש "תהא" כמו תהו, ל' שממה ותמיהא, אלא שהונח בפרט על רבוי מים ועומקם שאין להם סוף, והכוונה כי כל הארץ היתה תהום, כי היו המים מכסים אותה ולא היתה נראית, ועל פני תהום הזה לא היה אור כי אם חושך (שד"ל) ועיין למטה ז יא בקרני אור:

Comment 44

[מד] וכן היא בג' (חגיגה יב א) תנא תהו זה קו ירוק שמקיף את כל העולם כולו, שממנה יצא חושך שנאמר "ישת חשך סתרו סביבותיו" (תה' יח יב) בהו אלו אבנים המפולמות המשוקעות בתהום, שמהן יוצא מים שנאמר "ונטה עליו קו תהו ואבני בהו" (ישעי' לד יא) ופי' רש"י ז"ל מפולמות לשון לחלוח, והערוך ערך "מפלם" פי' "בריאים לחים וחזקים", והוסיף ר"ב מוספיא כי תרגומו של "אבן אפל וצלמות" (איוב כח ג) "אבנין מפולמן דמתמן נפק חשוך וטולי מותא", ועיין ערוך השלם מה שפי' בזה, והמקובל ר' אהרן בס' הפרדס פי' מפולמות נסתרות מלשון "פלוני אלמוני" (רות ד א) שהמורכב בהם לפלמוני המדבר (דניאל ח יג), ור' משה בוטרילי בפי' לס' יצירה פי', מפולמות כמו מבולמות בחילוף בומ"פ, והוא לשון "בלום פיך מלדבר", (ס' יצירה פא מח) "אוצר בלום" (ב"ב נח א) וענינו אבנים סגורות, ר"ל שאישי ההויה מורכבים מד' יסודות, וכל עת שיהיו סגורים בגופם יתקיימו אישי ההויה, אבל ההעדר הוא שכל דבר יצא לחוץ וירצה לשוב ליסודו, ועיין (חולין פט א) "שבולם עצמו" פי' שסוגר את פיו, (ובבכורות מ, ב) מבולמות פי' רש"י ז"ל קצרות, "פיו בלום" (שם) ג"כ פי' רש"י ז"ל קצר, וענין קצר קצרות, כמו סגור סגורים, ועיין בכורות שם בלשון ב' דרש"י שפי' שם בלום נפוח, ועיין תוס' שם ד"ה "פיו" שמקיים כלשון הראשון שפי' רש"י ז"ל בלום קצר, ויתכן שהיה דעת בעל ס' יצירה ודעת רז"ל כאשר פי' הרמב"ן ז"ל, כי תהו רמז אל החומר הקדמון שנקרא פשוט בלי צורה, ובלשון יוני, או בלשון הפילוסיפים היולי, והמלה נגזרת בתוהה על הראשונות, מפני שאם בא אדם לגזור בו שם, תוהה ונמלך לקוראיו בשם אחר, כי לא לבש צורה שיתפש בה השם כלל, והצורה הנלבשת לחומר הזה נקרא בלה"ק בהו, וע"כ נקרא בהו, שהן שתי מלות, ר"ל בו הוא, כלומר דבר שיש בו צורה, ומזה אמר הכתוב "ונטה עליו קו תהו ואבני בהו", ייחס הקו לתהו שהוא החומר שאין בו ממש, לפי שהקו היא שיראה האומן מחשבת הבנין שהוא מקוה לעשות, והמלה נגזרת מן קוה קויתי (תה' מ, ב) וייחס האבנים לבהו שהוא הצורה לפי שהאבנים הם צורות הבנין, ונמשך אחריו בזה רבינו נסים ושאר האחרונים כולם, והרלב"ג בפי' על התורה וכן במלחמותיו ח"ב פ"ד, פי' בהיפך שתהו נאמר על הצורה, ובהו על החומר עיי"ש, וכתב הרדי"א כי הנה המלות האלה בעצמם, ומאמרי ס' הבהיר יסכימו לדעת הרב נחמני, וכן בזהר (דף טז ב) "תהו אתר דלית בה גוון ולא דיוקנא, ולא אתכליל ברזא דדיוקנא וכו', בהו להאי אית ליה ציורא ודיוקנא וכו':

Comment 45

[מה] אעפ"י שנבראה עם כל חלקיה, עפר, מים, רוח, ואש, וכיוצא, וכן כל מיני אבנים ומחצבים, לא היו מתוקנים, ולא דבר דבר על מקומו, המים היו שבים במקומם, ולא הרים וגבעות, וחלוקי המדינות והימים וכיוצא וזהו בהו (רנה"ו):

Comment 46

[מו] וכן בדרז"ל גזרו ממנו פעל ואמרו (ב"ר פ"ב) ישבה הארץ תוהה ובוהה, ונראה שפירשוהו ג"כ במובן שממון וריקות:

Comment 47

[מז] וכן כתב הח' בן ציני בספרו הגדול הנקרא (כתאב אל שיפי) בחלק "חכמת הטבע" "שמהראוי לפי טבע המים והארץ, להיות המים על הארץ, והארץ באמצע המים, ושיהיה המים מקיפין אותה מכל צדדיה, ואולם המציאות אינו כן":

Comment 48

[מח] ואפשר לפרש והארץ היתה, אעפ"י שנבראת עם השמים במאמר אחד, נבדלה מהן הארץ שהיתה בריאתה תהו ובהו וחשך, כי השמים בהבראם היו מיד בתכלית שלימותם זולתי המאורות, וזה פי' וי"ו של והארץ שתמה עליו הראב"ע ז"ל, ואמר שהיא כפ"א רפה בל"י, ואין הדבר כן, וענינה אעפ"י שהשמים נבראו בלי חסרון לא כן הארץ, אלא והארץ היתה וגו' (רנה"ו) לא נאמר לשון זה גבי שמים אלא מפני כבוד שכינה ששורה בהם, ולפי סברת התלמוד שגם הם תהו ובהו נבראו (חזקוני):

Comment 49

[מט] אם תבקש בריאה למלאכים שאינם גוף לא נתפרש בתורה, אבל אם תזכה ותבין סוד בראשית, ולמה לא הקדים לומר "אלהים ברא בראשית", תדע כי על דרך האמת יגיד הכתוב בתחתונים וירמוז בעליונים, ומלת בראשית תרמוז בחכמה, שהיא ראשית הראשים (רמב"ן) ודעתו שבראשית תורה על ספירת חכמה שהיא היתה ראשית הבריאה, ויפרש מלת אלהים על המלאכים, ויהי' פי' הכתוב, שבראשית וחכמה עליונה, ברא ר"ל הבוי"ת שלא נזכר בכתוב הזה, ג' מדרגות מהנמצאים, שהם עולם המלאכים הנקראים בכתובים אלהים, ועולם הגלגלים והם השמים, והעולם השפל והיא הארץ, שהם שלשת חלקי הנמצא, השכלי, השמימיי, והחמרי השפל הזה, ולכן לא אמר הכתוב אלהים ברא בראשית, לפי שהיה אלהים לפירוש זה נברא ולא בורא, וכן פי' רבינו בחיי, וכתב ע"ז הרדי"א "וגם הדעת הזה אינו נכון" עיי"ש:

Comment 50

[נ] והח' ר"ש ן' תבון בס' (יקוו המים) אחר שהביא דעת המורה שכל התורה עיקר הכוונה בה היה לתוכותיה ולסודותיה לרמוז אל החכמים באמיתות המציאות כתב "ואני אומר בהיפך שלא נתכוון בתורה רק להועיל אל ההמון, אך בלא ספק היה במה שהוצרך להציעו להמון מה שבפשוטו מה שירחיקוהו החכמים יודעי האמיתות, ע"כ הוצרך משה ע"ה לכתוב הדברים ההם דבורים על שני אופנים, כלומר שיהיה האופן האחד מכסה את חבירו, ושיהיה העליון לצורך ההמון, והפנימי לחכמים, וכבר רמז שלמה ע"ה על איזה תכונה צריך שיהיה שני האופנים חיצון ופנימי" והחזקוני כתב "ויש כמה ענינים שלא נתפרסמה כאן יצירתם כגון מלאכים ומעשה מרכבה וגיהנם, אלא רק דברים שאנו רואים בעולם, ואפילו "ויטע גן בעדן" לא נכתב אלא מפני סרחונו של אדם שנתגרש משם, אך הכתוב כולל יצירתם בבת אחת כדכתיב "ויכולו השמים והארץ וכל צבאם":

Comment 51

[נא] כן הוא בג' (חגיגה יב א') א"ר יהודה שני רקיעים הם שנאמר (דבר' יו"ד יד) "הן לד' אלהיך השמים ושמי השמים", ר"ל אמר ז' וכו', (ובדב"ר פ"ב סי' ל"ב) רב ור' אליעזר, ובשוח"ט מזמור קי"ד ב', בשם רבנן ור' אליעזר (ובאבות דר"נ פל"ז ט') בשם ר' מאיר, (ועיין במד"ר פ' כ"ט, י"א) כל השביעין חביבין לעולם למעלן וחשיב שם שבעה רקיעים, וכן בפסיקתא דרב כהנא פסקא בחודש השביעי סי' עה, ובפסקא ויהי ביום כלות משה סי' קכב חשיב שש רקיעים, (וכן הוא בפס"ז בר"א א ז), ועיין מורה בפ"ל מהחלק השני שאמר ג"כ שאין השמים הנאמר תחלה באמרו את השמים ואת הארץ, הם אלו אשר נקראו שמים, וחזק זה הענין באמרו על פני רקיע השמים, לבאר שהרקיע בלתי השמים, ומפני זה השתוף בשם יקראו ג"כ שמים האמיתיים רקיע, כמו שנקרא רקיע האמיתי שמים, והוא אמרו ויתן אותם אלהים ברקיע השמים", (ועיין בפי' קרשקש שם שכתב וז"ל "אמנם דעת אבן עזרא שהרקיע הוא האויר, ואמר ויתן לא שהם מונחים ברקיע שהוא אויר אלא בעבור ששם יראו כמו שידמו ההמון) והנה לפי דעת המורה הם שני מיני שמים נבראו אז, וצריך שיאמרו ככה על הארץ הנזכרת בפ' ראשון כי היא אחת והנזכרת בפ' יקוו המים היא אחרת וזה לא יתכן:

Comment 52

[נב] כן הוא בג' (חגיגה י"ב ב', במד"ר כ"ט י"א, פסיקתא דרב כהנא פסקא בחידש השביעי סי' ע"ה, מדרש משלי פ"ט בפ' "חצבה עמודיה שבעה" ילקוט משלי רמ"ז תתקמ"ד, זהר ויקרא דף יו"ד א', בפ' אם זבח שלמים קרבנו):

Comment 53

[נג] ועיין מדרש תה' (מזמור מ"ח ב'), ובתנחומא קדושים סי' יו"ד, הוצ' הח' רש"ב) כשם שהטבור הזה נתון באמצע האיש, כך א"י טיבורה של עולם, שנא' "יושבי על טבור הארץ" (יחז' ל"ח י"ב) א"י יושבת באמצעיתו של עולם, וירושלים באמצע א"י, וביהמ"ק באמצע ירושלים, וההיכל באמצע ביהמ"ק, והארון באמצע ההיכל", והנה טבור האיש איננו באמצע ארכו, אך המכוון בזה, כי הקדמונים חלקו את היישוב לשבעה אקלימים כמו שביארתי למעלה, וחז"ל מצאו עיר ירושלים שהיא יושבת בַתְוֶך, ולעולם ישובח הממוצע בין שני הקצוות, וא"י ממוצע בין הקור ובין החום, ואוירו במזג השוה ע"כ הוא מחכים יוחר משאר אוירי עולם, וכן כתב הח' ז"ל שלא ימצא חכם בארץ כושי, מה שאין כן בא"י הממוצע בין שבעה אקלימים, ולזה כוונו חז"ל באמרם ירושלים באמצע העולם, ר"ל באמצע רוחב היישוב, וכן היתה כוונתם שהרי דימו אותו לטבור האדם, וכן אז"ל על טבריה שיושבת בטיבורה של א"י (מגילה ו', א'):

Comment 54

[נד] וכן דעת המורה בפ' ארבעים מהח' הראשון באמרו "רוח שם משתתף, הוא שם האויר, כלומר יסוד א' מד' היסודות ורוח אלהים מרחפת, והוא ג"כ שם הרוח המנשבת "ורוח הקדים נשא את הארבה", "רוח ים" ולפי דעת המורה פה כי הרוח המנשבת אינו יסוד האויר, כי יסוד האויר פשוט, ורוח המנשבת הוא דבר מורכב, ועיין שם בפ"ל מהח' הב' ובפ' קרשקש שם, וכן כתב הרלב"ג במלחמותיו ח"ב פ' ששי, "ויאמר רוח על האויר היסודי, ומזה הענין אמרו "ורוח אלהים מרחפת", והנה סמכו לאלהים להורות על גודל כמותו, כי הרוח המנשבת מעטת הכמות, ולהיות הרוח משותף לאויר היסודי, ולרוח המנשבת, תארו בגודל להורות מאיזה רוח ידבר, ועיין ברדי"א מה שהשיג על המורה, ולדעת הרמב"ן ז"ל בעבור שהיא דקה מכולם, ולרוב דקותה ייחם הרוח לשם אלהים עיי"ש:

Comment 55

[נה] מים שנבנית על משקל השניים כמו עינים, אזנים, רחים, מאזנים, וטעם הדבר, לפי שיסוד המים מורכב משני מיני אויר, כאשר עמדי האחרונים על הנסיון הזה, וקראו למין האחד אוֹסִיגֵינוֹ ולמין השני אַדְרוֹגֵינוֹ ומניח השרשים הבוי"ת ידע מאז סוד כל הדברים ועצמותם החמיתי, ולכן בא שם מַיִם על משקל זה, וכזה תקיש לשם חיים עיין שרשו (יש"ר):

Comment 56

[נו] וכן בפדר"א (פ"ה ופכ"ג) יכנה את המים היורד מלמעלה בשם מים זכרים, ומי תהומות שלמטה בשם מים נקבות וע"כ יאמר שם בפ"ט "וכל הגשמים יורדים בים זרע הם לאשר בים, ומהם הדגים מזדווגים", ופי' הגרד"ל מפני שהמלוחין ממעטין כח הזרע וכמו שמנו (גיטין ע', א') בח' דברים שממעטין הזרע, וא"כ הדגים וכל בריות שבים ששותין תמיד מים המלוחין היה להם להתמעט זרעם לולי הגשמים, ועיין (ירושלמי ברכות פ"ט ה"ב, ב"ר פי"ג יג):

Comment 57

[נז] והרלב"ג יפרש המלה מרחפת מענין מנוחה, רוצה לומר שהיה נוחה על שטח המים, וכן "על גוזליו ירחף" הרצון בו ינוח, והביאו לזה מענין שפי' רוח אלהים על יסוד האויר, כדרך שפי' הרב המורה, ובעבור שהיה האויר נח על פני המים, לא מתנועע במקומו הטבעי, הוצרך לפרש מרחפת מלשון מנוחה, והרדי"א פי' מענין "רחפו כל עצמותי" (ירמי' כג ט') שענינו הרעש וההתנועעות הבלתי מסודר, וכן "על גוזליו ירחף" הוא ענין תנועה ונדנוד, וכלל הענין שמרחפת מורה על התנועה או על ההנעה וההתעוררות לתנועה, כן אמרו שהיה הרוח מרחפת על פני המים, ענינו שהיה מניע את המים ומעירם, ומסכים לזה מאמרם ז"ל (חגיגה טו א', ב"ר פ' ב', ילקוט ברא' רמז ד') ששמעון בן זומא דרש ורוח אלהים מנשבת אין כתיב כאן אלא מרחפת כעוף הזה המרפרף בכנפיו, נוגעת ואינה נוגעת, ועיין (ירושלמי חגיגה פ"ב ה"א):

Comment 58

[נח] המליצה העמוקה הזאת הרעישה את המפרשים ז"ל, ולדעת המורה דבר הכתוב על יסוד האויר, ולדעת אחרים על רוח חזק וסער על פני המים, ושתי הדעות האלו לא יתכנו, כי טרם נעשה הרקיע לא היה יסוד האויר, לא רוח וסער, כי שתיהן התהוו בתוך הרקיע המבדיל בין מים למים, גם יסוד אויר לא נקרא רוח בלה"ק, ומה טעם לזכור האויר, או רוח המסער במקום זה, והרבנים האלה חשבו כי הכתוב מזכיר פה הד' היסודות המשותפים ותרגמו רוח אלהים יסוד האויר שהיה על המים, וחשך כנו לאש היסודי, וכיוצא בדברי הפילוסופים כלם ענין בדוי ואחרוני הפלוסופים והחכמים הכחישוהו, גם לא נמצא רמז ממנו בכל כתבי הקדש, ורש"י ז"ל אמר בפי' זה כסא עומד באויר ומרחף על פני המים וכו', וזה הפירוש צריך פירוש, כי לפי הנראה הדברים סתומים, ודברי ראב"ע ז"ל נסמך הרוח אל השם בעבור היותו שליח בחפצו לייבש המים וכו', ועל מלת מרחפת אמר נושבת למעלה במים, כמו "על גוזליו ירחף", וכבר אמרנו שעדיין לא היה אויר ולא רוח סערה, ומה טעם הסערה והרוח החזק המייבש המים הרבים למרחפת שהיא תנועה קלה ומעוטה, גם לא יבשו המים, סוף דבר בכל הפירושים האלה לא נושענו (רנה"ו) עיי"ש שמפרש בביאור רחב ומתרץ עפ"י דעת רש"י ז"ל:

Comment 59

[נט] וכן דעת הרמב"ם (מורה ח"א פ' סה) וז"ל "וכל מה שבא במע"ב ויאמר, ויאמר, ענינו רצה או חפץ, והמופת עליו ר"ל שאלו המאמרות כולם אמנם הם רצוניים, לא מאמריים, כי מאמרי הצווי אמנם יהיו לנמצא יקבל הצווי ההוא", ופי' הרדי"א שם "ואחר שהעולם מחודש א"כ לא היה מי שיקבל שם הצווי, א"כ יהיה ויאמר, רצה ד' שיהיה אור ויהי אור, וכן כל ויאמר הנמצא במע"ב", והרש"ט בפי' למורה ח"ב פ' כט כתב "זה שרש גדול בענין הנבואה כי אם יהיה הנביא ערבי, תבואהו הנבואה בלשון ערבי, ואם יהיה לועז תבואהו בלשון לועז, כי למעלה אין אומר ואין דברים, אבל ישפיעו הענינים, והנביאים משימים המלות, או יחשבו כפי דמיונם, שהשם מדבר עמם באותו לשון, והבן זה כי הוא ענין גדול הערך", ובענין הדבור שנזקק למרע"ה היה בודאי קול נברא שנמצא מן הטבע, וכן כתב הרמב"ם ז"ל באגרתו לר' חסדאי הלוי הספרדי ממצרים לעיר אלכסנדריא, ועיין בס' אמרי בינה להרב החסיד ר' דובער ז"ל מליובאוויץ שער הק"ש שכתב "ברוך שאמר והיה העולם, פי' שאמר שרצה, שהרצון הוא האמירה שבהעלם, וכן "כי הוא אמר ויהי", וכן "ההוא אמר ולא יעשה" היינו שאמר לעצמו, וכמו "וד' פקד את שרה כאשר אמר" פי' כאשר אמר ברצונו לעצמו, והרמב"ן ז"ל כתב שהוצאת הדברים לפועל תקרא אמירה, וע"ז כתב הרדי"א שהוא בלתי נכון, כי אם היה ע"ד משל "ויאמר אלהים יהי אור", מורה על יציאת האור לפועל, מה יהיה ענין אמרו "ויהי אור" כי יהיו שני המאמרים מכח אחד עיי"ש ורב"ח כתב ענין ויאמר כמו וגזר כענין שנאמר (איוב כח נח) "ותגזר אומר ויקם לך" ועיין רשב"א בפי' לאגדות תענית פ"ג על מאמר ר"ח בר לוליאני "אנא שמעינהו להנך ענני", וז"ל הכוה"ק "לשון דבור ואמירה שאצלו ית' איננו כ"א המצאת קול דברים הנשמע רק לנביא לא אל זולתו, ואנחנו לא נדע באיזה אופן נתגשם רצון הש"י ונתהוה לדבור עד שיהא נשמע לאוזן, ורמזו ע"ז בזהר (דף טז ב) "ויאמר אלהים מאן דאוליד ליה אוליד בחשאי דלא אשתמע כלל כיון דנפק מניה מאן דנפיק אתעבד קול דמשתמע לבר", וגם דרך הדבור באדם אין אנו מבינים איך הנפש פועלת בו, אעפ"י שהיא רוחנית והגוף גשמי, עכ"פ לא יצויר רק מגרון ולשון וכלי דבור, ואין מקום לכל אלה אצלו ית' המרוחק מכל מקרי גשמיות תכלית הריחוק, ולזה כל אמירה ודבור הכתובים בו ית' אין לתרגמם בפועל עצמי (ער שפראך) רק כפעל מסבב, דוגמא לזה ויאמר ד' לה דרבקה שהיה ע"י אמצעי לרש"י, רשב"ם, וראב"ע, ויאמר אל משה אני חותנך יתרו (שמות יח ו) "ויאמר אליו אדום" (במד' כא יח) שהיו המלאכים אמצעים לאמירה, וגם פעלים אחרים הרבה צריכים להתבאר בפעל מסבב:

Comment 60

[ס] עיין רלב"ג בפי' על התורה בביאור המלות "יהי אור":

Comment 61

[סא] וכן הוא בדרז"ל (ב"ר פ"ג ב, ילקוט רמז ד) ר' ברכיה בשם ר"י בר סימון פתח בדבר ד' שמים נעשו וגו' לא בעמל ולא ביגיעה ברא הקב"ה את עולמו אלא בדבר השם":

Comment 62

[סב] נראה שלא הוציא הנה ענין הרצון בלשון אמירה רק לרמוז בזה שהמכוון בה הוא רצותו מזולתו לעשות הנעשה ההיא איש איש לפי מציאותו שהמציאו השם עליו, וכל זה לרמוז שמאת השם בא לו הכח לעשות המעשה בו לא מעצמו וכאלו השם עשאו, כמו שיאמר האדון לעבדיו לעשותו ויעשוהו, יוחס לאדון ולא לעבד, וע"ז קראם הנביא "עושי דברו" "עושי רצונו" (יקוו המים):

Comment 63

[סג] פי' קודם הבריאה שלא הגיעו קרני השמש והמאורות עד לשלשת היסודות, היו עגוליהם חשוכים מפני האידים המימיים והלחים של אלו היסודות ולא נכנס אור השמש כי אם להאויר הנקי האיתירי המכונה אש היסודי וכשהחל הרוח בחפץ השם לייבש את המים דחקו קרני האור בינות היסודות הללו (רנ"ק) ואתה תדע שהרב המורה והראב"ע ג"כ וכל האוחזים דרכם חשבו שהאור הנזכר כאן הוא האור עצמו מהמאורות שנבראו בשמים, וניקולא דלירא שפי' התורה לאומות זהו דעתו ג"כ, וגם הרמב"ן זכרו בשם י"מ, אולי שלא ראה בדברי המורה ולכן לא ייחסו אליו, עוד תשוב תראה שגם בחכמי הגמרא נמצאו אנשים חכמים מחזיקים בדעת הזה, כי הנה במס' (חגיגה יב א) אמרו שביום הראשון נבראו עשרה דברים, ומנו בכללם האור, והקשו שם, ואור ביום ראשון איברי ? והכתיב "ויתן אותם אלהים ברקיע השמים", וכתיב ויהי ערב ויהי בקר יום רביעי, ואמרו בסוף הסוגיא כתנאי וכו', וחכמים אומרים הן הן מאורות שנבראו ביום ראשון ולא תלאן עד יום רביעי (רדי"א) ודעת הרדי"א לא יסכים לזה עיי"ש:

Comment 64

[סד] וכן בלשון משנה רואה אני את דברי אדמון (כתובות קט א) והשיג עליו הרמב"ן ז"ל וכתב שאין דבריו נכונים, שא"כ יראה כענין המלכה ועצה חדשה שיאמר כי אחר שאמר אלהים יהי אור, והיה אור, ראה אותו כי טוב הוא, ולכן הבדיל בינו ובין החושך כענין באדם שלא ידע טיבו של דבר עד היותו, אבל הסדר במע"ב כי הוצאת הדברים אל הפועל יקרא אמירה, וקיומם נקרא ראיה עיי"ש שהביא ראיות ע"ז, והשיג עליו הרדי"א, באמרו כי אינו מוצא בשום מקום שתאמר לשון ראיה על הקיום, והראיות שהביא ע"ז המה יהיו ראיות לסתור, עיי"ש ועיין קרני אור הערה נט:

Comment 65

[סה] פי' החושך הוא העדר ואינו יש בעצמו, אלא העדר האור שהוא יש לפי דעת הח' ז"ל (למעלה א א) שכתב "ובורא חושך שהוא הפוך האור שהוא יש", א"כ איך נופלת ההבדלה ביניהם בעצם, זולתי במקרה בקריאת השמות, ר"ל שהוא שם למה שאינו יש, ורוב דעות הקדמונים שאין החשך העדר האור בלבד, אבל היה גם הוא יש כענין שנאמר "יוצר אור ובורא חושך" (ישעי' מה ז) וכן דעת רוב האחרונים, וכן פי' החזקוני "וחשך על פני תהום" אברא קאי, הקב"ה ברא חושך על פני תהום, שהחושך בריאה היא כדכתיב "יוצר אור ובורא חושך" אבל קודם לכן לא היה חושך ואור, וכן דעת הגר"א ז"ל באמרו שהחשך היא בריאה, ולא כדעת האומרים שהחשך הוא העדר האור, וכן פי' בעל הכוה"ק, ויסיים כי על חדוש החשך נאמר בריאה, בורא חושך, בעבור שהוא חומר עצם שאין כח באדם לדעת תוארו, ועל זכות האור הונחה מלת יצירה, כי גבול שם לו לדחות החושך כפי כח ממשלתו והפקת נגהו", ובדרז"ל (פסחים ב א) "קרייה רחמנא לנהורא ופקדיה אמצותא דיממא, וקרייה רחמנא לחשוכא ופקדיה אמצותא דלילה", וכן (ב"ר פ' ג ו) "יום יהיה תחומך ולילה יהיה תחומך":

Comment 66

[סו] ולמטה (א יח) כתב הח' ז"ל "ודע כי עת שתחשך השמש יהיה ערב עד שעה ושליש שעה שיראה כמו אור בעבים, וכן הבקר אור קודם זריחת השמש, ובפם"ז (ברא' א ה) "הבקר הוא תחלת הכנסת האור, והערב הוא תחלת הכנסת החשך, גם כל הלילה נקרא ערב על שם תחלתו, כמו שנקרא כל שלשים יום מהלבנה חודש על שם תחלתו שנקרא חודש, כמו שאמר מחר חדש (ש"א כ יח) לפי שיתחדש אז אור הלבנה, וכן אמר על כל הלילה "ומדד ערב" (איוב ז ד) וכן "ישובו לערב יהמו ככלב" (תה' נט ז) ואין הכלבים צועקים בתחלת הלילה, והמסורת, אומיא ורמשא בשלש נקודות, עירוב ומטוה בשתי נקודות (ובפס"ז שם) קרא לו שלשה שמות לזה, ושלשה שמות לזה, אור, יום, בקר, חושך, לילה, ערב. תחת יום לילה, תחת אור חושך, תחת בקר ערב:

Comment 67

[סז] ורוו"ה השיג ע"ז וכתב שאין לזה יסוד, כי אין ביקור בעברי, כי אם בקשת מום, ועיקרו בבהמה, והביא ראיות ע"ז עיי"ש שהאריך, ושד"ל ביאר שם "בקר" מן "בקע אור" כטעם אז יבקע כשחר אורך (ישעיה נח ח):

Comment 68

[סח] עיין יהל אור, מה שכתבתי שהוא ממאמר הנקרא אצל בעלי ההגיון "מאמר המצטרף" והנני לבאר זאת, כי המספר מתחלק לשני מינים, מין הראשון נקרא מִסְפַר נִפְרָד, כמו אחד, שנים, שלשה, מפני שמלת אחד אין לו הצטרפות ושייכות עם השנים, ולא השנים עם השלשה ומין השני נקרא מִסְפַר מִצְטַרֵף, כמו ראשון, שני, שלישי, כי לא יתכן לומר על כל אחד בפני עצמו, כי אם בהצטרפו לזולתו, כי לא נוכל לומר ראשון, אם אין שני לו, ואו"ת ג"כ "יומא חד" כבעברית, וכן תיוב"ע, ור' משה ן' עזרא כתב "לפי שהאחד הוא סימן להתחלה אשר אין תחלה קודמת לה", וכן בפס"ז (ברא' א ה) ללמדך כי מיוחד היה היום ההוא ואין לפניו יום אחר וכו', והב"ל פי' ראשון יאמר על הראשון במספר כמו ראשון הוא לכם לחדשי השנה" (שמות יב ב) וזה לא יתכן פה, כי אחר בריאת שמים וארץ הכוללים הכל כמו שדרשו חז"ל את לרבות תולדותיהם לא היתה בריאה שנית, ושד"ל פי' "יום אחד" יום שלם, הערב והבקר זה אחר זה הם יום אחד, ואין הכוונה לומר יום ראשון אלא יום שלם, ועיין (נזיר ז א):

Comment 69

[סט] והזכיר הכתוב ערב ובקר בראשון ובשני ובשלישי, אף לא היו עוד מאורות שיהיו מחייבין הערב והבקר כי שקיעת האור הוא הערב, וזריחתו הוא הבקר, אמנם הזכיר בשלשתם ערב ובקר, ולא כלפי האור אלא כלפי הגלגל, שהוא חוזר ומתגלגל בו, כי כל חלק מחלקי הרקיע כשהוא עולה הוא לו בקר, וכששוקע הוא לו ערב, אך מיום רביעי ואילך שנבראו המאורות הזכיר ערב ובקר כלפי האור, וכן כתב הרמב"ן ז"ל, כי זה רמז לתנועת הגלגל על פני כל הארץ בכ"ד שעות, שכל רגע מהם בקר במקומות משתנים, וערב במקומות שכנגדם, ועיין (עקרים מאמר שני פי"ח) שכתב ג"כ שהמובן מן הפסוקים הוא שלא היה סדר היום והלילה נמצא עד יום הרביעי שנתלו בו המאורות, ומיום הראשון שנברא הגלגל, הגלגל היה מתנועע, והיה נמצא סדר היום והלילה קודם יום הרביעי", ולפי דעת המורה שנבראו המאורות ביום ראשון לא נראה גוף השמש עד יום רביעי שאז נטהר האויר מהאידים כולם, ונראו גופי המאורות עצמם ברקיע השמים, ורבינו עובדיה מברטנורא פי', שזה שכתוב בתורה ויהי ערב ויהי בקר, נאמר למשה מפי הגבורה שהיה במעשה הזה משך זמן, כמו שיש עתה בערב אחת, בקר אחת, לפי שלא היה אז בקר וערב:

Comment 70

[ע] כן פי' רז"ל (סנה' צז ב, ר"ה לא א) "אמר רב קטינא שיתא אלפי שני היה עלמא וחד חרוב, שנאמר "ונשגב ד' לבדו ביום ההוא (ישעי' ב יא), ועוד אמרו כי אין הקב"ה מחדש עולמו אלא לאחר ז' אלפי שנה, וכתב הא"י כי דעת הח' ז"ל בזה, כי יש מחכמי המזלות שאמרו כי כל אחד משבעה משרתים ימשול על עולם השפל אלף שנים, ויהיה רוב המאורעות הבאים לארץ באותם האלף כתולדות המשרתים המושל עליו, והנה באלף השביעי יראה פעולת שבתאי, בעבור היותו מושל, ואז יחרבו מדינות רבות, וימעט הישוב, אבל לא יחרבו העולם לגמרי. וע"ז הדרך יהיה תמיד בכל אלף השביעי, ודעת הדרש כאלו החכמים, ועיין (התירוש לשר העדולמי נח פ' לד אות ו) בהערה שם מה שכתב ע"ז:

Comment 71

[עא] יום דמתרגמינן "יממא" וי"ו באוריתא ופי' יום ממש בלא לילה, ובמקום שמתורגם יום או יומין, פירושו יום ולילה, ע"כ תרגום אונקלוס, ויקרא אלהים לאור יום "יממא" (יא"ר):

Comment 72

[עב] ובשמות (טז כה) על הפ' "אכלוהו היום, כי שבת היום לד' " ביאר הח' ז"ל בארוכה וז"ל "רבים חסרי אמונה השתבשו בעבור זה הפסוק, ואמרו כי חייב אדם לשמור יום השבת והלילה הבא אחריו, כי משה אמר "כי שבת היום לד'" ולא הלילה שעבר, גם אמר "מחר" (שם פ' כג), ופי' "ויהי ערב ויהי בקר" כרצונם כי יום ראשון לא השלים עד בקר יום שני ולא דברו נכונה וכו', ועתה שים לבך להבין טפשות המפרשים ויהי ערב ויהי בקר אשר הזכרתי, כי הכתוב אומר ויקרא אלהים לאור יום, והוא מעת זרוח השמש עד שקעו, ולחשך קרא לילה, מעת שקוע השמש עד זרחו, והנה הלילה היפך היום, כמו שחושך היפך האור א"כ איך יקרא מעת ערב שהוא עריבת השמש עד בקר יום, והנה הוא לילה, והנה כתוב על אלה לילה ליום ישימו" ועיין ביאורי שם, ומה שחרד הח' ז"ל על הפי' "ויהי ערב ויהי בקר", כי בימי הח' ז"ל היה מי שרצה לפרש שהלילה הולך אחר היום ושהשבת מתחיל בבקר, ופי' "ויהי ערב ויהי בקר יום אחד" כשהיה בקר יום שני אז נשלם יום אחד, והח' ז"ל בקנאו על הדבר הזה כתב נגד הסברה הזאת ס' "אגרת השבת" לבאר תכונת השנה והחדש והיום הנזכרים בתורה, ובו יצא להוכיח בראיות רבות אמיתת הקבלה בדבר השבת, ויקלל בקללות נמרצות למי שיקרא את הפי' הזה בקול גדול, וגם הסופר הכותב אותו בפירושו התורה ידו יבוש תיבוש, ובאמת אין לנו להביא ראיות אחרות, כי הפסוק "מערב עד ערב" (ויקרא כג לב) הוא ראיה ברורה, ואין צורך לראיות אחרות:

Comment 73

[עג] וכן הרדי"א ישיג על הגאון ז"ל וכתב "כי הדעת הזה אין ראוי להשגיח בו, כיון שאין המציאות מאמת אותו, ולא בא עליו מופת, והם באמת דמיונות בני אדם, שכאשר יקשה עליהם לדעת הדבר יעשו להם דמיונות כוזבים לשכך את האוזן להסיר מעליהם תלונת הספקות":

Comment 74

[עד] וכן אז"ל (ב"ר פ"ד ב) "ר' יהודה ב"ר סימון אמר, יעשה מטלית לרקיע כד"א "וירקעו את פחי הזהב":

Comment 75

[עה] כאן צייר את האויר שבין הארץ והעננים כגוף מרוקע המבדיל בין המים שבארץ והמים שבעננים, והוא סובל המים עליו, וברצון השם הם יורדים משם על הארץ, והוא שהאל נתן בטבע המים להנשא למעלה ולרדת אח"כ למטה לארץ, ובתרגום היוני המיוחס לשבעים זקנים מתורגם רקיע ענין חוזק, וכן תרגמו אח"כ בלשון רומי, וזה נמשך להם מהוראת שרש "רקע" בלשון סורי שהוא מורה חזוק, וכן רקיעא בלשון סורי חזק וקשה, ולדעת קצת רקיע, לשון הכאה ודחיפה כמו "הכה בכפך ורקע ברגלך (יחז' ו יא) ע"ש שהשמים והאויר המקיפים את הארץ מכל צד, וכמו הם דורכים על הארץ ועוצרים חלקיה מהתפרד, וכל זה רחוק מפשט הכתובים, ומכל מקום נראין הדברים שתחלת הוראת שרש רקע הוא ענין דריכה והכאה, ומפני שהדבר שמכים עליו הוא נשטח ונמתח הושאל שרש רקע להורות על המתיחה והשטיחה (שד"ל) רקיע לא נמצא בכנוי, כמו שמיו, שמיך, שכל דבר מרודד קרוי רקיע, והאומר רקיעך, לא נדע במה מדבר (רוו"ה):

Comment 76

[עו] עיין יהל אור, ובז"ח ברא' (דף טו א) "אר"א אלמלי דסחי שמשא בימא דאוקיינוס הוי שריף ואוקיד לכ"ע, סליק מתחות ארעא דישובא ונגע לההוא דרגא דאיקרי קרבוסא בלשון יין", ופי' הגרד"ל, משמע שהוא קו האופק של קצה השמים שנגד אוקינוס שבאמצע כדור הארץ שמשם מתחיל השמש לעלות לחצי כדור שלנו, וא"כ אולי הוא "קרכוסא" בכ"ף והיינו קרקוסי דהכא, ויהי' זה השם לצירי הצפוני והדרומי בשם המושאל שבהן הארץ עומדת על בלימה במרכז אויר שתחת השמים, כאלו אחוזה בקורקוסי שמים בצירים הנ"ל, ומפני שהמשיל השמים כאהל פרוס על הארץ קרא חיבורן לארץ בלשון ווין וטבעות המחברים האהל ביתדותיו ומתריו", ועיין ערוך השלם ערך "קִרְקָס" שפי' מלשון יון טבעת או וי"ו עגול, וכן פי' המוספי, (ובב"ר פי"ח א) אפי' קורקוסים של זהב עשה לו, וכן (בבמד"ר פ"ד) "ופורקין את הקורקוסין", ופי' המפרשים שהוא מלשון קרסים וטבעות:

Comment 77

[עז] ובזה יאמרו החכמים שהאויר הוא שלשה חלקים, החלק שיהיה בו הגשם והמטר ושאר הדברים הנוגעים מנהגם, וחלק האמצעי והוא חם ולח, והחלק העליון הוא חם ויבש, כי הרוח המנשבת הוא מורכבת לא פשוטה (רלב"ג) וכן מבואר בס' האותות הביאם הרדי"א והאריך בהם, ובפרדס רמונים לרש"ט שפרוט, שהעליון הקרוב לאש חם ולח, ומה שלמטה ממנו חם בסבת קורבתו מן האידים העולים מן המים ומרוחק מהגיע אליו ההתהפכות הניצוץ, ומה שלמטה מזה קרוב לארץ חם ויבש לסבת קורבתו מהתהפכות הניצוץ, ועיין אהל יוסף ששם יבאר, שהאחד חם גם יבש מעט, בעבור היותו דבוק אל גלגל האש, והשני קר ולח, והשלישי שהוא השפל היה ראוי שיהיה קר ולח יותר מהשנים הראשונים, ואיננו כן רק הוא חם ולח יותר מהם עיי"ש. ודעת הח' ז"ל כי הרקיע הוא דבר נטוי על ראשינו, ולא יקיף כגלגל הסובב, וזהו שאמר שקצות השמים עם קצות אוקיינוס, כלומר שקצות הרקיע מגיע עם מי אוקיינוס, אבל לא מקיפין אותו, והוא כמו האהל שהיא מתוח ונטוי כדמות הגג זהו שאמר "וימתחם כאהל לשבת" (ישעי' מ כב) ועיין יסוד עולם לר"י הישראלי מאמר ב פ"א שסתר דבריו עיי"ש:

Comment 78

[עח] פעולת ההארה אשר האיר ד' עפ"י המים היא סבת הוית הרקיע, וזהו דבורו, וזה כי מבואר הוא בטבעיות שהאידים העולים מן הארץ הם חלקים מימיים דקים מן הדקים העולים מן המים בהתייבשם כחום היום, ונשאים באויר לקלותם עד הגיעם אל מקום עופפות העבים ששם האויר קר, ונפרד החום ומתחברים חלקי המים, ונעשים רסיסי גשם ויורדים על הארץ, והנה טרם האיר ד' ע"פ תהום היו אלה האידים ממלאים מקום האויר שמפני המים ומעלה עד קצה מקום עליית העבים, כי כלם משקה מפני קרירות האויר כלו, יען לא הוחם האויר שלמטה באור, אולם אחרי האיר ד' ע"פ תהום, הוחם זה האויר התחתון מהאור העובר בו, פעמים בביאה ממעלה למטה, ובשובה אחור בכפילה ממטה למעלה, אז נטהר זה האויר ונזדכך מהאידים, כי עלו למעלה אל מקום העבים ששם האויר קר, בעבור ששם פסק כח נפילת האור:

Comment 79

[עט] ואפשר לדעת זה נתכוון ר' עקיבא (חגיגה דף יד ב) ולכן אמר שלא יאמרו מים מים, כי אינם בפועל מים, רק בכח, וקרא לרקיע אבני שיש טהור, לפי שהוא בהיר המראה, ודעת בן זומא שהי' שם מים בפועל כסברת רבינו סעדיה, ועיין פרדס רמונים להרש"ט שפרוט על המאמר ד' נכנסו לפרדס (חגיגה שם), ובב"ר (פ"ד א) ר' חנינא אומר יצאה אש מלמעלה ולחכה את פני הרקיע" ופ' המקו"ח שכוונת זה החכם במה שאמר יצאה אש מלמעלה, ר"ל המתהפכת ניצוץ השמש לחכה הרטיבות שבו, ר"ל הקיטור הלח העולה והתחזק, וזה הוא שאמרו במדרש (שם סי' ט) שהשמים נבראו מאש וממים, ר"ל מתהפכת הניצוץ, והמים הוא הקיטור הלח העולה, ומאותן שני דברים נברא הרקיע שנקרא אש ומים, והרנ"ק כתב וביאר כוונת הח' ז"ל, שכל זמן שהיתה הארץ מכוסה במים לא היתה עצם מוקשה, כ"א מתפרד כמו החול, וקרוב לזב ונגר כמו המים, וקרני האור לא חזרו, כ"א עברו בתוכה, והיה כח האור חלש, אולם כאשר ע"י כח מאמר יקוו המים מעל האדמה, ונתיבשה הארץ בעלותה למעלה מן המים, והנה הכו קרני האור ביבשה וחזרו לאחור כמו שהוא עד היום, ורבה האור ונתחזק, אז טהר האויר בעצמו מן האידים המימיים ונעשה העיגול האוירי הסובב כל הארץ, שבו ומתוכו יראו לנו השמים, ויתהוו בו המטר והשלג והברק, ושאר אותות האויר, וע"כ יקרא החכם לחלק האויר הזה שחשב ג"כ המשכו עד לאיזה פרסאות מן הארץ כמו האחרונים וקרא לו בפי' (לתה' קמח ב) "כדור הסגריר", ויחשוב שרק עד גבולו יגיע ערוב היסודות האש, והמים, והגפרית, ושאר חלקי עפר שמהם התהוו אח"כ כל יציר מורכב:

Comment 80

[פ] וכן אמר החבר (כוזרי מאמר ה סי' יו"ד) "התחיל "עוטה אור כשלמה", רומז על מאמרו "יהי אור" נוטה שמים כיריעה, רומז אל "יהי רקיע", עיי"ש כל המאמר הבאתי למעלה קרני אור (הערה כד):

Comment 81

[פא] עיין יהל אור מה שביארתי דעת הח' ז"ל, וכן הוא דעת הרד"ק, וכן דעת התכן הגדול ר' אברהם ב"ר חייא בעל "צורת הארץ" וכמו כן תמצא להח' ישראלי בפ' ראשון ממאמר שני מספרו "יסוד עולם" ובשאר מקומות רבות שם בספרו אשר על סברא זו הניח כמה יסודות ובנה עליו כמה בנינים, וכן הוא דעת כל הקדמונים, הן מבני ישראל והן מאו"ה, וכתב ע"ז התכן הגדול בעל ס' "נחמד ונעים" שכולם כאחד נמצאו בזה שוגגים ומוטעים, כאשר נתוודע ונתברר היום האמת לאמיתו, שכל ששה קצוות של כדור העולם, המה מגולים ונראים, ואם נמצאו לרז"ל שדעתם ג"כ נוטה להדעת הראשונה, כמו שמצינו (פדר"א פ"ה) שאמרו שם שהארץ על התהומות נרקעת כאניה שהיא צפה בלב ים, כך הארץ מרוקעת על המים, (עיי"ש בפי' הגרד"ל) וכן בכמה מקומות, ובמד"ר אמרו שהעולם ככדור והים כקערה, אשר כפי הנראה מדבריהם ז"ל שדעתם שחצי כדור העולם שקוע במים, אין לתמוה, כי במקומות רבים בעניני התכונה ומדת הארץ "דבריהם ז"ל חתומים וסתומים, והרבה דברו דרך משל וחידה ונכון לפרש הפסוק כפי' הח' ז"ל (תה' כד ב) שהביא בשם ר' משה שיפרש "על" כמו "עם" וכדעתו פי' בעל פ' הברית (ח"א מאמר ט פ"ו) ופי' כי הוא עם ימים יסדה לתבל, וכן ועל הנהרות יכוננה, פי' עם נהרות יסד ארץ ותבל עיי"ש:

Comment 82

[פב] ובס' מעשה השם להח' ר"א אשכנזי בפ"ג מספרו בפ' "יהי רקיע" כתב שקודם מאמר יהי רקיע היתה הארץ גוף מקשיי עד שאם האדם היה חופר עד המרכז לא הי' שם מים, אבל כאשר גזר הבורא יהי רקיע בתוך המים, הנה אם תחפור תמצא מים, ואם תוציא המים תמצא יבשה, ואם תוסיף לחפור באותה היבשה תמצא עוד מים, באופן שזה היה אמרו יהי רקיע שב אל הארץ האמורה שיהא ממנה רקיע תוך המים, וכן יאמר שם בפ"ד ובפ"ז, ועיין בס' (נחמד ונעים סי' סה):

Comment 83

[פג] (ובב"ר פ' ד ו) "זה אחד מן המקראות שהרעיש בן זומא את העולם" ופי' רש"י ז"ל שהרעיש את עולמו שהלך לו מן העולם, ועיין ברמב"ן ובהתירוש לשר העדולמי מה שפי' ע"ז:

Comment 84

[פד] ובב"ר (פ' יז ד) שאל הקב"ה לאדה"ר מה שמו יקרא לו, ואמר לו אני נאה להקרא אדם שנבראתי מן האדמה:

Comment 85

[פה] פי' שהקוות המים והראות היבשה לא היתה בריאה, ולא נחשבה בפני עצמה, שאין המעשה נקרא אלא על הוויות ובריות שנתחדשו, לא על הפעולות ביסודות, כי לא נתהוו בזו הפעולה לבד ענין ודבר חדש בשדה הבריאה הזו שהוא עיגול המים והעפר, והמקום הפנוי שנתהוה בו ע"י יבשות הארץ, ואין בו עתה בריאה אחרת זולתי האור הבא מלמעלה, והרקיע שהוא אויר חדש למטה מן הרוח (רנ"ק):

Comment 86

[פו] לשון קווי הונח על המים לפי שעומדים בקו ובשטח ישר, מה שאין כן הגופים הבלתי נגרים שבנפלם אלו על אלו נעשים גל, ולא נמצא לשון זה שלא על המים, אלא בפ' "ונקוו אליה כל הגוים" ושם היא מליצה שיריית מושאלת מן המים, כמו "ונהרו אליו כל הגוים" (ישעיה ב ב) שהוא מושאל ממרוצת המים בנהר, ומלשון מקוה, נראה שנגזר מלשון רומי שענינו ישר (שד"ל):

Comment 87

[פז] הראב"ע ז"ל כשנתעורר בענין הרקיע כתב שהגלות היבשה היתה סבה להוית הרקיע, לפי שבסבה התהפך בה נצוץ השמש לקשות הארץ, ויבשותה בהגלות נעשה האויר השכן אלינו ריקים ספיריי, ולדעתו זה קודם ניצוץ השמש והארתו, והוא היה סבה ליבשות הארץ, והגלות היבשה קודם להוית הרקיע, וקשה הלא השמש והירח והכוכבים נבראו ונעשו ביום ד', והיבשה נגלית בג' קודם לכן עוד שהרקיע נעשה בשני קודם הגלות היבשה, ואיך יהיה מה שנעשה בד' סבה אל מה שנעשה בג', ומה שהי' בג' סבה למה שנעשה בשני, וחשב לתקן כ"ז באמרו ש"ויאמר אלהים יקוו המים", וכן "ויאמר אלהים יהי מאורות", ענינם וכבר והשתדל להביא עדים, שהוי"ו תבוא בכתוב פעמים במקום "וכבר", אבל לא השיב דבר לענין המים, וסדר המלאכות, כי למה יזכור הכתוב הוויות המסובב קודם להוויות הסבה, ואין לומר שהיו הדברים כלם נעשים יחד, כי הנה התורה האלהית שמה ביניהם הבדלי הפרשיות ויחוס המלאכה לימים נפרדים והוא המורה שאינם אחת, גם אין לומר כי לא מצאנו בריאה בג' כי הקוות המים אינה בריאה כמ"ש הח' ז"ל, שהרי מצאנו בג' בריאה, הדשאים והאילנות (רדי"א) עיי"ש מה שביאר דעתו בזה:

Comment 88

[פח] ולרוו"ה שם מים, ושם ים, עיקר שרשם "הם" מענין ההמיון וכ"א (זהר ברא' קיג ב) "מיא אזלין ונחתין ומשמעין קליהון, ועד כאן קליהון לא שכיך וקרא לה ימים", ודע כי אין שם הים נקרא על המים כ"א על החפירה, וקרקע המקוה נקרא "ים" כדכתיב "כמים לים מכסים" (ישעי' יא ט) כי המים מכסים את החפירה הנקרא "ים", וכן "ואת הים הוריד מעל הבקר" (מ"ב טז יז), כי מפני שהוא מקוה מים גדול יקרא כן, וזה הוא שת"א "ולבית כנישות מיא", כלומר החפירה שהוא בית המקוה שהמים נקוים שם, וכן בברכת הדגים או התנינים ביום החמישי אמר, "ומלאו את המים בימים" (למטה פ' כ"ב) ביאר כי המים עומדים בימים:

Comment 89

[פט] אמנם אמר ימים, ולא אמר ים, לפי שטבע הים מתחלף, להתחלף טבע מקומות הארץ אשר יעברו מימיו בהם, כמו שהתבאר בס' האותות (רלב"ג) (ובב"ר פ"ה ח) "והלא ים אחד הוא ומה ת"ל ימים, אלא אינו דומה טעם דג העולה מעכו, לעולה מצידון, ולעולה מאספמיא" וכן הביא רש"י ז"ל המדרש הזה, ועיין ברא"ם ז"ל שטען על אגדה הזאת, ועיין בפי' מהרז"ו, וכן בעל ס' מעשה השם הביא פירושים נכונים ע"ז עיי"ש:

Comment 90

[צ] כאשר נראתה היבשה צוה השם שיעלו בה כל דשא ועשב ועץ פרי ולא נתיחד יום לצמחים, ונראה לי לפי שהן דבקים ומחוברים ליבשה, והן חלק מן הארץ ולבושה ויפיה, וכדרך "ועמקים יעטפו בר" (תה' סה יד) על כן נעשו עם היבשה ביום אחד, הכל מעשה אחד לתקן היבשה (רנה"ו):

Comment 91

[צא] דשא הוא שם עצם כללי בו נכללו כל מיני הצמיחה, דבתחילת צמיחתן עדין אינן נכרים מאיזה מין המה, ומלת עשב שם עצם פרטי הוא, ולא יתכן ושייך לדבר רק עד אחר שגדל קצת וניכר מאיזה מין היא, ע"כ לא נוכל לאמר תעשיב הארץ כי מלת עשב, לא שייך לומר רק עד אחר שגדל קצת ולא בתחילת צמיחתן, ע"כ אמר תדשא הארץ דשא עשב, ואחר הצמיחה ניכר עשב פלוני, ודשא הוא תחלת הפעולה בעשב, לפיכך בא ממנו פעולה, כמו מן צמח, ולא בא כן מן עשב, ומלת תדשא כולל גם העצים, כי גם העצים בתחלת צמיחתם הם קטנים ורכים כדשאים, לכן מלת תדשא מושך עצמו ואחר עמו, וכן הוא פירושו, תדשא הארץ דשא ותדשא עץ פרי, ורנה"ו פי' כי דשא כולל כל ירק שאינו מזריע זרע וצומח מאליו, ועשב הוא הצמחים, שצריכין נטיעה והן למאכל, ושעור הכתוב כך הוא, תדשא הארץ דשא החציר, וכל מיני צמחים היוצאים מאליהן (ווילדע געוועכסע) וכן עשב מזריע זרע זרעונים וירקות שהן למאכל, והוא מזריע זרע שנטיעתן ע"י זרע היוצא מהן, והירקות יניחו לזרוע זרע, ומאותו הזרע יצמיחו לשנה האחרת עיי"ש שהאריך להביא ראיות ע"ז, ובמשנה התיחד למיני הירקות, ובא גם בלשון רבים "ועל הירקות אומר פרי האדמה, ר"י אומר בורא מיני דשאים" (ברכות ו, א):

Comment 92

[צב] זכר תחלה הצומח החסר, והיא עשב המזריע, ואח"כ זכר השלם, והוא האילן העושה פרי אשר בפרי ההוא זרע יתהוה ממנו מינו, לפי שזה הוא הסדור הנאות לפי הטבע, וכבר יתבאר לך שהעשב הוא חסר בהקש אל האילן. לפי שבו ימצאו רבים הוים מהעפוש מה שאין כן באילן (רלב"ג) פתח בדשא המרובה בצמחים, ואינו נזרע, ואחריו העשב שהם זרעוני שדה וגנה הנזרעים ופחותים מדשא, ואחריו האילנות הפחותים משניהם (רוו"ה):

Comment 93

[צג] שומר מינו כסדר המערכת העליונה, ומה שלא נאמר בדשא למינהו, לפי שאינו נזרע, גם לא ישא פרי מאכל אלא חציר ואילני סרק, ודעת רז"ל (חולין ס) בשעה שאמר הקב"ה למינהו באילנות נשאו דשאים ק"ו בעצמן, והרמב"ן ז"ל תמה, איך לא הזכיר הכתוב אילני סרק, ואיך צוה בעץ פרי לבדו, וכתב, ואולי בזה נתעוררו רז"ל ואמרו שאף אילני סרק עשו פירות, ומקללת האדמה היו סרק, ואולם האמת שגם עץ השדה יתן פריו אשר בו גרעיני הזרע, והראוי למאכל יקרא עץ מאכל, אבל עץ פרי הוא שם כולל לאילני סרק ולאילני מאכל, וכן כתב הרדי"א שאין עץ בעולם שלא יעשה פרי, וגם אילני סרק פרי יש להם, והם העפצים, אבל יש מהעצים שיש להם פרי נאכל, ויש מהם שפרים אינו נאכל, והוא טוב ומועיל לדברים אחרים ולתרופות, אבל עכ"פ פרי יש לכל עץ:

Comment 94

[צד] השם ברא מאורות, שהן כלים שהאור מתקבץ בהן, אז החל האור לפעול פעולתיו בתחתונים, ואע"פ שנדמו המאורות למאור הטבע, הנה נבדלו הבדל רב, והוא ההבדל המבדיל בין הנבראים העליונים לנבראים התחתונים, שהתחתונים כלים ונפסדים, אבל האור השמימיי כשיתקבץ במאור שלו, לא יכלה המאור שלו, כי המאור עצמו מעשה אלהים הוא (רנה"ו) המאורות לא נראו היטיב בעולם השפל עד שהתכונן האויר בנקיונו, והארץ ביסודה, ובהתלבשה במעטה הצומח (רנ"ק):

Comment 95

[צה] וע"ד הפשט מלת יהי בלשון יחיד, ע"ש שאין אור שניהם אלא אחד, וכן הזכיר מיד והיו למאורות, למארת כתב, כי אור הלבנה, הוא האור הנאצל מן החמה, וכן בפסיקתא דר"כ הוצ' באבער פ' "החודש" א"ר יוחנן לא נברא להאיר אלא גלגל חמה בלבד, יהי מאורות, מארת כתיב, פי' שבא לרמז שאינו רק מאור אחד, והוא קטרוג הלבנה שאמרה, אי אפשר לשני מלכים שישתמשו בכתר אחד, ועיין ירושלמי תענית פ"ד ה"ג ברביעי היו מתענין על התנוקות שלא תעלה אסכרה לתוך פיהם, יהי מאורות, מארת כתיב, והובא (מס' סופרים פי"ז ה"ה) וכן ברש"י על התורה:

Comment 96

[צו] ובפסיקתא זוטרתא (ברא' א יד) לא אמר יהיו מאורות, אלא ללמדך, כי האור שברא ביום ראשון ממנה נהיו המאורות, ע"כ כתיב יהי, ועיין (חגיגה יב א) וחכ"א הן הן מאורות שנבראו ביום ראשון, ולא נתלו עד יום רביעי:

Comment 97

[צז] אפשר כי למועדים שב לשניהם, ר"ל לשני המאורות הגדולים, אל השמש וארבע תקופותיה, ואל הירח וחדשיה שבהם ימנו מועדים, והנה אמר "ממגד תבואות שמש, וממגד גרש ירחים" (דברי' לג יד) ביאר שיש מהם מיוחס אל השמש ותקופותיה, ומהם מיוחס אל הירח וחדשיה, ואו"ת ולמועדים "ולְזִמְנִין" ר"ל רגעים ושעות ותקופות קיץ וחורף ולא תרגם "למועדיא" כמו שתרגם מועדי השם, כי דחוק מאוד לומר על שם העתיד, ולכן תרגם כפשוטו לזמנין, ורנה"ו כתב ששרשו "יעד" כי על ידי המאורות נדע כל המקומות, וכל הזמנים, הם המועדים זמן החרישה והזריעה והקצירה, וזמן הקור והחום והקיץ והחורף בכל גבולות הארץ, ובזה נכלל פי' הח' ז"ל שאמר "לשעות", כי לפעמים נועד על זמן שעה, ויראה ע"י המאורות:

Comment 98

[צח] וכן פי' רש"י ז"ל על לקוי המאורות, וביאר כשהמאורות לוקין סימן רע הוא לעולם, ותמה עליו בעל מעשה ד' שדבר הידוע עפ"י חשבון איך יתכן שיהיה סימן טוב או רע לעולם, וכתב "אם הם דברי אגדה בקשתיה ולא מצאתיה בכל ספרי האגדות אשר אתי", ובמחכ"ת האגדה מפורשת (סוכה כט א), וכתב רוו"ה "עיקר משמעות אות, סימן וראיה וזכרון לדבר, אף שהיא מנהג עולם ורובו לטובה במקרא, חוץ משנים ושלש, ואותות בלשון רבים, רובן לרעה, ויוצאין ממנהג עולם, כמופת ומופתים שכולן לרעה, ושלא כמנהג, ואפשר שמטעם זה דרשו כאן לאותות על הלקוין, ואין זה מדרך פשוטו:

Comment 99

[צט] וטעם אותות סימנים, ואומות העולם קראום כן, מפני שהיו מאמינים שהם סימנים על מה שעתיד לבוא וכמו שאמר ירמיה "כי יחתו הגוים מהמה" (ירמיה י ב) והנה ראוי היה שיאמר תחלה, והיו לימים ושנים ולמועדים, ולבסוף יזכיר האותות שאינם אלא לפרקים, אלא שרצה להחל בגדול, מפני שהאותות הם עיקר המכוון בחצי הפסוק הזה, כי רצה השם להודיע את ישראל, כי גם אותות השמים אינם אלא כמו הימים והשנים כולם מסודרים ברצונו כשאר חקות הטבע, וכמו היום והלילה, וזרע וקציר, וקור וחום, וכמו שהיום והלילה וקור וחום, אין להם אלוה מיוחד, ואינם מודיעים העתיד לבוא, כן גם אותות השמים, ומאחר שהאמונה באותות השמים ובלקיות חמה ולבנה ללמוד ממנו העתיד היתה מפורסמת אצל האומות ומשה מרחיק הטעות הזאת, ומודיע שהן דבר טבעי כמו הימים והשנים (שד"ל), אצל הרב ר' שלמה נעטטער נמצא כ"י מפי' הח' ז"ל על התורה והכתב ישן נושן על קלף, ושם "והיו לאותות" ור"י בן בלעם אמר, כי טעם והיו לאותות על חכמת המזלות כמו "ומאותות השמים אל תחתו" ואחד מן הגאונים אמר, כי טעם לאותות על קדרות הלבנה בכל הארץ, והשמש במחשך הלבנה, ור' אברהם הבבלי אמר כי לאותות כעמידת השמש ושוב הצל אחורנית וזה גם הוא, או כי למועדים, על מועדי השם המקודשים":

Comment 100

[ק] טעם השמות 'ל'כ'נ'ח'מ'צ'ש, גלגל הקרוב ממנו הוא גלגל הירח, ונקרא גם סהר ולבנה, ירח הוא שמו העקרי וי"ל שנקרא ירח, לפי שאורו מתחדש בכל חדש, ותרגום "חדש" "ירחא", וסהר, תרגום "ירח" "סיהרא", ולבנה לפי שעינו לבן, והשני שלמעלה ממנו, הוא גלגל שבו הכוכב, הנקרא "כוכב" אעפ"י שזה שם כולל לכל הכוכבים, וגלגל שלישי של מעלה ממנו שבו "נוגה", ונקרא נוגה ע"ש הזוהר, שנאמר "ונוגה כאור תהיה" (חבקוק ג ג) ולפי שזה הכוכב מזהיר הרבה, קרוב מזוהר הירח נקרא נוגה, וגלגל רביעי שבו "חמה", שמה העיקרי "שמש" ונקראת "חמה" שממנה תהיה החמימות בעולם, ונקראת "חרס", שנאמר "בטרם יבא החרסה" (שופ' יד יח) ואפשר שנקראת כך לפי שאדומה כחרס, בעת שתזרח, ובעת שתערב, וראיה לזה שלא מצינו שקראה בזה השם אלא בשני עתים אלו, שנאמר "האומר לחרס ולא יזרח" (איוב ט ז) "בטרם יבא החרסה" (שופ' יד יח), וגלגל חמישי שבו מאדים, ונקרא מאדים לפי שהוא אדום במראיו, ואומרים שהוא מושל על שפיכות דמים ועל המלחמות, וגלגל ששי שבו כוכב "צדק" ונקרא צדק, לפי שהוא דן השופטים והדיינים, וכיוצא בהם, וממנו תבוא הרעה למי שאינו שופט מהם בצדק, וגלגל שביעי שבו "שבתי" ונקרא כן לפי שתנועתו כבדה, והוא נראה כשובת ונח יותר מכל השבעה (פירוש הרמב"ם פ"ג מה' יסוה"ת):

Comment 101

[קא] וכן פי' הח' ז"ל (תה', ח, ב) "ידוע כי שבעה מעונות למאורות ולחמשה כוכבי לכת, והמעון השמיני לצבא גדול, והתשיעי לגלגל המזלות ההולך ממזרח למערב" וכן דעת הרמב"ם ז"ל בפ"ג מה' יסוה"ת שכתב "וגלגל שמיני שבו שאר כל הכוכבים שנראים ברקיע, וגלגל התשיעי הוא גלגל החוזר בכל יום מן המזרח למערב, והוא המקיף ומסבב את הכל", ואומרים שבכחו הגדול שמשים לו האל ית' מושך עמו כל השמונה גלגלים עם כוכביהם, ומכריע אותם במרוצתו העצומה, ומקיף את העולם פעם א' בכל יום, וסבוב זה נקרא בפי החכמים התנועה העליונה, גם נקראת התנועה היומי, והח' ר' יהודה ן' מלכה ז"ל כתב בס' יצירה בסדר הגלגלים שהם עשרה, והראשון גלגל השכל, והשני גלגל הנפש, והשלישי גלגל המזלות, ואחריו על הסדר שבעה כוכבי לכת, ואמר בביאור כי גלגל הנפש, הוא אשר יקראו חכמי התכונה, הגלגל החלק, והוא העושה התנועה היומית אשר בסבתו הוא קיום המציאות:

Comment 102

[קב] דעת הגר"א כי שבעה רקיעים, הם נחלקים לשנים חמש בפני עצמן ושנים בפ"ע, ור' יהודה שאמר (חגיגה יב ב) שני רקיעים הם, ור"ל שאמר שבעה לא פליגי במציאות אלא שזה חשב בכללות, והם נחלקים לשנים, שמים ושמי השמים, וזה חשב בפרטות, והם שבעה, וחמשה רקיעים העליונים, הם נבראו ביום ראשון, ועליהם אמר "ברא את השמים" ואלה נקראו שמי שמים, ורקיע התחתון, שבו חמה ולבנה כוכבים ומזלות נברא ביום שני, ועליהם אמר יהי רקיע, ונקרא ג"כ שמים, כל הרקיעים יחד נקראו שמים, והוא שם הכולל, וכל אחד לבדו יש לו שם פרטי, וע"ז התחתון אמר יהי מאורות ברקיע השמים, ועוף יעופף ע"פ רקיע השמים, כדי שלא לטעות שהוא השמים שנבראו ביום ראשון, השמים העליונים נקראו שמי שמים, לפי שהם רחוקים מאוד בגבהם, כי מלת שמים נגזר ממלת שם, המורה על דבר המוביל מרחוק, והוא לשון גובה, (ועיין מורה ח"א פ' סט, ובח"ב פ' ט, ועיין בפירוש הרמב"ם בפ"ג מה' יסוה"ת ה"א:

Comment 103

[קג] והרדי"א יתמרמר ע"ז וכתב שהוא הטעאה, לפי שהכתוב אומר בביאור "יהי מאורות ברקיע השמים" "ויתן אותם אלהים ברקיע השמים", והוא המורה שהם נתונים בו, לא שיראו באמצעותו, כי הנה האמצעי עם היותו המוביל הקרוב לחוש, אינו נושא המוחש, כ"א הדבר הנראה אף כי בכל חלקי האויר שבין השמים והארץ נראים המאורות, ולמה יוחסו א"כ לרקיע שהוא חלק התחתון בלבד, ויאריך להביא ראיות ע"ז עיי"ש:

Comment 104

[קד] מתחלה כשכולל את שני המאורות יחד קורא אותם גדולים, ולפי שהם גדולים לגבי הכוכבים, אבל בסיפיה דקרא, דאינו כוללם יחד כתב "ואת המאור הקטן" (בכור שור) מלת גדול בלה"ק כוללת כל הדברים, גדול בחכמה, גדול בעושר, גדול בגבורה, וכן בכל דבר יש גדולה, ופה על הגדולה באור כי השמש והירח מאירים בארץ יותר מכל הכוכבים, אבל במדת גופם יש כוכבים גדולים מהן הרבה (רנה"ו):

Comment 105

[קה] וכן השיב הח' ז"ל לרבינו דוד נרבוני על הג' שאלות ששאלוהו וז"ל "דע כי על דרך פשוטו של מקרא אין מלת הגדולים, שזה גדול מזה, רק נקראו גדולים, בעבור שאורם גדול מאור הכוכבים, ואור השמש גדול מהכל, והנה אור הלבנה גדול כנגד אור הכוכבים, וקטן כנגד השמש, וכמוהו וילכו שלשת בני ישי הגדולים (ש"א יז יג) והנה אליאב גדול מכולם. ואבינדב קטן כנגדו, וגדול כנגד אחיו הקטנים ממנו" וכן כתב הח' ז"ל בס' העבור וז"ל "ודע כי חז"ל אמרו אין מקרא יוצא מידי פשוטו, והנה כן פי' הפסוק, הכתוב אמר הגדולים על המאורות שניהם כנגד הכוכבים, רק האחד גדול מחבירו, וכמוהן שלשת בני ישי הגדולים, ואליאב לבדו היה הבכור, רק נקראו שלשתם גדולים כנגד דוד", ור' אברהם הנשיא הספרדי ב"ר חייא בס' העבור שחבר כתב, כי הירח נקרא גדול וקטן כנגד אורו, כי נברא ואורו יחסר, ואח"כ ילך הלוך וגדול:

Comment 106

[קו] עיין יהל אור, ולפירוש הרשב"א בפי' האגדות שהובא (בע"י חולין פ', א) בהא דשניהם שוין, דהיינו שנבראה הלבנה בקומתה השלמה, שעת מילואה, כמו שהיא בניגוד החמה, ועיין ביאור הגרד"ל שפי' לגי' הספרים "חיבר" יהיה ביאורו לשון חברים על שהיו שניהם שקולים יחד, ובהגהות המיוחסות להגר"א הגי' "ברא" שני המאורות, ועיין במעשה אפוד באגרות ר' פריפוט דוראן, בשלש תשובות שהשיב לר"מ קרשקש כתב שם וז"ל "ואשר עוד בקשה נפשך התשובה ביאור למאמר רז"ל (חולין ס, ב) "הביאו עלי כפרה", לפי דעת הא"ע נ"ע, דע כי בכיוצא באלה המאמרים לא"ע נ"ע, אי אפשר לשפוט בם באין ספק מהנרצה אצלו, ואשר יאמר בו הוא על צד עשות הציור לדרש, ואולי כיון בו אצל הא"ע מה שיאמר בו, ואולי לא, ודומה לזה אמרו בפ' נח "והדרש ביום שנטעו שתה מיינו ויש לו סוד", וכן אמרו בפ' תולדות יצחק, "ואל ידחוני בקנה של דרש כי יש לו סוד", אלה המאמרים ממנו, ודומה להם הוא בלתי אפשר לשפוט בם משפט מוחלט על דעתו בהם, כי המאמר בהם הוא על דרך הביאור, ונתינות הפנים למפרשים, וזה יאמר בכה, וזה יאמר בכה, ואולי כיון אצלו לא כאחד מהם, כי אין אצלינו הקדמות מבוארות מדברי הח' א"ע ז"ל בספריו, נוכל לעמוד בהם על אמיתת המכוון אצלו, כמו שנמצא אצלינו ברוב סודותיו ורמיזותיו, ובהיות הענין כן, לא תקוה ממני, שיהיה מה שאומר אותו הוא המחויב על כל פנים מסברת הח' ז"ל, וצריך לידע כבודך, כי מה שיראה שתהיה כונת הח' ז"ל בזה הוא מכלל הענינים שהסתרתם מחויבת, והם הם הדברים שנקראו סודות ד', ולא הותר הדבור בהם בביאור אף לחכמים, פן ישובו מטרה לכל סכל מה, ומה שלא לאשר לא הגיעו למעלת החכמה כמוני", ועיין אבודרהם בפי' יוצר לשחרית של שבת, ומה שמביא בשם הח' ז"ל, ועיין עקידה פ' בא שער לז, וברבינו בחיי פ' פנחס על הפסוק "ושעיר עזים אחד לחטאת", ובעבוה"ק לר"מ ן' גבאי חלק סתרי תורה פ"ז, ובס' מעשה ה' פ"ח, ובס' אמונת חכמים פ' ששי, ובס' באר הגולה להג' מהרי"ל מפראג ד"ה "בפ"ק דשבועות":

Comment 107

[קז] ור"ש נסים בספרו "אדרת אליהו" רוצה לפרש שדעת הח' ז"ל על המקובלים, ולא על התוכנים, וכתב שהח' ז"ל היה מקובל, והיה יודע שלתוכנים אין להם ידיעה בנסתרות, וראיה שלו שבמעשה העגל שרצה לדבר על חכמי התכונה קראם חכמי המחקר, וחכמי המזלות, וכן במגלה בפ' "יודעי העתים" אבל כל מי שיש לו מוח בקדקדו, וראה את ספריו הרבים, יודע שהח' ז"ל, לא היה מכת המקובלים, ובימיו לא נתפשטה עוד, ולא ידע ממנה, ועיין בס' מטפחת סופרים להג' מ' יעבץ ז"ל פ' תשיעי שתפס לבעל ס' אמונת חכמים, וכתב עליו ז"ל "מה שחשב בא"ח מ"ש אבן עזרא בהקדמתו לפי' התורה שרס"ג פי' בפ' יהי אור (צ"ל יהי מאורות) כפי דעת המדות הנזכרות לחכמי הספירות, שכוונתו על יו"ד ספירות הידועות בחכמת האמת, לא עמד על דעת אבן עזרא בכאן, כי לא נתכוין לחכמי הקבלה העוסקים במדות אלהיות וספירות הקדושות, אך כיונתו ידוע בזה על חכמי הכוכבים והאיסטרולוגיא, שהם נקראים אצלו חכמי המדות והספירות, כמ"ש בפ' יהי מאורות". עכ"ל, וכמו כן טעה בעל ההשגות על ס' "ויכוח הקבלה", בכתבו בספרו (ענה כסיל דף יד) שהראב"ע ז"ל היה מקובל, וספר צחות שלו על האותיות מעיד לזה, והיה יודע שדווקא חכמי הספירות, שהם המקובלים יודעים סודן של הגלגלים, לפיכך קראם בשמם, לאפוקי התוכנים שחסרה להם הידיעה", וכן כתב הח' יש"ר (אג' יש"ר אגרת שביעית) "כי מה שהראב"ע כינה לפעמים סברותיו בשם סוד, כי ידוע כבר מה שהוכיחו רבים, שאין הכוונה בו אל אחד מסודות הקבלה, רק ירמוז בזה על הרוב אל חכמת התכונה, ואל שפע המערכות, ואל סגולת המספרים ואל מצבי השמש במזלות ביושר או ברבוע, וכדומה, שעל ענינים כאלה חשקה מאוד נפש הראב"ע והתעסק הרבה באסטרולוגיאה כנראה מתוך ספריו הרבים, ובפרט מס' הגורלות, ומס' המספר אשר בידי, ואין להאשימו על ככה בהיות הזמן שבו היה חי הסבה בזה", ועיין בהקדמת התורה להח' ז"ל בדרך הא' הערה 17 מה שהעירותי שמה, והריב"ל (בית יהודה פ' יח בהערה) יאמר הטעם מה שמכנה הראב"ע את החכמים בחכמת הכוכבים בשם "חכמי הספירות" מפני שבלשון רומית נקרא ככב בשם "ספערע" ר"ל כדור או גלגל, או פי' מלשון מִסְפָר כמו שנקראת חכמה זו בשם "תְכונָה" בעבור מספר הגלגלים ר"ל סך ידוע מגלגלים (לפי השיטה הקדמונית) מה שאי אפשר שיהיה פחות:

Comment 108

[קח] וכן כתב הח' ז"ל בס' העבור, "ואם יטען טוען והלא חכמי הדורות אמרו, כי כוכב צדק גדול מהארץ תשעים פעמים, והלבנה היא חלק מל"ט חלקים מהארץ, הנה התשובה הנכונה, כי הכתוב לא דבר על מדת המאורות בגופם, רק מפאת אורם לבד, ע"כ קראם "המאורות הגדולים", וכן כתב הרמב"ם ז"ל בפ"ג מה' יסוה"ת "כל הכוכבים הנראים, יש מהן כוכבים קטנים שהארץ גדולה מאחד מהן, ויש מהן כוכבים גדולים, שכל אחד מהן גדול מן הארץ כמה פעמים, והארץ גדולה מן הירח כמו ארבעים פעמים, והשמש גדולה מן הארץ כמו ק"ע פעמים, נמצא הירח אחד מששת אלפים ושמונה מאות מן השמש בקירוב, ואין בכל הכוכבים כוכב גדול מן השמש, ולא קטן מכוכב שבגלגל השני", וכן כתב הרמב"ם ז"ל במאמר היחוד בפ' שני:

Comment 109

[קט] שם "אור" (ליכט) ע"ש שיורה כחץ זקים וניצוצות, שהן סבות הראות, והן הולכים ג"כ על קו ישר, וממנו שם "נר" בנו"ן נפעל הנאמר על אותו הדבר שיש לאור אחיזה בו, כמו שמן, שעוה, וחלב, כל שיודבק בו האור יקרא "נר" שהוא מה שנפעל מן האור, ואמר נאור אתה אדיר (תה' עו ה) כלומר משופע באור וע"מ קדוש וברוך, ובמ"ם מפעל "שמן למאור" (שמות כה, ו) "המאורות הגדולים" והוא מה שנעשה לתת אור על מה שחוץ ממנו, ולפיכך אין זרות במה שקרא ללבנה "מאור" כי אעפ"י שאין לה אור מצד עצמה כ"א אמנם מה שמקבלת מן השמש, מ"מ מה שהיא שליח להולכה ולתת אור השמש על הארץ, כבר יצדק בה שם "מאור" בשהיא עושה פעולת האור שמאירה על הארץ (רש"פ) והנה הכלים או האמצעיים המקבלים את האור, כדי שיוכל להאיר נקראים "מאור", וכן כאן גזר השם שיתהוו כלים מוכנים בטבעם לקבל את האור שנברא ביום א', באופן שיוכל האור להתדבק בהם ולא יתפרד עוד מהם, והם השמש והירח שניהם נקראו מאורות, לפי ששניהם קבלו את האור, ומאירים על ידו, אלא שהשמש קיבל עצם האור בתחלת הבריאה והתאחז בו האור להתקיים לעולם, כי אין שמש בלא אור, אבל הירח הוא גוף עכור בעצמו, ואינה מקבלת אור השמש כ"א, בהיותה מנגד לו, לכן נקראת המאור הקטן לערך השמש שהוא המאור הגדול, (ובס' תה' עד, טז) כתוב "לך יום אף לך לילה אתה הכינות מאור ושמש" קרא לירח לבדו "מאור" לפי שהוכן לקבל אור השמש, ועל ידו יגיה בחושך:

Comment 110

[קי] דעת הרמב"ן ז"ל שלא נהיו אלו המאורות מגוף הרקיע, אבל גופם נקבעים בו, ורנה"ו כתב שאין רקיע שמים, ע"כ לא אמר ויתן אותם בשמים, כי אינן קבועים בשמים, ולא הולכין על ידיהן, אבל סובבים ברקיע, וזה היה דעת חז"ל "גלגל קבוע ומזלות חוזרין" (פסחים צד, ב) והמורה (ח"ב פ"ח) כתב שהוא דעת בטל, ושבזה נצחו חכמי האומות את חכמי ישראל, וכתב הרדי"א שלא תחשוב שלחסרון חכמת חכמינו ז"ל נפלו באותו דעת עיי"ש, אבל בזמננו נוכחו לדעת חז"ל ושהצדק אתם, ויפה אמר הגאון החכם יש"ר מקאנדיא (אלים) שלא יפה עשו שהודו לדברי חכמי או"ה שאמרו מזל קבוע, כי החוקרים האחרונים מחכמי או"ה מצאו כי נכון הדעת הראשון, ועיין גליון הש"ס (פסחים צד, ב) בד"ה "ונראין דבריהם" שכתב לעיין בשיטה מקובצת (כתובות יג), שהביא משמו של ר"ת, דאע"ג דנצחו חכמי או"ה לחכמי ישראל, היינו נצחון בטענות, אבל האמת היא כחכמי ישראל, ועיין עקידה פ' בא שער ל"ז, וכן כתב בעל ס' נחמד ונעים שער א' סי' כ"ה שהתכן הגדול טיח"א ברא"ה. אמר לו שלא יפה עשו חכמינו שהודו לחכמי האומות על דבר שקר, והדין עם חכמי ישראל, והרמ"א כתב (תורת העולה ח"א פ"ב) וז"ל "שאין דעתם לומר שחזרו בהן חכמי ישראל, רק שבסבת הגלות נשכח מהן אותו הדרך, ולא ידעו לכוון כל דרכי התכונה, עפ"י התכונה ההיא, והוצרכו ללמוד עפ"י תכונת הגוים, וזהו ענין ההודעה":

Comment 111

[קיא] ענין הממשלה, דבר אחר מבלי האורה שהזכיר, כי יכלול מה שאמר תחלה, "והיו לאותות ולמועדים כי יש להם ממשלה בארץ בשינוים אשר יולידו בה, וממשלה בהויה ובהפסד, ובכל השפלים, כי השמש בממשלתו ביום, יצמיח ויוליד ויגדל בכל החמים והיבשים, והירח בממשלתו יפרה במעינות ובימים, וכל הלחים והקרים, וע"כ אמר סתם ולמשול ביום ובלילה, כי ממשלת השפלים להם (רמב"ן) וכבר נזכר זה בחכמת משפטי הכוכבים, אופן מה מהממשלה לשמש ביום, ולירח בלילה, במשפטי מולדות בני האדם, אלא שעם כל זה הוא מבואר שיש לשאר הכוכבים ממשלה מה, ושולטנת מה ביום ובלילה (רלב"ג) כל הצמחים והאילנים אשר על הארץ נבראים מחוזק ומתנועת הכוכבים, וכל בנין העולם והריסות וכל מקרים בעולם הם מפאת הכוכבים (הראב"ע בס' למשאלה בקדרות) כן האמת כי הש"י נתן להם הכח בעת יצירתם להועיל ולהזיק, אבל הוא ית', עם היות שמסר להם הכח לפעול בשפלים, הנה כחו ית' על הכל, לא הושלל ממנו, ובידו להשפיל הגבוה ולהגביה השפל, לקיים הנגזר, ולהוסיף על הנגזר ולגרוע ממנו (רב"ח פ' וילך) אמר שיהיה השמש המאור הגדול לממשלת היום, ר"ל שתהיה ממשלתו ביום, ופעולתו יותר נראית בתולדות וצמיחת הדברים החמים והיבשים, והירח המאור הקטן להיות ממשלתה בלילה, וזה במעינות ובנהרים, ותוספות הלחיות ובשול הפירות הלחים, וזה ענין הממשלה שזכר הכתוב כאן (רדי"א) אין ממשלה שאינה סמוכה לבי"ת, ימשל בך (ולמטה ג, טז) תמשול בו (למטה ד, ז) וכן כולם, ונראה שכך משמעו כאן, ולמשול על היום, ועל הלילה, שאל"כ לא פורש על מה ימשלו (רוו"ה) לא שהגדול לא ימשול קטנה או גדולה בלילה, והקטן והכוכבים לא יעשו דבר ביום, אלא עיקר המעשה ביום יעשה המאור הגדול, ועיקר הממשלה בלילה, יעשה הקטן והכוכבים, ואולם כולם מושלים רב או מעט ביום ובלילה כידוע לחוקרים בטבעיות (רנה"ו) הכוונה שהיום והלילה הם תחת ממשלת המאורות, ולא שהמאורות ימשלו בתחתונים זה ביום וזה בלילה כדעת הרמב"ן, ודבר זה צריך עיון הרבה, ואולי הדין עמו (שד"ל):

Comment 112

[קיב] ביאור מלת "שרץ" ההולדה ברבוי עם התנועה התמידית תקרא שריצה, ונקראו השרצים כן בעבור שהם מתרבים מאוד ומתנועעים בתנועה תמידית, וכן דעת התרגום שענין שריצה כטעם תנועה אמר בשרץ, וברמש, "ריחשא דרחיש", וכן כתב הרדי"א "שרץ הוא שם להולדה רבה, מלשון "ושרץ היאור" (שמות ז כח) ובני ישראל פרו וישרצו (שם א ז) ונקראו שרצי הים שרצים, שהם הקטנים המתנועעים ההולכים בקרקע הים מפני פחיתותם, ורבויים בהולדה אחת, שלכן אין להם שם אחר אלא שרץ, כלומר דבר נולד ברבוי גדול", ועיין רמב"ן, וכתב שד"ל, כי השרצים אפילו אחד או שנים כשהם שורצים ומתנועעים על הארץ, הם נראים כמרובים וזה לקלות תנועתם, וקוצר רגליהם, או העדרם, ומזה הושאל שרש שרץ על הרבוי, כמו "פרו וישרצו" (שם א, ז):

Comment 113

[קיג] ובג' (חולין כז ב) שהעוף נברא מן הרקק, והוא דבר מורכב מארץ מועט, ואויר עם מעט לחות, והיו העופות א"כ אמצעיים בין מדרגת החי המימיי, ובין מדרגת החי הארציי, ובעבור שהרקק יגבר בה האויר יותר מהמים, היו העופות הנבראים ממנו פורחים באויר ואינם חיים תחת המים כדגים, וכתב הרדי"א, כי הרקק חשבו המפרשים שהוא בקרקע הים, ולדעתי אין הדבר כן, כי הנה רקק הוא מלשון רקיק, והוא קצף על פני המים, כאלו המים רוקקים אותו, כרוק היוצא מפי האדם, ולכן יגבר בו הקלות, וממנו כפי הדעת הזה נברא העוף", בכ"י אשר היה אצל הרש"נ כתוב "ישרצו המים", ומהקדמונים שאמרו כי העוף נברא מרקק המים (חולין כז ב) והכתוב אמר שנבראו מן הרקק (פי' כי פה יאמר ישרצו המים, ולמטה ב יט יאמר שנבראו מן האדמה, ע"כ אמרו ז"ל שהכתוב יאמר שנבראו מן הרקק) ור' יצחק בן שלמה אמר נבראו מהמים ומהאדמה, ויש להשיב עליו, א"כ למה לא הזכיר הרוח והאש", עיין בפי' הח' ז"ל (למטה ב יח) שיפרש ג"כ שנבראו מהמים ומהאדמה:

Comment 114

[קיד] ופירוש רקיע הוא האויר אף לפי פי' הגאון ז"ל כי לא יתכן לפרש בענין אחר, וכן בפס"ז (ברא' א כ) על פני רקיע השמים הוא האויר של עולם, כי רקיע השמים הוא כוילון לפני השמים העליונים":

Comment 115

[קטו] וההבדל בין שרץ לרמש, שרץ שם כולל לכל הבע"ח המתנועעים ברצון, כי כתוב על האדם ועל העוף ועל החיה והדגה, בין ההולכים על רגליהם, בין שרוחשים, שכולם מתנועעים כדברי רש"י ז"ל, אבל רמש שם לכל בעלי רגלים, הדורס ברגליו עד הארץ אבל לא ינוח על הדגה, ולא על כל הולך על גחון, שאינן דורסים אלא רוחשים, והוא מענין רמיסה, והסמ"ך והשי"ן קרובים, ורנה"ו פי' כי זה המין השני, והן חיות הים, כמו כלב הים, וכיוצא הידועים, והם הולכים גם על רגליהם, וכמו הקראקאדיל שעולה מן הנילוס ליבשה, ורבים כמוהם, ולכן כתוב עליהן הרומש שנופל על רומס ברגליו על הארץ:

Comment 116

[קטז] הטעם שזכר ברכה בדגים ולא בצמחים, ולא בבהמה ובחית הארץ, רבו הפירושים בזה, רש"י ז"ל פי' על פי אגדה לפי שצדין מהם ואוכלין הוצרכו לברכה, והחיות לא ברך בעבור הנחש, והרא"ם ז"ל טען על רש"י ז"ל, ועיין בס' מעשה ד' שהצדיק את רש"י ז"ל עיי"ש, הרמב"ן ז"ל פי' ענין הברכה בילידה, כענין שנאמר "וברכתיה והיתה לגוים" (למטה יז טז) והרלב"ג פי' "לפי שהכח שנתן להם ביצירתם על ההולדה, הוא כח חסר, ברכם השם ית', כשיפרו וירבו וימלאו הדגים את הארץ בימים, והעוף יפרה וירבה בארץ, וזאת הברכה היתה, שנתן להם בטבע כחות עוזרים, להשלים תולדותיהם החסירה", והרדי"א פי', הזכיר בדגים ובעופות ברכה זו, מפני שעל ידי שמטילים בצים הם מתרבים יותר מן הבהמות והחיות, ולכן הוצרכו אל הברכה, כי הוא מהפלא מהביצה אחרי הפרדה מהמולידים תעשה בעל חי, כדמות המוליד, והחזקוני פי' מה שלא בירך בהמה וחיה כן, פן תרבה על האדם חית השדה, ולא יוכל לעמוד כנגדם, אבל עופות ודגים, אלו פורחים באויר, ואלו פורחים במים, ורנה"ו פי', שאין הברכה תת כח להולדה כי זאת היא תולדות הבע"ח כולם, וכן אין הברכה על הרבוי שיולידו, כי גם הצמחים תולדותן כך היא, אבל הברכה תוספות טובה שיעמדו כל ימי עולם ברבותן, ולא יחסרו בתולדות הזמן ע"י פגעים ומכשולות כמו שיקרו לשאר יצורי מטה, וזאת הברכה טובה מיוחדת לבע"ח שבמים:

Comment 117

[קיז] שרש "פרה" נופל על דבר המוליד בכחו דבר אחר, ומה שהוליד נקרא פרי, לכן פרו היא ברכה שיולידו, ולא יהיו עקרים, אבל ורבו, הוא ענין אחר, ופירושו שיולידו ולדים הרבה, לא ולד אחד בלבד, ושלא ימותו הנולדים בנעוריהם, אלא ירבו כ"כ, עד שימלאו את המים בימים

Comment 118

[קיח] גוף כל בשר, גם במותו נקרא נפש ובלשון כבוד קורא כן לכל בעל ענין, כמו "מה תאמר נפשך" (ש"א כ, ד) מה תאמר אתה, "ונפשי יודעת" (תה' קלט יד) ואני יודע, ולא כמשפט תרגמו מעתיקים לועזים, כל נפש נשמה, והמחברים כנוה כן, מפני קשור הנשמה בחיי הנפש, ובכתוב לא נמצא לא תואר רוחני לומר נפש נבונה, חכמה, טהורה, וכיוצא, כאשר יאמר לב נכון, חכם, טהור, או רוח חן, דעת בינה, ודומיהן, כ"א תוארים גופיים, נפש רעבה, צמאה, שוקקה וכיוצא (רוו"ה):

Comment 119

[קיט] כדעת ר' אלעזר (ב"ר פ' ז ה, ח א) לאמר, תוצא הארץ נפש חיה למינה זהו רוחו של אדה"ר, ואח"כ חזר ופי' בריאותו בפרט לכבוד נשמתו, ועיין בפי' הח' ז"ל (קהלת ג כא) ועיין רמב"ן ז"ל מה שיפרש דעת ר"א:

Comment 120

[קכ] בהמה, נ"ל תחלת הנחת השם הזה על בע"ח בעלי ארבע רגלים ואוכלי עשב שאינם טורפים, כגון שור ושה, סוס וחמור, וזו הוראתו בפ' זה, ובכל מקום שהוא אצל חיה, ונ"ל עיקר הוראתו הפוך האכזריות אשר בחיות כי כן בלשון סורי שרש "בהם" מורה רך וטוב, והפוך הקושי, ולפעמים הושאל שם בהמה, לכלול כל בע"ח זולת האדם, כמו אדם ובהמה תושיע ד' (תה' לו ז) ולפעמים אינו כולל בע"ח, אלא בעלי ד' רגלים, יהיו בהמות או חיות (שד"ל):

Comment 121

[קכא] ולפי שמלת חיה כולל לכל בעלי החיים, וכאמרו "תוצא הארץ נפש חיה" מכל החיים, לא יאמר בשום מקום וחיה, או חיות סתם, אבל יסמוך עליהן שם לווי, כמו ארץ, שדה, יער, רעה, חיתו ארץ, "חית השדה" "חיתו יער", "חיה רעה", ובזה יבדיל אותם מן הבהמה שהם בבית ובעשתרות ובמקומות המושמרות (רנה"ו):

Comment 122

[קכב] ולקצת בעלי הלשון הוי"ו במקום ה"א הידיעה, ואין זה נראה, כי אין כאן מקום לידיעה כלל, וסעד לזה חבירו, בהמה ורמש, שהם בלא ה"א, כי לא יפול ה"א הידיעה בבריאותן בצוויהן, שהם עדיין אין ואפם ולא תשיגם המחשבה כלל (הכוה"ק), ונראה שהיא מליצה ארמית בנו של בעור, כמו "הנה מטתו שלשלמה" (ש"ה ג ז), ואעפ"י שאין מים לשון יחיד, ולא ארץ לשון זכר, נשארה תוס' הוי"ו הזאת במליצת השיר, גם במקום שלא היתה ראויה לבוא לפי עיקר גזרתה, ולא נמצא מלת חיתו רק בשיר, וכן בנו, ומעינו הם בשיר (שד"ל) וכן עלה על דעת רוו"ה לומר שהוי"ו לכנוי, ע"ד דקדוק לשון ארמי בריה דפלוני, וטעמו חיתו של ארץ, ואף שחזר בו מטעם כי ארץ שם בלשון נקבה, ואיך כנוהו בוי"ו לסימן זכר, וכן מים שם בלשון רבים, ואיך יכנה מעינו בסימן יחיד, אין בזה כדי השבה לדעת הכוה"ק, כי הרבה מצאנו ארץ בלשון זכר, כמו ולא נשא אותם הארץ (למטה יג ו) נעתם ארץ (ישעי' ט יח) גם מים ישמש פעל יחיד "מי נדה לא זרק עליו" (במד' יט יג):

Comment 123

[קכג] או"ת "נעביד אנשא" וכתב המתורגמן בשרש "אנש" כל פ' בראשית עד "ויהי כי החל האדם" (למטה ו א) מתורגם "אדם" בר מן ג' דמתורגם "אנשא" "נעשה אדם" (פה) ואדם אין (למטה ב ה), "כי החל האדם" (למטה ו א) וכתב ע"ז השמלת גר, והטעם באלה השלשה פשוט, כי קאי על מין האנושי, כי נעשה אדם, לאו דוקא על אדם הראשון, אבל על המין בכלל, וכן השנים, אבל ויברא אלהים את האדם, וכן "ויהי האדם" קאי על אדה"ר עצמו שהוא יציר כפיו של הקב"ה:

Comment 124

[קכד] ובפס"ז יפרש "בצלמו שהוא עתה בעולם", והנה יוב"ע יפריד ג"כ אלהים מן בצלם, ויתרגם "בצלמא ד' ברא יתיה" לא בצלמא דה', כפי אשר ראוי לתרגם המלות הנסמכות, וכן תרגם למטה טו ו) "בצלם אלהים עשה את האדם" "ארום בדיוקנא ד' עבדית אנשא" לא בדיוקנא דה' (אך עתה ראיתי בקצת תרגומים והוגה בדיוקנא דה') וכן פי' ר"מ חפץ בס', "מלאכת מחשבת" בצלמו בצלם שלו של האדם האמור לפניו, ושהאלהים בראו בצלם, ולא יהיה בצלם סמוך אל האלהים, וכן כתבו לתלמי "ויברא אלהים את האדם בצלם ובדמות, שאם ככה לא תפרש, מדוע כתבו לתלמי מה שאינו פשט הכתוב של מקרא שהקב"ה ברא כל איש ואיש בצלם ובדמות משתנה משל חבירו, וזהו פלא גדול שאין פרצוף איש דומה לאחר כדאיתא בגמ' (סנהדרין לז א) לומר שכל איש ואיש עולם בפני עצמו כידוע ליודעי חן, וככה אמרו ז"ל (אבות ג יד) "חביב אדם שנברא בצלם" ולא אמרו בצלם אלהים עכ"ל, ועיין מחזור ויטרי הוצ' מקיצי נרדמים צד 514 שורה 11 שכתב "ואית דלא גרסי הא, דכיון דאין לצור דמיון, ולא תמונה, מי שאומר כזה חיישינן שמא מין הוא, ואף כי בצלם, אית מתרגם "ארי בצלמא דיעבד" ולא בצלמא ד"ה עכ"ל וכן הוא הגי' אצלינו "חביב אדם שנברא בצלם" אך בעלי הטעמים הדביקו מלת בצלם עם אלהים בטעם משרת, וכה תרגם הירושלמי "בצלם אלהים ברא אותו (פ' כז) "בדמות מן קדם ד' ברא יתיה" וכן דעת הח' ז"ל כדעת בעלי הטעמים להדביק מלת בצלם עם אלהים:

Comment 125

[קכה] ובפס"ז מביא ג"כ דעת הגאון רבינו סעדיה וז"ל "וי"א כי ר' סעדיה פי' נעשה אדם לכל הדורות, וכי ויאמר אלהים כמו צווי לנו שנעשה אדם בצלמנו כדמותינו שאנחנו בעולם, בצלמו שהוא עתה האדם", וכן כתב הח' ר"ש באבער, כי מה שמביא הח' ז"ל הפי' מהגאון, כווי ג"כ לפי' רבינו סעדיה גאון, כי מלבד תרגומו על התורה בלשון ערבי, חבר ג"כ פי' על התורה, ועיין בס' מעשה השם שיפרש שהקב"ה אמר לכל מעשה בראשית דרך צויי נעשה אדם שרצה הקב"ה להודיעם שכולם נבראו לכלי והכנה לאדם כדי שיהיה שלם, עיי"ש, ועיין קרני אור הערה קל"ב:

Comment 126

[קכו] וכן הוא (זוהר חדש בראשית עה"פ נעשה אדם) "א"ר בו, כהדין מלכא דהוא שליטא על כלא ובעא לאחזאה גרמיה דכלהו כלילן ביה, והוה כלא עביד גרמיה בלישן דסגיאין כך קוב"ה הואיל לאחזאה דכל עלמא דידיה כליל כוליה בידיה ואמר לישן דסגיאין לאחזאה דהוא כולא", (עיין קרני אור הערה ק"ל):

Comment 127

[קכז] ולדעת קצת הביאם שד"ל, שכן הוא מנהג לה"ק לדבר בלשון רבים על עצמו, כמו "נפלה נא ביד ד' (ש"ב כד יד), וע"ז כתב שד"ל שמזה אין ראיה, כי לא היה דוד מדבר על עצמו בלבד, אלא על עצמו ועל עמו, וכן רחבעם באמרו (מ"א יב ט) "מה אתם נועצים ונשיב דבר את העם הזה" שתף עמו יועציו, וכן אבישלום באמרו הבו לכם עצה מה נעשה (שב' טז כ):

Comment 128

[קכח] ולדעתי אם השיג (למעלה אא) על הגאון רבינו סעדיה שאמר שהאדם נכבד מהמלאכים, בכל זאת דעתו נוטה שכל מב"ב לכבוד האדם נברא, והיטיב כתב בזה הרדי"א "בהיות האדם נברא בצלם אלהים ודמותו ונפשו מטבע הרוחניים, אינו באמת פחות ונקלה, כי הוא בעל נפש יקרה מן השמים, ולכן אינו מהבטל שיהיה תכלית השמים והמאורות להאיר על הארץ, ולפעול ההויות השפלות בעבור האדם, ומסכים לזה אמרם ז"ל בכמה מקומות, ודעת המורה יתנגד לוה, ועיין קרני אור הערה טו טז יח):

Comment 129

[קכט] וכן דגים ועופות שנאמר בהן "ישרצו המים שרץ נפש חיה", שגם המים בכלל הארץ, לענין זה בכאן כי הארץ כוללת בתוכה, גם המים והימים, (ובפדר"א פי"א), ואלו שנבראו מן הארץ נפשן וגופן מן הארץ", (ובספרי דברים לב ב) "וכך היה ר' סימאי אומר כל הבריות שנבראו מן השמים, נפשם וגופם מן השמים, וכל הבריות שנבראו מן הארץ נפשם וגופם מן הארץ, חוץ מן האדם הזה שנפשו מן השמים וגופו מן הארץ:

Comment 130

[קל] וכן מצינו בדרז"ל (ב"ר פ', ח) "ר' חנינא אומר במלאכי השרת נמלך" כאלו נמלך הקב"ה בפמליא שלו שהם מלאכי יה, וצבאותיו לאמר, אחרי אשר בראתי את כל אלה לצורך האדם, תשמישו והנאתו, עתה יבוא האדון אל היכלו, נעשה אדם בצלם עליונים, ומזה אמרו למדה תורה ד"א שיהיה גדול נמלך בקטן ממנו, וכן בג' (סנהד' לח, ב) אין הקב"ה עושה דבר, אלא א"כ נמלך בפמליא שלו, שנאמר "בגזרת עירין פתגמא, ובמימר קדישין שאילתא" (דניאל ד', יד) אמנם בזהר חדש בראשית עה"פ (נעשה אדם) "ר' בוטא בשם ר' בו אמר חזרנו על כל התורה כולה, ולא מצינו שנתיעץ הקב"ה עם המלאכים לעולם על שום דבר מכל מה שהוא צריך לעשות, ועוד מצינו שאין למעלה ולמטה שמשיגים לדעתו של הקב"ה, וכשהם רצים להשיג, מיד חוזרים לאחור מהשגתם, וכו' ועוד אמר ר' בוטא מצינו שהקב"ה ברא אור הראשון, וברא מזה האור שאר המשמשים שלו, אם האור הראשון שנברא בתחלה, לא נתייעץ עמו כשרצה להוציא ממנו שאר צבאותיו, כ"ש וכ"ש אדם להבל דמה וכו', דא"ר בוא כהדין מלכא דהוא שליטא על כלא וכו' (עיין קרני אור הערה קכז) ועיין (עקידה ברא' שער שלישי) שפי' דבריהם ז"ל שאין כאן עצה על דרך האמת, כ"א הודעה לבד, כמי שמודיע לעבדיו ובני ביתו, שהוא בונה בית לדירתו, או נוטע שדה לפירותיו, ואומר להם נעשה כך וכך, ומי יאמר לו מה תעשה עיי"ש, וכן כתב המורה בפ"ו מהח"ב "כי אין הכוונה באלו המאמרים כולם, מה שחשבוהו הפתיים שיש לו ית' דברים או מחשבה, או שאלת עצה, או התבוננות והעזר בדעת אחרים, ואיך יעזר הבורא במה שברא, אבל זה כולו ביאור, שאפילו חלקי המציאות עד בריאות האברים מבע"ח, כפי מה שהם עליו כל זה באמצעות המלאכים, כי הכחות כולם מלאכים", וביאור דבריו שהשם ית' יפעל כל הנמצאות באמצעות המלאכים, כי הכחות כולם מלאכים, והם הכחות הטבעיות, והחיוניות, והנפשיות:

Comment 131

[קלא] ובס' (יסוד מורא שער השביעי) כתב הח' ז"ל "הלא תראה כתוב בתורה "תוצא הארץ נפש חיה" "ישרצו המים", ולא כן האדם, רק נעשה אדם בדמות מלאך, ואם המלאך חי לעולם, ככה מי שהוא בדמותו", וכו כתב בס' העבור "דע כי לא יוכל אדם לעלות למקום גבוה כ"א על מדרגות, והצור ברא נפשות הדגים והעופות מן המים, כי כן כתוב "ישרצו המים שרץ נפש חיה למינה", ונפ#דותם הם גופות, אך כאשר הזכיר הכתוב האדם, אמר הבורא למלאכיו "נעשה אדם בצלמנו", "ויפח באפיו נשמת חיים", נשמה שאיננה גוף, ונסמכה אל חיים בעבור שאינה מתה", וכן כתב בפירושו (לקהלת ג, כא) "ורמז חיים בעבור שהיא עומדת, ולא תאבד כנפש הבהמה":

Comment 132

[קלב] והרמב"ן ז"ל פי', "נעשה כלומר אני והארץ הנזכרת נעשה אדם, שתוצא הארץ הגוף מיסודותיה, כאשר עשתה בבהמה ובחיה, ויתן הוא ית' הרוח מפי עליון כדכתיב "ויפח באפיו נשמת חיים", ואמר בצלמנו כדמותינו, כי ידמה לשניהם, במתכונת גופו לארץ אשר לוקח ממנה, וידמה ברוח לעליונים, והדעה הזאת היא דעת הריק"ם ונמשכו אחריו הרמב"ן והרלב"ג והרדי"א, והגרד"ל בפי' לפדר"א (פדר"א יא, א) כתב שכל מיני נפש ורוח שבאדם אינו מן הארץ, שלא כדעה שהזכיר הרמב"ן ז"ל, כי נפש התנועה שבדם אף של אדם נברא מן הארץ, וכן כתוב (פדר"א שם) "ורקמו ותקנו ורוח ונשמה לא היתה בו" ר"ל שלא הוציאה לו הארץ כדרך שהוציאה לבע"ח, כי אעפ"י שהוא מן העפר לא נכתב בו שנברא גופו מן הארץ כמ"ש בבע"ח "ישרצו המים" "תוצא הארץ", אבל באדם הנה בתחלת ברייתו לא הוזכר בו כלל הוצאת גופו מאין, רק "ויברא אלהים את האדם" סתם, ואף בפ' אלה תולדות השמים (למטה ב, ד) שכתוב בו "וייצר ד' אלהים את האדם עפר מן האדמה", שינה בו בלשון ממ"ש שם אח"כ בבע"ח "ויצר ד' אלהים מן האדמה כל חית השדה ואת כל עוף משמים, ששם פי' שמן האדמה שהוא הארץ האמור למעלה נוצרו, ובאדם כתיב "עפר מן האדמה", שלקח עפרו וכביכול גבלו ד', וז"ש "עד שובך וגו', כי ממנה לוקחת" (למטה ג' יט) וכתב "את האדמה אשר לוקח משם" (למטה ג כג) לא נזכרה בו רק לקיחה מן האדמה (דהיינו העפר כנ"ל, ולא יצירה ובריאה):

Comment 133

[קלג] והג' יעב"ץ ז"ל בס' "מגדל עז" כתב "אעפ"י" שכבר אז"ל דברה תורה כלשון בני אדם לסבר את האוזן בדרך שהיא יכולה לשמוע, מ"מ ידוע למשכילים, כי יש פנימיות ותוך לכינוים הללו, ואין ד"ת כשיחה בטילה חלילה, ולא לה"ק הסכמיים כשאר לשונות, אמנם הם סתרי התורה הגנוזים למי שזוכה, אשרי העומד בסוד השם", ועיין (מורה ח"א פ' כו, לג, ופ' מו) שביאר שם המאמר הזה בארוכה ועיין (אוצר נחמד מחברת ראשונה מכתב ל"ה ומכתב נ^#) ועיין למטה וי"ו וי"ו ע"פ וינחם ד' ובקרני אור שם:

Comment 134

[קלד] וכן הוא בדרז"ל (מדרש משלי בפ' "צדיק אוכל לשובע נפשו, (משלי יג, כה) ר' יוחנן אמר מראין לעין מה שיכולה לראות, ומשמיעין אוזן מה שיכולה לשמוע":

Comment 135

[קלה] ובס' (יסוד מורא שער הראשון) כתב "והנה קדמונים ז"ל היו יודעים סוד המרכבה ושעור קומה (פי' אין זה תמונת הדבר ותוארו ח"ו,  כי אין לו תמונה כי מרומם הוא מכל תבנית אלא גדולתו וגבורתו) וחלילה חלילה שדמות יערכו לו, רק דבריהם צריכים פירוש כדברי התורה "נעשה אדם בצלמנו כדמותנו" ובנבואת יחזקאל כמראה אדם עליו מלמעלה (יחז', א, כו) ואמר וממראה מתניו ולמטה (שם), (ועיין מורה ח"א פ' מו), (וז"ל הרמ"א בתשו' סי' ז) אבל לא אסרו ללמוד דברי החכמים וחקירותם, במהות המציאות וטבעיהן, כי אדרבה ע"י זה נודע גדולתו של יוצר בראשית, והוא פי' שיעור קומה, שאמרו כל היודע וכו' אף כי למקובלים דעת אחרת בזה, אלו ואלו דברי אלהים חיים עכ"ל:

Comment 136

[קלו] וכן דרשו רז"ל (ברכות יו"ד, א) הני חמשה ברכי נפשי, כנגד מי אמרן דוד, לא אמרן אלא כנגד הקב"ה, וכנגד נשמה, מה הקב"ה מלא על כל העולם, אף נשמה מלאה את כל הגוף וכו' יבוא מי שיש בו חמשה דברים הללו, וישבח למי שיש בו חמשה דברים הללו (ועיין בהכותב בע"י מה שהעמיק לבאר בזה) וכן הוא בויק"ר פ"ד ח, דב"ר פ"ב לז, מדרש תה' קג, וכן הוא בתיקונים תיקון יג, ובשינוי לשון בכולם, וכן יאמר הח' ז"ל (יסוד מורא שער הראשון) "ולא יבין המשכיל איך תדמה נשמת האדם אל בוראה בחמשה דברים" (ושם בשער יב) "וזה סוד מה שאמרו חז"ל בחמשה דברים":

Comment 137

[קלז] ובס' יסוד העבור בשער השני כתב "והנה השם צר צורת הגוף לנשמת האדם בצורת העולם למען יבוא בהיכלו, ויבין בו יום ולילה עד שידע השם שבראו", ולהבין דבריו עיין רב"ח על הפ' "נעשה אדם" שהרחיב לבאר כל זה, ועיין (אבות דר"נ פ' לא, ג) שביאר שם שכל מה שברא הקב"ה בעולמו ברא באדם ע"כ יאמר כי גוף האדם כעולם קטן, ועיין בפי' הח' ז"ל (שה"ש ה, יא) בפעם השלישית שמפרש אל מה ירמזון כל איברי הגוף:

Comment 138

[קלח] וכן כתב הח' ז"ל (שמות כה, מ) וז"ל "והיודע סוד נשמתו ומתכונת גופו יוכל לדעת דברי העולם העליון, כי האדם כדמות עולם קטן, והוא היה סוף בריאותו בארץ, וסימן לדבר "בגדול החל ובקטן כלה", וכן כתב בס' (יסוד מורא שער יב) "ע"כ קראו חכמי התושיה האדם עולם קטן", וכן נקרא האדם אצל חכמי המחקר עולם קטן, ונקרא העולם אצלם ג"כ אדם גדול, לומר שהכל נקשר ומיוחד, וזה הוא מאמר הנביא (ישעי' מח, יג) "קורא אני אליהם יעמדו יחדו" ודרשו רז"ל מאי יחדו דלא לשתלפי מהדדי:

Comment 139

[קלט] כמאמרם ז"ל (ב"ר פכ"ד ופכ"ז) א"ר יודן גדול כחן של נביאים שהם מדמים הצורה ליוצרה, שנאמר "ואשמע קול אחד בין אולי" (דניאל ח, טז) א"ר יהודה ב"ר סימון אית לן קריא אוחרן דמחוור יתיר מן דין שנאמר "ועל דמות הכסא דמות כמראה אדם עליו מלמעלה (יחז' א, כו) ועיין בפי' מהרזו"ו שם, ועיין מורה ח"ג מן פ"א עד פ"ה, ובחלק ראשון פמ"ו ובנרבוני ובאפודי שם, ובפי' הרדי"א מה שהקשה עליהם לפי פירושם עיי"ש:

Comment 140

[קמ] וכן כתב (שמות כו, ו) "והנה יו"ד יריעות הוא המשכן, והמשכן קראו אחד כולל הכל, כי כל גוף אינו דבר אחד, רק הוא מחובר מאחדים, ככה השם הנכבד שהוא אחד כולל הכל, ונקרא אחד, וכן העולם הקטן והגדול", ועיין בפי' (דניאל יו"ד כא) ד"ה נאום אברהם המחבר וכו' וזה האחד הוא עולם הראשון כנגד העולמות שהם אחריו, וזה העולם אינו גוף, והוא הנקרא מראה כבוד השם העליון, ולא ישתנה בעצם, או במערכת, ואין לו זמן ומקום, והשם הנכבד בקרבו", ע"כ אמר והוא הכל:

Comment 141

[קמא] וכן כתב המורה בפכ"ט מהח"ב "שכל מה שזכר במע"ב בתורה אינו כולו על פשוטו, כפי מה שדמו ממנו ההמון, שאילו היה הענין כן, לא היו מסתירים אותם אנשי החכמה, ולא היו החכמים ממריצים מליצות בהעלימו, ומניעת הספור בו בפני ההמון וכו', עוד שם, אבל כל מי שידע מזה דבר אין ראוי לו לפרסמו כמו שאמרתי פעמים בפי' המשנה, ובביאור אמרו (ב"ר פ' ט) מתחלת הספר ועד כאן כבוד אלהים הסתר דבר, ואמרו זה אחר שזכר ביום הששי", ועיין עקידה שער החמישי שהקשה על המאמר הזה שתי קושיות, וביאר המאמר הזה עפ"י דרכו, ובירושלמי חגיגה פ"ב ה"א) הגי' "כבוד אלהים הסתר דבר, עד שלא נברא העולם, כבוד מלכים חקור דבר משנברא העולם" ועיין בקרבן העדה שם:

Comment 142

[קמב] כן אז"ל (ברכות סא א, עירובין יח, א) על זכר ונקבה בראם שדו פרצופין נבראו, והיו דבוקים גב אל גב, וכן כתב המורה בפ"ל מהח' הב' וז"ל "ומזה אמרם אדם וחוה נבראו כאחד מתאחדים גב לגב" (פי' שהם מחזירים עורף זה לזה, כאלו אמר שהם הפכים, כי מהאחד יגיע ההפסד והוא החומר, ומהאחר יגיע השלימות והוא הצורה):

Comment 143

[קמג] וכן כתב המורה (שם), "והבן זה איך היה הביאור שהי' ב' בצד אחד, והם אחד, כמו שאמר עצם מעצמי, ובשר מבשרי, והוסיף זה חיזוק באמרו שהשם על שניהם יחד אחד (פי' כי האחד לבדו אינו אדם) אשה כי מאיש לוקחה זאת, וחיזק היותם אחד, ואמר ודבק באשתו והי' לבשר אחד":

Comment 144

[קמד] וכן כתב הרדי"א, שלא נתיחס הצלם לסבה ראשונה, כ"א למלאכיו, ושלכן אמר בלשון רבים, נעשה אדם, וכבר יסייע לזה, שבכל מקום שכזכר ענין הצלם נאמר "צלם אלהים" לא "צלם ד'", לפי שאי אפשר ליחס אליו ית' דבר מהצלם וכמו שאמר אל מי תדמיון אל (ישעי' מ, כח), (ובב"ר פ' כ) שמבראשית עד ולאדם, יש ע"א אזכרות, ואם תאמר הרי ע"ג הם, אלא "בצלם אלהים" "והייתם כאלהים" אינו בכלל:

Comment 145

[קמה] וכן כתב התוס' (יבמות סה, ב ד"ה "ולא קאמר") אע"ג דלאדם הראשון קאמר פרו ורבו ההוא ברכה בעלמא ולא למצוה:

Comment 146

[קמו] ועיין רמב"ן ז"ל שכתב שיש הפרש גדול בין שני המאמרים, כי בבריאת המים כתוב ויברך אותם אלהים לאמר פרו ורבו (למעלה פ' כב) ולכן יתכן לפרשו ששם בהם כח להוליד בדומה, אבל באדם מלבד מה שאמר "ויברך אותם אלהים" אמר עוד "ויאמר להם אלהים פרו ורבו" והוא המורה שדבר עמהם, וצוה אותם על פו"ר כדעת חז"ל, ורבינו נסים כתב, שהכתוב הזה כולל ברכה ומצוה, כי אמרו ערו ורבו הוא מצוה, ובאמרו ורדו בדגת הים היא הברכה, ועיין בהמעמר שהצדיק דעת הח' ז"ל ודעת רז"ל בזה:

Comment 147

[קמז] וכן כתב הרד"ק ז"ל ואעפ"י שהיא ברכה כמו בדגים סמכו חז"ל (יבמות סה, ב) שהיא מצוה לבני אדם:

Comment 148

[קמח] וכתב הרלב"ג, השרש השני שלא יפטר האדם מפו"ר אם לא יהיה לו זו"נ, ישלם בהם מלא כל הארץ וזהו שאמרו פרו ורבו, פרו רמז בו על ההולדה, ואמר ורבו, רמז בו חיוב הרבוי בהולדם, ואמר ומלאו את הארץ, יתחייב שישלם בזה מלא הארץ וכו', עוד שם והנה התועלת בזאת המצוה מבואר והוא שימשך ממנה קיום המין האנושי, כי האדם להיות פעולותיו בבחירתו היה אפשר לו שישחית מינו, באלו תאמר, אם תשלם ההסכמה בין האנשים להמנע מהוליד, ולזה השגיחה בו התורה בזה האופן":

Comment 149

[קמט] בא בה"א הידיעה, כלומר היום הידוע שהיה בו העולם מלא ושלם עם כל בריותיו ובו נברא האדם (רד"ק) יען כי הם נזכרו בתורה גם להלן כמ"ש "יהיה ביום הששי" (שמות טז כב) "ויהי ביום השביעי" (שם שם כז) משא"כ הימים שלפניהם שלא נזכרו עוד בכל הה"ק (הגר"א) אחרי שלא נכתב ה"א הידיעה בימים הקודמים כי אם בששי לבד הוא מוסב על ויכולו השמים הנאמר בפ' שלאחריו, ושעורו שהיה ערב ובקר של יום הששי שבו נגמרה מלאכת השמים והארץ וכל צבאם, והיה הכל לאחד שלם דבוק וכלול ואחוז זה בזה (רש"ד) על דרך פשט לומר כי הוא יום מיוחד אין כמוהו אחריו, כי בו ברא חדשה, ולא יוסיף כן עוד לעשות תחת השמש, וזה הוא עצמו מאמר קהלת (קהלת א, ט) "ואין כל חדש תחת השמש", ואין כן הימים שלפניו, שאחר כל אחד בא יום כמוהו יום מלאכה, ע"כ לא אמר בהן השני השלישי (רנה"ו) ובג' (ע"ג, ג', א) יום הששי מלמד שהתנה וכו' וברש"י, הורה על ה' חומשי תורה, או על ששי בסיון, (ובב"ר פ' ט יד) "אמר ר' יודן זו שעה יתירה שמוסיפים מחול על קדש, ובה נגמרה מלאכת העולם ע"כ כתוב הששי" (ופי' מהרז"ו בא לדרוש יום הששי ויכולו, שמ"ש ויכולו שייך לסוף יום ששי וע"כ כתב הששי ויכולו) והשמן רענן (ילקוט רמז טז) פי' "ולכ"נ הששי בה"א הידיעה לפי שיש בה שעה התוספות דלגבי אדם נמנית ליום ז', לגבי הש"י נמנית ליום וי"ו:

Comment 150

[קנ] שהוא גלגל צדק לפי חשבונם:

Chapter 2



Comment 1

[א] הכתוב יאמר "ויכלו השמים והארץ וכל צבאם", על השמים לבד נאמר וכל צבאם, שבארץ אין צבא כ"א בבני אדם רבים הנאספים, ולא בשר בע"ח, ושם לא הי' אלא אדם ואשתו (רוו"ה) מלת השמים והארץ, לא על הרקיע והיבשה לבד שנזכרו ביום השני והשלישי, אלא השמים ושמי השמים, וגבוה על גבוה, המרומים והמעונות העליונות, וכן הארץ וכל יסודותיה, ותקן החשך ותהו ובהו, וכן כל צבאם, צבאות הארץ הם דגי הים ועוף השמים, ובהמה וחיה ורמש והאדם, וצבא השמים, הם המאורות והכוכבים וצבאות השמים והמלאכים (רנה"ו) וכן פי' הרמב"ן שבכלל צבאם המלאכים, וכתב שד"ל ונראה שצבא ענינו קבוץ דברים המתיחסים לדבר אחד, וכאן יורה קבוץ כלל הנמצאים המתיחסים לשמים ולארץ:

Comment 2

[ב] (ובב"ר פ' יו"ד) ויכלו מלשון כלה שמורה על כללות, וכן היו החסידים הראשונים אומרים בואי כלה, בואי כלה, והתרגום ירושלמי תרגמו מלשון חמדה וכוסף, כמו "כלתה לתשועתך נפשי" (תה' קי"ט פ"א) שתרגם שם "רגְיִג לפורקנך נפשי" ולפי' הזה נטה הרלב"ג, וכתב הרדי"א כי קשה מאוד יישוב הכתוב, וכן כתב רנה"ו, אלו שתרגמו ויכל מלשון חמדה, אינו פשט המלה, ולא פתרון הכתוב:

Comment 3

[ג] יש לשאול למה לא נאמר ויהי ערב ויהי בקר יום שביעי, כמו שנאמר בשאר הימים, י"ל לפי שלא היה בו ערב, וכן איתא (ב"ר פ' י"א) ויברך אלהים ברכי באורה, כיון ששקעה חמה בליל שבת ביקש הקב"ה לגונזה וחלק כבוד לשבת ול"ו שעות שמשה אורה, פי' ערב שבת ביום וליל שבת, ויום שבת, הרי ל"ו שעות:

Comment 4

[ד] וכן הוא בפס"ז (ברא' א ב), (ובב"ר פ' יו"ד) הביאו רש"י ז"ל בפי' על התורה "ר' שמעון אומר אדם בו"ד שאינו יודע עתיו ורגעיו נכנס בו כחוט השערה, ונראה כאלו כלה בו ביום", ויהיה ויכל אלהים ביום השביעי לפי הנראה לבני אדם, ולא לפי האמת, כי ראשית השביעי אינו שביעי, כמו שראשית הקו אינו קו, כי אילו היה ראשית השביעי שביעי היה בשביעי מעשה, וכן פי' החזקוני "נראה כאלו כלתה בו כל מלאכת בראשית, שבעוד שהיה יום ששי לא נדע שכלתה מלאכתו, או אם יעשה למחרתו כלום", והנה עד שבא יום השביעי ולא פעל עוד, אז נודע כי ד' הפועל כלה מלאכתו, וז"א "ויכל אלהים ביום השביעי:

Comment 5

[ה] ביאור המלה "תפל עיין יהל אור, וכן הוא בלשון משנה לדבר שצריך להמליחו ולא נמלח (שבת קכח, א, חולין קיג א, נדרים נא ב):

Comment 6

[ו] וכן פי' הרד"ק, והרש"ד בביאורו האריך ג"כ לבאר עד"ז:

Comment 7

[ז] וכן פי' הח' ז"ל (יסוד מורא שער השביעי) "והשביתה איננה מעשה, רק כלוי מעשה ומנוחה ממנו, כי כן כתיב וישבות ביום השביעי מכל מלאכתו, ופי' לעשות, לפני יום השבת כדי שלא יעשה בו מלאכה", ועיין ברדי"א מה שהעיר ע"ז, ובאמרי שפר לרנה"ו מה שהעיר על הרדי"א:

Comment 8

[ח] באמרו וישבות דברה תורה כלשון בני אדם, כי אין לפניו יגיעה כמו שאמר לא יעף ולא יגע (ישעי' מ כח) ולא ברא העולם ביגיעה (רד"ק) מלת שביתה בקל וחביריו כלם אינן על המנוחה כמו שחושבים רבים, כמי שעושה מלאכה זמן רב, ואח"כ ינוח, כי חלילה חלילה ליחס לו ית' עמל ויגיעה עד שיצטרך למנוחה, ובפירוש כתוב "אלהי עולם בורא קצות הארץ לא ייעף ולא ייגע (ישעי' שם) והכל נעשה במאמר, אבל השביתה ענינה הפסק, שפסק לעשות עוד מלאכה, וכן כל שביתה שבמקרא ונופל על כל הפסק דבר, אפילו דברים שאין בהם רוח חיים, שלא יתכן בהם עמל ויגיעה, כמו "וישבות המן ממחרת" (יהושע ה, יב):

Comment 9

[ט] והרדי"א השיג עליו וכתב שאיננו נכון, ורע"ס פי' וישבות ביום השביעי, בתחלת יום השביעי, שהוא הרגע בלתי מתחלק, אשר הוא ראשית לזמן העתיד, ואינו חלק ממנו, כאמרם ז"ל "נכנס בו כחוט השערה" ועיין עקידה ברא' שער הרביעי שמפרש דעת רז"ל ויביא מחלקותם בזה, ויבאר דבריהם בטוב טעם ודעת, וסיים "ומעתה לא נשאר פקפוק להוציא דבר מתוך דבריה, והפלא ממה שאמרו שזה אחד מהדברים ששינו לתלמי המלך, שירצה שתלמי ושאר מלכי האומות וחכמיהם מאמינים בתורה וסומכין על עדותה, והנה חכמי ופלוסופי עמנו שומעים את דברינו ומהפכין אותם לשרירות לבם":

Comment 10

[י] וכן כתב העקידה ז"ל, וכן דעת הרדי"א כי מיום השביעי ואילך התחילה התמדת קיום אותה ההויה, והוא הזווגים להזדווג הפשוטים בהרכבה והחומר בהויה, וכתב הכוה"ק מתוך גלגל דברים אלו אנו למדין טעם נכון למ"ש ז"ל (כתובות סב ב) דמע"ש לע"ש הוי עונת ת"ח, והוא אשר פריו יתן בעתו:

Comment 11

[יא] כמו שאז"ל נפש יתירה נולדה באדם בערב שבת, ולפי האמת יש יתרון ביום שבת גדול מאוד על שאר הימים, ובהיות האדם מתעסק בצרכי הגוף נכלל בששת ימי המעשה, ולא חלק לו בבינה, והוא נכלל עם הבהמות, ואם יתעסק במושכלות, אז הוא מעונג ומעודן ביום השבת, שהוא יום השביתה ויום המנוח:

Comment 12

[יב] ובדרז"ל (ב"ר פ' יא) ויברך ויקדש, ברכו וקדשו במן, ברכו שהיה יורד בששי לחם יומים וקדשו שלא הי' יורד מן בשבת, וכן פי' רש"י ז"ל מב"ר, וכתב ע"ז הרמב"ן ז"ל שאינו נכון, כי איך תהיה הברכה קודם המעשה אלפים ותמ"ח שנה, והרלב"ג פי' כי ויקדש אותו נאמר על מצות השבת שנתן הקב"ה על הר סיני לישראל, ואמר ויקדש אותו בלשון זכר ועיין יהל אור למטה הערה ל):

Comment 13

[יג] וכן פי הגר"א ז"ל, לעשות משמעו לעתיד, כי אע"ג שהכל נברא בששת ימים הראשונים, מ"מ הכל בכח לבד, אבל בפועל הקב"ה מחדש בכל יום תמיד מ"כ, והוא הוצאתן לפועל, וזהו ברא לעשות שברא הכל לבד לגמור בפועל, והרמב"ן כתב שחסר מ"ם והוא כאלו אמר כי בו שבת מכל מלאכתו אשר ברא אלהים, כלומר ששבת מלעשות עוד, ובדרז"ל (ב"ר פ' יא) שכל מה שהיה לו לעשות בשביעי הקדים וברא אותו בששי, וכמו שפי' רש"י ז"ל, ותהיה א"כ מלת לעשות מורה על העבר:

Comment 14

[יד] כנגד הברכה אמר מלת לעשות, ר"ל שברך את יום השביעי, למה שנתן לבריאותיו ביום ההוא ברכה מעליא להתמיד הויתם בהולדת דומיהם, הוא אמרו לעשות, כי נתן כח בשרשים אשר ברא לשיעשו כמותם (רדי"א):

Comment 15

[טו] ובפי' (קהלת ז יג) כתב וז"ל "ופי' אשר ברא אלהים לעשות, כי האלהים שם בכל מלאכתו כח על הדמות הראשונה, ומי שהיתה מערכתו מעוות בדבר ממון, או דבר אחר, אין לו תקנה":

Comment 16

[טז] בכל המקרא אין אלה תולדות המוסב למעלה, אלא כולם כאחד נאמרים על מה שמספר והולך, וכן זה, אלה האמורים מכאן ואילך הם תולדות השמים וארץ, שעד כאן לא כתב אלא הכללים, ומעתה יבואו הפרטים שהם התולדות, ומתחיל לספר תולדות ארץ, וכל שיח השדה, ואד יעלה, ונטיעת הגן ועץ החיים והדעת כארץ (רוו"ה) רבים בין האחרונים אומרים כי אלה תולדות חוזר למטה ושבוש הוא, כי למטה לא דבר דבר לענין השמים, ואיך יאמר אלה תולדות השמים ? (שד"ל):

Comment 17

[יז] ורז"ל דרשו הובא בהרבה מקומות (מנחות כט ב, ירושלמי חגיגה פ"ב ה"א, ב"ר פ' יב, שו"ט מזמור סב, א) בהבראם בה"א בראם, ולמה בראם בה"א שכל האותיות יש להם הרגשת שפתים, אבל אות ה"א יוצאת מן הפה בלא הרגשה, כך ברא הקב"ה את עולמו בלא עמל ויגיעה שנאמר "בדבר ד' שמים נעשו" (תה' לג, ו):

Comment 18

[יח] כשתקן השם תהו ובהו וחשך נולדו התולדות בדבר ה', ולתקן הארץ צוה על האור ועל הרקיע ועל הימים, ועל מוצא הצמחים ועל דגי הים, ועל הבהמה והחיה והרמש, ולתקן השמים צוה על המאורות (רנה"ו):

Comment 19

[יט] והרנ"ק יעמיק לפרש דברי הח' ז"ל בזה וז"ל "והנה באדם ייוחס לפי דעתו הבריאה לנשמת החכמה והיצירה ללב, שהיא עיקר הגוף, והעשיה לתבנית האברים בערכם, וכן יפול בריאה על העולם העליון שכולי שכלי, ויצירה על התיכון, ועשיה על השפל שיש בו אישים פרטים, ותדע עוד ותשכיל שבבחינת היות האדם עולם קטן בהשכלתו דומה לכללו, ובשכלו התכליתית בעל החכמה והעיון, והמעמיק האמיתי בורא למחשבות החכמה, ובעל מלאכת מחשבת הוא יוצרם, ובעל מלאכת חרש הוא העושם לבד עכ"ל, והנה באמרו "אלה תולדות השמים", ביאור שם "תולדה" עיין (בית יהודה חלק א פרק יח בהערה ד"ה "חכמת היצירות"):

Comment 20

[כ] עיין ברמב"ן, וברדי"א בשאלה הב', ומה שביאר בזה:

Comment 21

[כא] הח' ז"ל כתב שלדעתו הוא עץ פרי, ואין כן דעתי, אלא הוא שם כולל לכל עצי השדה, כי כתוב "ותלך ותתע במדבר באר שבע, ואחריו "ותשלך את הילד תחת אחד השיחים" (למטה כא טו) ובמדבר אילני סרק מצוים בו לא עצי מאכל, ואמר "בין שיחים ינהקו" "תחת חרל יסופחו" (איוב ל, ז) וחרול עץ סרק, וראיה "כמו פניו חרולים" (משלי כד לא) אבל מוצא העצים מן הארץ להצמיח ולגדול כמוצא הדבור באדם, להוליד במצותו מעשים, וכאמרו "כן יהיה דברי אשר יצא מפי וגו' כ"א עשה את אשר חפצתי" (ישעי' נה יא) וכן דמה בשירת האזינו יערוף כמטר לקחי (דברים לב א) ע"כ נקראים מוצאי הארץ שיח, וקרוב לזה אמרו במדרש רבה (רנה"ו) ורד"ק פי' ששיח כולל עשב ואילנות, ושד"ל כתב נראה ענינו עץ קטן, והכוונה לא היה עדיין אילנות גדולים, ואפילו קטנים, וכמו שאז"ל על פתח קרקע עמדו עד יום ששי, כלומר נבראו שרשיהם ולא הצמיחו:

Comment 22

[כב] ור"מ חפץ בס' מ"מ פי' אין ענינו כפי' המפרשים ענן העולה באויר, אלא לחלוחית העולה על שטח הארץ, ומשקה פני האדמה בלחות תמידית עיי"ש שביאר הענין הזה מהויות המטר בארוכה:

Comment 23

[כג] והנה הח' ז"ל יפרש פה מלת טרם שפי' קודם, ורש"י ז"ל יפרש שכל טרם שבמקרא לשון עד לא הוא, ואינו לשון קודם, וכן יפרש (שמות ט, ל, ש"א ג ז) והח' ז"ל תפש עליו, והרמב"ן ז"ל כתב יפה תפש ר"א על דברי רש"י ז"ל שאין טרם כמו לא, אבל הוא כטעם קודם וכן פי' הרד"ק בשרש "טרם" ועיין בשרש י ר"י ן' גנאח שרש "טרם":

Comment 24

[כד] וע"ז כתב רנה"ו, והמתבונן בכתוב שאמר "והשקה את כל פני האדמה" יבין שאין טעם לפי' זה, ויפרש שבתחלת הבריאה לא ירד מטר, אבל הארץ עצמה השקה את פני האדמה וזהו שאמר, ואד יעלה מן הארץ והשקה וגו' ואד כמו עשן ולחלוחית מים שעלה מן הארץ להשקות את האדמה, ולדעתו האריך הענין הזה כל הדורות עד המבול, ויש לו סעד ע"ז מדרז"ל (ב"ר פי"ג ט) ששאלו כיצד היתה הארץ שותה וכו' ולמדנו שדעתם ז"ל, שבתחלת בריאות העולם, לא המטיר השם כלל על הארץ, אבל נוסדה להיות כולה משקה כארץ מצרים, ועל דעתיה דר' יהודה כהדין נילוס, ועל דעתיה דר' נחמיה כהדין תוכייה (הוא נהר שעולה ומרבה מים ונבלע באדמה) ועל דעתיה דרבנן כמו תוויי (שם נהר בבבל) שהוא חוזר ומשקה אחת למ' שנה:

Comment 25

[כה] ואין ענינו נחירים אלא פנים, כמו בארמית אַנְפִין, וכן כתב ר"י ן' גנאח בשרש "אף", ואפשר שיהיה ענין הלשון הזה דומה לארמית ר"ל "וצְלֵם אנפוהי" (דניאל ג יט) וכן למטה ג יט) "בזעת אפך תאכל לחם" וכן "וישתחו אפים ארצה" (למטה יט א) שהגיעו פניו לארץ, והנה האויר נכנס ויוצא מן הפנים, כלומר מן הפה ומן האף:

Comment 26

[כו] ובפי' (קהלת ז ג), כתב "כבר ביארו חכמי הראיות שיש באדם שלש נפשות, האחת הנפש הצומחת, והענין כי כמו שיש במיני הצמחים והדשאים וכל עץ כח, קרא שמו נפש, או מה שתרצה שיגדל גישם הצמח ויגביהנו וירחיבנו כן יש באדם, וזאת הנפש מתגברת עד זמן קצוב, וזאת הנפש היא המתאוה והצריכה לאכול, והנפש השנית נפש הבהמה, והיא בעלת ההרגשות חמשה, ובעלת התנודה ההולכת ממקום למקום, וזאת הנפש גם היא באדם, ולאדם לבדו נפש שלישית, היא הנקראת נשמה, היא המדברת המכרת בין אמת ושקר בעלת החכמה":

Comment 27

[כז] ועוד שם בפי' (לקהלת ז, ז) ועתה אפרש אותם בדרך קצרה, אעפ"י שהשלש נפשות נקראות בשם אחד בעבור התאחדם, כי הנשמה תקרא רוח ונפש, לכן אשים שמות להם, למען לא אאריך בתואר כל אחת, ויהיה השם הנפש המתאוה לאכול ולשמוח וחשק המשגל נפש, ויהיה שם נפש בעלת ההרגשה המבקשת שררה וגדולה רוח, ויהיה שם נפש בעלת החכמה נשמה":

Comment 28

[כח] וכתב הרד"א ע"ז כי הוא באמת יתרון מעט ומדרגה שפלה לאדם שידמה למהירת תנועתו לבע"ח, ואו"ת לנפש חיה, "לרוח ממללא", וכן פי' הרמב"ן ז"ל נפש חיה שתהיה חיה תמיד נצחית בלתי מיתה, לא נפסדת, וכתב הרדי"א אבל כל זה איננו שוה לי, אחר שהכתוב קרא לכל בע"ח נפש חיה עיי"ש, וכתב הכוה"ק כי יש הבדל גדול בין נפש חיה האמור בשאר הברואים לבין האדם, אף ששוים בקריאתם מובדלים הם לפי המכוון תכלית הריחוק, וכן כתב שד"ל "גם שאר בע"ח הם נפש חיה, אבל מעלת האדם היא שהוא היה לנפש חיה על ידי נפיחתו של הקב"ה לא ביצירה ועשיה בלבד":

Comment 29

[כט] וכן בפס"ז (ברא' ב ח) הגן מקום אילנות, ועדן הוא מקום מבועי מים, ומקום נחלי דבש וחמאה", וע"ז העיר הח' רש"ב שלדעת המחבר עדן אינו שם עצם פרטי אלא כללי לכל ככר ארץ נעים וטוב:

Comment 30

[ל] דעת הח' ז"ל שג"ע במזרח העולם, והודיענו הכתוב בזה מעלת רוח מזרחית אשר ג"ע נטוע שם, וידוע כי מבחר הפירות הם במזרח, והוא שכתוב "וממגד תבואות שמש", וכן דרשו רז"ל, רוח מזרחית מישב הדעת ומאמץ הכח, ומחזק את הלב, כי האויר שבו משובח ביותר, וכן פי' הח' ז"ל (תה' עב ח) על הפ' "וירד מים עד ים ומנהר עד אפסי ארץ", "ומנהר נהר יוצא מעדן שהוא בתחלת מזרח, ועד אפסי ארץ שהוא בסוף מערב", ורש"י ז"ל פי' מקדם במזרחו של עדן נטע הגן, ולא פי' למזרחו של עולם, אפשר שהוא סובר ג"ע במערב, וכן משמע מפשטות הכתוב (למטה ג כד) שג"ע במערב, ומשם נתגרש האדם למזרח העולם, ואו"ת מלת מקדם על הזמן "מלקדמין" וכן דעת רז"ל (ב"ר פט"ו) א"ר שמואל בר נחמן, את סביר קודם לברייתו של עולם, ואינו אלא קודם לאדה"ר, שבראו בששי, וג"ע בשלישי", שנחלקו בזה, אם הרצון בו קודם לבריאות העולם, כמאמרם (פסחים נד א, נדרים לט ב) ג"ע אחד משבעה דברים שקדמו לעולם או אם הכוונה קודם לבריאת אדם הראשון, וכתב רנה"ו, כי יצרו עפר מן האדמה מחוצה לו, ואח"כ שם מקומו בגן, כדי שיבין מתת אלהים שנתן לו, והכבוד שכבדו ע"י ההבדל שנודע לו בין המקום שעמד עליו תחלה, למקום שהביאו אליו, ולא יהיה כפוי טובה גדולה כזאת, ואילו נוצר בגן, היה סבור שאי אפשר להיות בענין אחר, כמו שנוהג הדבר עכשיו בין מי שנולד עשיר, ולא סבל צרת העוני מנעוריו, ובין עני שהעשיר השמח בחלקו יותר:

Comment 31

[לא] ורל"ש כתב, אם פי' גן בתוך ארץ עדן, הרי הגן עיקר ועדן טפל, ולא היה לו לבעל הטעמים לחבר גן במקף לעדן, כאלו הגן טפלה לעדן, ולפחות היה ראוי טעם מרכא לגן, ואין זה דומה אל "ויניחהו בגן עדן" כי באלה עדן תואר לגן, לכן יראה כי אין עדן זה שם תחום ומדינה, אלא פי' עונג ועידון, ואין בעדן בי"ת השמוש כמו בארץ, בשדה, באהל, אלא היא באה להפליג העידון ולהגדילו, ויש הרבה בכתובים בי"ת ההפלגה, כמו "והוא באחד" (איוב כג, יג) פי' אחד ומיוחד לבדו, "משה ואהרן בכהניו" (תה' צט ו) היקרים והגדולים שבהם, ועתה מלת בעדן תאר לגן, והקיפוה לתאר שלה, כמו לב-חכם, רוח-דעת, ים-המלח, ודומיהם, ופי' גן-בעדן, גן העדון והתענוג הרב, וכן ביחזקאל בעדן גן אלהים היית, בעדון ועונג הגן:

Comment 32

[לב] והרדי"א גילה ג"כ זה הסוד וז"ל "ואני משיב עליו (פי' על הח' ז"ל) שאדה"ר היה עצם ראשון מפאת עצמו, והיה עם זה מין, למה שלא היה נמצא ממינו כי אם הוא, ומהצד שהוא מינו דבר הכתוב כראוי לכנותו בה"א הידיעה "האדם", כמו ששם "שמש" יאמר על הגשם ההוא הפרטי השמשיי, והוא שם למינו, עם היות שלא נמצא ממנו דמותו הפרטי לבדו, ולכן יכונה בה"א הידיעה, השמש יצא על הארץ (למטה יט כג) "וזרח השמש ובא השמש" (קהלת א ה) וכבר העיר בזה האפודי, ועיין קרני אור הערה לד:

Comment 33

[לג] ועיין (תוס' יבמות סא ב) ד"ה "ואין הכותים" ובס' נתיבות עולם להרב רצ"ה ק"ב על המדה "מרבוי" שמפרש ההבדל בין "אדם" "להאדם":

Comment 34

[לד] וז"ל הח' פריפוט דוראן הלוי (מעשה אפוד שער התשיעי) "ודע שכבר יקרה בלשון העברי שהם יעשו לפעמים משמות התוארים שמות העצם לגשמים שיתארו בהם, ויקראו המדקדקים לאלה התוארים תארים גוברים, ורצו שכבר יחזק כח השם התואר, עד ששב שם עצם, וכתב ר' יונה שער יא מרקמה, מה שנודע ממנו זה, והמשל כי אדם שם התאר לאדה"ר להיותו נוצר מאדמה, וכבר שב לו שם עצם, ומפני זה יקראו לו תאר גובר, וכן שלמה נקרא כן, והוא תאר מפני השלום שהי' לישראל בימיו, וכמו שאמר "כי שלמה יהיה שמו", ושלם ושקט יהיה על ישראל בימיו (דה"א כב ט) הנה שהתאר שב לו עצם, והוא תואר גובר, וכן הזכוכית נקרא כן להפלגת זכותו, וכבר הי' לו שם עצם והוא תאר גובר, וכן כל מה שידמה לזה":

Comment 35

[לה] והרד"ק פי' "מן האדמה" מאדמת הגן, ששם נתקיים בתחלה, מאמר תדשא הארץ, והוציאה האדמה כל עץ נחמד למראה עין וטוב למאכל:

Comment 36

[לו] והרדי"א כתב כי אפשר לומר כי בתוך הגן יחזור לעץ החיים בלבד, לפי שהוא היה באמצע הגן כמו שת"א, לפי שאין החיים אלא בשווי ובמצוע מהאיכיות, ואמנם עץ הדעת טוב ורע, לא אמר שהיה בתוך הגן, אבל היה בסופו, או קרוב לקצהו, כי היה מטבע קצה ההפלגה לא מהמצוע", וי"מ שעץ החיים היה ממש באמצע הנקודה, ועץ הדעת היה מקיפו בענפיו סביב, הרי היו שניהם באמצע, ע"כ לא חשש השם שיקח מעץ החיים מיד ואח"כ יקח מעץ הדעת ויחיה עולם, וגם יהיה בו דעת, כי לא היה יכול לבוא אל עץ החיים מפני שהיה עץ הדעת מקיפו:

Comment 37

[לז] והכוה"ק כתב כי מלת "ועץ" מוטעמת בז"ג המפרידה מתיבת "הדעת", וה"א הדעת משמש במקום "אשר הוא" כי זה אחד משמושי הה"א, ודעת איננו שם דבר, כ"א שם הפעל כמו "מאנו דעת אותי" (ירמי' ט ה) וזה מסכים עם הנחת הטעמים, ולזה ת"א ויוב"ע "וְאִילַן דְאַכְלִין פֵירוהִי חכמין" והראב"ע חיבר ועץ הדעת יחד, ולכן הוסיף תיבות, והוא נגד הטעמים:

Comment 38

[לח] (בברכות לד ב) מאי "עין לא ראתה אלהים זולתך" (ישעי' סד ג) ר' שמואל ב"ר נחמני אמר זו עדן שלא ראתה עין מעולם, וא"ת אדם הראשון היכן היה דר, ושמא תאמר גן זה עדן, ת"ל ונהר יוצא מעדן להשקות את הגן", "גן לחוד ועדן לחוד", וע"ז כתב הרשב"א ז"ל בעין יעקב וז"ל "דע שג"ע שבו עמד אדה"ר היו אילניו ומעיניו וכל עניניו ציורין אלו לדברים דקים מאוד, יראה בהם ויתבונן בהם בענינים רוחנים, וכענין שנתן לנו ית' ציורי המשכן והמקדש וכל כליהם, המנורה והשולחן והמזבחות לציורים שכליים, ולהתבונן מהם האמיתות העליונות, ואולם בג"ע שדר בו אדם יותר נגלים מבוארים, לפי מה שהיה הוא יותר מקודש, ויציר כפיו של הקב"ה, ומלאך האלהים, ובאילני הגן ומעייניו, רמז לו סודות מופלאים ועדן הוא רמז למקום מוצא המעיין, כאמרו ונהר יוצא מעדן להשקות את הגן, והוא לא נדע לאדם, ולא השיגו, כי לא עמד רק בגן, וע"כ אמרו כי אף העדן ותענוגיו שנעלמו מעיני כל חי, ולא נודע אף לאדם הראשון גם הוא מתוקן לת"ח, ע"כ:

Comment 39

[לט] וחז"ל דרשו (ב"ר פט"ז) פישון שהוא מגדל פשתן ומימיו מהלכים בשופי, והרדי"א כתב שחכמי האומות קוראין לפישון גאנקי, ושאגאנקי סובב את כל ארץ הודו:

Comment 40

[מ] ולא כן דעת רש"י ז"ל בזה (ברכות יו"ד ב) ד"ה "סתם מי גיחון" שכתב ולא זהו גיחון הנהר הגדול, דההוא לא בא"י הוא, אלא מעין קטן סמוך לירושלים הוא, שנאמר "והורדתם אותו אל גיחון" (מ"א א לג) ומתרגמינן "ותחתין יתיה לשילוחא", וכן יתמה הא"י על הח' ז"ל, איך אמר כי גיחון קרוב מא"י בעבור שמצא "והורדתם אותו אל גיחון", הלא כתיב הוא הסובב את כל ארץ כוש, והנהר הקטן ההוא לא יעבור אפילו בחלק ממנו, וא"כ אין זה הנהר הקטן הסמוך לירושלים, ודעתו שהראב"ע לא בא לא"י רק באחרית אחר אשר חיבר פי' התורה, ושני נהרות נקראים גיחון, האחד היא גיחון הידועה בירושלים, והשני הוא גיחון היוצא מג"ע, והוא מזרחי לא"י כמו פרת וחדקל שהם קרובים לא"י, וכן הם ידועים היום בין בבל ובין א"י, רק פישון איננו ידוע כמוהם, וע"כ דחק הגאון עצמו לפרש על היאור שהוא פישון:

Comment 41

[מא] נקרא גיחון לפי שיחלק לחלקים רבים יוצאים ממנו בארץ כוש, לפיכך נקרא גיחון לשון יציאה, מן "כי יגיח ירדן אל פיהו (איוב מ כג) "ותגח בנהרותיך" (יחז' לב ב) וכן נקרא השילוח גיחון לפי שיוצאים ממנו פלגים רבים להשקות הגנות אשר בירושלים, וכתב הרדי"א, וחכמי האומות אמרו על גיחון שהוא נילוס הגדול מכל נהרות העולם, והוא הסובב את כל ארץ כוש ומצרים, וכאשר יכנס השמש במזל סרטן יגדל כ"כ שיעלה וישקה את כל ארץ מצרים, ואמרו שמי הנהר ההוא מטבעם להפרות הנשים מאוד, ושהעקרות שתשתנה מהן תלדנה, וכן הוא דעת יוסף פלאויוס, ואחריו רבים מקדמוני הנוצרים, כי גיחון הוא נילוס, והיא ג"כ דעת ר' יוסף קמחי, וכן הוא דעת גיזע"ל כי גיחון הוא נילוס, והביא ראיה מבן סירא (כ"ד כט) שיאמר שם "מַבִיעָה לָקַח כִיאור וְכַגִיחון בִימֵי הַבָצִיר", ואמר עוד, כי אולי נילוס נקרא בשם גיחון בעברו בארץ כוש, ונקרא יאור ושיחור בעברו במצרים:

Comment 42

[מב] ורד"ק כתב כי פרת ידוע בגבול א"י לפיכך לא סמך אותו אל ארץ מן הארצות, כי ידוע היא בא"י, והוא מערבית לשאר הארצות שזכר, ובא"י נכנס בים האחרון, והנה נזכרו ארבע הנהרות לארבע הפאות, וכולן בא"י שהוא בחצי היישוב:

Comment 43

[מג] וע"ז כתב הרמב"ן ז"ל, ור' אברהם מכחיש מה שאמרו כי פישון הוא נילוס בעבור שימצאהו יוצא מהר הלבונה, ולכן יגדל בימי הקיץ, וכבר נודעו נהרות רבים, יצאו מן המקור ומשפל הרבה, ואח"כ יכנסו בתחתית ארץ מהלך ימים, ויבקעו ויהיו נובעים תחת אחד ההרים במקום רחוק, ויש לדבר זה יסוד אבל צריכין אנו לומר כן, גם על חדקל ופרת הידועים, שנובעים רחוק זה מזה מן הארץ, שמתחילין ממקום שנפרד הנהר, ונכנסים בארץ, ולאחר מהלך רב, יוצאים שנית מן המקומות הנודעים לנו:

Comment 44

[מד] וכן יאמר שד"ל, שאם היתה הכוונה על נילוס, לא היה אומר שם האחד, אך היה כתוב, האחד פישון כמו והנהר הרביעי הוא פרת, שלא אמר בו מלת שם, לפי שאותו נהר היה ידוע לישראל, וכש"כ נילוס היה ידוע ליוצאי מצרים:

Comment 45

[מה] ורנה"ו כתב, אין פי' שחדקל הולך למזרח מדינת אשור, כי הוא הפוך המציאות, שהרי ארץ אשור היא ממזרח לנהר חדקל, והנהר סובב למערבה, אלא מלת קדמה פי' כמו לפני, כי הוראתה קרוב להוראת מלת פנים כנודע, והכתוב יודיע כי נהר חדקל אינו עובר תוך ארץ אשור. כי אם הולך לפניה על גבול המערבי שלה, והוא נזכר בס' דניאל:

Comment 46

[מו] שם ידו"ד הוא מורה על מהותו ועצמותו ית', ושם אלהים מורה על השפעתו המציאות והטוב בזולתו, ומפני זה במע"ב שהוא ספור השפעתו בבריאת העולם נזכר שם אלהים המורה על המשפיע הראשון היכול המוחלט בעל הכחות כולם (רדי"א:

Comment 47

[מז] וכן יאמר (יסוד מורא שער האחרון) "בעבור כי אין בארץ דבר עומד רק נשמת האדם לבדו, ע"כ לא תמצא שם הנכבד נזכר במע"ב רק מלת אלהים, שגם השם נקרא על שמם, כדמות הדבורים שיקראו שפה ולשון, ע"כ אמרו חז"ל "נקניא שם מלא על עולם מלא", וביאור דבריו, כי שם אלהים טפל על מעשה הטבע ומעיד על החידוש, ושם המיוחד מעיד על קדמותו ומציאותו ית', וע"כ לא הזכיר ד' המיוחד בכל מעשה הטבע רק שם אלהים, כי התורה רצתה להתחיל בספור החדוש., וע"כ הוצרך להזכיר השם המורה על המחדש, והוא הכנוי שנתחדש לו כבריאת עולמו, ואלו היתה כוונת התורה להתחיל בספור קדמותו ומציאותו ית', הלה ראוי להזכיר השם המיוחד המעיד ע"ז, וע"כ הזכיר הנגלה והסתיר הנסתר ועיין (שרשי לבנון שרש איל) והנה אתר שנברא האדם היה העולם מלא, כי כבר נשלמו בו כל הצורות, ואז נזכר השם הנכבד ולא נזכרה עמו מלת אלהים בעבור כי בנפש המשכלת אשר באדם השם בראה ע"כ נזכר השם הנכבד לבדו, כי גם נפש המשכלת אשר לאדם נקראת אלהים כי היא מלאך:

Comment 48

[מח] והרדי"א כתב כי שם בן ארבע אותיות הוא שם מלא, להיותו ציור כללי לכל הנמצאים, והנה לא נזכר בששת ימי בראשית, לפי שעדיין לא נברא אדם, ולא היה בעבור זה העולה מלא שמבלתי אדם לא היו הנבראים עדיין בשלמותם אבל הזכיר שם אלהים, והוא רמז למשפיע, ואחר בריאת אדם שכבר העולה מלא מכל הנמצאים העתידים להיות, עד שנולדו הבנים נזכר עם שם אלהים המשפיע שם בן ד' אותיות, ובס' (יסוד מורא שער יב) כתב הת' ז"ל "ונקרא השם הנככד עם אלהים עד שנולד קין, וכראות חוה כי מין האדם עומד בהוליד קין, ע"כ אמרה קניתי איש את ד', פי' לבדו בלי מלת אלהים, (ועיין למטה ד א):

Comment 49

[מט] ובדרז"ל (סנהד' לח ב) גופו מבבל וראשו מא"י:

Comment 50

[נ] וההבדל בין יצירת האדם ליצירת בע"ח שגם שם כתוב "מן האדמה" (למטה פ' יט) עיין התוה"מ:

Comment 51

[נא] כן הוא בפס"ז (ברא' ב טו) "והלא גן לשון זכר, אלא לעבדה ולשמרה האדמה של הגן":

Comment 52

[נב] כן הוא בפדר"א פ' יב, והובא בילקוט ברא' רמז כב, ובפס"ז (ברא' כ טו) לעבדה ולשמרה מה עבודה היתה בתוך הגן שאמר לעבדה, שמא תאמר לזמור כרמיה ולחרוש ולשדד האדמה, או לקצור, או לעמור, והלא כל האילנות נצמחים מאליהם, שמא תאמר יש מלאכה בג"ע, והלא נהר מושך ויוצא מעדן, שנאמר "ונהר יוצא מעדן", ומה לעבדה אלא לעסוק בד"ת ולשמור כל המצוה, שנאמר לשמור את דרך עץ החיים, ואין עץ חיים אלא תורה, שנאמר "עץ חיים היא למחזיקים בה" (משלי ג יח) וכ"ה בתיוב"ע "לְמהוי פְלַח בְאורַייתָא ולְמִנְטַר פִקודָהָא", וכן תרגם ירושלמי, וכ"ה בספרי עקב פ' כא, ובמדהנ"ע "אמר ר"ש ויניחהו בג"ע לעבדה ולשמרה, וכי מאי עבודה הכא, אלא עבודת הנשמה וכו', וכן פי' הרדי"א לעבדה ולשמרה על נשמת חיים שזכר למעלה שנפח בו, כי בהיות האדם בג"ע מבחר המקומות, ובשוה שבאוירים, והמשובח שבמאכלות והמשקים היה בלתי טרוד בדבר מה כ"א בהשלמת נפשו, וזהו לעבדה ולשמרה, ודעת הח' ז"ל אינו כן, לא בהשקת הגן שהוא פי' ע"י אדם, ולא בעבודת המצות:

Comment 53

[נג] ונמצא ג' יוצאים מן הכלל שיבוא צווי עם "על" והוא מצות עשה, א) ולהגיד לה ולצוות עליה לבוא אל המלך (אסתר ד ח), ב) והן אצוה על חגב לאכל הארץ (דה"ב ח, יג), ג) "ויצו עליהם לאמר כה תעשון ביראת ד' באמונה ובלבב שלם" (שם יט), וכתב רב"ח, ע"ד הפשט הוזהר אדם בכאן בשתי מצות מצות עשה, ומצות לא תעשה, מ"ע "מכל עץ הגן אכל תאכל" ומצות ל"ת, "ומעץ הדעת טוב ורע לא תאכל" ושד"ל כתב שלפעמים הצווי נקשר עם שני שמות, עם מי שמצווים אותו, ועם מי שהצווי לתועלתו ובגללו, כמו "ויצו עליו פרעה אנשים" (למטה יב כ) פרעה צוה אנשים לטובת אברהם, וכן "לכי לביתך ואני אצוה עליך" (ש"ב יד ח) "ותצוהו על מרדכי" (אסתר ד ה) ובכל אלה הדבר פשוט שאין מלת על מורה מניעה ואסירה, ועיין התוה"מ (במד' ה ב) ועיין בהערה לפי' המחזור מרוו"ה למעריב יום שני של פסח מה שכתב בענין זה:

Comment 54

[נד] אדם טעה מלשון זה שבא להורות שרק ממנו לא תאכל, ר"ל מן המחובר לאילן, אבל אם תתלוש האשה מפירותיו, ותתן לו מותר לו לאכול שכן עמ"ש (צו ז) והקריב ממנו אחד מכל קרבן דרש בתו"כ (שם סי' ק"ט) מן המחובר, וכן בכ"מ כמ"ש באילת השחר כלל ר"י (התוה"מ):

Comment 55

[נה] והרדי"א כתב, כי לא היה ענין העץ ההוא לתשלים, אכילתו את האדם בהשגותיו וידיעותיו, לא עיונית ולא מעשיות, לפי שהאדם שלם נברא בפעולות שכלו, ולא היה ג"כ חסר ההכנה לפעל המשגל ותאותו כמו שכתב הראב"ע ז"ל, שלא היה חסר רק טוב ורע בדבר אחד לבדו, שרצה בזה על המשגל, כי הנה גם ממנו היה יודע כל הצריך לשלמותו וקיומו, אבל היה הדעת הזה פרטיי בטוב ורע המשגל, והיה א"כ ענין המצוה לאדם שלא ירדוף אחרי שטיפת תאותו בזימה, שהתחלתו ומיעוטו טוב, והרוב ממנו רע, לא תאכל ממנו, כי האכילה ענין ההשתקעות נוסף על שאר השמושים הנזכרים:

Comment 56

[נו] והסתכל כי לא הביא רק החיה והבהמה והעוף לא דגי הים, גם לא נתן שמות לנבראים העליונים, וכן לא קרא בשם את הצמחים ועצי יער, ולא את האבנים והמחצבים ודומיהן, כי בהיות קריאת השם על תולדות הדבר, וצריך לזה בינה יתירה להבין כח כל מין וסגולתו, ומה יוכל לעשות מדעת ובינה להרגיש בנפשו הענין שמבין באותו המין, ע"כ לא היה ראוי שיקרא שמות זולתי לשלשה אלה, בהמה חיה ועוף, כי בנפשותיהן נטועות כחות ידועות בקצתן כחות אלו ובקצתן כחות אחרות, ונפש האדם לבדה כוללת כל הכחות הנטועות בכל המינין כולם, ע"כ בכחו לתת להם שמות (רנה"ו):

Comment 57

[נז] וכן אז"ל (ב"ר פ' יז, ילקוט רמז כג) "העביר הקב"ה לפניו כל הבהמות והחיות וקרא להן שמות, ואמר לזה נאה לקרותו שור, ולזה נאה לקרותו חמור, ולזה סוס, וכן כל דבר ודבר", ופי' המדרש כי האדם הבין בחכמתו ושכלו טבע כל בהמה וחיה, וקרא לכל אחת ואחת שם מעין הטבע והמדה שהכיר בה, והאותיות שצירף בשמותיהן הכל לפי טבעיהן ומדותיהן:

Comment 58

[נח] וכבר אמרו ז"ל כמה מהחכמה היתה בקריאת השמות האלה עד שלא הגיעו המלאכים אליה (ב"ר שם) ומורה שלא היתה קריאת השמות כפי ההסכמה והרצון, אלא כפי הוראות טבעיהם, והשמות שהם בזה הדרך, הם הגדרים, שבזה היתה הוראת החכמה, לא בשמות המוסכמים:

Comment 59

[נט] המשגל ידוע היה אצלו בטבע, אבל בחינת התענוג לא ידע, וזהו אמרו "גם השם הראה לו עץ הדעת כי הנה אשתו ידעה" פי' כי החומר מחויב לידע אותו (מוטוט):

Comment 60

[ס] אין הכוונה לומר שהאל נמלך ממחשבתו, אלא המכוון הוא להעיר אותנו על יקרת הזווג, ולהודיע כי לא טוב היות האדם לבדו, ולפיכך רצה הקב"ה שיהיה האדם שרוי שעה אחת בלא אשה, ואח"כ הזמינה לו כדי שתהיה חביבה עליו אחר שהרגיש כי בזולתה היה חסר (שד"ל):

Comment 61

[סא] ורש"י ז"ל בחר במדרש אגדה, ופי' לא טוב היות, שלא יאמרו שתי רשויות הן:

Comment 62

[סב] עיין רמב"ן והטור על התורה מה שכתבו בזה:

Comment 63

[סג] גם לפי' הראב"ע לנפש חיה מיותר, ועוד נפש חיה נקבה, ומלת לו זכר, וזה יקשה גם לפי' רש"י ז"ל (רנה"ו) ועיין רמב"ן מה שפי' בזה, ורוו"ה כתב ויתכן לפרשו כסדרו, ונפש חיה זה כנוי לאדם שנקרא עתה כרגע נפש חיה, ואמר, וכל שם אשר יקרא לו האדם הנפש החיה הוא שמו לעולם:

Comment 64

[סד] בעבור שלא אמר הכתוב, מה שם יקרא לו, ולא אמר ג"כ, וכל שם אשר יקרא לו האדם, נ"ל לפרש שאמר השם, שאם אדם יקרא לחברתו ויקרב לעצמו בע"ח בלתי מדבר יורה שהוא כמוהו נוטה אל החמריות, כאותו אשר קרא וקרב אליו כמאמרם ז"ל (ב"ר פ' סה) לא לחנם הלך זרזיר אצל עורב, אלא שהוא מינו, והוא אמרו וכל אשר יקרא לו האדם נפש חיה הוא שמו, ר"ל של אדם שבחר בחברתו בדומה לו (רדי"א)

Comment 65

[סה] ועיין רד"ק שם מה שמביא דעת רז"ל בזה:

Comment 66

[סו] וכן הוא דעת רז"ל (חולין כז ב) מן הרקק נבראו, (ובפדר"א פ' ט) "בחמישי השריץ מן המים כל מין עוף" דעתו שמן המים נבראו:

Comment 67

[סז] והוא תשוקה עזה לישון, וחז"ל קראוהו "חבלי שינה" וגם הם סמכו לה לשון נפילה, המפיל חבלי שינה, שכמו שהחבלים מרעימים נפש היולדת עד שתמלט ותנוח, כן התרדמה מערערת נפש האדם עד שיישן וינוח, ובפעולת "נרדם" "וירדם" משמעו ישן שינה חזקה (רוו"ה) והנה התרדמה היתה לו מתחלה עד שנלקחה ממנו הצלע ונסגר לו החסרון בבשר, ואח"כ ישן שינת מנוחה, עד שנח לו מכאבו ע"כ אמר הח' ז"ל כי תרדמה יותר משינה, כי בתחלה הפיל עליו תרדמה חזקה שלא ירגיש הכאב בקחתו ממנו אחת מצלעותיו, ורז"ל פי' (ב"ר פ' יז) כי אם היה לוקחה ממנו מדעתו, והוא ער היתה מאוסה לו, עכשיו שהביאה לו שלא מדעתו היתה חביבה עליו, ורנה"ו ישיג על הח' ז"ל שכתב "תרדמה יותר משינה" וכתב "לדעת הראב"ע תרדמה שינה חזקה, ומה טעם תרדמה ויישן ? הי' לו לומר ויפל שינה על האדם וירדם, ואין כן, אין תרדמה שינה בתולדות, אבל נכתב על בהלת הרעיון מפני אימת מראה, או מקרה מפחיד שכמעט תצא נפשו, ולא ייקץ ממנה מהרה כמו השינה הטבעית, וכן מצאנוה בכל מקום, כשראה יונה עצמו בצרה גדולה בים כתיב "וישכב וירדם" (יונה א ה) וכן כשנס סיסרא באימת מות אמר והוא נרדם ויעף וימת (שופ' ד כא) ויאריך להביא ראיות ע"ז, ויברר שהפחד סבת התרדמה, ובאין אימת מראה ופחד, לא תרדם הנפש בטבעה, ולפי שהתרדמה שנפלה על אדם לא היה מסבה טבעית, כי לא קרהו צרות ופחד, אמר ויפל ד' אלהים תרדמה, וקרוב לומר, שכשהתעצב האדם שלא מצא עזר כנגדו, הפיל ד' עליו תרדמה, ובתרדמה הזו נפל בשינה, ואז לקח אחת מצלעותיו, והכין לו העזר, וכן פי' הח' בן-זאב (אוצה"ש שרש "רדם") שענינו תמהון וטרוף דעת, כמו שנה חזקה הבא מפחד וכדומה שנופל עליו פתאום, ודבריהם נובעים מהרב ר' אברהם בדרשי (חותם תכנית חלק עשירי שער החמישי) ושם מבואר כל הראיות שהביא רנה"ו, כי ענין תרדמה הוא הלפות והחרדה והבעתה וכו' ואלו ענין התרדמה והשינה אחד למה הוצרך לומר אחריה ויישן, ויסיים שם, ואף אם נאמר כי ענין תרדמה כענין השינה, נגזר אומר כי לא תמצא לשון נרדם ותרדמה, אם לא על בעתה וחרדה, אשר היא תיישן הנבעת ושינה נמצאת בלי חרדה:

Comment 68

[סח] ומצאנו מחלוקת בזה בדרז"ל (עירובין יח א) י"א כי שני פרצופין היו מחוברים גב זה לגב זה, וזהו שאמר זכר ונקבה ברא אותם, ויפרשו צלע צד, כמו "צלע המשכן" (שמות כו כז) וי"א צלע כמשמעו, וכן ת"א "חֲדָא מְעִילעוהִי" כמו "תְלַת עִלעִין בְפומָא" (דניאל ז ה) דומה שמפרש כמו רוב צלעות שבמשנה ולדעת זו נברא בו מתחלה צלע יתירה בין צלעותיו עם בשר, ואח"כ לקחה ממנו לבנין האשה ויראה שגם בלשון הכתוב נקראים העצמות שבאדם צלעות וראיה "ויצף קרקע הבית בצלעות ארזים (מ"א ו טו) דמה העצים המעמידים לצלעות שבאדם שהן כדמותן, וכן הוא (ב"ר פ' י"ז) "ר' שמואל בר נחמן אחת מסטרוהי האיך מה דאת אמר ולצלע המשכן, ושמואל אמר עלעלא חדא מבין ב' צלעותיו נטל", ודעת הח' ז"ל כדעה הראשונה, ואונקלס נוטה לדעת שמואל:

Comment 69

[סט] ואמרו ז"ל (ב"ר פ' יח) שהול"ל ויבנה, ועוד איך שייך בנין באשה והלא אין בנין אלא בעצים ואבנים, ודרשו ויבן לשון בינה, שנתן בינה באשה יותר מבאיש, והרדי"א פי' זכר בענינה לשון בנין ולא לשון בריאה, לפי שלא היה התהוותה בריאה יש מאין, ולא לשון יצירה, כי לא הי' ציורה ציור מחודש, כי כבר נעשת בדמות אדם וציורו אבל אמר בה לשון בנין כאלו הוא מעשה מלאכות, להכנו את הבית והעצים והאבנים שהיו לו קודם לכן:

Comment 70

[ע] והכוה"ק כתב כי אין זה מאמר האדם רק מאמר התורה, כלומר בפעם הזאת שהובאת לפניו עתה, אמר עצם מעצמי וגו' וקראה אשה, אבל אח"כ בפעם אחרת קראה בשם "חוה", ולזה שתי מלות אלה מופסקות ברביעי, והמחברים זאת הפעם עצם מעצמי למאמר אחד, מתנגד אל נגינת הטעם:

Comment 71

[עא] וע"ז כתב הרש"ד, ואין צורך לזה, כי קריאת השם בכל מקום עם למ"ד, מלבד שלפי דבריו היה המאמר חסר הנפעל, כי באמרך בעבור זאת יקרא אשה, לא הודעת מי יקרא כן, לכן תרגם אונקלס לזאת על חוה, "לדא יתקרי אתתא", והרד"ק פי' באמרו לזאת, אינו אומר לה לבדה כי גם לכל הנקבות היוצאות ממנה ומזרעה, וכן פי' רע"ס לזאת, "לכל נקבת האדם לעתיד":

Comment 72

[עב] עיין עקידה שאר שמיני מה שכתב ע"ז:

Comment 73

[עג] ובאמרו "אשה כי מאיש לקחה זאת" כתב ע"ז שד"ל כי משה הזכיר השמות האלה כפי מה שהיו מבטאים אותם בימיו, אעפ"י שאשה לא נגזר מתחלה מאיש אלא מֵאֱנַש, ומן אֱנַש אמרו אֵנַש (כמו מן גְבַר גֶבֶר) וממנו אֲנָשִים, וממנו אמרו אִנְשָה ואח"כ אִשָה, אמנם שם איש כך היה מתחלתו, וממנו יֵש ובארמית אִיתַי, וכן הרד"ק בשרש "אנש" כתב ואפשר שתהיה אשה מזה השרש, והדגש לחסרון הנו"ן והראוי "אנשה", וכן הקבוץ "אשות הזמה" (יחז' כג מד), ורז"ל (ב"ר פי"ח ופ' לא) יוכיחו מזה הפ', מיכן שנתנה תורה בלה"ק, ועיין אור לנתיבה להרמבמ"ן ז"ל מה שביאר בזה ובהלבנון שנה ה נומער 9 צד 144 בהערה:

Comment 74

[עד] ואתן לך כלל ממנו תדע בכל מקום שנמצא המלה <b>ערום</b> אם הוא מענין חכמה, או אם הוא ערטילאי כל שפירושו ערטילאי, הנפרד הרי"ש בחולם עָרום והרבוי בשורק ודגש אחריו, אף אם השורק מלא וי"ו, ולפעמים הנפרד עֵרום והרבוי עֵירֻמִים, וכל שהוא לשון תחבולה הרי"ש בשורק עָרום והרבוי ברפוי המ"ם, והסימן במסורה חכימין רפין, וערטילאין דחיקין (ר"ל דגשין):

Comment 75

[עה] שהבושה בגלוי הערוה הוא רק מפני שהיא מעוררת אל התאוה וציורי זנונים, וכאשר התשמיש היה רק לקיום המין, לכן לא התבוששו, ועד שלא אכלו מפרי עץ הדעת, עוד לא היה בהם התשמיש לתאוה, ולא היה להם בשת, אבל בעת ההולדה יתחברו ויולידו, ולכן היו האיברים כלם בעיניהם שוים, ולא יתבוששו בהם טרם פרץ גדר ועבר חוק להגביר כח תשוקתו, ולהוסיף תאוה על תאוה, תאות המותר על תאות המועיל:

Comment 76

[עו] אין דוגמתו בהתפעל, ופי' לא קרה להם מעשה הבושת מזה לזה: שזהו ההפרש בין בושה לכלמה, בושה הוא מעשה הבושת (בעשעמונג) וכלמה הוא הצער שמרגיש המבויש (שאם, זיך שעמן) ולכך תקדם תמיד הבושה לכלמה, "בושתי וגם נכלמתי" (ירמי' לא יט) "לא תבושו ולא תכלמו" (ישעי' מה יז) (רוו"ה):

Comment 77

[עז] "וירא און ולא יתבונן" (איוב יא, יא) והשיג ע"ז רנה"ו, וכתב, כי לא מצאנו בכל המקרא לשון של בושת כפול מן המרובע, ועוד למה נכתב בהתפעל, ולא ראינו כן במקום אחר. ולמה לא נכתב ולא יבושו ? כמו "בוש לא יבושו" (ירמי' ו טו) או "לא יבוששו", ויפרש שהוא מלשון עכבה. כמו "וירא העם כי בושש משה" (שמות לב א) ופי' שלא התעכבו אדם ואשתו מצאת ובוא ומלעשות מה שהיו חפצים לעשות מבושת מערומיהם אבל הלכו שניהם בגן ואכלו ושתו לעין השמש, לעין החיה והבהמה בלי בושת, לפי שלא הרגישו ענין הצניעות הזאת, ואם הרגישו היה להם להתעכב בהחבא עד יכסו מערומיהם, והם לא התעכבו:

Chapter 3



Comment 1

[א] וע"ז כתב הרדי"א, כי באמת הוא דבר התול, לפי שהרמיזות הוא מפועל השכל, ומי שאינו משכיל אינו רומז:

Comment 2

[ב] והוא (בפדר"א פ' יג) הנחש כל מעשיו שעשה (פי' מה שנגע באילן) וכל דבריו שדבר (הם ההסתה) לא דבר ולא עשה אלא מדעתו של סמאל":

Comment 3

[ג] וי"א שהשטן העיר את הנחש, וישם דבר בפיו, והוא דבר מה שדבר אל האשה, ולפי שאדם אחר בארץ אין להסית על ידו את אדם וחוה, הוצרך לבחור באחד הבע"ח, ולא מצא מוכן בכולם כ"א הנחש שהיה ערום מכל חית השדה, (ובפס"ז ברא' ג א) "ובאיזה לשון דבר הנחש עם האשה בלשון הקדש":

Comment 4

[ד] כן הוא בג' (סוטה ט ב) "אני אמרתי יהלך בקומה זקופה עכשיו על גחונו ילך" ופי' רש"י ז"ל "מקללתו אתה למד", וכן הוא (ב"ר פ"כ) "אני עשיתיך שתהא מהלך קוממיות כאדם ואתה לא בקשת", ושם "בשעה שאמר לו הקב"ה על גחונך תלך ירדו מלה"ש וקצצו ידיו ורגליו", והוא נלמד בברייתא דל"ב מדות של ר"א בנו של ריה"ג מדה י"ב, וכתב הגרד"ל זה שקצצו ידיו ורגליו ממילא ידעינן, כיון שתחלה הלך בקומה זקופה, ועתה נתקלל על גחונך תלך, בע"כ שנקצצו ידיו ורגליו, וכפי' רש"י ז"ל "מקללתו אתה למד", ובפס"ז (ברא' ג א) שהנחש היה מדבר והיה מהלך בקומה זקופה, והיה יודע לשון האדם, ותוכל לומר בלשון שלו, כי הבהמות יש להם לשון כל מין ומין לבדו, וכן פי' ר"ח ן' עטר (אור החיים) ועיין קרני אור למטה הערה לה:

Comment 5

[ה] והרדי"א פי' באופן הזה, שהנחש לא דבר כלל אל האשה ולא האשה אליו, כי לא איש דברים הוא, אבל היה הענין שהיא ראתה את הנחש שהיה עולה בעץ הדעת, ואוכל מפירותיו פעם אחר פעם ולא היה מת, ולא ניזק בדבר מה, והאשה חשבה בזה, וחקרה בעצמה, כאלו היתה מדברת עם הנחש, וכי הוא בעלותו בעץ, ובאכלו מפריו היה אומר אליה "לא מות תמותון" וכל המו"מ טענות האשה היה כפי מה שהתעוררה ממעשה הנחש ואכילתו מעץ ההוא עיי"ש, וכן יפרש הפסוקים עד"ז:

Comment 6

[ו] (ובפדר"א פי"ג) יהיה סמא"ל רואה כל הבריות שברא הקב"ה, ולא מצא חכם להרע כמו הנחש:

Comment 7

[ז] והח' ז"ל כתב חידה נפלאה על מלת "ערום" וההבדל בין לשון עָרוּם שהוא מענין חכמה, ובין ערוֹם שפי' ערטילאי, והיא נמצאת בקובץ חכמת הראב"ע:

Comment 8

[ח] עיין בפי' רד"ק שם ובמ"י להר"ש ן' מלך:

Comment 9

[ט] ובדרז"ל (ב"ר פי"ט ילקוט רמז כו, אסתר רבה פ"ה) ארבעה פתחו באף ואבדו מן העולם, ואלו הם נחש וכו', ובפס"ז הגי' "שלשה פתחו באף" וכן במדרש אגדה (ברא' ג א) ובזהר בראשית "באף פתח ואף אטיל בעלמא", וכתב הכוה"ק לדעת הזהר יפרש כעס וחימה יעורר אשר אמר אלהים לא תאכלו, ומלת "כי" טעמו כמלת "אשר" כמו "וישמע אברם כי נשבה אחיו" (ברא' יד יד) גם בעל העיקרים יפרש מלשון אף וחימה:

Comment 10

[י] כי הנחש לחסרונו לא הגיע להבין ענין הציור הכולל שמורה עליו שם בן ד' אותיות, וכן חוה להיות דעתה קלה זכרה שם "אלהים" בלבד המשפיע:

Comment 11

[יא] כן הוא (ב"ר פ' יט), תני ר' חייא שלא תעשה את הגדר יותר על העיקר שלא יפול ויקצץ הנטיעות וכו' והיא לא אמרה, וכן ברש"י על התורה, וכן ברש"י סנהד' כט סע"א ד"ה "ולא" ובמדרש אגדה ברא' ג כתב מלמד שהוסיף אדם על צווי של הקב"ה, והוסיף על אשתו להזהירה אפילו בנגיעה, וע"ז נאמר "אל תוסיף על דבריו" (משלי ל, ו) וכן הוא באדר"נ פ"ק, שאדה"ר עשה סייג וגדר והוסיף לו לעצמו הנגיעה, וכך אמר לה שהאכילה והנגיעה אסורה, והיא לא ידעה שהנגיעה היא סייג, וכשראתה שאין מיתה בנגיעה סברה ששקר אמר לה אדם, והכוה"ק פי' שאדם טעה בלשון הצווי עיי"ש:

Comment 12

[יב] עיין (ח"א מהרש"א סוטה ט ב) שכתב והנראה בזה כי צווי הש"י לאדם היה קודם שנבראת חוה ממנו, ומיהו גם חוה נצטוה באכילתה שהרי היא היתה חלק ממנו:

Comment 13

[יג] הנה הגדולים נשיאים ומלכים נקראין רברבין (למטה כג טז) ואח"כ דיינים וכן למטה ו, ב) בני האלהים בני רברביא, ר"ל בני השרים והשופטים כמ"ש רש"י ז"ל, ובפ' הזה כוונתו על המלאכים (נל"ג):

Comment 14

[יד] ואו"ת "ומְרַגַג אִילָנָא לְאִסְתַכְלָא בֵה" ולשון רגיגה היא התשוקה העצומה, ודומה לשרש "ערג" בלה"ק "כאיל תערוג, נפשי תערוג" (תה' מב ב) וכתרגומו שם, כמא דמרגג וכו' ומצאנו בכתוב שרש "שכל" על ענין המראה וההבטה בעיון, כאשר נשתמשו בו רז"ל באמרם "הסתכל בשלשה דברים" (אבות פ"ב מא) כתב "והאשה טובת שכל" (ש"א כה ג) ענינו טובת עיון והבטה, כאלו אמר טובת מראה, ובדרז"ל (ב"ר פי"ט) ונחמד העץ להשכיל, מכאן שמוסיף חכמה":

Comment 15

[טו] וההבדל בין פקח ובין פתח, עיין מורה ח"א פ"ב ואו"ת על "ונפקחו עיניכם" "וַאֲרֵי אַסֵי הוא לַעֵינִין" ופי' לשון רפואה ועיין נל"ג מה שכתב ע"ז:

Comment 16

[טז] ובדרז"ל (ב"ר פי"ט ג) "ויתפרו עלה תאנה" ארשב"י עלה שהביא תואנה (פי' יללה ובכי) לעולם, ובמדרש אגדה (ברא' ג) פי' בדרך המשל תאנה, מן "תאנה הוא מבקש" (שופטים יד ד) כי על ידה ביקש הקב"ה ומצא בה תואנה לגזור עליהם מיתה:

Comment 17

[יז] ובב"ר (פ' טו) מאמר ר' מאיר "כד לא הוה בבר נש דעה אינון אמרין לא אכל ההוא אינשא פיתא דחיטי מן יומוי", פי' כשאין דעה בבן אדם הבריות אומרים לא אכל איש הזה פת חיטין מימיו, הרי שהדעת תולה בפת חיטין, וזה היה עץ הדעת, וי"א גפן היה וזהו שדרשו ז"ל (ב"ר פ' יט) סחטה ענבים והביאה אליו, ולפי שמראהו אדום כדם, לכך נשפך דמם ודם כל העולם מדה כנגד מדה, ולכך נשפך דמה שנתנה לה דם נדות שהוא חולי בטבעה של אשה מזמן לזמן, והוא סוד הכתוב "ודם ענב תשתה חמר" (דבר' לב יד) שקרא המשקה היוצא מן הענבים דם, לפי שהוא הביא דם לעולם:

Comment 18

[יח] ויכול להיות שהוא דעת ר' עזריה ור' יהודה ב"ר סימון שאמרו בשם ר' יהושע בן לוי (ב"ר פ' טו) חס ושלום לא גילה הקב"ה אותו אילן לשום איש ולא עתיד לגלותו:

Comment 19

[יט] ואמר הכתוב פה "וידעו כי עֵירומִים הם, כי זה הוא ההבדל בין עָרום בקמץ, והרבוי ממנו עֲרומים בחטף פתח, ובין עֵירום בְצֵרי והרבוי ממנו עירומים, שעירום ועירומים מורה על גילוי הערוה, וערום וערומים, מורה רק על חסרון בגד, לכן אמר תחלה ויהיו שניהם ערומים, ר"ל מחוסרי בגדים, ועתה יאמר שידעו כי עירומים הם, היינו שגילוי הערוה הוא חסרון ובושה וצריך לכסותה (רמל"מ):

Comment 20

[כ] פעל ידע ישמש על התשמיש כי על ידי צורת הנאהבת תתעורר הדבקות בה ועיין הכוה"ק,

Comment 21

[כא] גם חז"ל (ברכות מ, א, סנהד' ע, ב) הביאו דמיון מהתינוק, כי התינוק אינו יודע בין טוב לרע עד שיכסוף לתאות נשים "ומאז יתבונן בזה אחר זה, ויחיל להבין שסופו למות, ויתקיים במין ע"י פו"ר:

Comment 22

[כב] וכן דרשו רז"ל (קדושין טו, א) ועבדו לעולם עד היובל, או אינו אלא לעולם כמשמעו ת"ל וכו', ועוד שהכתוב פי' אותו במקום אחר ואמר (ויקרא כה מ) "עד שנת היובל יעבד עמך":

Comment 23

[כג] והרד"ק פי' שם כל ימי חייו, ורז"ל דרשו עד עולם, עולם הלוים, שהיו משרתים עד נ' שנה, ולכל המפרשים ז"ל אין הפי' לעולם עולם ועד,

Comment 24

[כד] והוא דעת רז"ל, לולא שחטא לא ימות לעולם, ואף שכל מורכב יש בו התכה אשר מסבתה הוא מעותד להפסד, זה אינו רק לפי טבע המחודש אחר החטא, אבל קודם לזה היה החפץ האלהי שיהיה נזון ממאכלו כשיעור מה שהותך ממנו בכל יום, והיה הגוף יכול להתמיד עי"ז ולהתקיים כל הימים (הכוה"ק):

Comment 25

[כה] לשון זה "מות תמות" אינו רגיל רק במחויבי מיתות ב"ד, לפי שהם משונות, אבל במיתה בידי שמים לא בא בכפל, וכאן שאמר בכפל "מות תמות" נ"ל לפי שאין מיתה זו האמורה כאן לעונש על אכילתו, כי באמת נענש יותר תשע קללות, וכמ"ש הגר"א שלא הודיעו כאן רק טבע אילן זה, כי אילמלא לא חטא לא היה מת מעולם לדברי רז"ל (שם):

Comment 26

[כו] ובב"ר (פ' י"ט) "מהלך אכ"כ אלא מתהלך מקפץ ועולה" ופי' המ"כ וז"ל "מדכתיב מתהלך בלשון מתפעל משמע שאינו הליכה ממש כד"א מתרושש, מתעשר, שאינו רש ועשיר באמת אך מדמה עצמו כן", עכ"ל, וכן ויתחבא האדם ואשתו הרצון בו מחשבת התחבא לא אמר וַיֵחָבא, כי נחבא לא יוכל מפני השם אשר מלא כל הארץ כבודו, והנה עתה שגבר החומר והנפש נכלאה בו, והתמזגה עמו, שמעו קול גשמי, וגם נדמה להם שהיה מתהלך בגן, וכ"ז פעלה עליהם כח הדמיון:

Comment 27

[כז] ובדרז"ל (ב"ר שם) "שמעו קולו של מלאכים אומרים ד' אלהים הולך לאותו שבגן", פי' לדונו על החטא:

Comment 28

[כח] וכן הוא בדרז"ל (ב"ר שם) אמר ר' חלפון שמענו שיש הילוך לקול שנאמר "וישמעו את קול ד' אלהים מתהלך בגן" וכן פי' המורה (בפ' כ"ד מח"א) ומבואר כי מתהלך בגן יחזור לקול ולא לאלהים, והראיה עליו שאמר את קולך שמעתי, וא"כ הקול היה המתהלך בגן:

Comment 29

[כט] וכן פי' הרדי"א האדם היה מתהלך בגן לרחף עליו ולקרר לרוח היום, כי בהיותו מתחמם מאוד כחום היום היה מתהלך בגן לאותו צד שהרוח נושב משם, ואז שמע את קול ד' אלהים, וטעם מתהלך ולא הולך, לפי שהוא היה הולך וחוזר כדרך בני אדם, והוא לשון "מתהלך בתומו צדיק" (משלי כ ז'):

Comment 30

[ל] עיין למעלה קרני אור הערה כ"א:

Comment 31

[לא] ואמרו ז"ל (סנהד' ל"ח ב') אַיֶכָה לאן נטה לבך ? ועיין רלב"ג מה שכתב ע"ז, והגר"א פי' אַיֶכָה ? התבונן בעצמך, איך נפלת ממעלתך, איה מדרגתך, וההבדל בין איפה ובין איה לדעת רוו"ה המבקש לדעת מקום המבוקש יאמר איפה הוא, איפה הם רועים, (למטה לז טז) איפה שמואל ודוד (ש"א יט כב) אבל השואל איה הוא, אינו כ"א מתמיה שלא מצאו במקומו הרגיל, "איה שרה אשתך" (למטה יח ט) מדוע איננה פה עמך, וכן זה איכה מדוע אינך במקומך הרגיל:

Comment 32

[לב] וכתב הרד"ק היו"ד נוספת כמו בזולתי, או היו"ד שרש והוא הנכון, ונפל היו"ד בכנוים לכובד הקריאה, "ומושיע ואין בלתי" (הושע יג ד) היו"ד לכנוי:

Comment 33

[לג] כדעת רז"ל (ב"ר פ' יט) שקורין אותו בזה כפוי טובה, שהרי השם נתנה לו לטובה, והוא חשבה לרעה:

Comment 34

[לד] חוקרי הלשון יבדילו בין פתה, השיא, הסית, המפתה מראה לאדם ההנאה אשר תבא לו בעשותו הדבר והנפתה עושה הדבר בעבור הטוב אשר יקוה ממעשהו, "וכי יפתה איש בתולה" (שמות כב טו) "מי יפתה את אחאב" (דה"ב יח יט) פי' מי ייפה הדבר בעיניו ויבטיחהו על הנצחון, המשיא מסיר היראה ממי שהיה נמנע מעשות הדבר מפני היראה, "הנחש השיאני" (לא מות תמותון) "אל ישיא לכם חזקיהו" (ד' יצילנו), המסית אומר כי טוב הדבר לעשותו, לא להנאה נמשכת ממנו רק למען האמת והצדק, כי יסיתך אחיך בן אמך (דבר' יג ז) פי' שיאמר כי כן נכון והגון לעבוד ע"ז פלונית, כי ראויה היא להיות נעבדת, "אם ד' הסיתך בי" (ש"א כו יט) נתן בלבך כי בן מות אני, ויפה פי' הח' ז"ל כי פה היה ההשאה והפתוי, ההשאה שהנחש הסיר ממנה הפחד ואמר "לא מות תמותון", והפתוי שהראה לחוה ההנאה והתועלת "והייתם כאלהים":

Comment 35

[לה] וכן אז"ל (ב"ר פ"כ קה"ר פ' יו"ד, פדר"א פי"ג ופי"ד, ל"ב מדות מדה יב) כי מתחלה היה הולך הנחש בקומה זקופה, ולפי שנתגאה בזה ירדו המלאכים וקצצו את רגליו, ועיין למעלה "קרני אור" הערה ד':

Comment 36

[לו] עיין "יהל אור" שהבאתי מת"א שתרגם "עַל מְעָך" וכן הוא בפדר"א פ' יד "ויהא סוחף במעיו על הארץ" ואמר סוחף, מפני שמעיו נמשכין בבטנו יחד וחוזרין ומתפשטין כל שעה בשעת הליכתו, לכן אמר "סוחף במעיו", ומלת גחון ענינו משיכה כמו "גוחי מבטן (תה' כב י) ובילקוט הגי' "שואף במעיו על הארץ" ולפי הנוסחא הזאת נמי ניחא, ופי' שיהא דוחק ונוגע במעיו על הארץ, וכן איתא (ילקוט קהלת רמז תתקס"ז על פ' "ואל מקומו שואף" (קהלת א ה) שפי' שואף דוחק, וכן בילקוט איוב רמז (תתצ"ח) ע"פ "ושאף צמים חילם" (איוב ה ה), וכתב רא"ב בנמוקיו להמכלול, כי לא נקרא גחון רק בטנם של שרצים ולא שאר בע"ח, וכן ת"א "כל הולך על גחון" (ויקרא יא מב) "על מעוהי", וכן אז"ל (ספרא שם סי' קס"ג) "זה נחש, וכל הולך על גחון לרבות את השלשולים ואת הדומה לדומה", פי' כי כל יתר המינים נכנסים בגדרם וריבה אותם במלת כל:

Comment 37

[לז] כן הוא (ב"ר פ' טז) ע"ש "ופשו פרשיו" (חבקוק א' ח) ותיוב"ע שם "וְיִרבון פָרָשוהי", ועיין בפי' הח' ז"ל שם:

Comment 38

[לח] חוקרי הלשון יבדילו בין איבה לשנאה, איבה גדולה משנאה, והעד "תכלית שנאת שנאתים לאויבים היו לי" (תה' קלט כב) השנאה היא הרחקה והתנגדות בלב לבד, ולא תצא חוץ לנפש לעשות רושם כבד, "לא תשנא את אחיך בלבבך" (ויקרא יט יז) אבל האיבה מזקת בכל יכולתה, והכלל כל אויב שונא, ואין כל שונא אויב:

Comment 39

[לט] הנחת "שף" על השפשוף הקל, והיינו בדבר רך שא"צ שפשוף רב ובקל יופסד צורתו, כמו "ישופך ראש ואתה תשופנו עקב", דהיינו שפשוף עור הראש של נחש שהוא רך, שהוא לבד כבר מספיק למיתת הנחש שאעפ"י שיש בראש איזה מיני נחשים עצם קשה אין צורך לכתתו, כי רק קלקול עור הראש וקרומיו עם החוטין והגידין מספיק להריגת הנחש, וכן ואתה תשופנו עקב, ג"כ ע"י שפשוף קל שהנחש משפשף בלשונו בעור הבשר של אדם וממיתו בארס שבין שיניו הנכנס בפצעי העור (רש"פ):

Comment 40

[מ] נ"ל שתי המלות האלה הוא ישופך, ואתה תשופנו, משני ענינים (כמו למעלה ויהיו שניהם ערומים, והנחש היה ערום) שניהם משרש "שוף" הראשון, לשון מכה וכתיתה (כמו בלשון ארמית) כמו "אשר בשערה ישופני" (איוב ט יז) והשני לשון סבוב וכסוי כמו "אך חשך ישופני" (תה' קלט יא) (שד"ל):

Comment 41

[מא] והריק"ם פי' מענין "ויעקבני" (למטה כז לז) שאמר בו התרגום "וְאַכְמַנִי" (ובתרגום שלפנינו הגי' וְחַכֱמַנִי) שהוא מענין מארב, ר"ל מארבו היה מים לעיר, וכן ת' "וְיַת כְמָנֵיה מערב לקרתא" וכן פי' הרד"ק, וזה הוא גם פי' רש"י ז"ל:

Comment 42

[מב] ובב"ר (פ' כ', ילקוט רמז ל"א) "כל שהוא הרבה ארבה, כל שהוא באמתים שנים עשר יום הוא חי וזהו נולד לשבעה", אף ששבעה חדשים הם מאתים ועשר, אבל הם ג' ימים של קליטה, שכל ש"ז שאינו קולט בג' ימים אינו קולט ויום קליטה מן המנין, ואמרו בג' (נדה לח ב', ירושלמי יבמות פ"ד ה' יא) על נולד לתשעה אין האשה יולדת אלא לרע"א או לרע"ב או לרע"ג, ופי' ט' חדשים שלמים של למ"ד יום עולה ר"ע יום, וביום א' של עשירי יולדת, אלא שאם לא קלט הזרע עד שני או עד שלישי אז יולדת לרע"ב או לרע"ג:

Comment 43

[מג] וכן אז"ל (עירובין ק, ב, פדר"א פ' יד) אלו טפי דמים שהאשה מצטערת עליהם דם בתולים ודם נדה ובעירובין שם אמרו כי צער גדול בנים נכלל במלת עצבונך:

Comment 44

[מד] ובב"ר (פ' כ) "תלדי זה צער הלידה, בנים זה צער גדול בנים" ובאמת נכלל במלת תלדי גם צער הגידול שבא פעל לידה על הגידול והאימון, כמו אשר ילדה לעדריאל (ש"ב כא ח):

Comment 45

[מה] והרמב"ן השיג ע"ז וכתב ולא מצאתי לשון תשוקה רק בחשק ותאוה עיי"ש:

Comment 46

[מו] ואפשר לפרש עפ"י הת"י שתרגם על הנפש שוקקה (תה' קז ט) "נפש סְרֵיקא" והבור רֵק (למטה לז כד) תרגם יוב"ע "וגובא סָרֵיק" וכן "על הבל היופי" (משלי לא ל) וְסרִיק הוא שופרא", והשם סרק מאילנות (כלאים פו מה) ומפני שאז"ל נשים דעתן קלות, ואם נפשם ריקה מחויבת לשמוע דעת בעלה, ועפי"ז פי' תשוקתך משמעתך:

Comment 47

[מז] וכן (הוא בפדר"א פ' יד) "ורצע את אזנה כעבד עולם וכשפחה שהיא משרתת את בעלה", פי' הוא קללה דוהוא ימשל בך, דמפרש לה ממשלה ממש, כממשלת הרב על העבד והשפחה, (ושם בפ' מט) שא"ל ממוכן לאחשורוש אל תבכה שכל מה שעשית לושתי כתורה עשית (שנאמר והוא ימשול בך):

Comment 48

[מח] ושד"ל השיגו, וכתב "ומה שהביא ראב"ע (ואחריו מהרש"ד) והיו באוכלי שולחנך, אינו ענין לכאן, כי ענינו אוכלים על שולחנך, כי הסמיכות עומדת פעמים רבות במקום מלת הטעם כידוע:

Comment 49

[מט] ובב"ר (פ' כ) קוץ זו קנרים דרדר אלו עכביות, ויש מחליפין קוץ אלו עכביות, דרדר זה קנרים, שהיא עשויה דרין דרין, ודרש הדורש שלפיכך נקרא דרדר שהיא עשויה שורות שורות, כי בלשון ארמי דרי הוא שורה (ובשביעית פ"ז מא) ומאכל בהמה החוחין והדרדרין, ובויקרא רפכ"ג, ושהש"ר פ' כשושנה, בא המלך והציץ בפרדס לידע מה עשה ומצאו מלא חוחין ודרדרין, והם מלשון המקרא "קוץ ודרדר", וכן בלשון סוריא "דרדרא":

Comment 50

[נ] ויש שיפרשו למין עשב ידוע הנכרך סביב לעצים ויונק כל כחותם עד שייבשו ועליהם יבולו, וענינו מתגלגל, ומזה "דור" "והדורים" "כדור" "מדור" "ומדורה" ושם עוף המתגלגל באויר דרור, וכן יאמר דרור על החפשיות שיוכל לשוטט ולסוב אל כל רוח, וכן צד הנגב, אשר בו תסוב השמש תמיד, או שבו נראין תמיד קרני השמש אשר תפיל מסביב נקרא דרום, ובגמ' (גיטין ע, א) אמרו שהוא מוריקא דחוחא, והוא הידוע בשם קראָקוס הגדל בין החוחים,

Comment 51

[נא] ואפשר לפרש "והוא לבדו דר" כי שרשו "דר", כי אחיו ממנו נעדר שני אותיות הכפולים שהם דל"ת ורי"ש האחרונה ממלת "דר" הם נעדרים ונופלים מהשרש, והטעם שכתוב "דרדר כי אילו היה כתוב "דר" היה פירושו שהי' גדול, ובעבור שנכפל ידענו כי נכפל להמעיטו ולאמר שהוא קטן, וכן דעת הח' ז"ל (ויקרא יג מט) ע"פ "והיה הנגע ירקרק או אדמדם" וז"ל שם "וזה כפול לחסרון, וכן שחרחרת", וכן פי' הח' ז"ל (שה"ש א ו) עה"פ "אל תראוני שאני שחרחורת" "זה הכפל למעט וכן ירקרק או אדמדם", אך לפי הכלל שנתן הח' ז"ל (יסוד מורא שער יא) וז"ל שם "וזה הכפל לחסרון אם העי"ן והלמ"ד כפולים, ואם נכפל הפ"א והעין יהיה הכפל ליתרון כמו יפיפית וככה תשגשגי", יהיה "דרדר" יוצא מן הכלל, כי הפ"א והעי"ן כפולים אצלו:

Comment 52

[נב] ואמרו ז"ל (זבחים יח סע"ב) מאי לא יחגרו ביזע, אמר אביי לא יחגרו במקום שמזיעין כדתניא, כשהן חוגרין, אין חוגרין למטה ממתניהם, ולא למעלה מאציליהם, אלא כנגד אצילי ידיהן, ובת"י "ולא יסרון על חרצהון, על לבהון יסרון"

Comment 53

[נג] ובב"ר (פ' כ) ויקרא האדם שם אשתו חוה, ניתנה לו לחיותו, ומיעצתו כחויא, ורא"א חויא חויך, ואת חויא דאדם (פי' הנחש הסיתך, ואת היית לנחש להסית לאדם):

Comment 54

[נד] ובב"ר (שם) ר' סימן אמר אם כל חי אמן של כל החיים, כל ק"ל שנה שפירשה חוה מאדם וכו', ורב"ח פי' ע"ד הפשט מלת "חוה" פירושה מדברת, מלשון "אחוך שמעה לי" (איוב טו יז), והיה זה מחכמתו הגדולה בקריאת השמות, וקראה כן, כי כן הבין בטבעה שהיא דברנית, ומכאן ראוי להיות כל הנשים דברניות, ואמר כי היא היתה אם כל חי, כלומר חי המדבר, וכן פי' הרדי"א:

Comment 55

[נה] בג' (סוטה יד א) רב ושמואל חד אמר דבר הבא מן העור, וחד אמר דבר שהעור נהנה מהם, נראה נמי כי פלוגתייהו אם מלת עור הוא דבוק כמו כתנות של עור, ולכן אמר דבר הבא וכו', ולאידך הוא פי' כמו כתנות לעורם ועיין פי' רש"י שם:

Comment 56

[נו] ועיין רש"י (פסחים נד ריש ע"ב) שהי' לבושין הללו מצוירין שם כל מין חיה ובהמה, והוא נמסר לנמרוד, וכשנהרג קין באו לידו של נמרוד, הוא שכתוב הוא היה גבור ציד (למטה יו"ד, ט) וכשהרג עשו לנמרוד נטלו עשו מהן, והוא שכתוב "את בגדי עשו בנה הגדול החמודות", מאי החמודות שחמדן מנמרוד:

Comment 57

[נז] וכן יש מרז"ל שיפרשו אותו כמו אחד, (בב"ר פ' כא) "ר' יהודא בר"ס אומר כיחידו של עולם שנא' שמע ישראל" (דבר' ו, ד) רבנן אמרי כגבריאל, שנ' "ואיש אחד בתוכם לבוש בדים" (יחז' ט ב), ומה שהבין מזה ר' יהודא כיחידו של עולם, כתב רב"ח שדעתו היה לומר כי בס"ת שאינו נקוד יוכל אדם לקרות כאחד ממנו בסגול, אבל רבנן שאמרו כגבריאל אמרו כן מפני שלא אמר הכתוב כאחד בסגול, ולכך הבינו כאחד כאותו המתאחד עם שאר ענפי הדין כיוצא בו והוא גבריאל, עוד שם בב"ר, דרש ר' פפוס כאחד ממנו, כאחד ממלאכי השרת, אמר לו ר"ע דייך פפוס, אלא מה אני מקיים "כאחד ממנו" שנתן לפניו שני דרכים א' של חיים וא' של מות ובירר לו דרך אחרת, וע"ז כתב העקידה הנך רואה שלא חשש פפוס למה שחש אונקלס מהכלל המלאכים עמו ית' על ענין אחד, ופי' הדברי' כפשוטן הקפיד עליו ר"ע והרמב"ם ז"ל בס' המדע קיבל בפי' מה שתרגם בו אונקלס:

Comment 58

[נח] וכן הרא"ם יפרש דעת אונקלס שמלת ממנו דבקה עם לדעת טוב ורע, כלומר שממנו ומעצמו הוא שידע הטוב והרע שאין לו מכריח על פעולותו הבחיריות, והכוה"ק יבאר שכן דעת אונקלס שמלת ממנו דבק לכאחד ולא עם לדעת טוב ורע, וכתב שבחנם הסבו המפרשים דעת אונקלס לכונה אחרת וחברו מלת "ממנו" עם מלת "לדעת" הפך הנגינה, והכ"ף במלת "כאחד" הוא כ"ף האמיתית הרגיל במאוד בכ"ק ויפרש כוונת התרגום, האדם היה מיוחד בעולם ממנו ומעצמו ע"י אכילתו מעץ הדעת ומהו יחידתו ? לדעת טו"ר, שיוכל מעתה "לבחור בטוב" ובהפוכו:

Comment 59

[נט] וכן הוא בדרז"ל (סוטה לה א) "אל תקרי ממנו אלא ממנו, כביכול אפילו בעה"ב אינו יכול להוציא כליו משם ופי' אל תקרי מִמֶנו ר"ל אל תפרש הכינוי נוּ לרבים מדברים בעדם, אלא לזכר נסתר, אבל הנו"ן דגוש לעולם, ונשנה המאמר הזה בג' (ערכין טו ב) וז"ל התוס' שם בד"ה "אל תקרא ממנו אלא ממנו", פי' אל תקרא ממנו רפי, אלא ממנו דגש, ואינו כן שכל ממנו שבתורה דגושין ואינו מחליף כלל זה מזה, וכן מצאנו בספרי ולא נס ליחה אין כתיב כאן אלא ולא נס ליחה", ובספרי הנדפס עם התוה"מ (דבר' לד סי' לו) הגי' "אלא לא נס ליחה עכשיו" ועיין התוה"מ בהגה"ה שם שפי' אל תקרי לא נס ליחה בעבר, אלא לא נס ליחה בבינוני, כי בשרשי נע"ו שוה נסתר בעבר, ליחיד בבינוני, ולזה אמר מלת "עכשיו" אף משמת, ועיין בהגהות על הש"ס מס' חק נתן שפי' הספרי ג"כ כן, ועיין שיטה מקובצת שם, ועיין כ"ח מח' תשיעית צד 71 אגרת יא:

Comment 60

[ס] ובעל הפרד"ס ביאר הביאו העקידה בראשית שער העשירי ואמר "כי החכם הזה יסבור שיש מצבא השמים יודעים טוב, ויש יודעים רע, ושזה הענין הוא סוד גדול נעלם מאריסטו וסיעתו, וכי אליו רמז במלת כרובים כי הם המלאכים המורים על הטוב ועל הרע ואשר הם תחת ממשלתם אין בידם לעשות תשובה כי אין מידם מציל":

Comment 61

[סא] והרדי"א פי' שהשם אמר למלאכיו הרוחניים כמלעיג על דברת אדם, הן האדם היה כאחד ממנו, ר"ל הלא ראיתם שנעשה האדם כאחד ממנו בעבור שידע טוב ורע באכילת העץ כמו שחשב, ושאמרו אח"ז ועתה פן ישלח ידו היה ג"כ בדרך הלעג:

Comment 62

[סב] וכתב המורה בפ"ב מהחלק הראשון "וישלחהו ד' אלהים מג"ע לעבוד את האדמה אשר לוקח משם, והשווהו כבהמות במזוניו ורוב ענינו, כמו שאמר ואכלת את עשב השדה, ואמר מבאר לזה הענין "אדם ביקר בל ילין נמשל כבהמות נדמו" (תה' מט יג) ופי' האפודי, ר"ל בא הרב ז"ל להעיר אותנו שאשר נאמר באדם נאמר בכל אדם, אדם ביקר, רוצה לומר אדם שיש לו יקר והוא השכל בפועל ואינו לן עמו אבל משתמש במפורסמות, הרי הוא נמשל כבהמות שאין להם אלא הדמיון בלבד:

Comment 63

[סג] וכתב הח' ז"ל (שמות לג כא) "בעבור כי הנכבד באדמה הוא האדם על כן צורת הכרובים (פי' לפיכך היו הכרובים בצורת אדם, כי הם לא באו אלא להורות על הגוף העליון ועל המושל בו ופועל בכל, ולמה צורות האדם בעבור כי אין באדמה נכבד מהאדם) והנכבד באדם ישראל (פי' וכן הי' שומע את הקול מדבר אליו מבין שני הכרובים, וזהו שאמר והנכבד באדם ישראל) ועיין בביאורי שם מה שהעירותי ע"ז:

Comment 64

[סד] כן הוא בג' (חגיגה יג ב, סוכה ה ב) שהקשו מה שפי' יחזקאל במראה ראשונה, שראה המרכבה פני שור מהשמאל לארבעתן, ובמראה השניה אמר פני הכרוב לארבעתן (יחז' י, יד) ולא הזכיר פני שור כלל אמר ר"ש בן לקיש יחזקאל ביקש רחמים ונהפכו פני השור לפני הכרוב, וכן איתא (ילקוט יחזקאל ר' שלג) "ובשביל כבודם של ישראל מחק את השור ונתן כרוב תחתיו, שנאמר, פני האחד פני כרוב, וכל כך למה לכפר עונותיהן של ישראל", ובגמרא שם מקשינן וכי ביקש יחזקאל להיות שני פני אדם, ופרקינן פני אדם אפי רברבי (פנים גדולים) ו'פני 'כרוב אפי זוטרי (פנים פחותים) ועיין זהר ברא' (דף יח ב וברא"ש שמות כה יח):

Comment 65

[סה] ודעת יש"ר שהמלה הפוכה מן רכוב, כמו וירכב על כרוב ויעף (ש"ב כב יא) וכתב שד"ל ונ"ל שהמלאכים נקראים בבחינה שעושים רצונו של מקום ושליחותו, וכרובים בבחינה שכבוד האל וגדולת יכלתו מתגלים על ידיהם, וכאלו הוא רוכב עליהם ומתגלה בהם:

Comment 66

[סו] והוא שם מעשרה שמות שיש למלאכים כמו שמנה הרמב"ם ז"ל (יסוה"ת פ"ב ה"ז) וכתב המפרש שם כי כרובים לשון מלכות וגדולה כדכתיב "את כרוב ממשח" (יחז' כח יד) ר"ל מלך, ויתכן לומר לפי שהם קרובים למעלת אישים נקראו כרובים שהם צורות האדם הקטן, תרגום נער רביא והכ"ף נוספת, והג' יעב"ץ בס' "מגדל עז" השיג על הרמב"ם ז"ל עיי"ש:

Comment 67

[סז] והרד"ק פי', כי במראה היה נראה לו כאלו יש שם כרובים, והיה זה כדי להפחידו שלא ישוב לגן, זהו לשמור את דרך עץ החיים, ואת להט החרב המתהפכת להפחידו עוד, ולפי שהיה הענין במראה אמר להט החרב, ולא אמר החרב, והלהט אינו גוף אלא מראה, והלהט הוא המפחיד, כש"כ בהתהפך כמו שאמר "בעופפי חרבי על פניהם" (יחז' לב יוד), ובמדרש אגדה (ברא' ג כד) "והניח שם להט החרב המתהפכת, וכשיראה אדם הלהט יפחד ויחזר לו", וכן כתב רב"ח "והסתכל איך אמר ואת להט החרב, ולא אמר את החרב המתהפכת, וידוע כי הלהט אין בו ממש, אבל הוא מקרה נשוא בחרב והוא מפחיד כל המסתכל בו, וכל רואיו יפחדו מן המיתה בראותם אותו":

Comment 68

[סח] בעל הפרדס הביאו העקידה בראשית שער העשירי, אחז בלהט החרב זה הפירוש, וכתב בין השוכנים באקלמים הצפוניים כמונו היום, ובין קו משוה היום, היום מפסיק המקום אשר רחבו כ"ד מעלות, כי כשהשמש במקום ההוא עד שיגיע אל רוחב כ' מעלות שהם מזלות תאומים וסרטן יהיה השמש מתעכב לשם תמיד ושורף כנגד ראשם, ולסבה זו אין יכולת לשום בריה לעבור לשם, וע"ז העיר במקו"ח המפרש להעקדה "זה נמשך לדעת הקדמונים אשר חשבו כי באמצע כדור הארץ כ"ג מעלות וחצי למעלה מקו המשוה לצד צפון, וכן למטה לצד דרום לא יוכלו בני אדם לדור בעבור רוב החום הנמצא שם, יען כי השמש הנצב בשמים כמעט תמיד לעומת המקום הזה שולח קרניו כמעט נוכח לראשו, אבל זה כארבע מאות שנה נסעו שמה קצת מיושבי איראפע, ומאז נודע בנסיון כי גם שם יסד ד' בחכמתו שיתקרר האויר ע"י הרוחות הנושבות שם הנקראות בשם, עד היותו ראוי לשבת בני אדם השוכנים שם בטח ושאנן בהשקט ונועם", וכן כתב הרדי"א שהדעת הזה הכחיש אנ"ס ואמר שיהי' ראוי שיהי' תחת קו השוה ישוב יותר טוב משאר המקומות, ושאין נכחיות השמש שם שורף כמו שישרוף בהתמדת הנכחיות והקורבה לנו, וצדקו דבריו באמת, כי הנה היום הזה הולכים אניות רבות ממלכות פורטוגאל אשר בקצה המערב לארץ כוש ועוברים תחת קו השוה ומצאו שם ישוב בני אדם, וארץ זבת חלב ודבש, כמו שהוא מבואר אצלם, והח' ז"ל בפי' (תהלים קז ג) ע"פ "ומארצות קבצם ממזרח וממערב" כתב "הזכיר מזרח ומערב, כי כן היישוב מן הקצה אל הקצה, והזכיר מצפון, כי שם כל היישוב, ולא הזכיר דרום בעבור חום השמש אין שם יישוב בראיות גמורות", ובימינו נתברר והכל יודעים שהוא מיושב בכל חלקיו ונמצאו שם מדינות רבות וגדולות, אך גם לדעת הח' ז"ל שמפני חום השמש אין שם יישוב, הכתוב לא כיון לזה:

Comment 69

[סט] ועיין (שוחר טוב פ' יח) ע"פ "וירכב על כרוב ויעף" "הקב"ה נטל כרוב א' מכסא הכבוד ורכב עליו, ועשה מלחמה עם המצרים, שנאמר וירכב על כרוב, מהיכן הביאו מגלגלי המרכבה", והנה פי' רז"ל בזה כי לקח את הכרוב מהגלגלים, וזה ראיה כי הכרוב הוא צורה מן הצורות שבגלגל השמיני שהם מ"ח צורות, ובמדרש (איכה פ"א ס' מג) בפ' "לא עליכם", אמרו כך, "הקב"ה אמר למלאך ומלאך אמר לכרוב", מזה משמע שהכרובים הם תחת המלאכים, ולפי דעת הח' ז"ל, המזלות הם תחת השכליים הנבדלים שהם המלאכים, ונקראו גם הכוכבים מלאכים בשם משותף, והם המלאכים הנבראים, כאשר רמז הח' ז"ל בענין הסנה:

Comment 70

[ע] וכן איתא (זהר בהעלותך דף קמט א) "פתח ר' אליעזר וכו' כמה חביבין מילי דאורייתא, דבכל מלה ומלה אית רזין עילאין ואורייתא כלל עילאי אקרי וכו', דהא אורייתא דאיהו כללא עילאה אע"ג דנפק מנה חד ספור בעלמא, ודאי לא אתא לאחזאה על ההוא ספור, אלא לאחזאה מלין עילאין, ורזין עילאין, ולא ללמד על עצמו יצא, אלא ללמד על הכלל כלו יצא, ושם (דף קנב א) ר' שמעון אומר ווי לההוא בר נש דאמר דהאי אורייתא אתיא לאחזאה ספורין לעלמא ומלין דהדיוטא וכו', ועל דא האי ספור דאורייתא, לבושא דאורייתא הוי, מאן דחשיב דההוא לבושא היא אורייתא ממש, ולא מלה אחרת, תיפח רוחיה, ולא יהא ליה חולקא לעלמא דאתי, ועיין עקידה בראשית שער השביעי שהשכיל לבאר את המאמר הזה, ובזהר בלק (דף רב א) כמה טבין אינון ארחין ושבילין דאורייתא דהא בכל מלה ומלה אית כמה עיטין כמה טבין לבני נשא, כמה מרגלאן דקא מנהרן לכל סטר, ולית לך מלה באורייתא דלית בה כמה בוצינין מנהרן לכל סטר עיי"ש, ועיין בביאור הגר"א (שה"ש ה, יוד) "דגול מרבבה", שבתורה יש שבעים פנים, ובכל אחד ואחד ששים רבוא פנים:

Comment 71

[עא] עיין כ"ח חוברת שמינית צד 74 בהערה שם שכתב שיש במוח שלשה כחות והם בשלשה חדרים והם דמיון, ורעיון, וזכרון, וכח הזכרון בחלק הג' כנגד העורף שם מושב השכל, ולפי"ז עפ"י הדברים האלה הן לנו לעזרה להבין דברי הח' ז"ל, ויהיה הפי' מאור השכל, הדמיון, ומהשני העולה למעלה כח המחשב, שהוא באמצעות המוח, ונקרא השלישי הבחינה הוא אשר יחנה אחורי המוח, הוא הזוכר, עיי"ש שהאריך להתאים דברי הח' ז"ל עם האדרא רבא (אדרת נשא) בחלליה דגולגלתי' ג' חללין אשתכחא דשרייא מוחא בהו, ותאנא בתלת חללין דגולגלתא מוחא שרייא, מחללא חד מוחא אתבקע חד מבוע וכו', והמה מכוונים לפי' הח' ז"ל (שמות לא ג) על הפ' "ואמלא אותו" שז"ל שם, החכמה היא הצורות האצורות באחרונית מוח הראש, ומלת תבונה גם בינה מגזרת בין, והיא הצורה העומדת בין צורת הדעת ובין צורת החכמה כנגד הנקב האמצעי במוח הראש, כי החכמה כנגד הנקב האחרון, והדעת המתחברות בנקבי המוח על המצח מההרגשות, ובלשון ישמעאל קורין הדעת אלתכיי"ל (דמיון) והתבונה אלפכר"ה (מחשבה) והחכמה אלחכמ"ה (שכל בהחלט) וכן כתב הח' ז"ל (שם כח לז) בענין הציץ, שז"ל שם "ודע כי בשנים הנקבים שהם במוח על המצח שם יתחבר כח החמש הרגשות, ושם כח הדמות ושם תחל המחשבה", וכן כתב (ישעי' מד יח) ע"פ "לא ידעו ולא יבינו", והנה יש מחלוקת בין החכמים אם יש ארבעה חדרים במוח או רק שלש, והח' ז"ל סובר שיש ארבעה וכן הוא דעת בעל ס' שבילי אמונה, ובעל האדרא סבר שיש רק שלש חדרים, ועיין בפי' הח' ז"ל (שמות לא ג) ובביאורי שם:

Comment 72

[עב] גם אפשר לפרש שדעתו על עץ החיים, שיוסיף חיים ויחיה האדם שנים רבות, והיה בידו של אדם לקחת ולאכול ממנו, שהרי בשביל זה ניתן להט החרב לשמור דרך החיים, ואם לא היה בכחו לאכול מעץ החיים לחיות לעולם, לא היה צריך שמירה למונעו מזה:

Chapter 4



Comment 1

[א] עיקר הוראת "קנה" איננו רָכֹש ע"י כסף, כ"א ע"י הכח, ובמובן זה יכונה ד' בשם "קונה שמים וארץ" יען כי הוא ברא אותם, ורז"ל פי' קניתי איש את ד', המצאתי בעולם איש שלא היתה בריאתו כאחד ממנו, וקניתי עם ד', כי הוא שם בו חלקו שנפח בו נשמה, וסמכה המעשה לעצמה, לפי שהיא עיקר המצאת הולד, ובבטנה נוצר וגדל עד שיצא. ובדרז"ל (ב"ר פ' כב) "האי את דכתיב הכא מהו, לשעבר אדם נברא מהאדמה, וחוה נבראת מאדם מכאן ואילך בצלמנו כדמותינו, לא איש בלא אשה, ולא אשה בלא איש, ולא שניהם בלא שכינה":

Comment 2

[ב] וכן כתב הח' ז"ל (יסוד מורא שער יב) "וכראות חוה כי מין האדם עומד בהוליד קין, ע"כ אמרה קניתי איש את ד', ובעבור זה לא הזכיר משה לפרעה רק השם הנכבד, שהוא אלהי העברים שיוכל המקבל כחו בארץ לחדש מופתים", וביאור דבריו, פי' בשם זה (הויה) יתחדשו אותות ומופתים, ע"כ לא הזכיר משה שם אחר לפרעה, לפי שהיה צריך לחדש מופתים לעשות פלאים בקרבו, ולפי שזה השם מחדש מופתים, ע"כ לא מצאנו אותו בס' קהלת, רק אלהים, כי ידבר שם על מעשים אשר עליהן אין להוסיף ומהם אין לגרוע, ואין כל חדש תחת השמש:

Comment 3

[ג] והרד"ק ז"ל בפי' לבראשית הביא המאמר הזה מהח' ז"ל וסיים "ומה טוב פירושו למבין" ועיין (יסוד מורא שער י"ב) שכתב וז"ל "ובעבור שאין בארץ דבר עומד רק נשמת האדם לבדו, ע"כ לא תמצא השם הנכבד נזכר במע"ב רק מלת אלהים, שגם השם נקרא על שמם (פי' כי לא היה בארץ מי שיוכל לקבל אור השכל העליון הנרמז בזה השם) ונקרא עם אלהים עד שנולד קין" (פי' מן הפ' ויכלו עד לידת קין הזכיר שם העצם, אך לא הזכירו לבדו, כי אם בצרוף שם אלהים, ואמר ד' אלהים) ועיין (למעלה ב יב) לפי שאז לא היה מי שיחיה לעולם רק המינים שהם בכללם קיימים, כי הפרטים עולם אבד הם, אבל מכח נשמתו מזכירו בצירוף אלהים, אבל לא לבדו, כי עדיין לא הוליד בן, ואולי ימות ויאבד המין, אך כאשר נולד קין ונתקיים המין, נאמר השם העצם לבדו "קניתי איש את ד'", ומזה תבין כוונת הח' ז"ל שכתב "והאדם כאשר ראה שלא יחיה בגופו וכו' כי הנה נמצא בארץ במין כמו שהוא נמצא למעלה בעצמים" פי' ר"ל העצם השכל נמצא בארץ במין כמו שהוא נמצא למעלה באישים, כי המה קיימים לעולם, וזהו שדרשו ז"ל שרצה הקב"ה לברוא את העולם במדת הדין, וראה שאינו מתקיים שתף מדת הרחמים עם מדת הדין והקדימה לה, ומשהגיע לקניתי איש את ד', שהיה אדם שותף בו, אמר מעתה אינו יכול לעמוד אלא במדת רחמים לבד, לכך לא הזכיר אלא שם של ד' אותיות:

Comment 4

[ד] וכן כתב רב"ח "ולזה הזכיר בפרטי הנמצאים שבכל יום ויום כי טוב, אבל עם שאר הנמצאים כולם הוא מצוי בפועל, ומזה הזכיר על הכלל טוב מאוד, לפי שֶהַכל יותר שלם מן החלק, והח' ז"ל בהקדמת פירושו לקהלת מבאר, שכל מעשה יפרד לארבעה ראשים טוב כולו, או טוב רובו ורע בקצהו, או רע כולו, או רע רובו וטוב בקצהו, והחלק הראשון הוא מנת בני אלהים, והחלק השני הם החיים אשר על פני האדמה והשנים הנשארים נעדרים לא יתכן המצאם, כי לא יעשה ד' אלהים דבר כי אם טוב, כי הכל לעולם הוא טוב, וכן כתוב וירא אלהים את כל אשר עשה והנה טוב מאוד, ואם היה שם רע היה בקצהו, כי בעבור רע מעט אין בדרך החכמה העליונה למנוע טוב רב (פי' כי מה שנראה בו רע הוא מעט מזעיר לתכלית שלימות כלל הבריאה) ושורש הרע מחסרון המקבל, ואם אין לנו יכולת לדמות מעשה אלהים כי אם אל מעשיו, בעבור היות הכל מעשיו, הנה ראינו ילבינו הבגדים השטוחים לשמש ויחשכו פני הכובס, והלא הפועל אחד יוצא מפועל אחד, לכן ישתנו הפועלים בעבור השתנות תולדות המקבלים, ועיין מקו"ח (במד' טו ב) שהאריך לבאר דעתו וכונתו בזה:

Comment 5

[ה] ובפדר"א (פכ"א) "הגיע ליל יו"ט של פסח, אמר אדם לבניו, בליל זה עתידין ישראל להקריב קרבנות פסחיהם, הקריבו גם אתם לפני בוראנו, והביא קין ממותר מאכלו קליות וזרע פשתן, והבל הביא מבכורות צאנו ומחלביהן":

Comment 6

[ו] הוראת שם מנחה הוא דבר שהעבד מראה בו הכנעתו לאדוניו, יורה בו שפלות מדרגותו נגד מי שנתעלה עליו במדרגה, וכן ישמש שם מנחה על המס והארנוני הניתן מן העבד אל יד המושל בו כמו "ותהי מואב לדוד לעבדים נושאי מנחה" (ש"ב ח, ב) ולכונה זו ישמש שם מנחה בשלוח גם אל כל מתנה הנתונה מאדם לחבירו, כמו "מנחה לעשו אחיו", שרצה בזה להראות לעיני עשו שהוא נכנע תחתיו ומכבדו כאדון על העבד, מזה נ"ל שהוא משרש נח שהוראתו גם ההשפלה וההורדה מלמעלה למטה, כמו "כאשר יניח ידו" (שמות יז יא) שהוא היפוך ירים ידו, ולזה קראו רז"ל תפלה שאחר חצות היום בשם תפלת מנחה, כי מחצות היום ואילך השמש שוקעת ממעמדה באמצע הרקיע ומשפלת ויורדת למטה עד גמר שקיעתה, דומה למליצת "רפה היום לערוב" (שופ' יט ט), עיין תוס' פסחים דף ק"ז ד"ה "סמוך למנחה" שנתחבטו בטעם שם תפלת מנחה, והנה העני שביתו ריקן ואין בידו מאומה להקריב ממנו קרבן רק עשירית האיפה, והמעט הזה שבידו יביאנו להש"י, ירַאה בזה גודל כניעותו יותר מן העשיר המביא פר, לכן על קרבן זה שהוא מעט מאוד בכמותו הונח שם קרבן מנחה, וזה שאז"ל מי דרכו להתנדב מנחה עני (הכוה"ק):

Comment 7

[ז] וכן ת"א "מִבַכִירֵי עָנַה ומִשַמִנְהון" כי ראה להביא גם מהשמנים שבהם, וכתב הריק"ם מה שלא נאמר בו ויבן מזבח ולא ויעל עולות כמו בנח, כי לא הותר לו שחיטת בשר, ועד שהותר לנח לא העלו עולות, כי הם לא שחטו את הקרבן אלא הניחו חי קשור באותו מקום הקבוע לו כדי שירד עליו אש מן השמים לאכלו, ועיין (למטה פ' ד' בקרני אור הערה יא):

Comment 8

[ח] ובפדר"א (פ' כ"א) "הביא קין מותר מאכלו זרע פשתן" וכן הוא בתנחומא ברא' (ס' ט) "ורבנן אמרי זרע פשתן היה" וכתב מהרש"ל דייקי זה מדלא כתיב מן האדמה, או מפרי העץ, ש"מ שהביא פרי מדבר שהוא כמו אדמה שאין גזעו מחליף והיינו פשתן, ונקרא ג"כ עץ, שנא' ותטמנם בפשתי העץ, לכן אמר "מפרי האדמה" שהוא פרי כמו מן העץ, והוא אדמה שאינו עץ, הא כיצד, אלא שהוא זרע פשתן שהוא אדמה ועץ, ולפיכך נאסרו כלאי בגדים שלא יתערבו מה שהוא מנחת קין עם מה שהוא ממנחת הבל, וכן הוא (פדר"א שם ילקוט רמז לה) "אמר הקב"ה ח"ו לא יתערבו מנחת קין והבל לעולם אפילו באריגת בגד שנאמר (דבר' כב יא) "לא תלבש שעטנז" אפילו היא מרוקבת לא תעלה עליך, שנאמר ובגד כלאים שעטנז לא יעלה עליך (ויקרא יט יט):

Comment 9

[ט] ורש"י ז"ל פי', וישע ויפן וכו' וכן ואל ישעו (שמות ה ט) אל יפנו, וכתב בעל ס' הזכרון וכן הביאו שד"ל כי טעות נפלה בספרי רש"י, כי רש"י ז"ל לא נתכוין לפסוק "ואל ישעו בדברי שקר", (שמות ה ט) כי שם פי' שלא יתכן לפרשו כמו וישע, ולא שעה, כי כאן אחריו אֶל, ושם אחריו בְ, אבל כוונת רש"י הוא לפסוק ולא ישעה אל המזבחות (ישעי' יז ח), וכן כתב החזקוני, דא"כ קשה ליה מניה וביה:

Comment 10

[י] שעיה ופניה ענין אחד, וההבדל ביניהם, לשון פניה לא יפול כ"א על נטיית הפנים, ולשון שעייה נופל על נטיית כל הגוף, ועל שניהם ישמש מלת "אל" כשהנטיה אל הדבר, ושימוש מ"ם כשהנטיה מן הדבר, ועם שימוש הבי"ת יהיה השעיה על עמדו, והיינו בדבור כמו "ואל ישעו בדברי שקר" (שמות ה ט) ולשון זה של פניה לא נמצא בכל המקרא" כי אם בין אדם למקום, ולא שעו על קדוש ישראל (ישעי' לא א) "ישעה האדם על עושהו" (שם יז ז) "אמרתי שעו מני" (שם כב ד), כמה לא תשעה מני (איוב ז' יט), וכן כולם, וגם זה ראיה לדברי רש"י ז"ל בפ' "ואל ישעו בדברי שקר" (שמות ה ט) וכל שעה שהוא פניה ואינה סמוכה למלת "אל" או "על" אין לה שום משמעות, והפייטנים לא נזהרו בזה (רוו"ה) שרש "פנה" נרדף עם שרש "שעה" בהוראה אחת, "ואל מנחתו לא שעה", פי' לא פנה וכדומה, וכמו שעשו חכמי המשנה מן הפעל העבר בקל "שָעָה" את השם "שָעָה" לחלק הזמן (איינע שטונדע) והרבוי שעות, ומשמש התלמוד על זמן ג"כ בשם שָעָה, "השעה צריכה לכך", ר"ל הזמן, "בשעת התפלה", ר"ל בזמן התפלה, כן עשה ג"כ העברי מן שרש "פנה", ומזה "לפנות ערב", לשעת ערב, ר"ל לעת הערב (שרשי לבנון) ועיין יריעות שלמה ח"ג יריעה מג שפי' מלת "שעה" שהוא לשון מציאת נחת ורווחה, ומזה ושעשע יונק על חור פתן (ישעי' יא ח) ילד שעשועים (ירמי' לא כ):

Comment 11

[יא] וכן הוא (פסיק"ז ברא' ד ד, מדרש אגדה ברא' ד ד) וכן הוא בס' הישר ורש"י בפי' עה"ת, והרב החוקר ר"א ברלינער בזכור לאברהם כתב שכן הוא בתרגום היוני של השבעים, (ובב"ר פ' כב) "הבל הקריב בלא הפשט וניתוח מכאן ואילך בהפשט וניתוח, וכתב הרד"ק כי הם לא שחטו את הקרבן, אלא הניחו חי קשור באותו מקום הקבוע לו, כדי שירד עליו אש מן השמים לאכלו כמו שהיה עושה לקרבן אביו, כי לא היו שוחטים, כי לא היו אוכלים בשר, וכן פי' (למעלה הערה ז) בשם הריק"ם כי מה שלא נאמר בהבל ויבן מזבח ולא ויעל עולות כמו בנח, כי לא הותר לו שחיטת בשר:

Comment 12

[יב] ודעת רבי (ספרא שם סי' נד) ימים ממש ועיין התוה"מ מה שכתב ע"ז, ובתנחומא ברא' (סי' ט) יש מקץ שנה, ויש שנתים, ויש ימים, ויש ארבעים שנה, ואמרו ז"ל בני ארבעים שנה היו קין והבל, (ובב"ר פ' כב ילקוט בר" רמז לה) איתא הכל מודים שלא עשה הבל בעולם יותר מנ' יום, ובס' יוסיפון כתב שהיה הבל בן מאה שנה כשנהרג:

Comment 13

[יג] כ"מ שבא שם ימים על השנה היא תמיד על שנת המחזור מיום ליום "כמו ושמרת את החוקה הזאת למועדה מימים ימימה" "ולקץ ימים אשר יגלח" דגבי אבשלום פי' מי"ב חודש לי"ב חודש, וכדומה:

Comment 14

[יד] עיין יומא נ"ב רע"ב בפי' רש"י ז"ל על חמש מקראות בתורה שאין להם הכרע, שאת, משוקדים, מחר, ארור, וקם, ועיין בתוס' שם ד"ה "שאת" שיקשה דלא נקטינהו כסדר שהן כתובים בתורה והכי הוה ליה למימר שאת, ארור, מחר, משוקדים, וקם, ועיין בח"א מהרש"א שם, ועיין למטה מד כב ובביאורי שם:

Comment 15

[טו] ובב"ר (פ' כב) "רובצת אין כתיב כאן אלא חטאת רובץ, בתחלה הוא תש כנקבה, ואח"כ הוא מתגבר כזכר", ע"כ בא רובץ לשון זכר על חטאת שהוא לשון נקבה, לפי שהוא רובץ בכח עצום כשחל על דרך, וכדוב שכול משתוקק אל האדם לטרפו, אם לא יתגבר עליו האדם טרם יפגשו:

Comment 16

[טז] אם פי' ואליך תשוקתו ואתה תמשול בו ידבר על הבל אחיו, כאשר פירשו בו, ורצונו שמ"מ ימשול בו להיותו אחיו הקטן ממנו, יתכן לפי זה שקין הגיד דברי ד' אל אחיו לאמר לו שראוי לו להכנע תחתיו בדבר ד' וזהו אמרו ויאמר קין אל הבל אחיו שהגיד לו את כל אלה הנאמר לו מפי ד' ומזה נתעוררה המחלוקת ביניהם עד שהרגו (ר"מ חפץ):

Comment 17

[יז] כן הוא בב"ר (פ' כב) וכן פי' רש"י ז"ל, וכן פי' הרלב"ג והוא חסר הנושא כמו "ומאכלו בריאה" (חבקוק, א טז) שהוא חסר הנושא המתואר בבריאה, וענינו איש חטאת:

Comment 18

[יח] כוונת הכתוב להודיע שאדם רשאי למשול ביצרו, ואין היצר מכריח את האדם, אלא האווי והתשוקה הנכנסת באדם לרצונו, ואם ייטיב שאת, או לא ייטיב, איך שיהיה תמיד לפתח חטאת רובץ, כלומר העון והפשע שוכב על הפתח ורובץ בין המשפתים, ואינו נכנס בביתך בחוזק יד, אלא אתה קראו ואליך תשוקתו, ואתה מושל בו, ומצוה שיבוא בחדר משכבך ועל מיטתך והוא לא ימשול בך (ר"מ חפץ):

Comment 19

[יט] ויונתן וכן הירושלמי תרגמו "אִיתָא וְנִפוק תַרוֵיָנן לְבָרָא", פי' שאמר לו לכה ונצא השדה, וכן הוא בהעתקה היונית אשר בידינו, וכן פי' הרמב"ן ז"ל, שהוא דבוק עם "ויהי בהיותם בשדה", כי אמר לו נצא השדה, והרג אותו שם בסתר, וכתב שד"ל "רבים נפתו אחרי הנסח השמרוני (ואחריו תרגום אלכסנדרי ותרגום ירושלמי) שכתוב בו נלכה השדה ול"נ כמו (שמות יט כה) "וירד משה אל העם ויאמר אליהם" שענינו אמר להם מה שנזכר קודם לכן, אף כאן קין הגיד להבל כי ד' נראה אליו ונדבר עמו, והגיד לאחיו דברי ד' או מקצתם ומתוך כך יצאו לריב וקם עליו והרגו", והכוה"ק פי' ויאמר קין אל הבל אחיו בשביל אחיו על מה שנשאל למה חרה לך ולמה נפלו פניך וע"ז השיב קין ואמר בשביל הבל אחיו חרה לו ונפלו פניו ובזה אין המקרא חסר כלום, והתוה"מ פי' בענין אחר עיי"ש, ועיין שרשי לבנון שרש "אמר" שיש אמירה שהוא מחשבה בלב (עיין שרשים לרד"ק) ויפרש שהכוונה בויאמר קין אל הבל אחיו, הכוונה בו ויחשוב אל הבל אחיו, ויובן בו להרע לו, וסופו מוכיח עליו "ויהי בהיותם בשדה" וגו':

Comment 20

[כ] וכן הוא בתנחומא (ברא' ט) והאיך הרגו עשה לו פציעות פציעות חבורות חבורות באבן, בידיו וברגליו שלא היה יודע מהיכן נשמתו יוצאת עד שהגיע לצוארו, (ובב"ר פ' כב ילקוט ברא' רמז לח) במה הרגו רשב"ג אומר בקנה הרגו וכו', ורבנן אמרין באבן הרגו, וי"א נתבונן קין מהיכן שחט אביו אותו הפר שנאמר (תה' סט לב) "ותיטב לד' משור פר", ומשם הרגו מן הצואר מקום הסימנין, ויו"ת "וטבע אבנא במצחיה וקטליה", ובפסק' זוטרתא (ברא' ד ח) "אל הבל, אל לשון אלה, שהרגו באלה, פי' בחרב, ועיין ערוך השלם ערך אלה א:

Comment 21

[כא] הוא החומר הבלול מחלקים דקים מאוד דומים בד בבד עם כל חלקי הגוף, הלא הוא גוף האדם במצב הנוזלי אשר בשטף מרוצתו על תקופתו ימצא לכל חלק וחלק את החומר הראוי לו, הרוצח נפש אדם יטוש ויפריד ויפוצץ את החומר הנאחז והדבוק בעצמות גוף החי, ומפני זה דמים בל"ר (עטרת צבי) כשהכוונה על אדם הנהרג אומרים על הרוב בלשון רבים כגון "מדמי אבנר בן נר" (ש"ב ג כח) (שד"ל):

Comment 22

[כב] ובדרז"ל (סנה' ל"ז א, ב"ר כב, מדרש אגדה ברא' ד' י) דמי אחיך שהי' דמו מושלך על העצים ועל האבנים:

Comment 23

[כג] ובדרז"ל (סנהד' לז א, ב"ר פכ"ב ילקוט ברא' רמז לח) דמי אחיך דמו ודם זרעותיו, ועיין במזרחי שהקשה על אונקלס מה שלא הזכיר דמו ותרגם קַל דַם זַרעין וכו', ותירץ מפני שהוא מבואר מן הכתוב, ועיין במיני תרגומא מה שכתב ע"ז:

Comment 24

[כד] וכן פי' הרמב"ן, ור"מ חפץ פי', שזאת אינה קללה ורעה מאת ד', אלא הגדת דברים כאלו אמר, ועתה הנך ארור ומקולל מן האדמה, ירצה שהאדמה מקללך בעבור זה שהוכרחה להיות חבר בחטא לקבל בקרבה דם אחיך:

Comment 25

[כה] וי"מ נע הוא ממקום למקום, כמו ינוע בכברה שהוא מצד לצד, ונד הוא תנועה במקומו, כמו "כאשר ינוד הקנה במים (מ"א יד טו) וכן קין יטולטל ממקום למקום, וגם במקום שיעמוד לא ימצא שם מרגוע ומנוח לכף רגליו, וכן בדרז"ל (ב"ר פ' כב) נע שיהי' נע ממקום שהי' שם, ונד שלא תהי' לו ישיבה בשום מקום אלא ינענע גופו כשכור, כיון שעשה תשובה, חסרו ממנו האחת, כמו שאמר "וישב בארץ נוד קדמת עדן" (למטה פ' טז) ולא אמר נע, וכן הוא (תוספתא זהר דף נד ב) כיון דאמר קין גדול עוני מנשוא מחל ליה קב"ה פלגי מעונשיה בגין דגזר עליה בקדמיתא, ואמר ליה "נע ונד תהי' בארץ", והשתא אשתאר בנוד בלחודוי הה"ד ויצא וגו' וישב וגו' כלומר דכד נפיק מן קדם ד' הוה בגין למהוי נד בארעא ולא נע:

Comment 26

[כו] וכן הוא בדרז"ל (ב"ר פ' כב ילקוט ברא' רמז לח) "כשיצא קין פגע בו אדה"ר א"ל מה נעשה בדינך, א"ל עשיתי תשובה ונתפשרתי פי' נתקרר ונח ממני מדה"ד, וכן בתיקונים תיקון סט "ויאמר קין אל ד' גדול עוני מנשוא, הכא תב בתיובתא ואתחרט":

Comment 27

[כז] ונכון הוא כי יקראו בלה"ק תחילת כל דבר בלשון ראש "ראש דברך אמת", וכן גדול הדור ראש העם", והמשובח "ראש בשמים", וכן יקראו אחרית כל דבר "עקב", כי הלשון יתפוס דמיונו באדם והראש תחלה, והעקב בו אחרית וסוף, וכן יאמר הכתוב לראש ולזנב לדמיון גוף בהמה, ולפי שהשכר בסוף כמו העקב סוף הגוף, כן השכר סוף המעשה, והמעשה לא יגמור לאדם עד יום מותו:

Comment 28

[כח] ובפדר"א פכ"א "אמר קין לפניו, רבון העולמים גדול עוני מנשוא שאין בו כפרה, ונחשב לו הדבר הזה כתשובה" וכתב ע"ז הגרד"ל משמע דלאו תשובה גמורה היתה וכמ"ש (סנהד' קא ב) שבא בעלילה, פי' שאמר דברים של נצחון שאין להם תשובה:

Comment 29

[כט] ובב"ר (פ' כב) אתמול גירשת את אבא, ועכשיו את מגרשני, הן גרשת אותי היום, שמא מפניך אסתר, אתמהה ? וכן ת"א "ומן קדמך לית אפשר לאטמרא":

Comment 30

[ל] ודעת הרמב"ן ז"ל כתרגום יונתן שפי' המלה שבעתים לא יאמר על השבעה הנפרדים רק על הכפל דבר אחד שבעה פעמים, ועיין תוס' ב"ב דף ח, ב' ד"ה "ומצדיקי הרבים ובתנחומא ברא' סי' וי"ו:

Comment 31

[לא] והח' ז"ל בפי' לישעי' שם פי', הנביא כאור שבעת הימים והטעם כאור שבעת הימים מחובר", וביאור דבריו שאור החמה יהיה ביום אחד כמו שהיה האור של שבעת הימים שְבַעְתָם יחד, ובס' יסוד מספר כתב הח' ז"ל, רק טעם יהיה שבעתים (ישעי' ל כו) כאשר פי' כאור שבעת הימים, אך יהיה כפול אור שבעת הימים" וכתב ע"ז ר"ש פינסקער בביאורו כי חזר כאן מפירושו לישעי' כי שם פי' מלת שבעתים, כאלו כתוב שְבַעְתָם כמו הקרי (ש"ב כ"א ט) ואמר שם "פירושו כאשר פי' הנביא כאור שבעת הימים, והטעם כאור שבעת הימים מחובר", ור"ל שאור החמה יהיה ביום אחד, כמו שהיה האור של שבעת הימים שְבַעְתָם יחד, אבל כאן אמר שיהיה כפול אור שבעת הימים, אם באיכות שיהיה חוזק האור פעמים, או בכמות שיהיה כאור של ארבעה עשר יום, ומפרש שבעתים עפ"י הרבוי זוגי שלו שהוא מורה על כפול, ולכן הקרי והכתיב שבעתים, ובס' יסוד מורא שער י"ב כתב וז"ל "וככה כאור שבעת הימים פי' שבעתים שכל יום הוסיף האור ובשביעי, עמד":

Comment 32

[לב] וכן הוא בב"ר (פ' כב) לכן שיראת ממני אני מאריך לך עוד שבעה דורות, וכן דעת התרגום, וכתב הנתינה לגר אף שאונקלס תרגם "לכן כל קטיל קין לשבעה דרין יתפרע מניה" ומשמע לכאורה דכוונתו "יתפרע" על ההורג את קין, ולא על קין, וזה אינו, דא"כ סתר א"ע אח"כ בתרגומו (פסוק כד) "ארי שבעה דרין איתלין לקין" ע"כ נראה שכוונתו ג"כ כפי' רש"י ז"ל שיחסר הנשוא, ומאמר כל קטיל קין הוא מאמר בפ"ע, ר"ל, שההורג קין.... יבוא עליו עונש כך וכך, ואח"כ אמר "לשבעה דרין יתפרע מניה" ר"ל קין, והאו"ג כתב שהגי' היה בתרגום "כל קטוליא קין" וכן הוא בס' "יאר", ונראה כוונת אונקלס מפני שהעברי לשון קצרה כמו שפי' רש"י ז"ל, והמתרגם היה צריך שיהי' דבריו מובנים אל העם ע"כ שם כל הורג נפרד מקין, והוא דרך קריאה "כל הורג"! כל קטוליא! כל הרוצחים שמעו דבר ד', קין שבעתים יוקם, קין לשבעה דרין יתפרע מניה, ואין לכם רשות לגעת בו עכשיו וכן פי' הרדי"א, ודעת הרמב"ן והרד"ק שהכתוב יאמר על ההורג את קין, וכן כתב הר"ן, ובביאור "שבעתים" פי' הרד"ק בשרשים שרש "שבע" ר"ל נקמות רבות ינקם קין ממי שיהרגהו, ולא ירצה לומר שבעתים יוקם דוקא, כי שבע ושבעה יבואו לסך חשבון שאינו חשבונו אלא יותר כמו שבע כחטאתיכם (ויקרא כו כא) שבע יפול צדיק וקם (משלי כד טז) ר"ל פעמים רבות:

Comment 33

[לג] ודעת ר' לוי בשם ר"ש בן לקיש (ב"ר פ' כב יב, ופ' לב ה) "תלאו ברפיון ובא המבול ושטפו", פי' תלאו באויר פי' שלא נגמר דינו, והיה דינו תלוי עד המבול שהיה קץ כל בשר, וא"כ חיה אלף ותרנ"ו שנים:

Comment 34

[לד] עיין יהל אור גם אפשר לפרש כי שת לבדו ונח לבדו בזמנו חיו יותר משבעה דורות, וא"כ אין לשבש הגי' כדעת המוטוט:

Comment 35

[לה] והקשה הרדי"א אם כדברי הראב"ע שהיתה הנקמה שזרעו של קין נמחה במבול יקשה ג"כ, כי הנה שת נולד שנים רבים אחרי קין והי' ממנו, ועד המבול ט' דורות שהם שת, אנוש, קינן, מהללאל, ירד, חנוך, מתושלח, למך, נח, ואיך נתקיימה ג"כ הנקמה בדור השביעי, ולדעתו עד שמונה דורות, שתהי' מיתתם נתלית עד שמונה דורות, כאלו אמר לשבעה דורות יוקם הדם הזה מקין, עיי"ש מה שפי' שהי' השבעה דורות מחנוך והיה זה מפני ישובו של עולם כדי שיתעסקו בפו"ר. ויתחיל הישוב בעולם והמלאכות בין בני אדם ונשלמו בזמן המבול:

Comment 36

[לו] עיין עקידה ברא' שער י"א, שפי' כל מאמרי חז"ל המובאים בב"ר פ' כב על הפ' וישם ד' לקין אות ויפרש דעת אבא יוסי שאמר קרן הצמיח לו, שהצמיח לו קרן ישועה בו יתחיל לנגח הסברות הנפסדות ולחתור מחתרת בה יוכל לראות אור:

Comment 37

[לז] ובפדר"א פכ"א, מה עשה הקב"ה נטל אות אחת מכ"ב אותיות שבתורה וכתב על זרועו של קין שלא יהרג, שנאמר וישם ד' לקין אות, ובתיוב"ע "ורשם ד' על אפי דקין אתא מן שמא רבא ויקירא", וכן כתב רש"י ז"ל חקק לו אות משמו במצחו, וחכמי האומות כתבו, הביאו הרדי"א שהיה האות רעש האיברים שהפיל הקב"ה בגופו של קין שהוא חולי בעצבי התנועה, ומפניו הי' הבע"ח יראים ונרחקים ממנו:

Comment 38

[לח] ובב"ר (פכ"א ט) למזרח עדן, לכך כל הרוצחים בשוגג גולים לערי מקלט שהם במזרחו של א"י, שנאמר אז יבדיל וגו', מזרחה שמש (דבר' ד מא) וכן פי' רש"י ז"ל:

Comment 39

[לט] כתב המעמר, כי לחכמי העמים הוקשה איך קין בן לאדה"ר כבר בנה עיר, ופי' עיר מלשון ערבי ששם הוא מערה, ובונה פי' תיקן כמו ויבן את הצלע, כי בני אדם הראשונים שכנו במערות כנודע, וכתב רוו"ה כי מערות אלה הי' נקרות סלעים וחורי עפר וכפים למסתור מזרם וממטר, ונמצאים עוד באסיא חרבותיהם, ובאפריקי יושבים בהם עדנה, ונשאר שמם עיר גם על קבוץ בתים אחריהם. והכוה"ק כתב שהתורה הודיעה לנו שם העיר אשר בנה לידע היכן ארץ נוד שישב בה, ומצאנו ראינו שם העיר חנוך בא"י בחלק אשר סמוך לים הגדול, ויושבי הארץ הטובה ההיא העידו שיש להם בקבלה איש מפי איש ששם העיר ההיא חנוך לא נשכח מהם גם אחר המבול:

Comment 40

[מ] וכן יקשה הרדי"א לפי' רש"י ז"ל שפי' שיעמוד למך מבני בניו ויהרגהו, כי הנה למך לא היה שביעי לקין כי אם ששי, ותירץ כי נתקיימה הגזירה באשר היה שביעי לאדם:

Comment 41

[מא] ובב"ר פכ"ג ב (וברש"י עה"ת) עדה שלקחה לפו"ר, וע"ש שמגונה עליו ומוסרת מאצלו, עדה תרגום של סורה צלה היא של תשמיש, ע"ש שיושבת תמיד בצלו, ולד"ק שלקח נשים מב' המינים מן הלבנים ומן השחורים ויהיה עדה מלשון עדי, וצלה מן צל:

Comment 42

[מב] וכתב פילון היהודי בס' "חיי משה" ששם משה מורכב מן <b>מו</b> שהוא מים בלשון מצרי, כמו מוי בלשון ארמי, ומן שה שהוא לשון הוצאה והמלטה בלשון מצרי, ושם זה מעיד על מקרה זה, בין בלשון מצרי בין בלשון עברי, וכן כתב יוסף פלאווים, כי המלה מורכבת וענינו "מֻצָל מִמַיִם" וכן ביאר לנו הכתוב "כי מן המים משיתיהו" (שמות ב יוד) ועיין ביאורי שם:

Comment 43

[מג] ובתנחומא בר"א סי' יא ילקוט רמז לח, והובא גם ברש"י עה"ת, שהי' נשיו פורשות ממנו מתשמיש לפי שהרג את קין ואת תובל קין בנו שהי' למך סומא ותובל קין משכו וראה את קין ונדמה לו כחיה, כי יש מרז"ל שאמרו הבאתי למעלה הערה ל"ו) כי האות שנתן לו שיצא לו קרן במצחו, וכשראה אותו הילד מרחוק חשב שהוא חיה מפני הקרן שהי' לו, ואמר ללמך משוך, ומשך ובא לו החץ בלבו ומת, כיון שהגיע אליו אמר לו הילד אדם הוא שהרגתי, ומפני הקרן שהי' במצחו חשבתי שהוא חיה, ואמר ללמך זהו קין זקני, לקח הילד וחבטו בקרקע ומת והיו נשיו פורשות ממנו והוא מפייסן, והספור הזה נמצא ג"כ בספרי הרומיים, והם לקחו הדברים האלה מדברי יוסיפון. ולפי דברי רז"ל בב"ר לא הרג למך לא את קין ולא את הנער:

Comment 44

[מד] לפי שזכר בקין מספר שבעה זכרם ג"כ שבעים ושבעה, ושבעים ושבעה, עשר שביעיים, כלומר עשר פעמים יאריך לי עליו ויותר שבעה: (רד"ק):

Comment 45

[מה] והריק"ם פי' הביאו הרד"ק והטור על התורה, בשביל שנשא למך שתי נשים והיו מתקוטטות יחד אמר להם מה פשעי מכל אדם שאין שלום בביתי, וכי הרגתי בני אדם וחנקתי ילדים?

Comment 46

[מו] ואו"ת "חלף" ועיין שמלת גר שמפרש שבמקום שיש תמורה וחילוף ככוונה לטוב מהראשון יתרגם "חלף" כמו זה, וכמו כן "וישב את בניהו תחת יהוידע", בתרגום "חלף" וכן ואת עמשא שם אבשלום תחת יואב (שמ"ב יז כה) בתרגום "חלף", ומזה תבין במה שאמר הכתוב "ויסגור בשר תחתנה" (למעלה ב, כא) אשר לדברי המתרגם אינו כלשון מחיר (כמו שהביא באוצה"ש) אבל הוא כמו במקומה" ולכן תרגמו תחותא, ולא חלופה, שעיקר המכוון לא היה על החלוף, רק ממילא הי' נצרך למלאות מקום החתך:

Comment 47

[מז] בת"א מצאנו שתי נוסחאות יש נוסחא "בכן ביומוהי שריאו בני אנשא לצלאה בשמא דה'" פירש הענין אז הוחל לשון תחלה, כי בימיו החלו בני אדם לקרוא בשם ד', כלומר להתפלל אליו בעת צרתם ולהספיק צרכיהם וכן פי' הח' ז"ל, ובתרגום שלנו הגי' "בכן ביומוהי חָלו בני אנשא מלצלאה בשמא דה'", והוא מלשון חולין כמו רש"י ז"ל, לשון חולין לקרוא את שמות האדם, ואת שמות העצבים בשמו של הקב"ה לעשותן אלילים ולקרותן אלהות, ושורשי "חֲלַל" וכמ"ש רז"ל (ב"ר סוף פ' כג) לשון מרד:

Comment 48

[מח] וכתב ע"ז הרדי"א, והוא באמת הנראה מפשט הכתוב ואין טענה ע"ז ממה שכתכ הרלב"ג שכבר היו מכירים מציאות האל, אדם והבל ושת, ואיך יאמר כי בימי אנוש התחילו לשער ולהכיר מציאותו, כי הנה לא אמר הכתוב, אז הוחל לדעת את ד', כי אם לקרא בשם ד', שר"ל שבימי אנוש התחילו להתפלל ולקרוא בשם ד' בכל מעשיהם, לפי שעם היות שקודם לכן בימי אדם והבל ושת, היו משערים במציאות האל, הנה לא היו קוראים ומתפללים אליו, כי בימי אנוש התחילו בזה, ומאנוש נמשך לקינן, וכן מדור לדור, וצדקו דברי הראב"ע כפי הפשט, ורנה"ו כתב שזה רחוק שלא התפללו בני אדם אל השם עד דור שלישי, והאדם עשה תשובה גדולה על חטאו ואיך יתכן שלא התפלל ?

Chapter 5



Comment 1

[א] וטעם לשם אדם עיין בקורת התלמוד שהאריך לדבר בזה:

Comment 2

[ב] וכן הוא במדרש אגדה ברא' (ה' א') "וכיצד עשה אותו בדמותו שנתן לו חכמה ובינה מעין חכמה של מעלה":

Comment 3

[ג] בעבור שנתעלה אדם בדמותו וצלמו השכלי האלהי יצא שתדומה אליו באותו צלם ודמות אשר נתן בו האלהים כי הי' בר חכים לו ובחכמתו ותבונתו נתדמה לאביו, שנתחכם מכל האדם להיותו יציר כפיו של הקב"ה (רדי"א):

Comment 4

[ד] לפי שעל מתת הזרע יאמרו לשון נתינה, כמו "ויתן ד' לה הריון" (רות ד' יג) "ויתן לי גם את זה" (למטה כט לג) ולא מצינו אצל הזרע ומתנת הבנים לשון שיתה לבד במקום הזה, ידענו כי ידעו שיהיה זה הבן בנין העולם וזרעו יעמוד לעד, והוא חק עולם למין האדם, ויפה אמרו "כי שת לי אלהים", כי זאת המלה הוראתה על קביעת דבר לחוק עולם, כמו "ואיבה אשית" (למעלה ג טו) "תשת חשך" (תה' קד כ) "כל שתה" (שם ט, ז) (רנה"ו) ובדרז"ל (פדר"א פ' כב) מכאן אתה למד שלא היה קין מזרעו ולא מדמותו, ובג' (עירובין יח ב) "כל אותם שנים שהי' אדם בנדוי הוליד שדין רוחין ולילין" ובב"ר (פ' כ, כד, ילקוט ברא' רמז לג) כל ק"ל שנה שפירשה חוה מאדם היו רוחות הזכרים מתחממין בה והיא יולדת מהם, ורוחות נקבות מתחממות מאדם ויולדות ממנו, וכן הוא (זהר ברא' דף יט ב) אדם מאה ותלתין שנין שמש ברוחין נוקבין וכו', וכתב הרדי"א שכוונת השלמים האלה היתה שידן ורוחין ולילין על הבנים והבנות שהוליד אדם קודם שת, כי היה קין שד כפי רשעתו ומעשיו, והבל היה רודף רוח ברדיפות הכבוד והתאוה, והתאומות שנולדו עמהם היו הלילין להיות עולם בנים ובנות תולדות חוה ולא תולדות אדם, כמו שהיו שת וזרעו, וכתב הכוה"ק כי לא יתקנו דברי הרדי"א להרשיע בם את הצדיק ואם כדבריו למה אמר הכתוב "וישע ד' אל הבל", הלא תועבת ד' על גבה לב, והוא כאילו עוע"ז, והעיקר המכוון בקרבן הוא ההכנעה ולמה נרצה לפני ד' ? והר' נסים בשם ר' שרירא ז"ל פי' דבר זה כלטייה שקלל הקב"ה לאדם נתן בו אות, שלא היו ילדיו דומין לו, וכמו נשים יולדות בריות משונות, וכשהי' אדם בקללה לא הי' מוליד אלא בריות משונות דמות שדין ולילין, בכעור פניהם וגביהם, והם רוחות רעות, וכן דרך בני אדם לקרוא למכוער הדמות ולאנשים רעים שדים, וכשהסיר קללתו הוליד בנים שדומים לו במראה נאה ורוח טובה, והוא שנאמר "ויולד בדמותו כצלמו":

Comment 5

[ה] וקרוב לזה פי' רנה"ו בהבדל שבין הולך למתהלך, כי ההולך נזכר על השם פניו ללכת אל מקום אחד שחפץ ללכת שם, ובכל הדרך אין לו עסק רק ילך עד הגיעו אל המקום שצריך להיות שם, כמו "הולך עמם לשלחם (למטה יח טז) ואין כן מתהלך שאינו על החפץ למקום אחר ממה שהוא בו, כי אם על ההליכה לבדה, והוא נשאר במקום אחד, פעם מתהלך כה, ופעם מתהלך כה, כפי שירצה כי יש לו חפץ בהתהלכות הזה, וכן אם יקום והתהלך בחוץ (שמות כא יט) כדרך הנרפאים שמתהלכים להרגיל עצמם בהליכה ובאויר המקום, וכן נופל לשון זה על תנועת מחשבות הנפש כי גם הם הולכות, וזהו ויתהלך חנוך את האלהים שהיו כל מחשבותיו בדרכי האלהים, חושב בגדולת השם כפי שהתברר לו, וממין זה כולם הסמוכים אל השם וכתובים אצל האדם, כמו "האלהים אשר התהלכו אבותי לפניו" (למטה מח טו) "את האלהים התהלך נח" (למטה י ט) "התהלך לפני והיה תמים" (למטה יז א):

Comment 6

[ו] וכתב רב"ח ומה שאמר "ואיננו" הוא מלשון רז"ל "א"ל אין" שהוא הודאת הדבר וקיומו, וכן בתרגום מדוקדק "ואיתוהי ארי לא אמית יתיה", פי' והנה הוא עומד וקיים, שהרי לא המית אותו הקב"ה, וכן היה הגי' לפני הרד"ק ז"ל שכתב בפי' על התורה "ודעת התרגום גם קצת חכמים כי חנוך ואליהו הכניסם האל חיים בג"ע", וכן החזקוני מביא התרגום "ואיתוהי" וכו', ועיין אוהב גר שכתב ג"כ שהגי' הנכונה "ואיתוהי" והמעתיקים והמדפיסים שינו ושבשו את הענין, ובדפוס סביוניטא הגי' בת"א "וְלֵיתוהִי אֲרֵי אֲמֵית יָתֵיה ד'", וכן גי' התוס' יבמות טז ב, ד"ה "פסוק זה" וכן בתרגום שלנו, וכן תרגמו הירושלמי ויוב"ע, ועיין ב"ב קכא ב' ברשב"ם ד"ה "קפלו" שכתב דהאי תנא דס"ע הוא וס"ל דהאי ואיננו כי לקח אותו אלהים, היינו שמת בחצי ימיו, וכן הוא בב"ר פ' כה חנוך פעמים צדיק פעמים רשע אמר הקב"ה עד שהוא בצדקו אסלקנו, וכן הוא (זהר ברא' דף נו ב) "חנוך זכאה הוה וקב"ה חמא ליה דיסרח לבתר, ולקיט ליה עד לא יסרח", ועיין פרקי הצלחה להרמב"ם פ"ב דגריס ג"כ "ארי אמית יתיה ד'", וכתב עוד שם "ואם אמרת אתה המעיין שתפרש כי לקח אותו אלהים שלא המיתו, אלא שהעתיקו ממקום למקום, והוא עד עתה נשאר בכדור הארץ, הנה זה ג"כ בטל, להיות משך זמן חיותו יותר גדול באמרו, ויהי כל ימי חנוך חמש וששים שנה ושלש מאות שנה, הנה מהכרח נשלמו ימיו ולקחו ד' אל הנעימות השלם", ועיין מה שכתב הג' שי"ר באגרותיו לשד"ל אגרת ג' שכן נכון יותר "וְלַיתוהִי" אעפ"י שבמס' ד"א ספ"א נחשב חנוך בין תשעה שירדו בחייהם לג"ע, ברייתא חיצונית היא זאת, ואין זה קבלת רבותינו, ועיין לחם ושמלה שמקיים ג"כ הנוסחא הזה וכתב כי היא הישרה:

Comment 7

[ז] והנה שם אצל אשת הנביא נאמר במגפה, אעפ"י שאמר "הנני לוקח" שידמה שהיתה טובה וחסודה וכש"כ אשת הנביא, אעפי"כ לא היתה שלימה, לפיכך אמר במגפה, כי כאב אנוש היה לה בעת המיתה וזהו מגפה, וכן "כי יגוף שור איש את שור רעהו ומת" (שמות כא לה) וכן בב"ר (פ' כה) בשאלת המינין לר' אבהו שהשוו את חנוך לאליהו, במלת לקיחה, והוא השווהו לאשת יחזקאל שמתה ונכתב בה ג"כ לקיחה, אם ללקיחה אתם דורשים, נאמר כאן לקיחה, ונאמר להלן (יחז' כד טז) "הנני לקח ממך את מחמד עיניך במגפה", הרי שמתה במגפה:

Comment 8

[ח] ובתנחומא ברא' (סי' י"א) מנין היה יודע לומר "זה ינחמנו ממעשינו" וכי נביא היה, אר"ש בן יהוצדק למודין היו שבשעה שאמר הקב"ה ארורה האדמה וגו', אמר אדם עד מתי, א"ל עד שיולד אדם מהול, כיון שנולד נח מהול, מיד ידע למך ואמר וודאי זה ינחמנו, ודברי התנחומא מובאים גם בזהר ברא' דף נח סע"א, וכתב שד"ל, אין צורך שיהי' המאמר דרך נבואה אלא כאדם האומר הדבר הטוב הזה יהי' נחמתי מדבר אחר רע, ובאמת מי שיש לו זרע הוא מתנחם בעמלו ויגיעו, כי ייגע לטובת זרעו אשר אהב, ומי שאין לו בנים על הרוב מתעצל בעבודתו ואומר ולמי אני עמל ומחסר את נפשי מטובה:

Comment 9

[ט] ובתנחומא ברא' (סי' יא) עד שלא נולד נח עושין מלאכה בידיהם לכך כתיב "ומעצבון ידינו", נולד נח התקין להם מחרשות מגלות וקרדומות וכל כלי מלאכה, וכן הוא בזהר ברא' "בקדמיתא לא ידעי למזרע ולמחצב ולמחרש והוו עבדי פולחנא דארעא בידייהו, כיון דאתא נח אתקין אומנותא להו":

Comment 10

[י] וכן הוא בתנחומא (שם) קודם שנולד נח לא כשהיו זורעין היו קוצרין, אלא היו זורעין חטים וקוצרים קוצים ודרדרים כיון שנולד נח חזר העולם לישובו קצרו מה שזרעו, ודברי התנחומא מובאים ג"כ בזהר ברא', דהא איהו אפיק ארעא ממה דאתלטייא דהוו זרעין חטין וקצרין גובין ודרדרין ובג"כ כתיב איש האדמה:

Comment 11

[יא] ורנה"ו ישיג ע"ז ואחר האריכות יאמר ויותר זר לקרוא לו שם זה אחר שגדל ועבד את האדמה והצליח, ואם הוא הצליח, לא בעבור כן הצליחו אחרים, גם האדמה היתה בימי נח כמו בדורות שלפניו, והרדי"א יפרש שהיתה קללת האדמה רק לאדה"ר בעבור חטאו ושאחרי מותו שבה לאיתנה בלדת הבן הזה שהיה הראשון שנולד מעשרה דורות האלו אחר מותו קכ"ו שנה, וגם ע"ז כתב רנה"ו כי זרים הם, כי העונש שגזר השם בעבור החטא לא היה לאדם לבדו, אבל לדורות עולם עיי"ש מה שיפרש:

Comment 12

[יב] וכן הוא במד"א ברא' (פ' כח) "ולא קרא שמו זה השם כשנולד אלא לאחר כשחדש להם כלי המחרישה" וכן הוא בזהר ברא' "ועל דא קרא ליה שמא על מה דייתי", פי' שקרא לו בשם נח ע"ש העתיד שיתקן מנוחה בכלי אומנות המחרישה, ושד"ל כתב אולי נקרא שמו נח לא בהולדו אלא אחר שנים הרבה, וזה אחר שהמציא את היין, אז אמרו בני דורו זה ינחמנו ממעשינו על היין המשמח לבב אנוש, ומנחם הפועלים מיגיעם ומעמלם:

Comment 13

[יג] ובב"ר (פ' כה) ר"י אמר לא המדרש הוא השם, ולא השם הוא המדרש, לא הוה צריך קרא למימר אלא נח זה יניחנו או נחמן זה ינחמנו, ופי' שהוא מענין מנוחה, ויש לפרש כי מלת ינחמנו מורכב מן שתי מלות וכאל כתב יָנַח-מֶנו, ולפי"ז שפיר נופל הלשון ינחמנו על השם נח:

Comment 14

[יד] עיין צחות בשער השמות, ובפי' לאסתר א' יו"ד ובשמות יח ג' ובביאורי שם:

Comment 15

[טו] ור"מ חפץ, ואחריו רנה"ו, הכוה"ק, פי' שהדורות הראשונים בבריאת העולם כל אחד נולדה עמו תאומה או אחות ותהי לו לאשה, ובדבר הזה היו כולם גדורים מעריות כי אי איש שם על לב להזדווג עם אשה בלא יודעה ומכירה, והענין הזה האריך עד ימי למך שהוא התחיל לקחת שתי נשים שאינן אחותיו, וירדו אח"כ ממעלתן ונעשה כמו עתה שפעם הולידה האשה בן לבדו, ופעם בת לבדה וע"ז כתוב ויהי כי החל האדם לרוב ובנות יולדו להם כי נשתנה מנהגו של עולם ממה שהי' קודם לכן, שלא נולדו בנות לבדנה, ועתה נולדו להם בנות בלי זכרים וכמו שמנהג העולם עד היום:

Chapter 6



Comment 1

[א] וכן הוא (ב"ר פ' כו ה, מד"א, ברא' ו, יא,) בני הדיינים, ואו"ת "בני רברביא" וכן תיוב"ע:

Comment 2

[ב] ובפדר"א (פ' כב) אמר ר' יהושע בן קרחה ישרים נקראו בני אלהים שנאמר בנים אתם לד' (דבר' יד א) והמלאכים נקראו בני אלהים שנאמר "ברן יחד כוכבי בקר ויריעו כל בני אלהים" (איוב לח ז) ואלו עד שהיו במקום קדושתן בשמים נקראו בני אלהים שנאמר "וגם אח"כ אשר יבואו בני אלהים" ועיין בפי' הגרד"ל:

Comment 3

[ג] ובפדר"א (פ' כב) ר' ישמעאל אומר משת עלו ונתיחסו כל הבריות וכל דורות הצדיקים, ומקין עלו ונתיחסו כל דורות הרשעים הפושעים והמורדים, וכן הוא (זהר ברא' דף לה) "מקין אתיין כל אינן חצפין ורשעים וחייבי עלמא", וכן הוא בת"ז, ועיין עקידה ברא' שער יא, וברדי"א מה שכתב מס' יוסיפון:

Comment 4

[ד] ובב"ר פ' כו "רב הונא בשם ר' יוסי אמר הרבו ימים כדי לעמוד על התקופות ועל החשבונות ועל המזלות" כי יסוד חכמה זו נוסד על החוש מה שנראה בעין ממצב ומהלך הכוכבים ומהשנוים שיעבור עליהם, וכן האריכו ימים לדעת ולהתבונן בהם כדי לעמוד על אלו החכמות האלהיות, אשר אי אפשר הגעתם רק בנסיונות גדולות ועיונים ארוכים מאוד, ומהם ינחלו החכמה הזאת דורות הצדיקים אשר יקומו מאחריהם:

Comment 5

[ה] ובב"ר (פ' כו) ר' הונא בשם ר' אחא אמר לא ידון בשעה שאני מחזיר הרוח לנדנה, אין אני מחזיר רוחות אלו לנדיהם, ויתכן שזהו דעת אונקלס שתרגם "לא יתקיים דרא בישא הדין קדמי":

Comment 6

[ו] ור' יהודא חיוג פי' לשון ריב ומדון ומזה "ויהי כל העם נדון (ש"ב, יט יוד) וכן פי' הריק"ם הביאו הרד"ק בשרשיו שרש דון לא יהיה רוחי העליוני שנפחת באדם במריבה עוד לעולם עם הגוף, כי הוא אינו נהנה בתאות הגוף, והגוף נמשך לתאוות הבהמות, וזה באשר הוא בשר, ובתולדות הבשר שקועות וקבועות התאוות אאריך מאה ועשרים שנה, אם יחזרו בתשובה ואם לאו אכלה אותם מן העולם, וכן פי' הרש"ד, ולשד"ל נראין יותר דברי רש"י ורשב"ם שפי' אל יהי רוחי נדון ונבוך לעולם במשפטי האדם אם להשחית אם לרחם:

Comment 7

[ז] וכן אז"ל (סנהד' קח, א) דור המבול אין חיין לעוה"ב, ואין נידונין שנא' לא ידון רוחי באדם לעולם, לא רוח ולא דין:

Comment 8

[ח] אמר השם הנה בלי ספק לא ישפוט השכל שבראתי במין האנושי באדם בשום עת, אם לא אקח בזה עצה ר"ל שלא ימשול בו השכל בדרך שיתנהג האדם בדרך הישרה (רלב"ג):

Comment 9

[ט] ולדעת רז"ל (ב"ר פ' כו ילקוט ברא רמז מד) הוא משרש "שגם" וענינו סכסוך, "אני אמרתי שתהא רוחי דנה בהן, והן לא בקשו הריני משגמן ביסורין וכו' הריני משגמן אלו באלו" ופי' המפרשים שהוא לשון קישור וחיבור ודיחוק אלו באלו, על דרך שכתוב "וסכסכתי מצרים במצרים" (ישעי' יט, ב,) ורנה"ו יפרש משרש "שגה" ויאמר שבשגגתם מן הדרך הטובה, אף הרוח בשר ועוזר לו:

Comment 10

[י] והרמב"ם ז"ל פי', לא יעמוד רוחי באדם לעולם, בעבור שגם האדם הוא בשר ככל בשר הרומש על הארץ בעוף ובבהמה ובחיה, ואינו ראוי להיות רוח אלהים בקרבו:

Comment 11

[יא] וכתב הרלב"ג, והסבה בזה כלו, איך שיפורש מאלו הפירושים הוא מפני שהעתיד להיות מבני אדם הוא ג"כ בשר, וימצא מוכן מפני זה להמשך לתאות הגופניות, עם מה שכבר למדו מזה, מאלו האנשים הנשקעים באלו הפעולות המגונות, עד שלא יתכן שיקנה האדם השלימות המכוון בו בבריאתו:

Comment 12

[יב] וע"ז כתב הרדי"א שאין זה קושי', כי לא היתה הכונה בגזרה הזאת שמיד ולדורות יתחילו האנשים לחיות זה המספר מהשנים, כי איך יתכן שיעתקו השנים מן הקצה אל הקצה פתאום, אלא שילך חיות בני אדם ומספר ימיהם הולך ומתמעט בחסרון בירידה תמידית, עד שיגיע אל הגבול ההוא ושם יעמוד הטבע האנושי ולא יוסיף, וגם הזמן ההוא אינו שכל האנשים יגיעו אליו, אלא שהאדם כשלא ימנעהו מונע מסבות חיצונית ופנימיות יהי' גבול חייו הטבעיים כפי לחותו השרשי ק"כ שנה או בקרוב אותו הגבול לא יותר מזה:

Comment 13

[יג] והמורה בפמ"ז מהחלק השני כתב "כי מה שנמצא בתורה ממדת ימי האנשים ההם, אני אומר שלא חיו הימים ההם רק האנשים ההם הנזכרים לבדם, ואמנם שאר בני האדם חיו הימים הטבעיים הנהוגים והיתה הזרות הזאת באנשים ההם, אם לסבת רבות למזונם והנהגתם, או על דרך המופת", והשיג עליו הרמב"ן ז"ל עיי"ש, ועיין ברדי"א שהרבה להשיב על קלי הדעת שאמרו שלא היו השנים הקדמוניות באותם דורות הראשונים שנות חמה כ"א חדשי לבנה המשלמת סבובה בכח ימים בקירוב, ומהלכה תקרא שנה מלשון שניות לפי שחוזרות שנית למקום שהתחילה ממנו:

Comment 14

[יד] וכן הוא (ילקוט ברא' רמז מז) והי' ימיו ק"כ שנה שהרבה היה הקב"ה מצטער על דורו של מבול שלא יאבדו לפיכך התרה בהם ק"כ שנה (דרשו ז"ל והי' ימיו וגו' שימי ההתראה הי' ק"כ שנה):

Comment 15

[טו] עיין (קהלת רבה פ"א, סי' לא) שהביא דוגמאות רבות מזה, ועיין ברייתא דל"ב מדות "מדה ל"א מוקדם שהוא מאוחר בענין" ובפי' הרב הח' רצ"ה ק"ב בספרו "נתיבות עולם" שהביא משלים רבים ע"ז ובס' "משיב דבר" להרב הח' רי"ר, ועיין בלשון למודים להרמ"ח לצאטו למוד יו"ד סדר ד' שהביא דוגמאות רבות ממדה זאת:

Comment 16

[טז] והגאון ר"י מוסקאטי כתב, ומה שאמרו אין מוקדם ומאוחר בתורה יש לפותרו כי אפילו מה שיראה מוקדם או מאוחר חוץ למקומו הנאות, אינו לא מוקדם ולא מאוחר לפי האמת, אבל איתן מושבו במקום הראוי לו לפי יושר הכוונה האלהית, ואם לא נשיג זה לקצורנו, וכבר השתדל הרמב"ן במקומות הרבה מביאור התורה להבין ולהורות שאם היות מטולטלים שביליה של תורה מצד סדר הזמן שבו נמשכו הדברים, אין טלטולם אלא לכונת סדר אחר שאליו הוא נושא את נפשו המסדר העליון ב"ה, מלבד מה שהוצרך מצב הכתובים עד"ז כדי שיונח מקום ליסודותיה ולא יתבלבל סדר השמות היוצאים מהם, והוא אצלי מה שכוון רש"י ז"ל, באמרו בפ' תזריע, אחד לעולה, ואחד לחטאת, לא הקדימה הכתוב אלא למקראה, אבל להקרבה חטאת קודמת לעולה:

Comment 17

[יז] והרש"פ (יריעות שלמה ח"ג יריעה ח) פי' שענינו יצאה חוץ לגדר הטבעי שהדבר מוטבע עליו, שלא נברא הדבר כדי שיפול, כ"א שיעמוד, או ישב, או ישכב, שעל אלה המעמדות הדבר מוטבע, אבל לא שיהיה נופל, והרי הנפילה א"כ מעמד בלתי טבעי לדבר שלפיכך בא נפל בנו"ן, שהוא נו"ן נפעל האמנתי"ו, והיינו שאינו נופל ברצון עצמו, כ"א נפעל ומוכרח מצד חוץ, ויהיה מענין "פלה" גם שם נפיל, הנפילים היו בארץ, והיינו מופלאים בגובה קומתן ויוצאים מדרך הטבעי, והרדי"א פי' בענין אחר עיי"ש:

Comment 18

[יח] והקרוב אלי, כי חם לקח אשתו מבנות הנפילים, וע"כ מבניו יצאו ענקים וגבורים ונפילים, כי הענקים שבארץ כנען מבני חם הם, ונמרוד שהחל להיות גבור בארץ הוא בן כוש בן חם, וגלית וחבריו גבהי הקומה הי' מבני פלשתים בני מצרים בן חם, ומשאר משפחות בני נח לא מצינו שיצאו מהם ענקים כאלה (רנה"ו):

Comment 19

[יט] המאמר דברה תורה כל' בני אדם השתמשו חז"ל במקומות הרבה (קדושין יז ב, ברכות לא ב ערכין ג, כריתות יא א) ועוד במקומות הרבה וכן בפס"ז (ברא' ו ז) "דברה תורה כלשון בני אדם" וע"ז כתב שם המבאר הח' רש"ב "פי' זה להרחקת ההגשמה וראינו מזה שהמחבר שחי קודם זמנו של הרמב"ם ז"ל כבר השתמש במאמר דברה תורה כלשון ב"א על הרחקת ההגשמה, ולא כדעת האומרים שהרמב"ם הוא הראשון שהשתמש במאמר זה לכונה זה" ועיין עקידה ברא' שער יא:

Comment 20

[כ] ואו"ת "וַאֲמַר בְמֵימרֵיה לְמִתבַר תוקפיהון כרעותיה" והכוונה עלה על לבו של מקום להעציב האדם, וכתב הרש"ד נטה מדרך פשטות הכתוב כדי להרחיק מדת העצבון מהאל ית' שהוא מרומם ונשגב מכל מדה פחותה, ועיין אוה"ג ברא' סי' 21 ובס' יא"ר על התרגום, ובס' לחם ושמלה, ובשמלת גר, ועיין עקידה דברים שער פ"ז ושם תראה הפלגת מליצתם ז"ל באומרם מקום יש לו להקב"ה ששם בוכה ומסתרים שמו (חגיגה ה ב) וכוונת מי שאמר כאן בבתי בראי כאן בבתי גואי (שם) והכל להורות איך יאמר בו ית' זה וכיו"ב, ומעתה לא תשומם באומרו ויתעצב אל לבו, כי הוא כמו "והמה מרו ועצבו את רוח קדשו (ישעי' סג, יוד) וההבדל בין נעצב ובין התעצב כתב רנה"ו כי אותן שבנפעל הם בטבע כשיארע לאדם צרה יעצב ממנה, כמו "כי נעצב המלך על בנו" (ש"ב, יט, ג) "כי נעצב אל דוד (ש"א, כ, לד) וכדוגמתן אין לסמוך אל השם, אבל מתעצב הוא על המתבונן בדבר וצר לו, ולא מצינו רק זה, ופעם שני "ויתעצבו האנשים ויחר להם מאוד" (למטה לד, ז,) לפי שהתבוננו הרעה שעשה, וכאמרו כי נבלה עשה וגו' וכן לא יעשה, וכן כביכול כשנחם השם וחשב למחות את האדם ראה שהוא כלי חפץ והתעצב לאבדו:

Comment 21

[כא] עיין יהל אור וכדברי ר' נחמיה (ב"ר פ' כז) "מתנחם אני שבראתי אותו מלמטה", וכן ר' לוי (שם) "מתנחם אני שעשיתי אותו וניתן בארץ", ופי' המפרשים מלשון נחמה ושמחה:

Comment 22

[כב] כל ענין שרצהו השם ולא אמרו לנביא בעת ההיא אשר עבר בו המעשה ההוא כפי הרצון, יאמר עליו, "ויאמר ד' אל לבו" להדמות בענין ההוא האנושי על המשך דברה תורה כלשון בני אדם, ומפני שמרי דור המבול לא התבאר בתורה שליחות שלוח להם בעת ההיא, ולא הזהירם ולא יעדם במות, נאמר בעבורם כי ד' כעס עליהם בלבו, וכן כשהיה רצונו בשלא יהיה עוד מבול לא אמר לנביא לך והגד להם זה, ולזה נאמר אל לבו (מורה פכ"ט מהח' הראשון)

Comment 23

[כג] ובזהר ברא' (דף נח ב) א"ר יוסי חן היינו נח, בצדיקייא שמיהון גרים לטב, אבל בחייביא שמיהון גרים לביש בנח כתיב, ונח מצא חן, בער בכור יהודה אתהפכו אתוון לביש ער רע:

Comment 24

[כד] ובב"ר (פ' כח) א"ר אבא בר כהנא כי נחמתי כי עשיתים, מצא חן, אתמהה, אלא אפילו נח שנשתייר מהם לא שהיה כדאי אלא שמצא חן, וכן הוא בג' (סנהד' קח א) תנא דבי ר"י אף על נח נחתך גזר דין וכו'

Comment 25

[כה] והרמב"ן ז"ל כתב, ואינו נכון בעיני כי אין קורות האדם תולדותיו, ויפרש שהוא כמשמעו עיי"ש וכן הרשב"ם ז"ל בביאורו לפ' וישב (למטה לז א) כתב שמה שפי' הראשונים אלה תולדות, אלה מקראות ומאורעות שאירעו, הנה זה הבל הוא, ופי' ג"כ שהוא כמשמעו:

Comment 26

[כו] ושד"ל כתב, ואין תולדות קורות ומאורעות, ואם מצאנו "כי לא תדע מה ילד יום" (משלי כז א) אין זו ראיה שהמאורעות תקראנה תולדות סתם, או תולדות האדם, אלא תולדות הימים והזמן, כאלו הזמן יִוָלֵד המאורעות הנולדים ומתהוים בו, ואעפי"כ אמת הוא כי בספור התולדות הכתוב מגיד ג"כ המאורעות והקורות:

Comment 27

[כז] והרשב"ם ז"ל וכן הרמב"ן ז"ל יפרשו גם שם שהוא כמשמעו, ורנה"ו האריך לבאר שהאמת כדברי הח' ז"ל עיי"ש:

Comment 28

[כח] אין צדק כי אם במעשה ולא בדעות כמו שרגיל בפי קצת חכמים לומר דעה זאת צודקות, שבדעות יאמר נכונה, או נכוחה, וכן אמרו חכמים צדיק במעשיו ותמים בדרכיו פי' במדותיו שמה שקראו חכמים מדות קרוי בעברי דרכים, (רוו"ה) ורע"ם פי' תמים במושכלות, ובתנחומא (נח סי' ה) תמים שנולד מהול, זה אחד משבעה מהולים שנולדו בעולם וכו':

Comment 29

[כט] וכן כתב הרדי"א שהם שני תוארים האחד שהיה צדיק מתנהג עם הבריות במשפט ובצדקה, לא בחמס כאנשי דורו, והב' שהיה תמים בעל תכונה שלימה בלתי נוטה בטבעו אל הדברים המגונים כבני הדור, והרלב"ג כתב צדיק נאמר על שלימות המדות, "הגוי גם צדיק תהרוג" (למטה כ ד) ונאמר עם זה על שלימות המושכלות, "וצדיק באמונתו יחיה" (חבקוק ב ד) ומזה הענין השני נאמר כאן:

Comment 30

[ל] וההבדל בין "שלם" ובין "תמם" כי גזרת שרש "שלם" יורו על שלימות הדבר, ושמעתה עומד בשלימות, וגזרות שרש "תמם" יורו שאיננו עוד, ומטעם זה עצמו כשסמכוהו אל אדם חי יורו שתמו ופסקו ממנו כל אורח רע, וע"כ נופל על הבשר החי, ויורה שחדל מגוף זה כל מום רע, ונכתב כן על הקרבנות שצריכין להיות בלי מום, וככה כשנכתב על דרכי הנפש, יורו שאין בנפש זה דרכים רעים ולא פניות דעות, אבל כל מעשיו תמימים בלי מום, וכשנכתב על מחשבת הלב יורה ג"כ שאין בדעתו עקשות ומחשבה זרה, למדת שיש תם דרך, ויש תם לב, וזה השני נכבד מאוד, ולפי שהתואר הזה יורה על הטוב הגמור שאין בו רע כלל, הוא תאר להשם, כאמרו "הצור תמים פעלו" (דבר' לב ד) וכן "האל תמים דרכו" (ש"ב כב לא) (רנה"ו) ועיין יריעות ש' (ח"ג יריעה ט') שיפרש שאלה השמושים של "שלם" ותמים, הם לפי ההנחה הפרטית שלהם, אבל לפי ההוראה הכוללת בהם יש הרבה מקומות שישמש "שלם" במקום תמים, ותמים במקום שלם, עיי"ש שהביא עמם דוגמאות לזה:

Comment 31

[לא] וכן הוא (תנחומא נח סי' ה', ב"ר ריש פ' כו, שוח"ט מזמור א סי' יב) "בדורותיו בשלשה דורות בדור אנוש בדור המבול ובדור הפלגה", ודעת הרמב"ן שלא נאמר זה רק על הדורות שהי' קודם המבול וגם לא בכולם ולא אחריו, וכן פי' הרע"ס

Comment 32

[לב] וכן הוא (סד"ע פ"א) "מן המבול עד הפלגה ש"מ שנה, נמצא נח חיה אחר הפלגה עשר שנים אבינו אברהם היה בהפלגה בן מ"ח שנה", וכן הוא (בר' ריש פ' סא, ופ' ס"ד שוח"ט הוצא' רש"ב מזמור א' סי' ג):

Comment 33

[לג] לפני האלהים כנגד המצוות האלהיות שהי' בינם למקום, ותמלא הארץ חמס במה שבין אדם לחבירו (רדי"א) כי הקב"ה יודע קורות האדם ולפניו במחשבה יעלה כאלו כבר נשחת מי שראוי להיות נשחת, וזהו אמרם כי יפול הנופל ממנו, הראוי ליפול מששת ימי בראשית, ובהיות הארץ מלאה חמס וראויה להשחת כאלו כבר נשחתה לפני (ר"מ חפץ):

Comment 34

[לד] ובג' (סנהד' קח א, בר' פ' לא) בוא וראה כמה גדול כח של חמס, שהרי דור המבול עברו על הכל, ולא נחתם גז"ד אלא על החמס, ולפי שהחמס נראה לעין כל ע"כ לא אמר לפני האלהים, וכן כתב הרמב"ן ז"ל ונתן הטעם בחמס ולא בהשחתת הדרך, כי החמס הוא חטא הידוע והמפורסם:

Comment 35

[לה] שרשו "קצץ" וענינו כליון וכריתה והפסק כמו "קצץ פתילים" (שמות, לט ג) ונבדל במובנו מהמלות ששרשן "קוץ" או "קצה" עיין יריעות שלמה חוב' א, יריעה ב, ובחלק ג יריעה יח):

Comment 36

[לו] עיין "יהל אור", וכן הוא דעת אונקלס שתרגם "כל בשרא", אף כי למעלה בפ' יב על "השחית כל בשר" תרגם "כל בשרא אנש" ביאורו כמו שפי' בעל "לחם ושמלה" (שמלת גר) שהוסיף תיבת "אנש" ושיעורו כי השחיתו כל בשר איש את דרכו, וכמו שהוא בתיוב"ע "כל חד וחד" ובאו לשלול שלא תפרש כל בשר על האדם לבד, רק שהמכוון פה על כל החיים בכלל, ומלת "אנש" כולל כל מין ומין בפרט כדרש חז"ל אף בהמה וחיה ועוף נזדווגו שלא במינם, ועיין נתינה לגר שדעתו דתיבת "אנש" היתה כתובה בצדו והוא פי' אחר, והרמב"ן ז"ל יפרש כל בשר זה כל האדם, וכן פי' הרלב"ג:

Comment 37

[לז] ובב"ר (פ' לא) "קץ כל בשר הגיע זמנם להקצץ", כי כמו הפתיל כשיקוץ יהיה לו קצוות, כן חיי האדם כשיקוצצו יהיה קץ לחייו, ואמר השם שקץ כל בשר בא לפני ובידי לקצץ חיי כולם כרגע וכן אעשה להם:

Comment 38

[לח] וכן פי' רש"י ז"ל, וכן פי' הרלב"ג, (ובב"ר פ' לא) אפילו ג' טפחים שהמחרישה שולטת בארץ נימוחו:

Comment 39

[לט] ודעת הרמב"ן ז"ל מלת ארץ כולל היסודות כולם, כמו והארץ היתה תהו ובהו, וישחית הארץ והאויר והמים והעפר ויתקצרו חיי האדם והבהמה, וכמו שקרה באמת מזמן המבול עד זמן יצי"מ שכפי שרחקו מאבותיהם קצרו ימיהם עד שעמדו על הסדר והמספר שגזר השם, ורע"ס פי' אשחית את מזג הארץ והאויר בנטות גלגל חמה שנשתנה מהלכה מן המבול ואילך, ולכן נתמעטו שני חיי מין האנושי תיכף אחר המבול, כי לא הי' עוד המזגים והפירות על שלמותם הראשון, ולזה הותר למין האנושי אחר המבול אכילת בע"ח, ורנה"ו כתב, והקרוב שהודיעו שלא ידונם באיזה דבר באש או מגפה וכיוצא שיתמו חטאים והארץ תשאר כאשר היא, אלא כמו שאמר לו שימחו במבול מים שתשחת הארץ, הערים והבנינים והנטיעות וכיוצא, וכן פי' שד"ל:

Comment 40

[מ] גופר הוא עץ הנקרא קדרו"ם, וקל הוא על פני מים, והוא מין ארז, וכת"א קדרום וכן תיב"ע, וכן בתרגום ירושלמי "קיסין קדרונין", וכן (בב"ר פ' לא) רבי נתן אומר עצי גופר אעין דקדרונא, והוא שם כולל לדבר העשוי מעץ גופר שהוא עץ שטים והוא ממיני ארזים, וכן אז"ל (ר"ה כג א) ארבעה מיני ארזים הם ארז, קדרום, עץ שמן, וברוש. והרלב"ג פי' שעצי גופר הם העצים חזקי הקיום והי' עם זה ארוכים מאוד, והוא מין אחד ממיני הארזים כמו שביארו חז"ל, ולא הוצרכה להיותה מעץ קל על פני המים, כי האויר אשר בה ימנעוה מהצלילה במים, ור"ש ן' פרחון פי' שהוא עץ שצובעין בו אדום, ורנה"ו פי' שהוא נגזר מן גפרית ומלח, והוא העץ שריחו כגפרית שקורין קיה"ן והוא קל על פני מים, ואעפי"כ מקשה לעמוד בעד המים, ושד"ל כתב, שם העץ נקרא גפר, והשרף היוצא ממנו נקרא כפר בשינוי הגימ"ל בכ"ף:

Comment 41

[מא] ובלשון רז"ל ארגז, שדה תיבה ומגדל, כי לכת התיבה במים אדירים הללו היה מעשה פלא לא בחכמת המלחים, כי רוח ד' תניחנה:

Comment 42

[מב] וכן בדרז"ל (שבת סז רע"א) כופרי זפת, ושם (דף עד ב) "האי מאן דארתח כופרא חייב משום מבשל", פי' שהתיך את הזפת:

Comment 43

[מג] לדעת שמלת וכפרת, וכופר, וכופר נפש, וכפורת, הכל ענין אחד, והוא כסוי, ואמר וכפרת אותה שיכסה עצי התיבה בכסוי, ולא פי' במה יכסנה, יהיה באיזה משיחה שיהיה, זפת או חומר, ומלת כופר, גם היא כמו מכסה לכסות על עון נפש, וכן "וכפר עליו הכהן" (ויקרא ד כו) שע"י הקרבן יכסה על חטאתו, וכן "אכפרה פניו במנחה" (למטה לב כא) כמו אכסה כעסו שלא יפרוץ בי במנחה ההולכת לפני, (רנה"ו) ורד"ק פי' לשון הסרה:

Comment 44

[מד] ובפדר"א (פ' כג) וזה אשר תעשה אותה, באצבע הראה הקב"ה לנח כזה וכזה תעשה, ושם בפ' מח מפרש באיזה אצבע "אצבע קטנה בה הראה לנח מה לעשות בתיבה", שנאמר "וזה אשר תעשה אותה" וכן אז"ל במשה (מנחות כט א, מכילתא בא פ' א) "שלשה דברים נתקשה משה עליהם והראם לו הקב"ה":

Comment 45

[מה] ובב"ר פ' לא (ילקוט ברא' רמז נד) "לימדה תורה ד"א שאם יעשה אדם ספינה יעשה רחבה אחד מששה בארכה וגבהה אחד מעשרה":

Comment 46

[מו] יש שפי' כי צהר הוא (כהוראתו בלשון ערבי) שפוע, גג משופע שיפלו מעליו מי המבול, ולא ינוחו על התיבה ואמת הוא, כי כן נעשתה התיבה, אך אין צורך שיהיה זה במשמעות מלת צהר, כי כבר נרמז במליצת "ואל אמה תכלינה מלמעלה" (שד"ל):

Comment 47

[מז] ובפדר"א פ' כג, ומרגליות אחת היתה תלויה בתיבה ומאירה לכל הבריות כנר שהוא מאיר בגבורתו שנאמר "צהר תעשה לתיבה", ועיין (סנהד' קח ב) מאמר ר' יוחנן, ובב"ר פ' לא, מאמר ר' לוי ועיין ילקוט ברא' רמז נג) וכתב הרד"ק, יש מרז"ל שאמרו כי אבן טובה היתה לו שהיתה מאירה כצהרים, וזהו שאמר צהר תעשה, ולשון תעשה הוא כנגד זה הפירוש, ונראה שדעת רז"ל שהושם תוך החלל הנקרא חלון, גשם בהיר מכניס אור היום ומונע הגשם והרוח מלבוא ואז יקרא צהר, וכן פי' הרלב"ג שבחלון ההוא הושם גשם ספיריי יעבור בו האור ושהחלון שבזה התואר ייוחד בלשוננו בשם צהר לפי שכבר נשאר המקום ההוא סתום ולא ישתמש מהחלון ההוא כי אם לאורה:

Comment 48

[מח] והחזקוני יפרש, ואל אמה תכלינה מלמעלה אצוהר קאי, תכלה החלון מלמעלה סמוך לגג אמה ולא יזיקו לו הגשמים שהכסוי מסך עליו, וצוהר וחלון משמשים לשון זכר ולשון נקבה, וכן פי' רנה"ו, וכן הג' נצי"ב "בהעמק דבר":

Comment 49

[מט] לדעת שד"ל ויש"ר, היתה התיבה גדולה מאוד, כי הם יפרשו שאחר שלשים אמה של קומת התיבה העמיד קרשים מארבע רוחותיה שיעשו גג משופע ועולה והוא כלה לאמה אחת בארך ולששית אמה ברחב לדעת הראב"ע והרלב"ג, ועתה צא וחשוב המדות הנזכרות בכתוב ותמצא כל חלל התיבה עד מקום שהתחיל הגג מכיל ד' מאות אלף וחמשים אלף אמות מעוקבות מבלי חלל הגג, ואם תדמה בדעתיך שהי' שיפוע הגג בזויות בעלת מ"ה מעלות שהוא השיפוע הממוצע תמצא גובה המחודד הזה כ"ה אמה בקירוב וחללו מכיל יותר ממאה ועשרים אלף מאות מעוקבות תן עליהם חלל התיבה שאמרנו ויעלה בין הכל סך חמש מאות אלף ושבעים אלף אמות מעוקבות, ועפי"ז היה המקום די והותר להכיל כל מה שצוה ד' להכניס בו:

Comment 50

[נ] וכתב אחד מחכמי האומות הביאו הרדי"א שהאמה הנזכרת בתורה היא האמה ההנדסיות קראה אמה גדולה, והיא ששה אמות נהוגות ממנו, והמפרשים לא זכרו זה:

Comment 51

[נא] וכן בדרז"ל (סנהד' קח ב, ב"ר פ' לא) "תנא תחתיים לזבל, אמצעיים לבהמה, עליונים לאדם" וכן פירש"י ז"ל:

Comment 52

[נב] עיקר המלה ענין נפילה, כמו נובלת עליה (ישעי' א ל) לפי שנופלים מן השמים ונשפכים לארץ, ומבול שם תואר לגשם, וגשם שם עצם, לפיכך יוכל לומר מבול על כל דבר שנופל מן השמים, כמו השלג, והאש והברד, אם ירד לרוב, לפיכך אמר מבול מים, ולא אמר גשם מים (רד"ק) רחוק בעיני שיהי' נבל שם לגשם, ונבלי שמים, כמו כשבר נבל יוצרים (ישעי' ל יד) שהן כדים שבהן המים, ונבלי שמים, משל כמו כדי השמים, שבהן המים, והן מקומות זו למעלה מזו, והשכיבן השם בחכמתו (רנה"ו) שרש נבל קרוב לשרש נפל, כי בי"ת ופ"א מתחלפים, אלא שהנפילה יאמר על הגופים הקשים, ונבל על הדברים הרכים בנפלם, כמו מים היורדים, או עלי האילן הנובלים וכדומה, ופי' הכתוב מה היה המבול, באמרו המבול מים ושיעורו המבול מבול מים (יש"ר):

Comment 53

[נג] ורש"י ז"ל הוא מלשון בליה והשחתה, גם מלשון הובלה והולכה, גם מלשון בלילה ועירוב, וזה אמת ברור כי עיקר יסודו "בל" ונתאחדו בו הוראת הענינים האלה כולם, וממנו נתהוה שרש "יבל" ושרש "בלה", גם "נבל" "ובלל", ולדעת רוו"ה שרשו נבל ומשמעו כמישה וכליון כח הצמחים ושד"ל פי' משרש "נבל", שהוא ענין נפילה והשחתה:

Comment 54

[נד] עיין "יהל אור" וכן איתא (ב"ר פ' לא) "והקימותי את בריתי אתך, ברית אתה צריך מפני הפירות שאתה כונס שלא ירקבו, ושלא יתעפשו, ושלא ישתנו, ברית אתה צריך מפני הגבורים, ומפני החיות וכו' ואילולא בריתי שהיתה אתך לא היית יכול לכנוס לתיבה", וכן כתב הר"ן, שההמלטה וההצלה מהמבול הוא הברית שכרת לו להצילו לא זולת זה, ולהרמב"ן הקמת הברית ברית הקשת, ולהרלב"ג על הטבע שנתן בבריאה שיתקיימו הדברים, ולא יצטרך אל כמו זה הבריאה אשר ברא בששת ימי בראשית, והרדי"א כתב, כי ברית נאמר על חוקי הבריאה הראשונה, כמ"ש אם לא בריתי, ואמר ד' לנח שהברית והגבול אשר שם למים שלא יכסו את הארץ במאמר יקוו המים, אין ראוי לשמרו לבני דורו, והברית אקים אתך:

Comment 55

[נה] בברית שיש בה מעשה לאות ולזכרון רגיל לשון כריתה, כמו באברהם שהיה מעשה הבתרים, ובמ"ת מעשה זריקת הדם, וביעקב ולבן הרמת הגל, ובאברהם ואבימלך ודומיהן, ובהבטחת שמירה ואהבה לבד רגיל בלשון הקמה, וכן בקיום ברית ישנה, כגון ביצחק, "ואת בריתי אקים את יצחק" (למטה יז כא) וההבטחה שנאמרה לישראל, והקימותי את בריתי אתכם (ויקרא כו ט), וכאן לא היה כ"א הבטחת שמירה והגנה (רוו"ה) שרש "קם" ישמש ג"כ על התחדשות ענין, כמו "וקם שאון בעמך" (הושע יו"ד יד) "וקמו שבע שני רעב" (למטה מא ל) "לא תקום פעמים צרה" (נחום א ט) וכן כאן והקימותי ענינו אחדש דבר מה (הכוה"ק) ולדעת הרמבמ"ן תיבת והקימותי נופלת בשוה על שמירת הברית ועל כריתתו וכתב שד"ל צדקו דברי רמבמ"ן, כי לשון הקמת ברית נופל על שמירת הברית ועל כריתתו עיי"ש:

Comment 56

[נו] והשיג עליו הרדי"א וכתב שאינו נכון, כי ברית הקשת נתחדש אחרי צאתם מן התיבה, ודעתו כי הברית הוא ברית גלות היבשה וישוב הבע"ח בה שזה יתקיים לנח ולזרעו, וכל הבע"ח הצריכים אל בני אדם, ובזה תשאר האדמה תמימה ולא תחסר כל בה:

Comment 57

[נז] שרש "ברה", ושרש "ברר" ושרש "בר" כולם קרובים בטעם, וענין כולם על דבר מבורר ונקי מפסולת כל אחד כפי ענינו, התבואה הנקיה ממוץ ותבן נקראת בר, והמזון העולה על השולחן שהוא נקי ויפה נקרא "בריה" (ש"ב יג, ה, ז, י) "ולהברות" (ש"ב, יג ה) והמאמרים הנקיים מכל שיבוש נקראים ברורים, וכן שם ברית יורה על דברים המבוררים מכל סיג, ולכן כשיסכימו שנים על תנאים ידועים בדבר מן הדברים, ויעמידום לחק ביניהם לפי שביררו אותם וישרו בעיניהם, ועל פיהם יסדו מה שיסדו נקרא כריתת ברית, שכל אחד מחייב עצמו לחבירו לעשות כך וכך, אם הוא יעשה כך וכך:

Comment 58

[נח] וכן דרשו ז"ל ע"פ "מכל אשר בחרבה מתו" (למטה ז כב) "ולא דגים שבים" (סנהד' קח א. קדושין יג א, זבחים קיג ב), כי לא נגזרה גזירה על הדגים שבים, כי אינם עם בני אדם ביבשה, גם לא השחיתו את דרכם על דעת חז"ל:

Comment 59

[נט] ולדעת י"א (ב"ר פ' לב) אף הן הי' בכלל מאוספין אלא שברחו לים הגדול לאוקיינוס:

Comment 60

[ס] ובג' (סנהד' קח ב) "אריה אשתא זנתיה", ופי' רש"י ז"ל חמה אחזתו וזנהו ולא היה חושש לדרוס משאר בהמות:

Comment 61

[סא] כן איתא (בפדר"א פ' יא) בששי הוציא מן הארץ בהמה שהוא רבוץ בהררי אלף (פי' הוא יפרש לשון המקרא "בהמות בהררי אלף" (תה' נ יו"ד) שפי' שהוא רבוץ באלף הרים), ובכל יום ויום מרעיתו אלף הרים (יפרש ענין רביצתו שהוא למרעיתו), וכן בתנחומא פ' פנחס סי' יב) בהמות בהררי אלף ר' יוחנן וריב"ל ורבנן, ר' יוחנן אומר בהמה אחת היא רבוצה על אלף הרים, ואלף הרים היא רועה בכל יום שנאמר "כי בול הרים ישאו לו" (איוב מ כ) ריב"ל אומר וכו' ורבנן וכו', ובויק"ר פ כב. ובבמד"ר פ' כא הגי' ר' יוחנן ור"ל ורבנן, ושם הגי' משמיה דר' יוחנן ואלף הרים מגדלין לה כל מיני עשבים והיא אוכלת שנאמר וכו'. ושם בבמד"ר פ' כא בהמה בראתי בעולמי ואין אדם יכול לעמוד במזונותיה ואיזו זו בהמות בהררי אלף, וכן בילקוט איוב רמז תתקכ"ו, ושם הגי', ואלף הרים מגדלין לה כל מיני בשמים, ועיין עבוה"ק לר"מ ן' גבאי חלק סתרי תורה פ"ז שמפרש שם המאמרים על דרך הסוד ועיין זבחים (קיג ב) שמקשה שם לר"ל היכא קם רימא והמסקנא שם:

Comment 62

[סב] והוא (בויק"ר פ' כב) "ידעתי כל עוף הרים וזיז שדי עמדי" (תה' נ יא) א"ר יהודא בר' סימון בשעה שהוא פורש את כנפיו מכהה גלגל חמה, הה"ד "המבינתך יאבר נץ יפרוש כנפיו לתימן" (איוב לט כו) (פי' מכסה התימן שהוא הדרום אשר שם מהלך השמש ביום) ולמה נקרא שמו זיז שיש בו כמה מיני טעם מזה ומזה, ובג' (ב"ב ע"ג ב) זימנא חדא הוי אזלינן בספינתא, וחזינן ההוא צפרא דקאים עד קרצוליה במיא ורישיה ברקיע ואמרינן ליכא מיא, ובעינן לחות לאקורי נפשין וכו', ואמר רב אשי ההוא זיז שדי הוא דכתיב "וזיז שדי עמדי" (תה' נ יא) פי' מפני שהיה ראשו מגיע לשמים:

Comment 63

[סג] עיין בס' יסוד עולם פ' יז שמבאר כל זה בארוכה, ובס' נחמד ונעים סי' קצא, וסי' רכו ורכז:

Comment 64

[סד] והרד"ק כתב, ומה שאמר שבאו שבעה שבעה מן הטהורים, ושנים מן הטמאים לא לעשות קרבן בצאת נח מן התיבה לבד שא"כ די לו בפחות משבעה, כי לא ראינו שהקריב נח אלא פעם אחת, ומה שרצה להשאיר מן הטהורה שבעה הוא רק כדי שיאכלו מהם נח ובניו הבאים אחריהם, לפי שהיה רוצה להתיר לו בשר לאכול מה שלא התיר לאדם שלפניו:

Comment 65

[סה] והאיך ידע נח הטהורה ושאינה טהורה ? אפשר שהשם אמר לו סימני טהרה, ורש"י ז"ל פי' למדנו שלמד נח תורה, ועיין מזרחי שכתב שאין כן סברת התלמוד (זבחים קטז א) שהקשו מנא ידע ותירצו אמר רב חסדא העבירם לפני התיבה. וכל שהתיבה קולטתו טהור, ור' אבהו אמר, הבאים כתיב שבאו מאליהן, ועיין במערבי שמתרץ דברי רש"י ז"ל מתוס' חולין סא א ד"ה "כל עוף הדורס" ומוכח משם דלמד נח תורה, והרדי"א כתב שמתוך חכמתו ידע והבדיל טהור מטמא, ובפדר"א פ' כג ועד שלא בא המבול הי' הטמאין מרובין מן הטהורים רצה הקב"ה להרבות את הטהורים ולמעט את הטמאים קרא לנח ואמר לו הביא לך אל התיבה מכל בהמה טהורה שבעה שבעה:

Comment 66

[סו] וכן הוא בב"ר פ' לב ילקוט נח רמז נה) "אם תאמר שבעה שבעה מכל מין נמצא אחד מהם שאין לו בן זוג אלא שבעה זכרים ושבעה נקבות מכל מין", ואמר הכתוב איש ואשתו לענין הזוגות, והוא כאשר הזוגות שוות באיכות אחת אמר אשה אל אחותה, וכאשר אינם שוות באיכות אחת וראוים להזדוג זה את זה כמו זכר ונקבה אמר איש ואשתו, וכתב הרש"פ (יריעות שלמה חוברת א' יריעה ו ז) כי שם "איש" נבנה משרש "יש" והנחת "יש" על כל ישות ומציאות בפועל, הן ישות גשמי והן ישות רוחני, ונבנה ממנו שם איש, להוראת מי שקנה כל ישותו ושלמותו הגשמי שיש פה כל מה שצריך, נאמר על מין האדם "איש איש מבית ישראל" (ויקרא יז ג) ועל מין הבע"ח מן הבהמה "שבעה שבעה איש ואשתו" (למטה ז ב) ועל דבר שאין בו רוח חיים, כמו "ופניהם איש אל אחיו" (שמות כה כ) ועל צבא המרום במרום "איש אל עבר פניו ילכו" (יחז' א ט) "האיש לבוש הבדים" (דניאל יב ז), ובב"ר פ' לב) שבעה זכרים ושבעה נקיבות לא שאני צריך להם אלא לחיות זרע ע"פ כל הארץ, ועיין הכוה"ק מה שביאר בזה:

Chapter 7



Comment 1

[א] הרד"ק יפרש מלת "מטר" כמו "גשם", כמו אדמת עפר (דניאל יב ב), ורנה"ו יבדיל בין גשם למטר, גשם שם עצם למים היורדים מלמעלה מן העבים, ולא תמצאנו בכל המקרא נשאל לענין אחר, אבל מטר שם כולל לכל דבר יורד מלמעלה, יהיה גשם מים או דבר אחר, טוב או רע, כי מצינו "הנני ממטיר לכם לחם מן השמים" (שמות טז ד) וימטר עליהם מן לאכול (תה' עח כד) וד' המטיר על סדום ועל עמורה גפרית ואש (למטה יט כד) ימטר על רשעים פחים (תה' יא ו) ואין כן לשון גשם שבכל מקום הוא על המים, ויפה אמר (זכרי' י, א) "ומטר גשם" פי' מטר של גשם, ורש"פ (יריעות שלמה חו"ב ג' יריעה יז) יפרש גשם על המטר העב, והוא מין מטר המעובה ביותר, דהיינו כשחלקי האדים יותר גוששים זה לזה מחמת רבוים באויר ונעשו לטפות גדולות (דיכטער רעגן):

Comment 2

[ב] והחודש השני לדעת הח' ז"ל הוא אייר שני לניסן וכן ביאר (למטה ח ה) בפ' בעשירי באחד לחודש, שהוא היה שבט, והנה אם חודש שבט הוא עשירי להתחלת המבול, הנה המבול החל באייר שהוא החדש השני כדעת ר' יהושע (ר"ה יא ב) וכן דעת רב אדא (ס"ע פ"ד) וכן דעת חכמי המזלות, ורש"י ז"ל פי' לדעת ר"א (ר"ה שם) וכן פי' הרמב"ן ויו"ת (מ"א ח ב) על הפ' "בירח האיתנים בחג הוא החדש השביעי" "בְיַרְחָא דְעַתִיַקָיא דְקָרָן לֵיה יַרְחָא קַדְמָאָה בְחַגָא, וכְעַן הוא יַרְחָא שְבִיעָאָה", ודעתו כי לפני הזמן שיצאו ישראל ממצרים היה תשרי החודש הראשון, כי בתשרי נברא העולם, ונקרא בעבור כן ירח האיתנים, לפי שבו נבראו יסודות השמים והארץ, כי מלת "איתן" על הכחות הנטועים בשמים ובארץ מעת הווייתן כמו "והאיתנים מוסדי ארץ" (מיכה ו ב) ומשיצאו בני ישראל ממצרים בניסן הוא ראש לחדשים ותשרי שביעי לו, כי כן אמר לו האל ית' החדש הזה לכם ראש חדשים (שמות יב ב) לכם, מכלל כי לשאר העולם אינו ראשון, ותשרי הוא ראשון, וכן תיוב"ע (למטה פ' יא) וכן במכילתא בא פ"א סי' ח) החודש הזה לכם לא מנה בו אדה"ר" ועיין (למטה ח ה הערה ז) שהבאתי דעת הח' ז"ל בס' העבור שלו:

Comment 3

[ג] עיין יהל אור, וכן פי' המקור חיים, וכן כתב ר"א בחור בנימוקיו לשרש "קום" וז"ל "והתימא על הראב"ע שכתב בפ' נח לא נמצא היקום כ"א בפרשה זו, והנה שכח היקום אשר ברגליהם בפ' עקב". וכן יאמר הרב הח' ר"ש באבער (הפסגה קובץ ד' צד 52) "ואין זה פליאה אצלי, שגם הראב"ע ילוד אשה וזכרונו הטעו". ומה מאוד השכיל לדבר בזה הח' ר"י כספי בביאורו להמורה (ח"א פ' יט) וז"ל "והנה אבן עזרא אמר בפ' נח "ומלת היקום לא מצאנוה כי אם בפרשה הזאת", והוא עוד פרשת עקב, יש מן החסידים השוטים מבני תורתינו שחושבים להציל א"ע בדברי תעתועים, ואני אומר כי שכח זה, כי לא היתה כל המקרא בפועל בשכלו אז וכו', ואיך יחשוב שום יודע מה ענין חבור ספר, כי המחבר בהביאו בספרו פסוקים ומאמרים למאות ולאלפים שלא יגרע או יוסיף או ישנה שנוי אחד ממה שאינו עושה רושם טעות במובן ? האם כל רגע ורגע שירצה לזכור פסוק מה בעת טרדתו וחמימותו בספרו יקח המקרא ויטרח במצוא המקום ? אבל זה פלא לשוטים שלא ידעו מהו חבור ספר, ועל כמו זה הענין אמר אבן גאנח בספר הרקמה "ואלו ידע ההמון מצוקות בעלי החיבורים לא היו מלעיגים במצאם טעות מה בספריהם". עכ"ל, וע"ז העיר בעל ההגהות שם וכתב "ור' שלמה אסטרוק בפירושו על א"ע (והוא בכ"י באוצר הספרים של ר' חיים מיכל ז"ל) כתב וז"ל "רצה בזה שלא נמצא מלת יקום על ענין בעלי חיים כי אם על נכסיהם, והוא כמו הרכוש הנאמר בפ' קרח, כי התורה שומרת הטעמים ולא המלות, וכבוד החכם בן כספי שתמה על א"ע במקומו מונח, כי נראה שהוא כממשש בדעת א"ע בזה". ועד"ז כתב חכם אחד (הפסגה קובץ ז' צד 68) והרחיב ביאורו שם, והנה דעתם כי יש למלת היקום שתי הוראות, בבראשית יבארו על בע"ח, ובדבר' יא ו יבארו על ממונו של אדם המעמידו על רגליו, ועל פי ביאורם צדקו דברי הח' ז"ל, ובאמת למותר כל ההצטדקות, כי רואים אנחנו שהח' ז"ל לא יחלק בין היקום הכתוב פה, ובין היקום שבדברים, פה פי' הח' ז"ל "ומלת יקום כלל לכל חי שהוא על האדמה", וכן פי' בדברים אך שם קיצר בלשונו כדרכו ופי' "היקום שם כלל" ופי' שם כלל לכל חי שהוא על האדמה כמו שפי' בבראשית, ודברים שלא עלה על דעת הח' ז"ל אין לנו לעמל ליתן בפיו, וכן הרד"ק בשרשיו שרש "קום" הביא את היקום שבפ' דברים ופי' כמו שפי' הח' ז"ל "מלת יקום כלל לכל חי שהוא על האדמה" וכן פי' בפי' על בראשית ולא חילק ביניהם, וכן פי' הר"ש ן' מלך השלשה יקומים כמו שפי' הרד"ק בלא שום חילוק, וכן פי' הרלב"ג, ור"ש נעטטער בביאורו רוצה להוסיף ב' תיבות, "ובפרשת עקב" וצ"ל כי אם בפרשה הזאת ובפרשת עקב, ואחריו ביאר כן בעל עזרה להבין, ואין לנו צורך לתיקונים ולהוספות. והרדי"א פי' "שלא נאמר וימח את כל היקום על הבע"ח בלבד, אבל גם על שאר הענינים שהיה בהם קיום והתיצבות כאלו תאמר העצם הרמים והנשאים, וכן הבתים והמגדלים, וכן מכלאי צאן ובקר וקיני העופות, וכל דבר גדול אי קטן שהיה בו קימה והתיצבות ונוה הכל נהרס ונמחה באופן שלא נשאר ממנו רושם כלל כמ"ש חז"ל (ב"ר פ' כח) "אפילו אצטרובילון של ריחים נמוחו, והנה ע"ז כלו נאמר, וימח את כל היקום, וימחו מן הארץ עד שלא נשאר מכל הדברים שהי' נמצאים בארץ חיים ובלתי חיים רק נח ואשר אתו בתבה". ועד"ז פי' ג"כ רנה"ו, וכתב אך לא מחה רק את היקום שעומד על האדמה והניח שרשי אילנות וגזע הצמחים בארץ כי אינן יקום, ואחר המבול צמחו כמבראשונה והיה לאכול לאדם ולבהמה, ואין צורך לומר שלקח עמו לתיבה כל מיני זרע וכל מיני עצים לנטוע, ועיין בס' מעשה השם שהשיג על הרדי"א בזה:

Comment 4

[ד] והרמב"ן ז"ל ישיג ע"ז עיי"ש, והרד"ק פי' שבעה ימים נכנס קודם בא המבול זהו מפני מי המבול ונכנס קודם שיבואו, וכן פי' הרלב"ג, וי"ג "כי ביתו קרוב אל התיבה היה", מה טעם ויבא נח?, גם אין טעם למה נצטוה ע"ז בעשרה לחודש ?, ולפי הגי' שלנו מיושב הכל, כי באמת היו רחוקים מן התיבה מהלך איזה ימים, וע"כ הוצרך לצותו מבעשור לחודש, כי צריך זמן ללכת ולשאת המאכל ושאר הצרכים אל התיבה, ועיין למעלה (ו יח הערה קע"ח):

Comment 5

[ה] והרדי"א פי' מפני מי המבול מיראת המים שהתחילו לרדת, מפני שבשבעת הימים התחיל הגשם לרדת מעט מעט ובדרז"ל (ב"ר פ' לב ילקוט רמז נו) אף נח מקטני אמנה הי' שלא נכנס עד שדחקוהו המים, וזה למאן דדריש בדורותיו לגנאי, ועיין ברד"ק שתמה ע"ז וכתב, "ולא ידענו טעם לדברי האומר בדרש שאף נח היה מקטני אמנה, שהרי הכתוב מעיד עליו שהיה צדיק תמים ועשה ככל אשר צוהו ד'":

Comment 6

[ו] עיין "יהל אור", והרמב"ן כתב כי שנים מכל מין באו מאליהן לז"א באו אל נח, וכן למטה (פסוק טז), והבאים זכר ונקבה מכל בשר באו, ר"ל הבאים מעצמם הנצרכים לקיום המין, אך מהטהורים נצטוה נח שאף שכבר יהי' לו שנים לקיום המין, יחזור הוא אחר עוד איזה מהם עד שיושלמו למנין שבעה, ולז"א אצל שבעה שבעה תקח לך ולא יבואו, והגרמל"מ יפרש שמן הבהמות שהי' בביתו לקח שבעה זוגות מהטהורות מכל מין, ומן הטמאות שני זוגות מכל מין, והם לא היו לצורך קיום העולם, ואותם שהיו לצורך קיום העולם באו מעצמם ולאו באו רק זוג אחד מכל מין:

Comment 7

[ז] ופי' מלת "תהום" הונח על פנימית הארץ תחת השטח העליון, ועל הארץ שמתחת למים ששתיהן תהום, ורד"ק פי', שהוא מקום מים הרבים, ורבוי המים בכלל הוא שיקרא תהום, וכן כתב שד"ל שהונח בפרט על רבוי המים ועומקם שאין להם סוף והוא משרש "תהא" כמו "תהו" וכן דעת רס"ג לשון שממה ותמיהה ועיין למעלה א, ב, בקרני אור הערה מג:

Comment 8

[ח] ארובה הוא חלל העשוי בגג הבית להוריד ולהעלות חפצים, כלים ופירות, כנראה ממאמרם משילין פירות דרך ארובה (ביצה לה א, ובפי' רש"י שם וברש"י סוכה יח א) ארובה שבין הבית לעליה (אהלות ה ב) והשתמש בו הכתוב למשל על השפע הרב היורד מלמעלה, כמו "והנה ד' עושה ארבות בשמים" (מ"ב ז ב) "אם לא אפתח לכם ארובות השמים והריקותי לכם ברכה" (מלאכי ג י) וכאן הוא משל על רבוי המים אשר נתהוו אז במקום הוויית המטר עד שירדו בשפע כאילו נפתחו להם ארובות, ולפי שהשמים ידמו לעין הרואה כאוהל נטוי על הארץ, והגשמים יורדים מתוכה על הארץ יפול בהם על דרך המליצה לשון ארובה כאלו נפתח החלל שבגג האוהל להעריף משם המטר:

Comment 9

[ט] ארובה וחלון שמות נרדפים, אלא שהארובה בגג הבית או האהל, וחלון בצדו, או בפתח החדר ובתוך החלל ההוא ישימו גוף בהיר המאיר בפנים הבית או החדר ועל ידו משקיפים אנשי הבית אל החוץ "בעד החלון נשקפה" (שופ' ה כח) ואם יסתם על ידי בגד שש, מעשה שבכה ורשת, אז יקרא המסך אשנב "בעד האשנב" (שם שם) "בעד אשנבי נשקפתי" (משלי ז ו) ור"מ ן' סרוק (מחברת ע' אשנב) יפרש אשנב, "שבכי עליות המה", ארובה וחלון תכלית שניהם הבאת מאור השמש בבית, ואולם הארובה תשתמש גם להוציא העשן כענין שנאמר "וכעשן מארבה" (הושע יג ג), גם להוציא ולהכניס דבר מה מלמטה למעלה או להיפך (למעלה הערה ח) גם היא שם לחלון (ר"ל חלל מרובע הן שהוא פתוח והן שהוא עשוי לסגור) בפתח המדור ליונים אשר בו יכניסו אותו אל הקן, "וכיונים אל ארבותיהם" (ישעי' ס, ח) וע"ד ההשאלה וחשכו הרואות בארובות (קהלת יב ג) החלל שהעין נתונה בו:

Comment 10

[י] לא רחוק לשמוע כי עיקר הוראת שרש "ארב" הדומה לשרש "ערב" וקרוב לשרש "רכב" הוא ערבוב של קליעה וסבוך, ומזה יצא, א) אֶרֶב מקוה סבוך ומשורג שבו יתחבא הצודה להתנפל על טרפו, ב) ארובה, מעשה מקלעת שנותנים על חלל שבגג לכסות מקצתו שהוא כעין השם שבכה, ג) פרק קשרי הזרוע עם הגוף, שנעשו כעין מעשה מקלעת, ולא רחוק לשער שלזה כיון יוב"ע בתרגומו "ארבות ידיו" (ישעי' כה יא) אַשְוַת ידוהי, והוא מן אשויה שבמשנה (כלים כה א) שענינו כלי מכלי הטויה, והשואל לפרקי קשרי הזרוע (האוצר):

Comment 11

[יא] והרד"ק בשרש "צפר" כתב מלת "צפור" שם כולל לכל עוף ופעם פרט "גם צפור מצאה בית" (תה' פד, ד) והוא עוף קטן רב המין, לפיכך כלל כל עוף בזה השם, והרמב"ן ז"ל (ויקרא יד ד) כתב "ובעלי הפשט אומרים כי כל עוף יקרא צפור ממה שאמר "צפור שמים ודגי הים" (תה' ח, ט), "כל צפור כל כנף" "בן אדם אמור לצפור כל כנף" (יחז' לט יז), "ואת הצפור לא בתר" (למטה טו, יוד) על תורים ובני יונה, והנכון בעיני ששם צפור כלל לעופות הקטנים המשכימים בבקר לצפצף ולשורר מלשון ארמית "צפרא" וכן "ישוב ויצפור" (שופ' ז ג) "ישכים בבקר", עיי"ש שהאריך, ובדרז"ל (חולין קלט ב) אמר ר' יצחק שיש הבדל בין שם עוף ובין שם צפור, שעוף כולל טמא וטהור, וצפור שם מיוחד רק למיני טהורים (אם לא כשאומר צפור שמים, צפור כנף) ובירושלמי (פ"ק דנזיר ה"א) אית תנויי תנא כל עוף טהור קרוי צפרים, אית תנאי תני כל העופות בין טמא ובין טהור קרוי צפרים:

Comment 12

[יב] ובדרז"ל (זבחים קטז, א, פדר"א פ' כג, ב"ר פ' לב) מובאים אין כתיב (פי' מובאים משמע על ידי אדם) אלא הבאים, מאליהן היו באים:

Comment 13

[יג] ובפדר"א (פ' כג) כיון שנכנסו כל הבריות אל התבה סגר וחתם הקב"ה בידו שער התבה, שנא' ויסגור ד' בעדו, (ובב"ר פ' לב) בקשו להפוך התבה והקיפוה אריות שלא יגעו בה, והרלב"ג פי', שהשם ית' הגין עליו, שלא הזיקוהו החיות רעות אשר שם אותם בתבה:

Comment 14

[יד] ואפשר לומר בזה עוד שלמעלה כוונה התורה בלבד להגיד שהתמידו הגשמים כל מ' יום, וכל מ' לילה מבלי הפסק כלל, ולכן אמר שם ויהי הגשם על הארץ, כי לענין הגשם לבד אמרו, אבל כאן אמר, ויהי המבול מ' יום על הארץ, שהוא הכולל המים העליונים והתחתונים, ובא הכתוב א"כ להודיע שמלבד הגשם, היו מי התהום רותחים ועולים כל מ' יום (רדי"א):

Comment 15

[טו] ורנה"ו ישיג ע"ז וכתב, כי בתוך מ' יום רבו המים, וכסו כל ההרים הגבוהים, והלכה התבה על פני המים, ואחרי העת ההיא לא רבו המים עוד, אבל במעשה המבול פרטה התורה הכל בפרטים גדולים, ולפי שאמר ויהי הגשם, הייתי טועה שהגשם והמבול שני דברים, וארבעים יום היו גשמים, ואח"כ מבול מים, ע"כ אמר ויהי המבול מ' יום, וידענו שהגשם היה המבול, ולמעלה הוצרך לומר ויהי הגשם, ללמדנו שהמבול היה הגשם, ועכשיו נודע שהמבול והמטר והגשם הכל ענין אחד ולא האריך רק ארבעים יום וארבעים לילה:

Comment 16

[טז] יתכן כי טעם ויגברו שהי' באים בשטף ועוקרים האילנות ומפילים הבנינים, כי לכח יקרא גבורה, וכן ופשעיהם כי יתגברו (איוב לו ט) רבו מאוד, וכן אם בגבורות שמונים שנה (תה' צ, יוד) ברבוי גדול (רמב"ן) לשון גבורה היא ההתקוממות על המנגד לו, וכשנלחמים איש ואחיו מי שכובש את חבירו תחתיו, נאמר שגבר עליו, ולכן נופל לשון "על" אצל גבורה, וכן כאן לפי ששם השם חק למים שיגלו היבשה, עתה עברו חוקם וגברו על הארץ וכסו אותה, וזהו גבורה שהכניעו את היבשה כולה וכסוה במים:

Comment 17

[יז] וטעמם להקשות שאותו ההר גבוה מאד מהרי אררט, אשר הם קרובים לבבל ארץ שפילה ואיך נחה התיבה על הרי אררט בי"ז לחודש השביעי, כאשר ההר הגבוה היה מכוסה, והוא גבוה כפלי כפלים מהרי אררט, ואמר הח' ז"ל שאנחנו נאמין בדברי תורת אלהינו, ונוכל לפרש שכשחזרו המים בי"ז לחודש השביעי היה החסרון ההוא גדול מאוד בענין שהמים שהיו בהרי אררט מעוטים ונזדמן ונחה שם התיבה ובעשירי שנראה ראשי ההרים נאמר על שארי ההרים השפלים מהרי אררט, ועיין רמב"ן מה שכתב ע"ז ובביאור שד"ל מה שיבאר:

Comment 18

[יח] ורש"י ז"ל פי' (למטה כה יז) על "ויגוע", "לא נאמרה גויעה אלא בצדיקים" ועיין רמב"ן שם שהביא קושיות הג' (ב"ב ט"ז) והא דור המבול נאמר בהם גויעה וכו' עיי"ש והכוה"ק פי' שבצדיקים נאמרה גויעה ואסיפה שהגויעה שב אל הגוף שנתבטל בתנועתו, והאסיפה שב אל הנפש שנאספה למנוחת הכבוד וברשעים נאמרה גויעה סתם, שבמיתתם תתבטל תנועת הכל, הנפש עם הבשר:

Comment 19

[יט] (ולמטה ט ג) בפי' הח' ז"ל, ששם רמש הוא שם כלל לחית השדה ולבהמות הישוב ולכל עוף ולכל דג, וכן כתב הרמב"ן ז"ל, שהוא ירמוז לחיה ולבהמה ולעוף וגם לדגי הים, כי כולם נקראים רמש כדכתיב "ואת כל נפש החיה הרומשת אשר שרצו המים" (למעלה א כא), ועיין נתה"ש (ברא' א כד) מה שפי' אף שפעל הרמישה יאמר גם על החיה ועל הבהמה, אעפי"כ בכל מקום שנזכר רמש סתם הכוונה ביחוד על השרצים הנגררים, ופה ביאר הכתוב, "הרומש על הארץ", ופרט בעוף ובבהמה ובחיה, וביאר עוד "השורץ על הארץ", ולא דגי הים:

Comment 20

[כ] ורד"ק ז"ל פי' שניהם סמוכים, נשמת ורוח, כאילו אמר נשמת חיים, ורוח חיים, כי שניהם סמוכים לחיים, וכן סמוך על סמוך, "מבחר וטוב לבנון" (יחז' לא טז) "ואת מספר מפקד העם" (ש"ב כד ט) "נהרי נחלי דבש וחמאה" (איוב כ יז) והדומים להם, ואמר נשמת חיים על האדם, ורוח חיים על שאר בע"ח אשר בחרבה:

Comment 21

[כא] (ובב"ר סוף פ' יד) כאן (ברא' ב ז) הוא עושה נשמה נפש, ולהלן (ברא' ז כב) הוא עושה נשמה רוח, מנין ליתן את האמור כאן להלן, ואת האמור להלן כאן, ת"ל חיים חיים לגז"ש וכן (בב"ר פ' לב) כאן (ברא' ז כב) הוא עושה נשמה רוח, ולהלן (ברא' ב ז) הוא עושה נשמה נפש וכו':

Comment 22

[כב] אמר "וימחו" אחר שאמר "וימח" והזכיר עוד "את כל היקום", וכתב רוו"ה להמפרשים הוא שם כלל לכל חי, ולרז"ל (בר' פ' לב) הוא ענין אחר, כי אמרו שם היקום, ר' ברכיה אמר קיומיה, ור' אבין אמר יקימוניה, והוא בלשון יון שם כלל אל מקום הישוב, כענין תבל בלשון עברי, והוא מסכים עם מה שאמרו שאף ג' טפחים של עומק המחרישה נמוחו ועיין (למעלה קרני אור הערה ג):

Comment 23

[כג] והרמב"ן פי' אולי מפני העופות ומקצת השרץ, לאמר שלא נשאר בהם ביצים בכל עץ או תחת הארץ כי הכל נמוחו:

Comment 24

[כד] ובדרז"ל (ברייתא דל"ב מדות מדה ב, ב"ר פ' לב, ילקוט רמז נז) "אך למעט כיצד, וישאר אך נח מה ת"ל "אך", שאף נח היה גונח דם בתיבה מפני הצינה", פי' אעפ"י שנשאר חי, לא נשאר בכחו כמאז אבל גם הוא נרפה מהשתנות האויר, ועיין (סנהד' מט א) ואשר פגע בשני אנשים צדיקים וטובים ממנו, טובים שהיו דורשין אכין ורקין והוא לא דרש וכו':

Comment 25

[כה] וי"ג "על חסרי דעת מעמינו" פי' הבורים המפרשים המאמרים עפ"י הפשט כמות שהן מלה במלה (אגרת יש"ר ח"ב מכתב ל) וכן כתב הא"י שלא אמר הח' ז"ל "על חסרי דעת מאחינו" ומלת "מאחינו" טעות הוא, ואיננה כתובה בספרים המדויקים:

Comment 26

[כו] וכתב המוטוט לפי הגי' "מאחינו" כוונתו שאמר כן על הסומכים על פשט הדרש, כי כן איתא (זבחים קיג א) נחלקו ר' יוחנן ור"ל, ר"ל אמר ירד המבול לא"י, ור' יוחנן אמר לא ירד המבול לא"י ודעתו של הח' ז"ל שחסירי דעת לא הבינו דעתם, כי הם דברו ואמרו כן על דרך החכמה שלא הוריד עליו כח מערכת השמים המושלת על א"י, אבל מה שראה שנמחו מעל הארץ יהיה כמו שאמרו (פדר"א פ' כג) א"י לא ירד עליה מבול מן השמים, אלא נתגלגלו המים מן הארצות ונכנסו לתוכה שנאמר (יחז' כב כד) "בן אדם אֱמָר לה אַתְ אֶרֶץ לא מטוהרה לא גושמה ביום זעם" וזה לא הבינו חסרי לב, וסמכו ע"ז שאמר יחזקאל לא גושמה ביום זעם שלא היה א"י בכלל, וזה אינו אלא היה מאשר נתגלגלו שמה המים משאר הארצות, בענין שנמחו כל הדרים שם, ומה שאמר לא טפתא ארעא דישראל ר"ל שלא היה המבול כאשר בשאר ארצות, עיין (ב"ר פ' לב) המסופר עם חמריה דר' יונתן, (ובויק"ר פ' לא יו"ד, דבר' פ' ג ו, שהש"ר פ"ד) על הפ' "הנך יפה רעיתי" וביפה קול שם:

Comment 27

[כז] ורנה"ו השיג על הח' ז"ל בזה וכתב "לדעתו ירד המבול ארבעים יום בלי הפסקה ומאה ועשר יום בהפסקה, ולבבי לא כן יחשוב, כי רק ארבעים יום וארבעים לילה ירד המבול, ובאותן הימים גברו המים מאוד מאוד עד שעלו ט"ו אמה ממעל להרים הגבוהים אשר תחת כל השמים, ולסוף ארבעים יום פסק הגשם והמעינות לא שטפו עוד, עיי"ש שמבאר הכתובים עפ"י סדר הזה ועיין ברדי"א מה שביאר בזה:

Chapter 8



Comment 1

[א] הזכירה בחיה ובהמה אינה בזכות, שאין בבעלי הנפש זכות או חובה, זולת האדם לבדו, אבל זכר את דבר קדשו שרצה בבריאת העולם ולקיים המינים שברא (רמב"ן):

Comment 2

[ב] ועיין (סנהד' קח ב, ר"ה יב א ברש"י ד"ה "וחמת המלך שככה"):

Comment 3

[ג] ועשה השם כן ברחמיו על נח וביתו, כי לא ידע עד הנה ענין הגשם, ושיצטרך אליו העולם, ואה היו יורדים גשמים אחרי כן, היה יוצא לבו מפחד, פן יוסיף השם להביא מבול גם עליו, ע"כ כלאו השמים מגשה עד שהודיעו ענין הגשם, ונתן לו אות ברית, שלא יבוא עוד מבול לעולם, וכן כתב הרמב"ן ז"ל שלא ירד עוד גשם עד צאתם מן התיבה, כי היה השמים ברוח הזה כברזל, ולא הורידו טל ומטר:

Comment 4

[ד] והרד"ק פי' שכל זה ידע משה רבינו ע"ה ברוה"ק הדברים הספורים, לא שידע נח כמה ימים גברו המים, וכן הוא דעת כמה מפרשים שהמספר בתגבורת המים ק"ן יום ומנוח התבה, וראית ראשי ההרים הכל ידענו ממשה רבינו ע"ה, אבל נח לא ידע, רק שהרגיש כי נחה התיבה, והמתין לפי דעתו זמן שחשב כי קלו המים, ושלח את העורב ואת היונה לדעת האמת:

Comment 5

[ה] ואונקלוס לא רצה להכריע, ותרגם בחודש השני "בירחא תנינא" מפני שהוא תרגם מפי ר"א ור"י (לשיטת הבבלי) או לפני ר"א ור"י (לשיטת הירושלמי) ויונתן הכריע (למעלה ז, יא) כדברי ר"א ועיין (למעלה ז ד קרני אור הערה ג):

Comment 6

[ו] והרד"ק כתב "ויש לנו לומר כי נח היה חכם בעניני התכונה והשעור והכין לו הכלים לשעות היום והלילה כמו שעושים בעלי המלאכה ההיא, ויודעים בהם שעות היום והלילה, ואפילו לא יראו שמש וכוכב":

Comment 7

[ז] עיין (למעלה ז ד, הערה ב) שדעת הח' ז"ל כדעת ר' יהושע שבניסן נברא העולם, ובס' "העבור" כתב "ולולא כי לא ארצה להאריך הייתי מביא ראיות מן התורה שתחלת השנה מתשרי, הלא תראה, הכתוב אומר לא תזרע ואח"כ לא תקצור, ושנת השמיטה תוכיח, גם היובל בעשור לתשרי, וקריאת התורה בתחלת השנה, לא בחציה, על כן כתיב תקופת השנה, רק ניסן הוא תחילת יציאתנו ממצרים, גם קדמונים תקנו בראש השנה, "זה היום תחלת מעשיך זכרון ליום ראשון":

Comment 8

[ח] הטעם ששלח בראשונה העורב ואח"כ היונה, וכתב ביונה לראות הקלו המים, ולא נתן טעם בעורב, לפי שהעורב עוף עצל כדכתיב (תה' קמז ט) "לבני עורב אשר יקראו", שלא יפרנס לעצלותו בניו, אמנם יגביה עוף יותר מהיונה, וכאשר נראו ראשי ההרים, חשב נח להקל מעליו טורח העופות והתחיל לשלוח העורב מן התיבה, כי הוא בהתעופפותו יוכל להגיע עד ראשי ההרים ולא ישוב אליו עוד, ודמה לשלוח אחריו שאר העופות להנצל מטרחם וממשאם, לכן לא כתב בו לראות הקלו המים, כי שלחו לחלוטין על מנת שלא ישוב, אבל לעצלותו יצא יצוא ושוב, ולא נתנו לבו לעוף למרחוק עד שיראה הארץ יבשה, על כן הוכרח נח להחליף שלוחיו, ושלח היונה עוף חרוץ לראות הקלו המים שבודאי אם תוכל להניח כף רגלה, הצג על הארץ לא תשוב אליו עוד, ויוכל לשלוח שאר העופות אחריה, והיא שבה אליו שלא ברצונה, עד שהוצרך לשלוח ידו לקחתה, ובפעם שנית לא שבה עד הערב, ובשלישית לא חזרה עוד, ולהודיענו זה האריך הכתוב בספורים אלו. (מלאכת מחשבת):

Comment 9

[ט] עיין ברא"ם מה שטען ע"ז אם העורב יצא ושב תמיד לאיזה צורך שלח גם את היונה, ועיין ברדי"א מה שהשיב ע"ז, ורנה"ו השיגו עיי"ש, ובס' מעשה השם כתב כי העורב לא ידע הדרך לשוב אל התיבה, על כן לא התרחק ממנה, אבל היונה ידוע ממנה שהיא שבה אל מקומה, כמו שהמנהג בארצת הקדם לשלוח אגרות קשורות בכנפי היונה שיש לה קן בעיר אחרת, והיא תעוף מעיר אל עיר, אל קנה שלוקחה משם, ועיין בהערה הקודמת:

Comment 10

[י] וכן כתב הרדי"א, מה ששלח פעם אחר פעם מז' לז' ימים, והיה זה לפי שזה המספר מהימים הוא מרובע הלבנה שהיא פועלת בתגבורת המים, ובחסרונם עד שהיה נח מרגיש בטוב השערתו העבר בנגובו וחסרון לחותו, וכפי מה שהיה מרגיש היה שולח שליחותו, והקיף בשליחיותו ד' רביעית מהגלגל שהוא חדש שלם וכן פי' רש"י ז"ל (פסוק ח) ששהה אחר שליחות העורב ז' ימים, ובשליחות היונה כ"א יום הרי הוא חודש שלם מכ"ח יום:

Comment 11

[יא] וכתב רא"ב, רז"ל עשו התי"ו של תחלה שרשית, ואמרו התחיל, התחלת, מתחיל, אתחיל, וכן עשו בתי"ו של תרומה, ובמ"ם של מכם, ועיין בפי' המשניות להרמב"ם (תרומות פ"א מ"א) מה שכתב בזה:

Comment 12

[יב] והרד"ק בשרשים שרש "יחל" כתב שהוא מענין תוחלת ושרשו "יחל" וכן כתב במכלל, ופי' שעמד בתוחלת השבעה ימים הראשונים ועוד שבעת ימים אחרים, ובפי' לבראשית כתב ששרשו "חול" מבנין הפעיל וכן משרשו ובנינו "ויחילו עד בוש" (שופ' ג כה) שהוא לשון עכבה, והם שני שרשים מבנין אחד, ואונקלס ויוב"ע תרגמו "ואוריך" מלשון המתנה וכן פי' רש"י ז"ל, ובאמת המה ענינים קרובים זה לזה כי הממתין הוא מיחל ומקוה ומי שאבדה תוחלתו ותקותו לא ימתין, והנה "יחל" יכלל ג"כ הרגשת חיל ורעדה אשר תאחז האיש המקוה ביראו פן לא ישיג המבוקש בעתו, ורנה"ו יפרש כדעת הרד"ק, מלשון עכבה ושרשו "חול", ואותן שהן תוחלת שרשן "יחל", והם לדעתו שני שרשים קרובים בטעמם כי כל מיחל מתעכב ומצפה לזמן העתיד, ויש מתעכב ואינו מיחל, כמו שמתעכב בבית רעהו, ומאריך משוב לביתו, וכתב עוד אבל יראה לי שלא הניחו מלת "חול" על ההעכבה זולתי כשיש בענין ההוא ג"כ תוחלת שמיחל להשיג חפצו, ולכן "ויוחילו עד בוש" שהיו מצפים שיפתח המלך את החדר, וכן "ויחל עוד שבעת ימים אחרים", שהי' מצפה שבזמן ההוא יקלו המים, אבל אותן שמשרש "יחל" על המצפה לעזרת ד' או לעזרת אדם ומבקש עזרה:

Comment 13

[יג] ובעל ההגהות במרגליות טובה פי' ר"ל שיש למלת טָרָף שני תנועות גדולות, וזה הוא על ידי הטעם מונ"ח שהוא תחת הרי"ש, כי אם לא היה הטעם תחת הרי"ש לא היתה נחשבת הקמץ השני רק כמו ת"ק שהיא קמץ חטף וע"ז העיר הח' ר' בכרמל שנה ראשונה אדר וכתב כי זה שבוש, עיי"ש:

Comment 14

[יד] ההבדל בין עלה לטרף, שם עלה הוא אפילו כתושה או נובלת, אבל טרף תואר לעלים רעננים בעודם על העץ, ולפי שעלי עצי זית לא יבולו כל השנה כל זמן שהוא על העץ, לכן הודיע הכתוב שהיה העלה טרף בפיה כלומר שהיתה ירוקה ולחה, ולפי שא"א שיהיה כי אם לא שלקחתם היונה מעץ הזית העומד בארץ ידע נח מזה כי באמת קלו המים, ומתוקן הכתוב היטיב שהודיעה התורה אעפ"י שהאילנות כולם ממי המבול שעמדו מליהן נתקלקלו פריהם ונבלו עליהן, הקרה ד' לה זית בעלהו לא יבול, ועומד רענן כדרכו על העץ וראה נח שהיה טרף רענן וטוב, וזה אות שלא מצאה אותו במים, אבל קטפה אותו מן העץ ששרשו בארץ ומזה ידע כי קלו המים מן הארץ שקננה על העץ הנגלה (רנה"ו):

Comment 15

[טו] ובזהר שלח (דף קסה, א) "טרף ולא טרפה כדכורא דא דעביד חילא ונצח", דומה לזה, "ויאמר אליה עמוד פתח האהל" (שופ' ד כ) לזרוזי נפשה כעמידת הזכר ועיין רש"י שם:

Comment 16

[טז] רז"ל קראו לנקובת הריאה וכיוצא בה טריפה, אעפ"י שאינה נטרפת ביד חיה, ואעפ"י שאין ניכר בה כריתה, לפי שסירכת הריאה, מפני נקב הריאה וכריתתה היא, שאין סירכה בלא נקב, ולפי שפרנסת החיות ע"י טרף, אמר גם לפרנסת האדם טרף שגם היא ע"י לקיחה זה מזה, ואעפ"י שאינה כטריפות החיות, "ויהי טרף בבית" (מלאכי ג, י) "ותתן טרף לביתה" (משלי לא טו) "הטריפני לחם חוקי" (שם ל, ח) שפי' פרנסני (רד"ק שרש "טרף"):

Comment 17

[יז] עיין "יהל אור" וכן כתב הר"ש ן' פרחון, "עלה זית טרף בפיה", פי' יש בו סימן שיבור ששיברתו מן האילן בפיה, ואילולי שראה בו סימן זה לא היה יודע כי קלו המים מעל הארץ, מפני שהי' לו לומר עלה צף על פני המים מצאה, קמ"ל "טרף בפיה" פי' משובר מן הזית, ואמרו ז"ל על ספינה המטרפת בים, כמו "והאניה חשבה להשבר" וכתב הרמב"ן ז"ל מפשוטו של פסוק זה, יראה שלא נעקרו האילנות ולא נמחו במבול כי לא היה שם נחל שוטף בעבור כי נתמלא כל העולם מים, והנה הביא הח' ז"ל שלש הוראות על מלת "טרף", א) דעת הי"א מלה מוכפלת בטעם, ועלה, וטרף שניהם נרדפים בהוראה אחת, ב) פעל עבר והבי"ת נוסף וענינו טרף פיה, ג) בינוני פעול, והטעם כמו "טרוף" וכן הוא דעת הגאון רבינו סעדיה הובא בשפת יתר סי' למ"ד, והח' ז"ל מסכים לזה הפירוש:

Comment 18

[יח] והריק"ם פי' "ותרא כי נוחלה" (יחז' יט ה) בהפוך התוחלת, כלומר כי אבדה תוחלתה, וכן אמר כי וַיִיָחֶל עוד שבעת ימים, אינו מבנין נפעל, כי אם מבנין התפעל ומשפטו וַיִתְיָחֶל, ולולי החי"ת היה נדגש, כי לא יהיה בבנין אחד דבר והפכו, כי אם בשני בנינים יְשַרֵש וַיֵשְרֵש, ואחר שהנפעל מזה עניני בהפוך התוחלת, ראוי להיות וַיִיָחֶל מבנין התפעל, ורנה"ו הסכים לפירושו וכתב הנכון כדברי הריק"ם ז"ל, ובאה המלה בהתפעל, כי התאמץ להוחיל עוד שבעת ימים שלימים והתאפק בתוחלתו וע"ז גזרת ההתפעל:

Comment 19

[יט] ובב"ר (פ' לג) "וייחל עוד ז ימים אחרים הדא מסייע להא דא"ר יוסי בר"ח ג' שבועות ימים" (פי' מדכתיב וייחל בשני יודי"ן משמע המתנות רבות, ואם לא היתה רק המתנה שני' הי' לו לכתוב ויחל ביו"ד אחד וכמו בפעם הראשון ועיין רש"י ז"ל):

Comment 20

[כ] עיין יהל אור, והרב הח' ר"ב ראטנער בביאורו לס"ע פ"ד סי' ל"ו כתב "זה להוציא מדעת השבעים ויוסף הכהן שקראו בתורה (למעלה ז יא) בכ"ז ימים לחודש השני, אולם בתרגום השמרונים הנוסחא נכונה כנוסחתינו":

Comment 21

[כא] והשיג עליו רנה"ו, וכתב "מה שיאמר הראב"ע שעמד נח בתיבה שנת החמה ועוד יו"ד ימים, והתורה אמרה י"ב חדשים ועשרה ימים, ואם יאמר חדשי חמה של שלשים יום, יחסרון חמשה ימים ועוד, או יאמר שהן למ"ד וחצי יום, אבל תמה שהוא עצמו אמר אין שנה ללבנה, ואין חדשים לחמה, והאמת כדברי רז"ל":

Comment 22

[כב] ורש"י ז"ל דורש הקרי והכתיב, הקרי היצא ביו"ד מבנין הפעיל שיאמר להם שיצאו, והכתיב "הוצא" נדרש כמו מקור מבנין נפעל, כמו "הודע", או נקרא "הוצא" מן ההפעל שיהיו מוצאים בעל כרחן, שכל נפעל והפעל הכרח, ולפי משפט הלשון הוצא והיצא שוין בעניניהן, ששניהם מן הכבד הנוסף, ועיין ברא"ם:

Comment 23

[כג] עיין (מס' סופרים פ"ז ה"ד) בעטור סופרים להרב הג' רי"א לנדא שפי' ג"כ כוונת הח' ז"ל באלה שתי התיבות ממקומות הנ"ל יחד, להודיע דאף שהם מגזרת החסרים, מחסרי פי' ומחסרי הקצוות שעפ"י תהלוכות משפטם היה ראוי לומר "הוצא" "תת" באו בכאן על גזרת השלמים בלי שום חסרון אות. זהו כמו השלם היינו בנין השלמים:

Comment 24

[כד] לשון שריצה הונח על הנבזים שבמיני העוף ושבמיני החיה והרמש כמו שרץ העוף, שרץ המים, ולכן לא נאמר במע"ב על החיה והבהמה לשון שריצה זולתי על הדגים, אבל כצאתם מן התיבה שהיתה קללת האדמה במלואה, ונפלו הבהמה והחיה כלם ממעלתן הראשונה, עד שנתנו להיות מאכל לאדם ולמאכל זה לזה, אמר ושרצו בארץ, שאין בהם דבר נחשב רק השריצה שהיא התנועה שיש לחיים ובשאר הענינים נדמו לדומם וצומח (רנה"ו):

Comment 25

[כה] קודם המבול לא זכר שם משפחה אצל הבהמות, ולא אצל האדם, אלא אמר תמיד לשון "מין" את הבהמה למינה, והעוף למינהו וכן כולם, ויש הפרש בין מין ומשפחה, כי מין הוא יותר כללי ממשפחה, ובכל מין יש משפחות רבות, והנה בתחלת הבריאה הי' כל אישי מין אחד שוין זה לזה, ולכן לא ברא השם כ"א אחד מכל מין ומין זו"נ, ומטעם זה לא נכנסו בתיבה כ"א זוג אחד מכל מין, ואילו לא חטא אדה"ר, והיה העולם נשאר בתבניתו הראשון בלי חילוף מזג האויר ושינוי היסודות, היו גם המינים שומרים מתכונתם בלי חילוף המשפחות, אבל לפי שבמבול נתקיים דבר ד' שקלל את האדמה בעבור האדם, לזה אמר כאן שיצאו כל הבהמות והחיות מן התיבה למשפחותיהם, כי בהיות שנשתנית עתה תכונת האדמה, והתחדשו בה חילופים רבים באויר ובמאכלים וכיוצא, גם הבהמות יולידו מעתה משפחות רבות משונות זו מזו כפי מקום מושבם, וכפי שינוי מאכלם, וגם במין האנושי נתחדשו אח"כ שינוים כאלה כמו שנכתב בספור בנין המגדל (יש"ר) והנה בתיבת נח לא הי' רק שנים מכל מין ומין ששלח השם אל התיבה, ומהן יצא אח"כ כל המשפחות שלהן הנודעות בעולם, וכמו שיצאו מבני נח כל המשפחות, וזהו למשפחותיהם יצאו מן התיבה, להוליד כל משפחותיהן, אבל המשפחות עצמן לא היו בתיבה, ואפשר שזהו פי' המאמר (סנהד' קח ב) האומר למשפחותיהם יצאו מן התיבה ולא הם, ועיין מהרש"א בח"א שם, ועיין בס' אמונת חכמים פט"ו מה שכתב בשם מהרר"י בריאל, מפני שכל בריה שאין לה עצם אינה חיה י"ב חודש, ומשפט דור המבול י"ב חדש, א"כ בהכרח שמתו בתיבה ויצאו משפחותיהם ולא הם:

Comment 26

[כו] עיין יהל אור, וכן אמרו בברייתא (זבחים קטו ב) עד שלא הוקם המשכן הבמות מותרות ועבודה בבכורות, והכל כשרין להקרב בהמה חיה ועוף, זכרים ונקבות, תמימים ובעלי מומין, טהורים אבל לא טמאים וכו', ואמרו מנא הני מילי אמר רב הונא דאמר קרא, "ויקח מכל הבהמה הטהורה ומכל העוף הטהור", בהמה כמשמעו וחיה בכלל בהמה:

Comment 27

[כז] ובב"ר (פ' לד) ר' אליעזר בן יעקב אומר על המזבח הגדול שבירושלים, ששם הקריב אדם הראשון קרבנו, שנאמר ותיטב לד' משור פר מקרין מפריס (תה' ס"ט לב) ודעתו כי אדה"ר נברא משם כדאיתא בפי"ד, ולכן ראה להתכפר במקום שנברא, ודריש ויבן נח מזבח לד', כי התבונן על מקום המזבח איפה יבנהו:

Comment 28

[כח] עיין מורה פמ"ז מהח' הראשון, שביאר שם למה הושאל לו ית' השמע והראות והריח, ולא הושאל לו ית' הטעם והמשוש:

Comment 29

[כט] והנה הכתוב אומר ויעל עולות, זה יורה כי מקדם היה המנהג להעלות עולות, ועוד י"ל כי היה מנהג כשהיה אדם ניצול מצרה, או כשהיה נגלה לו דבר של חכמה, או כשהיה נזהר בהזהרה אלהות בחלום, והיה רוצה לשבח לשם ית' היה מקריב עולות, וכן מצאנו בשלמה ע"ה שהקריב עולה כשנראה לו הש"י בחלום, ויש מחלוקת בדרז"ל אם הקריב עולות לבד, או גם שלמים עם העולות:

Comment 30

[ל] לדעתי מלת ריח, ורוח, מענין אחד ושניהם מנחי העי"ן, כי אין בכל החושים שצריכים לרוח בפעולותיהן זולת הריח, כי אי אפשר שיריח אדם, אם לא ישאף רוח בנחיריו, גם האש לא יתבער למרחוק בלי רוח, וכמו שאמרו, מה לאש שכח אחר מעורב בו, על כן נאמר כאשר ינתק פתיל הנעורת בהריחו אש, כי לא תקרב האש אליו, באין רוח המביאה אותה אליו, ובקבִלו הרוח, יקבל גם חום האש מרחוק וינתק, וכל זה משל אצל השם כי לא יריח חלילה (רנה"ו):

Comment 31

[לא] לדעתי הוא משרש "מנוחה" ויתורגם (צוא פרידענהייט) כביכול כמוצא מנוחה במעשיו, והנה המליצה הזאת הדבר ידוע שאינה אלא ע"ד דברה תורה כלשון בני אדם (רנה"ו) לפי שכל העולה על האש נאכל ונעשה לדשן ואין עולה ממנו כ"א הריח לכך נאמר ריח ניחוח, ומלת ניחוח מלשון מנוחה הוא, ובא כאן על מנוחת החפץ, לא שיריח השם חלילה, אלא לפי שחפץ ד' במעשה הצדק כל פועל צדק כביכול עושה לקונו נחת רוח שהשיג חפצו, ובעל מעשה ד' (מעשה בראשית פ' כז) יאמר מה שנאמר בקרבנות ריח ניחוח לד', לא לספר מעלת הקרבנות בא, כ"א מעשה האיש ומחשבותיו, כי המביא קרבן לא יחשוב שבקרבנו לבד נתכפר עונו, אבל יעלה בדעתו שקרבנו אינו כ"א ריח ניחוח, אל מה שהוא עתיד לעשות, ואם איננו מתקן מעשיו נאמר עליו "למה לי רוב זבחיכם" עיי"ש:

Comment 32

[לב] והרדי"א פי' אל לבו, שלא אמר אל לבו כנגד הקב"ה, אלא כנגד האדם, ויאמר הכתוב, ויאמר ד' אל לבו על לבו של אדם שלא יצטרך לקלל עוד את האדמה, בעבור שיצר אותו לב של אדם היה עד עתה רע מפאת נעוריו ולא יהיה כן אחר זה, והכוה"ק פי' "ויאמר ד' אל לבו, דבר אל נח דברי רצוי ופיוס, וישב: דעתו במה שהבטיחו בהבטחה גמורה שלא יחרב עוד העולם ע"י מבול מים, ופי' זה יותר מתיישב על הלב להסב אל לבו של נח מלהסב אותו אל המקום ב"ה המרוחק מכל התוארים ואברים גשמים":

Comment 33

[לג] עיין יהל אור, מה שכתב הרמב"ן ז"ל והמה דברי המורה בפכ"ט מהח' הראשון, וכן פי' הרלב"ג:

Comment 34

[לד] ואו"ת בעבור האדם "בדיל חובי אנשא" וכן פי' הרד"ק כי יסופו הרעים בבני אדם, ותעמוד האדמה לטובים, ואם תשחת קצת האדמה עם הרעים, כמו ארץ סדום שנשחתה עם אנשיה אין בה השחתת אדמה, אם מעט מן האדמה תשחת כמו ערי הככר:

Comment 35

[לה] וכן אמר לו אנטונינוס לרבי (ב"ר פל"ד סנהד' צא ב') יצה"ר מאימתי נתון באדם משעת יצירה או משעת יציאה, אעפ"י שרבי אמר משעת יצירה, אמר לו אנטונינוס משעת יציאה, אמר דבר זה למדני אנטונינוס ומקרא מסייעו מנעוריו, מנעריו כתיב חסר, משעה שננער לצאת דכתיב "לפתח חטאת רובץ" (למעלה ד ז):

Comment 36

[לו] ז"ל רש"י ז"ל בפי' על התורה "לא אסף ולא אסף כפל הדבר לשבועה הוא שכתוב אשר נשבעתי מעבור מי נח ולא מצינו בה שבועה אלא זו שכפל דבריו והיא שבועה, וכן דרשו חכמים במס' שבועות (לו א)" ועיין בס' מעשה ד' שתמה על רש"י ז"ל, שהרי אין הדברים כן בגמרא, ולא הוזכרו הכתובים הללו בגמרא כלל כי שם מפיק הלמוד מפסוקי "ולא יהיה עוד המים למבול" (בכתוב "ולא יהיה עוד מבול") "ומולא יכרת כל בשר", ויתמה על הרא"ם שלא טען על רש"י ז"ל כלל, ולפי הנראה גירסא אחרת נזדמנה לרש"י ז"ל, וכן היא גי' הרא"ם ספ"ק שבועות העדות סי' כ"ז, ועיין במהרש"א שם שחולק על הרא"ש ז"ל בגירסתו ועיין (למטה ט יא קרני אור הערה יז):

Comment 37

[לז] עיין "יהל אור" וכן כתב רנה"ו על הח' ז"ל, כי יפה דבר, כי אם דבר על מנהגי העולם שלא יכלו לעולם ועד היה לו לומר, כי זרע וקציר וגו', אבל עוד כל ימי הארץ, ענינו כל הזמנים שנגזרו על הארץ לעמוד ככה, והם ימי העוה"ז, אבל כשיחדש השם את עולמו לעולם הבא ישתנו העתים והמועדים, וזה הוא דעת רז"ל (ב"ר פ' לד) עוד כל ימי הארץ, ר' יודן בשם ר' שמואל מה סבורין בני נח שבריתן כרותה עומדת לעד, אלא כל זמן שהשמים והארץ קיימין בריתן קיימת, וכשיבוא אותו יום שכתוב בו (ישעי' נא, ו) "כי שמים כעשן נמלחו, והארץ כבגד תבלה", באותה שעה (זכרי' יא יא) "וַתֻפַר ביום ההוא" וגו' ועיין (מורה פ' כז כח כט לשני) והשכיל לדבר בזה שר העדולמי (התירוש נח פ' לד אות וי"ו) בהערה עיי"ש:

Comment 38

[לח] שמעתי ע"ז פירושים רבים, ולא ראי זה כראי זה, ואפילו צד שוה אין בהם, ולא נתקררה דעתי זולתי באחד, והוא ר"ל שמונה עשר גלגלים שמקיפין את הארץ כאשר כתב הרמב"ם ז"ל בס' המדע ובפ' ע"ב מהחלק הראשון (מקו"ח) ועיין (התירוש בהערה שם) ועיין (ס' הברית ח"א מאמר ט פ"ו מה שיבאר בזה:

Comment 39

[לט] וע"ז כתב רנה"ו "ולא נראה פי' זה כי מה טעם לחלק השנה על שתי דרכים, אבל האמת כדברי רז"ל שהם ששה עתים":

Comment 40

[מ] וכן תיוב"ע וכן הוא בפדר"א פ"ח, אבל בג' (ב"מ קו ב, תוספתא דתענית פ"א, ב"ר פל"ד) דרש לכולהו בששה עתים, שני חדשים לכל אחד ואחד, וכמו שהביא רש"י ז"ל בפירושו, אך טעות סופר נפל ברש"י שכתב "חצי כסליו וטבת וחצי שבט קור", צריך להיות במקום "קור", "חורף", וכן הוא הגי' בחזקוני עיין מקורי רש"י, ואלה הששה עתים הם בכל המחוזות אלא שמשתנין בחדשים לפי רוחב המחוז מן המשוה, והנה שרש "חמם" וכל מה שהוא משרש זה הוא החום שמחוץ לגוף מבגדים ושמש ואור וכיוצא, "לבוש ואין לחום לו" (חגי, א, ו) "וחם השמש" (שמות, טז, כא) "חמותי ראיתי אור" (ישעי' מד טז) וכל מה שהוא משרש "יחם" היא החמימה שבגוף ובדמו "כי יחם לבבו" (דבר' יט ו) "ויחמו הצאן" (למטה ל לה) ומה שנאמר "חם לבי בקרבי" (תה' לט ד) מחובר אל "בהגיגי תבער אש" (שם) כן כתב רוו'"ה:

Comment 41

[מא] קיץ הוא חוזקו של יבש, חורף הוא חוזקו וחורפו של סתיו וימי צינה לשון "כאשר הייתי בימי חרפי" (איוב כט) חוזקי ועקרי (רש"י ב"מ קו ב) ובפי' על התורה פי' עת זרע שעורים וקטניות החריפין להתבשל מהר, ובתענית ג, ב) "הא בחרפי הא באפלי", פירושו ג"כ בתבואה הקודמת לצמיחה, והוא ענין קדימה בכ"מ כמו (שבת קטו, א) "כיון דחזא דהוא קא מחרפי", פי' מקדימין לפני מנחה:

Chapter 9



Comment 1

[א] "חתת" גדול, יותר ממורא, כי הוא לשון בעיתת פתאום, וטפל לשון "חתת" כשהסכנה קרובה, אבל "מורא" הוא לשון דאגה כשהסכנה רחוקה, ולכן שעור הכתוב כן הוא, מוראכם יהיה על כל עוף השמים, וחתכם יהיה על כל חית הארץ, והזכיר הכתוב תחלה, חית הארץ, והוא פירוש על חתכם המאוחר, ולא הזכיר תחלה עוף השמים, כדי לפרש ומוראכם, כי כן משפט הלשון להחל במה שהשלים, כמו "לך יום אף לך לילה, אתה הכינות מאור ושמש" (תה' עד טז), הקדים "מאור" בעבור שהשלים בלילה (רוו"ה):

Comment 2

[ב] וי"מ כי ענין השני ביתי"ן הבאים זה אחר זה, הוא כמו מדבר עד דבר, וכן "בגר ובאזרח הארץ" (שמות יב יט), ענינו מגר עד אזרח הארץ, וכן כאן אמר תחלה שיהיה מוראם על חית הארץ ועל עוף השמים, ולא הזכיר דגים, שלא יפול בהם לשון מורא וחתת, ואח"כ אמר "מכל אשר תרמוש האדמה", עד כל דגי הים בידכם נתנו, כי אף הדגים בידי אדם ונאחזים במצודתם:

Comment 3

[ג] וכן דעת רז"ל (סנהד' נט ב') ולא כן דעת הרלב"ג בזה, שכתב שכבר יחשב שהשם ית' מנע בזה המאמר אכילת בשר לאדם, ואח"כ התירו לנח, אמרו כל רמש אשר הוא חי לכם יהיה לאכלה, וראוי שיברח ממנה כל בעל דעת עיי"ש, ודעתו שהרצון האלהי לא ישתנה, והרדי"א פי' הטעם כי נח ובניו כשיצאו מן התיבה לא היה להם לאכול לא עשב הארץ, ולא עץ פרי, ואם הי' מיחלים לאכול עד שיזרעו שדות ויטעו כרמים ימותו ברעב, התיר להם אכילת הבשר

Comment 4

[ד] והרד"ק פי' סמך ירק אל עשב, לפי שהעשב לא יאכל ברוב, אלא בעודו בלחותו ירוק, וא"כ יהיה ירק תואר לעשב שהוא מאכל אדם, וכן כתב בשרשים שרש "ירק" יהיה "יָרָק תואר לעשב שהוא מאכל אדם", ועל כל זה אמר, שיש לירק שני משקלים כי נמצא וירַק דשא (ישעי' לז, כז), כי משקל פָעָל לא ישתנה בסמיכות, והנה רז"ל פי' (סנהד' נט ב) "כירק עשב שנתתי לאדה"ר נתתי לכם את כל" וכתב רנה"ו כיון שהתיר להם כל רמש בפירוש לא היה צריך לומר כירק עשב, אבל לפי שעד אותו הזמן היה הבשר אסור, יאמינו שלא התיר להם עתה אלא לצורך גדול, אם אין להם מה לאכול, ע"כ הוסיף שהוא מותר כירק עשב, וטעם כירק עשב, ולא כפרי העץ, להתיר הבשר גם לבהמה ולחיה, כי לפי שנתן לאדה"ר עשב זורע זרע ופרי העץ, ולחית הארץ ירק עשב, כמו שנאמר שם בענין, ע"כ הוצרך לומר שהוא מותר לחיה ולבהמה, ואלו נאמר כעשב זורע זרע, או כפרי העץ, לא היה הבשר מותר רק לאדם, עכשיו שאמר כירק עשב, מותר להאכיל בשר לכלבו, ולכל חיתו, וראיה "לכלב תשליכון אותו", גם אפשר לפרש שהכתוב יאמר "כירק עשב" שיש שהוא ראוי לאכול, יש שאינו ראוי לאכול, כך בהמות וחיות עופות ודגים, יש מהן ראוין, ויש מהן שאינן ראוין:

Comment 5

[ה] ולרז"ל, אסר בזה לבני נח אבר מן החי (סנהד' נט א), ורש"י ז"ל פי' בשר בנפשו לא תאכלו, הרי אבר מן החי, ואף בנפשו דמו לא תאכלו, הרי דם מן החי, ותמה עליו הרמב"ן ז"ל "שלא נצטוו בני נח אלא על אבר מן החי כדברי חכמים ולא על דם מן החי כדברי ר' חנינא בן גמליאל, אבל פי' אך בשר בנפשו שהוא דמו לא תאכלו, "כי נפש כל בשר דמו הוא", ותמה עליו הרדי"א וכתב מה שפי' הרמב"ן אך בשר בנפשו שהוא דמו לא תאכלו, שהוא נמשך שהדם הוא הנפש לדעתו, והוא באמת דעת נפסד אין ראוי להעלותו על לב, כי הנפש היא נשואה בדם, לא הדם בנפש, ופי' אך בשר בהיות עם נפשו, דמו לא תאכלו, ובי"ת בנפשו תשמש במקום עם כמו "ברכבו ובפרשיו" (שמות יד יז) וכדי שלא ילמדו מדת האכזריות לפיכך אסר להם אבר מן החי:

Comment 6

[ו] ועיין בהעמק דבר, שכתב שמשום איסור אמה"ח הי' די לומר "אך בשר בנפשו" כמו דכתיב בישראל, "לא תאכל הנפש עם הבשר", מש"ה פירש"י דמו זה דם מן החי, אבל זה אינו כדעת חכמים בסנהדרין פ' ד"מ, וכמו שהקשה הרמב"ן ז"ל, אבל תיוב"ע "בְרַם בִישְרָא דְתָלִיש מן חַיותָא חַיָא בזמן דְנַפשיה ביה, או דְתָליש מן חַיותָא נְכִיסְתָא ועד דלָא נפקא כולָא נשמתא לָא תיכלון", יפרש אבמה"ח, גם יפרש אפילו שחוטה, רק שהיא עוד מפרכסת משום שעוד דמו בנפשו אסור:

Comment 7

[ז] עיין (מורה פ' מא) מהח' הראשון, ושם יבאר מהות הנפש, ושנפש הוא שם משותף:

Comment 8

[ח] ולפי הפשט אמר כי דמכם שהוא לנפשותיכם שהנפש תלוי בו אותו אדרוש, והוא מכת מות ורציחה אבל הפוצע בחבירו, והוציא דמו, או להקיז דם, אעפ"י שהוא דם אדם, לא ידרשנו, לפי שאינו דם נפש, וכן כתב הרמב"ן ז"ל, הנכון שיאמר הדם שהיא לנפש בכם אדרוש, הגיד כי הדם הוא הנפש ורמז, כי על שופך דם הנפש הוא מחייב מיתה, לא על דם האיברים שאין הנשמה תלויה בהם:

Comment 9

[ט] וכן כתב הר"ן, שאם חית השדה תשפוך דם האדם, השם ידרשנו לנקום נקמתו, כי לא הותר לחיה בשר האדם, כמו שהותר לו בשדה, וכתב הרדי"א אבל איני יודע מאין זה לרב, וכתב הרד"ק, ואעפ"י שאין גמול ועונש לשאר בע"ח אלא לאדם שהוא בעל שכל, בעסק האדם יש להם גמול ועונש, כמו שאמר הנה מיד כל חיה אדרשנו, ונאמר "ושד בהמות יְחִיתַן" (חבקוק ב יז) ונאמר בגמול "ולא שבר את החמור" (מ"א יג כח) וכן כתב הרמב"ן, ואין בחיה דעת שתענש, או שתקבל שכר, ואולי יהיה כן בענין דם האדם לבדו שכל החיה שתטרוף אותו תטרף, כי גזרת מלך היא, והרלב"ג כתב, פי' בו המפרשים, שהשם ידרוש מהחיה, אם תהרג האדם, וזה בלתי נכון, כי הבע"ח אינם בעלי שכל שיהיה ראוי שיענשו על הרע כשיעשוהו, עיי"ש שמפרש שהשם יקח נקמתו מההורג, וידרוש דם ההרוג מיד כל חיה, ר"ל שהוא יסבב שהחיות ימיתוהו:

Comment 10

[י] כן פי' רז"ל (ב"ק צא ב, ב"ר פ' לד, ילקוט רמז סא) אם אדם יהרג עצמו שתהי' נפשו נענשת לעוה"ב, ואמרו יכול אפילו כשאול (פי' שהפיל עצמו על חרבו ומת, כי ירא פן יבואו הפלשתים ויתעללו בו) ת"ל אך (פי' כי אכין ורקין מעוטין) יכול כחמו"ע (פ' שמסרו עצמם על קדושת השם) ת"ל אך וכו', ורש"י ז"ל פי' לנפשותיכם אף החונק את עצמו, אעפ"י שלא יצא ממנו דם, ויאמר הרמב"ן ז"ל שדרשו את דמכם מנפשותיכם אדרוש, וכתב רנה"ו, ולדבריו אתמה שלא מצינו שמוש הלמד תחת מ"ם עיי"ש, וכן כתב שד"ל והנה מלבד שאין כתוב מנפשותיכם אלא לנפשותיכם הנה לא יהיה לו יחס וקישור עם מיד כל חיה אדרשנו:

Comment 11

[יא] יש מהמפרשים שיפרשו את הכתוב "מיד כל חיה אדרשנו" מיד הנשמה החיה לנצח, כי שם חיה כשבא סתם בלי שם לווי, יורה תמיד על נשמת האדם לפי שהיא חיה חיי נצח, וכן פי' רנה"ו, והח' יש"ר הוסיף לחזק הפי' הזה וכתב "ולכן שם בעל הטעמים האתנח תחת אדרשנו, לפי ששם נשלם ענין ההורג את עצמו", ושד"ל השיג ע"ז הפי' וכתב "ורנה"ו הוציא הכתוב ממשמעו, ופי' מיד כל חיה מיד הנשמה החיה לנצח ולפי זה מה טעם כל ? והיל"ל מיד חיתכם אדרשנו":

Comment 12

[יב] ואו"ת "בִסַהֲדִין עַל מימַר דיַנָיַאָ" והקשה ע"ז הנתינה לגר, כי לכאורה צ"ע דבסהדין משמע שני עדים ובג' (סנהד' נז ב) איתא ב"נ נהרג בדיין אחד בעד אחד עיי"ש, וכן הקשה הח' יהודא לבית ייטלם (בכוה"ע תקץ צד 38) ובשדה ארם לרי"ר יתרץ ויאמר ע"ז "לבך אל ימהר לשאול על אמרו בִסַהֲדִין-דַיָנַיָא, בלשון רבים, מהכתוב בס' "אגדתא דבי רב", ב"נ נהרג בדיין אחד ובעד אחד (סנהד' נז ב) כי מאי סהדין ודיניא ? סהדין ודיניא דעלמא, ע"ד מאי שבועות, שבועות דעלמא (שם כג א) וכזה עוד הרבה בתלמוד ועיין בס' חליפות שמלות מה שיתרץ שם בשם הג' רצ"ה חיות וסיים שם "אבל הפשוט הוא כי התרגום יפרש מלת באדם כמו בין אנשים אשר ימצא שם עדים או דיינים, והדין יהיה על פיהם, ובג' שבת רפ"ר ר"א דמילה מאי עדים שראויים להעיד במקום אחר, ע"כ נראה כי לשון רבים בזה לאו דווקא, וכ"ה בלשון התרגום, כי לא דינא קמ"ל המתרגם, ויהי' כ"א כדינו", ועיין בהעמק דבר מהג' נצי"ב מה שכתב ע"ז:

Comment 13

[יג] ובשיטה ראשונה "וטעם כי בצלם אלהים בעבור כי הבהמות והחיות לא נבראו ללמוד ולהכיר ד' ומעשיו ולהבין העומדים לנצח כמו האדם שנברא בעבור זה, והנה אם לא תשחט הבהמה היום ותעמוד ותחיה שנים אין תקוה לה כי סופה למות, והיא לא נבראה רק בעבור האדם, והנה אם תועיל לאדם שחיטתה אין הפרש בין שחיטה ומות, ע"כ היא מותרת, והאדם אם יהרג טרם געת עתו, הנה לא תהיה נשמתו שלמה, כי אלו ארכו שניו היה יודע דברים נעלמו ממנו, ואלה הדברים צריכים פירוש ארוך":

Comment 14

[יד] וכן פי' הרמב"ן ז"ל, על יד אביהם, כי בניו לא הי' נביאים ולא הגיע חם למעלת הנבואה:

Comment 15

[טו] ורבינו בחיי כתב, בא דבור השכינה גם לבנים, וכדי שלא תבין כי הדבור היה לנח לבדו שיאמר זה לבניו לכך הוסיף מלת אתו, לבאר שגם הם בכלל הדבור, וע"כ תמצא לשון הפרשה שידבר עמהם בלשון רבים והכוונה על שם ויפת, כי חם איננו ראוי לכך:

Comment 16

[טז] והשיג עליו הרדי"א ז"ל, ויאמר כי מה שנתבאר יפה בפעם אחת אין צריך לכפול אותו, ויפרש על פנים שונים עיי"ש:

Comment 17

[יז] לפי שלא מצאנו השבועה מפורשת בתורה אמרו חז"ל (שבועות לו א) דלאו לאו תרי זימני שבועה שנאמר ולא יכרת וגו', ולא יהיה עוד וגו', כן הוא גי' התלמוד שלנו, וגי' הרא"ש מן הפסוקים (למעלה ח' כא) "לא אוסיף לקלל" "ולא אוסיף להכות", ובזהר פנחס (דף רט"ו א) איתא כגי' הרא"ש, ובמדהנ"ע וירא דף קיד ב' איתא כגי' תלמודא דידן, ונראה שדעת הח' ז"ל כגי' תלמודא דידן, וכן הוא בפי' הרד"ק (ישעי' נד ט) כגי' התלמוד שלנו ועיין (למעלה ח כא הערה לו):

Comment 18

[יח] והרש"ר כתב כי אות הוא לשון זכר, ואולם תיבת "זאת" בכאן הוא נושא המאמר מוסב אל מה שלמטה, את קשתי נתתי וגו', והרי הוא כאלו נכתב זאת הוא אות הברית, ובא בל"נ כדרכו בכל מקום בהעדר הוראת המין, ועיין המעמר שהצדיק את הח' ז"ל, וכתב שהוא שם משותף, שהרי מצינו האותות הגדולות (יהושע כד יז) וכן והיה כי תבאנה האותות האלה (ש"א י ז) עיי"ש:

Comment 19

[יט] וכן הוא דעת הנשיא ר' יהודה ברצלוני בפי' לס' יצירה צד 139, ויפרש ג"כ נתתי נתתי כבר קאמר, והיתה לאות ברית מכאן ואילך, וראיתו מדחז"ל (פסחים נד א אבות פ"ה מ"ו) שזה הוא אחד מעשרה דברים שנבראו ערב שבת בין השמשות, פי' בסוף כל מעשה בראשית כי אין כל חדש תחת השמש, וכן הוא דעת הרמב"ן והרלב"ג והרא"ש, ורל"ש (הרכסים לבקעה) מביא ראיה להפי' הזה מהפ' "הנני מקים את בריתי" (למעלה ט ט) ופירוש זה כעין הכרע שאין הקשת בריאה חדשה, שא"כ יאמר הנני כורת, ככל ברית שיש בו מעשה, אלא כבר היתה מבראשית ועתה העמיד אותה לאות ברית, והרדי"א ז"ל אחר שהביא דעת הרמב"ן ז"ל שהקשת כבר היה מתחלת הבריאה, כתב שכן הוא דעת רבינו סעדיה גאון, וכבר הרחיקו הראב"ע וראוי להרחיקו, כי הנה הברית והאות שנתן עליו בכל מקום א"א שיהיה כי אם בהתחדש שום דבר יהיה משם והלאה לאות ומה שהיה כבר היה ואיך יהיה האות עיי"ש, והנה בעל אהל יוסף כתב שלא ראה דברי הגאון, אך מדרך סברא נראית שדעת הגאון שלא היתה הקשת בעולם קודם נח, ודעת הח' ז"ל כי מקודם היתה, ועפי"ז ביאר פה דברי הח' ז"ל, ובמח"כ שגה בזה:

Comment 20

[כ] וכתב הרש"ד "ונראה לי שהיתה זאת כדי שלא יתחברו ג' נונין רצופים במבטא, כי הדגושה בדגש חזק תקרא כמו שתים":

Comment 21

[כא] פה פירש הח' ז"ל מדעת עצמו שיש לומר שהשם חזק אור השמש אחר המבול, ובשיטתו הראשונה (עיין יהל אור) הביא הדעת הזאת בשם גאון אחד ולא הסכים לו, ועל איזה אופן שיהיה, אם כפי פירושו הראשון שהקשת נתחדש בימי נח, או השם חזק אור השמש אחר המבול, דעתו שכ"ז נתהוה ונתחדש אחר המבול, וכתב הרדי"א "ומי יתן ואדע והיה לבבו זה כי הוא לא כן ידמה ולבבו לא כן יחשוב שיתחדש דבר אחר הבריאה לא בגרם השמימיי ולא בנצוצו שהוא מקרה דבק בו". ועיין בס' ויכוח על האהבה מר' יהודה אברבנאל, שהאריך לבאר מהות הקשת וגווניו וצבעוניו:

Comment 22

[כב] וכן פי' הרדי"א "והוא כאומר אעפ"י שלא תראו הקשת כמו שאמרתי ונראתה הקשת בענן לא תחשבו מפני זה שאינה נרשמת בענן ושנעדר אות הברית אין הדבר כן כי ידוע תדעו שתמיד יהיה הקשת בענן, ר"ל נרשמת אותה תמונה בעננים העליונים השוכנים בחלק השני מהאויר הנכחיים לשמש":

Comment 23

[כג] כל המפרשים נבוכו בענין הקשת, כי עינינו הרואות שהוא דבר טבעי כי יתילד מלהט השמש באויר הלח, וגם בכלי מים לפני השמש יראה כמראה הקשת, ומפני האריכות לא הבאתי דעותיהם, והרוצה לרוות צמאונו יעיין בספריהם:

Comment 24

[כד] כתב הרש"ד, כי הטעם איננו מספיק לפירושו, כי היה ראוי להיות מלת "הברית" בטעם מפסיק יותר ממלת הקימותי, ע"כ דעתו שמלת הקימותי, חוזרת על הברית, ורצה לומר זה האות של הקשת הוא אות על הברית שהקימותי עם שהטעם אינו מסכים לזה, כי אות מוקף לברית, והיה טעמו בזה, לפי שמלת אות סמוכה לברית בסמיכות ענין אות של הברית:

Comment 25

[כה] מלת אב על שתי פנים, אב המוליד, גם המורה יקרא כן, כמו "אבי יושב אהל ומקנה" (למעלה ד' כ) וע"כ אמר וחם הוא אבי כנען להורות שגם חם מקולקל כבנו כנען, וכנען בן יקיר לו, וכענין אביך האמורי (יחז' טז ג) (רנה"ו) הוא היה נודע בדורו בכנוי אבי כנען, כמו "קמואל אבי ארם" (למטה כב כא) רגילין הי' להקרא על שם אחד מבניהם החביב להם, או מטעם אחר ולכן קללו נח (רוו"ה), ולפי הפשט לפי שעתיד לספר שנתקלל כנען, ועדיין לא הזכיר תולדות חם לכן הקדים עתה שחם הוא אבי כנען:

Comment 26

[כו] לפי משפט הלשון יאמר לנטוע כרם, שכן יבוא תמיד המקור אחר ההתחלה, "ויחל לבנות" (דה"ב ג ב) "החלם לעשות" (למטה יא ו) "תחל לספור" (דבר' טז ט) וכן כולם, ויתכן שמקרא קצר הוא דוגמת ועיניו החלו כהות (ש"א ג ב) במקום החלו להיות כהות, כך ויחל נח להיות איש האדמה ויטע גם כרם, פי' עכשיו ששמם הכל מפני המבול הוכרח להיות עובד אדמה, שלא היה צריך לו לפנים, ונטע גם כרם לא שתחלת מטעהו היה כרם וכתרגום יוב"ע, "ושרי נח למהוי גבר פלח בארעא" (רוו"ה):

Comment 27

[כז] לפי שנתן לבו לעבוד את האדמה בעבור מצאו הארץ שממה לכן נקרא שמו עליה, שכל מי שנבדל ומיוחד לדבר אחד יקרא איש לאותו דבר, כמו איש האלהים, הוא המיוחד לעבודת השם, והרמב"ן כתב, איש האדמה, כמו אנשי העיר, בעבור היותו דר בכל האדמה, לא בנה עיר ומדינה יתיחס אליה, וכן איש שדה, ובמדרש תנחומא (נח סי' יג) "אמר ר' יהודה בר' שלום בתחילה איש צדיק תמים ועכשיו איש האדמה", ר"ל שפחת מעלתו, ובמקום שהי' בראשונה אלהי בעיונו, חזר להיות בזקנתו איש האדמה חמרי ונרדף בתאוותיו, וכן איתא (זהר תולדות דף קמ א) "בקדמיתא כתיב נח איש צדיק תמים היה, ולבתר נחת לתתא וחמא חמרא תקיף דלא צליל מחד יומא ואשתי מניה ואשתכח ואתגלי":

Comment 28

[כח] וכתב הרד"ק, כי נח התעסק בעבודת האדמה והתחכם בה, ועתה אחר המבול התחכם עוד לנטוע הגפנים רבים יחד, ולעשות מן הענבים יין, כי עד הנה לא היו שותים יין אלא אוכלין הענבים כשאר הפירות ונח היה תחלה לנוטע כרם, ועיין רמב"ן מה שכתב ע"ז:

Comment 29

[כט] וכתב הרדי"א "מ"ש חז"ל בו ביום נטעו, בו ביום שתה מן היין רצו בזה שלא נמשכה שתיית היין בהשתלשלות הדברים, אבל מתחלת המחשבה כשנטע כרם, היה סוף המעשה לשתות יין, כי לזה נתכוון שעה ראשונה":

Comment 30

[ל] עיין (למעלה א טז) בפי' הח' ז"ל "ולא זה גדול מזה יש לו סוד" ובקרני אור הערה ק"ו מה שהבאתי מהח' ר' פריפוט דוראן:

Comment 31

[לא] ובב"ר (פ' לו ו) "ממשמע שנאמר וילכו אחורנית, איני יודע שערות אביהם לא ראו, אלא מלמד שנתנו ידיהם על פניהם (פי' שמירה על שמירה שלא יוכלו לראות, ולכך הוצרכו לשום השמלה על שכמם שלא יכלו לטלו בידיהם) והיו מהלכין לאחוריהן":

Comment 32

[לב] ובב"ר (פ' לו ז) "וייקץ נח נתפרק יינו מעליו" ופי' רז"ו כי תיבת מיינו מיותר, אלא שלא נאמר שהקיץ משנתו ולא מיינו, ויש לערער על קללתו וברכתו, לכן הודיע שנתפרק ממנו היין ושב לדעתו, וברכתו ברכה, וקללתו קללה:

Comment 33

[לג] ורוו"ה פי' וירא חם וגו' ולא כסהו, ובעודו מתמהמה ללכת לבקש את אחיו, היה אביו מתבזה בגלוי' לעין רואים ולכך קלל:

Comment 34

[לד] ובדרז"ל (ב"ר פ' לו ז, תנחומא נח סי' טו) חם חטא וכנען נתקלל, ר' יהודא ור' נחמיה וכו' ויש לרז"ל דעות אחרות (סנהד' ע, א) רב ושמואל, חד אמר סרסו, וחד אמר רבעו, וכתב הרדי"א, "ומכאן לקח הראב"ע מה שכתב שאולי עשה קלון אחר ולא נזכר בתורה", הנה חז"ל דרשו מלת "ראה" על המשכב המגונה, כמ"ש אמר כאן "וירא", ואמר (למטה לד ב) "וירא אותה שכם בן חמור", וכן דקדקו מלת "עשה" ויחסו המעשה לחם ולא לכנען כאשר פי' הח' ז"ל, ונתנו טעם על קללו את כנען, לפי שמנעו מלהוליד בן רביעי לשמשהו, והוטל על אלו הגדולים לשמשו יותר, לכן קללו שבנו הרביעי ישמש זרעם של אלו:

Comment 35

[לה] וע"ז כתב הרמב"ן ז"ל "והנה עזב ר"א דרכו בפשוטי המקרא והחל להנבא שקרים" עיי"ש מה שפי', ורנה"ו השיגו והצדיק את הח' ז"ל, וכתב "ונראין דבריו בעיני אעפ"י שכתב עליו רמב"ן ז"ל שעזב דרכו בפשוטי המקראות והחל להנבא שקרים, ואני תמה שדמהו למתנבא שקרים, וגם חז"ל הסכימו שסרסו והיא הרעה שנעשה ולא גלה הכתוב, ואם בעבור שאמר כי כנען העושה הנה פשט הכתוב יורה כן שאמר בני הקטן, ואם על חם צריך אתה לדורשו כמו בזוי ופסול, ולפי פי' הרמב"ן ז"ל יהיו סותרים דברי רז"ל, כי הם ז"ל אמרו שחם איננו הצעיר בבני נח, גם אמרו שכנען הוא הרביעי שבבני נח, כי אין טעם שיקלל את הבן, ולא יקלל את חם עושה הרעה", ועיין מהרש"א עה"ת פ' שלח מה שכתב המלקט שם:

Comment 36

[לו] והרד"ק פי', כי גם אחיו יהיו עבדים, והוא יהיה עבד להם, כש"כ לבני שם ויפת, וכן פי' רע"ם, כי היותו עבד לאחיו ראוי היה לו בטבע, כיון שהיה קטן במעלה, ובזוי מכולם, כאמר "ועבד אויל לחכם לב" (משלי יא כט) לכן בחטאו הוסיף שיהיה עבד עבדים, וכן ת"א "עֶבֶד פָלַח עַבְדִין":

Comment 37

[לז] וכן הוא ברד"ק (יחז' מג יב) על הפסוק "זאת תורת הבית על ראש ההר כל גבולו סביב סביב קדש קדשים, הנה זאת תורת הבית", וז"ל הרד"ק שם "כל גבולו סביב סביב, כל גבול ההר סביב הוא קדש קדשים, כנגד ירושלים, כי ירושלים כולה קדש, כמו שנאמר "והיתה העיר קדש", אבל ההר הוא קדש קדשים, ובהר עצמו מקום מקדש מזבח והדביר, הוא קדש הקדשים", ולדבריו יתחזקו, גם דברי המדקדקים אשר אמרו, כי שיר השירים אשר בא בה"א, כמו קדש הקדשים, הוא שיר הנשגב מכל השירים אשר אין למעלה ממנו, וכן החכם המדקדק מ' וואלף מאיר ז"ל בביאורו על (דניאל ט כד) הבדיל בין קדש קדשים ובין קדש הקדשים, והח' ר"מ פלונגיאן בהשמטה לביאורו כרם שלמה על שה"ש ישיג ע"ז באשר מצינו (במד' יח ט) "זה יהיה לך מקדש הקדשים, מן האש כל קרבנם לכל מנחתה ולכל חטאתם ולכל אשמם אשר ישיבו לי קדש קדשים, הוא לך ולבניך בקדש הקדשים תאכלנו", וגו', כתב במקום ובענין אחד, בקדש הקדשים, וכן קדש קדשים, ויפרש כי קדש הקדשים נאמר על המקום אשר בו יבואו חפצי קדש עיי"ש, ורוו"ה כתב יפה דקדק הראב"ע בהבדילו בין עבד עבדים בלא ה"א, לבין עבד העבדים בה"א שטעמו עבד לעבדים, אמנם במה שאמר כי עבד עבדים טעמו עבד כאחד העבדים לא מסתבר, דא"כ לאיזה טעם נסמך היחיד אל הרבים, והיה די באמרו עבד יהיה לאחיו, לכן הנכון שבא בסמוך להורות הפלגת השעבוד, וכמ"ש הרמב"ם (בפי' המשנה נדרים פ"ו משנה ד) על דג דגים וכו', וז"ל "דע כי בלשוננו כשיתחבר שם אחד עם הרבים הרי זה מורה על הכלל ועל הפלגה ברבוי, כמו "הבל הבלים" (קהלת א ב), וכן פי' הרלב"ג, עבד עבדים רוצה לומר עבדות חזק ונפלא, כמו הענין בקדש הקדשים, שהרצון בו שהיה במדרגה גבוה מהקדושה, ועיין רש"י (במד' ד ד) "קדש הקדשים, פי' המקודש שבכולן":

Comment 38

[לח] והרדי"א פי' והנה אמר "עבד למו" בלשון רבים בהיות "שם" לשון יחיד, להגיד שיהיה כנען עבד לשם ועבד לאחיו בני חם, וכתב רוו"ה המפרשים יבינו מלת למו כמו להם בחשבם שהוא רבים, כמו וזרח משעיר למו (דבר' לג ב), לכן נלחצו לפרש לומר לשם ולאלהיו, או לזרע שם שהם רבים, ואחרים יאמרו שחוזר על לאחיו שבפסוק הקודם, אמנם אין צורך לזה, כי כבר מצאנוהו לסימן לשון יחיד לבד כמו "עשהו פסל ויסגד למו" (ישעי' מד טו) ותרגומו "אַתְכֵיה צַלְמָא ובְעָה מִנֵיה":

Comment 39

[לט] כי מלת "יפת" שבעברית הוא מלשון ארמית, ומורה על ההרחבה, וכן ת"א על הפ' "כי עתה הרחיב ד' לנו" (למטה כו כב) אֲרֵי כְעַן אַפְתֵי ד' לָנָא, והרד"ק פי' ששרשו "פתה" והוא מבנין הפעיל, וראוי להיות יַפְתֶה:

Comment 40

[מ] והעקידה בראשית שער יב כתב כי תכונות בני נח הי' מקבילות לג' ראשים, ויורו ע"ז ג"כ שמותם שם אשר ממנו נולדו האבות הקדושים, ועם בני ישראל מאמיני האחדות, ומקבלים תורת אל חי, חם אבי כנען ומצרים ושכניהם יושבי אפריקא אשר תועבותיהם בימי קדם נודעות לרוע, וגם עתה יתמכרו רק לפעולות בהמיות, ודבר אין להם עם מלאכת מחשבת, ועיון שכלי נקרא כן בעבור חום טבעי ורתיחת דמו המסבבים לו נטיתו אחר החומר, להשקיף תמיד אל הנאות גופו ותשוקותיו הבהמיות, ויפת אבי יון, ושאר יושבי איראפא המשקיפים תמיד אל המועיל, ומשתדלים תמיד בתיקון החברה על צד היותר טוב, להתנהג תמיד בכל מעשיהם, על פי הרגש היופי והנועם, ונקרא השם "יפת" משרש יפה כמאמרם ז"ל, יפיפיתו של יפת מלשון יון היפה והערב להשמעת אזנים:

Chapter 10



Comment 1

[א] ולפי דעתו היא המלכות השלישית וחשב מלכות ישמעאל למלכות הרביעית, והרמב"ן השיג ע"ז וכתב שהחיה הרביעית הם הרומיים:

Comment 2

[ב] ובדרז"ל (עירובין נג א, חגיגה יג א) כי נקרא שמו נמרוד בעבור שהמריד את כל העולם כולו עליו במלכותו, ודעת הח' ז"ל, כי דרך הפשט אם היה כן, היה ראוי שיקרא מַמְרֵד ולא נִמרד:

Comment 3

[ג] והרד"ק פי' הוא החל להיות גבור בארץ, אינו אומר כי לא היה גבור לפניו, ולא בדורו אלא הוא, כי זה לא יתכן, והלא הנפילים היו, ועוד שמלת החל אינו נופל בזה הענין, כי החל ר"ל החל לעשות מעשה, אלא פי' החל להראות גבורתו באומה אחת, או באומות לכובשן תחתיו, ולהיות מלך עליהם, כי עד שקם הוא, לא היה אדם שמלאו לבו בגבורתו למשול על עם וזהו שאמר בארץ, ורנה"ו פי', החל אחר המבול, כי קודם המבול היו גבורים ממנו, ויבאר שהכתוב יפרש איך החזיק מלכות בחלקלקות, ואמר שהי' גבור נלחם עם חית הארץ בקשת ובחצים וטהר הארצות שרבה בהן חיות הארץ, ועשאן למושב בני אדם, והצטדק לפני בני אדם שעושה כן מיראת השם להיטיב עם בני העולם, ועי"כ טעו בו ודבקו אחריו, עד שראה עצמו חזק ועצום, ואז החל להיות גבור בארץ מתקומם על הטובים ומושל עליהם בזדון, ע"כ יאמר כנמרוד גבור ציד לפני ד', ע"כ היה למשל בימים ההם, ובימי משה שהי' אומרים על מושל רשע, המראה טלפים כאלו הוא צדיק זה דומה לנמרוד הרשע, ועי"כ הכניע והזיד עם אנשי דורו, ובהיות זה טעם המשל לא נאמר כנמרד גבור בארץ:

Comment 4

[ד] והרמב"ן יפרש, שתחלת מלכותו היה בבל ומשם יצא אל ארץ אשור, כי אשור מבני שם היה וזהו כלשון ויצא חצר אדר ועבר עצמונה (במד' לד ד') ולכן תקרא ארץ אשור ארץ נמרוד, כמ"ש "ורעו את ארץ אשור בחרב ואת ארץ נמרוד בפתחיה" (מיכה ה ה), ושיבח הרש"ד הפי' הזה, וכתב מה נעמו אמריו בכאן לפי פשטות המקרא, וכן כוון אונקלס לפי' זה שתרגם מן ארעא ההיא נפק אתוראה", וכן תרגם יוב"ע "מן ארעא ההיא נפק נמרוד ומלך באתור", וכן בג' (יומא י, א) פי' שם על שם מדינה ולא על שם אדם, ובבכוה"ע לשנת תק"ץ (צד 38) פי' הח' ר' יהודה לבית ייטלס בענין אחר והשיג על הרש"ד, והסכים כרמב"ן בפירושו ולא כדעתו בפתרון המלה עיי"ש, ורנה"ו כתב שהוא אשור בן שם, והניח ארצו וממשלתו ברצון טוב, שלא להתערב עם נמרוד ואנשיו שהיו במורדי אור וזכה להיות ממלכה גדולה בעולם מושל על עמים רבים דורות רבות עד חורבן ננוה כמבואר בספרי הקדש, גם בשארית דברי הימים לסופרים קדמונים בעמים, ומלכות נמרוד בן כוש נאבדה מן העולם, ומשלו בני אשור על שתי הממלכות ולכן לא מצאנו זכר נמרוד בספרי הסופרים הקדמונים שכתבו שלשלת מלכי אשור כי לא היה מהם:

Comment 5

[ה] ורוו"ה כתב, כי נמרוד לא היה המלך הראשון בארץ, וכן כתבו כותבי דברי הימים לעמים שהרי נביאי האמת העידו, כי אשור בן שם מלך שם תחלה, ישעי' אמר (ישעי' כג יג) "הן ארץ כשדים זה העם לא היה אשור יסדה לציים", פי' הוא יסדה בהיותה מלאה ציים, חיות רעות ואנשים פרועים (ווילדע) ומיכה אמר (מיכה ה, ה) "ורעו את ארץ אשור בחרב ואת ארץ נמרוד בפתחיה", הרי שאשור משל בה תחלה, ולאחר ימים ירד נמרוד לתוכה וגברה ידו ומלך ויצא אשור משם, והוא שכתב כאן "משם יצא אשור" וידוע שבבל וכשדים אחד הם בכל הנביאים", גם נמצא בד"ה לקדמונים שהמלך הראשון היה שמו בילזה, ואחריו נינו, ויתכן כי נינו שם בן בנו של אשור, ולכבודו קרא שם העיר הגדולה "נינוה", ולפי זה לא יהיה פי' מלת ראשית על ההתחלה, אלא כמו "ראשית שמנים ימשחו" (עמוס ו, ו) השמנים החשובים, וכן "ותהי ראשית ממלכתו" עיקר וחשיבות ממלכתו היתה בבל:

Comment 6

[ו] ובסדר עולם שלפנינו ליתא, ועיין במבוא לסד"ע מהח' ר"ב ראטנער מווילנא פ' יד שהעיר ג"כ ע"ז וכתב שיש הרבה מאמרים שהביאו הקדמונים מסדר עולם, ולפנינו בדפוס אין כל שמץ דבר מהם, והביא גם המאמר הזה בס' מ"א שם:

Comment 7

[ז] וכן הוא בדרז"ל (יומא י, א) היא העיר הגדולה, איני יודע אם ננוה העיר הגדולה, אם רסן העיר הגדולה, כשהוא אומר "וננוה היתה עיר גדולה לאלהים" (יונה ג ג) הוי אומר ננוה היא העיר הגדולה", ועיין תוס' שם ד"ה "איני יודע" שעל כלח ליכא לספוקי משום דמינה קא סליק אם איתא דעלה קאי לא הוי ליה למימר, "היא העיר הגדולה", אלא "העיר הגדולה":

Comment 8

[ח] על שם "רסן" יכול להיות שהוא מן מתג ורסן, שעל ידי הרסן ימשול הרוכב על בהמתו, ע"כ קראו שם העיר רסן, שהיתה מבצר חזק בעד האויב, ובנאה בעבור שכנו נמרוד הרע שלא יחריב ארצו (רנה"ו) והחזקוני פי' שבנה רסן בין נינוה ובין כלח, וחבר נינוה וכלח יחדיו והי' דומות לעיר גדולה, ולכך נקראת נינוה העיר הגדולה:

Comment 9

[ט] ובב"ר (פ' לז) כל מוניטא של מצרים ים ר"ל יו"ד מ"ם כמו שטבעו בים:

Comment 10

[י] או פי' אשר יצאו משם פלשתים מכסלוחים, או משניהם מפתרוסים וכסלוחים שהתחתנו יחד. וכן הוא דעת רש"י ז"ל עפ"י המדרש שמשניהם יצאו, וכן פי' הרד"ק ומצאנו מלת "שם" נופלת על האדם "משם רועה אבן ישראל" (למטה מט כד) ופי' הרד"ק משם מכבוד יוסף שנתן לו האל רעה עתה כל ישראל:

Comment 11

[יא] וגם משם יצאו פלשתים כמבואר במקרא, "כי שדד ד' את פלשתים שארית אי כפתור (ירמי' מז ד) וכתב הרמב"ן כי כבשו ארץ ששמה פלשת, ונקראו אח"כ פלשתים ע"ש הארץ, וזהו "כפתורים היוצאים מכפתור השמידום וישבו תחתם (דבר' ב יב), וכתב רנה"ו, אצל כפתורים לא אמר אשר יצאו משם, כי היוצאים שמם כשם אביהם כאמרו כפתורים היוצאים מכפתור, אבל פלשתים וכפתורים שני שמות הם, ולולי נכתב לא ידענו בני מיהם, ובנבואות ירמיה על חורבן פלשתים "כי שודד ד' את פלשתים, שארית אי כפתור" (ירמי' מז ד) לא שפלשתים וכפתורים אחד כדברי הרמב"ן ז"ל, ואונקלס ויוב"ע תרגמו "קפוטקאי", ורבינו סעדיה פי' "דמיטא", וכן נקראת עוד היום:

Comment 12

[יב] והרמב"ן פי', אבי כל בני עבר, שהוא אבי כל יושבי עבר הנהר שהוא מקום יחוס אברהם, ולא יתכן שיהיה עבר במקום הזה שם האיש אבי פלג, כי למה ייחס אותן אליו, וכן פי' רש"י ז"ל, וכן פי' רנה"ו, וכתב שד"ל הנכון כדעת רש"י ז"ל ורמב"ן, שהטעם אנשי עבר הנהר שהוא מקום יחוס אברהם, וכתב הרדי"א מה שזכרה התורה תולדות שם באחרונה להיותו הגדול שבהם, לפי שרצה לספר ממנו השתלשלות האומה באברהם וזרעו, ולכן זכר ראשונה תולדות יפת ותולדות חם והשאיר שם באחרונה כדי שיספר תולדותיו, ואיך באו ממנו האבות הקדושים, ועיין הערה שאח"ז שדעת הרדי"א ששם הוא הגדול, ולדעת הרלב"ג שיפת הוא הגדול, ראיתו שהתורה הקדימה לספר תולדות יפת קודם תולדות שם:

Comment 13

[יג] רבו הדעות בזה מי הוא הגדול, א) דעת הח' ז"ל יפת הגדול שבאחים ואחריו חם ושם הקטן, וכן הוא דעת הרלב"ג ונזכר שם בראשית למעלתו, ב) דעת רש"י ז"ל שיפת הוא הגדול משם, שלא הגיע לק' שנה עד שנתים אחר המבול, ג) דעת הרמב"ן ז"ל יפת הגדול ואחריו שם, וחם הוא הקטן, וכן הוא דעת רז"ל (סנהד' סט ב) דרך חכמתם קחשיב, ועיין בתוס' שם ד"ה "אלא" שמקשה א"כ ליחשב חם לבסוף, וקרא קא חשיב שם חם ויפת, ועיין (ב"ר פ' כו ופ' לז) וביפה תואר ובביאור מהרז"ו, ואח"כ כתב הרמב"ן ז"ל, והנראה כי הגדול תואר לשם ודעתו ששם הוא הגדול ואחריו יפת ואחריו חם, וכן דעת הרד"ק ששם היה גדול בשנים, ד) דעת בעל הטעמים שיפת הוא הגדול, ובעל נתה"ש האריך לבאר והסכים ג"כ לזה, ה) דעת הרדי"א שהם כמו שזכרתם התורה, שם תחילה ואחריו חם, ואחריו יפת, וכן ביאר רנה"ו, ואמרו אחי יפת הגדול ששב על המדובר בו ונזכרו בכל מקום כסדר תולדותם, ו) בעל ס' מעשה ד' יאמר, והנכון בישוב כל המקראות הוא ששם וחם ויפת נולדו בכרס אחד, והעד מה שנאמר ויהי נח בן חמש מאות שנה ויולד נח את שם את חם ואת יפת (למעלה ה' לב) עיי"ש איך שמיישב הפסוקים, ז) רוו"ה פי' שאין דרך הכתוב לכנות הבכור גדול, גם אם הוא הבכור, למה מנה תמיד חם תחלה, אף אחר שקלקל, ע"כ יאמר שיתכן לפרש שהיה נודע בדורו בכנוי יפת הגדול, ע"ש מעשיו או חכמתו, כמו שנהוג בדורות אחרים, כגון ר' אליעזר הגדול וכיוצא, וחם הבכור, לכך מנאו לפני יפת, ושם ראשון לחשיבותו ולכבוד אברהם וזרעו:

Comment 14

[יד] עיין יהל אור, ושד"ל (ויכה"ק צד 82) ישיג על הרדי"א בזה שסר מעל הטעמים, ועיין אשתדלות מהח' ר"י בכרך מה שהשיב ע"ז בפמ"ג:

Chapter 11



Comment 1

[א] וז"ל הח' ז"ל (צחות אות ד) "כי הנה לשון זכר יחיד הוא "אֶחָד" והיה ראוי להיות לשון נקבה "אַחֶדַת" ובעבור היות הדל"ת והתי"ו כאשר הם רפים קרובים במוצא, כבד על הלשון להחבירם, והנה חסרו הדל"ת ופתחו החי"ת להורות על לשון נקבה", ושם עוד "י"א שמלת "אחת" איננה מן "אחד", רק הם ב' מלות כטעם אחד, והם אַח ואֶחד והנה אחת מגזרת אַח" (פי' שתאמר אַח לזכר ואחת לנקבה) וכן הוא דעת הרד"ק בשרשיו שרש "אחד", שכתב שמלת אחת גזרה בפני עצמה ולא נגזרה ממלת אחד כי אם ממלת אח ועשה אח מאחת מאלה (יחז' יח י) ונאמר אח לזכר ואחת לנקבה, אבל מגזרת אחד לא מצאנו מלה לנקבה, ודעת הח' ז"ל לא כן הוא, וע' פירושו לקהלת (ז כז):

Comment 2

[ב] ורוו"ה כתב כי אין לשרש פלג, כי אם ב' משמעות בעברי, א) קלחי מים, "פלגי מים תרד" (איכה ג מח) "פלגים יבלי מים" (ישעי' ל כה), ב) בלבול שפה, "בלע ד' פלג לשונם" (תה' נה י) תבלבל את לשונם, אבל במשמעות חלוקה לא נמצא בעברי, כי אם מארמי, שבארמי חלוקא פלגא, ועתה פי' נפלגה הארץ, נתבלבלה שפת הארץ, או נתרבה בימיו פלגים יבלי מים, והיתה זאת ברכה לארץ, וקרא בנו על שם פלג:

Comment 3

[ג] וז"ל (הסד"ע פ"א) "מן המבול עד הפלגה ש"מ שנה, נמצא נח חיה אחר הפלגה עשר שנים, אבינו אברהם היה בהפלגה בן מ"ח שנה, אמר ר' יוסי נביא גדול היה עבר שקרא שם בנו פלג ברוה"ק, שנאמר כי בימיו נפלגה הארץ וגו', אם בתחלת ימיו, והלא יקטן אחיו היה קטן ממנו, והוליד י"ג משפחות ונתפלגו ואם באמצע ימיו, והלא לא בא לסתום אלא לפרש, הא אינו אומר כי בימיו נפלגה הארץ אלא בסוף ימיו", וכן הוא בס' הישר, וברש"י "הא למדת שבשנת מות פלג נתפלגו", וכן הוא בילקוט, ועיין בב"ר פ' לז וביפה תואר שם, ובילקוט דה"א רמז אלף ע"ב, ועיין הקדמת האגרון לרס"ג צד נב פ"ב (1891) שכתב "כי בימיו נפלגה הארץ שנה אחת לפני מותו":

Comment 4

[ד] ובילקוט בראשית רמז מב ורמז קי מביא בשם הסד"ע "יעקב שימש את שם נ"ח שנה" והיא נוסחא משובשת וצ"ל נ' שנה, ועיין ברשב"ם ב"ב קכא ב שכתב "נמצאת אומר שימש יעקב את שם כ שנה", ועיין בהערות ותקונים על הסד"ע מהח' ר"ב ראטנער מה שהעיר ע"ז וכתב שהוא טעות:

Comment 5

[ה] ורז"ל שדרשו (סנהד' לח ב) שאדה"ר דבר בלשון ארמית שאמרו שם "אמר רב יהודא אמר רב אדה"ר בלשון ארמי סיפר שנאמר "ולי מה יקרו רעיך אל" (תה' קלט, יז) (פי' ויקרו הוא לשון ארמי) והכוונה שספרו גם בלשון ארמי, כי לא נעלם מרב יהודה שאין בלשון ארמי לשון איש נופל על לשון אשה, ועיין אור לנתיבה להח' רמבמ"ן ז"ל:

Comment 6

[ו] ובעלי הגימטריא אמרו כי "לה"ק" "ושפה אחת" חושבניה דדין כחושבניה דדין, לא יותר לשון הקדש על שפה אחת כ"א באחד, להורות על אחדותו מניחו ית', כי שאר הלשונות מניחיהם יותר מאחד, וגם הורה על אחדות הלשון ושלמותה:

Comment 7

[ז] ובב"ר (פ' לח ילקוט ברא' רמז סב) ודברים אחדים אל תקרי דברים אחדים, אלא דבורים אחדים, מעשה דור המבול נתפרש, מעשה דור הפלגה לא נתפרש", ובילקוט הגי' "ודברים אחודים", פי' סגורים וסתומים, כי התרגום "והדלת סגר אחריו" (למטה יט ו) "והדשא אחד בתרוהי" וענין זה מפני שמעשה דור המבול, היה העונש בעבור שהשחיתו דרכם, ושמלאה הארץ חמם, ונתפרש, בעבור שהעונש על מעשיהם, סבת היישוב של בני אדם, וקיום הדתות, ויש תועלת גדולה בפרסום זה, ואינו כן מעשה דור הפלגה, כי צריך שיהיה חתום וסגור לא ירגישו בו ההמון ולא ידעו אותו, וכן פי' הרדי"א, עיי"ש שהאריך בזה:

Comment 8

[ח] כי האומות בלשונותיהן יתחלפו, אם באופן צפצופיהם, כי יש אומה שתשתמש יותר מהגרון בקולותיה, ואומה שתשתמש יותר מהחיך, ואחרים יותר מהשיניים והשפתים, וע"ז נאמר "ויהי כל הארץ שפה אחת", שאופן צפצופם ושמושם בכלי הדבור והקולות הי' אחת לכולם (רדי"א) וכן כתב הרש"ד שגם בלשון אחד ישתנו דרכיו ודקדוקיו ותנועותיו וסידור הדברים בהקדמת ואיחור המוקדם כפי השתנות הארצות, וכאן אמר הכתוב שגם בדרכי הלשון לא היה שינוי ביניהם אלא אף הדברים היו אחדים:

Comment 9

[ט] ולשון זה מורגל בפי חז"ל, "פלוני ופלוני אמרו דבר אחד", שאעפ"י שיש גופות מחולקים שאמרו כל אחד דבר, לפי שמסכימים על דעת אחת אמרו דבר אחד, וכמו "והיו לאחדים בידך" (יחז' לז יז) הכוונה שיהי' שניהם יחד נדבקים זה בזה בידו של הנביא כאלו הם אחד, וכן פי' רש"י ז"ל "באו בעצה אחת":

Comment 10

[י] בקבוץ הולכים יאמר ויסע ויסעו, וביחיד יאמר, ויצא וילך, "ובנסוע הארון" (במד' יו"ד לה) כתב לכבוד הארון או על נושאיו וחבריהם (רוו"ה):

Comment 11

[יא] ורנה"ו יפרש כי לא הי' המשפחות מבוני המגדל, כי נח חלק כל הארצות לכל בניו, ושלחם מאתו וכן כאן וימצאו בקעה לא הנוסעים כולם, ואינו "שם" על ויהי בנסעם שנזכר לפניו, כי המשפחות כולם נסעו, והלכו עם ראשיהם לארץ ירושתם, אבל המורדים והפושעים שבהם אלה התישבו בבקעה ההיא:

Comment 12

[יב] הסיד החי נקרא בשם שריפה כי כן טבעו, גם בלשון ארמי יקרא "נור", גם האיש יקרא "נור" והעד, "והי' עמים משרפות סיד" (ישעי' לג יב) תרגומו "יקידת נור", וזה טעם "נשרפה לשרפה" ואחר שנשרף ומתוקן נופל עליו שֵם חֵמָר, לכן אמר "והחמר" בה"א הידיעה, לפי"ז מאמר "ותהי להם הלבנה, נגד דבור נלבנה, ומאמר והחמר וגו' נגד נשרפה לשרפה (רוו"ה):

Comment 13

[יג] אבן בעודו מחובר במקום גדולו קרוי סלע, ובתלוש נקרא אבן, אבל צור שמו עליו גם בתלוש:

Comment 14

[יד] החמר הוא מין Biumen הנמצא לרוב בבבל, וכבר העידו סופרים קדמונים, כי הכתלים המדובקים בחמר הם חזקים יותר מן הברזל (שד"ל):

Comment 15

[טו] ובדרז"ל (סנהד' קט א) דור הפלגה אין להם חלעוה"ב, מאי עבוד אמרי דבי ר' שילא נבנה מגדל ונעלה לרקיע ונכה אותו בקרדומות כד שיזובו מימיו, מחכו עלה במערבא, א"כ ליבנו אחד בטורא", והסתכל שצחקו מזה המדרש, מפני שהבינו אותו כפשוטו, אלא המלחמה הזאת באמונה היתה לעבוד זולתו, והיתה מחשבתם לעשות מלאכות וטלסמאות כדי להוריד שפע הגרמים השמימיים על מלאכותיהם וכליהם, ובב"ר (פ' לח ו' ובילקוט נח רמז סב) אמרו לא כל הימנו לבור לו את העליונים, וליתן לנו את התחתונים, אלא בואו ונעשה לנו מגדל, ונעשה ע"ז בראשו ונתן חרב בידה, ותהא נראית כאילו עושה עמו מלחמה, וכן הוא בתרגום יוב"ע ובירושלמי, וכן הוא בתנחומא נח סי' רצ"ה ארשב"י נטלו ע"ז ונתנוהו בראש המגדל וכו':

Comment 16

[טז] והעקידה בשער י"ד כתב, שגזרו בדעתם שהתכלית המיוחד להם הוא הקבוץ המדיני, ר"ל בשבתם יחד במקום אחד, וע"כ רצו לבנות להם עיר ומגדל, אפס לא כן יעץ השי"ת, כי לתיקון בני אדם המוסרי, לא טוב שבתם יחד, כי אז ירב השוד והחמס והזמה ושאר תועבות ביניהם, ויותר טוב להם הפרד קצתם מקצתם בבחינה גופנית, ביחס אל מקומות מושבותם, והיותם בכל זאת מתאחדים בבחינה מוסרית, בהשקיפם תמיד אל התכלית האחד הנרצה בעיני ד', והוא לעשות תמיד הטוב והישר, ונמשך מזה, כי כמו שהבאת המבול היתה לסבב תיקון העולם המוסרי, כן גם הפיצם על פני כל הארץ היה לשחר אשרם האמיתי, כי מאתו לא תצא רע:

Comment 17

[יז] והרד"ק פי' ונעשה לנו שם, כלומר אם יהיה לנו מקום גבוה בזאת העיר, יהיה לכל אחד ממנו שם שאם יצא חוץ מגבול הזאת, יזכור העיר וישוב אליה, או יזכור אחד לחבירו מהיוצאים וישובו אליה, ורוו"ה פי' ונעשה לנו שם הוא הטעם למגדל, "ופן נפוץ" טעם לבנין העיר, שכן מנהג הכתוב בכל מקום לפרש האחרון תחלה, ולכך טעם האתנחתא במלת "שֵם" שהוא מחובר למעשה המגדל הסמוך לו ורנה"ו פי' "ונעשה לנו "שם", שם גבורה, כמו "ויעש דוד שם בשובו מהכות את ארם" (ש"ב ח יג) שהוא שם גבורה, וזה הוא הוראת מלת "שֵם" בלה"ק, ונופל על כל דבר המגלה ענין שהיה נסתר, ולא נודע ממנו דבר, וכן ע"י בנין העיר והמגדל הזה נעשה לנו שם גבורה שייראו ממנו, ובדרז"ל (סנהד' קט א) תניא ר' נתן אומר כולם לשם ע"ז נתכוונו וכו', וכן בב"ר (פ' לח) תני ר' ישמעאל אין שם אלא ע"ז וכו':

Comment 18

[יח] לדעת הח' ז"ל לא חטאו בוני המגדל כנגד השם כלל, כי לא היתה מחשבתם אלא להתמיד חברתם ולשבת יחדו, וכמו שאמרו פן נפוץ וגו', וכן דעת הרלב"ג, ועיין אגרות יש"ר אגרת שלישית במה שתפס את הכורם שביאר על "פן נפוץ", וכתב עליו ששכח כי כבר קדמוהו בעל נתה"ש שהביא בביאורו זה הטעם עצמו, אלה דבריו: ואלה הבונים ראו בעצתם שלא יפרדו, והשם לא יעץ כן וכו' עכ"ל, ואיך א"כ אמר הכורם שאין אחד מהמפרשים העיר וביאר זאת ? והלא ספר נתה"ש היה פתוח לפניו בכתבו זאת עכ"ל:

Comment 19

[יט] והמורה בפ' שבעים מהחלק הראשון כתב "נאמר באל ית' רוכב שמים בעזרך, פירושו השליט על השמים, וכן לרוחב בערבות ענינו השליט על ערבות, ובפי"א כתב נאמר עליו ית' "אתה ד' לעולם תשב", "היושבי בשמים" "יושב בשמים" הנצחי העומד אשר לא ישתנה בפנים מאופני השינוי וכו', עוד שם, ואמנם תיוחס אל השמים ברוב המקומות, להיות השמים הם אשר אין שינוי בהם, ולא התחלפות, ר"ל שלא ישתנו אישיהם כאשר ישתנו אישי הווי הארץ ונפסדיה":

Comment 20

[כ] בהשגחת האל במעשה השפלים יכנה הכתוב בענין הזה בלשון ירידה, וכן בענין סדום, ועיין מורה בפ' עשירי מהח' הראשון, ואו"ת "ואתגלי ד' לאתפרעא על עובדי קרתא" והענין הוא פנות המחשבה לפקוד על מעשה החוטאים ולענשם כראוי להם, וכתב הרד"ק בענין המבול לא אמר לשון ירידה אלא לשון ראיה "וירא ד' כי רבה רעת האדם בארץ" (למעלה ו, ה) לפי שענין הירידה הוא בענין ההשתדלות לחקור הדבר ולהשגיח עליו, וענין המבול היה מפורסם מאוד, והיה בכל העולם, ודבר סדום לא היה אלא בארצם, ולא היה נודע לכל כי אם בארצם ובאשר סביבותיהם, ועל הכל דברה תורה כלשון בני אדם:

Comment 21

[כא] ובתנחומא נח סי' יח ילקוט נח (רמז סב) וירד ד' לראות, וכי הוא צריך לרדת ולראות, והלא הכל צפוי וגלוי לפניו שנאמר "ידע מה בחשוכא ונהורא עמיה שרא" (דניאל ב, כב) אלא ללמד לבריות שלא לגמור את הדין ושלא לומר דבר מה שלא רואין", וכן פי' רש"י ז"ל:

Comment 22

[כב] ההבדל בין גוי לעם ביאר רנה"ו, כי גוי יאמר על בני איש אחד כשירבו ויהי' גוי בארץ, כמו "בארצותם לגוייהם" (למעלה י, לא) "מאלה נפרדו הגוים" (שם פסוק ה) שכל משפחה בני איש אחד לקחו אי אחד למושבם, ועם נקרא קבוץ בני אדם רבים, אעפ"י שהן ממשפחות חלוקות, כמו "סוס ורכב עם רב" (דבר' כ, א,) ולכן נכתב פה עם אחד, שהי' המורדים האלה מקובצים מאישיי משפחות האדמה, וזהו שאמר השם "הן עם אחד" הנה קבוץ בני אדם רבים ממשפחות שונות הי' לאחדים מסכימים כולם בלי חולק על מה שהם עושים:

Comment 23

[כג] ההבדל בין מנע, חשך, בצר, "בצר" הונח על הדבר שאיננו נמנע ממנו לגמרי, אלא שלא יעלה בידינו בלא עמל גדול, כמו הערים הבצורות אשר לא תלכדנה זולתי ביד חזקה, ועתה לא יבצר מהם (יקל להם להקים כל מחשבותם) "ולא יבצר ממך מזמה" (איוב מב ב) (לא תהיה קשה לך הוצאת מחשבותיך לפועל) מכאן אמרו חכמים (אבות ה, ח) "רעב של בצורת בא מקצתן רעבים ומקצתן שבעים", כי מניין להם מה שיעורו של רעב של בצורת? אלא מפני שאין שרש "בצר" מורה מניעה מחלטת (בית האוצר לשכה, ב) מלת יבצר על החסרון כמו "שנת בצורת", "כי תבצור כרמך" (דבר' כד כא) ובדחז"ל בציר חדא, וכדרך יועצי בליעל כשימצאו רעות רבות קצתן ימלאו לבם לעשותן וקצתן יחסרו, אבל מהם לא יבצר גם דבר אחד מכל הדברים אשר יזמו לעשות (רנה"ו):

Comment 24

[כד] ואונקלס שתרגם "וכען לא יתמנע מנהון" אין בו שום סימן להורות התמיהה, וכתב העוטה אור ואולי יהיה הפי' לדעת המתרגם בלא תמיהה, רק שהוא כעונש מדה במדה ע"ד ומגורותם אביא להם, שחשבו פן נפוץ, וכן לא יבצר מהם לעשות שיפוצו, כאומר הבה נרדה ונבלה שפתם, ורע"ס פי' לא יבצר, כלומר א"כ אין מונע להם מהשלים כונתם, כיון שהסכימו כולם אל כונה אחת, ואין צורך להוספת ה"א התמיה:

Comment 25

[כה] לשון מזימה כשיבוא סתם בתורה ובכתובים מורה תמיד על מחשבת רשע גדולה, כמו "זממו אל תפק" (תה' קמ ט) וכן מחשב להרע, "בעל מזימות יקראו" (משלי כד, ח,) אם לא שענינו מורה עליו שמדבר על מחשבת חכמה, כגון "נצור תושיה ומזימה" (שם ג כא) "לנער דעת ומזימה" (שם א ד) שפירושם על מחשבת החכמה המתגברות על הלב, ולכן כאן שנכתב סתם "אשר יזמו" פי' לרעה:

Comment 26

[כו] ובפדר"א (פ' כד) אמר ר' שמעון קרא הקב"ה לשבעים מלכים הסובבים בכסא כבודו, ואמר להם באו ונבלבל את לשונם, וזה ג"כ סיוע למה שכתב הח' ז"ל, ועיין רמב"ן ס"פ בהעלותך ע"פ אספה לי שבעים איש (במד' יא טז) שמרמז על שבעים מלכים דהכא, וכן ת"י, "ואמר ד' לְשַבְעִין מַלְאָכַיָא דֲקיימִין קומי וכו', ונְעַרְבְבָא תַמן לִישנהון".

Comment 27

[כז] והר"ן ז"ל כתב, שהאל ית' חידש בהם רצון שיבחר בלשונות חלוקות רחוקות זו מזו, כדי שיהיה זה סבת פזורם, כמו ששפה אחת שהיתה להם מקודם פיזור סבת קבוצם וחבורם יחד:

Comment 28

[כח] אל תחשוב שפתאום שכחו הלשון, וידעו לדבר בלשון אחרת, זה אשדודית, וזה ארמית, וכיוצא כי הכתוב אומר, אשר לא ישמעו איש שפת רעהו, והי' רבבות בני אדם שם, ותצטרך לומר שבכל אחד נתחדש לשון אחר, ויהי' הלשונות לרבבות, וזה הבל, אבל בלל שפתם, בתוספות אותיות, ואולי השחית בכל אחד" מקצת כלי המבטא עד שלא הבין האחד מה שחבירו מדבר, ובזה הפר מזמתם שיזמו להערים סוד על עמי הארץ כולם, ושבגבורתם יחוקקו חוקים לא טובים בארץ, ע"כ עשה ד' שלא ישמע איש שפת רעהו (רנה"ו):

Comment 29

[כט] וכתב הרדי"א ע"ז כי תמיד יזכור הכתוב בלבול הלשון קודם נפוצים על הארץ, והוא המורה שהיה בלבול הלשון בהיותם שם בבנין העיר והמגדל קודם שנפוצו משם לא באורך הזמנים:

Comment 30

[ל] וע"ז כתב הח' פריפוט דוראן הלוי (מעשה אפוד סוף פ"ג) "ואתפלא על החכם א"ע ז"ל איך אמר "והשם הפיצם והוא טוב להם", שגם לפי סברתו לא הי' טוב רק לבאים אחריהם, וכמו שהביא הוא ראיה מאמרו "ומלאו את הארץ", ורש"ד כתב, והנה אף שאמת נכון הדבר שהיתה עצת השם שיתישבו בני האדם בכל הארץ, ולא יתקבצו באקלים אחד, מ"מ בענין עצת הבונים נראה מפשטות הכתוב שפשעו ומרו נגד ד', וירד ד' להענישם ולגמלם כמעשיהם, וכן דעת רז"ל שהי' מורדים בבוראם:

Comment 31

[לא] ההבדל בין חדל, מנע, חשך, עיין (יריעות שלמה ח"א חוב' ג יריעה כז):

Comment 32

[לב] ובב"ר פ' לח ובתנחומא נח סי' יח א"ר חייא בר אבא, ובסנהד' ק'"ט   א) בשם ר' יוחנן, מגדל שלישותו נפל, שלישותו נשקע ושלישותו קיים, ושמא תאמר אינו גבוה עומד אדם על גביו והדקלים נראים כחגבים:

Comment 33

[לג] ובתרגום (קהלת ז כח) ע"פ "אדם אחד מאלף מצאתי" "מן יומא אדם קדמאה עד די אתיליד אברהם צדיקיא, די אשתכח מהימן וזכאי בין אלף מלכין דאתכנשו למעבד מגדלא בבבל":

Comment 34

[לד] והרמב"ן ז"ל ישיג עליו בזה, וכתב, כי אברהם אבינו לא נולד בארץ כשדים, כי אבותיו בני שם הי', וכשדים וכל ארץ שנער ארצות בני חם עיי"ש, ותכן דבריו שאברהם ונחור נולדו בעבר הנהר ארץ אבותיו, ורק הרן לבדו נולד באור כשדים, וזה הוא שאמר הכתוב "וימת הרן על פני תרח אביו בארץ מולדתו באור כשדים", כי שם מלדתו של הרן לבדו, ועיין ברא"ם שמפרט טענותיו והשיג עליהם, ועיין בביאור רש"ד ובביאור רנה"ו מה שכתבו ע"ז, ולדעת הרדי"א, אור כשדים אינו ארץ כשדים אלא שם מקום בעבר הנהר, וממלכות ארם וממחוז עבר הנהר הוא, ושם נולד אברם, ושם מת הרן, כי כן כתוב בארץ מולדתו, וכן פי' שד"ל שאם היה אברהם בארץ כשדים לא היה צריך לעבור דרך חרן כדי לבוא בארץ כנען, ולפי זה אין אנו צריכים להרבות מסעות אברהם כדעת הרמב"ן ונתה"ש, ועיין שרשי לבנון שרש "אור" שהאריך לבאר ולעמוד על עיקר שם "אור כשדים":

Comment 35

[לה] וכתב רנה"ו ואין זה נכון בעיני, אלא שקראו בני הבנים שם הבנים על שם הנכבדים שקדמו להם, ולכן קרא נחור שם בנו כשד על שם מדינת כשדים, או על שם האב שהתישב תחלה בארץ ההיא, והיה שמו כשד מבני אשור, כמו פלשת מפלשתים, לא שמן כשד בן נחור התמלאה ארץ כשדים ונקרא שמו עליה, וראיה "את עוץ בכורו" (למטה כב כא) ומצינו "ואת כל מלכי ארץ העוץ" (ירמי' כה כ) ואיננו ארץ בכור נחור, כי היה לאחד מבני שם "עוץ וחול וגחר ומש" (למעלה יו"ד כג) והם תופשי הארצות, ונחור קרא שם בכורו על שם בכור ארם לפי שהיה דר בארם:

Comment 36

[לו] וז"ל "מנחם" (מחברת מנחם שרש "אר") "אור כשדים" (נחמי' ט, ז) "על כן בארים כבדו ד' (ישעי' כד טו) "ועל מאורת צפעוני" (שם יא ח) מני בקעים וחגוים וצורים "וחר פתן" (שם) יורה על מאורת צפעוני ואור כשדים כה ענינו "ויצאו אתם מאור כשדים" מבקעת כשדים, וזה אשר יורה על הענין כי כה הוא "ויהי בנסעם מקדם וימצאו בקעה בארץ שנער וישבו שם" (למעלה פסוק ב) וכן רש"י ז"ל הביא הפירוש הזה משמו "כל חור ובקע עמוק קרוי אור":

Comment 37

[לז] ולדעת רז"ל (ב"ר פ' לח יג) שנמרוד דן אותו לשריפה בעבור שנטה לדעת אברהם, ויהי' פי' על פני תרח אביו, כי מת מסבת אביו במה שמסר לו לנמרוד, ובזהר לך (דף ע"ז ב) על פני תרח אביו, מאי איריא הכי, אלא עד ההוא יומא לא הוה בר נש דמית בחיי אביו בר דא וכד אתרמי אברם לנורא אתקטיל הרן ובגין דא נפקו מתמן, מאן קטיל ליה להרן אלא כיון דרמו אברם לנורא דכשדאי וכו' ועיין במקדש מלך שהביא מהרמ"ז שהקשה מהבל, ולמך שמתו בחיי אדם ומתושלח, ותירץ דלא חשיב אלא מתולדות נח:

Comment 38

[לח] והוא בג' (סנהד' סט ב) "אמר ר' יצחק יסכה זו שרה, ולמה נקרא שמה יסכה שסוכה ברוה"ק" וכן הוא במדרש שו"ט בפ' "טוב לחסות בד'" (קיח סי' יא) ובסוף פ"ק דמגילה דף יד, ובסדר עולם פ"ב, הגדיל הרן ו' שנים ונשא אשה הרי ח', שנה אחת ללוט (וי"ג שנה אחת למלכה) שנה אחת ליסכה שהיא שרה, ולמה נקרא שמה יסכה שהכל סוכין בה שנאמר ויהללו אותה אל פרעה (למטה יב, טו) ד"א יסכה שהיתה סוכה בנבואה, שנא' כל אשר תאמר אליך שרה (למטה כא יב) ע"כ, וסוכה בלשון ארמי הוא כמו צופה ורואה בלשון עברי, "וילך הצופה" (ש"ב, יח, כד) תיוב"ע "ואזיל סכותא" וכן כל לשון צופה מתורגם בלשון סכותא, וע"ש שהיתה נביאה היתה נקראת יסכה, כי לנביא היום יקרא לפנים הרואה (ש"א ט ט) וכן בויק"ר (פ' א) כי "אבי סוכו" הוא משה רע"ה, אבי של כל הנביאים שהי' סוכין ברוה"ק בערביא צווחין לנביא סכיא, גם היוסיפין בקדמוניות שלו כתב בפשיטות יסכה זו שרה לפי קבלתו, והסכימו עמו כל גדולי המפרשים הקדמונים:

Comment 39

[לט] והרד"ק כתב "אולי היתה שרה בת בתו של תרח ואעפ"י שלא זכר לתרח בנות אולי היה לו" ושד"ל כתב אולי יתכן לומר, כי גם יסכה היתה אשת נחור, ונשא נחור שתי אחיות כיעקב, והכתוב אומר, ושם אשת נחור מלכה, כי היא העיקר שממנה יצאה רבקה ולבן רחל ולאה:

Comment 40

[מ] ובילקוט איוב ח' רמז תתק"ד ג' נשים נשא אברהם שרה בתו של שם, קטורה בתו של יפת, הגר בתו של חם:

Comment 41

[מא] הכותים מפני שלא מצאו זכרון נחור הגיהו "ואת שרי ואת מלכה כלותיו אשות אברהם ונחור בניו", ובאמרם אשות ולא נְשֵי נחלתם חרפתם שהיא תוספות אנשים בוערים כי אשות איננו נמצא בכל המקרא רק ביחז' (כג מד) וחסר וי"ו ונ"ל שראוי לקרוא אשת (שד"ל):

Comment 42

[מב] עיין "יהל אור" וכן הוא מבואר בל"ב מדות דר"א בנו של ר"י הגלילי מדה ל"ב במוקדם ומאוחר שבפרשיות, וז"ל שם "כיוצא בו וידבר ד' אל משה במדבר סיני (במד' א א) ואח"כ כתוב (שם ז א) "ויהי ביום כלות משה להקים את המשכן", והלא הקמת המשכן באחד בניסן בשנה שניה שנאמר (שמות מ' יז) "ויהי בחודש הראשון בשנה השנית באחד לחודש הוקם המשכן" אלא מכאן אתה למד שהמאוחר מוקדם בפרשיות, גם יתכן שדעת הח' ז"ל על הפ' (במד' ט א) בשנה השנית לצאתם מארץ מצרים בחדש הראשון, וכבר הקדים ענינים שהי' באחד לחדש השני (שם א א) מכאן שאין מוקדם ומאוחר בתורה, ועיין (ספרי בהעלותך סי' יג), וכן בפסחים (דף ו ב) שהקשה ג"כ, וסיים, זאת אומרת אין מוקדם ומאוחר בתורה, ועיין תוס' ברכות ז ב ד"ה "לא הי' אדם":

Comment 43

[מג] ועיין רש"י ז"ל מה שפי', וברמב"ן מה שתמה עליו, וברא"ם מה שתמה על הרמב"ן ז"ל, ובמערבי מה שתירצו:

Comment 44

[מד] כי באמת לא מת תרח בזמן ההוא, כי בעת שהיה אברהם בן ע"ה שנה לא היה תרח רק בן קמ"ה שנה, וחיה עוד ששים שנה אחר כן, ובסד"ע פ"א "אברהם אבינו קבר תרח אביו לפני מיתתה של שרה שתי שנים", ופי' הגר"א ז"ל כשנולד אברהם היה בן שבעים שנה, וכשמת תרח היה אברהם בן קל"ה שנים, וכשמתה שרה היה אברהם בן קל"ז שנים, כי עשר שנים היה גדול משרה, הנה שתי שנים קודם מיתת שרה מת תרח, וכן הוא (ב"ר פ' נח ה) ויבא אברהם לספוד לשרה ולבכותה, מהיכן בא וכו' א"ל ר' יוסי והלא קבורתו של תרח קדמה לקבורתה של שרה שתי שנים:

Chapter 12



Comment 1

[א] רש"י ז"ל פי' "לך לך להנאתך ולטובתך", ורמב"ן ז"ל פי' כי כן הוא משפט הלשון, וכן "הגשם חלף הלך לו" (שה"ש ב יא), ועיין ברא"ם שהקשה על הרמב"ן ז"ל, והרמבמ"ן בתרגומו השוה פי' הרמב"ן עם פי' רש"י ז"ל ואין כאן מחלוקת:

Comment 2

[ב] וכן הוא בפס"ז (ברא' יב א) הבאתי למעלה יא כט (הערה קכד) וכן פי' הרלב"ג:

Comment 3

[ג] ובב"ר פל"ט ז', וכן בילקוט (לך רמז סב) מביא שהי' לו לתרח לחיות עוד ס"ה שנים, שכן כתבו "אם לענין חשבון עוד מתבקש לו ס"ה שנים", וכתבו המפרשים כי זה הוא לדעת ר' נחמי' (שם) שיצא אברהם שתי פעמים, והח' מס"ה שנים הוא מיציאה ראשונה שאז היה אברהם בן שבעים שנה, ולדעת הרדי"א יצא פעם אחת ולא יותר עיי"ש:

Comment 4

[ד] ועל דעת רז"ל (ב"ר פ' לט, ט, ופ' נה ח) לא גילה לו הארץ מיד כדי לחבבה בעיניו ושהקב"ה מתהה ומתלה בצדיקים (פי' שמייגען בדברים ארוכים שיקוו ויחלו להקב"ה כדי שיקבלו עליהם שכר), ואח"כ מגלה להם טעם הדבר", ולפירושם לא גילה לו הארץ שלא יחמוד אביו ואחיו ומשפחתו, כי היא ארץ טובה וקרובה לחרן, וכן פי' הרמב"ן ז"ל כי מה שאמר "ויצאו ללכת ארצה כנען" לא להתיישב בה, כי עדיין לא ידע, כי על הארץ ההיא נצטוה:

Comment 5

[ה] ואונקלס שתרגם מְבָרְכָך בלשון יחיד להשוות הלשון עם ומְלַטְטָך, אף כי בכתוב, הראשון הוא בלשון רבים, ועיין בס' אבני ציון שתמה, א"כ היה ראוי בהפך לתרגם גם מלטטך בלשון רבים, כמו שהוא בפ' תולדות, וכן בפ' בלק, ועיין רמב"ן (למטה כז כט), ולפי התרגום נראה כי בזה שמוסב על הפעל ואברכה הוא רבותא יותר שאפילו יחיד אשר יברך אותך יתברך ופי' מברכיך כל אחד בפרט:

Comment 6

[ו] והקדים אצל הברכה ואברכה מברכיך, ואצל הקללה בהיפך ומקללך אאור אח"ז, לפי שמדה טובה מרובה, (ובב"ר פ' לט יב) "ומקללך אאור אנא" פי' אני בעצמי אאור אותו, ויודע לכל כי מארת ד' בבית מקללך ויחדלו מהרע עמך:

Comment 7

[ז] וכינוי הרבים מוסב על אברם ושרי, כי הוא היה מגייר את האנשים והיא מגיירת את הנשים כמאמרם (ב"ר פ' לט יד):

Comment 8

[ח] והרמב"ן ז"ל כתב, כי כן היה שם המקום ההוא שכם, ושכם בן חמור ע"ש עירו נקרא, וע"ז כתב הרש"ד אבל לא מצאנו בכתוב שיקרא האיש ע"ש עירו בלא יו"ד היחס, ורוו"ה כתב, הכתוב יאמר "עד מקום שכם" בעבור שמ"ם מְקום בשוא סמוך אל שכם, לכן ברור כי שכם הוא שם איש לא שם מקום, וטעמו מקומו של שכם, ולא מצאנו בכל המקרא שיאמר מקום ירושלים, מקום ציון וכדומה, כמו שלא תאמר עיר ירושלים, עיר ציון כמ"ש הרשב"ם (למטה לג יח), לכן פי' הראב"ע שמשה קראו כן בשם הנודע בימיו, כי בימי אברהם עדיין לא נולד שכם, ואו"ת "אַתַר שְכֶם" לא אתרא דשכם, נראה מזה כי לדעתו הוא שם המקום:

Comment 9

[ט] עיין בס' מעשה ד' מעשה אבות פ"ג מה שכתב ע"ז, ועיין כ"ח מחברת ז' מכתב ג ממכתבי שד"ל מה שמביא מר"י החסיד פי' על הפסוק הזה, ומה שר"י החסיד יגלה הסוד מה שכוון הח' ז"ל ומה שתמה שד"ל ע"ז, ועיין בית האוצר לשכה ב צד 129, ואמרתי להביא פה מפירושי המפרשים הגדולים על הפ' הזה, רש"י ז"ל פי' כי מתחלה היתה הארץ לבני שם, והכנעני אז בעת ההיא היה הולך וכובש את א"י מזרעו של שם, הרמב"ן פי', והכנעני אז בארץ, כי אברם בא בארץ כנען ולא הראהו לו השם הארץ אשר יעדו ועבר עד מקום שכם, והכנעני הגוי המר והנמהר אז בארץ, ואברם ירא ממנו, ולכן לא בנה מזבח לד', ובבואו במקום שכם באלון מורה נראה אליו השם ונתן לו הארץ וסרה יראתו, או"ת "וכנענאה בְכֵן בארעא" וכוונתו שהכנעני היה ג"כ בארץ, אבל לא למעט שעתה איננו בארץ, הרד"ק יפרש, מה שאמר אז בארץ להודיע מעשה האל ורצונו לאוהביו, כי אברם היה עובר בארץ עם מקנה רב מאוד, והי' רועים במרעה ארץ בכל מקום שהיה עובר שם, ובעלי מקומות המרעה לא הי' אומרים לו דבר, וזה היה דבר גדול ומעשה נס מאת האל, והכיר אברם בזה, כי היה מקיים לו האל מה שייעדו האל בברכה, רנה"ו פי', כי אין והכנעני על תולדות כנען יושבי הארץ כמו החתי, והחוי והיבוסי, כי היא ארץ מושבותם, וידענו שהי' אז בארץ גם אח"כ עד ימי יהושע, אבל פירושו כמו "ואחר נפוצו משפחות הכנעני" (למעלה יו"ד יח) שקרא כנענים היושבים בכל הארצות שהפיצו משם בני כנען, ועיקר שם כנעני הניחו על יושבי צידון וסביבותיה שלקחו פלשתים מבני כנען, כי לפי שצידון בכור כנען היה, יאות לקרוא ליושבי ארצו בשם כנענים כי נלחמו עמים רבים עם בני כנען ולקחו ממושבותם והתישבו בהם, וכולם נקראים כנענים, ועליהן אמר, והכנעני אז בארץ, שבעת ההיא פשטו בארץ שבאו מצידון ומהר הלבנון אל הארץ לשלול שלל ולבוז בז, וירא אברם לעבור ממקומו והלאה, ורוו"ה כתב כי בבוא אברם בארץ מצא הכנעני שנפל מקרוב לתוכה והתישב בתחום הזה שבא שם אברהם, וזהו והכנעני אז בארץ, בתחום הזה (קרייז) ובעוד שהתגורר אברם במצרים, נפל גם הפריזי לתוכה, והתישב בסביבות שכם, כמו שנאמר אחר שוב אברם לארץ, והכנעני והפריזי אז יושב בארץ (למטה יג ז), וכמו שאמר יעקב בשבתו בתחום שכם, "עכרתם אתי להבאישני וגו' בכנעני ובפריזי וגו'" (למטה לד ל), שד"ל בביאורו על התורה כתב, מפני שהוא בא לומר אח"כ "לזרעך אתן את הארץ הזאת", הקדים להודיע לישראל, כי גם בימי אברהם היתה הארץ ההיא ביד כנען שלא יחשבו שאולי בימים ההם היתה ביד אומה אחרת רעה וחטאה, ושהוריש האומה ההיא, ונתן ארצה לכנעני, וא"כ יקשה לקחתה מידם, כי ירושה להם נתנה ד', לכן הקדים והודיעם, כי כשהבטיח ד' לאברהם ירושת הארץ כבר היתה ביד הכנעני, ובבית האוצר לשכה ב פי' בענין אחר עיי"ש:

Comment 10

[י] בעל ההגהות במג"ט כתב "כי כל מקום שאותות אית"ן המה בפתח הוא בנין הפעיל", והשיג עליו רי"ר בהערותיו (הכרמל שנה ראשונה, אדר) וכתב, וזה אינו נכון כי בפעלים שפ"א שלהם מאותיות הח"ע יבוא אית"ן בפתח, גם בבנין הקל, והנה גם פעל ויעתק שעליו הוא דן, מהם:

Comment 11

[יא] ולפי שפעל העתק מורה על עקירת דבר מיסודו והנחתו במקום אחר, לכן נשתמש על המעתיק דברים מגוף הספר של הכותבם אל ספר אחר, כאלו הסופר עוקר הכתיבה ממקומה ונותנה במקום אחר, ואעפ"י שדברי הספר הראשון אינם נעתקים ממנו, הרי הסופר כאילו הוא מעתיק אותם, "אשר העתיקו אנשי חזקיהו" (משלי כה א):

Comment 12

[יב] והנה לפי ביאורי שביארתי הושויתי דעת הח' ז"ל עם פי' רש"י ז"ל, ויהיה מלת "מקדם" דבקה עם ההרה, שההר הוא במזרחו של בית אל, לא עם מלת "משם" וכן תיוב"ע "לטורא דממדנח לבית אל" וכן מכוונים הכתובים, ועיין בא"י שהסב את פי' הח' ז"ל לדרך אחרת, וכן הרש"ד בביאורו ולכן סיים הרש"ד "כי אין לכוונו עם משמעות הכתוב", ולפי ביאורי הכל נכון:

Comment 13

[יג] עיין, "הרכסים לבקעה" מה שכתב על זה:

Comment 14

[יד] וכן הוא בדרז"ל (ב"ר פ' לט) מלמד שהקריא שמו של הקב"ה בפי כל בריה, ועיין (ילקוט לך רמז סב) ששם הגי' בתרי לישני "ויקרא בשם ד' צלי", ד"א ויקרא בשם ד' התחיל מגייר גרים":

Comment 15

[טו] ספר שמסעות אברם כולם הי' ללכת לפאת דרום לבחור המקום היותר נאות בארץ כנען שישלם לו בו הדבקות האלהי כי כבר ימצאו מקומות מוכנים לזה יותר מזולתם כטעם "אין זה כי אם בית אלהים" (רלב"ג) ובב"ר (פ' לט) "הנגבה מחקה והולך ומכוון כנגד ביהמ"ק" שניבא כי שם יהיה חלק יהודא לדרום א"י, והר המוריה בחלקו שעתיד להעלות בנו, ואותה הארץ כבש יהושע ראשונה ושם הי' ביהמ"ק:

Comment 16

[טז] ורוו"ה פי', הנגבה, לתחום של ארץ כנען ששמו "הנגב" בה"א הידיעה שהיא בדרום הארץ ולא מפני שהיא ארץ יבישה, שבעברי אין נגב יבש כי אם בארמי, ונגיבא ארעא, אבל בעברי קרוי חורב ויבש, ועכסה אמרה לאביה "ארץ הנגב נתתני", ולא אמרה ארץ נגב, אלא נתת לי חלק גרוע, כאילו נתת לי אותו תחום שקרוי ארץ הנגב שהוא גרוע:

Comment 17

[יז] וכן פי' רש"י ז"ל באותה הארץ לבדו לנסותו אם יהרהר אחר דבריו של הקב"ה שאמר לו ללכת אל ארץ כנען ועכשיו משיאו לצאת ממנה:

Comment 18

[יח] ורש"י ז"ל פי' ממדרש אגדה, שעד עכשיו לא הכיר בה וכו' וכן תיוב"ע ועיין רמב"ן מה שכתב ע"ז:

Comment 19

[יט] והכוה"ק פי' מלת ידעתי מן "ידע תדע פני צאנך" (משלי כז כג) שטעמו נתינת הדעת על הדבר ושימת כוונה ומחשבה להשגיח עליו היטיב, וטעם הנה נא ידעתי, עתה הגיע השעה שאני מוכרח לתת דעתי ומחשבתי איך אתנהג:

Comment 20

[כ] והנה לפירושם יקשה מאוד, הלא הוא אברהם שאמר למלך סדום אם מחוט ועד שרוך נעל וגו', ואיך עתה בשביל מתנות יעשה הדבר הזה, רק שהוא ג"כ סבת הצלת נפשו, כי אחרי שיתן לו המלך מתנות ויגדלהו בעיני שריו ועבדיו לא יעשה אח"כ בנפשו שקר, להרגו על לא חמס בכפו, ונראה שלזה נטה גם אונקלס שתרגם "בדיל דיוטב לי בדילייכי ותתקיים נפשי בפתגמייכי", וכן פי' הרד"ק, כי הטובה היא שלא יהרגו אותו, כי לא נתכוין אברם שיעשו עמו טובה אחרת, ואעפ"י שאמר, ולאברם היטיב בעבורה, הוא לא נתכוין לכך, חלילה לו שיתכבד בקלונה, כי קלונה יהיה קלונו, וכן פי' העקידה לך שער ששה עשר, "שהמאמר השני, הוא פירושו של ראשון, כי אינו שאלתו רק נפשו", והנה "וחיתה נפשי", הוא פי' "למען ייטב לי", וכן הוא באמת, כי לא נתכוין אברם שיעשו עמו טובה אחרת, שהרי ממלך סדום לא רצה לקבל ממון אעפ"י שהציל את שלו, והטור על התורה כתב אעפ"י שלא רצה לקבל מתנות ממלך סדום, בכאן הוצרך לקחת שלא יבינו שהיא אשתו:

Comment 21

[כא] הר"ן הביאו הרדי"א, ורע"ס פי', למען כשתאמרי שאת אחותי יקוה כל אחד מהם שאשיאך לו ולא יחשוב שום אחד מהם להרגני, אבל ייטב לי במהר ומתן, כמו שהיה המנהג אז שהי' מפתים את אבי האשה במהר, וקרוביה במגדנות, כדי שיסכימו לתת אותה לתובע, והכוה"ק פי' כי היה בזה עצת אברם נכונה במאוד, כי אין לדמות ענין האישות שהיה נוהג קודם מ"ת למה שאחריו, כי קודם מ"ת היה אדם פוגע אשה בשוק, אם רצה הוא והיא להנשא, מכניסה לתוך ביתו, ובועלה בינו ובין עצמו ותהי' לו לאשה כמו שכתוב (רמב"ם ריש הלכות אישות) גם אז לא היה נוהג הגירושין בשטר כריתות, רק משיוציאנה מביתו וישלחנה לעצמה, או משתצא היא מתחת רשותו ותלך לה, ואין הדבר תלוי בו לבד, אלא כ"ז שירצה הוא או היא לפרוש זה מזה פורשין כמ"ש (רמב"ם פ"ט ממלכים ה"ח) והוא (מב"ר פ' יח) שאין להם לבני נח גירושין או ששניהן מגרשין זא"ז, אשתו מגרשתו, וכן הוא בירושלמי, לכן התיעץ עם שרה שבהלקחה בע"כ לאחד הנבלים יתרצו שניהם להתיר קשר האישות והנשואין שביניהן, ותהיה פנויה מותרת לכל העולם, ואף שבכל התורה שמר את התורה כתקונה, בחר בזה להתנהג כדין בני נח כי לא הי' מצווה במצות התורה, וכמו שנשא יעקב שתי אחיות, ועמרם דודתו, לפי שראו בעין חכמתם התועליות הגדולות שיתילדו מזה כמ"ש (בס' נפש החיים שער א' פכ"א):

Comment 22

[כב] הרד"ק הביא מדרז"ל ותקח שמשמעו בעל כרחה לפי שהיתה אשת איש לא כאסתר דכתיב בה ותלקח אסתר (אסתר ב ח) שמשמעו ברצונה, לפי שהיתה ברצונה פנויה והולכת להנשא למלך, ועיין בג' (קדושין ב ב) ר"ש אומר מפני מה אמרה תורה כי יקח איש אשה (דבר' כב יג) ולא כתב כי תלקח אשה לאיש וכו', ועיין בתוס' ישינים שפי' כי יקח דמשמע בעל כרחה ולא כתיב כי תלקח דמשמע מדעתה, והנה לפי' המפרשים גם שם באסתר, היתה באונס וראיתם מדכתיב "ותלקח" שהוא נפעל משרש "לקח" המורה על הכרח, או פיתוי הנלקח שאינו רוצה בדבר. והר"ן פי' הביאו הרדי"א כי ותקח בית פרעה, כלומר אל אחת מארמנותיו, שיקחנה אח"כ בכבוד גדול לעיני השרים והסגנים, כמו שראוי לאשת מלך, ולכן לא אמר ויקחה פרעה, אלא ותקח בית פרעה, והיתה גם זאת סבה מאת השם, כי לוקחה אל ארמון להתחתן עמו, וטרם בוא יום חתונתו שקבע, היה מכבד אותה ואת אברם, ולא עלה על לבו לגעת בה, כי זה נגד כבודו וכבודה, ובזה הצילה השם מכל רע:

Comment 23

[כג] ובב"ר פ' מ"א ילקוט (רמז סט) א"ר לוי כל אותו הלילה היה המלאך עומד ומכה אותו ואומר לו על דבר שרי אשת אברם, ובתנחומא לך (סי' ה) באותה שעה ירד מלאך מן השמים ושרביט בידו:

Comment 24

[כד] ודעת רס"ג במלת "וינגע" יעד להביא לא שהביא, שא"כ נמצא פרעה עשוק במשפטו, כי השרים הביאוה להיכלו, והוא לא נגעה ולא חטא בה כלל, וכיון שלא חטא עונש למה, וכן דעתו באבימלך (למטה כ יח) "כי עצור עצר ד'", יעד להם עצירת נקבים, לא שעשה להם כן, ומה שאמר וירפא, לא שקדם לו חולי אלא השמירה שלא יבוא לידי חולי נקרא רפואה, כלשון "כי אני ד' רופאיך" (שמות טו כו) ופסוק "ויוכח עליהם מלכים" (דה"א טז כא) יתבאר לדעתו ביעוד ודיבור לא במעשה ועיין מ"מ לר"מ חפץ שיפרש ג"כ שלא נוגע פרעה באמת בגופו אלא ברוחו, כי נפשו עליו תאבל על מה שבקש לענות אשת איש ועוונותיו ילכדינו את הרשע ויכאיבו רוחו לאמר מה זאת עשיתי, וזה כוונת הנגעים עיי"ש:

Comment 25

[כה] וכן כתב הח' ז"ל (יסוד מורא שער ב) כי לא התירה הכתוב לקחתו לו לאשה, עד עשות כל התנאים הנזכרים, ואל תתמה בעבור שאמר הכתוב "וחשקת בה ולקחתה לך לאשה", כי הטעם במחשבה, כדבר פרעה "ואקח אותה לי לאשה", ועיין בג' (קדושין כא ב) שאמרו, שמותר לבוא עליה ביאה ראשונה תיכף, אבל ביאה שניה אסורה עד אחר כל המעשים, ועיין ספרי שם ובהתוה"מ, ועיין ברמב"ן שם שפי' על דרך הפשט כדעת הח' ז"ל, וכן הוא דעת ר' יוחנן בירושלמי סנהד' הביאו הרמב"ן ז"ל שם:

Comment 26

[כו] וכן כתב הח' ז"ל (יסוד מספר, מלת אֶחָד) "במקום שהוא מוכרת בטעם הענין, או במוכרת שהוא על דרך מקרה שהוא אתנח, או סוף פסוק, יאמר אֶחָד" (פי' הח' ז"ל מחלק בין מלה מופסקת עפ"י הכוונה ובין מלה מופסקת ע"י נגינה מופסקת אתנח, או סוף פסוק, וקורא לראשונה מוכרת בטעם הענין) בשלש נקודות תחת האל"ף וכו', ובסמוך בפתיחת האל"ף, כמו "כאַחַד ממנו" (למעלה ג כב):

Comment 27

[כז] פה ת"א "ואלויאו", ואצל רבקה "וישלחו את רבקה" (למטה כד נט) תרגם עפ"י הפשוט "ושלחו" נראה כי הכא הוא מוכרח מפשטות הכתובים שאמר "ויצו עליו אנשים וישלחו" שקאי על האנשים, ואם היה לשון שלוח היה אומר וישלחהו על פרעה עצמו, ועוד שהכתוב מיותר, כי כבר אמר לו פרעה בעצמו "קח ולך" (לחו"ש):

Comment 28

[כח] מן הנראה שאברהם הגיד לו הסבה שבעבורה אמר שהיא אחותו, ולזה ציוה עליו פרעה אנשים לשמרו שלא יזיקוהו המצרים לחשקם באשתו כל זמן שעמד בארץ מפני הרעב, ושלחוהו ממצרים אחר כלות הרעב בארץ כנען (רלב"ג):

Chapter 13



Comment 1

[א] ובב"ר (פ' מא) "רבי אומר במסעות שהלך בם חזר" וזכרה התורה כן להודיעך שלום אברהם בארץ כנען שאילו קרהו נזק או חרפה באחת המקומות האלו לא היה שב אליהן בשובו ממצרים, וכן פי' רש"י ז"ל "כשחזר ממצרים לארץ כנען היה הולך ולן במסעות ואכסניות שלן בהם בהליכתו למצרים", וע"ז כתב שד"ל ואם היתה הכוונה שלן באכסניות שלן בתחלה (כדעת רש"י) היה לו להזכיר לשון חנייה, לא לשון נסיעה, כי המלון עשוי לחנות בו, לא לנסוע בו, ראיה גמורה לדברַי "ויסעו כל עדת ב"י ממדבר סין למסעיהם" (שמות יז א) והם לא הלכו בדרך ההוא מתמול שלשום:

Comment 2

[ב] ואמר אהָלים לשון רבים להודיע כי מטלטלים רבים הי' לו, ובני בית רבים, והיה צריך לאהלים רבים:

Comment 3

[ג] ובשמות (יט ח) כתב הח' ז"ל "יחדו מלה יחידה במקרא בדקדוק בעבור תוס' הוי"ו, ויפת אמר כאדם יחיד לבדו, כי לא יהיה משנה שם (פי לשון שנים, כלומר לא הי' דעות חלוקות שם רק אגודה אחת כאיש יחיד) ובתה' (פו יא) על הפ' "יחד לבבי ליראה שמך" כתב הח' ז"ל "ומלת יחד מגזרת יחיד, או חבר מגזרת יחד":

Comment 4

[ד] והמג"ט פי' כרעו, כמו שמצינו פעם אחרת (למטה טו יט) בפ' "את הקיני ואת הקניזי ואת הקדמוני" ושם פי' הח' ז"ל כמו כאן (ופי' שיש להם שני שמות, ולא על מלת אז כאשר חשבו המבארים) ועיין רמב"ן מה שפי' בזה, ועיין (בית האוצר לשכה ב' דף 130):

Comment 5

[ה] והקשה רב"ח, איך אמר ואשמאיל את עצמי, וכוונתו של אברהם לילך בדרום, אבל פי' ואשמאילה הכוונה בו ואשמאילה אותך, כלומר על כרחך תצטרך לילך לצפון וכן שמע וכן הוא בת"א בנוסחאות מדוקדקות "אם את לצפונא ואנא לדרומא, ואם את לדרומא ואצפנך", כלומר בעל כרחך, כי לא אתן לך רשות להתעכב בדרום מפני כובד המקנה אשר לי, וכן דעת רז"ל (ב"ר פ' מא ו) "אמר ליה אם את לשמאלה אנא לדרומא, ואם אנא לדרומא את לשמאלה, אמר ר' יוחנן לשני בני אדם שהי' להם שתי כורים אחד של חטים, ואחד של שעורים, א"ל אם חטייא דידי שערי דידך, ואם שערי דידך חטייא דידי, מן כל אתר חטייא דידי" פי' תרצה או לא תרצה אשמאיל אני אותך, ויהיה פי' ואשמאילה לשון מפעיל לאחרים, כי לא יתכן שיתן אברהם את הברירה ללוט לבחור לו צד הימין, וכן הוא בפס"ז (ברא' יג ט) כך אמר לו א"א ללוט אם תשמאל, ואימנה אני שאהא בדרום שהוא בנגב א"י, ואם הימן ואשמאילה אותך בצפון, וכן היה בבית אל הי' עומדים באותו הזמן, ועיין בס' חליפות שמלות, מה שמקשה וכי אברהם יבוא בעקיפין עם לוט אחיו אחר אשר אמר לו "אל נא תהי מריבה בינינו" ואיך יאמר לו כי מן כל אתר חיטיא דידי, בדרך המשל, עיי"ש מה שמתרץ:

Comment 6

[ו] שרש "ככר" "כר" הנחתו הראשונה על שטח דשן ושמן שהבהמות הרועות בו מתפטמות ביותר, כמו "כר נרחב" (ישעי' ל כג) "לבשו כרים הצאן" (תה' סה יד), והצאן הרועות בו נקראו בשם התואר "כרים", "עם חלב כרים" (דבר' לב יד) "מדם כרים ועתודים" (ישעי' לד ו) ע"ש שרועים על הכר, ונקרא השטח הטוב והדשן "כר" מלשון כריה וחפירה, ע"ש שחופרין וכורין סביבו חריץ עמוק להפליט ממנו לחלוחית המים המעופשים והחמוצים המפסידים את הזרע, לפיכך נקרא כר (אפגעשטאכען) אלא כשהוא קטן במדת שטחו יקרא כר, והעוסק בעבודת הכריה יקרא אכר, "אכר וצמדו" (ירמי' נא כג) אמנם כשהככר גדול הרבה, ומתפשט לארכו ולרחבו ביותר אז נקרא "ככר" (אויעע) כי כפילת הכ"ף של ככר להוראת ההפלגה והרבוי כדרך כל הכפילים, שהכפלתם מורה על רבוי הדבר והפלגתו כגון כרכר, חרחר, גלגל, שעשע, ודומיהם, ולפעמים נכפלו העי"ן והלמ"ד כמו פתלתל, סחרחר, ירקרק, אדמדם, ולפעמים לא נכפלה רק הלמ"ד בלבד כגון סבב, כפף, כלל, ולפעמים נכפלה רק הפ"א לבד, כגון בבל מן בל, והיינו בלבול רב, בבת עינו, בת עין, כך שם ככר להוראת גודל הכר וקבוץ כרים הרבה, כמו ככר הירדן, שהיה כל שטח האורך שהירדן מושך כלו כר נרחב (רש"פ) וכו ת"א ויוב"ע "מישור ירדן" וכן פי' הרמב"ן ככר הירדן, לשון מישור ממש הוא וכו':

Comment 7

[ז] וכן פי' רש"י ז"ל "נסע מאצל אברהם ממזרח והלך לו למערבו של אברהם נמצא נוסע ממזרח למערב", ומאוד יפלא שהוא כנגד המציאות, כי ידענו שככר הירדן מזרחי לבית אל ולעי והם הי' בין בית אל ובין העי, וכבר תמה ע"ז הרא"ם עיי"ש, והמערבי פי' שלוט תחילת נסיעתו היה למערב, ואח"כ עיקם הדרך לככר הירדן, ורד"ק פי' "מקדם כלפי מזרח מהמקום שהי' בו, כי הירדן מזרח לארץ כנען, כלומר מסעיו הי' מצד מזרח, וזה טעם המ"ם, ורנה"ו יפרש כדעת המערבי. ורש"ד בביאורו רצה לשבש ולהגיה בפי' רש"י ז"ל עיי"ש ואח"כ יפרש מקדם כמו בקדם, ר"ל מצד קדם של א"י, ואחד משמושי המ"ם הוא שתשמש במקום בי'"ת כמ"ש הרד"ק, וכן פי' הכוה"ק, ושד"ל פי' "מקדם מלת אֶל נשמטת במקומות הרבה, וכן כאן שיעורו ויסע לוט אל מקדם, ומצאנו אֶל ואחריו מ"ם "אל מחוץ למחנה תשלחום" (במד', ה, ג,) "ויצא אל מנגב למעלה עקרבים" (יהושע טו, ג) והכוונה נסע אל המקום אשר הוא מקדם לארץ כנען כי סדום למזרח ארץ כנען, ויש לתמוה על הראב"ע שכתב "כי סדום מערב בית אל", ואו"ת "ונטל לוט בקדמיתא" ענין קדימה בזמן, כי אחת מהוראות מלת קדם על קדימת הזמן כמו "חדש ימינו כקדם" (איכה ה, כא) אף כאן פירושו טרם החל אברם לנסוע נפרד לוט ממנו בראשונה, וכונת הכתוב להודיענו שלוט היה הראשון שנתעורר להתפרד מאברם, ולפי הגי' בת"א "ונטל לוט מקדמיתא" נטה לדרשת חז"ל (ב"ר פ' מא) שהסיע עצמו מקדמוני של עולם:

Comment 8

[ח] ואו"ת "בִישִין בִמְמנְהון וחייבין בִגְויָתהון" והיא דעת הברייתא (סנהד' קט א), ורש"י ז"ל נקט להיפך "רעים בגופם וחטאים בממונם" כדעת ר' יהודא (שם) וכתב הנתינה לגר ואפשר שגם לדעת הברייתא, גם לדעת רב יהודא מלות רעים וחטאים מוסבות שתיהן רק על העבירות שבין אדם לחבירו, ותיבת "לד' מאוד" הן על העבירות שבין אדם למקום, והרדי"א כתב, בעבור שגם אנשי כנען הי' בתועבותם רעים וחטאים לכן הוסיף הכתוב באנשי סדום מאוד, כי הם הי' רעים מאנשי כנען מאד. ועיין בביאור רש"ד שכתב שבא מלת "וחטאים" באתנח שלא כמשפט עיי"ש מה שיפרש, ושד"ל כתב, נראה דעת בעל הטעמים כי לד' ענינו מאד (כמו עיר גדולה לאלהים) כי אנשי סדום לא ידעו את ד', ואיך יהי' חוטאים לד', ובויכוח הקבלה (צד 80) הוסיף שד"ל פה בדברי הח ז"ל שתי מלות "וחטאים לד" וטען עליו שלא פירש על דרך הטעמים, והח' ר"י בכרך בס' (אשתדלות פ' לא) תפסו כי אין בפי' הח' ז"ל השתי מלות ויפה תפסו עיי"ש:

Comment 9

[ט] ועיין רמב"ן מה שפי' בזה, ובעל מעשה ד' טען עליו, וכן טען עליו רנה"ו, ועיין בנתה"ש:

Chapter 14



Comment 1

[א] ואו"ת "לְמֵישַר חַקְלַיָא", וכן פי' רש"י ז"ל, "כך שמו על שם שהיו בו שדות הרבה", והוא מדרז"ל (ב"ר פ' מב) "שהוא עשוי שדים שדים תלמים", ויהיה שרשו "שדד" והדגש לחסרון הכפל, וכן כתב הרד"ק כי הענין הזה נמצא בשני שרשים "שדה" "ושדד", השם ממנו יבוא משרש "שדה" והפעל ממנו יבוא משרש "שדד" "יפתח וישדד אדמתו" (ישעי' כח כד):

Comment 2

[ב] הרפאים הם שעבדו את כדרלעמר, והיא ארץ עוג מלך הבשן שהיא ארץ רפאים, וכתוב "כי רק עוג מלך הבשן נשאר מיתר הרפאים" (דבר' ג' יא) והוא היה מולך בעשתרות ובאדרעי היא ארץ הבשן אשר היתה לחצי שבט המנשה, והוא המקום בעצמו שנזכר כאן עשתרות קרנים, והמקום הזה היה בין שני הרים גדולים ולכן נקרא קרנים, והוא מקום שאין החמה זורחת שם, ושם נאספו למלחמה (ועיין סוכה ב א) "העושה סוכתו בעשתרות קרנים" פירש"י עשתרות קרנים שני הרים גדולים והשפלה ביניהם, ומתוך גובה ההרים אין החמה זורחת שם בשפלה, ועיין ערוך ערך עשתרת:

Comment 3

[ג] וכן ת"א אֶמְתָנַי, ויוב"ע תרגם אֵימְתָנַי, וכתב הרלב"ג הם שמות מורים על גודל האנשים ההם וחזקם כמו שת"א, והנה ספר לנו זה להודיענו גבורת אלו האנשים והמלכים אשר נצח אברהם במתי מעט:

Comment 4

[ד] והשיג עליו הרד"ק ואמר, ואלו היה מקור מן הדגש היתה הה"א קמוצה, והנה היא פתוחה, אך הוא שם והנפרד הֶרֶר בשקל אֶרֶץ והמ"ם לכינוי, ולא מקור מהדגוש מפני פתחות הה"א, וכן הוא דעת רש"י ז"ל שפי' "בהררם בהר שלהם", כי הוא שם דבר עם הכינוי ע"מ "בחרבם" "במלכם" ודומיהם, וכן כתב הרא"ם שאין לנו לגזור פועל משם העצם, ורוו"ה כתב כי בחומש כ"י ישן נושן מצא נקוד בהררם, הה"א בקמץ ומתוג, והרי"ש בח"פ, וזה היה גי' הראב"ע בלי ספק, וסרה מעליו טענת הרד"ק:

Comment 5

[ה] ורוו"ה כתב כי אין מלת "את" כאן לסימן הפעול, כי אמר אחריו "ארבעה מלכים את החמשה", גם אין טעמו כטעם "עם", אמנם הוא לסימן הפועל, כמו "ובא הארי ואת הדוב" (ש"א יז לד) "ואת מלכינו שרינו" (נחמי', ט, לד) וכ"נ מן המסורה:

Comment 6

[ו] וכן פי' הרלב"ג הרדי"א החזקוני ורוו"ה, כי מרצונם נפלו להחבא שם למלט נפשם, והוא לשון "על פני כל אחיו נפל", (למטה כה יח) שהרי הבארות הנזכרים לא שהי' מלאים טיט לח, אלא ע"ש שמוצאין מהן אדמה לעשות טיט:

Comment 7

[ז] עיין יהל אור, וכן הוא (יבמות יג ב), מאמר ר' נחמיה, ותנא דבי ר' ישמעאל, ובאה הה"א בסגל כמו סֶלָה, ועיין רש"י ז"ל שמחלק בין הָרָה לההרה, ודעתו כי ההרה פי' לההר והוא הידוע ומפורש בפרשה, אבל הָרָה פי' להר אחד בלתי ידוע, ולכן כתוב כאן הָרָה, כי כל אחד נס לאיזה הר שיהיה באשר מצא תחילה:

Comment 8

[ח] ובפדר"א (פ' כז), בא מיכאל והגיד לאברהם שנאמר ויבא הפליט, ולמה נקרא שמו פליט, בשעה שהביא הקב"ה את סמאל וכת שלו מן השמים ממקום קדוש, אחז בכנפיו של מיכאל להורידו עמו ופלטו הקב"ה מידו, ולפיכך נקרא שמו פליט ועליו אמר יחזקאל (יחז' לג כא) "בא אלי הפליט", פי', שלכן כתיב שם וכאן "הפליט" בה"א הידיעה:

Comment 9

[ט] ורנה"ו כתב, ואולי והרק חנית, גם הוא יוצא לשלישי, והוא משל בדרך השיר, יבקש מאלהיו שיחליץ מלאכיו עבורו להלחם עם שונאיו, כמו שסמך, ומלאך ד' דוחה, ומלאך ד' רודפם:

Comment 10

[י] עיין רש"י ז"ל, ורד"ק פי' "הנערים שחנך אותם ולימד אותם" ומזה בתלמוד "ולא קראתי שם לחבירי בחניכתו" (מגילה כח א) פי' השם שהי' מורגל בו להקרא בילדותו בשם לווי להקטין הענין ולכשיגדל ישוב לו לגנאי, ובגיטין (דף פז ב) "כתב חניכתו וחניכתה כשר" פי' שם לווי ולא הזכיר שמו ממש:

Comment 11

[יא] פירוש מלת גימטריא, בלשון יונית ענינו חכמת מדידת הארן, ובמשנה במובן חכמת החשבון ביחוד (אבות פ"ג, יח), ובאגדה השתמשו בשם זה לצירוף סכום מספר האותיות, לרמז ענין אחד, תוצאות בגי' הכי הוה (ברכות ח א) "נא" בגי' נון וחד הוי (שבת יו"ד ב) "השטן" בגי' תלת מאה ושיתין וארבע הוי (יומא כ, א) וכן בדוכתי טובא השתמשו בשם זה, ועיין מה שכתבו בזה הגדולים חקרי לב, הערוך ומוסף הערוך והתשבי וערוך השלם ערך גימטריא, ועיין תוי"ט אבית (ספ"ג, מ, יח) והג' יעב"ץ בלחם שמים על אבות כתב "אמנם היונים משתמשים במלה זו, לענין חשבון המדידה, אבל חז"ל נהגו להשתמש בה לענין מספרי האיתיות והתיבות, וזהו האמת בפי' לשון גימטריא המצוי בדרז"ל, אעפ"י שלדעת הר"מ הוי אומר זה חשבון תקופות וכו':

Comment 12

[יב] ובדרז"ל (ב"ר פ' מג) "המקום הזה מצדיק את יושביו, ומלכי צדק, אדני צדק, נקראת ירושלים צדק שנאמר צדק ילין בה", ורנה"ו פי' כי אברהם קרא שמו בשם מלכי צדק ועל שמו קראו אח"כ המלכים שמלכו בה בשם צדק, וקראו מלכה בימי יהושע אדוני צדק:

Comment 13

[יג] ובפס"ז (ברא' יד יח) "זה שם בן נח שהיה צדיק ונהרג בנו וכו', ומי היה בנו כדרלעומר מלך עילם":

Comment 14

[יד] ול"נ כי שלם שם המחוז ההוא אשר שם ערים רבות שכם ושילה ונוב וגבעון, וגם ירושלים היתה במחוז ההוא (רש"ד):

Comment 15

[טו] עיין בביאור שד"ל שהביא כמה דעות שעיר אחרת היתה בימיו הנקראת שלם, והיא קרוב לבית שאן והי' מראים בה חרבות ארמון גדול שהי' אומרים שהוא בית מלכי צדק:

Comment 16

[טז] עיין בכוה"ע לשנת תקצ"א (צד 32) מה שכתב הח' יהודא לבית ייטלש, ובנתינה לגר מה שכתב ע"ז:

Comment 17

[יז] רש"י ז"ל פי' (תה' קי ד) יש במשמע כהן כהונה ושררה, ועל פסוק "ובני דוד כהנים היו" (ש"ב ח יח) פי'. הרד"ק שרי כהונה, ויוב"ע תרגם רברבין וכן פי' רש"י ז"ל, והרלב"ג פי', שרים ומושלים, ועיין רד"ק שרש "כהן", שכתב ששם כהונה כולם בענין עבודה בגדולה, כי הכהנים היו עובדי השם וראשי העם, "וגם הכהנים הנגשים אל ד' " (שמות יט כב) אינו אומר על בני אהרן כי אם על הבכורות, וכל עובד יקרא כהן, וכן עובד ע"ז, כמו "כהן מדין" (שם ג א) "רק אדמת הכהנים" (למטה מז כו) "היה כהן לדוד (ש"ב, כ, כו) עובדו ובעל עצתו, ונשמע אליו בראש כולם כי האהוב הנאמן עובד לאוהבו בעצותיו הנכונות, "וכן אתה כהן לעולם" (תה', קי, ד,) כלומר עובד השם וראש ישראל", ועיין הרכסים לבקעה מה שפי' בזה:

Comment 18

[יח] ועיין מורה בפ' החמשים מהח' השלישי, שכתב כי התורה הודיענו איך חם לבבו על קרובו ומסר נפשו לסכנת המלחמה כדי להצילו:

Comment 19

[יט] כמו שכל דבר טובה בארץ יקרא ברכה, ככה כל מדה טובה בנפש הפועלת טוב נקראת ג"כ ברכה, וע"כ כשגמר שלמה בין שמעי למות, והיה המשפט צדק ומישרים, לא מצד שנאה ונקמה, חתם דבריו, "והמלך שלמה ברוך" (מ"א ב מה) וכן במשנה "ברוך הוא שאין לפניו עולה ולא שכחה ולא משוא פנים ולא מקח שוחד (אבות ד, כב) פי' הוא ברוך וכל דרכיו ברכה וטובה, וזה הוא ענין הברכה שאנו נותנים להשם ב"ה שאנו מודים, שכל מדותיו צדק ומישרים, וכן אמר מלכי צדק וברוך אל עליון אשר מגן צריך בידיך, כלומר זה שמגן צריך בידיך, לפי שברוך הוא ועושה מעשיו בצדק, כי ראוי אתה לכך בעבור צדקתך ויושר לבבך (רנה"ו):

Comment 20

[כ] לא רצה לקחת לעצמו מחוט ועד שרוך נעל, אבל, חלק גבוה הפריש לתתו לכהן, וכן היה מנהגם אעפ"י שלא נתנה תורה בימיו, וכן ביעקב, וכל אשר תתן לי עשר אעשרנו לך (למטה כח כב):

Comment 21

[כא] והריק"ם יקשה לדעת המפרשים, איך היה נותן אברם משל מלך סדום למלכי צדק, והוא לא רצה לקחת לעצמו ויתן לאחרים, זה לא יתכן, ויפרש כי מלכי צדק נתן לאברם בשכרו המעשר מן הדין, כי מלך סדום אמר לאברם תן לי הנפש, והרכוש קח לך, ואברם אמר אם מחוט ועד שרוך נעל, אמר מלכי צדק לאברם מן הדין תוכל לקחת המעשר מן הכל, ולא תקח דבר ממלך סדום, כי שלך הוא המעשר מן הדין, כי כל מציל ממון חבירו, המעשר הוא שלו על שטרח להצילו, וכן פי' החזקוני, ויתן לו מלכי צדק לאברם מעשר מכל, ואם תפרש להיפך שנתן אברם למלכי צדק מעשר, נמצאת אומר אברם עיכב לעצמו מן השלל, וכבר אמר הוא, "אם מחוט ועד שרוך נעל" וגו':

Comment 22

[כב] כן פי' רש"י ז"ל, וכ"ת יוב"ע, וכן פי' הרד"ק והרלב"ג, ועיין מה שפי' הרמב"ן ז"ל, ואו"ת "אַרֵימִית יָדַי בִצְלו", וכתב האוג"ר יָדַי בלשון רבים, כי בעברי הטעם לשבועה, ונשבעין ביד אחת, ובתרגום הטעם לתפלה, ואין פורשין בתפלה כף אחת אבל שתיהן, ועיין לחם ושמלה מה שכתב ע"ז, ובב"ר (פ' מג) דריש לה בג' לשונות, מלשון תרומה, ומלשון שבועה, ומלשון שירה, כמו "אלהי אבי וארוממנהו" (שמות טו ב), ומזה הלשון נראה שהוא דעת אונקלס, כי מלת "צלו" לאו דוקא על התפלה והבקשה, אבל גם על השבח וההודאה, וכל אמירת דברים לפני ד', (ועיין תוס' שבת יא א) ד"ה "כגון רשב"י" (ורש"י תענית יב א) ד"ה "בצלו":

Comment 23

[כג] והרדי"א כתב לפי שלא נשתלם בדרך נבואיי לא הזכיר השם המיוחד, ואמר בלבד "אל עליון":

Comment 24

[כד] והגאון רבינו סעדיה ז"ל, פי', אם מחוט ועד שרוך נעל הזכיר הכתוב הצומח והחי והדומם שהם הקנינים כולם שהם ברשות המדבר, אם מחוט זה הצומח, וכולל התבואה והפירות, עד שרוך נעל זה החי, וכולל הבהמות והעופות, ואם אקח זה הדומם, וכולל הכסף והזהב ואבנים טובות ומרגליות, ולכך הוסיף ואמר "ואם אקח מכל אשר לך" וגו', ורוו"ה פי' חוט הוא תכשיט של ראש כבשבת (דף נז א), חוטין שבראשי הבנות, והן חוטיך של משי שקושרין בהן שערותיהן, "שרוך נעל ת"א "עַרְקַת מְסָנָא" רצועות המנעל, ובא עד מכף רגל ועד ראש:

Comment 25

[כה] והרד"ק פי' שהיו"ד אינה לכנוי המדבר אבל היא לרבים כמו בכנוי אעפ"י שהיא נראית, ובלא מ"ם, הנה כמוהו מצאנו הרבה יו"ד הרבים נראית, כמו "וקרע לו חלונָי" (ירמי' כב יד), ועיין "יהל אור", וכתב הרש"ד בביאורו, והנה כולם לא יצאו ידי חובתם בביאור מלת "רק" כי לפי' הרד"ק הוא כפול, ולפי' הראב"ע ראוי להכתב קודם בלעדי, אבל לדעת המתרגם האשכנזי מלת בלעדי חוזרת על אברם, שאחר שאמר שאינו רוצה ליהנות ממנו מחוט ועד שרוך נעל, רצה לחזק דבריו, ואמר בלעדי, ר"ל המדה הזאת להתאוות ממון אחרים רחוקה היא ממני, ולא תפצר בי, כי לא אקח, רק אשר אכלו הנערים, הם יקחו חלקם, והרביע שעל מלת "בלעדי" שהוא מפסיק גדול יסייע לביאור הזה:

Comment 26

[כו] הנה בפסוק הזה זכר נערים ואנשים, ואח"ז הזכיר ענר אשכול וממרא, אף כי לפי הפשט לא הלכו עמו ונשארו על הכלים עיין בפי' רש"י ז"ל ע"ז, (ועיין בחזקוני שפי' למעלה על פ' טו) "וירדפם עד חובה אשר משמאל לדמשק" וז"ל שם "כי שם היו דרים בני משפחתו של אליעזר, כמו שת"א גבי הוא דמשק אליעזר, וסייעו הם לאברם בגינו של אליעזר, ונראה שלפיכך זכר כאן נערים ואנשים:

Chapter 15



Comment 1

[א] וכן כתב המורה בפמ"ו מהח' השני "וכמו שבא באברהם, היה דבר ד' אל אברם במחזה לאמר, ונאמר במראה הנבואה ההוא, ויוצא אותו החוצה, ויאמר הבט נא השמימה וספור הכוכבים, וזה מבואר שהוא מראה נבואה", ועיין מורה בפמ"א ובפמ"ה מהחלק השני, ועיין רדי"א שהאריך בזה, וברמב"ן ז"ל, ורנה"ו פי' במחזה, לא שהנבואה הזאת קרויה מחזה, אלא הודיע שהיה אברהם יושב במחזה, מסתכל בעין לבו על עניניו, ומה יקרה לו אז במחזה זו, בא אליו דבר ד' שהיא הנבואה, ורוו"ה כתב שהוא הפחות שבלשונות נבואה, וגם בבלעם בן הנכר נאמר כן, והוא כעין חזיון לילה וחלום, ולכן אין לתמוה מה כל החרדה הזאת שחרד אברהם אחרי כי הובטח פעם אחר פעם בזרע וברכה, שזאת היתה לו כמדבר בחלום וחזיון לילה, אבל אחרי הגלות נגלה אליו דבר ד' כאחד הנביאים, כמ"ש והנה דבר ד' אליו, הוא באמונתו יחיה והאמין בד':

Comment 2

[ב] עיין אוג"ר שכתב שהגי' בת"א "דְלָא וְלָד" בדלי"ת וכתב שכן הוא בנוסחאות ספרים ישינים וכן הוא הגי' בס' "יא"ר" עיי"ש שיפרש מלתא בטעמא ופי' מלת "ערירי" הוא תואר השם, או תואר הפעל לאיש בודד ומת בלא בנים, ואף שהי' לו בחייו ומתו נקרא ערירי, (ועיין בספרא קדושים סי' ק"כ וסי' רפ"א) שמפרש "אם יש להם בנים קוברן את בניהם, אם אין להם בנים מתים בלא בנים", ועיין התוה"מ שמפרש מ"ש "ערירים יהיו הוא, שאם י"ל בנים ימותו בניהם והם יהיו ערירים, "עררים ימותו" היינו אם אין להם בנים ישארו כך עד מותם וכן פי' ביבמות (נה א') והוא טעם אחד עם ערער שהוא נעזב מאין עוזר ומשגיח עליו, ורש"פ פי' שהוא לשון עָרום (ושרש ערה כמו עריה) ר"ל משוללים מבנים וקרוב לו והיה כערער בערבה ירמי' יז ו) מלשון התגלות ושלילה מן הכסוי שנשרו עליו וענפיו או קניניו והוא ערער וערירי:

Comment 3

[ג] ורוו"ה פי', שהמ"ם שרש כמ"ם של מלך, משך, וטעמו הקביעות והתמידות במקום שלא יזוז משם וטעם בן משק ביתי, הקבוע בבית שלא יזוז משם, ושד"ל פי', משק מן שקק, ענין תנועה והשמעת קול, וכן "ישק כל עמי" (למטה מא מ) יתנועע ויתנהג כל עמי, ומשק אין לה אח, ובאה כאן להיותה לשון הנופל על לשון "דמשק" שאחריה, והכוה"ק יפרש, מענין "משיקות אשה אל אחותה" (יחז' ג יג) שענינו התחברות ודבקות, כלשון "חוברות אשה אל אחותה" (שם א ט) וטעם משק ביתי, המחובר אתי והמדובק באהבה עמדי, נגד מה שאמר תחלה ערירי שהוא מחוסר בן להשתעשע אתו באהבה:

Comment 4

[ד] ושד"ל השיג עליו, וכתב, כי זה רחוק ודחוק, ועדיין נשאר התאר קודם לשם, והיה משפטו הוא אליעזר בן דמשק, ודעתו ששתי המלות "דמשק אליעזר" שם אחד הן ולא שהיה מדמשק, והרד"ק פי', אפשר כי חסר יו"ד היחס, ר"ל דמשקי, כמו שבט הימני, וכן ת"א "דמשקאה" או אפשר שהיה שמו דמשק כשבא אל אברם, והוא קרא אותו אליעזר, כדרך המלכים והשרים שמכנים שם למשרתיהם לסמן חבה כמשה ליהושע, ופרעה ליוסף, ואליעזר לשון עברי הוא, ופעם קרא אותו בשם אחד, ופעם בשני השמות, ורנה"ו פי', בן עבדי אליעזר, ושם הבן הזה היה דמשק, על שם עיר דמשק, ואליעזר זקן בית אברהם הפקיד הבן הזה להיות המוציא ומכניס, וע"כ קראו משק ביתי, כמו "ועל פיך ישק כל עמי" (למטה מא מ) ועיין שרשי לבנון, שרש "בר" ובהערות שם:

Comment 5

[ה] והרד"ק פי', כל אשר בתוך הגוף נקרא מעים, וכן וצאצאי מעיך (ישעי' מח יט), וכן פי' בשרש "מעה" והוא כולל האיברים הפנימים הריאה והלב והכבד והדקים, ונהגו קריאתם מעים בלשון שנים, מפני הדקים שהן כפולים ומסובבין, וכן הריאה היא שתי ערוגות, וכן יאמר "ותורתך בתוך מעי" (תה' מ, ט) כאלו אמר בתוך לבי, ולפי שהלב עקר המעים, כי הוא עיקר חיי הגוף, תלה המעים בו, "ומעי חמרמרו" (איכה, א כ) הוא על הדקין ועל שאר המעים, כאלו נעכרו ונשחתו, ומה שאמר "ומעיו עשת שן" (שיר ה, יד) אומר על הבטן, ולפי שהמעים מבפנים לבטן קרא לבטן מעים, וכן תרגום "בבטנה" (למטה כה כד) "במעהא", ורלב"ג כתב "אמר זה לפי שהזרע יהיה ממותר המזון האחרון ההוה בכלי הבישול, והוא הלב והכבד, וכבר נקראו האיברים הפנימיים מעים בלשוננו, כאמרו "ותורתך בתוך מעי", שהרצון בו בתוך לבי, ורש"פ ויריעות שלמה (חוברת ג' יר' א) פי' "מעי" שהוא ג"כ מלשון תנועה, במה שהם בתנועה וטחינה תמידית לעכל המזון ולדחות המותרות:

Comment 6

[ו] רש"י ז"ל והרד"ק ורע"ס ורש"ד פי', שהאל חשבה לאברהם לזכות, וכן דעת אונקלס, וכן פי' המורה בחלק שלישי פ' נג, עקרים מאמר א' פ' כא, ולא כן דעת הרלב"ג, והרמב"ן והטור על התורה, והרדי"א, ובכור שור, ודעתם שאברהם חשבה להקב"ה צדקה וחסד, וכן הוא בזהר נשא (דף קמח א) ויחשבה לו צדקה, אנא שמענא דקוב"ה חשבה לאברהם, ולא איתישבא בלבאי א"ל הכי אוקימנא, ולאו הכי הוה, ת"ח, ויחשבה, ויחשוב לו, לא כתיב, אלא ויחשבה, אברהם וודאי חשבה לקב"ה, והחזקוני פי', ויחשבה לו צדקה, אברם חשב לו לעצמו שאין הקב"ה נותן לו בזכותו זרע אלא צדקה עושה לו", ולפי"ז כנוי ויחשבה, ישוב למה שאחריו למלת צדקה ובא הכנוי קודם הידיעה:

Comment 7

[ז] עיין נתה"ש שביאר ענין הצדק והמשפט, ובביאור הג' מלבי"ם על התורה שביאר ג"כ השמות האלו:

Comment 8

[ח] וההבדל בין צדקה לצדק, צדקה מעשה טוב לפנים מן השורה, וכוללת גם הנמשך מפאת החנינה והנדיבות, אף אם לא יחייבו המשפט חיוב גמור, וצדק הוא שורת הדין, ולא יאמר כ"א על המחויב מפאת המשפט, וכן יאמר הח' ז"ל (דבר' כד יג) "ועל דעת המעתיקים כי יש הפרש במקומות בין צדק לצדקה":

Comment 9

[ט] והרמב"ן ז"ל השיג עליו בזה עיי"ש:

Comment 10

[י] ושד"ל פי' אשר הוצאתיך מאור כשדים סבבתי שיצא אביך מאור כשדים ויבא לחרן, וכשהיית בחרן אמרתי לך לצאת משם ולבוא ארצה כנען:

Comment 11

[יא] וכן פי' הרמב"ן ז"ל, ביקש אברם שידע ידיעה אמיתית שיירשנה ולא יגרום חטאו, או חטא זרעו למנעה מהם, או שמא יעשו הכנענים תשובה, ויקיים בהם רגע אדבר וגו' ושב הגוי וגו', והקב"ה כרת עמו ברית שיירשנה על כל פנים:

Comment 12

[יב] וז"ל הרמב"ן ז"ל "פירש ר' אברהם בת שלש שנים, אבל אונקלס אמר שלש, וכן הדבר כי בת שלש לא תקרא עגלה כמו ששנינו וכו'", ואתמה על הרמב"ן ז"ל, הלא הח' ז"ל לא פי' על "עגלה", והתחיל מעז משולשת, ופירשה, ודעתו על "עגלה" עוד לא גילה לנו ומאין ידענו איך דעתו על "עגלה" וגם מה שלא פירשה, הלא דבר הוא, ואני אומר שדעתו על "עגלה" ג"כ כדעת רז"ל וכדעת אונקלס וכדברי הרד"ק, כי בת שלש לא תקרא עגלה, ע"כ לצאת מן הספק התחיל לפרש מעז משולשת, והנה בכ"י הנוסחא בת"א "עֶגְלָא תִלְתָא", וכן בדפוס ווין תרי"ט, והפי' מעגלה תלתא פי' רש"י ז"ל (פסחים סח א שבת יא א) שלישי לבטן שהוא משובח, מפני שהבהמה בקטנותה אינה עדיין בכחה, והולד ראשון ושני אינו בריא, (ובעירובין סג א, סנהד' סה ב) פירש"י ז"ל עגלה תלתא, גדול כאלו הגיע לשליש שניו ונגמרה גדילתו, דהכי שביחו ומעלי למיכל, כי אז הוא עומד בעיקר טעם בשרו, ועיין תוס' גיטין נו א ד"ה "עגלא תלתא" שפי' בריא וטוב, וישיג על המפרש שלישי לבטן, ועל המפרש שגדל שליש עיי"ש, ונראה שהנוסחא הנכונה בת"א "תְלָתָא" וכן נראה מהרמב"ן ומהרד"ק שהביאו ת"א שכן היה הנוסחא לפניהם:

Comment 13

[יג] והרד"ק בשרשיו שרש "שלש" פי' "בת ג' שנים או שלישית לבטן" וסתר דברי עצמו שכתב בשרש "עגל" (הבאתי למעלה יהל אור כ"ו) והרדי"א פי' שלא היה מכל מין ומין אלא אחת, וטעם משולשת שהי' שלשה מינים, עגלה, עז, ואיל:

Comment 14

[יד] וההבדל שבין איל לכבש פי' רז"ל (פרה א ג) כבשים בני שנה, ואילים בני שתים, בן י"ג חודש אינו כשר לא לאיל ולא לכבש ונקרא לר' טרפון "פלגס":

Comment 15

[טו] ולד"ק יסודו "נוז" בתוס' הלמ"ד לבנין השם בהוראת העתקה ופריחה, ומזה העופות בעת שמתחילים לפרוח:

Comment 16

[טז] וכתב הרלב"ג, כי כן הי' דרך כורתי ברית שהי' חולקים דבר אחד לחצאים והי' עוברים בין החלקים ההם להורות על שהם שבו כמו גוף אחד לחוזק האהבה אשר ביניהם, ועיין עיקרים (מאמר ד, פרק מה) מה שמבאר שהי' כורתים בע"ח לשנים ועוברים בין הבתרים, לאות כי כמו ששני הבתרים ההם הי' גוף אחד כבעל חיים ההוא בהיותו חי, והיה כל חלק מהם מרגיש בצער חבירו עד שכאשר הי' מגיע חולי או נזק בחלק האחד, היה חבירו מרגיש בחולי או הנזק ההוא, ולא הפריד בין שני אלו החלקים רק המות, כן שני האנשים כורתי הברית יהי' כגוף אחד בהיותם בחיים לא יפריד ביניהם רק המות, עיי"ש שמבאר בארוכה עד"ז, ולדעת רש"י (ירמי' לד יח) היו עוברים בין הגזרים להורות שמי שיעבור על דברי הברית יכרת ויאבד כבעל חיים ההוא אשר כרתו לשנים, ועיין (למטה טו יז הערה צ):

Comment 17

[יז] ובדרז"ל הושאל השם, "איש" אל המלאך גבריאל בסמך אל המקרא "והאיש גבריאל", ועל מה שנאמר ביחזקאל (ט' ג) "ויקרא אל האיש הַלָבִש הבדים" אמרו (יומא ע"ז א) אמר רחב"ב אלמלא לא נצטננו גחלים מידו של כרוב לידו של גבריאל וכו' ונאמר גם שם "האיש" על גבריאל:

Comment 18

[יח] וז"ל המורה בחלק ראשון פ"ו, "איש ואשה שני שמות הונחו תחלה לזכר ונקבה מבני אדם ואחרי כן הושאלו לכל זכר ונקבה משאר מיני בע"ח, אמר "מכל הבהמה הטהורה תקח לך שבעה איש ואשתו", כאלו אמר זכר ונקבה, ואחר כך הושאל שם אשה לכל ענין מוכן ומזומן להתחבר לענין אחד, אמר חמש היריעות תהיינה חוברות אשה אל אחותה, (ועיין למעלה ו יח קרני אור הערה סו):

Comment 19

[יט] וכן פי' הרלב"ג "הרצון בזה שהוא שם אחד מהבתרים שבתר לקראת הבתר אשר היה זוגו כי איש ואשה בכמו זה הענין בלשוננו אמר בכרובים וביריעות":

Comment 20

[כ] ולפי דעת בעל מקור חיים ואהל יוסף הגי' "שוין המה" ופירושו כי האדם והבהמה שוים המה בזאת המלה, כי שם איש נופל על האדם והבהמה כאשר מצאנו כתוב "איש ואשתו":

Comment 21

[כא] ובעל אוצה"ש כתב, כי הוא עוף טורף אשר בארצות החמים, והמה לפתע פתאום יעופו ויבואו מתחת השמים רגע יחושו ויריחו נבלת בהמה חיה ועוף:

Comment 22

[כב] עיין בשפת יתר סי׳ ז מה שמביא הח ז"ל בשם הגאון (רס"ג) "כי אחר שנתח אברהם אבינו את העגלה והעז והאיל ישחט הצפור (לא מצאנו כן במקרא, רק "ואת הצפור לא בתר", ובמלת צפור נכלל התור והגוזל) החיים הקב"ה לאות כי יעשה מה שדבר אליו, ועל זה האמין בו אברהם, כי לולי זה במה היה מאמין שיעשה הקב״ה מה שדבר לו ? ור׳ אדונים (הוא דונש בן לברט) אמר שירידת אש מן השמים היה אות גדולה, ואני אומר שדרך הגאון לרדוף אחר קדמונינו ז"ל, והם אמרו זה מדעתם, כי מאיזה מקום ראה ראיה על תחית המתים" עכ"ל ועיין בכרם חמד מחברת חמישית מכתב וי״ו שכתב ע״ז וז"ל "וכל הקורא ישתומם מה ענין ברית בין הבתרים לתחית המתים הלא היתה הבטחת השם רק על החיים לעת גאולת מצרים, ולא כי יחי' המתים, גם שאלתי את פי נבוני לחש בקיאים במדרשים ואגדות איה אמרו קדמונינו ז"ל, אשר לפי דעת הראב"ע הגאון הלך בעקבותם לאמר כי האות היה, כי החיה ה׳ את הפגרים ואין משיב עכ״ל, עיי״ש מה שביאר ליישב דברי הח' ז"ל, ועיין בגל נעול מה שהביא ג״כ לישב דברי הח' ז"ל עיי"ש, ועיין "יהל אור" מה שהבאתי דעת רש״י ז"ל לפי' גי׳ הס"א, ולפי גי׳ שלנו ברש״י "על הפגרים על הבתרים״, וכן פי' הרמב"ן, שירד העיט על הפגרים לאכול אותם כמנהג העופות וישב אותם, וכן פי' הרלב"ג הם הפגרים הם הבתרים שזכר תחלה אשר בהם ישלם כריתת הברית:

Comment 23

[כג] הכתוב הודיע טוהר לב אברהם שלכבוד המקום שציוהו על כך לא הניח הדורסים לנגוע בהם:

Comment 24

[כד] כי למען הקיצו מתרדמתו לכרות ברית עמו בהקיץ ודעת שלמה, הפיל עליו אימה שהפחד מעביר חבלי שינה (רוו"ה):

Comment 25

[כה] ומנחם ז"ל פי' (מחברת מנחם שרש אזרח) "כאזרח רענן מתלחלח ומתצמח כאשל הנשרש, ואזרח מאזרחי בני אדם אנשי שרשים המה", וכן פי' רש"י ז״ל שם בתהלים בשם מנחם, וכן תיוב"ע "כאילן יציב״, כי כן הוא בארמית "יְצִיבָא" שעיקר הוראתו מטע שהשתרש בארץ, ומהוראתו העיקרית הזאת בא ביחוס אל עץ הגדל במקום מטעו ושתולו, ולא הובא כזמורת זר במקום אחר, ובדרז"ל (ב"ק מב א) "יציבא בארעא וגיורא בשמי שמיא", פי׳ משל הוא כלומר האזרח למטה והגר למעלה:

Comment 26

[כו] הרש"פ יבאר כי שם ניגר הנחתו על הנזילה, והוא מושאל מן שם "גר" שהנחתו על הגרירה והטלטול שיתגורר הדבר ממקום למקום בלתי נשאר במקום אחד:

Comment 27

[כז] בס׳ "צחות״ ביאר הח' ז"ל, טעם כל האותיות, נקודתן וצורתן, וכתב, כי אות גימל יתכן להיותו מלשון השלמה, ושילום הדבר, וקרוב מגזרת "ויגמול שקדים" (במד' יז כג) (פי' שהוא השלמת ובישול הפרי) וצורתו קרובה מצורת הבי"ת (פי' גם היא סגורה משלשה צדיה, ופתוחה מצד השמאלי קרובה לצורת הבי"ת ב) וכאלו נשלם הַבַיִת (דאם הויז), ושם, אות <b>ריש</b> טעם שמו כמעשה הלשון כאילו יִכָרֵת (פי׳ כאלו יכרת הרי"ש מן המבטא, בעבור שהוא כבד מאוד על הלשון, וזה הוא מלשון רי"ש, שהוא ענין דלות וחסרון שנכרתו הקנינים מהאדם) וממנו ראש ועושר אל תתן לי״ (משלי ל, ח) גם צורתו קרובה מהטעם (פי׳ גם צורת הרי״ש קרובה מענין כריתה וחסרון, כי צורתה היא צורת אות למ״ד שנכרת ראשה כזה רֹ לֹ) ולחבר הגימ"ל עם הרי"ש "גר" ויהיה פי' שנכרתה היניקה והגמול שהיה יונק וגומל מהענף, וכן הגר נכרת ממשפחתו, והנה שם בס׳ "צחות" בשער האותיות (סוף צורת אל״ף) יאמר הח׳ ז״ל "וקודם שאזכור שער האותיות, אומר דבר כלל בכל, כי כל טעם שאני אומר בצורת האותיות, ובשמותם, גם אשר אמרתי בצורת השבעה מלכים ושמותם לא קבלתים מרבי, ולא למדתי מספר, רק דרך סברא, ויתכן המשכיל הבא אחרי, שיוציא גם הוא טעמים לאשר הזכרתי יותר נכונים מהטעמים שלי", ועיין כ״ח מחב' שמינית אגרת ה', שתפסו את הח' ז״ל, שזה סותר למה שכתב פה על הפ' "כי גר יהיה זרעך״, כי הנה הוא חושב פה טעמו לדבר אמת ויציב ונכון וקים״ והנה האמת יורה דרכו, שזה אינו תפיסה כלל:

Comment 28

[כח] עיין שמות יב מ, ששם פי' הח' ז"ל, כי חשבון ד' מאות שנה הוא מיום שנולד יצחק, ואלה השלשים שנה הנוספים מספרם מיום שיצא אברהם מארץ מולדתו מאור כשדים, ובא עם אביו אל חרן, כאשר כתוב "ויבואו עד חרן וישבו שם", ואברהם ישב עם אביו בחרן חמש שנים ובא אל ארץ כנען, והוא בן עה שנ״ה, ולא שב אל חרן, וכאשר נולד יצחק תמו שלשים שנה מיום שיצא אברהם מארצו, וכן פי' הגאון רבינו סעדיה בפי' על התורה, וכן כתב בס' (האמונות והדעות מאמר ח׳ פא), ועיין ברייתא דל"ב מדות מדה לב ממוקדם ומאוחר שבפרשיות, ובבמד"ר פי"ד י"א בקרבן אחירע בן עינן, ובתרגום שבעים זקנים תרגמו "ומושב בני ישראל אשר ישבו במצרים ובשאר ארצות שלשים שנה וארבע מאות שנה", וזה אחד מי"ג מקומות בתורה ששינו לתלמי המלך, כי באמת לא ישבו במצרים אלא ר"י שנה, ובתורה לשומרונים "ומושב בני ישראל ואבהתון דדערו בארע כנען.... בארע מצרים תלתים שתה, וארבע מואן שתה", ואחריהם נמשכו גם יוסף פלאווית בקדמוניות שלו, וכן מתורגם בתרגום אלכסנדרי, וכתב שד"ל, כי כבר הסכימו חשובי האחרונים שאין זה אלא תיקון מסברא, והרדי״א פי׳ שהגזרה האלהית היתה ארבע מאות שנה כדבר השם, וכשנשלמו היה מוציאם ממצרים, אם לא שישראל הוסיפו לחטוא שם, ולכך נתארך גלותם שלשים שנה לא מכח הגזרה, כי אם בסבת חטאם המחודש:

Comment 29

[כט] ולפני הרמב"ן ז״ל, היה נוסחא אחרת בפי' הח׳ ז״ל, וז"ל הרמב"ן ז"ל "ור"א אמר ידוע תדע כי גר יהיה זרעך בעבדות וענוי עד קץ ארבע מאות שנה, וגם יעבודו מן היום הזה", פי׳ שהעבדות התחילה מהיום, כי כל הגרים המה עבדים למלכי ארץ, וכל גר בארץ יעבוד במושל בה, כפי חקי מדינה ומדינה, והא"י רוצה לשבש הספרים שכתוב בהם "מהיום", וכתב שבקצת ספרים כתוב "ארבע מאות שנה עד סוף זה הקץ מיום שנולד יצחק", והוא הנכון ועיין ברד"ק שמפרש ג"כ "שיהי׳ גרים בארץ לא להם עד תשלום ד' מאות שנה מיום שיהיה לו זרע, ועוד שלשים שנה מהיום" ׃

Comment 30

[ל] עיין יהל אור, ואו"ת, "דיפלחון בהון" וחוזר על הנעבד, כלומר התוספות והרבוי של הגוי אשר יכריחום ויאנסו אותם לשעבדם יותר מן הראוי, אני אדון ואשפוט, ואמר יעבודו, ולא אמר אשר יעבידו בם, להורות שהם יעבדו באמונה, ואעפי״כ יענו אותו ׃

Comment 31

[לא] אינו על הקבר שיקבר בקברות אבותיו, כי הוא נקבר אצל חברון במערת המכפלה וכתיב "וימת תרח בחרן" ושם נקבר, גם אבות אבותיו מתו בעבר הנהר, ושם קבורים, וא"כ תבוא אל אבותיך, על הנפש שתאסף להיות עמהם, ואם יקשה, הלא אבות אברהם הי' עובדי גלולים, ואיך יאמר השם שיבוא אליהם, וכתב רש"י ז"ל לתקן זה, למדך שעשה תרח תשובה, והרדי"א טען ע״ז שלא אמר אל אביך, כ"א אל אבותיך, ואם תרח עשה תשובה שאר אבותיו לא עשאוה, ואין זה טענה, כי כנוי אל אבותיך, אל אבותיו שהי' אנשי שם וישרי לב כמו אדם שת נח, וארפכשד וחבריהן ׃

Comment 32

[לב] ובאמת יש במלת "דור״ הוראות שונות, והנה באמרו עשרה דורות, הם תקופות חיי בני אדם אלו אחר אלו, ובאיוב ארבעה דורות, נאמר זה ביחס האב אל בניו ובני בניו, ועוד נאמר על כלל המשך חיי האנשים החיים בזמן אחד, דור הולך ודור בא (קהלת א ד) ועוד הוראות רבות, עיין האוצר, שביאר אותם כולם לכל פרטיהם:

Comment 33

[לג] ורש״י ז"ל פי׳ "לאחר שיגלו למצרים יהי׳ שלשה דורות, צא וחשוב דורותיו, יהודה פרץ חצרון, כלב בן חצרון מבאי הארץ היה", וזה הוא לשיטתו שפי' שכלב בן חצרון הוא כלב בן יפונה, ורוו"ה יתמה עליו, וכתב מה שפי' רש"י ז"ל בכלב בן חצרון תמוה הוא, שכלב שבא לארץ בן יפונה הוא, ומדרשו אינו פשוטו, ועיין בביאור הגי מלבי"ם (דה"א ב יח) שכתב ג"כ, כי כלב שנכנס לארץ הוא בן יפונה בן קנז, וגם רמב"ן ז"ל דחה דברי רש"י ז"ל, וכתב "ואינו נכון כלל", ולא נתן טעם לדבריו, ודעתו כי דור רביעי לאמורי המושל עוד, ועיין בטור על התורה שהביא פירושים רבים ע"ז, וכן בחזקוני, ובס' מעשה ד׳ שטען ג״כ על רש"י ז"ל והרמב"ן ומה שפי' הוא:

Comment 34

[לד] וכן פי׳ הרמב"ן והרד"ק, ובעל מעשה ד' טען ע"ז וכתב, שאין הענין כן, שהרי לעולם נקראת א״י ע"ש כנען, "ארץ כנען חבל נחלתכם" (תה׳ ק"ה יא) והעיקר היה הכנעני עיי״ש מה שפי':

Comment 35

[לה] הרש"ג פי' "ר"ל אשר נאמר (למעלה ט כה) לא אמר כלום, כי לא נענשו עבור זאת הקללה", ובעל "עזרה להבין״ פי׳ "ר"ל עון האומה האמורה למעלה שהם המצרים", אך הח' ז"ל לא כיון לזה והפי' הנכון כמו שביארתי, וסעד לפירושי עיין פסיקתא זוטרתא ברא' טו טז וברבינו בחיי ׃

Comment 36

[לו] דע כי בעבור שאין בעגולה מעלה או מטה, לא תמצא בלשון הכתוב אצל שמש שקיעה ועליה כי הוא לשון בני אדם, כפי הדמיון למראה עינינו, אלא יאמרו יציאה וביאה, "השמש יצא על הארץ" (למטה יט כג) "כי בא השמש" (שם כח יא), כי יוצא ממקומו שהיה נסתר מעינינו לזרוח על הארץ, ולפי שהוא שואף לבוא אל נקודת המערב להסתר מעינינו, יקרא ביאת השמש שבא אליו, ושתי הנקודות הם חצי העגולה בכל מקום, וע"כ "ויהי השמש לבוא״ שעבר חצי היום, והיה ברביעית האופק ששם יבוא, ויהי השמש באה, שכבר הגיע אל מבואו ונסתר מעין הרואה (רנה"ו):

Comment 37

[לז] לדעתי הבתרים הם הבהמות לבד, לא העופות שלא בתר אותם, אבל גזרים כולל כולם שאעפ"י שלא גזר העוף בתוך, הי' שחוטים, כמו והמה מידך נגזרו (תה׳ פח ו) גזור מארץ החיים, ולפי"ד האש עבר בין כולם (רנה"ו):

Comment 38

[לח] כי נהר מצרים, אשר ממנו מתחילים גבולות הארץ איננו היאור (נילוס) כי מעולם לא הגיעו גבולות א"י אליו, רק הוא (וואד אל עריש) אשר על גבול א"י, והח׳ ז״ל קוראהו שיחור ככתוב (דה״א, יג, ה) ״ויקהל דוד את כל ישראל מן שיחור מצרים ועד לבוא חמת" וכן כתב בעל כפתור ופרח בפי"א, וכן תרגם רס"ג בתפסיר, וכן פי' הח׳ ז"ל (ישעי' כג ג) ויו"ת מנילוס דמצרים, וכן דעת רש"י ז״ל (שם) שפי' שם, שיחור הוא נילוס, שנאמר "מן השיחור אשר על פני מצרים" (יהושע יג ג), ובעל כו"פ בפי"א כתב, שדעת רש״י ז"ל שהשיחור הוא נחל מצרים עיין (נתה״ש במד' לד ה) ׃

Comment 39

[לט] ובב״ר (פ׳ מד כג), רבנן אמרי אדום ומואב וראשית בני עמון, הם אלו השלשה קני קניזי וקדמוני, וכן פי' רש"י ז"ל. ורוו"ה כתב, "ואולי היה בהם לפנים חכם ממשל משלים שעליו נאמר כאשר יאמר משל הקדמוני, המשל על אותו קדמוני":

Chapter 16



Comment 1

[מ] ההבדל בין ניסה ובריחה, כי ניסה הוא הנס ממקום סכנה, כמו "וינוסו מלך סדום ועמורה" (למעלה יד יו"ד) "וינס משה מפניו" (שמות ד ג), אבל בורח אין לו סכנה עתה רק דואג על העתיד, ולכן הנס אינו מכוון למקום ידוע לבוא שמה, כי כוונתו רק לנוס ממקום הסכנה לבוא אל מקום שיבוא, אבל בורח גומר בדעתו ללכת אל מקום שייטב לו שם יותר מן המקום שהוא שם עתה, ע"כ אמר הפסוק למעלה "ותברח מפניה״ מדאגה על העתיד ברחה מביתה ללכת אל ארצה ואל מולדתה לשבת בטח, ומזה מבואר שלא עינה אותה שרה ביסורין, שא"כ הי׳ לו לומר ותנס מפניה, וכמו בן פה אמרה "בורחת" (רנה״ו) הוראת שם ״הגר״ י"א שלא היה לה שם זה מתחלתה, אלא שנקראה כן אח"כ על שם המאורע, כי הגר בערבי ענינו ברח והלך אל ארץ אחרת (קרוב לשרש גור בעברי) ומזה הַגְרָה אַל נַבִי היא "עגירא" שתחלתה משעה שברח מחמד מן מעקקא בשנת 622 למספרם, ובאמת אברהם ושרה קוראים אותה תמיד שפחתי, שפחתך, ולא מצאנו בשום מקום שיזכירו שם הגר, אעפ"י שאין זו ראיה (שד״ל) ׃

Comment 2

[מא] הנך הרה, רש"י ז"ל פי' כשתשובי תהרי, והרדי"א פי׳ שהכוונה הנך הרה עתה, וכן משמעות אונקלס, וכן תיוב"ע, והרד"ק פי׳ אמר זה לפתיחת הדברים, כי כבר ידעה היא כי הרה כמו שאמר ותרא כי הרתה, והבשורה שבישרה היא "ויולדת בן":

Comment 3

[מב] ובכ"י הגי׳ כמו "הן עם" וכוונתו אל המקרא "הן עם לבדד" (במד׳ כג יג) ויסוד תיבת "הנך״ עיין בהאוצר שהרחיב לבאר אותו:

Comment 4

[מג] והרלב"ג בפי׳ על איוב כתב, כי פרא היא חיה הנמצאת במדבר, והיא אוכלת עשב כבהמה וערוד הוא חמור הבר, ובפי' על התורה כתב, כי פרא הוא אחת מהחיות הרעות ׃

Comment 5

[מד] והרדי"א פי׳ כי המלאך הוכיחה מפאת הצריך לולדה, למה זה יצאת מבית אברם ובחרת להיות במדבר, כאמרו והוא יהיה פרא אדם, שהוא דרך שאלה ותמיהה, כלומר והבן אשר תוליד, האם יהיה פרא אדם ? האם יהיה בנך פרא אדם ? באמת לא יהיה כן, והטור על התורה פי' בשם י"מ פרא אדם סוחר הולך למרחוק, ידו בכל שישא ויתן עם הכל לסחורתו, ויד כל בו שיבואו לקנות ממנו סחורתו, וכן מצינו בישמעאלים שרובן סוחרים, כדכתיב ארחת ישמעאלים וגמליהם נושאים וגו':

Comment 6

[מה] עיין (רמב"ן ברא' לז כה) ושם ישיג על הח' ז"ל וכתב כי אין הישמעאלים מדינים עיי"ש:

Comment 7

[מו] ורוו"ה פי׳ אין הלום כמו פה, אלא עד פה, "אל תקרב הלום" (שמות ב ה) הבא עוד הלום איש (ש"א י כב) ״מי הביאך הלום" (שופ׳ יח ג), ופי׳ הגם עד פה יכולתי לראות אחרי רואי, והרי הוא כבר רחוק ממני, תמהה שיש כח בעיניה לראות עוד מרחק רק כזה, אחרי המלאך הרואה בצרתה:

Comment 8

[מז] ואו"ת "וצליאת בשמא דה'" דמתמלל עמה, אמרת את הוא אלהא דחזי כולא, ארי אמרת האף אנא שריתי חזיא בתר דאתגלי לי״ וענינו שהודתה לד' שהוא רואה הכל ואין נסתר מנגד, עיניו, והוכיחה כן באמרה, אפילו אנכי שעיני בשר לי, החלותי לראות פה מלאך ד׳, אחרי שנגלה לי כרצונך והופעת עלי כח לראותו, ולפי שבאורך נראה אור, נודע כי אתה אל ראי, ועיין בכוה"ע לשנת תקצא מהח׳ יהודה לבית ייטלש, מה שביאר הת״א לפי הנוסחאות השונות הנמצא, ושד"ל פי׳ הגם הלום, וכי סבורה הייתי שגם הלום במדבר אמצא מי שישגיח עלי, אחרי הפרדי מרואי, מאברהם אוהבי שהיה משגיח עלי ? והוא מקרא קצר, הגם הלום ראיתי רואה ומשגיח:

Comment 9

[מח] ואו"ת "בירא דמלאך קיימא איתחזי עלה" פתר לחי, מלאך קיים החי לעולם, וכן תיוב״ע "בירא דאתגלי עלה חי וקים״, ורלב״ג פי׳, הבאר הוא למי שהוא חי וקיים תמיד שהוא רואי ׃

Comment 10

[מט] עיין בס', ״דרך אמת" שכתב כי הבאר הזאת הוא רחוק מבאר שבע 60 וויערסט וכי הוא במקצוע דרומית מערבית בא"י:

Chapter 17



Comment 1

[א] עיין "יהל אור" והח' געזענ' בשרשיו שרש "בצר" ישיג על הח׳ ז"ל, ועיין "שרשי לבנון" שרש "בצר" שכתב שהח׳ געזעניום השתבש בפי׳, כי אין כוונת הראב"ע למתכת הכסף (זילבער) אבל כונתו הון ואוצר עיי"ש:

Comment 2

[ב] הח' ר"י סטנאב כתב, כי שדי ושדים הם מהכפולים, וההבדל ביניהם הוא שקודש חזק וחול רפה ושניהם ענינם תוקף ושדידה, זה באמת וזה בדמיון, ר"ל הוא ית׳ שודד ומנצח כל עומד כנגדו, והשדים ידמו המאמינים במציאתם שהם שודדים כל טוב מבעליהם, ובפירושו להמורה בפ' ל"ו מהח׳ השלישי, כתב שדים נגזרים משרש "שדד" וממובן שודד שהוא שם הונח להורות על התקיף בלי אמת וצדק, אשר ככה הדמיונות הכוזבים שודדי האמת והצדק מהכח השכלי, נקראים בזה השרש מזה המובן שדים, וכשהשי״ת מנצח ומשדד אלה השודדים לבל ישודדו אוהביו, נקרא על שם הפעולה בשם שדי, ולזה כאשר שמר על האבות להצילם משוד מלכי ארץ, מנמרוד ואבימלך ופרעה, ככתוב "ויוכח עליהם מלכים", "אל תגעו במשיחי" נאמר על זה "וארא אל אברהם באל שדי", אולם אלוה הוא שם תקיף ובעל יכולת אמיתי וצדיק כמו השופטים והמושלים ומלאכי אלהים, וזה טעם אמרו "יזבחו לשדים לא אלוה״ פיי לתקיף מדומה לא אמיתי", ורש"י ז"ל פי', אני הוא שיש די באלהותי לכל בריה, וקרוב לזה פי' המורה (ח"א פ׳ ס"ג) וכן פי' רבינו סעדיה גאון, שענינו מלשון די מחסורו, כלומר שהוא מספיק חסרון כל הנמצאים כולם, ועיין בפי׳ הח׳ ז״ל (שמות ו ג) שהשיג עליו וכתב "ולא אדע לפירוש זה, כי איך יקרא שם אשר די, רק להיותו תאר כמו טוב וסלח״ (תה׳ פו ה) "עלי לבי "דַוָי" (ירמי' ח' יח)" ועיין בס' הגדרים שפ' ג"כ שהוא משרש "די" השי"ן מקום אשר, ואחריה דגש כמנהג כל שי"ן המשמשת, והטעם אשר הוא די לכל חפץ, ומה שטען הראב"ע איך יקרא שם אשר הוא די, הנה יעמד נגדו אהיה אשר אהיה, ועיין ביאור רש"ד (ברא׳ מג יד) ובביאורי לשמות ו' ג:

Comment 3

[ג] עיין ברמב"ן מה שכתב ע״ז, ורוו"ה פי' מענין פחד כשם יו"ד ה"א שתרגומו בכל מקום ״דחילא" עיי"ש וכן י״מ שם שדי שהוא מציין היכולת המוחלט לשדד המערכה וליסר ביסורים קשים נגד הטבע, וע"ז ציין המוסר בשם שדי "ומוסר שדי אל תמאס" (איוב ה יז) ׃

Comment 4

[ד] ורבינו חננאל פי', נתנה מצות מילה בשם הזה, לפי שכחו של אדם תשש במילה, וכמו שדרשו רז"ל "יצפון לישרים תושיה״ (משלי ב ז) זו מילה (מלשון תשות כח) שהצפינה הקב"ה לעשרים דור, שהרי מאדם עד אברהם כ׳ דור, והשם הזה הוא נזכר בגבורה, כענין שכתוב "כקול מים רבים כקול שדי" (יחז׳ א כד), ומפני שלא תאמר בחתוך בשרו כחו תשש, ושונאיו קמים עליו, לכך אמר לו, אני אל שדי, אני מספיק לך כח וגבורה שתתגבר על שונאיך, אתה וכל זרעך הנימולים:

Comment 5

[ה] ובשטה ראשונה להח׳ ז"ל "אם יאמר אדם השם אמר לאברהם היה תמים והנה בהמולו הוא חסר הבהמות יוכיחו", וכן כתב הר"ן הביאו הרדי"א, שנבראת הערלה באדם לתת מקום למצוה שנצטוה אברהם אח"כ, ושמפני זה נבראו הבהמות מזולת זה התוספות, ועוד טעם אחר, שהבע"ח מספקים בהכרח לחיותם, ובמשגל ההכרחי להולדה, ולזה אינם מזדווגים לשום נקבה מעוברת, גם היא לא תקבלם להיותו מותר אל הטבע, ולכן נבראו מבלי מותר הערלה, ולא כן האדם הרודף אחרי המותרות אם במאכל ובמשתה וקנין הממון, ועוד במשגל, וכן כתב ר"י קרוא בתולדות יצחק "וכן האמת שהשם רצה שיהיה זה התוס׳ באדם שיושלם מי שיכרות עמו ברית בהסרתו, שכבר נבראו הבהמות בלי זה התוספות:

Comment 6

[ו] גם ריהא"ם בלשון ערבי כמו המון בעברי, וענינו רבוי ומספר גדול, א״כ פי׳ אב-המון ׃

Comment 7

[ז] וכן הוא בדרז"ל (ברכות יג א') "מתחלה שרי לאומתה ולבסוף שרה לכל העולם", ושד״ל כתב כי בלשון ערבי שַרָא, ענינו הוליד זרע רב, ואולי הה"א שהיא סימן הנקבה נוספה באברהם ושרה לסימן פו"ר, ועיין שרשי לבנון שרש "פה" שכתב כי כל ה"א הנוספת באה להגדיל, ואמרו בתלמוד (ברכות שם) אברם הוא אברהם, בתחלה נעשה אב לארם, ובסוף נעשה לכל העולם, ומזה הטעם ג״כ לשרי שרה המורה להגדיל

Comment 8

[ח] ועיין מורה בפ׳ מט מהח' הג':

Comment 9

[ט] וכתב הרד"ק "מלת המול הוא מקור מבנין נפעל, כלומר יהיה נמול לכם כל זכר ושרשו "נמל״ ולפי דעתי המול שם בתוספות ה"א ובתשלומו "הנמל", ועיין בכוה"ע לשנת תקצ"א צד (39) מה שביאר הח' ר"י לבית ייטלש:

Comment 10

[י] והנה "מול" "ונמל" מורים על ענין אחד ושוים בטעם ואין בידי להבדיל ביניהן כי מצאנו לשון זה תמיד נגד ערלה, כמו "ומלתם את ערלת לבבכם" (דבר׳ י טז) וכן תמיד, והוא הסרה קלה, שאינו חותך דבר קשה, כי עור הערלה רכה ונוחה להכרת, כי לא מצאנו שרש זה רק על הסרה קלה, כמו "כציץ יצא וימל" (איוב יד ב) כחציר מהרה ימלו (תה׳ לז ב), וכולם רכים וקלים להכרת, ואין בכל הגוף בשר נוח הכריתה כמוה, וע״כ השתמש בשרש זה תמיד על כריתת הערלה (רנה"ו):

Comment 11

[יא] טעם המילה לשמונה ימים עיין (יסוד מורא שער התשיעי, מורה ח״ג פמ"ט) ׃

Comment 12

[יב] וכתב הרד"ק כי בני בית אברהם נמולו כולם ביום אחד, כי לא היה בהם יליד בית קודם שמונה ולא מקנת כסף, ועיין (שבת קלה ב) שפי׳ מדכתיב המול ימול נראה כי שני זמנים יש למילת עבדים, ועיין שאילתות דרב אחאי פ׳ לך ושם מבואר:

Comment 13

[יג] מפסוק הזה למדו רז״ל (ב"ר פ׳ מו, ויק"ר פ׳ כה) שהמילה באותו מקום שניכר בין זכר לנקבה, וכתב רנה"ו כפי הפשט יראה לי שהאבר הידוע הנקרא בלה״ק "זכר" וממנו הושאל על האיש, וכן נקבה שם לאותו מקום, והושאל ממנו על האשה, וע״כ כתיב וילדה זכר (ויקרא יב ב) "ואם נקבה תלד" (שם שם ה) כי מעת הלידה ניכר באותן המקומות, אם זכר ואם נקבה וכשיגדלו, ויהיו איש ואשה, יש סימנים אחרים, גם חז"ל השתמשו בשתי מלות האלו, ואמרו "בזכרותו ובנקבותו" "מעלה בזכורו" וטעם הקראו אבר זה כן, אולי שהוא מלשון זכירה, כי אין אבר באדם ישתנה מכח הזוכר לבד הוא, וזה הטעם מפורסם אין להאריך בו, וזהו המול לכם כל זכר, כל אבר זכר, וא"כ מפורש האבר שבו ימלו:

Comment 14

[יד] ועיין (סנהד׳ קי ב) קטן מאימת בא לעוה"ב ? דעת ר׳ נחמן ב"ר יצחק שם, וכן הוא בירושלמי שביעית סוף פ"ד, ושם בשם רבנן דתמן (פי' רבנן דבבל דרנב"י מבבל היה):

Comment 15

[טו] וכן הוא בג׳ (יבמות נה א) "יש לו בנים קוברן, אין לו בנים הולך ערירי":

Comment 16

[טז] עיין "יהל אור" וכן הוא בדרז"ל (ב״ב קט"ז א) "והדד שמע במצרים כי שכב דוד עם אבותיו, וכי מת יואב שר הצבא״ (מ"א יא כא) מפני מה נאמר בדוד שכיבה, וביואב מיתה, והמסקנא דגמרא היא כי דוד שהניח בן כמותו נאמרה בו שכיבה וכו':

Comment 17

[יז] ובדרז"ל (יבמות סד ב) ותהי שרי עקרה אין לה ולד, אפילו בית ולד לא היה לה, ובב״ר (פ' מז ב) "ר' יודן בשם ר"ל עיקר מיטרין לא הוה לה וגלף לה הקב"ה עיקר מיטרין" (הרחם נקרא מוטרא):

Comment 18

[יח] עיין (ב״ר פ' צו ד', ובפס"ז ברא' מז כט, ושם בהערה כב):

Chapter 18



Comment 1

[א] עיין "יהל אור", והדעה הזאת הביא רס״ג בס' (האמונות והדעות מאמר שני פ' וי"ו) והראה טעותם וז"ל שם "ואחרים חושבים בענין וירא אליו ד׳ באלוני ממרא, ואומרים שזה הענין אשר נראה לאברהם הנקרא בשם הזה, הוא שלשה, כי הוא פירש אחריו שלשה אנשים נצבים, ואבאר כי אלה הם סכלים מהכל, והוא שלא המתינו עד שיגיעו לסוף הענין, ואלו הי' ממתינים עד שישמעו (למטה פ׳ כב) "ויפנו משם האנשים וילכו סדומה ואברהם עודנו עומד לפני ד׳", היו יודעים כי האנשים כבר הלכו, וכבוד ד' עומד, ואברהם לפניו, ובטל שיהיה הוא הם", ועיין שם עוד בפ' ז:

Comment 2

[ב] עיין בס' חיי משה מר' ידידיה אלכסנדרי ספר שלישי סיפור ג' בהערה שם, שמביא מן ספרו המתואר מן הכרובים, ובמתואר מן אברהם "כי הרמז במראה שלשה אנשים הוא לג׳ שמותיו של הקב"ה, דהיינו שם ההויה המורה מציאות אמיתי שאין כמוהו, ואלהות, מורה על היותו ממציא נבראות כולן, ואדנות מורה על השגחתו בקיומם", ולפי"ז יפורשו כל הפסוקים עפ"י פשוטם עיי"ש:

Comment 3

[ג] עיין (עקידה וירא שער יט) שכתב שספור הג׳ אנשים הבאים אל אברהם סמוך למילתו קרוב הוא שיהיה במראה הנבואה לא מהטעם שכתב המורה ז"ל, והנמשכים אחריו, וכתב עוד, והנה הרמב"ן ז"ל כתב על הרב המורה שדברים אלו אסור לשומעם, מפני שבא בטעות כללותיו, ואני מתירו לעצמי, מפני שטענתי חזקה ונכונה וכו', וסיים שם, "מה שכתב הרמב"ן ז"ל, וא"כ בא החלום הזה ברוב ענין כחלומות השקר, כי מה תועלת להראות בו כל זה, באמת אין להודות לו ע"ז כלל, אדרבה בא חזון ברוב ענין, ותועלות גדולים, יותרו לפי דרכי, הרבה ספיקות הנופלות בענין", ורב"ח כתב כי עיקר הפרשה הזאת בכללה, היא כפשוטו של כתובים, וענין שרה ואברהם ולוט ואנשי סדום, הכל כפשוטו ממש לא מראה נבואה, ואם לבך חוכך איך יושגו המלאכים לעיני הבשר, כ״א במראה, זה אמת ויציב, כי ההרגשים א"א שישיגו המושכלים בחושיהם והפרשה הזאת א"א ללמדה לשום משכיל אם לא ע"ד הקבלה עיי"ש ׃

Comment 4

[ד] יתכן לפרש כי כל ספור הדברים האלה עד "ואברהם שב למקומו" היה במראה הנבואה, והכל היה מראה אחת, ואמר כי כשבאה אליו נבואה זאת, היה יושב פתח האוהל, וטעם הזכירו כחום היום, ר"ל כי נרדם היה לחמימות השמש, וראה המראה הזאת והוא נרדם, וקודם שדבר עמו בדבר סדום, הראהו בנבואה שלשה מלאכים (רד"ק) ׃

Comment 5

[ה] ואעפ"י שהדבר הזה כלו היה במראה הנבואה, פעמים ישמע קול הדבור, מי שהוא עם הנביא, כמו שראינו מראות דניאל, שאמר "והאנשים אשר הי׳ עמי לא ראו את המראה, אבל חרדה גדולה נפלה עליהם ויברחו בהחבא" (דניאל יו"ד ז) נראה מזה כי קול המלאך שמעו, ולפיכך חרדו לאותו הקול, והנבואה הזאת היתה פתח האהל, ושמעה שרה דברי המלאך (רד"ק):

Comment 6

[ו] והרמב״ן ז"ל פי' כן תעשה לנו להשען תחת העץ ולעבור מיד ׃

Comment 7

[ז] רש"י והראב"ע מפרשים מלשון חיים, אך לדעת הראב״ע הוא תאר לשרה שכתב "כעת הזאת בשנה האחרת ושרה חיה כמו כה לחי", וכן פי׳ הרד״ק בתחלת דבריו, אולם לדעת רש"י ז"ל, היא בשורה לכל בית אברהם שיהיו חיים לשנה הבאה, ויהי' לדעתו מלת "חיה" שם המקרה מופשט מהמתואר כמו "חַיות" כי רוב שמות המקרה באים בל"נ, וכ״כ רש"י ז"ל בפי', כעת הזאת שתהא חיים לכם, שתהי' כולכם שלמים וקיימים", ולכוונה זאת תרגמו אונקלס ויוב"ע "דאתון קיימין" (רש״ד), והרשב"ם ז"ל פי׳ כעת חיה, כעת יולדת, דכתיב (מיכה ה ב) "עת יולדה ילדה, וכן בהלכה קרויה יולדת, כמו שאמרו "והחיה תנעול את הסנדל" (יומא עג ב) וכן פי' הרד"ק, ורנה״ו ביאר, ופי׳ כעת שתחל החיה להתעסק עם היושבת על המשבר באותו רגע אשוב אליך והנה בן וגו', ולא תצטרך לעזרת המילדת, ורב"ח פי' כעת חיה, כעת המבורר של יולדה, שהוא י"ב חדשים, שאין זמן ט׳ חדשים מבוררים לפעמים מקדים או מאחר, אבל הזמן שאינו שוהה ומתאחר יותר הוא י"ב חודש, והוא המבורר, והרלב"ג פי׳ שהזמן הנוכחי וההוה נקרא בלה"ק עת חיה, להבדילו מן הזמן העבר שכבר חלף ומת, ומהזמן העתיד שעדיין לא בא ולא נולד, ור״ל בשנה הבאה בעת הזאת ממש כעכשיו ולשרה בן:

Comment 8

[ח] וכן פי׳ הרלב"ג, ורש״י ז"ל פי' "הפתח היה אחר המלאך״, והנה שרה שמעה כל זה בעמדה בפתח האהל לפי שהפתח היה אחר המלאך ומלת "והוא" שב על הפתח וכן פי׳ הרשב״ם, ורוו"ה פי', "והוא האהל אחריו שהם ישבו לפני האהל":

Comment 9

[ט] עיין מה שכתב הרמב"ן ז"ל ע"ז, ורנה"ו ישיג עליו ויאמר שזה רחוק, ויפרש, יראה שדומה לענין "כי בא השמש" וכן האדם נקרא הולך, כדרך "כי הולך האדם אל בית עולמו״, כי הולך לבוא אל תכליתו והליכתו הוא במספר ימים שהוא חי, וכשהגיעו ימיו למספר ימי חיי האדם, נקרא בא בימים, שכבר בא אל קץ ימיו, ששם יבוא אל ביתו, ומה שח׳ יותר הוא הפלגת החיים, והרד"ק ז"ל פי', באים בימים מנהג הכתוב לומר הלשון הזה על האדם שגברה וכבדה עליו הזקנה, ואמר עליו שהוא בא בימים הידועים שהם דרך כל הארץ:

Comment 10

[י] ואולי נוכל לאמר שבעת דבר המלאך כבר נתחדשו הנעורים לשרה, ובא לה ארח כנשים, והתעדן בשרה ולא נצטרך להפוך מלת "היתה״ וזה הוא דעת רז"ל (ב"ר פ׳ מח) שבאותו יום פרסה נדות, ועיין הערה יג ׃

Comment 11

[יא] והרדי"א השיג ע"ז וכתב, איך קראה לדם הנדות עדנה, כי הוא באמת צער וענוי גדול לנשים לא עדון, ועדנה אינו מלשון זמן, ודעתו שהיתה הוא לשון עבר כפשוטו, ועדנה אמרה על הזווג שנקרא כן מפני שיתענגו בו הזכר והנקבה, ולכן אמרה שרה בתמיהה, וכי אחרי בלותי היתה לי עדנת הזווג באמתלא, כי כבר חדלתי להיות לאיש מפאת זקנתי, ונראה שלהפי׳ הזה נטה גם הרמבמ״ן בתרגומו ועיין ביאור שד"ל מה שכתב ע"ז ׃

Comment 12

[יב] ורש״ד פי׳, אעפ"י שהיא אמרה ואדני זקן, הנה זכרה גם זקנתה במאמר "אחרי בלותי", ועיקר הצחוק היה בעבור זקנתה שכבר חדל לה האורח, ומאמר "ואדני זקן" טפל לה:

Comment 13

[יג] כי חז"ל אמרו (יבמות סה ב, ב"מ פז א ירושלמי פאה פ״א ה"א) ששינה הקב״ה מפני השלום, והח' ז״ל פי' דמלת ואני זקנתי הוא פירושו של "אחרי בלותי", ועיין ברא״ם שכתב, והאומר ואני זקנתי הוא פי' אחרי בלותי, צריך לפרש היתה לי עדנה עבר במקום עתיד, אבל רז״ל שדרשו שינה מפני השלום, פירושו היתה לי עדנה, כמשמעה מפני שפירסה נדה, והכי פירושו אני אחרי בלותי כבר היתה לי עדנה, אבל אדוני זקן, והרמב"ן ז״ל פי' כפשוטו, ועל פי דעת חז״ל, כי ואני זקנתי הוא פי' אחרי בלותי, ודבריו אמת, אך מפני השלום לא רצה לגלות מה שאמרה ואדוני זקן, כי היה ראוי שיאמר "ואני ואדני זקנים" כי שרה בשניהם תצחק, והרד"ק כתב אעפ"י שלא השיבו באלה המלות או התיבות שאמרה היא, השיב הענין שחשבה לאמר, כי הכתוב שומר הטעמים, ואינו שומר המלים, ולא חשש להשיב ואדני זקן, כי הפלא הגדול יהיה בה, כי הזקנה לא תלד אחר שנפסקו דמיה, ויש זקנים מולידים:

Comment 14

[יד] שרשו "אנש" ומשמעו חלש ובן תמותה, וכתב רוו״ה, וזה יכריע כי נביאי הדור היו שלוחי המקום, שאף שקורא הכתוב למלאך איש,"והאיש גבריאל" (דניאל ט כא), לא נראה שיקרא למלאכים אנשים שהוא משרש גרוע:

Comment 15

[טו] וע"ז כתב הרדי"א, והנה דעת המבארים שהי׳ אנשים נביאים הוא שקר מבואר, לפי שלא הי' בזמן אברהם, אלא הוא כ"ש שיהיה גדול ממנו, ושלוח אליו לבשרו, ואם היה נביא אחר בארץ, היה מצווה על המילה כאברהם, והיתה התורה מספרתו, וכן יפרש הש"ט דברי המורה, כי הג' אנשים שבאו אי אפשר שיהי' אנשים, אף שיהי׳ נביאים, כמו שיחשבו קצת גדולי המפרשים עיי״ש ׃

Comment 16

[טז] והרדי"א יביא מזה ראיה, וכתב, ולכן הגדיל הכתוב לומר באברהם, "והוא עומד עליהם תחת העץ ויאכלו", ובלוט "ומצות אפה ויאכלו", להיות פלא האכילה בחקם:

Comment 17

[יז] ובג׳ (שבועות לה ב) פלוגתא דתנאי בזה, דמאן דאמר לגדול שבהם סובר שמ"ש אדוני הוא חול מלשון אדנות, ומ"ד להקב"ה אמר סובר שהוא קדש, ועיין "מנחת שי" שכתב, ומפני שמצאנוהו קמוץ בכל הספרים יש לנו לומר ג"כ שהוא קדש, וכ"כ רב"ח עיי"ש״, ורש"ד כתב מדכתיב אדני בקמץ אין להכריע שיהיה קדש, כי כבר כתבו המדקדקים שמנהג המלה הזאת לבוא בלשון רבים אף ליחיד כמו אדניך אדניו עיי"ש:

Comment 18

[יח] וכן פי׳ רש״י ז"ל, והוא מב"ר פ׳ מח, י "תני ר׳ חייא לגדול שבהם אמר זה מיכאל", שכך באו לפניו מיכאל באמצעו, גבריאל מימינו, רפאל משמאלו, (יומא לז א, מס' ד"א פ"ד):

Comment 19

[יט] יחס ענין ההעכבה לשם, אל היחיד, כדי שלא יהא חנוף בבקשתו שיתעכבו שם, בעבורו שלשתן, שנראה אצלו דבר גדול וקשה לשאול, ויובן מאמרו לכל אחד, או שיעמדו השנים בשבילו, והוא מוסר ויתרון לבעל הלשון, אמנם דבר האכסניא דבר בה לשון רבים, כי הוא דרך כבוד (עקידה ברא' שער יט) ׃

Comment 20

[כ] ומה שנראה לי בזה נכון ואמיתי, כפי עדות הכתובים, ויושר הסברה הוא, שאברהם ולוט, וכן השאר כולם באמת ראו אנשים או סוסי אש ורוכבי אש, והם לא הי' במציאות, אבל לא היה זה מפעל הדמיון כמוקדחים וכנכפים, כי מוחשות הי׳ באמת אותן הצורות לעיניהם, אלא שהקב"ה הראה אותם לעיניהם, בהיותם מתעסקים בעיניהם כדרך כל אדם, ולכן התפלל אלישע "ד' פקח נא את עיניו (מ״ב ו יז), כי היה הנס האלהי שבעיניו יראה דברים שאינם במציאות כאלו הם נמצאים בפועל נגד עיניו (רדי"א)

Comment 21

[כא] ההבדל שיש בין השם הנכתב באל״ף דל"ת, ובין השם הנכתב ביו"ד ה״א וי״ו ה"א, ביאר הגאון ר׳ שמואל בן חפני, והוא כשתהי' כוונת אמרו שהוא אדון הנבראים, ואינו מדבר כנגד עצמו, או יכתוב יו״ד ה״א, וכשתהי' כוונת אמרו כנגד עצמו, שיאמר אדני, וגבירי, ורבוני, אז יכתוב באל"ף דל"ת כדין כל הדברים שמדבר האדם כנגד עצמו שיש בסופם יו"ד, והראיה ע"ז מאמר הנביא, "העירה והקיצה למשפטי אלהי ואדני לריבי" (תה׳ לה כג) פי' אלהי ורבוני, וכן אמרו "אליך ד' אקרא ואל ד' אתחנן" (שם למ"ד, ט) הראשון ביו"ד ה״א, והשני אל״ף דל"ת, ירצה לומר שאני קורא אליך לשני ענינים, בעבור שאתה אדון כל הנבראים, ובעבור שאתה אדוני אני בעצמי:

Comment 22

[כב] והנני לבאר מה שנקרא תקון סופרים, וז"ל הרא"ם "ופי׳ תיקון סופרים בכל מקום אין הכוונה בו חלילה שהוסיפו על מה שכתוב בתורה, או ששינו ממה שכתב בתורה, אלא שהם דקדקו ומצאו לפי ענין כל אחד ואחד מן הכתובים ההם שעיקר הכונה לא היתה כמו שנראה ממ״ש בספר, אלא צד כונה אחרת, ולא הי׳ לו לכתוב כן אלא כן, אלא שכינה הכתוב, ולא קראום תיקון סופרים, אלא שהם דקדקו ופי' שהם כנוים״, והוא לשון הרשב"א, וכן כתב היפה תואר שכן נמצא בס' ישן שהיה כתוב בו וז״ל "תיקון סופרים דברים סתורים בתורה ובמקרא, ואינן כתובים כתיקונן, וחכמי ארץ קורין אותן תיקון סופרים, ולא שתיקנו אותן שמחקו וכתבו מה שכתב מרע"ה בתורה, ומה שכתבו בנביאים ובשאר הספרים, ומתחלה שכתבוהו על כינויו כתבוהו הסופרים, לא חסרו ולא הותירו, וכך הי' ראוים להקרות כנוי כתובים, ואלו הן "ואברהם עודנו עומד לפני ד'", היה צ"ל, וד׳ עודנו עומד על אברהם, אלא שכינה הכתוב, וכן נראה מרש"י גבי, "ואל אראה ברעתי" (במד׳ יא טו) וגבי, "אשר בצאתו מרחם אמו" (שם יב יב) יראה שאין תיקון הסופרים, רק שהכתוב עצמו כתב כן, ומ״ש בפירש"י גבי "ואברהם עודנו עומד" "תיקון סופרים הוא זה שהפכוהו רז"ל לכתוב כן" יראה ששבוש הוא, ואחד מן התלמידים כתבו, כי ברוב הנוסחאות לא נמצא אלא "תיקון סופרים הוא זה", וגם דברי התנחומא שכתב "תקנו" יתפרש שהם בחכמתם דקדקו ופי' שהם כנוים וכדברי הרשב״א. וכן כתב הח' ר"א ברלינר (מבוא לזכור לאברהם מ"ח) "וברור הוא אצלי שההוספה הזאת אשר כבר עמדו עליה אנשי שם ואשר לא מצאתיה בכ"י האחרים הישנים, באה אל פי' רש"י פנימה מתוך כתב היד הזה (הוא מביא שם כ"י אחד בשינוי נוסחאות ובתוספות) ומעולם לא עלה על דעת רש"י ז"ל להוציא דברים כאלה מפיו הטהור". ועיין עיקרים מאמר ג׳ פ׳ כב, ועיין בס' "רב פעלים מהג' ר' אברהם בן הגר"א מווילנא ז"ל אות פ' שכתב ג"כ שהוא טעות בלי ספק, חלילה לפה קדוש שיאמר כן ועדיו יתר הנוסחאות שאינו בהם". ועיין מאור עינים פ' יט ובמנחת שי לזכרי' ב' יב, ועיין בקורת על המסורה של י"ח תיקון סופרים (כ"ח חלק תשיעי צד 53) ׃

Comment 23

[כג] והרד"ק פי' ואברהם עודנו עומד, אמר כי מראה הנבואה לא נגמרה עדיין, כי עודנו בה, ורנה"ו פי׳ כמו "חי ד׳ אשר עמדתי לפניו" (מ"ב ה' טז) שהיה שגור בפי הנביאים, וכן אברהם מעת שנראה אליו ד' עד שהלך מאתו, כמו שנזכר בסוף הענין, וילך ד', נקרא עומד לפני ד' להודיענו שאעפ"י שפנו משם האנשים לא נסתלק הכבוד מעל אברהם, כי עודנו עומד לפני ד':

Comment 24

[כד] עיין יהל אור, ודעת אהל יוסף שהח׳ ירמוז אל מה שפי' בפי׳ הקצר על שמות ג טו, וז"ל שם "והנה כח השם מראה אותות, ומחדש גופות כנגד המקבל, והמבין סוד זה השם ידע סוד נבואות "וירא אליו" גם "ויאבק איש עמו" גם ״פלא הסנה", גם בפ' בלק "ויפתח ד' את פי האתון" והוא ישר כי האתון דברה, ואם תבין סוד מלאכי אברהם גם מלאכי יעקב אז תבין האמת". ודעת הח׳ ז"ל שהש"י חידש גופות שלשה אנשים בעבור כבוד אברהם שהיה דבוק בשם ית׳, והנה היה המעשה כפשוטו, ושריפת הארץ תוכיח כי הנה עד היום היא שרופה כיום ההפכה, וכאשר חידש לאברהם גופות כן חידש ליעקב מלאך שיאבק עמו, והעד והראיה גיד הנשה, וכן חידש השם לאתון הדבור לכבוד משה וישראל, וראיה לזה כי הרמב"ן לא הקשה כלום בזה על הח' ז"ל ולא הזכיר אותו, ואלו היה דעת הח׳ ז״ל שהיה זה במראה הנבואה לא היה שותק לו, כי כן מנהגו של הרמב"ן ז"ל, ועוד ראיה גדולה כי הח' ז"ל בעצמו הזכיר בתחלת זאת הפרשה כי מפרשים אומרים שהשם נראה אליו במראה הנבואה, ואחר שהזכיר כל דעות החכמים אמר כי הנכון בעיני תמצאנו רמוז בפ' שמות, ואין ספק שסותר דברי כולם בזאת התשובה:

Comment 25

[כה] וע״ז כתב הרדי"א, לא תרחיק הפי׳ הזה מפני מ"ם מד׳, שהי' לו לומר היפלא אל ד', כי הנה המ״ם הזה ענינו כאלו יאמר, היפלא מצד ד' דבר, הלא כל הדברים אפשריים בחקו, ואין הדבר פלא, כי אם בערך האנשים הרואים אותו שעושה בזולת המנהג הטבעי, ועיין אוצה"ש שרש "פלא" שיפרש, היפלא מד' דבר, כולל ב' כוונות העלמת ידיעה והעדר היכולת כי על שניהם בא הנפעל:

Comment 26

[כו] עיין יהל אור, ועיין אפודי סוף פ' יא מה שטען ע״ז, ועיין בהגהה שם למעשה אפוד שכתב שדעת הרד״ק הוא העיקר, וטענת האפודי איננה כלום, ועוד יאמר שם והנה לפי דבריו (דברי האפודי) נתמעטה הברכה בזכות העקידה, איננה כן, כי אין מלת והתברכו שוללת שלא יברכו בזכותו, עד שיאמר מה שאמר, ולא די שלא נמעט הברכה, אבל גם נמצא כי קודם העקידה לא היתה לו אלא ברכה אחת והיא ונברכו, ור"ל שיברכם בזכותו, ואחר העקידה נוספה לו ברכה אחרת עליה, והיא והתברכו בזרעך, ור"ל שיהי' זרעו כ״כ מבורך, שיאמר כל העולם בתפלה, האל יברכנו כמו שבירך זרע אברהם, וכן דעת הראב"ע ז״ל כדעת הרד״ק, אמנם בס' צחות (בנין התפעל) בענין זה יש נוסחאות מוחלפות וראוי להמשך אחר הנוסחא המסכמת עם דבריו אלו":

Comment 27

[כז] זעקה וצעקה הן על צרה ועושק, ומשמשין גם מאדם לאדם, כמו "צעקה אל אלישע" (מ"ב ד א) אבל שועה היא להשם ית׳ לבדו, ובבנין נפעל ישמשו צעקה וזעקה לקריאה לאסיפה למלחמה (רוו"ה) ורנה"ו יבדיל בין זעקה לצעקה:

Comment 28

[כח] ובג׳ (סנהד׳ קט ב) על ריבה אחת שהרגוה בשביל שנתנה פת לעני, (ובב"ר פ׳ מט ו) על נערה אחת שנתנה קמח לחברתה, נראה שחז"ל הבינוהו שלא בדרך ידיעה מסופקת, כי פי' ה"א של הכצעקתה כה"א הידיעה ורומז על הצעקה הנודעה, ונתפרסמה אז במה שהתעוללו ברשע עם ריבה אחת, והרדי"א פי׳ הכצעקתה הבאה אלי, הנה אז אתם המלאכים עשו כלה, ר"ל עשו אתם כליה והפסד החלטי בסדום ועמורה אשר שולחתם שמה, ולפי זה הפירוש, יהי׳ מלת עשו צווי לרבים לנוכח שיעשו כלה, עם היות שהנקוד ינגדהו שהיה ראוי להיות בחטף פתח, ושד"ל (ויכהק"ב צד 81 82) תפשו בזה שיפרש לא עפ"י הנקוד, והח׳ ר"י בכרך (אשתדלות פ׳ מג) ביטל טענותיו, והביא שהפי׳ הזה לקוח מס׳ הזהר (וירא דף קה ב) עם שלא הזכירו, ועיין הכוה"ק שכתב, להמפרשים יש במאמר הזה לשון המסתפק בידיעת הדבר, אראה אם יהיה הדבר אעשה כן, ואם לא אעשה הפוכו, ולהיותו ית׳ יודע העתידות לבלי תכלית, ואין מקום אצלו לידיעה מסופקת, לכן האריכו המפרשים למעניתם להנצל מרשת הספק עיי"ש מה שפי':

Comment 29

[כט] ורש"ד בביאורו כתב שכיון בעל הטעמים גם לפי' הזה שפי' הח׳ ז"ל על דעתו, והרד"ק פי', ואם לא אדעה, אם אינם חייבים כליה, לפי מה שעשו הכל אדעה, וארצה שיתבונן אברהם בזה וישאלם, ויחקר משפטי כדי שילמוד וילמד:

Comment 30

[ל] והעקידה (בראשית שער העשירי) פי' "כי הכל ידע כל חלק על דרך כל לא דרך חלק, כי הוא היפך האדם שידיעת החלק הוא דרך לו לידיעת הכל, אמנם הוא ית׳ יודע הכל דרך כל, יראה החלקים ידועים אצלו מפני ידיעתו הכל", ופי' לפירושו, ר"ל שהשי"ת שהוא הכל ידע כל הדברים הפרטים ע"י ובאמצעות ידיעות הכללים, וזה "דרך כל", אבל לא הכללים ע"י ידיעת החלקים כמשפט בני אדם, וזש"א "לא דרך חלק" ושם (שער יט) "והרמב"ן ז״ל כתב, והראב"ע ז"ל אמר בו סוד מילדי נכרים יספיקו בו, ואני ארמוז לך דעת מקבלי האמת וכו׳ ואלו ואלו הם דברי סתר וכו' ולכן לבבי לא כן ידמה בכוונתו רק מה שיראה שרמז אליו הרמב"ן ז"ל בשהוא סוד לקוח מילדי הפילוסופים האומרים שהוא יתעלה יודע הנמצאות בכללותם לא באישיהם, אלא שהראב"ע לא כן יחשוב, אלא שהוא יודע גם החלקים, רק שידיעתו אותם הוא בהיפך ידיעת האדם, וזה שהאדם מצד השיגו והכירו בחלקיים תחילה יגיע אל ידיעת הכללות השכלית, אמנם הוא ית׳ יודע החלקיים המורגשים מצד יודעו הכללים המושכלים, כמו שמבואר בשער העשירי, והוא מה שאמר הראב"ע, כי הכל ידע כל חלק על דרך כל, והכוונה שידיעתו הכל הוא כדרך לו לדעת החלק ולא ההיפך, ואמר שזה הסוד נרמז בכאן באומרו הכצעקתה הבאה אלי עשו וגו׳, לומר שאם הי׳ הכל ברעה הזאת או קצתם ארדה לדעת אותו כי הכל גלוי וידוע אצלי, וענין הירידה לדעת הוא מה שיודע החלקיות מידיעת הכללות, לא זולת, והוא מ"ש במאמר "האף תספה צדיק״ לומר שלא היה מקום העיון אם עשו אם לא, אלא על כללם או חלקיותם, ואם לכך כיון הוא דעת נכון", וכן ביאר המקו"ח כוונתו "שבעבור היות ידיעת ד׳ בחלקים ובאישים הפרטים רק ע"י ידיעתו הכללים, ורק מהם תרד ידיעתו ד״מ אל החלקים למטה, כי הכללים בבחינת החלקים הם כעליון בבחינת התחתון, ע"כ כנה הכתוב ידיעת הי"ת וחקירתו ד"מ לדעת אם חטאו כל אנשי סדום או רק מקצתם במאמר "ארדה נא ואראה" וע"ז אמר הרב (בעל העקידה) כי אם לזאת כוון הראב"ע מסכמת דעתו לאמונתינו האמיתית". ור"י רייפמאן פי׳, שהיוצר יודע כל היצורים בבחינת צורתם המושכלת הכוללת שמעמדת אותם:

Comment 31

[לא] "ספה" שאינה סמוכה למלת "על" היא כליון והשחתה בכל המקרא, פן תספה (למטה יט יז) ״בקשו נפשי לספותה" (תה' מ טו), וכן כולם מאין יוצא, ואשר הם רבוי ותוספות דבר על דבר, צריך לסמוך לו מלת "על״ "ספו שנה על שנה" (ישעי' כט א) "ספות חטאת על חטאת״ (שם ל, א) (רוו"ה) ׃

Comment 32

[לב] וע"ז כתב הרש"ד כי אין לחשוד את אברהם שלא יחוש על אבדן כל הערים ולא ידאג רק על קרובו, ויפרש שהכוונה על המקום אשר ימצאון שם הצדיקים, אם בסדום או באחרת ׃

Comment 33

[לג] והרד"ק בשרש "חלל" ור"ש ן׳ מלך פי׳ ענין חלול, והוא תמורת הקדושה, ואו"ת ״קושטא אינון דינך", וכתב הרש"ד ולא ידעתי לכוונו על המלה, כי לא תרגם רק הכוונה, ואולי כיון ג"כ לפירש"י חולין הוא לך, רק לכבוד השם שינה הלשון שלא ליחס אליו פחיתות או חסרון, והכוה"ק פי' מלשון המתנה ועיכוב עיי"ש שהביא ראיות ע"ז, ולפי"ז חלילה לך מעשות הדבר הזה, פי' המתן נא והתעכב מלעשות כדבר הזה, ומלת חלילה היא מלה בקשית, ואין במאמר שום נדנוד פחיתות וחסרון מעלה ׃

Comment 34

[לד] וכן פי' הרש"פ (יריעות שלמה ח"א חוב׳ א יריעה א) חזרת חלילה על חלל וריקות בזולת שיהי' שם דבר שיש בו ממש המסובב מן המסבב עיי"ש ההבדל בין סובב, ומקיף, לשם "חל":

Comment 35

[לה] וכן הוא בדרז"ל על תוכו של דבר ומקום הפנוי אין מספיקין לכתוב חללה של רשות (שבת יא א) אי יהבין ליה כל חללא דעלמא (ב"מ מט א), כל שיש בו חלל טפח (ברכות יט, ב):

Comment 36

[לו] ורוו"ה פי׳ מענין הסכמה, ופי' הואלתי הסכימה דעתי, בדבר שיש להסתפק אם לעשותו, אם לחדול, כשמסכימין לעשותו, יאמר הואיל לעשותו, וכן "ויואל משה" (שמות ב כא) "הואילו ופנו בי" (איוב ו כח):

Comment 37

[לז] ואונקלס תרגם שם "שרי" מלשון התחלה, ופה תרגם "אסגיתי״ מלשון רבוי, וכן פי' ר"ש ן' פרחון (מחברת הערוך שרש יאל) וז״ל "הואלתי לדברי אל ד', פי׳ הרביתי, וכן "הואלנו ונשב״ (יהושע ז ז) "הואיל הלך אחר צו״ (הושע ה, יא) פי' הרבה, "ויואל משה לשבת את האיש״ (שמות ב כא) עמד עמו הרבה" והרש"ד בביאורו כתב "אבל מה שתרגם אונקלס אסגיתי לשון רבוי לא ידעתי לכוונו", והנה בקצת ספרים הגי' פה בת"א "שריתי", ועיין באו"ג שכתב "הואלתי" "שריתי" והגיהו "אסגיתי״ עכ״ל. ולפי הנראה היתה הגי' לפני הרד"ק ז"ל ג"כ פה בת"א "שריתי״, וז"ל הרד״ק בפי' (ש"ב ז כט) על הפ' "ועתה הואל וברך וגו', "הואל ענין רצון וחפץ, כמו "ויואל משה" "הואל נא ולין" ״הנה נא הואלתי", ויו"ת לשון התחלה "שרי" כמו שתרגם אונקלס הנה הואלתי הראשון "שריתי", ובת״א דפוס סביוניטה הגי׳ "אסגיתי" ׃

Comment 38

[לח] וחכמי הלשון הבדילו בין אני ואנכי, אנכי מורה על עצם הדבר, ועצמותו של המדבר, כאלו אמר אני עצמי עשיתי זה, אבל אני מורה על המדבר בעדו לבד, ואין בלשון הזה שיהי׳ משמע על עצמו, והוא היפך מלת אתה, כי אני למדב׳, ואתה לנוכח, והתי"ו דגושה הוא הבלעת הנו"ן" כי היה ראוי שיאמר בכנוי הנכח אנתה, ובתרגום אנת, אבל מלת אנכי, אין לו נוכח, כי מרמז על עצמו, וכן פי' רב״ח ע"פ "גם אני ידעתי כי בתם לבבך" (למטה כ ו) "אנכי יותר פנימי מן אני" ועיין למטה כז יט קרני אור הערה ד, ובפי' הח׳ ז"ל (שמות ג יא) ובביאורי שם מה שהארכתי בזה:

Comment 39

[לט] ידוע שרוב "אולי" כמו "אלו" ולכן בא אחריו המעשה, כמו זה התשחית וגו', וכן אולי לא תאבה (למטה כד ה) ההשיב אשיב וגו', וכן כולם ׃

Comment 40

[מ] בארבעים, ושלשים, כתיב לא אעשה, ובשאר לא אשחית, וסימן עי״ן אעשה שהוא שבעים, וכן סך ארבעים ושלשים (ן' מלך) ׃

Comment 41

[מא] והוסיף אברהם לבקש עליהם מדרגה אחר מדרגה, עד הגיעו לעשרה, להיותו המספר היותר מעטי, שיתכן שידבק בו ההשגחה מפני הרבוי, ר"ל שהאנשים הטובים כשיהי׳ עשרה תתחדש בהן השגחה מפני הרבוי זולת ההשגחה הראויה לכל אחד ואחד מהם, ולזה ארז״ל שאין דבר שבקדושה בפחות מעשרה (רלב"ג):

Chapter 19



Comment 1

[א] ואו"ת "ואתקיף" על כוונת ההכרח, כלומר החזיק בם עד שסרו אליו אל ביתו, ומכאן למדו רז"ל (ב"מ פז א) אין מסרבין לגדול, שהרי אמרו לאברהם "כן תעשה כאשר דברת":

Comment 2

[ב] וכן הוא בדרז"ל, דמתשובת לוט "הנה נא לי שתי בנות אשר לא ידעו איש" למדנו זה, פי׳ נתברר כי טעם ונדעה אותם, כטעם אשר לא ידעו איש, וידע אדם עוד את אשתו (למעלה ד׳ כה) ודומיהם, שהוציא הביאה בלשון ידיעה, ועיין (נזיר כב ב, תנחומא וירא סי' יב)

Comment 3

[ג] ור׳ יונה ן' גנאח פי' מלשון רוממות, כמו "דל עיני למרום" (ישעי׳ לח יד), וכן פי' רש"י והרד"ק שם, והוא קרוב מענינו, שהוא ענין גבהות ורוממות, בעבור שהדלת מתרוממת ומתנועעת:

Comment 4

[ד] ובמשנה משקלו "אַלו" "הרי הפירות האלו״ (מע״ש ד ה) "אלו מטהרין ואלו מטמאין", (יבמות א ב):

Comment 5

[ה] ורש״י ז"ל פי׳ "אם יש לך חתן או בנים ובנות הוצא מן המקום״, וכן פי' הרדי"א כי אם היות שלא הי׳ ללוט בנים זכרים, הנה אמרו לו בניך ובנותיך לדבר בשלוח, כאומר בנים ובנות וכל אשר לך הוצא מן המקום:

Comment 6

[ו] ורש"ד ישיג ע"ז, וכתב כי אין הנמצאות מיעוט על המתות שאינן נמצאות עוד, רק הוא לתוספות ביאור, מדברי המלאכים שאמרו אליו לא תשתדל עוד להציל את חתניך כי אין פנאי עוד רק לקחת אשתך ובנותיך לפי שנמצאים כעת אתך, ומלת הנמצאות חוזרת גם על אשתך עיי"ש וכן פי׳ רנה"ו, ויפרשו חתניו לוקחי בנותיו שהי׳ בנותיו מיועדות להלקח אליהן, ודעתם שלא הי' ללוט כ״א שתי בנות ארוסות:

Comment 7

[ז] מלת "כמו" הוא להשערת הזמן, ונכון הוא לפרש, שלא עלה השחר עדיין, רק שהיה הזמן קרוב לעליית השחר וכן תיוב"ע "יכאישון מיסק קריצתא הוה למיסק" ותהיה ככ״ף "כחצות הלילה״ (שמות יא, ד), וכתב רוו"ה לשון עלית השחר בכמה מקומות, נראה שהוא לשון הסתלקות שחרות הלילה, ובכמה מקומות מצאנו לשון הסרה בלשון עליה, ובעבור כי לעת בקר יסור השחרות, וידמה כאלו יעלה, לכן נקרא כן, ועיין (למטה לב כה הערה כב) ׃

Comment 8

[ח] וכתב שד״ל, שבתחלה היה דעתו ג"כ שהמלה נגזרת ממלת "מה" כדעת בן אפרים, שחבירו הממתין לו אומר מה, מה, כלומר מה אתה עושה ? מה יש לך עוד להתעכב, או שהמתמהמה עוסק בדבר אחר, וכשחבירו מפציר בו שימהר, אומר לו, מה, מה, כלומר מה אתה מבקש ממני", ואח"כ חזר שד"ל מדעתו זה, וכתב כי עיקר לשון התמהמה, הונח על המתעכב, מפני שאינו יודע לגמור בדעתו מה יעשה, והוא שואל לזה ולזה מה אעשה, וחבריו יועצים אותו עצות הפכיות, ומתוך כך אינו עושה כלום, והוא מתעכב מהעדר עצה, וכן בהגדת תם מה הוא אומר, מה זאת ?׃

Comment 9

[ט] לשון "מהמה" נופל על המתעכב שלא ברצונו, ורק בעבור איזה סבה, שתכריחו להתעכב, ואין כן שרש "אחר" שהוא על עכבה ברצון כמו "ואחר עד עתה" (למטה לב ה) ועיין בפתיחה לבית ראשון מס׳ גן נעול ופה הוצרך להתעכב בעיר לדבר על לב חתניו להצילם, ולולי זאת לא היה מתמהמה רגע ׃

Comment 10

[י] והרמב״ן פי' והנכון שהוא כמו "ותחזק מצרים על העם למהר לשלחם״ (שמות יב לג) אף כאן הי' מושכים בהם בחזקה למהר לשלחם ׃

Comment 11

[יא] וכתב ע"ז הרמב"ן ז"ל ומה צורך לזה, ואין העונש בכאן מפני שיעברו על הזהרת המלאך, אבל הוא הזהירם מדעתו שיגיע להם עונש בהבטה ההיא, והוא הזהיר את לוט לזכותו, וכל השומע ונזהר, הוא את נפשו הציל, וכן הרדי"א פי', כי רק על לוט לבדו חשו, כי אמרו "המלט על נפשך" "אל תביט אחריך" "ואל תעמוד בכל הככר", כי העירו לו שלא תהיה הפכה בסדום בלבד, כ"א ג״כ בכל ערי הככר, ולא דברו דבר מזה לאשתו ולא לבנותיו, לפי שלא היו ראויות אליו ׃

Comment 12

[יב] ורז"ל (שבועות לה ב מס' סופרים פ״ד ה"ז) אמרו כל אדני הכתובים באברהם קדש, הכתובים בלוט חול חוץ מזה שהוא קדש, שהרי אמרו לו להחיות את נפשו, מי שיש בידו להמית ולהחיות, ויהיה שם השם דבק עם הנה נא, ופי' ויאמר לוט אליהם, אל תאמרו אלי להמלט ההרה, ובבקשה ממך ד', הנה נא מצא עבדך, וכתב הרד״ק "ודבריהם תימא, שהרי אמר "ויאמר לוט אליהם״, לשון רבים, והמלאך ג"כ יש בידו להמית ולהחיות בשליחות האל, ואפילו הנביאים כמו אליהו ואלישע":

Comment 13

[יג] וז"ל "אוהב גר" ויאמר לוט אליהם "אל נא אדני" בדפוס ליסבונא, קוסטנטינא, ואנוירשא הגי' בת"א "בבעו כען רבוני" וגם בג"ת וח"ג, אלא שבהם רבוני לשון יחיד, וגי' יא"ר=ש"ח וסביוניטא "בבעו ד'", ורש"י כתב רבותינו אמרו ששם זה קדש וכו' ותרגומו "בבעו כען ד'" ומהרש"ד פי׳ דבריו ואמר, ואין כוונתו שאונקלס תרגם כן כי באונקלס נמצא ההיפך רבוני וכו', רק פי' ותרגומו שצריך לתרגם כן ע״כ, והנוסח הראשון עקר לדעתי, שאם היתה כוונת אונקלס לתרגמו קדש לא היה אומר ואמר לוט להון, אבל ואמר לוט קדמוהי":

Comment 14

[יד] וכתב הרד״ק הזכיר בפסוק זה עוד פעם אחרת "הלא מצער היא״ לזכור קטנותה כמתחנן אלי׳ להצילה, ורז״ל פי' (שבת יו"ד סע״ב) מצער מזער, כי מקרוב נתישבה, ואין עונותיה מרובין, ואמרו שם, ישיבתה של צוער לא היתה אלא חמשים ואחת שנה, כחשבון "נא" בגימטריא ושל סדום נ״ב, ועיין ברש"י ותוס' ד"ה "ושל סדום", ועיין ב״ר פמ"ט על הכתוב "ארדה נא״ א"ר ירמיה עיקר שלוותה של סדום לא היתה אלא נ״ב שנה, ועיין סדר עולם פ״א, וכתב רוו"ה מצער פעמים הוא מספר מעט, כמו "במצער אנשים בא״ (דה״ב כד כד) ופעמים הוא ימים מספר, כמו ״למצער ירשו עם קדשיך״ (ישעי סג יח) לימים מועטים וכאן שניהם במשמע ׃

Comment 15

[טו] עיין "יהל אור", ועיין רמב"ן מה שטען על רש"י ז"ל וברא"ם שהביא טענת הרמב"ן והצדיק את רש"י ז"ל:

Comment 16

[טז] ורז״ל הזכירוהו (ויק"ר פרשה ב, ד) "א"ר יודן בא וראה כמה חיבב הקב"ה את ישראל, שמזכירן ה' פעמים בפ׳ אחד", ובפס"ז בהעלותך "ה' בני ישראל כתוב בפסוק מלמד שהעבודה כנגד תורה שניתנה בחמשה חומשין" ׃

Comment 17

[יז] וכן פי' הרד"ק, אשתו שהיתה מאחריו הביטה אחריה, וכן פי' רש"י ז"ל "מאחריו של לוט" ופי' הרא״ם ותבט אשתו שהיתה מצד אחוריו של לוט, ולא פי' צד הבטתה להיכן, והרמב"ן ז"ל פי' שהביטה מאחרי לוט שהיה הולך אחריהם מאסף לכל ביתו ממהרים להמלט ׃

Comment 18

[יח] וכן דעת רז"ל (ב״ר פ' נא ה) ותהי אשתו ונענשה מדה כנגד מדה, והרלב"ג פי', על סדום שנעשתה נציב מלח, אבל אשתו של לוט מתה בעכוב שקרה לה בהביטה מאחרי לוט בארץ סדום לראות מה יקרה לארץ ההיא, והשיג עליו הרדי"א, ועיין בטור על התורה שהביא מה שהוקשה לאביו הרא"ש ז"ל ויפרש ג"כ כי מתה מהעכוב שקרה לה והדביקתה המכה, ורב״ח יפרש שדעת הראב"ע "ותהי הארץ" ולא מצאתי זאת בפי׳ הח׳ ז״ל ויתכן שדעת רב"ח שהוא מה שפי׳ הח' ז"ל "והיתה עם מלח כי כן כתוב וכו' שבתחלה פי' הח' ז״ל ותהי על אשתו, ואח״כ יפרש שמלת ותהי הוא על הארץ, וזה הוא מה שפי' והיתה עם מלח וכו' לא שהיא נהפכה לתל מלח, אלא ותהי נציב עם המלח, שהיתה ארץ סדום גפרית ומלח:

Comment 19

[יט] וכתב רוו״ה האומר שראייתה אל גפרית ומלח גרמה לה, לא ראה שנאמר "כי לא אוכל וגו׳ עד בואך שמה" והיא לקתה בדרך, ועיין בטור על התורה שזה הוא שהוקשה לאביו הרא״ש ז"ל הבאתי (למעלה הערה יח) ׃

Comment 20

[כ] ודעת רז״ל (קהלת רבה פ' יוד) שנקבר בערים רבות, מפני שמת בנשירת איברים, ואבר במקום שנשר שם נקבר, ועיין ברלב"ג שם שפי׳ וכתב "והנכון אצלי כי יפתח מפני שלא השאיר אחריו בן או בת יהי' נקרא בהם שמו, צוה שיקברו עצמותיו בכל ערי גלעד קצת פה, וקצת פה, כדי שיהי' לו זכר באותן המקומות שהציל מיד מלך בני עמון" ׃

Comment 21

[כא] וע"ז כתב הרמב״ן ז"ל "כי אין צורך, כי הבכירה היפך צעירה, כל גדול באחוה יקרא בכור, וכל קטן ממנו צעיר לו, וכן ת"א "רבתא", כי בכל מקום שהכוונה במלת בכור על הפטר רחם לאמו, או הראשון לאביו מתרגם אונקלס בוכרא":

Comment 22

[כב] וכתב הרד"ק, כי רוב המפרשים פי' כן, וזה רחוק, שהרי יצאו הם מצוער שלא נהפכה, וכן יש להם לחשוב, כי שאר הארץ ג"כ לא נהפכה, גם שמעו מאביהן כי סדום ועמורה מרעת יושביה נהפכה, וטוב הוא מה ששמעתי בשם "יוסף קרא" כי אמרה הבכירה לא נמצא באדם שירצה לקחת אותנו לנשים כי יאמרו מאנשי ההפיכה הן, ואין ראוי להתחבר עמהן, והרמב"ן ז"ל פי', שחשבה כי בצאת אביה משם נשחתה צוער, ורע"ס פי', כי איש אין בארץ, לא בכל העולם, אלא בגליל זה, אין איש בזה הגליל ראוי לבוא עלינו, כדרך כל הארץ שמנהג הוא שלא תנשא האשה אלא להגון לה", ובזה מבואר מה שהבאתי ביהל אור מה שהביאו בעהתו״ס' בשם הח׳ ז״ל "כי הי׳ מחזיקות עצמן כמיוחסות״:

Comment 23

[כג] ובג' (ב״ק לח ב, ב״ר פ' נא יא) בוא וראה שאין הקב"ה מקפח אפילו שיחה נאה, דכתיב ותקרא שמו מואב שביזה את אביה ואמרה שמו מואב, מאב, אמר הכתוב (דבר' ב ט) "אל תצר את מואב, ואל תתגר בם מלחמה", מלחמה אי אתה עושה עמהן, אבל אתה עושה בם אנגריא, אבל הצעירה ע״י שאמרה בלשון כבוד "בן עמי" אמר הכתוב ״אל תצורם ואל תתגר בם", כל עיקר ׃

Comment 24

[כד] ורנה"ו יאמר בטעם הכתוב הזה, שאם השם מוציא אומה, או אומות מאיש אחד, ומנחיל להם ארצות, תקרא האומה ע"ש האיש ההוא, ולא ע"ש אבותיו שקדמו, וכן מואב ועמון, שלשלת היחס, מתחיל מאלה השני בנים לא מלוט אביהם, ולא מהרן אבי אביהם, וזהו שאמרה תורה, על בן הבכירה "הוא אבי מואב", ועל בן הצעירה "הוא אבי בני עמון", ואמר עד היום בזמן מ״ת ג״כ נקראת ע"ש שני הבנים האלה, ארץ מואב וארץ עמון לא ארץ לוט ׃

Chapter 20



Comment 1

[א] ויתכן שלא אמר לשון "על" כי בזה היה משמעותיה, דשלא בפניה אמר כן, לכן אמר "אל" שמשמעותיה בפניה, גם היא נתרצה לומר כן כמאמר אבימלך "גם היא אמרה אחי הוא" (למטה כ, ה) וכן פי' החזקוני "בפניה אמר אחותי היא והיא שותקת":

Comment 2

[ב] והמורה בפמ"א מהחלק השני כתב "אמנם מה שיאמר בו ויבא אלהים אל פלוני בחלום הלילה, אינה נבואה כלל ולא האיש ההוא נביא, כי ענינו שבא הערה מאת השם לאיש ההוא, ואח"כ ביאר לנו שההערה ההיא היתה בחלום, וכו' שאנחנו לא נספק שלבן הארמי רשע גמור עוע"ז ג"כ, ואבימלך אעפ"י שהיה איש טוב בעמו, כבר אמר אברהם אבינו על ארצו ועל ממלכתו "רק אין יראת אלהים במקום הזה", ובא בכל אחד משניהם ר"ל לבן ואבימלך, "ויבא אלהים אל אבימלך בחלום הלילה" וכן "ויבא אלהים אל לבן הארמי בחלום הלילה״, ודע זה והתבונן ההפרש בין אמרו "ויבא אלהים", ובין אמרו ״ויאמר אלהים״, ובין אמרו "בחלום הלילה" ובין אמרו "במראית הלילה" עיי"ש. ובזהר בראשית (דף קיא ב) "וכי קוב״ה אתא לגבייהו דרשיעיא כמה דכתיב (למטה לא כד) ויבא אלהים אל לבן", "ויבא אלהים אל בלעם״ (במד' כב ט) אלא ההוא ממנא שליחא דאתפקדא עלייהו הוה בגין דכלהו כד עבדי שליחותא נטלי שמא דא, ומסטרא דדינא קא אתיין":

Comment 3

[ג] וכן כתב הרד"ק בשרשים שרש "גוי" וז"ל "והישר בעיני כי בעבור עמו אמר, כי היה קצף ד' עליו ועל עמו וכן אמר "כי הבאת עלי ועל ממלכתי חטאה גדולה״, ועוד "וירפא אלהים את אבימלך ואת אשתו ואמהותיו וילדו", הנה נראה מזה כי לא לקה אבימלך לבדו, ע"כ אמר "הגוי", וכן ת"א "העם אף זכאי תקטול":

Comment 4

[ד] יש מפרשים האומרים שירמוז על ר׳ יצחק ישוש הספרדי, ובראש ס' מאזנים הזכירו הח׳ ז״ל בין זקני לה"ק וכתב שם "ור׳ יצחק הנקרא בן ישוש הספרדי ממדינת טוליטולא עשה ס׳ הצירופים״, וקרא אותו ג"כ (למטה לו לב) היצחקי המהביל, ועיין בסוף ס' צחות, ששם תפש עליו דברים רבים, ופי' טעם כולם וכתב שם "השמר לך ושמור נפשך מאד שלא תאמין בדברי המדקדק שהזכיר בספרו יותר ממאה מלות ואמר כי כולם צריכים חילוף, חלילה חלילה, כי זה איננו נכון בדברי חול, ואף כי בדברי אלהים חיים, וספרו ראוי להשרף", וכן כתב הח' ז״ל (למטה לו, לא,) ויצחקי אמר בספרו, כי בימי יהושפט נכתבה זאת הפרשה וכו', וסיים ג״כ "וספרו ראוי להשרף", וכן בהקדמתו לתורה הזכירו "כרב יצחק שחיבר שני ספרים מבראשית עד ויכלו, ועוד לא כלו מרוב דברים״ (עיין ביאורי שם), וכן הזכירו בראש פירושו לדניאל, מכל זה נראה שדעת הח' ז״ל על ר' יצחק ישוש הספרדי, ודעת רבים וכן גדולים שהח׳ ז"ל יורה חצי לעגו על ר׳ יונה ן' גנאח, וכן הביא הרד"ק בשרש גוי "ור׳ יונה אמר כי גוי נפל על איש אחד" וכן הר״ש ן' מלך מביא שהוא דעת ר׳ יונה, וכן הוא דעת האפודי, ועיין בפי' הח' ז״ל (עמוס ג ו) על פסוק "ואבדו בתי השן״ וז״ל שם ״אמר ר׳ מרינוס (הוא אחד עם ר' יונה כידוע, והראשון הוא שמו הערבי) כי בית השן היה אחד שעשה אחאב, וחבר לו בתים נכבדים, כמו "וכסיליהם״ שאחד הוא כסיל בשמים" (פירוש דבריו אלה עיין פי' לישעי׳ יג יו"ד) על פסוק "כי כוכבי השמים וכסיליהם״) ואני אומר אם כסיל אחד בשמים רבים הם בארץ והוא אחד מהם", ונראה מזה כי אהב לחקות על שרשי ר' יונה הנ"ל בחצי לעגו כל עת שהביא המקרה לידו, ע"כ דעתם שגם פה ירמוז על ר׳ יונה, וגם רש״ד בביאורו מביא שהוא דעת ר' יונה המפרש על גוי איש, וכן הוא דעת שד״ל, ולא כן דעת הגאון שי״ר ראפפארט, ועיין במכתבי הג' שי״ר לשד"ל מכתב ג שהוכיח את שד״ל על אשר חשד את הראב"ע כי כיון בזה אל ר' יונה ן' גנאח, ודעתו שכיון רק על היצחקי, וכתב שם שגם האפודי טעה בזה, עיי״ש, ועיין ביאורי להקדמת הח' ז״ל בפי' על התורה בדרך הא' הערה 8 ומה שהבאתי מהח' ד״ר קרמולי ותוצאותיו ומה שעלה לו להוכיח שהוא הרופא המהולל יצחק בן שלמה הישראלי בן דורו של ר' סעדיה גאון:

Comment 5

[ה] והרד"ק כתב, אמר התעו לשון רבים כנגד השומעים שקורים אלהיהם בלשון רבים, ואעפי"כ מצאנו אלהים קדש, שידברו בו לשון רבים, כמו ״אלוה עושי״ (איוב לה יוד) "ישמח ישראל בעושיו" (תה' קמט ב), וכן הוא דעת ר׳ חנינא (מס' סופרים פרק ד׳ ה"ו) וכן רש״י והרשב"ם, ויוב"ע תרגם שם זה חול:

Comment 6

[ו] וכן כתב העקידה ברא' שער העשרים, כי כל הולך באשר לא ידע אעפ״י שילך בדרך ידועה וסלולה יאמר עליו כן "ותתע במדבר" (למטה כא יד) "והנה תועה בשדה" (למטה לז טו) כלן הם מפליגים בדרך אשר תכליתו לא הושג עדיין:

Comment 7

[ז] עיין (למעלה א ב הערה קלב קלג) והריק"ם בס' הגלוי כתב, על כל וי"ו נוספת במקרא, כי היא רמז על מלה חסירה כדמותה, כמו "ותשב תמר ושוממה" (ש״ב יג כ) שפי׳ עצובה ושוממה, או דואגת והדומה לענין ׃

Comment 8

[ח] ובפס"ז (ברא' כ טז) "ואת כל ונוכחת", כלומר הוכיחה שלא להיות רגילה לאמר מעתה על בעלה אחי הוא, ואת כל אשר עשית עמדי, לא תעשה עוד, ונוכחת ואיתוכחת, שקבלה תוכחתו, והעקידה בשער העשרים פי', הנה אחיך הוא מעור עיני דעתך לתתך חשודה לכל אשר אתך בפי הבריות, לכן אל תוסיפי לעשות כדבר הזה עוד, והיא קבלה תוכחתו בסבר פנים יפות, ונוכחת ממנה, ושמה על לבה להשמר מכל שמץ דבר בעיני אלהים ואדם, וכן פי' הרדי"א:

Comment 9

[ט] יתכן לפרשו כסות תפארת, וכן "והיית לנו לעינים" (במד׳ י לא) לתפארת,"על אבן אחת שבעה עינים״ (זכרי׳ ג ט) שבעה דרכי תפארת שאם הם עינים ממש צריך לומר "שבע", שעינים נקבה בעברי (רוו"ה) ׃

Comment 10

[י] עיין במעשה ד', וכן בביאור שד"ל, כי הפנויות היו הולכות בגלוי הפנים, והנשואות היו מכסות פניהם ברדיד, והנה אמר לה, כי באותם אלף כסף, תקח לה רדיד לכסות עיניה ופניה, כלומר שאין ראוי לה לעשות עצמה עוד כפנויה ׃

Comment 11

[יא] והרלב"ג פי' ונוכחת" ולזה נשלם לה בו אלו התוכחות, ונתפייסה ונתפרדה בשלום מאבימלך ׃

Comment 12

[יב] עיין יהל אור שפירשתי "וישם דמי מלחמה בשלום" שהוא שב על יואב, וכן פי' הח' ז"ל (תה׳ צט ז) שהוא שב על יואב וכן פי' שם כל המפרשים, ובשמות טו טז) פי' הח' ז"ל שהוא שב על אבנר וסותר דברי עצמו, ופי׳ הפ׳, כי אבנר בא להשיב המלוכה מבית שאול לדוד, לבטל המלחמה מהם, והנה אבנר שם הדמים העתידים להשפך מישראל שישובו בשלום, והנה לדעת הח׳ גראטן חבר הח' ז"ל פירושו על בראשית ועל שמות (מהדורא קמא) בהיותו בלוקא בשנת תתקי"ב—יג ובשנת תתקטז---יז התגורר ברהודיץ, ושם חבר פי' על תהלים, ולפי זה חבר פירושו על תהלים לאחרונה, וחזר בו מפירושו שפי׳ בשמות, ולדעת הח' שזח״ה בהקדמתו לס׳ העבור להח׳ ז״ל, המביא מכ"י עתיקים כי הפי' על תהלים חבר ברודוס בשנת תתקט"ז, והשלימו בחצי אלול, ובשנת תתקי"ז השלים שמה פירושו על שמות (מהדורא קמא) ועפי"ז חבר פירושו על שמות לאחרונה וחזר בו מפירושו על תהלים, כי החכם כהראב"ע ז"ל כרוב ימיו כן תרבה חכמתו, והחזיר על ספריו ותקנם והרחיבם וקצרם כיד ד' הטובה עליו, וכן עשו כמה מגדולינו:

Comment 13

[יג] וכן פי׳ רש"י ז"ל בעד כל רחם, כנגד כל פתח, ועיין רמב״ן ז״ל שטען על רש"י ז"ל שפי׳ בעד כל רחם כנגד כל פתח, ועיין ברא"ם שטען על הרמב"ן ז"ל ויצדיק את רש״י ז"ל:

Comment 14

[יד] ורש"ד בביאורו השיג עליו, הלא בפ׳ מפורש שריפא את אבימלך, ובלי ספק לקה כמוהם, ולא נדע במה לקה, ולפי ששרש ילד הושאל לענינים רבים המורים על יציאת הדבר הסתום לחוץ כמו "והרה עמל וילד שקר" (תה׳ ז טו) לכן נכון לפרש שנעצרו נקביו בלי לצאת החוצה כדעת הז"ל שנסתמו כל נקביהם, ובפ׳ הבא שזכר רחם, לא נזכר בו רק לבית אבימלך שהם אשתו ואמהותיו, ולא הוזכר אבימלך שם כלל, ואולם בפ׳ שלפנינו שמודיע בו רפואת כולם עם אבימלך לא נזכר בו רחם, ואמר "יילדו" שהושאל גם לשאר דברים היוצאים לחוץ, וכן ת״א ויוב"ע "וְאִתְרַוָוחו" ולא כמו שתרגם בכל מקום "ואולידו" וכן פי' הנתינה לגר שכן דעת אונקלס, ועיין בג׳ (ב״ק צב א, וב"ר פנ"ב):

Chapter 21



Comment 1

[א] ובפדר"א (פ׳ ל) ישמעאל ירה חצים להרגו ראתה שרה והגידה לאברהם כזה וכזה עשה ישמעאל ליצחק עיי"ש, ורש״י ז״ל פי', ע״ז, ג״ע, וש"ד, והיה מריב על הירושה, וכן הוא (ב"ר פ' נג, ילקוט רמז צד, ספרי ואתחנן סי׳ ד) וכן פי׳ הרשב״ם, והרד״ק פי' כאלו מלעיג על יצחק שנולד מהזקנים, ורלב"ג פי׳ מצחק מלעיג, כי היה מלעיג על שעשה אברהם משתה גדול ביום הגמל את יצחק, ולא עשה ג״כ ביום הגמלו, כי הוא לא היה רואה שום יתרון ליצחק עליו כי הוא ג"כ בן אברהם, ועיין ברמב״ן ובפי' רע״ס:

Comment 2

[ב] ונמצא אודות, אודת, אדות, שם בלשון רבים נקבות, וענינו במו ענין, דבר, עסק, ולא נמצא, כי אם בקשור עם מלת "על" במובן מלת היחס הסבה הגורמת, וכמו על-דבר, ובא גם "אַל אדות הרעה הגדולה הזאת״ (ש״ב יג טז) ותיוב"ע, על עיסק" כאלו היה נקרא בעי"ן "עַל או אֶל״, ושד"ל כתב, אולי כמו "על ידי" וקרוב לזה בתלמוד "איידי" עיקרו "על ידי":

Comment 3

[ג] לפי שלא אמר ויקח לחם וחמת מים וישם על שכם הגר, ואת הילד וישלחה, גם לא אמר וישם על שכמה, אחשוב שממלת "שם" ואילך אינו שב על אברהם, אלא אברהם לקח הלחם והמים ויתן אל הגר, ואחד מהנערים שם הלחם והמים על שכמה, והביא את הילד ואמר לה במצות אדוניו שתלך היא והילד מביתו וזהו וישלחה, כי יהיה זה כאב לב לאברהם שהוא עצמו יעשה זאת, ושיצוה בפיו את אשתו ובנו שילכו מביתו, ומלת "שם״ על המשים שלא נזכר (רנה״ו):

Comment 4

[ד] וכן פי׳ הרד"ק, וכן פי׳ הרלב״ג, "והנה בלי ספק נתן לה כסף וזהב, יספיק לה ולבנה אחר היותם למקום אשר הי׳ הולכים, כי כשיתן לבנו צדה לדרך ולא יתן לו דבר יזון בו אחר היותו במקום אשר אמר להם שילכו בו, זה מגונה מאוד כ"ש בחוק אברהם" ׃

Comment 5

[ה] ורש״ד ישיג ע״ז וכתב, כי אם אז היה אברהם עדיין בגרר, לא היתה צריכה לפנות לבאר שבע למזרחית א"י כ"א למערב, כי דעתה היה לחזור לארץ מולדתה מצרימה כמפורש אח"ז, ופי' שהיה אברהם במקום סמוך לחברון, והיה סמוך לגבול פלשתים. ובאר שבע אשר ליהודה, היה סמוך לחברון, והגר בלכתה מבאר שבע למצרים תעתה במדבר באר שבע׃

Comment 6

[ו] ורז"ל אמרו (ב״ר פ׳ נג) שהיה חולה בעת ששלחו, כי שרה הכניסה בו עין הרע, ושם על שכמה גם הילד, והנה כלו המים מן החמת, שכן דרך החולה להיות שותה הרבה ובכל שעה, ותשלך אותו מעליה, והיה כל הענין הזה לאברהם, מפני שצווה לעשות ככל אשר תאמר שרה, והיה אז בן כ"ז שנה, ובילקוט הגי' בן י"ז שנה:

Comment 7

[ז] ובב"ר (שם) שהשליכתו תחת רותם אחד, מפני שדרך הרתמים להיות גדלים במדבר, ודורש "אחד השיחים" מיוחד שבשיחים, הוא הרותם שגחליו מחזיקים חום יותר מכל עץ, ועיין בפי' מהרז"ו מה שהביא מר"י בעהאק הפי' ע"ז:

Comment 8

[ח] עיין רש"ד בביאורו שהאריך בזה, ושד"ל כתב אולי המלה משרש "מתח", והטעם כנטיית הקשת, כלומר כשיעור מקוה הליכת החץ כשמותחים ודורכים הקשת:

Comment 9

[ט] וכתב הרד"ק שהיא הרחיקה ממנו כמו שמרחיקין מושכי החץ בירותם, וענינו כשיעור יריית חץ פעם אחד, ובא בלשון רבים, כמו שמצאנו הרבה שמות בלשון רבים תמיד, בתולים, נעורים, שמים, מים, רחיים, ולדעת רש"י ז"ל הוא ג"כ שם ליריית החץ, ולשון רבים אשר בו פי' שמורה על שתי טיחות, ב' פעמים כשיעור הזה:

Comment 10

[י] מלת "אם" בכל מקום מספקת, אל תחשוב בה בלתי זה, והיא באה ברוב מקומות השבועה, אם תשקור לי, "ולכן נשבעתי לבית עלי אם יתכפר עון בית עלי" (שא"ג יד) "אחת נשבעתי בקדשי אם לדוד אכזב" (תה' פט לו) (רמב"ן) וביאורה בכל מקום שתבוא על שבועה כמו "שלא", וכן ת"א "דלא תשקר בי":

Comment 11

[יא] ונאמר בבנין הקל, ולא אמר אם תְשַקֵר שזה משמע תדבר שקר, ואברהם לא הבטיחו כלום לקראו משקר אם לא יקים דברו, אבל אם תשקור פירושו, אם תעשה מעשה שקר, כמו "ומנביא ועד כהן כלו עושה שקר" (ירמי' ו יג) עושים עול ואון הקרוי מעשה שקר, כך אם תגמול לי רעה תחת טובתי שזהו מעשה שקר ועמל (רוו"ה) לכן כאן נאמר בבנין הקל, כי אברהם לא הבטיחו עדיין דבר, ואיך יאמר אם תשקר בכבד שהוא כמו "ולא אשקר באמונתי" (תה' פט לד) אבל אמר בדרך אמת, אתה חייב להיטיב עמדי, בעבור הטובה שעשיתי עמך, וירא אנכי פן בימים הבאים תלך עמי בדרך שקר, ותשלם לי רעה תחת טובה, ע"כ השבעה לי אם תשקור, אם תעשה לי מעשה שקר, ותט מדרך האמת והצדק (רנה"ו):

Comment 12

[יב] פי' כשראה אבימלך שאברהם חוזר ומפריש הצאן, ומציב אותן בפני עצמן שאל, מה הנה, כלומר הואיל והפרשת אותם מן הבקר גלית דעתך שאין אלה לצורך כריתת הברית, וא"כ מה הנה לאיזה צורך נתת אותם:

Comment 13

[יג] עיקר הוראת המלה זכרון מן "עהד" בסורי שענינו זכר, והכוונה כי כל זמן שתזכור את היום הזה שכרתנו ברית יחדו, תזכור ג"כ שנתתי לך שבע כבשות, ומתוך כך תזכור שדברתי לך על אודות הבאר (שד"ל):

Comment 14

[יד] אולי שהיה זה מפני שהאומות ההן בזמן ההוא היתה אמונתם בשבעה כוכבי לכת, והשפעותיהם עליהם, ולכן הי' נשבעים עליהם, ונקראה מפני זה שבועה מלשון שבעה, ואברהם דבר אל אבימלך כפי דרך אמונתו, והציב שבע הכבשות לבדנה, ונשבעו שניהם כשבועת האלה, שכל מי שיעבור עליהם, ישפעו עליו הכוכבים ממסילותם רעות, ואינו רחוק שנקראה השבועה והקיום ביניהם בלשון הזה שבועה, מפני שבע כבשות שהציב אברהם לבדנה, ושמשם ואילך נקרא כל קיום שבועה לזכר אותם שבעה שכרתו ברית עמהם. (רדי"א):

Comment 15

[טו] וכן דעת ריש לקיש ור' יהודה (סוטה יו"ד א, ב"ר פ' נד, אדר"נ פ"ו) ואמרו שם, מאי אשל, שאל, כל מה שאדם היה שואל בו מטעים, תאנים ענבים ורמונים, והרד"ק פי' אשל הוא כלל לכל עץ, ודומה לו בדרז"ל (ביצה כז א) "דתליא באשלי רברבי" פי' אילנות גדולים, וענינו שנטע פרדס מכמה מיני עצים:

Comment 16

[טז] ור' יונה ן' גנאח בשרשיו שרש "אשל" אפשר שיהיה האילן שקורין לו בערבי אתל, והוא אילן שקורין לו בלע"ז טמרי"ז, ורוב המפרשים על הדעת הזאת, ואפשר שיהיה עץ אחד, ואפשר שיהיה כולל כל האילנות (כהרד"ק) והרלב"ג כתב, שהיה האשל אילן גדול אצל הבאר, להיות ממנו צל על הבאר, כי כן היה לו באלוני ממרא כמ"ש (למעלה יח ח) "והוא עומד עליהם תחת העץ ויאכלו", לפי שבימות הקיץ הי' אוכלים תחת העץ להתלונן בצלו, ולהיות המים אשר תחתיו מים קרים:

Chapter 22



Comment 1

[א] וכן הוא (ב"ר פ נה) בשביל לנסותן בעולם, בשביל לגדלן בעולם כנס הזה של ספינה, וכן איתא (זהר ויקרא דף יח א) כד"א "ואל עמים ארים נסי" (ישעי' מט) כב) וכו', פי' לשון התרוממות, וכן פי' הרדי"א, כי נסיון הוא מלשון התרוממות, מענין "ונשא נס לגוים" (שם ה כו) והכוונה שרוממו והגדילו, וכתב הכוה"ק ואין טענה על רז"ל כי נס שרשו "נסס", וזה שרשו "נסה", כי מקומות אין מספר יודיענו כי שרשי הכפולים נחי ל"ה, יסוד שרשם ב' אותיות, ועיקר הוראתם אחד, ואין הבדל ביניהם רק בפרטי וצדדי הוראתם:

Comment 2

[ב] וכן ת"א ויוב"ע וכן פירש"י ז"ל והרמב"ן והרלב"ג, והרשב"ם פי' מלשון קנתר וצער שציער את אברהם על שכרת ברית למלך פלשתים, ורוו"ה השיג עליו בזה וסיים ג"כ רק נסה כמשמעו, ודברה תורה כלשון ב"א:

Comment 3

[ג] עיין רמב"ן מה שכתב בזה, וברלב"ג בפי' על התורה ובשני ממלחמות השם ובס' "מלמד התלמידים":

Comment 4

[ד] ור"מ חפץ בס' מלאכת מחשבת פי' "במה שאמר "עתה ידעתי כי ירא אלהים אתה" יתכן מאוד בשנדע שהאל ידע העתיד כאלו הוא הוה לפניו, וגם טרם עשות אברהם הנסיון בבנו ראה ד' כי כן יעשה, וזהו אמרו עתה ידעתי, ולא עתה אני יודע, אלא רצונו שמה שעתה עשה, כבר ידעהו ה'":

Comment 5

[ה] והרב המורה הלך בזה בדרך הגאון שהזכיר הראב"ע בפירושו, שפירש מלת נסה להראות צדקתו לבני אדם ומלת ידעתי בענין הודעתי, ומה שהקשה עליו החכם הנזכר כי בעת שעקד בנו להעלותו לא היה שם אדם ואפילו נעריו כי נשארו עם החמור, הקושיא הזאת לא תמנע דרך הגאון לפי שמאמר נביא ידוע ואין צריך לעדים, ואחר שאברהם השלם ספר המעשה ההוא התפרסם הדבר ונתרחב גבול אהבת השם, ואלו לא היה זה מספר הנביא רק על דרך שבא זה כלו בחלום או במראה די היה בו למוד באהבת השם כפי מה שהקדמנו בענין החלומות הצודקין, והמראות שענינם נמשך אל המחשבה והרעיון, ואחר שהוא ספר המעשה הגמור נודעה בו יראת השם ואהבתו, כי היראה כוללת האהבה בקצת מקומות ולו לבדו שהיה נביא בעת ההיא היה ראוי לומר יען אשר עשית וגו' ולא ליצחק כי לא השיג להשגה ההיא, סוף דבר לפי שני הענינים הנזכרים היה ראוי לומר "עתה ידעתי כי ירא אלהים אתה". וכפי הענין הזה יתבאר מה שנאמר על אנשי סדום, "ואם לא אדעה" (מלמד התלמידים):

Comment 6

[ו] עיין מורה בפ' כד מהח' הג', ובפ' מה מהח' הב' מדרגה י"א ובמלמד התלמידים מרבינו יעקב אנטולי ובס' מעשה ד' מה שמביא בשם הריב"ש בתשובותיו סקי"ח:

Comment 7

[ז] רבו הפירושים על השם מוריה רז"ל דרשו (ב"ר פ' נה ז) ועיין מקורי רש"י שמשם יצאה הוראה לעולם, עשאו מן מורה צדק ואו"ת "ארעא פולחנא", וכן תיוב"ע, וביאר רש"י ז"ל ע"ש הקטרת שיש בה מור וסמים, וע"ז כתב הרמב"ן ז"ל שאין לשונו סובל לאמר "פולחנא" על סם אחד מסמי אחד העבודות, אבל עשאו מן מורא ששם יראו אלהים ויעבדו לפניו, ועל דרך הפשט אמר הרמב"ן ז"ל, שהוא כמו "אל הר המור ואל גבעת הלבונה", כי ימצאו שם בהר ההוא מור ואהלים וקנמון, והרשב"ם יפרש ארץ האמורים, ורוָו"ה ישיגו:

Comment 8

[ח] יראה שעצי עולה, הם עצים מיוחדים לעולה, המינים שהיה ידוע להם, ולא ידע אם ימצאם במקום שיבוא שם ובתרגום יוב"ע "וקטע קֵיִסין דַקִיתֶא וחאנתא ודיקלא דחזיין לְעָלָתָא", ולולי זה יאמר ויבקע עצים:

Comment 9

[ט] עיין הכוה"ק שיפרש "ונשתחוה ונשובה" באופן שאין כאן שקר, ואין דחיה בדברים:

Comment 10

[י] ובזהר חיי שרה (דף קכג א) מסמיך לה אקרא, ויהי' חיי שרה כמנין "ויהיו" שהוא ל"ז הי' חיי שרה עם יצחק שהן עיקר ימי חייה, אבל הגר"א הגיה בסע"ר ספ"א כ"ו שנה במקום ל"ז וכתב דלא כתוס' יבמות שמביא בשם סדר עולם וכו', וסיים אלא שנוסחא מוטעת נזדמנה לפניהם, והח' ראטנער בהגהותיו לסדר עולם כתב שהגי' הישינה ל"ז עיקרית שכן גרסו רוב הקדמונים בהס"ע עיי"ש:

Comment 11

[יא] וכן הוא (זהר וירא קיט ב, זהר ויחי רל ב) הכא אית לאסתכלא והאלהים נסה את אברהם, את יצחק מבעי ליה, דהא יצחק בר תלתין ושבע שנין הוא, והא אבוי לאו בר עונשין דיליה הוא, דאלמלא אמר יצחק לא בעינא לא אתעניש אבוי עליה עיי"ש מה שמתרץ, ורנה"ו כתב באמת צדקת יצחק גדולה ושכרו כפול ומכופל, אבל אינו ענין לדברי הפרשה שיזכיר הכתוב צדקתו ושכרו, כי אין מדרך הכתוב להזכיר ככה, רק אצל ראש היחש ואבי המשפחה שנכרת עמו הברית עיי"ש שהאריך להביא ראיות ע"ז:

Comment 12

[יב] ורש"י ז"ל פי' שהוא לשון חיבה שכופל את שמו, וכן הוא בדרז"ל (עיין מקורי רש"י), וכתב הרלב"ג, כי לא השיג אברהם מזה שום דאגה וצער, אבל היה עושה מצות ד' בטוב לבב עד שהגיעתהו הנבואה בהקיץ:

Comment 13

[יג] ואו"ת "באילנא" וכן פי' רש"י ז"ל ויוב"ע תרגם "בחרישותא דאילנא" תרגם יער "חורשא" וכתב רב"ח תורה שהיה המקום ההוא יער ושם אילנות, והוא המקום הנקרא בית יער הלבנון, והוא שאמר דוד על השכינה (תה' קלב ו) "מצאנוהו בשדה יער":

Comment 14

[יד] וכן פי' הרלב"ג, ר"ל שכבר נשא עיניו אברהם וראה ב"ח רץ ונתברר לו שהוא איל אחר שנאחז בסבך בקרניו, וכתב הרש"ד ע"ז שהוא נגד בעל הטעמים שהטעים זקף גדול במלת "אחר" להפסיקו ממלת "נאחז" ועיין מה שפי' הרשב"ם ז"ל, ופירושו מסכים לבעל הטעמים:

Comment 15

[טו] עיין יהל אור ויש נוסחאות שונות בת"א, עיין בהבנת המקרא לרוו"ה שהביאם וביארם, ובאוהב גר לשד"ל:

Comment 16

[טז] וכן דעת רש"י ז"ל ומביא דעתו (סוטה לג ב) ד"ה "אחרי" ודעתו כר' הונא נגד ר' יודן (ב"ר פ' מד ה) ועיין שם בפי' מהרז"ו, וביפה תואר, ועיין גור אריה (דבר' י"א ל) מה שביאר שם:

Comment 17

[יז] והרלב"ג פי', ויקרא אברהם שם המקום ד' יראה, ר"ל שכבר קרא אברהם זה השם למקום ההוא להורות על מעלת המקום ההוא, ושהוא מוכן מאוד אל שידבק בו השפע האלהי, וזה הוא הר המוריה, אשר שם היה ביהמ"ק, אשר יאמר היום בהר ד' יראה, רוצה לומר שבשעת מ"ת הי' קוראים האנשים אותו ההר "ד' יראה":

Comment 18

[יח] וסיים "נאם ד'", והנה גזרת "נאום" מן "אם" שהוא שרש למלת אמת ואמן, וירצה בנאום תת התאמתות לדבריו, שהם אמת ואמונה, שהדבור מוחלט באמיתתו, כי כה יהיה, וכה יקום, והמפרשים ביארוה לשון דבר נבואי וכה"א אמר ד' (רש"פ):

Comment 19

[יט] וחוקרי הלשון יפרשו שיען הוא מלת הקשור לקשר ב' משפטים המתיחסים זע"ז בבחינת סבה ומסובב ובא הסבה במלת יען, והמסובב מובן במלת "לכן" אם בא אחריו, "יען לא האמנתם בי, לכן לא תביאו" (במד', כ, יב) ובא מחובר, על מלת "כי" או "אשר" שהם מענינו, יען אשר עשית וגו' ברך אברכך, ור"י ן' גנאח בשרשיו שרש "יען" וכן הרד"ק בשרשיו כתב שפי' כמו בעבור, ורא"ב בנימוקיו כתב שלא באה לעולם רק לתשלום גמול אם טוב ואם רע, ורוו"ה פי', מלת "יען" תשמש לשכר ועונש בדבר שעבר גם לא תסמוך יען לשם, כי אם למלה או לפעולה:

Comment 20

[כ] מלת עקב תשמש לעבר ולעתיד ויש בו בעצמו משמעות שכר, כמו "בשמרם עקב רב" (תה' יט יב) ועיין רש"י ז"ל שם:

Comment 21

[כא] (ובב"ר פ' נו) וישב אברהם אל נעריו ויצחק היכן הוא, ר' ברכיה בשם רבנן דתמן שלחו אצל שם ללמוד ממנו תורה:

Chapter 23



Comment 1

[א] ובב"ר (פ' נח א) "בת ק' כבת כ' לחטא, ובת כ' כבת ז' ליופי" וכן פירש"י ז"ל, ובילקוט תהלים רמז תש"ל הביא את הב"ר וגורס "בת ק' כבת כ' לנוי, ובת כ' כבת ז' לחטא", וכן הגי' בפס"ז, וכן בפי' המיוחס לרש"י בב"ר שם, וכתב המפרש מהרז"ו כי זו הגי' היא העיקר, והמ"כ כתב כי הגי' כבת כ' לחטא גרסינן, ועיין בביאור שד"ל על התורה, שכתב שמצא בפי' קדמון כ"י על ב"ר הנמצא בקובץ היקר הכולל פי' ס' יצירה לר"י ברצלוני וכן כתוב בו, הי' לו לומר מאה ועשרים ושבע שנה, אלא כך הוא אומר "בת מאה כבת עשרים לנוי":

Comment 2

[ב] ומנהג הלשון בח' האחדים לכנות הנספרים בלשון רבים, שבע שנים שלשה ימים, והפך בח' העשרות והמאות שיכונה הנספר בלשון יחיד, מאה שנה ועשרים שנה, אחד עשר יום, שנים עשר חדש:

Comment 3

[ג] ובדרז"ל (ב"ר פ' נח ויק"ר פ' כ פדר"א פ' לב) מהיכן בא מהר המוריה, וכן תרגם יוב"ע:

Comment 4

[ד] והרד"ק כתב כי בא הלשון הזה בלא קשר "את" או "על" כמו "ואבכה בצום נפשי" (תה' סט יא) כאלו אמר, על נפשי:

Comment 5

[ה] בעל אהל יוסף ביאר דברי הח' ז"ל, שדעתו "הן היושב בעיר ההיא, והן בעיר אחרת קרובה לה נקרא תושב", ופי' הפסוק לפי דעתו, גר ותושב אנכי עמכם, כלומר גר אני שאיני שוכן בעירכם, ותושב אני שאני שוכן בארצכם, ומאשר אמר גר אנכי עמכם זה ראיה שלא היה שוכן אברהם בחברון, וע"ז כתב הרש"ד "ועיקר הדבר נכון הוא, ומסכים לביאורי שאברהם לא היה דר בחברון כלל אחר שיצא מארץ פלשתים, לא לפני העקידה, ולא לאחריה, ואף לא לאחר מיתת שרה, רק בבאר שבע הסמוכה לחברון, ומארצה תחשב, אבל אינני מסכים עמו בביאור דברי הראב"ע, רק כוונתו הפשוטה היא, שבכל מקום שנאמר גר לבד, הוא הלן בין בעיר ההיא, או בארץ ההיא, ותושב המתלוה עם מלת גר הוא האיש אשר נתיישב בין בעיר אחרת או בארץ אחרת ולא נולד בה, ולא גרו בה אבותיו, ולפי שאברהם לא הי' אבותיו מן הארץ ההיא, כי אם מאור כשדים רק שאברהם נתיישב בה בצאתו מחרן בהיותו בן ע"ה שנה, ודר באלוני ממרא אשר בחברון כ"ה שנים, ואח"ז בארץ פלשתים כ"ו שנים, ואח"ז חזר לארץ כנען ודר בבאר שבע סמוך לחברון זה י"ב שנים, ולכן כיון שנתיישב בארצם נקרא גר תושב, וגר תושב, או גר ותושב אחד הוא":

Comment 6

[ו] ובב"ר (פ' נח ילקוט רמז קב) "אמרו לו מלך את עלינו, נשיא את עלינו אלוה את עלינו, אמר להם אל יחסר העולם מלכו, ואל יחסר העולם אלוהו":

Comment 7

[ז] לרש"י (למטה מב ו, מג כו) לשון השתחואה משתטח לארץ בפישוט ידים ורגלים הוא, ונראה שיש הבדל בין השתחויה סתם, ובין השתחויה לארץ שזה יתכן שהוא בפישוט ידים ורגלים (רוו"ה) וכן הוא לדעת חז"ל (ברכות לד ב, מגילה כב ב, שבועות טז ב) השתחויה פישוט ידים ורגלים וקידה על אפים, ולדעת הח' ז"ל (למטה מג כח) ע"פ "ויקדו וישתחו" שפי' שם "ויקדו שמו הקדקד בארץ וכבר השתחוו" תהיה קידה יותר מהשתחויה, כי השתחויה, היא רק השפלת הגוף מעט" אבל קידה היא לשום הקדקד בארץ, ועיין למטה (מג כח) ושם הערה ח' ביארתי בארוכה:

Comment 8

[ח] בפירוש המלה נחלקו רז"ל (עירובין נג א) רב ושמואל, חד אמר שני בתים זה לפנים מזה, וחד אמר בית ועליה על גביו, וכן פי' רש"י ז"ל "בית ועליה על גביו" והוה כפולה בשתי תקרות, אבל שני בתים לא שייך בהו לשון כפולה, ועיין רמב"ן שהשיג על רש"י ז"ל, וכתב שאיננו נכון, ודעת הח' ז"ל כדעת רש"י ז"ל, וכן פי' הרדי"א, שדעת הראב"ע שהי' שתי המערות זו על זו שהיתה קרקע המערה העליונה עליית המערה התחתונה, ודעת הרד"ק בשרשים שרש כפל "מערה לפנים ממערה" פי' שהי' שתיהן ביחד וכותל מפסיק ביניהן, אלא שלאחת היה לה פתח אל החוץ, והיא נקראת חיצונה, ולשנית לא היה לה פתח לחוץ, רק דרך החיצונה, נכנסין לה בפתח שבכותל המפסיק ביניהן, והיא נקראת פנימית, והמערה הוא חפירה שתחת הארץ, והרשב"ם פי' כל הבקעה קרויה מכפלה, כמו ככר הירדן, וכן מוכיח לפנינו "שדה עפרון אשר במכפלה" וכן פי' הרמב"ן ורע"ס, ויתכן לפי דרכם שעל דבר הכפלת המערה ההיא קראו את כל הבקעה ההיא מכפלה:

Comment 9

[ט] ורש"י ז"ל פי' מלא אשלם כל שוויה, וכן פי' הרשב"ם, וכן ת"א ויוב"ע "בכספא שלים" וכיוצא בזה (בדה"א כא כב) "בכסף מלא תנהו לי" (ושם שם בפ' כד) "כי קנה אקנה בכסף מלא", ופי' כסף שווי' של דבר במחיר שלה וכן הוא שם בתרגום רב יוסף "בִכְסַף שְלִים", וכתב הרש"פ שם "מלא" שהדבר בתכונת "לא" מלקבל עוד תוספות:

Comment 10

[י] ורע"ס פי' לא אדוני, אין צריך שיפגעו בי ראשי העם הנועדים, שמעני אתה בלי שום אמצעי, ויוב"ע תרגם "בבעו רבוני" ותמה עליו הרש"ד עיי"ש:

Comment 11

[יא] והרמב"ן ז"ל פי', כי שעורו אם אתה אם תשמעני, וענינו כמו אם אתה תשמעני, ובא הכפל לנחץ הענין, ויסכים לדעת אונקלס שתרגם "אם את עביד לי טיבו" ופי' שתעשה רצוני כמו שאמרת, ויוב"ע תרגם "אם אנת צבי למעבד לי טיבו", וכן הוא בפס"ז "אם אתה חפץ בטובתי" והנה לפי פירושם "אם אתה" הוא מאמר נפרד מן "לו שמעני", ועיין רש"י ורד"ק שלפי דעתם "שמעני" הוא צווי במקום עתיד, ועיין בביאור שד"ל שכתב שמלת "שמעני" שהוא צווי לא תפול לא אחר "לו" ולא אחר "אם" ונ"ל לקרוא שמְעֵנִי בינוני, כאמרם "בכך אתה פוטרני" (מנחות סה ב,) אתה מביאני לחיי העוה"ב (ע"ז יח א) עיי"ש, והנה טעם המליצה אם אתה שומעני, ולו אתה שומעני:

Comment 12

[יב] והנה אמר כן על דרך ההשאלה לפי שהכסף פעמים לוקח אותו הסוחר, ופעמים נותן אותו כאלו הוא עובר ושב תמיד ליד הסוחר, ר"ל כסף מלא במשקלו כמו שנושאים ונותנים בו הסוחרים כי הם מדקדקים במשקל:

Comment 13

[יג] וכן כתב הח' ז"ל בס' צחות בסופו "שמצאו בדברי יחיד (דעתו על רבינו סעדיה גאון) שיש עשרה פסוקים במקרא שהי' ראוים להיותם דבוקים, ואני לפי דעתי אתמה מזה תמהון גדול, איך טעה המפסיק, ואף כי אם הוא עזרא הסופר, והכלל כי לא היה אחריו חכם כמוהו, כי הנה ראינו בכל המקרא לא הפסיק, כי אם במקום ראוי", וכן כתב בס' מאזנים "ואל תשים לבך דברי העשרה פסוקים שאמר אחד מהגאונים שהם דבקים עם הפסוקים הבאים אחריהם, וכולם הם נכונים נפסקים בענין", ועיין בס' (שפת יתר סי' קנה) שמביא דעת הגאון, וכתב שהגאון סמך על אחד מהקדמונים (כיון בזה על רבי אליעזר בנו של ר' יוסי הגלילי במדה י"א מסידור שנחלק כיצד ?), והנני לבאר העשרה פסוקים שהזכיר הגאון אחרי החקירה והדרישה למקומותיהם ולבארם אחת לאחת: א) במדבר (לה יד) "את שלש הערים האלה תתנו מעבר לירדן, ואת שלש הערים תתנו בארץ כנען ערי מקלט תהיינה", ובפסוק טו כתיב "לבני ישראל ולגר ולתושב בתוכם", ודבק זה הפסוק עם הפסוק הראשון, כי בפסוק הראשון אמר, כי אלה הערים תהיינה ערי מקלט, ולא אמר מקלט למי, אח"כ ביאר כי לבני ישראל ולגר הגר בתוכם תהיינה שש הערים האלה מקלט, והח' ז"ל כתב כי אינו דבק: ב) בדברים (ד ט) "רק השמר לך ושמור נפשך מאוד פן תשכח את הדברים אשר ראו עיניך" וגו' ואחריו (פסוק יו"ד) כתיב "יום אשר עמדת לפני ד' בחורב", וכן פי' רש"י ז"ל שהוא מוסב על מקרא שלמעלה ממנו אשר ראו עיניך יום אשר עמדת בחורב, והח' ז"ל פי' שאינו דבק: ג) בירמי' (יז יא) "בחצי ימיו יעזבנו ובאחריתו יהיה נבל" ואח"כ כתיב (בפ' יב) "כסא כבוד מרום מראשון", וכתב הרד"ק בשם הג' רבינו סעדיה גאון שהוא דבק עם סוף הפסוק שלמעלה ממנו, כאילו אמר יהיה נבל מכסא הכבוד, כלומר מושלך, והח' ז"ל פי' שאינו דבק, וכן כתב בס' מאזנים "אסור לאומרו (פי' שיהיה דבוק עם פסוק שלאחריו) כי פירש אותו בתוספות מן והשתבש בעבור לשון ישמעאלי": ד) בירמי' (יו"ד יח) "כי כה אמר ד' הנני קולע את יושבי הארץ בפעם הזאת, והצרותי להם למען ימצאו" ואח"כ (בפ' יט) כתיב "אוי לי על שברי", ופי' הגר"ס ז"ל ואחריו הרד"ק בשם אביו הריק"ם ז"ל כי הוא דבוק להפסוק שלמעלה, ופי' למען ימצאו צרות עד שיאמר כל אחד מהם אוי לי על שברי, והח' ז"ל פי' שאינו דבוק, ופירושו למען ימצאו, למען ימצאו אותם הקולעים: ה) ביחזקאל (מא כא) "ההיכל מזוזת רבועה, ופני הקדש המראה כמראה", ואח"כ כתיב (בפ' כב) "המזבח עץ שלש אמות גבוה, וארכו שתים אמות, ומקצעותיו לו, וארכו וקירותיו עץ, וידבר אלי זה השולחן אשר לפני ד'", ופי' רס"ג ז"ל שתיבת "המזבח" דבוק לשלמעלה, ופי' כמראה המזבח, ועץ שלש אמות הוא ענין אחר, והח' ז"ל יפרש שאינו דבק, ופי' המזבח עץ, השולחן העומד אצל המזבח, וכן תיוב"ע "לקבל מדבחא פתורא דאע": ו) בהושע (ד' יד) "ואכלו ולא ישבעו הזנו ולא יפרצו, כי את ד' עזבו לשמור", ואחריו (בפ' יא) כתיב "זנות ויין ותירוש יקח לב", והגר"ס הדביקו עם הפסוק הקודם "לשמור זנות", והח' ז"ל יפרש שאינו דבוק ופי' זנות ויין ותירוש כל אחד מהם יקח לב, וכן כתב בס' מאזנים "כי את ד' עזבו לשמור" איננו דבוק, כי הבא אחריו עומד בנפשו", וכן כתב בס' צחות "כי הנה נשים המפסיק פסוקים שאיננו יודע הטעמים חלילה חלילה": ז) (שם יב יא) "ודברתי על הנביאים, ואנכי חזון הרביתי, וביד הנביאים אדמה ואח"כ כתיב (בפ' יב) "אם גלעד און אך שוא היו" ופי' רס"ג שהוא דבק לפסוק של מעלה, ופי' "אדמה" כלומר דומים אנשי גלעד לאחד משני דברים או און, או שוא, והח' ז"ל יפרש שאינו דבוק, ופי' "ואם גלעד און", והנה הי' אנשי גלעד לפני הנביאים און, וכן פי' בס' צחות, וטעם "אם גלעד און" תחלת הדבור, וכן כתב בס' מאזנים "כי מלת "אם" הפסיק ביניהם": ח) (בדה"ב ל יח) "כי מרבית העם רבת מאפרים ומנשה יששכר וזבולן לא הטהרו, כי אכלו את הפסח בלא ככתוב, כי התפלל יחזקיהו עליהם לאמר ד' הטוב יכפר בעד" ואחריו כתיב (בפ' יט) "כי לבבו הכין לדרוש האלהים ד' אלהי אבותיו", ופי' רס"ג, שהוא דבוק לפסוק שלמעלה, ופי' ד' הטוב יכפר בעד כל מי שכל לבבו הכין לדרוש האלהים, וכן פי' רש"י ז"ל שם, וכן מפורש בברייתא דר"א בנו של ר' יוסי הגלילי מדה יא מסידור שנחלק, והח' ז"ל פי' כי איננו דבוק, כי כל לבבו הכין הוא אומר על חזקיהו, ופי' יכפר בעד אלו שאכלו את הפסח בטומאה ולא בטהרת הקדש, פי' שאעפ"י שאכלו שלא בטהרת הקדש, התפלל חזקיהו שיכפר השם להם "כיון שהכינו לבבם לדרוש האלהים, וכן פי' בצחות, כי על חזקיהו דבר הכתיב והעד שאמר אלהי אבותיו, ובס' מאזנים כתב, כי הוא הקשה בכל העשרה, כי לפי הנראה הוא סמוך: ט) (באיוב יז ד) "כי לבם צפנת משכל על כן לא תרומם" ואחריו כתיב (בפ' ה) לחלק יגיד רעים ועיני בניו תכלינה", ופי' רס"ג שהוא דבוק לפסוק שלמעלה ופי' על כן לא תרומם לחלק יגיד רעים, מי שחולק על דברי רעי, וכן מפורש בברייתא דל"ב מדות מדה הנ"ל "סידר היה ראוי להיות אלא שנחלק", והח' ז"ל יפרש שאינו דבוק, ויפרש שם, ע"כ לא תרומם אותם, ואח"כ יפרש הפסוק, ומי יגיד לרעיו חלקותם נקום ממנו ועיני, בניו תכלינה: י) (בחגי ב ד) "ועתה חזק זרובבל נאום ד', וחזק יהושע בן יהוצדק הכהן הגדול, וחזק כל עם הארץ נאום ד' ועשו כי אני אתכם נאום ד' צבאות", ואחריו כתיב (פסוק ה) "את הדבר אשר כרתי אתכם בצאתכם ממצרים" וגו' ופי' רס"ג שהוא דבוק לפסוק שלמעלה, ועשו אם תעשו את הדבר אשר כרתי אני אהיה אתכם ותלכו הלוך וחזק, וכן פי' הרד"ק, ואתמה על בעל א"י שחשב את הפסוק הזה בין העשרה פסוקים שהח' ז"ל ישיג עליהם ויאמר שאינם דבוקים, הלא גם הח' ז"ל בפי' לחגי יפרש שהוא דבוק, וז"ל שם "ועשו דבק עם תחלת הפסוק הבא אחריו והוא את הדבר". וז"ל הרב השנין אשכול המדעים מ' צ"ה ק"ב בביאורו לל"ב מדות דר"א בנו של רי"ה (נתיבות עולם מדה יא מסדור שנחלק) אחר שהביא דעת הח' ז"ל על העשרה פסוקים שהזכיר הגאון ז"ל שאינם דבקים "ולא אסדר טענותי על כלל העשרה כי אפשר במקצת מהן הדין עמו, אבל מה שחלק על סידור שנחלק, מכל לבבו הבין, ק"ל, הלא הוא מבואר בל"ב מדות מפורש, ומה שהזהיר ללכת אחרי בעל הטעמים, והנה מלבד שבטעמים גופא יש ספק ומבוכה אם הם מעזרא או לא, ועיין במסרת המסרת להר"א בחור, ולא עוד אלא אף אם נאמר שהטעמים הם מעזרא עכ"ז כיון שממדות דר"א מבואר הכלל הזה דסידור שנחלק והוא הלמ"מ, ומי יקשה אליו וישלם, ומי חכם לב ואמיץ כח כמוהו ? והודעת בע"ד כמאה עדים דמי, כי כתב הראב"ע בעצמו סוף ס' צחות וז"ל "כי שבעים פנים לתורה, וידוע ידעתי כי דעת הקטן שהיה בקדמונים רחבה מדעתנו", ועוד כתב בפ' וישלח ע"פ "בלע בן בעור" וז"ל "איננו בלעם, גם איננו בן לבן הארמי, ויתכן שדרך הדרש בעבור היותו מנחש כמוהו, כי לא יפול מדרז"ל ארצה" וכו', והיטיב אשר דבר בעל אהל יוסף בד"ה "כי לא יפול מדברי רז"ל" וז"ל "הלא תראה שר' אברהם לא יחלוק על דבריהם כלל, רק יפרש דבריהם ע"ד שתנוח דעת השומעים, ולא יוכל אדם להקשות עליהם עכ"ל, ומכאן יתבאר טעות ההמוניים שחפו דברים אשר לא כן על הראב"ע, באמרם שיקטין לפעמים מעלות רז"ל, וגם הגאון יעב"ץ בס' מ"ס לא כן דבר בו, גם הרש"ל בתשו', ובהקדמתו לס' ים של שלמה חולין, הלא יראו יקחו מוסר מדבריו הנ"ל וישימו יד לפה, כן נראה שלא חלק רק על העשרה שהזכיר הגאון ז"ל, אבל בעיקור מדת סידור שנחלק הודה, כי פי' בעצמו פסוק "ויקם השדה", וכן גר ותושב עפ"י מדת סידור שנחלק, עכ"ל:

Comment 14

[יד] ופי' באי שער שבאים ויוצאים בשער, ר"ל כל אנשי העיר, ופעם יאמר "באי", ופעם יאמר "יוצאי", כמ"ש כל יוצאי שער עירו (למטה לד כד) וענין אחד הוא ר"ל כל אנשי העיר, ועל דרך הקיצור יאמר באי לבד, או יוצאי לבד, ופעם יאמר שניהם (ירמי' יז יט) "הלך ועמדת בשער בני העם אשר יבואו בו מלכי יהודה ואשר יצאו בו":

Chapter 24



Comment 1

[א] ועיין רמב"ן ורב"ח שהרחיבו לבאר דרשתם ז"ל, ועיין התירוש לשר העדולמי שביאר דברי המדרש בב"ר (פ' נט ז) מאמר ר"מ ור"י ור"נ בטוב טעם, וכתב שיש שם קצור וחסרון גם סרוס בסדרן של הדעות עיי"ש, ועיין אמונת חכמים לאבי עד שר שלום פ"ו מה שכתב שם אחרי הביאו דעות המפרשים בזה:

Comment 2

[ב] והרא"ם ז"ל תפשו איך נעלם ממנו הא דאמר ר' יהודה (שבועות לח ב) היכי משבעינן ליה, משביעין אותו בשבועה האמורה בתורה דכתיב ואשביעך בד' אלהי השמים, א"ל רבינא לרב אשי כמאן כר' חנניא בר אידי דאמר בעינן שם המיוחד א"ל אפילו תימא רבנן דאמרי בכנוי, ומאי בשבועה האמורה בתורה שצריך לאתפוסי חפצא בידיה פי' אות ס"ת או תפילין כאברהם דאתפסיה ברית מילה, ש"מ שהנשבע וספר בידו לא סגי בלתי שם המיוחד, או כנויו, וכן פסקו כל הפוסקים וליכא למימר דטענתו היא על רז"ל עצמם שאמרו זה, שאין דרכו של הח' ז"ל לומר בעבור רז"ל וי"א, ע"כ. וכן תמה עליו הגאון ר' יצחק קארו (תולדות יצחק) וז"ל "ואני תמה עליו (פי' על הראב"ע) ששבועת התורה הוא שישבע בשם ויהיה חפץ בידו בשעת השבועה והוא ספר תורה":

Comment 3

[ג] והרדי"א פי', באמרו שים נא ידך תחת יריכי, ר"ל זכור תזכור הברית מילה שקבלנו אני ואתה לא שיצוהו שיקח בידו אבר המשגל, כי חרפה היא לו, אלא שישים את ידו תחת הירך הקרוב אליו כאומר זכור הברית:

Comment 4

[ד] והרדי"א הכחישו ואמר "כי אין הדבר כן, כי מנהגם הוא שהאדון ירכב על סוס, והעבד אשר יקח לו מחדש ישים ידו תחת רגלו, וירוץ האדון בסוסו, והעבד רץ לפניו, וזהו סימן עבדותו, אבל לא נהגו דבר בירך", וע"ז כתב הרש"ד, נעזוב הראיה הרחוקה אשר הובאה מארץ הודו, כי בהסתכלות פשוטו של מקרא יראה שהיה אז המנהג כן:

Comment 5

[ה] כן הוא בג' (סוטה ב א, סנהדרין כב א, מו"ק יח ב) (ובב"ר פ סח ג), פנחס בשם ר' אבהו אמר מצינו בתורה ובנביאים ובכתובים שאין זיווגו של איש אלא מן הקב"ה וכו', ואחר שהוא כן יקשה מאוד איך השביע אברהם את עבדו שישא אשה ליצחק ממשפחת בית אביו, ומה יוכל העבד לעשות, אם היה במזל יצחק שישא כנענית, והתשובה היא, כי האמת שהכל תלוי במזל, אך הש"י מחדש חדשות ופועל ישועות לעבדיו הנגשים אליו והדביקים בו ומסבב סיבות להצילם ממערכת הרעה, כי הדבק בכל יוצא מגזרת המערכה ע"כ אמר אברהם לעבדו, אעפ"י שבת פלוני לפלוני בארץ מן השמים, אני משביעך שלא תקח אשה לבני מבנות הכנעני, לפי שאני קבלתי על עצמי להיות דבק באל וללכת בכל דרכיו, וללמוד את בני שילך אחרי בזה וזרע כנען מקולל, וכן בנותיו מקולקלים, ויש בי כח והכנה להשמר מהם, ועיין בשמונה פרקים להרמב"ם ז"ל בפ"ח שכתב, כי הרבה פעמים יטעו בני אדם ויחשבו קצת פעולות האדם הבאות בבחירתו שהוא מוכרח עליהם כזיווג פלוני, או היות זה הממון בידו, וזה בלתי אמת, כי זאת המעשה, אם לקחה בכתובה וקידושין והיא כשרה לו ולקחה לפו"ר היא מצוה, והשם ית' לא יגזור בעשיית מצוה, ואם הי' בנשואיה איסור היא עבירה, והשם לא יגזור בעשות העבירה", ועיין שם בהגהות הג' יעב"ץ מה שהעיר ע"ז:

Comment 6

[ו] עיין עקידה שער ח ט ושער כב, ובעוללות אפרים סי' שע"ח:

Comment 7

[ז] וכן פי' רש"י ז"ל (למטה פסוק ז' ועיין רמב"ן מה שכתב ע"ז, וברא"ם שהשיב על הרמב"ן בזה:

Comment 8

[ח] ורוו"ה כתב כי כן מנהג לשון הכתוב בהצלחת דרך לומר שהולך מלאך לפני בעל הדרך, ורש"ד פי', לשון בטחון אבטח בד' שיזמין לך אשה הוגנת לבני, וקרוב לזה פי' הרשב"ם:

Comment 9

[ט] וכן פי' הרשב"ם, ואעפ"י שזרעו של אברהם לא הי' שם קורא אותו השבה הואיל והיה אברהם שם, וכן כתב הרלב"ג "וכן "ודור רביעי ישובו הנה" (למעלה טו טז), כי הדור היוצא ממצרים לא יצא מארץ כנען בדרך שיתכן שיאמר בו שישוב לארץ כנען", והרדי"א השיג ע"ז וכתב שאינו נכון, כי מהלך הבן לא יצטרף אל האב, אבל השיבה תאמר תמיד בבחינת אדם שהלך שם פעם אחרת, ופי' שלכן אמר בזה לשון השבה לפי שבבחינת אליעזר שישוב ללכת שם עם יצחק יאמר כן, וכן פי' בעל הגן הביאו המקו"ח:

Comment 10

[י] ובב"ר (פ' נט) ויברך וגו' ארבעינון, פי' הרביצם על ברכם כדי שיוכלו לשתות מן הבאר וכן יוב"ע "וְאַרְבַע גֶמְלַיָא", ואו"ת "וְאַשְרֵי" מלשון חניה:

Comment 11

[יא] והכלל כל דבר שיארע לאדם בלי השתדלות וחריצות מכוון לכך יקרא מקרה בלה"ק, והכל בהשגחה מאת השם המסבב הסבות אל התכלית המכוון מאתו ית':

Comment 12

[יב] רש"י ז"ל פי' לשון "הוכחת" ביררת, אונקלס ויוב"ע פי' לשון הזמנה "יתא זמינת", וכן פי' הר"ש ן' פרחון בשרש "יכח" אותה הוכחת לשון הזמנה והעמדת זה לנוכח זה, ופי' הגרד"ל דעתו, שהוכחת הוא מלשון נוכח שמשתתף בהוראתו עם מלת כנגד, וטעמו להיותה נצבת לנגדו לעזר מה שאין כן בשאר בע"ח, ולזה במלת כנגדו הוא עיקר המכוון שמוצא בה עזרתו, וכן הוא (ויקר' פ' כה) האשה קראה לבעלה בר קבלי, כלומר העומד לנגדי, והוא בעצמו במלת "הוכחת" לשון נגד, (עיין למעלה כ טז הערה מח):

Comment 13

[יג] עיין יהל אור, ואז"ל ד' הן שתבעו שלא כהוגן, לג' ניתן כהוגן, ולאחד ניתן שלא כהוגן, ואלו הן אליעזר, כלב, שאול, יפתח, (ועיין תענית ד' א) ששם הגי' שלשה שאלו שלא כהוגן, לשנים השיבום כהוגן, ולאחד השיבוהו שלא כהוגן, ולא חשיב כלב בהדייהו, ועיין בפס"ז שפי' לפי שמעשה שאול ומעשה עתניאל דומין להשאת בתם, לפיכך מונה שניהם יחד, ובילקוט שמביא מגמרא תענית גורס ג"כ ארבעה, לשלשה ניתן להם כהוגן, ולאחד ניתן לו שלא כהוגן, ואלו הן אליעזר עבד אברהם וכו' והיה הנערה אשר אומר אליה וגו' יכול אפילו חיגרת אפילו סומא השיבו כהוגן:

Comment 14

[יד] עיין רד"ק (ש"א יד ט) שכתב אצל יהונתן כי אינו נחש האסור, ואם היה אסור, לא היה הקב"ה עוזרו בהליכה ההיא וכו' ואל יטעה אותך מה שנמצא בדברי רז"ל (חולין צה ב) אמר רב כל נחש שאינו כאליעזר עבד אברהם וכיונתן בן שאול אינו נחש, כי אינו אומר שיהי' אותו נחש אסור כמו שפירשו רבים וכו', והנה רב בעל המאמר הזה שאמר כל נחש שאינו כנחש אליעזר ויונתן אינו נחש, הוא בעצמו, היה עושה כנחש שלהם כמ"ש (שם) רב בדיק במברא, וכן שמואל הוה בדיק בספרא (וברד"ק "במברא") ר' יוחנן בדיק בינוקא עיי"ש, ועיין ברדי"א שמתרץ ופי' שרב כשהי' בודק עצמו במברא לא היה תולה מעשיו באותו בדיקה, והרחיב לבאר גם מה שר' יוחנן בדיק בינוקא עיי"ש:

Comment 15

[טו] עיין "יהל אור" שהבאתי מאמרם ז"ל, וכן פי' הרלב"ג, ר"ל שהיא בתולה ואיש לא ידעה כדרכה ושלא כדרכה, והנה תמצא לשון ידיעה במשכב שלא כדרך כאמרו "הוציאם אלינו ונדעה אותם" (למעלה יט ה) וי"מ ואיש לא ידעה שלא הרגילה עצמה להיות בחברת האנשים כשאר בנות המקום:

Comment 16

[טז] ואו"ת לשון שהייה והמתנה, וכן תרגם יוב"ע, ויהי' לפי דעתם האל"ף במקום ה"א עי"ן הפעל כי אותיות אהו"י מתחלפים:

Comment 17

[יז] וכן כתב בהקדמתו לספר היסוד נגד המתרגם ארמית וז"ל "וכן והאיש משתאה הוציאוהו מלשון והשתיה כדת על דרך דרש, ופשוטו כמו משתומם מגזרת שואה ומשואה, והתי"ו תי"ו התפעל כמו נתראה פנים, רק התאחד התי"ו בעבור שראש המלה מאותיות השריקה", ונראה שהגי' היה בת"א לפני הח' ז"ל, וגברא "שתי" והשיג ע"ז, ונ"ל שגם לפני רש"י ז"ל היתה הגי' "שתי" וכאשר גם הוא התנגד להגי', לכן כתב בפירושו "ואין לתרגם שתי", כי לא קיים את הגי' הזאת וקיים את הגי' "שהי" ובטח היתה גם לפני הרשב"ם הגי' כן וכתב בסתם "והמפרש" ולא פי' מי פירש כן, ובכל הספרים שלנו הגי' "שהי" ורק בס' יא"ר מצאתי הגי' הישינה "שתי" ופי' שם לפי משמעות הגי' "שותה ואינו שותה ומסתכל בה", דומה לדרשתם ז"ל (ב"ר ס, ו) "ממצמץ ומביט בה" (פי' מצמצם עיניו להביט בה היטיב) ועיין בהתירוש לשר העדולמי שמפרש המדרש ממצמץ ומביט בה, שדעת המדרש ג"כ שמשתאה משרש "שתה" בהתפעל, וכהוראת הבנין על ענין ההטעאה (מתעשר מתרושש) כלומר עושה עצמו כאלו הוא שותה ומוצץ ומשהה בשתייתו, וזהו ממצמץ מוצץ את המים מן הכד, כשותה לאט, ועם זה הוא שולח מבטי עיניו להתבונן על הנערה לראות אם צלח לו נחושו. ועיין אור לנתיבה שכתב, שגם רבינו סעדיה גאון בתרגומו על התורה תרגם מלשון שתיה:

Comment 18

[יח] כל מקום שיאמר נזם בל"י תהיה הכוונה על תכשיט האף, ונזמים או נזמי בל"ר על תכשיט האזן, כי שנים יצטרכו ומה שמצאנו "ונזמי האף" (ישעי' ג כא) היינו לפי שידבר שם מנשים רבות:

Comment 19

[יט] ואו"ת "תקלא" אבל מחצית השקל (שמות ל יג) תרגם "פלגות סלעא" כי בלשון התלמוד נקרא השקל השלם שבתורה (שהוא ארבעה דינרים) סלע, ומחציתו נקרא שקל, ולפי שהעם הי' שוקלין אותו בכל שנה לקרבנות הצבור קראוהו כן, ויוב"ע תרגם "דרכמונא מתקליה" והוא מטבע של זהב ידוע בימי עזרא (עזרא ב סט):

Comment 20

[כ] והרד"ק בשרש "צמד", וכן הר"ש ן' מלך פי', כי נקרא כן החלי שעל היד לפי שהוא מחובר בה תמיד, ועפי"ז נוכל לפרש גם דברי הח' ז"ל, שדעתו בפירושו כי על יד האחת הצמיד האחד הוא שנים, פי ששני צמידים נתן על שתי ידיה, כי על יד האחת הצמיד האחד, וגם על יד השני הצמיד השני והוא שנים, לא שכל צמיד הוא שנים מפני חיבור הזוגיי:

Comment 21

[כא] ורש"י ז"ל פי' "שהוא שם דבר, ללין משמעותיו לינה אחת, והיא אמרה ללון כמה לינות", ועיין ברא"ם שהקשה על רש"י ז"ל וכתב, כי לא מצאנו בשום מקום לין שם דבר עיי"ש, וכן כתב הרש"ד כי לא מצאנו בכל המקרא שם דבר לין או לינה, רק מלון או מלונה, שהמה שמות תוארים אל הבית או החדר שרגילים ללון בו, ולינה הוא שם הנמצא בדחז"ל, אבל לין לא נמצא גם בדבריהם, ודברי רש"י ז"ל נובע מב"ר (פ' ס, ו) "ללין לינה אחת, והיא אמרה ללון לינות הרבה", ורב"ח פי' ג"כ כרש"י ז"ל ועיין רשב"ם וכן הכוה"ק מצדיק את רש"י ז"ל, וכתב רוו"ה "כי המפרשים נלאו לעמוד על סוד דעת רש"י ז"ל בדבור זה, ואנכי כבר גליתי מסתריו במפורש לתורת אלהים קחם נא אליך ותברכני נפשך", ועיין המעמר מה שביאר בזה:

Comment 22

[כב] ורש"י ז"ל פי' "מספוא כל מאכל הגמלים קרוי מספוא כגון תבן ושעורים", והרד"ק פי' מספוא כלל למאכל הבהמות זולת תבן, והוא השעורה ושבלת שועל, וכן בשרשיה שרש "ספא" פי' שהוא שם כולל למאכל הבהמות כשעורים ושבולת שועל ושאר הדברים לבד מתבן, וכתב הרש"ד מן הפסוק שהזכיר תבן לעצמו ולא כללו במספוא יש ראיה קצת אל פי' הרד"ק, ולדעת רש"י ז"ל, נ' א):

Comment 23

[כג] והרדי"א פי' שהעבד כאשר שמו לפניו לאכול לא רצה לאכול ממה שלהם עד שהסכים הנשואין, כדי שאם לא יסכימו בדבר, יצא מביתם פתאום, ולא יאכל לחם רשעים, והוא אמרו לא אוכל עד אם דברתי דברי, וגדול הבית השיבו דבר:

Comment 24

[כד] שם "אלה" הנחתו על הקללה התנאיית, דהיינו שהוא תולה הקללה בקיום או שלילת איזה דבר, שאם יעשה כך וכך יזדמן לו כך וכך, אמר "ושמעה קול אלה" (ויקרא ה א), דהיינו שמשביע את העדים אם לא תבואו ותעידונו יחול בכם כך וכך, כמו שאז"ל (שבועות לה א) יככה אלהים אם לא תעידוני זהו אלה הכתובה בתורה, ואמר "תהי נא אלה בינותינו" (למטה כז, כח) "והשביע הכהן את האשה בשבועת האלה" (במד' ה, כא) דהיינו אם לא שכב הנקי, ואם שכב חנקי, וגזרת "אלה" מן "אל" המורה על החלטת הרצון (רש"פ), והשבועה הפשוטה היא שנשבע סתם שאינו תולה אמיתת דבריו בעונש קללה, ואין בה תוקף כ"כ כמו באלה, לכן הזכיר אליעזר לשון אלה להורות על חוזק קיום דברי אדונו שלא ישנה מאומה, אבל אונקלס ויוב"ע תרגמו "מְמִומָתִי" כמו שתרגמו משבועתי והם לדעתם שמות נרדפים

Comment 25

[כה] חסד הוא מה שייטיבו לאדם על צד החנינה, ואמת הוא לתת לאדם החק שיש לו עליו, ומפני זה נקרא קיום החסד שיעד ד' לנביא, אמת, כי אחר הייעוד ראוי שיקיימהו הש"י, ולזה אמר תתן אמת ליעקב חסד לאברהם, כי מה שהיה חסד לאברהם הוא אמת ליעקב (רלב"ג) לטובה גדולה שבטובות קראו חסד ואמת, או חסד ואמונה, ויתכן שמפני שהחסד פאר המעשים, ואמת פאר המדות שתפו שניהן יחד לכנות בהן הטובה הגדולה שבטובות (רוו"ה):

Comment 26

[כו] וכן כתב הרד"ק בשרש "אמן" "ענין הבטחון והקבלה, והם יוצאים מענין אמונה, כי המאמין באחד נותן האמונה וסובר שהוא אמת":

Comment 27

[כז] והמורה בפ' מח מהח' השני "כי אפילו הענינים המקריים מקרה גמור אמר "דבר ד'", כמו שאמר בענין רבקה "ותהי אשה לבן אדוניך כאשר דבר ד'", ועיין קרשקש מה שביאר ע"ז, והכוה"ק כתב שעל ההנהגה העליונה אמר כאן כאשר דבר ד', כי לשון דבר ישמש גם על ההנהגה, כמו "ידבר עמים תחתינו" (תה' מז ד):

Comment 28

[כח] כלל המלה הזאת הדבר המשובח והמעולה בין בפירות בין בזהב וכסף ואבנים יקרות ובגדים וכל אחד ואחד לפי מקומו הכתוב בו יקרא הדבר המשובח והמעולה בהם מגד ומגדנות (רד"ק) ויוב"ע תרגם "ודורונין" כלל ג"כ כלל המתנות המשובחות, ורש"פ פי' שהוא להוראת המזון הטוב המשובח בטעמו "ומגדנות נתן" "ממגד שמים מטל", "וממגד ארץ ומלואה" (דבר' לג, יג, טז) ונקרא "מגד" ע"ש האגידה שהוא נאגד עם החוש ומתקשר עמו מחמת שבח טעמו הפך המרירות שהוא ממר לחוש, ובלתי נאגד עמו:

Comment 29

[כט] יתכן כי בתואל שהיה בן אחי אברהם היה חפץ מאוד בזווג רבקה עם יצחק לפיכך אמר מיד "הנה רבקה לפניך קח ולך" (למעלה פ' נא) והוא עומד בדבורו ולא רצה להכניס שום עיכוב בדבר, ואחיה ואמה הם אמרו "תשב הנערה אתנו" והם אמרו נקרא לנערה (פ' נז) (שד"ל):

Comment 30

[ל] והדרש ידוע (בב"ר פ' ס) ובתואל היכן ? הוא בקש לעכב וניגוף בלילה, ועיין (ילקוט רמז קט ובתרגום יוב"ע):

Comment 31

[לא] ולפי דעת סדר עולם פ"א היתה בת ג' שנים, והגר"א ז"ל הגיה בת י"ד שנה, וכן הגיה ר' שמואל חסיד משפירא שהיתה בת י"ד (תוס' יבמות סא ב ד"ה "וכן") ועיין סע"ר עם הגהות הח' ר"ב ראטנער פ"א סי' לח שמקיים הגי' בת ג' שנים, וכתב הרד"ק ולא זכר הנערות שהלכו אתה כי המינקת הנכבדת שבהן, ולענין הלויה זכר רבקה ומניקתה והעבד ואנשיו כי הם ראוים ללויה וכבוד, אבל לענין הרכיבה (פ' סא) זכר הנערות והמנקת בכלל שגם היא נערה לעמוד לפניה, אלא שהיא הנכבדת שבנערות, וכתב שד"ל ונראה שהי' המניקות נשארות בבתי העשירים אצל יונקותיהן, גם אחר שגדלו באהבה ורעות, ולא שלחו המינקת לשמשה כשפחה, כי כבר שלחו עמה גם נערותיה:

Comment 32

[לב] עיין רמב"ן, ולדעתו שיעור הכתוב כן, ויצחק בא מבוא, מבואו ור"ל מדרכו, וכן פי' הרדי"א. שבא ושב מההליכה שהלך שמה לצורך שעה כי הוא יושב בארץ הנגב וחזר לעירו, והרד"ק פי' שבא מביאתו שהיה רגיל ללכת שמה וכן פי' ר"ש ן' מלך, ועיין ברשב"ם, ורוו"ה השיגו עיי"ש, והכוה"ק פי' כי המ"ם מבוא הוא מ"ם הסבה כמו "משועת עניים מאנקת אביונים" מבוא מסבת בוא, ומוסב על ביאת רבקה, כי רצון יצחק היה לקבלה בכבוד, וכשהיה משער זמן בואה הקדים ללכת לקראתה דרך כבוד, וזהו כונת המקרא מקום מושב יצחק היה בארץ הנגב, ומסבת בוא רבקה בא לו יצחק לבאר לחי רואי, ומשם יצא אל השדה אל הדרך שנוסעים בו המחנות הבאים מחרן, שם עמד להתפלל על הצלחת זווגו, והודיע הכתוב שנתקיים בו "טרם יקראו ואני אענה":

Comment 33

[לג] וכן פי' הרד"ק בפי' על בראשית, ובשורשיו שרש "שוח" פי' ענין דבור, ופי' לשוח בשדה, דבור התפלה, ורוו"ה השיג על המפרש "ללכת בין השיחים", ולרז"ל (ב"ר פ' ס) אין שיחה אלא תפלה, וכן ת"א ויוב"ע "לצלאה" וכן פי' רש"י ז"ל, ורע"ס, ועיין מה שכתב הרלב"ג בזה, ומה שפי בתועלת הי"ג, והרשב"ם פי' לטעת אילנות ולראות עניני פועליו, ולרש"פ "שוח" מגזרת שח, או סח, שהנחתה על ההעתקה והשתנות ענין כמו "ונסחתם מעל האדמה" (דבר' כח סג) "משמרת הבית מסח" (מ"ב יא ו) כלומר הסח דעתו מן השמירה, ונגזר מזה שם "שיח" להוראת העסק הנעשה שלא לשם העסק עצמו, רק לפנות הדעת ולהעתיק ההעיון שכבד עליו ומזה הענין כאן לשוח בשדה, פי' לעשות עסק בטיול על השדה כדי לפנות מחשבתו מן עסק היומי וכן פי' הרדי"א כפי הפשט:

Comment 34

[לד] (ובב"ר פ' ס) ותפול אתרכינת, כמה דאת אמר, "כי יפול לא יוטל" (תה' לז כד) וכן ת"א "ואתרכינת" וכן פי' רש"י ז"ל, וכולם מורים על ההטייה שהטתה עצמה לארץ ולא הגיע עד הקרקע, והרמב"ן ז"ל טען ואמר ואין דעת אונקלס שהשמיטה עצמה מן הגמל לארץ, שא"כ היא נופלת מעל הגמל ממש, וכל לשון הרכנה הטיה לצד אחד בלבד, ועיין ברא"ם מה שכתב ע"ז, והרשב"ם פי' לצניעות, לפי ההיתה רוכבת כמו איש משום ביעתותא דגמלא, והרד"ק פי' שהשמיטה עצמה מעל הגמל ונפלה לארץ, ולקחה צעיפה וכסתה בו פניה, ואח"כ עמדה והרלב"ג פי' שירדה לארץ מעל הגמל בראותה יצחק, כי אמר לה העבד שהוא יצחק, ולקחה הצעיף ותתכס פניה לרוב צניעתה, והר"ש ן' מלך פי' הטעם מעל הגמל, כמו כי "גדול מעל שמים חסדך" (תה' קח ה) והרצון כי מעל הגמל אשר היא רוכבת עליו הטתה עצמה לצד אחד, להסב פניה דרך צניעות, והוא דעת הרמב"ן והרדי"א, ורע"ס פי' הכניעה ראשה בהיותה על הגמל לכבוד יצחק כמו "ויפול מעל המרכבה לקראתו" דנעמן (מ"ב ה כא):

Comment 35

[לה] וכתב ע"ז הרמב"ן ז"ל "ור"א פי' הפסוק האחרון מוקדם, כי ותאמר אל העבד וכבר אמרה אל העבד, ורבים בתורה כן על דעתו, ובאמת שימצאו מהם, אבל בכאן איננו נכון שיצטרך לערב שתי המקראות עיי"ש, וכן כתב הרדי"א:

Comment 36

[לו] והראוי "ותתכסה", רק בעבור וי"ו ההפוך יעתק הטעם אל התי"ו, ולא תנוח הה"א אחר הסגול לבד בלי נגינה (שהוא תנועה קטנה) לכן נפלה, וקמ"ץ הכ"ף בעבור הפתח בעבור הס"פ (רש"ד):

Chapter 25



Comment 1

[א] ורש"י ז"ל פי', היא הגר היא קטורה, וכן הוא (פדר"א פ' ל, תנחומא חיי סי' ח, ובהוצאות הח' רש"ב הי' ט, ב"ר פ' סא):

Comment 2

[ב] ובב"ר פ' סא, קטורה זו הגר וכו', א"ל והכתיב ולבני הפילגשים אשר לאברהם, א"ל פלגשם כתיב, (פי' חסר ור"ל הגר לבדה) וכתב הרד"ק ואנחנו מצאנוהו מלא ביו"ד בכל הספרים המדויקים, וכן כתב ר"ש ן' מלך ועיין מנחת שי, וראיותיו שבכל הספרים מלא כתיב, ושר העדולמי (המסלות סי' יא) ביאר המדרש שצ"ל פילגשים כתיב (מלא יודי"ן), ולהיות לכאורה הדייקות ממלאות היו"ד ראיה לסתור, שלחו המעתיקים יד לכתבו חסר בהעתקותיהם, וכוונת המדרש שכנוי הרבים שבמלת פילגשים איננו שב להורות על הפילגשים שהן היו רבות, אבל הוא שב על הבנים, שהבנים היו בנים פילגשיים, והבנים שהיו רבים עליהם שב התואר בלשון רבים והדייקות הוא בהיפוך ממלוא היו"ד, כי מן כוש כושים=כושיים (עמוס ט ז) מן פלשת פלישתים פלישתיים (שם) כן מן פילגש=פילגשיים, והדברים ברורים:

Comment 3

[ג] (ובב"ר פ' סא) ר' שמואל בר"נ אמר, אע"ג דאינין מתורגמין ואומרים תגרין לופרין וראשי אומין, כולהון ראשי אומות הן, ובילקוט רמז קט הגי' "ענרין ולופרין וראשי אומין, ויוב"ע תרגם "תגרין ואימפורין ורישי אומין", ועיין בנתה"ש מה שכתב ע"ז:

Comment 4

[ד] כי כראות אברהם שלא היה בהם מי שידריך אל השלימות, נתן כל אשר לו ליצחק, ונתן מתנות לבני קטורה והגר, ושלחם מעל יצחק בנו בעודנו חי אל ארץ המזרח, כדי שלא יריבו עם יצחק על הירושה, ושלא ימנעוהו מהשלימות מפני רוע מעשיהם (רלב"ג) ובדרז"ל (סנהד' צא א, ורש"י עה"ת ומדרש אגדה ומדרש שכל טוב) שם טומאה מסר להם, ופי' המדרש שכל טוב, היינו איצטגנינות שהיה יודע:

Comment 5

[ה] שלחם כלפי מזרח, ופי' אח"כ לאיזה ארץ מארצות המזרח שלחם, ואמר אל ארץ קדם, והוא חרן ואור כשדים ואותן ארצות שנקראת בסתם ארץ קדם, וארץ בני קדם, ואותה הארץ היתה למשפחת אברהם, לפיכך שלחם לשכון שם, כי לאהבתו יקרבום אנשי משפחתו (רד"ק), ושד"ל פי' "אל ארץ קדם", אל ארץ הנקראת ארץ קדם, וכן בלשון ערבי "שַרְקיון" ענינו מזרחיים, והם נזכרים (שופ' ו ג) "ועלה מדין ועמלק ובני קדם", (ובאיוב א ג), "גדול מכל בני קדם", (ובמ"א ה י) "מחכמת כל בני קדם", (ובירמי' מט כח) "קומו עלו אל קדר ושדדו את בני קדם" ויש בני קדם אחרים, והם אנשי ארם נהרים, ככתוב "וילך ארצה בני קדם" (למטה כט א), ובני קטורה לא הלכו לארץ קדם זאת השנייה (כדעת מכלל יופי והרד"ק) אלא נתישבו בארץ ערב שהיא ארץ קדם שהזכרתי ראשונה":

Comment 6

[ו] שם "גוע" להוראת המיתה נשתלשל לרש"פ משם "יגע" שהוראתו העיפות ובטול התנועה, כי המיתה היא ג"כ חולשת הדבר, והסתלקו מן התנועה, וכטעם "וגבר ימות ויחלש, ויגוע אדם ואיו" (איוב יד יו"ד), ואמרו ז"ל (ב"ב טז סע"ב) שבצדיקים נאמרה לשון גויעה, והוא ממה ששם "יגע" בהנחתו הראשונה הונח בבחינה הגשמית על בטול התנועה, והוא ענין מיתת הצדיקים שאין במיתתם כ"א בטול התנועה הגשמית, כי הנפש תשאר בתנועתה:

Comment 7

[ז] ובג' (ב"ב שם) הקשו, והא דור המבול נאמר בהם גויעה, ומתרץ גויעה ואסיפה קאמרינן, וכתב הרמב"ן ז"ל כוונתם, כי הגויעה מיתה בלא חולי מכאוב, ובלא יסורין וכשיזכיר הכתוב כן עם זכרון המיתה כמלת ויאסף או וימת תרמוז למיתת הצדיקים:

Comment 8

[ח] בצדיקים נאמרה גויעה ואסיפה שהגויעה שב אל הגוף שנתבטל בתנועתו, והאסיפה שב אל הנפש שנאספה למנוחת הכבוד, לא כן הרשעים שמגשימים נפשם השכלית בהתקשר למעדנות כסילות ואולת, והקשר הולך ורב בתלם עבודת החושים, לכן נאמר בהם גויעה סתם שבמיתתם תתבטל הכל הנפש עם הבשר:

Comment 9

[ט] עיין ברדי"א שפי' הטעם משלש לשונות ויגוע, וימת, ויאסף אל עמיו, הנאמר באברהם, וכן במיתת יצחק, "ויגוע ויאסף", וכן ביעקב, ויגוע ויאסף אל עמיו, וכן באהרן קדוש ד' נאמר "יאסף אהרן אל עמיו", וימת אהרן, ובמשה אדונינו כתב הכתוב לשון אסיפה, ולשון מיתה, עיי"ש שהאריך לבאר כ"ז, ועיין במיני תרגימא להגרי"ב שביאר עפ"י התרגום, ועיין עקידה חיי שער כב:

Comment 10

[י] ואו"ת "ובכרכיהון" והם ערי מבצר, ערים גדולות ובצורות (דבר' א כא) תרגמו "וכרכין" ובלשון יוני עיר מוקפת חומה נקרא כרך, וכן יוב"ע תרגם ובטירותם ובקסטְרָוותהון" והוא בלשון רומי מבצר, ולדעתו יהיה טירותם מענין "נוטרה את הכרמים כרמי שלי לא נטרתי" (שה"ש א ו) לשון שמירה, ונקרא עיר מבצר טירה להיותה משומרת מן השלל והביזה, גם על ידה משתמרת כל המדינה ממלחמות האויבים, וכן פי' רש"י ז"ל (שה"ש ח ט) עה"פ "נבנה עליה טירת כסף" שפי' נהיה לה לעיר מבצר, וכן פי' הרד"ק בפי' על התורה "בטירותם הם הכרכים והמבצרים", וכן פי' שד"ל "מצאנו טירות במדין (במד' לא יו"ד), ובבני קדם (יחזק' כה ד), נראה שהוא לשון מבצרי ומצודה, ונגזר מן "צור" בארמי "טינרא",:

Comment 11

[יא] והרד"ק בשרש "טיר" כתב "פי' ארמון ונקרא הארמון כן לפי שכותלי הארמון עשוין טירות טירות שוה באבני גזית, כי הטור הוא הנקרא בדרז"ל "נדבך" כמו שאמרו (ברכות פ"ב מ"ד) והאומנים קורין בראש הנדבך, וכן "שלשה טורים גזית" (מ"א ז יב) פי' שורות ומערכות, וכן תיוב"ע "תלתא סידרין" לפיכך נקרא הארמון טירה, אבל "טירת כסף" אין פי' ארמון לפי דעתי, אבל פי' כותל כמו שאמר "לוח ארז", ור' יונה פירשו בענין ארמון (כדעת הח' ז"ל) והבדיל טור וטור בענין, ובשרש, ולפי דעתי כי הוא ענין אחד ושרש אחד ":

Comment 12

[יב] לדעת הרד"ק בשרשים שרש "אם" שרשו "אמם" והביא בשם אביו ראיה מן לשון הערב שנקרא אלאמ"ם:

Comment 13

[יג] נראה כי לשון נפל מיוחד לבני ישמעאל על שם היותם תועים ופושטים כה וכה כמו (שופ' ז יב) "ומדין ועמלק וכל בני קדם נופלים בעמק", וזה טעם על פני כל אחיו שאחד מהן לא יכול למנעו מהתפשט כרצונו, וכל זה לומר שנתקיימה ברכת "על פני כל אחיו ישכון" (למעלה טז יב) (שד"ל):

Comment 14

[יד] ורש"ד השיג ע"ז וכתב, כי אשור הוא במזרחית צפונית של א"י, ונינוה ראש המלכות ההיא היא על נהר חידקל, וכן נאמר בתורה, "ושם הנהר השלישי חדקל הוא ההולך קדמת אשור" (למעלה ב' יד' וכבר הרגיש בזה בעל אהל יוסף, וכתב שמלת אשור הוא טעות בפי' הראב"ע וצ"ל "שור ומצרים מערב לא"י", אבל גם זה איננו נכון עיי"ש, וסיים שם "ויותר נ"ל כי אין אשור הנזכר פה מדינת אשור הנודעת שבמזרחית צפונית לא"י, רק היא אשורים הנזכר למעלה בבני קטורה, "ובני דדן הי' אשורים" (למעלה פ' ג) ויתכן ששם מדינתם היה ג"כ אשור, והם הי' נקראים אשורים ע"ש מדינתם, עיי"ש:

Comment 15

[א] ולמטה (לז ב) על הפ' "אלה תולדות יעקב" עי' הח' ז"ל שהוא מגזרת "מה יולד יום" וכן רש"י ז"ל פי' שם מענין ילדי יום, ופה פי' שניהם תולדות ממש, וטעם רש"י ז"ל בזה תירץ הרא"ם עיי"ש, ויכול להיות שזה הוא ג"כ דעת הח' ז"ל, והרד"ק והרלב"ג והרדי"א יפרשו שבמלת "תולדות" כולל להולדת הבנים ולמאורעות שאירעו, ועיין למעלה ו ט קרני אור הערה כו דעת שד"ל בזה:

Comment 16

[ב] והרדי"א פי' "אברהם הוליד את יצחק" שבמאורעות שקרו וארעו ביצחק נתדמה לאברהם באופן שהם הוכיחו כי אברהם הוליד את יצחק להדמות עניני האב וקורותיו לעניני הבן עיי"ש:

Comment 17

[ג] וכן הוא בפס"ז "כל מי שרואה מעשיו הטובים של יצחק היה אומר בוודאי אברהם הוליד את יצחק", וכתב הרלב"ג, זה דבר מפורסם בלשונות רוצה לאמר, שכבר יאמר שהאדם הוא בן אביו כאשר היה הולך בדרכיו, ועוד שאם לא יובן בזה האופן יהיה לבטלה אמרו, אברהם הוליד את יצחק:

Comment 18

[ד] והשיג עליו הרדי"א וכתב, כי באמת הודעה מיותרת כי בידוע שהוא גדלו ולא תרח אביו, ועיין בחזקוני שיפרש, כי כתב לך הפסוק את מי שנתגדל בו אברהם הה"ד, עטרת זקנים בני בנים:

Comment 19

[ה] ורש"י ז"ל פי' ע"ש ששני ארם הי', ארם נהרים, וארם צובה, קורא אותו פדן, לשון "צמד בקר" (איוב, א ג) תרגם "פדן תורין" וכן הוא בג' (ב"ק צו ב) "פדנא דתורא" שפי' זוג שוורים ועיין פי' רש"י שם וכן פי' הרד"ק, והי' ג"כ אחרות, ארם דמשק, וארם בית רחוב (ש"ב יו"ד וי"ו) אלא שאלה הי' סמוכות לפיכך כינה אותן בלשון זוג, ואונקלס ויוב"ע לא תרגמו מלת פדן:

Comment 20

[ו] ובדרל"ז (סוכה יד א, יבמות סד א) א"ר אלעזר (וביבמות הגי' א"ר יצחק) למה נמשלה תפילתן של צדיקים כעתר (הוא כלי שמהפכין בו) לומר לך מה עתר זה מהפך את התבואה בגורן ממקום למקום אף תפילתן של צדיקים מהפכת דעתו של הקב"ה ממדת אכזריות למדת רחמנות, (וכן הוא בב"ר פ' סג) מאמר ריש לקיש, וכן הוא בתיוב"ע, וכתב שד"ל כי שרש "עתר" נגזר מן "עטר" "והר סיני עשן כולו" (שמות יט יח) תרגום ירושלמי "עטר", "ותמרות עשן" (יואל ג ג) תרגום סורי "ועטרה דתננא" ומזה "ועתר ענן הקטורת עולה" (יחז' ח יא, ונקראת התפלה כן כטעם "תכון תפלתי קטורת לפניך" (תה' קמא ב):

Comment 21

[ז] והרד"ק במכלל בגזרת הכפולים כתב שהוא מן הכפולים, ושרשו "רצץ" מלשון רציצה ושבירה, וכן פי' החזקוני, וכן פי' הח' יש"ר, כי אלו היה מלשון ריצה היה אומר וירוצו, כי לא מצינו שרש "רוץ" בהתפעל על הוראה זאת, אלא שרשו "רצץ" וענינו לחיצה בכח שבהצותם זה עם זה היה האחד דוחק את חבירו ומבקש לרעוץ אותו תחתיו, כדרך "וירצצו את בני ישראל" (שופ' י, ח) שאינו לשון שבירה ממש, אלא יורה על הלחץ הגדול שהיה להם:

Comment 22

[ח] ובב"ר (פ' סג) "אם כך הוא צערן של בנים הלואי לא עיברתי" ויוב"ע תרגם "אם כדין צערא דילידתא למה דין לי בנין", והטור על התורה פי' לאחר ששאלה לנשים ואמרו לה "לא" אמרה א"כ למה זה אנכי מתאחרת לדרוש את ד' ותלך לדרוש את ד':

Comment 23

[ט] וכן הוא בדרז"ל (ב"ר פ' סג) י"א ע"י מלאך, וי"א ע"י שם בן נח, ואמרו ז"ל (שם פ' כ, ופ' מח ופ' סג) "מעולם לא נזקק הקב"ה להשיח עם אשה אלא עם אותה הצדקת" (פי' רק עם שרה) וכן בירושלמי סוטה (ריש פרק ז ה"א) לא מצינו שדיבר הקב"ה עם אשה אלא עם שרה בלבד (ומקשה) והא כתיב וכו', והא כתיב, "ויאמר ד' לה שני גוים בבטנך" א"ר בא בר כהנה הדבור נפלה לה (ופי' הפני משה לא שדיבר עמה אלא שהגיע לה מאמר ד' ע"י המלאך או ע"י שם, ופי' ויאמר ד' לה, שנפל לה מאמר ד'), והג' בעל נתינה לגר במח"כ טעה בזה בחשבו המאמר בב"ר "מעולם לא נזקק הקב"ה להשיח עם אשה אלא עם אותה הצדקת", שהוא מוסב על רבקה, וביאר את התרגום ג"כ עפ"י דעתו זאת, ובאמת מוסב המאמר על שרה, וכפי המבואר בירושלמי למעלה בפירוש שהוא על שרה, ואחרי כתבי זאת ראיתי בס' תלפיות שגם הרב דו"ב ירוחמזאהן השיגו בזה במכתבו להגאון ז"ל, ודברי פי חכם חן, ובענות צדקו השיב "ואולי שגיתי ואוהב אמת אנכי":

Comment 24

[י] ובב"ר (פ' סג) להלן כתיב (לח כז) תאומים פרץ וזרח שניהם צדיקים וכאן תומים, יעקב צדיק ועשו רשע, והרדי"א נתן טעם, למה נכתבו תומים ולא תאומים, להודיע שהי' שני העוברים ההם תומים ותמימים במעשיהם זה לצדקו וזה לרשעו, כי כל אחד היה בקצה ההפלגה, ולזה קראם תומים מלשון תמימות והשלמה בעניניהם:

Comment 25

[יא] והרש"ד השיג על הח' ז"ל וכתב כי לפי"ז ראוי להיות כאדרת בטעם מפסיק, וכן השיג שד"ל על הח' ז"ל (ויכה"ק צד 80) שלא נמנע מלפרש מקראות הרבה שלא על דרך הטעמים, ועיין באשתדלות להח' ר"י בכרך פל"ב, שמבטל השגת רש"ד וכן השגת שד"ל ומצדיק את הח' ז"ל:

Comment 26

[יב] וכן פי' רש"י ז"ל, וכן פי' הרשב"ם, וכן פי' הרלב"ג, ולזאת הסבה קראו שמו עשו, רוצה לומר שכבר נעשה ונגמרה מלאכתו והויתו בשלימות, ושד"ל כתב "עשו ענינו בלשון ערבי בעל שער":

Comment 27

[יג] והיה עם היות שניהם בשתי שליות, יראה שנפתחו שתיהם ברגע אחד, ויצאו שני העוברים יחד אל פי הרחם לצאת, והנה הקדים עשו לצאת ואז אחז יעקב בעקבו (רדי"א):

Comment 28

[יד] ורז"ל אמרו (ב"ר פ' סג) האל קראו לו כן, וכן פי' רש"י ז"ל, וכתב הטור והא דאיתא בירושלמי (ברכות פ"א ה"ו) אברהם ויעקב שאביהם קרא להם שם נשתנו, יצחק שהקב"ה קרא לו שם לא נשתנה, צריך לומר לפי שיצחק קרא לו הקב"ה קודם יצירתו לכך לא נשתנה, אבל יעקב לא קרא לו שם עד אחר שנולד:

Comment 29

[טו] כטעם חית השדה, גפן שדה, פקעות שדה (מ"ב ד' לט) איש קשה ומדברי (שד"ל):

Comment 30

[טז] ובב"ר (פ' סג) שני אהלים בית מדרשו של שם ובית מדרשו של עבר, וכן פי' רש"י ז"ל, וכן תיוב"ע "ומשמש בית מדרשא דעבר", ואו"ת משמש בית אולפנא", והרד"ק פי', ואמר אהלים לשון רבים, כי היה לומד עם כל חכם שהיה מוצא, עם זה ועם זה, כי כל חפצו היה בזה:

Comment 31

[יז] וכן פי' הרשב"ם, יושב אהלים רועה צאן אביו, ואמר אהלים בל"ר כי יתכן שהיה יושב פעם כה ופעם כה במקום שראה כי יש שם מרעה טוב לצאנו, ור"ס פי' שני מיני אהלים, האחד אהל רועה והשני אהל בל יצען, שבו התבונן להכיר בוראו:

Comment 32

[יח] וכן פי' הרלב"ג "ואפשר שיהיה הרצון בזה שיצחק אהב אותו מפני שהיה מביא לו מצידו לאכול כי האדם יאהב בהכרח מי שיקבל תועלת ממנו", ועיין "בְמַלְמֵד התלמידים" לר"י ב"ר אבא מארי ז"ל שהאריך ג"כ לבאר בזה וכתב, והקרוב אצלי שהיה יעקב נבחר אצלו לפי חכמתו ומדותיו ובבחינת עצמם היה בוחר ביעקב ואוהב אותו מעשו, אבל בבחינתם אצל תועלתו היה אוהב עשו יותר אהבה כוללת כל אדם בהכרח, כי כל מי שקבל תועלת מאחר ראוי לו באמת שיאהב אותו כפי התועלת ההיא ויגמלנו טוב במין התועלת ההיא, ולמד מזה שלשה דברים עיי"ש:

Comment 33

[יט] עיקר הנחת המלה הזאת על העייפות, ולפי שהעיף צמא למים קראו בדרך ההשאלה לצמא עיף, ואעפ"י שאין בו ענין העייפות, כ"א ענין הצמאה לבד, כמו שאמר "וכאשר יחלם הצמא והנה שתה והקיץ, והנה עיף ונפשו שוקקה" (ישעי' כט ח) וכן הארץ הצמאה שלא ירד מטר עליה "בארץ ציה ועיף בלי מים" (תה' סג ב) (רש"ד) שרש "עיף" עף מלשון התעופפות שנתעופפו ופרחו חיי הנפש המכשירים התנועה, שעי"כ נכנס הגשם בתכונת החולשה, ונקרא זה האופן מן החולשה, ולפיכך נמצא בשמושי זה השם על הרוב שיזכיר ג"כ תרופת זה המין מן העיפות דהיינו לקיחת העיף מן המזונות הטובות הממלאים חסרון הליחות שיצאו מן הגוף כמו "הלעיטני נא כי עיף אנכי, שבא לו העיפות מחמת שנתחמם ונזדעזע ביותר ברדיפת החיות" (רש"פ). ואיתא במדרש שתעה בשדה כדרך צודי חיות שהולכים ביערים לצוד והיתה נפשו עיפה מעינוי הדרך, ומצא את יעקב בשדה רועה בצאן אביו, וע"כ אמר הנה אנכי הולך למות שאין כאן מי שישיב נפשי אלא הוא, וניחא נמי שאמר הלעיטני שעיפה נפשו מעינוי הדרך עד שלא יכול להשיב ידו אל פיו:

Comment 34

[כ] ואו"ת "אַטְעֵימְנֵי" וכן תיוב"ע "אַטְעִים יָתִי" שפי' רק מעט, כי כן דרך המבקש מתנת חנם לבקש אלא מעט, ורש"י ז"ל פי' מענין רבוי, אפתוח פי' ושפוך הרבה לתוכה, (והוא מב"ר פ' סג) "פער פיו כגמל, כהדא דתנינן אין אובסין את הגמל אבל מלעיטין אותו", והלעטה שייך בגמל ולא באדם ולפי משמעות לשון הגמרא (שבת קנה ב) משמע שדעתם כדעת המתרגמים, כי אמרו שם אמר רב יהודה, המראה למקום שאינה יכולה להחזיר, הלעטה למקום שיכולה להחזיר, "וזה וזה ביד", פי' ר"ח, רב חסדא אמר אידי ואידי למקום שאינה יכולה להחזיר, והמראה בכלי והלעטה ביד, הרי לתרווייהו הלעטה קטנה מהמראה, לר"י מפני שהוא במקום שיכולה להחזיר, ולר"ח מפני שהוא ביד ולא בכלי, ועיין בנתינה לגר שכתב שעיקר הלעטה היא אכילה מעומד כמ"ש בברייתא, המראה מרביצה, והלעטה מאכילה מעומד, ובבוא עשו מן השדה, ואמר בעמדו על רגליו הלעיטני שייך שפיר הפעל לעט אפילו באכילה מועטת:

Comment 35

[כא] והא דלא אמר לשון בשול כמו "ובַשֵל נזיד" (מ"ב ד לח) עיין הכוה"ק שמפרש ההבדל בין לשון זוד ללשון בשול:

Comment 36

[כב] גם כדי שיזכה בברכה שהיה ראוי לעשו מצד היותו בכור, וכן כתב הרלב"ג, שהיתה סבת בקשת יעקב הבכורה, לפי שהיה נהוג בזמנים ההם לברך את הבכור בשעת המות ברכה נוספת, ולכן היה מקפיד יוסף שישית אביו יד ימינו על מנשה שהוא הבכור:

Comment 37

[כג] והרדי"א פי' מפני שעל הבכור הוטלה כל הנהגת הבית וזאת לא היה ביד עשו לעשות עיי"ש:

Comment 38

[כד] והרד"ק כתב, כי לא היה שואל הציד לחסרון שהי' לו ממאכל כי עשיר גדול היה, ומקנה רב הי' לו, אלא שהזקנים נפשם קצה בהם, ומתאוים המאכלים ומבקשים דבר חדש מוטעם במאכלם, ובשר הציד מאכל חדש שאינו מזדמן תמיד כבשר הצאן והבקר, והעופות הגדלים בבית, לפיכך שאל יצחק מעשו בנו להביא ציד וייטיב לבו ויברכנו, והרלב"ג כתב, כי בקשת יצחק המטעמים לא היתה לאהבת הערבות חלילה לנביא מזה החסרון, אבל היתה כדי שתשלם למחשבתו התבודדות באיש המביא לו המטעמים בהפנותו מחשבתו בו באכלו אותם, כדי שיודיעו לו בנבואה אי זה ברכה ראויה לו כי זה מתנאי הנבואה:

Comment 39

[כה] (ובב"ר פ' סח, ילקוט ר' קיז) "שילח עמו אלא שעמד עשו ונטלה ממנו" ועיין רש"י ברא' כט יא):

Comment 40

[כו] ובהקדמת "מעשה אפוד" להחכם ר' יצחק המכונה פריפוט דוראן הלוי, בדרך השלשה עשר, יאמר וז"ל "ולפי שלא הי' לחכם הנכבד אבן עזרא ז"ל שתי פרוטות מימיו, ולרוב אהבתו וחשקו בתורה לא נמנע מהשגת כתרה אמר "ועורי לב יחשבו שהעושר מעלה גדולה לצדיקים והנה אליהו יוכיח":

Comment 41

[כז] בג' (מגילה טו א, ב"ק צג א) אל תהי קללת הדיוט קלה בעיניך, שהרי אבימלך קלל את שרה, כדכתיב "הנה הוא לך כסות עינים" (למעלה כ טז) ונתקיים בזרעה דכתיב, "ויהי כי זקן יצחק ותכהין עיניו מראות" (למטה כז א) ובג' (מגילה כח א) אסור להסתכל בפני אדם רשע, ואמרו שכהו עיני יצחק משום דאיסתכיל ביה בעשו הרשע, (ובב"ר פ' סה) למה כהו עיניו של יצחק, כדי שיבוא יעקב ויקבל הברכות, ושם, ע"י שהצדיק את הרשע כהו עיניו, ועוד שם, מראות, מראות בדעתו של רשע ובב"ר שם, וכן בפדר"א פ' לב, (ובילקוט רמז קא) "מראות מכח אותה הראיה שהביט אז בשכינה בשעה שעקד א"א אותו על גבי המזבח:

Comment 42

[כח] והסוד, י"א כי כל מי שיולד מזקנים כחותיו והרגשותיו חלשים, ומפני שאברהם ושרה היו זקנים באים בימים, והיתה הטפה שלהם קרה, ומי שנולד מטפה קרה בהכרח יהיה חלש ולפיכך כהו עיני יצחק, וי"א כי הסוד הוא שאירע לו כהות עינים מצד מולדו של עשו, שהיה מאדים כוכב שלו בביתו של שמש, וכשהמולד כן יורה אל האבות פזר ממון וכהות עינים, וי"א כי המערכה גרמה לו, כאשר גרמו לו רש ועשר, וי"א בעבור היותו זקן, וכן מצינו גבי יעקב, "ועיני ישראל כבדו מזקן" (למטה מח יו"ד):

Chapter 26



Comment 1

[א] ובג' (יומא כח, ב) כי כל התורה קיים אברהם ואפילו עירובי תבשילין, ר"ל זה מפני שאמר משמרתי ועירובי תבשילין הוא משמרת למלאכת יו"ט, כן עשה הוא דברים יתירים למשמרת המצות:

Comment 2

[ב] סתם חוקה, וחקות בל"נ, הן המצות והמנהגות שמאדם למקום ית' כשבתות ומועדים וקרבנות ודומיהן, ובדברים שבין אדם לחבירו רגיל בלשון חק וחקים בל"ז, כגון התשלומין והקנסות שקצבה בהם התורה קצב וקבע, כי עיקר חק הוא קצב וקביעות (רוו"ה):

Comment 3

[ג] וכן כתב הח' ז"ל (יסוד מורא שער ה) "ואלה היו ידועות בשקול הדעת לפני תת התורה ביד משה והם רבות בעשרת הדברים חוץ מהשבת, והם נשנו ע"י משה, ועל כאלה אמר "וישמור משמרתי מצותי חקותי ותורותי", כי אלו היה יודע איסור כל העריות, לא היו יעקב לוקח שתי אחיות יחד", (פי' כי בלי ספק קבל מאביו כל המצות ששמר אבי אביו אברהם):

Comment 4

[ד] כן הוא בדרז"ל בכמה מקומות "פודהו בשער מקומו" (מעשר שני פ"ד מ"א) פי' כששוה במקומו, "מפקיעי שערים" (תענית טו ב) נפל שעריהון דפוריא (פתיחתא דרות רבה פ"ב) פי' מקח ומחיר לפי שווי החפץ ואומדן הדעת, והוא מלשון הכתוב "מאה שערים" והשם "שיעור" "אין להם שיעור" (פאה פ"א מ"א) "יש לה שיעור" (חלה פ"ד מ"ח) וכן בתיוב"ע (ברא' כא טז) "כשיעור מיגד בקשתא":

Comment 5

[ה] ובדרז"ל (ב"ר פס"ד, במ"ר פי"ב ופסיקתא פסקא עשר תעשר) אומד זה למעשרות היה, ונכון הוא גם לפי פשוטו כי האבות קיימו לתת המעשר לעובדי השם כאשר מצאנו באברהם (למעלה יד כ) וביעקב (למטה כח כב) ובלי ספק גם יצחק קיים מצוה זאת כאשר קבלה מאביו וממנו קבלה יעקב לקיימה ג"כ, וכן הוא בפס"ז (ברא' כו יב) וכן הוא אומר "ובחנוני נא בזאת וגו', והריקותי לכם ברכה עד בלי די" (מלאכי ג יו"ד):

Comment 6

[ו] והרד"ק פי', וגדל תואר או מקור, וכן "ובשל מבושל" (שמות יב ט) ופי' היה הולך ומוסיף בעשרו בכל יום ויום עד כי גדל מאוד:

Comment 7

[ז] והרשב"ם פי', עבודת שדה וכרמים, כי סתם עבודה עבודת קרקע היא, וכן פי' רע"ס, והרד"ק פי' נקראו תוצאות האדמה כן ע"ש העבודה שעובדים אותה:

Comment 8

[ח] כל מעשה הנעשה בכוונה מוטעת שהתכוין לעשות דבר זה, ונעשה דבר אחר, נקרא מתעסק כגון שהתכוין לבלוע רוק, ונמצא שבלע חלב, וכן כשהתכוין לחתוך דבר תלוש, ונמצא שהוא מחובר, שהיא מלאכה שלא כמחשבתו וכן לרז"ל שבבוא הבאר לידי רועי גרר מצאוהו שנתיבש מימיו כמ"ש בתיוב"ע ולא השיגו מה שהיו מתכוונים אליו והיתה מריבתם למפרע רק כמתעסקים, השתדלות בכוונה מוטעת, לכן קרא שם הבאר עשק כי התעשקו, ולהמפרשים עשק והתעשקו ענין ערעור ומריבה, למה לא היה קורא שם הבאר מריבה (הכוה"ק):

Comment 9

[ט] ממה שמצאנו "בור כרה ויחפרהו" (תה' ז טז) נראה כי החפירה עמוקה יותר מן הכריה, ואפשר לחפור אחר הכריה, וא"א לכרות אחר החפירה, ונראה עוד כי כל לשון חפירה, עיקרו לשון חקירה ודרישה, דוגמת "ויחפרו לנו את הארץ" (דבר' א כב), ובעבור כי הכורה צריך להיות מרגל ולדרוש המקום הנאות לחצוב לו באר מים, לכן הוצאו בלשון חפירה (רוו"ה):

Comment 10

[י] ורש"י ז"ל פי', האלה אשר בינותינו מימי אביך תהי גם עתה בינינו ובינך, וכן פי' הרשב"ם מפני שכן הי' תנאי אם תשקור לי ולניני ולנכדי, וכן ת"א ויוב"ע, וע"ז כתב הרש"ד "ולפי פירושם תחסר ה"א הידיעה במלת "אלה" גם מלת אשר":

Comment 11

[יא] והג' ר' מנשה בן ישראל כתב בס' המכריע שאלה מה, "ואפשר ג"כ לומר אברהם קרא המקום לבדו אשר מצא שם הבאר באר שבע ויצחק קרא גם שם העיר שהיתה סמוכה לבאר באר שבע, ולכן כתוב באברהם, "על כן קרא למקום ההוא באר שבע" (למעלה כא לא) וביצחק כתיב "על כן קרא שם העיר באר שבע":

Comment 12

[יב] כן משפט הלשון בנקבות רבות לדבר הפעולה יחידה, ולא כן בזכרים, וכן "ידיו אמונה" (שמות יח יב) "בנות צעדה" (למטה מט כב) "חכמת נשים בנתה ביתה" (משלי יד א) ובעלי הלשון לא הזכירו שכן המנהג בנקבות לבדן וטעם השינוי הזה לא נתברר (רוו"ה):

Comment 13

[יג] ורש"י ז"ל פי' משרש מרה, ומלשון הכעסה וכן ת"א ויוב"ע, וכן פי' הרלב"ג, ועיין ברא"ם שפי' ג"כ משרש מרה:

Comment 14

[יד] גם שרש מרה, וכל לשון מרי עקרו משרש מרר, כי הבלתי שומע בקולנו גורם לנו עצבון, וגם רש"י ז"ל נראה שהבין כן, כי כתב לשון ממרים, ואח"כ הוסיף כל מעשיהם הי' לעצבון ליצחק ולרבקה, וכן (בישעי' סג י) "מרו ועצבו", מרו, כמו מַרְרו כחברו וְעִצְבו (שד"ל):

Chapter 27



Comment 1

[א] בינוני במקום עבר לא מצאנוהו, וזהו בינוני בעצמו, ופי' היה חולם (ר"ש ן' מלך) חולם אינו פועל בינוני, כי לא מצאנו בינוני במקום עבר, אבל הוא תואר ותחסר מלת ההרכבה "היה" ושעורו היה חולם, וכן "ורבקה שומעת" (רש"ד) ועיין במעשה אפוד בפ' ט' בחלוקת השם וז"ל "וכתב הא"ע על "ופרעה חולם" היה חולם, ועל "ורבקה שומעת" היתה שומעת, להורות כי אלה השמות לא ילקחו כאן מצד שהם תוארים, עד שיהיה נושא המאמר ופרעה חולם, ונשואו, והנה עומד, אבל הוא שם הפועל, ופרעה נושא במאמר, וחולם נשואו, וכן ורבקה שומעת, ולא ילקחו מצד היותם תוארים, אבל מצד שהם שמות פועלים, ולזה קשר בהם מלת "היה" אשר היא בכח על שמות הפועלים, כי אמרנו ראובן הולך, שם הפועל, הנה הרצון בו שהוא עתה הולך, או היה או יהיה":

Comment 2

[ב] ואו"ת כמתעתע "כמתלעב" והוא לשון לעג ובזיון, "ויתקלסו בו" (מ"ב ב כג) תיוב"ע "ואתלעבו ביה", וכן תרגם יונתן בן עוזיאל, כמתעתע "כמגחך", והוא לשון צחוק:

Comment 3

[ג] ואו"ת "עלי איתאמר בנבואה דלא ייתון לווטיא עלך ברי" וכן פי' הרלב"ג, אולי ידעה זה בנבואה שלא יקללהו אביו, והרד"ק פי' אם יקלל לא תנוח הקללה עליך כ"א עלי כי אני גרמתי לך, ועיין ברדי"א מה שפי' בזה:

Comment 4

[ד] יש הבדל בין מלת אני, ובין מלת אנכי, מלת אני, שוללת התואר, ומלת אנכי שוללת גוף אחר שכשיאמר ד"מ אני עומד, הוא שולל משיהיה גוף המדבר יושב או שוכב, וכשיאמר אנכי עומד, שאז מלת "אנכי" נושא הוא שולל משיהי' גופים אחרים עומדים, וכן כאן מלת "אנכי" אינו מחובר עם עשו בכורך, וטעמו אחר שאלת מי אתה אמר יעקב בדרך קריאה אנכי ! כלומר מה שאתה רוצה לדעת מי אנכי, אנכי מי שאנכי, אך אשיבך שעשו הוא בכורך, משיא בזה את אביו לדרך אחר בהפסקת דברים אחר מלת אנכי, ואח"כ גומר ראשית דבריו להודיע מי הוא המדבר מלת אנכי ואמר עשיתי כאשר דברת אלי, קיימתי זה כמה פעמים מה שצוית עלי לעשות, והיטיב ביאר בזה הח' רש"פ (חשק שלמה שרש אן) ועיין (למעלה יח כז קרני אור הערה לח):

Comment 5

[ה] והנה אעפ"י שלא יצא לצוד השדה, אלא הלך לו אל הצאן היה יכול לומר מצידי, כי שם זה יאמר גם לכל מיני מזון המזומנים לאכול, כמו "ויקחו האנשים מצידם" (יהושע ט, יד):

Comment 6

[ו] ודעת רש"י ז"ל לא כן בפי' (למטה כט יג), וכן ישיג הרש"ד על הח' ז"ל וכתב ולא ידעתי מנין לו זה וכמדומה מהוראת הכתובים שמנהגם היה שכל נשיקה תהיה בפה, כי מצאנו הלמ"ד שתשמש במקום את, כמו "הרגו לאבנר" (ש"ב ג ל) וכן מנה הרד"ק במכלל (ד' קטן דף נז ע"א וע"ב) ענין הנשיקה עם למ"ד בין אותן המשמשות במקום את, וגם בשרשים שרש "נשק" לא חילק ביניהם, ועיין למטה (כט יב הערה ד):

Comment 7

[ז] הצווי בזה אינו לאדם מיוחד אלא כן דרך הלשון לומר לשון הצווי שלא לאדם מיוחד אלא למי שיהי' והוא על דרך מליצה, וכן "אמר למלך ולגבירה" (ירמי' יג יח) ופי' שם הרד"ק "זה הצווי אינו לאדם מיוחד אלא לכל מי שיהיה וכן "ראה ריח בני", והרש"ד כתב, שאיננו צווי רק היא קריאה וענינה כמו "הנה" ולכן נמצאת גם לרבים, "ראה אנכי נותן לפניכם" (דבר' יא כו) שלא ישתנו בכל מקום, שהם לסימן הקריאה לבד:

Comment 8

[ח] ובב"ר (פ' סה ילקוט רמז קטו) מלמד שנכנס עם יעקב ריחו של ג"ע שנאמר כריח שדה אשר ברכו ד':

Comment 9

[ט] וכן הוא (פדר"א פ לב) הגיע ליל יום הפסח וקרא יצחק לעשו בנו הגדול, וכן הוא (ש"ר פ' טו) ד"א החודש הזה לכם וכו', ובו קיבל יעקב את הברכות, וכן הוא בתיוב"ע "וקרא ית עשו בריה רבא בארביסר בניסן" וכ"א (זהר תולדות דף קמב סע"א) "בההוא זמנא ערב פסח הוה", וברעיא מהימנא אמור (דף צט סע"ב) "ביומא דר"ה נפיק יצחק בלחודיה וקרי לעשו לאטעמא ליה תבשילין" דמשמע דבר"ה היה, ועיין ביאור הגר"א או"ח תקפ"ג סק"ח שכתב הטעם על אכילת תפוח בר"ה "ע"ש ופריו מתוק לחכי, וכמ"ש כריח שדה ומתרגמינן חקל תפוחים והיה בר"ה כידוע":

Comment 10

[י] ובב"ר (פ' סו) זה עשו ואלופיו, וכן פי' הרד"ק והרלב"ג, ויו"ת על בני קטורה:

Comment 11

[יא] איפוא תיקון לשון הוא כמו איזו שבתלמוד אימא לי איזו (רשב"ם) איפוא עם אל"ף משמשת במקום אם כן, ועם ה"א משמשת במקום איה, וטעמו כאן א"כ שאתה הוא עשו מי היה זה שהביא לי ציד, וכן "ולך איפוא מה אעשה" (למטה פ' לז) טעמו, א"כ מה אעשה לך, מה היא הברכה שתועיל לך (רע"ס) ולרש"פ (י"ש ח"א, חוב' ב, יר' ז ) אחר שהאריך לבאר מלת איפה, ואיפוא, יאמר "ואם מטעם שאיננו יודע על איזה אופן יגביל שאלתו ויאמר ג"כ "איפה" ועושה אותה כמקפת בהגבלה דרך כלל, ואם מטעם שהוא כ"כ במבוכה עד שאין לו מקום להגביל הדבר על סדר הראוי ויבחור ג"כ במלת "איפה" ככולל כל ההגבלות במלה אחת ובפ"א, ומזה אמר "מי איפוא הוא הצד ציד" שמחמת החרדה ומבוכת נפשו שיהיה מרומה בתת הברכה לאחר לא ידע להגביל שאלתו על הסדר, מי הוא ואיזה הוא ואיה הוא, ואיך נעשה הדבר, וכלל כל השאלות כולם בשאלת "איפה" "ולכה איפוא מה אעשה בני" כאלו יאמר שאיננו יודע שום זמן או מקום או ענין שממנו יצמח תרופתו וכו' ויסיים שם, ולהבדיל ביניהם תהיה מלת <b>איפה</b> הבאה בדרך שאלה תמיד בה"א, <b>ואיפו</b> או <b>אפוא</b> באל"ף או בוי"ו מענין קריאה פייטנית לעשות הענין בלי מוגבל:

Comment 12

[יב] והכוה"ק השיג עליו בזה וכתב כי אין זה נכון, כי חלילה לנו לחשוד אבינו יצחק ולהאשים נפשו בעון חמור לדבר לה"ר ולגנות שום אדם אף שהוא אמת ושפיר ת"א ויוב"ע "בחכמתא", ועיקר שרשו לרש"פ שתי אותיות "רם" שהוראתו גבהות הדבר בערך אל הזולת הפך השפלות, ולפי יסוד עיקר הוראתו נוכל לשמשו בין לרעה, והוא העלמת תחבולה שלא יבינם זולתו טרם צאתם לפועל להרע לאחרים, בין לטובה המעלים תחבולותיו לטובת עצמו שלא יגיע לו בדרכו הטוב הפסד, ולא לרעת זולתו, כענין חכמת ערום הבין דרכו, ויהיה תרגום מרמה (איבערלייגונג):

Comment 13

[יג] והרשב"ם פי' הכי קרא שמו יעקב בתמיה, הלמען אשר קרא שמו יעקב בשעת לידה בשביל שידו אוחזת בעקבי ונמצאת אני בכור והוא פשוט, והי' לו ליטול פחות ממני, יטול פי שנים ממני:

Comment 14

[יד] ואונקלס ויוב"ע תרגמו "שבקת" שפי' מלשון עזיבה, תרגום אשר לא עזב חסדו (רות, ב, כ) די לא שבק טיבותיה, וכדעת הח' ז"ל, והרמב"ן, לא עזבת אצלך שום ברכה בעבורי, ורש"י ז"ל פי' לשון הפרשה, וכן הרד"ק בשרש "אצל" הביא בסופו פירוש אחר מלשון הפרשה עיי"ש:

Comment 15

[טו] וכן בדרז"ל (נדרים פ"ו ב) לענין נדרה אשתו וסבור שנדרה בתו, נדרה בתו וסבור שנדרה אשתו הרי זה יחזור ויפר, כי הדברים שנאמרו לאיש אחד בחזקת איש אחר לא יועילו כלום:

Comment 16

[טז] ועיין ברלב'"ג שכתב, שלא יתכן שתהיה זאת הברכה תפלה ובקשה מהשם ית', והרדי"א רצה לפרש שהברכות הם דבר מורכב מהתפלה ומהגדת העתידות, שהנביא יראה העתיד להיות ויתפלל אל השם שירבה הטובה וידחה הנזק מהמתברך ההוא, וע"ז כתב בעצמו שהוא באמת בלתי מספיק, אבל אמיתת הענין שהמברך אינו אלא כלי ובהסתלק הכלי איסתלק המעשה שכבר נעשה ולזה חרד יצחק חרדה גדולה, ואמר מי איפוא הוא וגו', כאומר אין בידי להפסיק ולהסיר השפע ההוא שכבר נשפע על ידי, ולזה אמרו ולכה איפוא מה אעשה בני עיי"ש:

Comment 17

[יז] ואין כן דעת הרד"ק שם, וסיים כי הח' א"ע פי' הענין הזה בחורבן בית ראשון שהי' בני אדום מריעים לישראל בגלותם ע"י נבוכדנצר:

Comment 18

[יח] וכן אז"ל (מגילה ו ב) אמר עולא איטליא של יון זה כרך גדול של רומי, הנך רואה שקראו יון וקראוהו רומי:

Comment 19

[יט] והרמב"ן השיג עליו, וכתב כי המלכות הרביעית הם הרומיים, וכן הרדי"א (מעיני הישועה מעין ח תמר, ה) ישיג עליו ויאמר "וכבר חשב הראב"ע שהחיה הג' אשר דמה לנמר תכלול יון ורומי, כי היונים התאחדו עם הרומיים, ושהחיה הד' תרמוז אל הישמעאלים, והשתדל הח' להסכים כנויי מלכיות הישמעאלים, כפי מה שקראו בשמותם עלי אדמות, כדי להגיעם למספר עשרה מלכיות, לישב מאמר וקרנין עשר לה, והוא שאמת מאמר זר בלתי מתישב בכתובים, כי הנה יון ורומי לא נכללו בשום מלכות בשום זמן, וחז"ל קיבלו האמת שהחיה הד' היתה רומזת למלכות רומי שהיא זאת הממשלה שבאה אחרי ממשלת יון, כי כמו שהפרסיים באו אחרי הבבליים והכניעום וכבשום, והיונים אחרי הפרסיים, כן רומי באה אחרי יון ונלחם בו וכבשו, וגם על א"י כך היה ממשלתם כסדר הזמנים, ראשונה הבבליים, ואח"כ הפרסיים, ואחריהם היונים, ואחריהם הרומיים, ואמנם הישמעאלים כבר זכרתי שהם נכללים במלכות רומי ואומת אדום, וכן פי' רש"י והרמב"ן ז"ל, והרמב"ם ג"כ באגרותיו שהחיה הד' נאמרה על רומי":

Comment 20

[כ] ושד"ל השיג ע"ז וכתב "כי הראשונים שהאמינו בדת החדשה הי' יהודים ויונים ורומיים לא אדומים ושם אדום הוא כנוי לרומיים ולעמים אחרים מצד שהי' בימים ההם תחת ממשלת הרומיים":

Comment 21

[כא] וכתב ע"ז הרמב"ן, ואין צורך כי ההסכמה בדבר אשר ימלך אדם עם לבו תקרא אמירה עם הלב אעפ"י שיש בה דבור בשפתים עיי"ש. ושד"ל פי' הכוונה שלא אמר זה לכל אדם, כדי שלא יוודע הדבר לאביו ולאמו, ומ"מ גילה דעתו לקצת מאוהביו, עד כי נודע הדבר לרבקה:

Comment 22

[כב] והרד"ק פי', כאלו קיבל תנחומין על מיתתך כי חושב להרגך, או מתנחם על מיתתו בעבורך אם יוכל להרגך, אינו חושש אם יהרגוהו אח"כ, והכוה"ק פי' מתנחם, לשון מתפאר ומתהלל, כי מסדרי התפלות שמשו למין נחמה לענין זה, כי סדרו בקדיש ברכתא, תשבחתא ונחמתא, הנה כללו לשון נחמה בעניני שבח ותהלה, והח' האמיתי ר"ש פלעסנער הראה דוגמתו בלשון ערבי:

Comment 23

[כג] ובב"ר (פ' סז ילקוט רמז קטז) מה להלן אחדים ז' שנים, אף אחדים שנאמר כאן ז' שנים, וע"כ הי' אצל יעקב הז' שנים כימים אחדים, מפני שאמו צותה עליו כן, ועיין עקידה שער כה, וברא"ם:

Comment 24

[כד] קוץ הסמוך לבי"ת הוא גיעול נפש ושנאה לדבר, והסמוך למפני, הוא מאימת מות:

Comment 25

[כה] כשראה עשו כי רעות בנות כנען בעיני אביו, והלך ולקח את מחלת בת ישמעאל, הוסיף עוד לכבוד אביו, ויסר את בשמת בת אילון מגבירה וקראה עדה, לומר סרה מגבירה, תרגום "סרה" "עדה" וישנה את שמה וקראה מחלת, ולמחלת בת ישמעאל קרא בשמת, כי מחלת שם גרוע, כמו מחלת לב, ובשמת שם נעים, ובכך יתישבו המקראות כולן (רוו"ה):

Chapter 28



Comment 1

[א] עיין יהל אור (וכן הוא בפדר"א פ' ל) רק יש שינוי שם בשמה של הראשונה שלפי הפדר"א היתה שמה "עיפה" ובתריוב"ע "עדישא" ובילקוט רמז צה הגי' "עשייה":

Comment 2

[ב] הגאון ורש"י ז"ל חשבו שבאמרו וילך חרנה, הגיע לחרן, ואינו כן, כי ההליכה תאר לתנועה, וכל עוד שהאדם מתנועע יקרא הולך למקום, וכשיגיע שם יקרא בא, כי הביאה היא תואר להגעה, וההליכה לתנועה, וא"כ הפ' כפשוטו, שהתנועע יעקב לחרן ובהיותו הולך שמה ויפגע במקום (רדי"א) אין צורך לפרש ללכת, כי אין וילך חרנה, כמו ויבא חרנה, שיהיה כוונת המאמר שכבר היה בחרן, וגם אין וילך כולל דוקא כל ההליכה מבאר שבע לחרן, כ"א מקצת ההליכה, ופי' וילך לצד חרן, ושם אירע לו דרכו במקום אחד חוץ מעיר לוז (רש"ד) וכן פי' הרשב"ם ז"ל:

Comment 3

[ג] עיין ברא"ם מה שטען ע"ז:

Comment 4

[ד] ודעת רז"ל (חולין צא ב, סנהד' צה ב, ב"ר פ' סח) שקפצה לו הארץ ובאותו יום בא, וכן תיוב"ע, ואמרו ז"ל מקרית ארבע עד חרן מהלך שבעה עשר יום ובשתי עשרה שעות הלכן יעקב (ועיין פדר"א פ' לה ובפי' הגרדל סי' לא):

Comment 5

[ה] ובדרז"ל (חולין צא ב) כי מטא לחרן אמר אפשר עברתי על מקום שהתפללו אבותי ואני לא התפללתי עיי"ש כל המאמר, ודעתם כי במקום ההוא רמז למקום אשר רמזה אליו התורה כאמרה במקומות רבים אל המקום אשר יבחר ד', והוא הר המוריה שנבנה בו ביהמ"ק, והרד"ק פי' ונפתחה בי"ת במקום לידיעת המקום שהי' שנים שם הבאים מבאר שבע, ושד"ל פי' ויפגע במקום, במקום שפגע אעפ"י שלא היה מקום ללון עד שהוצרך לתת ראשו על האבנים, ולפיכך הוסיף וישכב במקום ההוא להגיד צערו:

Comment 6

[ו] כן הוא דעת רז"ל (ברכות כו ב, סנה' צה ב, סוטה יד א, תענית ז, ב) שהוא לשון תפלה, ודעת הח' ז"ל שהוא לשון פגישה, וכן פי' רש"י ז"ל, וכן ת"א "וְעָרַע":

Comment 7

[ז] כן דרשו ז"ל (ב"ר פ' סח, ילקוט רמז קיז, שו"ט מזמור צ, ד, "מעון אתה היית לנו") שנקרא השם מקום מפני שהוא מקומו של עולם, ובפדר"א (פ' ל) "מפני שבכל מקום שהצדיקים שם נמצא עמהם" (ובשמ"ר פמ"ה ותנחומא תשא סי' כז) "הנה מקום אתי" אתרי טפלה לי, ואין אני טפל לאתרי, והראשונים השתמשו בכנוי הזה לרוב כשדברו מהפקת רצונו או מהפוכו, "רצונו של מקום" "הכעיסו למקום" "המקום מתאוה":

Comment 8

[ח] ורז"ל דרשו (חולין צא ב פדר"א פ' לה ב"ר פ' סח שו"ט מזמור צא) שכולן נבלעו באחד (שהשם עשאן אבן אחת) וכן פי' רש"י ז"ל, וכן רוו"ה ישיג על מפרשי הפשט ודעתו כדעת רש"י מרז"ל, ויאמר כי לפירוש מפרשי הפשט הי' לו לכתוב, ויקח אבן וישם מראשותיו, דוגמת "ויקחו אבן וישימו תחתיו" (שמות יז יב), רק פי' שלקח רבים מאבני המקום ועשאן כמין מרזב סביב לראשו מפני חיות רעות, ויביא ראיה מן מלת מראשותיו שפי' הדברים הנתונים סביבות הראש:

Comment 9

[ט] אמרו חכמי הרפואה, כי הראש יש לו שני צדדין, צד ימין וצד שמאל, והטבע חבר ודבק האחד אל האחד בעצמות שיש בהם פגימות קטנות כמגרה ונכנסות אלו תוך אלו, והם משולבים איש אל אחיו, ובעבור זה יקרה כאב בחצי הראש, וגם נברא עצם הראש נקוב בנקבים דקים כמו הכברה בעבור שיצא העשן מהם, ונברא כך לפי שאם יקרה לאחד מהם נזק, שלא ינזק האחר, כי אם יהיה כולו עצם אחד, והוזק קצתו נזוק כולו, ועוד בעבור שלא יכבד על המוח, שאם יהיה הראש מעצם אחד יכבד על המוח, ובעבור זה נבראו חלולים ומשולבים לתועלת הנזכרות, ולפיכך אמר מראשותיו לשון רבים:

Comment 10

[י] וכבר הבאתי דעת רוו"ה שישיג על מפרשי הפשט, ופי שטעם מראשותיו הדברים הנתונים סביבות הראש, ויביא ראיות ע"ז עיי"ש, וסיים, ולכן הנכון כמו שפי' רז"ל, וכן רש"י ז"ל, שלקח רבים מאבני המקום ועשאן כמין מרזב סביב לראשו מפני חיות רעות, וכמוהו מרגלותיו מה שסביב הרגלים, כ"א נאמר שטעם מרגלותיו מה שתחת הרגלים א"כ מה טעם גילוי מרגלותיו האמור ברות (ג, ד) ולא היה שם גילוי, גם מה שנאמר (דניאל יו"ד, ו) "ומרגלותיו כעין נחשת קלל", נראה שטעמו מה שסביב לרגליו שלא כפי' הראב"ע שאמר מרגלותיו כמו רגליו, ומצאתי סעד לדבריו (זהר ויצא דף קמז ב) "מאי מראשותיו אי תימא כמאן דשוי תחות רישיה לא, אלא מראשותיו לארבע סטרין דעלמא", ושד"ל פי' כי הוראת מראשותיו מקום הנחת הראש ומה שאצל הראש מכאן ומכאן, וכן מרגלותיו במקום הנחת רגליו, וישיג על רוו"ה וכתב כי בזה לא צדק באמרו כי השם הזה נופל על הדברים הנתונים סביבות הראש לא תחתיו, וגם מאגדת רז"ל שהביא רש"י זאת אומרת עלי יניח צדיק ראשו, נראה ברור שהם הבינו כי מלת "מראשות" כוללת גם מה שהראש מונח עליו:

Comment 11

[יא] וכן בפס"ז (ברא' כח יב) "דע כל החלומות מצינו פתרונם חוץ מן חלום זה שאין לו פותרין בתורה, ואעפ"י שחלום זה ראשון לכל החלומות, ללמדך שהחלום הזה פירושו על התורה והוא נבואה", (פי' שהוא נבואה גמורה כענין חלומות הנביאים) וכן פי' רב"ח שהיה חלום של נבואה:

Comment 12

[יב] והרד"ק בשרשים שרש "אכן" מפרש שענינו לאמת הדבר ולקיימו, וכן ת"א ויוב"ע "בקושטא" ועיקר המלה הוא "כן" שענינו אמת, כמו "כן בנות צלפחד דוברות" (במד' כז ז) "כן באו אלי האנשים" (יהושע ב, ד) דתרגומו "בקושטא":

Comment 13

[יג] ובזהר (שמות דף ד א) כל דמקבל מאחרא איהו ביתא לההוא דיהיב, וע"ד איש וביתו באו ושם (ע"ב) "ואינו דבדרגא תתאה אתקרון נוקבתא בית, דאתתא נוקבא דמקבלא מן דכורא" ולזה יתכן לבאר בית אלהים על הנפש המוכנת לקבל בדעתה השגה אלקיית (הכוה"ק):

Comment 14

[יד] ודעת הרמב"ן ז"ל שהשמן היה לנסך, וכן סיים הרד"ק גם הרלב"ג, וכתבו "או אולי היה זה לעבודה לשם ית' במדרגת הנסכים שהי' קרבים עם הקרבנות שהי' בהם שמן, ודעת הרשב"ם לקדשה להקריב עליה קרבנות בשובו, ומאין הי' לו שמן ? מבואר (בפדר"א פ' לה) שירד לו שמן מן השמים, ובב"ר (פ' סט) "שופע לו מן השמים כמלא פי הפך" וכתב הגרד"ל כי יצא להם מפני שכתיב "ויצק שמן על ראשה" ולא כתיב ויצק עליה שמן כמ"ש (למטה לה יד) ששם הי' לו שמן הרבה, ובפס"ז (ברא' כח יט) "ולמה הזכיר הכתוב את העיר ללמדך כי משם לקח השמן שיצק על ראש האבן", כי היתה קרוב למקום ששכב שם יעקב וכן הוא במדרש "שכל טוב":

Comment 15

[טו] והדרש הוא (פדר"א פ' לז תנחומא ראה סי' יד ב"ר פ' ע) אלא שיש שינוי ביניהון, בפדר"א יאמר "המלאך אמר ליעקב, והלא יש לך בנים ולא עשרת אותם לי, מה עשה יעקב הפריש ארבע בכורות לארבע אמהות, ונשתיירו שמונה, התחיל משמעון וגמר בבנימין שבמעי אמו, ועוד התחיל משמעון וגמר בלוי, ועלה לוי מעשר קדש לד', שנאמר העשירי יהיה קודש לד'" וכן הוא בתיוב"ע (למטה לב כה), ובתנחומא ובב"ר אמרו, שנשתיירו שמונה והוסיף עליהם מנשה ואפרים, ועיין בפי' הגרד"ל לפדר"א מה שהעיר ע"ז, ודעת חז"ל שהיה לוי המעשר שהיה מתעסק בעבודת האל יותר משאר אחיו ולמדו יעקב בהתבודדו, ומסר לו סודות התורה והחכמה:

Comment 16

[טז] ובג' (כתובות נ' א) שנדר לתת שתי מעשרות דהיינו א' מחמש, מדכתיב "עשר אעשרנו" שני עישורין הוו להו חומש:

Chapter 29



Comment 1

[א] כי כן היתה התקנה ביניהם, ובפ' ח' תשובת הרועים באמרם "לא נוכל" פי' ג"כ אינם רשאים כמו "לא יוכל לעלות" (שמות יט כג) ויעקב באשר הוא אורח היה רשאי לעשות שלא כתקנתם:

Comment 2

[ב] עקרה אֵי בתוספות נו"ן, בערבית ובארמית ובעברית לא נמצא כי אם בחבור עם מ"ם המקום כמו פה, וכן "מְאַיִן באתם" (למטה מב ז) ובמשנה "מְאַיִן הי' מודדים" (סוטה ט, ד) וקרוב הדבר לומר ששאלת "מאין" הוא מורכב ממלת "אי" וממלת" "אן" ובגלל הדבר הזה לא יהיה ג"כ במלת "אין" המורה על ההעדר הפרש בין שנכתב ביו"ד, לשנכתב בלי יו"ד, כי גם אם יאמר "אן" בלי יו"ד "היה המובן ג"כ שלא ימצא כלל, ושישאיר למחפש אותו, שאלת אן הוא:

Comment 3

[ג] גם אלה מדברי הרועים, ואינו מסיפור משה כותב התורה, ולכן בא האתנח במלת לו, והרועים השיבו לו שלום, וראה, כי רחל בתו בא לפניך כעת עם הצאן:

Comment 4

[ד] ורע"ס פי' "שהגיד לה כי אחי אביה הוא, להודיע שלא חטא במוסר כשנשק אותה", ולפי"ז אין צורך לפרש שהוא מאוחר, וכן פי' החזקוני, ובדרז"ל (ב"ר פ' ע, קה"ר פ' "כי לא לקלים המרוץ" ילקוט רמז קכד) כל נשיקה לתפלות בר מן תלת וכו', ר' תנחומא אומר אף נשיקה של קריבותא, שנאמר "וישק יעקב לרחל", והח' ז"ל פי' (שה"ש א ב) נשיקה עם למ"ד ביד או בכתף, או בלחי עפ"י מנהג המדינות ובלא למ"ד הוא בפה, ועיין (למעלה כז כז הערה מה):

Comment 5

[ה] וכן פי' הרדי"א שיעקב ספר לו כל הדברים ר"ל מה שקרהו בעצת אמו עם עשו ועם אביו בברכות, ויוב"ע תרגם שספר לו ג"כ איך שבא לידו הבכורה:

Comment 6

[ו] וכן פי' רז"ל (ב"ב קכג א) רכות ממש, ופי' הרשב"ם שם, עיניה נוטפות דמעה, וכן הוא בב"ר (פ' עא, תנחומא ויצא סי' ד) וכן ת"י ויוב"ע וכן פי' רש"י ז"ל, וכן פי' הרלב"ג והרדי"א, והרשב"ם בפי' על התורה מפרש בהפוך "רכות ונאות, וכלה שעיניה נאות אין כל גופה צריך בדיקה", וכן פי' בעלי התוספות על התורה לשון רך וטוב כלומר שהיתה נראית יפה מתוך שהי' עיניה יפות, ונראית רכה וילדה, וכן פי' הרע"ב "ולא נכתב כאן עיני לאה רכות אלא לשבחה", וכן ת"א "ועיני לאה יָאיָין" ועיין בנתינה לגר מה שכתב ע"ז, וכתב הרש"ד ואולם אין משמעות המשך הכתוב מסכים לזה, והטור על התורה מפרש התרגום שדעתו שרק עיניה יפות ולא כולה:

Comment 7

[ז] וכן דעת ר' אלעזר (ב"ב קכג א) אבל הוא לא פי' ארוכות על העינים, ופי' שמתנותיה ארוכות עיין שם בפי' רגמ"ה "ארוכות בכהונה לעולם דכתיב ברית כהונת עולם, והכי נמי ארוכות בלויה, וארוכות במלכות בית דוד לו ולזרעו עד עולם", וכן פי' שם הרשב"ם בגמרא, וכן הוא בתנחומא ב ויצא אות כ ושם בשם ר' יוחנן, ובב"ר (פ' ע, ילקוט רמז קכד) דרשו זה מן "שם הגדולה לאה" גדולה במתנותיה, ועיין רש"א בח"א שהקשה לפי הדרש בגמרא הו"ל רכות חסר אל"ף הראשונה כמו שכתב הראב'"ע, והשיב שנדרש לפרש לשון רכות מלשון לא ריכא ולא בר ריכא דפ' השותפין שהוא מלשון גדולה וחשיבות שמתנותיה חשובות כהונה ולויה ומלכות:

Comment 8

[ח] וכן פי' הרד"ק מראה על הבשר שהיה לבן ואדום והשער שחור, וכן כתב הרש"ד יפת מראה הוא זיו קלסתר וצבע העור שהיה לבן צח ואדום והשער שחור, כי אמנם הצבע הוא מושג לחוש הראות בלבד:

Comment 9

[ט] וכן ת"א "שבועתא דדא" וכן ת"י, ויוב"ע "אַשְלִים שִבְעַתֵי יומֵי מִשִתותָא דְלֵאָה" וכן הוא (פדר"א פ' טז ופ' לו) וכן פי' רש"י ז"ל והרשב"ם והרמב"ן והרד"ק:

Comment 10

[י] לדעתי נפתחה הבי"ת להורות שאיננה פעל עתיד לבד כ"א פעל מורכב מעתיד ועבר, כי בעבר יבוא הנסתר עם כנוי מ"ב בי"ת פתוחה "אהבני" וטעמו מעתה ימצאני אישי היותי ראויה להיות אהובה לפניו מאז בתחלת הנשואין וכאילו לא הייתי מעולם שנואה לפניו (הכוה"ק):

Comment 11

[יא] לשון חבור זה לא ישמש אלא במי שבא להתקרב אל אחר להיות עמו באגודה לכל חפצו ורצונו לא למין חבור אחר "וילוו עליך" "הנלווים על ד'" (ישעי' נו, ו,) (רוו"ה):

Comment 12

[יב] כאשר בא הבן הד' קצה בו כי היתה כבר אהובה, ואין חפיצה בבנים יותר, ולכן אמרה הפעם אודה את ד', כאומר זה יספיק לי, ולכן עמדה מלדת, וכי היתה בזה כפוית טובה (רדי"א) זה היה סבה מאת האל, כדי שילדו גם השפחות ליעקב:

Chapter 30



Comment 1

[א] שים לבך להבין איך תלה הח' ז"ל הענין הזה בעת, וזהו רמז שהוא תלוי בעליונים, וע"כ אמר דוד "ואני תפילתי לך ד' עת רצון" (תה', סט, יד) ועיין רמב"ן מה שכתב ע"ז:

Comment 2

[ב] והרד"ק במכלל, וכן ר"ש ן' מלך כתבו, ויתכן שהדגש בו לתפארת הקריאה, ולא לחסרון נו"ן, והוא הנכון:

Comment 3

[ג] ופי' הרד"ק שם עיקרו תפתל, ומשפטו תתפתל, ונהפכה עי"ן הפעל בפ"א הפעל וענין תתפל, תבוא עליו כדרכו הנפתלה", וכן פי' רש"י ז"ל מלשון "עקש ופתלתל" (דבר' לב ה), ופי' הפ' לדעת הרד"ק, חזוקים גדולים נתחזקתי עם אחותי, ואמרה בזה הלשון כמו הפתיל שהוא מדובק משני חוטים וכשיכפיל ויהיה שזור הוא יותר חזק, וכן כתב בשרש "פתל" והוא דעת הח' ז"ל ולדעת מנחם בן סרוק והרשב"ם הוא מלשון חיבור, והר"ש ן' מלך פי', ענינו ההפוך והעוות, ופי' נתהפכתי ונשתדלתי עם אחותי לנצחה גם יכלתי:

Comment 4

[ד] אמרה "אלהים" להגדיל הנפתולים, כי כל דבר שרוצה להגדיל סומך אותו לאלהים, כמו "עיר גדולה לאלהים" (יונה ג ג) "כהררי אל" תה' לו, ז) (רד"ק):

Comment 5

[ה] וכן כתב הח' ז"ל בס' (שפת יתר סי' יג) אחר שהביא דעת רבינו סעדיה גאון, שהוא מענין הגדה, ופי' "באה הגדה והתברר" וסיים "ולפי דעתי שמלת גד, מגזרת גדוד, מבעלי הכפל, והטעם שיש לה בנים רבים, וטעם חסרון אל"ף במכתב כי סמכו העברים על המבטא (פי' כי הקמ"ץ שתחת הבי"ת מושכת אחריה האל"ף בכח המבטא אף שאיננה כתובה) וכמוהו "על יום טוב בנו" (ש"א כה ח) (וענינו "באנו" והאל"ף חסר במכתב):

Comment 6

[ו] וכן הוא בג' (שבת סז א) וכן פי' רש"י ז"ל, וכן פי' הרשב"ם וכתב "והמפרש לשון גדוד טועה הוא" וכן פי' הרד"ק בשרש גד בשם ר' משה הכהן, וכן תיוב"ע "אתא מזלא טבא" ואונקלס לא שינה המלה, רק תרגמה בב' מלות "אָתָא גָד" הוא כהקרי בא גד:

Comment 7

[ז] באשרי, אני עומדה באישור ובשבח שמאשרות אותי בנות (רשב"ם) זה הבן הוא נכלל באושר שלי כי גם זה לי בן (רע"ס):

Comment 8

[ח] ובפס"ז (ברא' ל, יד) מיני פירות הן וכה"א "הדודאים נתנו ריח" ומצאנו לדודאים שהם כמין סלים, שבהן מכניסים את הפירות, כמו "שני דודאי תאנים" (ירמי' כד א) הדוד אחד תאנים טובות (שם שם ב) ועיקר הדבר הם הפירות", וכן פי' הרשב"ם, דודאי תאנים, כדכתיב "הדודאים נתנו ריח" והמתרגם יתרגם שם כריח בלסמו"ן, ועיין בס' "רב פעלים" שהביא מס' ערוך הגדול, רפואות ללשונותם למשפחותם שהדודאים הנקראים מאַנדראגורָא בלשון יוני ורומי, שאין אדם רשאי לעוקרם מפני שהעוקרם מת, אלא קושרין חבל, ראשן אחד בשרש, וראש השני קושרין בצואר הכלב, והכלב עוקרן ומת, וכן כתב ר"י קארו זקינו של הרב בית יוסף בס' תולדות יצחק פ' ויחי בפ' "יששכר חמור גרם", וכן הוא במדרש הגלוי הובא בס' צרור המור פ' ויצא, גם בהעתקה המיוחסת לשבעים זקנים הועתק "מנדרגורש" שכן שמו בלשון יון ובלשון רומי, ובל"א "אלרוין", וכן כתב שד"ל, שהתרגום האלכסנדרי תרגם "מנדראגורי" והי' הקדמונים עושים מהם כשפים להביא אהבתם בלב זולתם, וכל זה רחוק, כי רחל לא היתה צריכה לכשפים כדי שיאהבנה אישה, ואנחנו לא נדע איזה פרח הוא הדודאים:

Comment 9

[ט] עיין ברמב"ן מה שכתב על דבר הדודאים, ובס' "רב פעלים" הביא מס' ערוך הגדול שהדודאים הם רפואה מפוארה לכאב ושלהבת עינים ודעתו שלכן הביא ראובן לאמו מפני שהי' עיני לאה רכות, ועל כי השרש הזה רפואה לעינים וסגלה להריון, ורחל עקרה היתה, ועיני לאה רכות הי', לכן נפלו שתיהן על המציאה הזאת, ועיין בנוספית שם מהמו"ל שכתב שראה בעיניו הדודאים שהביא אתו הרב מ' אליהו זאב הלוי לעווין--עפשטיין בבואו מארץ לחו"ל, ודמות אדם להנה, אשר לא יחסר בם כל אבר מאברי האדם, ובולטים המה מכל צד, לפעמים המצא ימצאון במעבה האדמה, פעם בתמונת זכר, ופעם בתמונת נקבה, ופעם אשה וילד ישב על ברכיה, ארך השרש הזה הוא כמו רבע באמה, ועביו כמו מטה עב, גזעו שֹרַש בארץ עמוק כמו חמשה מעטער וממנו יצא פרח ויציץ ציץ ממעל לארץ הנותן ריח טוב, וקבלה בידיהם מאבותיהם שם, כי יועיל שרש זה להריון, ועד היום משתמשים בו שם בבתי המרקחת לרפואות וטעמו מר, וגם הערבים שם יקראום "דודאים", ואף גם בא"י המצא ימצאון רק לפעמים רחוקות מאוד, ואז יקר מחירם עד ערך 25 פראנק":

Comment 10

[י] ור' יונה ן' גנאח בשרש זבד פי' "הוא אצלי דומה לדברי הערב שמפילין הלשון הזה על המתנה", וכן פי' הרד"ק ענינו לפי מקומו נתן לי אלהים מתן טוב, ומה שאמר "אותי", אחר שאמר "זבדני" כפל הכנוי הוא לתוס' ביאור:

Comment 11

[יא] עיין רמב"ן ובביאור רש"ד, ובספרו (שפת יתר סי' כ) מביא בשם רס"ג שהוא כמו "זבת חלב ודבש" (שמות ג ח) ור' אדונים תפסו מחסרון הדל"ת (כי לדעתו צ"ל זבדת) ויאמר הח' ז"ל "כי יוכל הגאון להשיב אם מחסרון הדל"ת הוא בעבור חבור ד' ות' רפה הקרובים במוצא הלשון, ורבים אמרו כמוהו "הרה ללת" (ש"א ד' יט) כמו ללדת":

Comment 12

[יב] ובב"ר (פ' עב) ואחר ילדה בת, שעיקר ברייתה זכר היתה ומתפלתה של רחל שאמרה יוסף ד' לי בן אחר נעשה נקבה, ועיין ביפה תואר ובפי' מהרז"ו, וכן הוא בג' (ברכות ס, א, ירושלמי ברכות פ"ט ה"ג):

Comment 13

[יג] ורש"י ז"ל פי' ענין הכנסה והטמנה, וכן פי' הרשב"ם, ואו"ת "כנש", וכתב הרמב"ן, והנכון דעת אונקלס שעשאן כולן לשון קבוץ וכנוס כפשוטם וכו' ויאמרו אסיפה בחרפה שתתקבץ ולא תתפזר בין בני אדם להיות נדברים בה עוד בחוצות:

Comment 14

[יד] יתכן שבזמן ההוא הי' מקצת אנשים לוקחים שתי נשים אחת לפ"ו, ואחת לתשמיש בלבד שהי' משקין לה כוס של עיקרין, כמו שהי' עושין בדור המבול, וכך הי' אומרים ליצני הדור שלרחל השקה כוס של עיקרין, וזאת היתה חרפה גדולה לרחל לחשבה כזונה, ולזה אחר שילדה והוסר חרפתה ממנה אמרה, אסף אלהים את חרפתי (ר"י קארו):

Comment 15

[טו] והרלב"ג כתב שקודם השבע שנים שאל יעקב הבה את אשתי, והכריח זה משנות יהודה ויוסף, וכי "מלאו ימי" (למעלה כט כא) על ימי האדם שראוי להוליד, ושאמרו "ויאמר יעקב אל לבן הבה את אשתי", וכל ספור חופת לאה, וגם רחל, הוא קודם ויעבוד יעקב ברחל שבע שנים, והרדי"א השיג עליו, וכתב שהוא מעקש את הפסוקים ומבלבל אותם, ועיין בהערות ותיקונים לסדר עולם רבה מהח' ר"ב ראטנער פ"ב סי' יו"ד שמביא שם ששגה בעל השלשלת הקבלה דפוס זאלקאווע ד' ה', שכ' "ואחר חדש ימים שנכנס בבית לבן לקח לאשה רחל ולאה" הלא זה הוא דעת הרלב"ג ועם שלא הזכירו:

Comment 16

[טז] עיין באהל יוסף שמפרש שם, שלפי הח', עולה ששה חדשים וכ"ה ימים, ועיין בביאור הגר"א לסד"ע שפי' שם דס"ל שכולם נולדו זה אחר זה, ר"ל שבשעת לידת בלהה וזלפה עמדה לאה מלדת, ועיין בביאור הגרד"ל לפדר"א, שלדעת הפדר"א דתני הלידה לז' חדשים בלאה, אפשר ס"ל דבני בלהה וזלפה נולדו לט' כי נולדו תוך משך ימי עבורי רחל ולאה, ועיין (מדרש תדשא הוצ' הדר' יעלניק ביהמ"ד חדר שלישי סי' ח ובהערה שם נומער 2) וברב"ח פ' שמות ע"פ "וימת יוסף" שהביא ממדרש תדשא הנ"ל ששם מפרש כל אחד מהשבטים באיזה חודש נולד, ומשמע שנולד כ"א מהן בשנה אחרת לגמרי והובא ג"כ (ילקוט שמות רמז קסב) במעט שינוי בשנותיהם, והסד"ע ופדר"א חולקין על האגדה הנ"ל:

Comment 17

[יז] עיין "יהל אור" וכן הוא (פס"ז ברא' כט לב) "כיצד ילדה לאה את ראובן בשנה הראשונה אחר המשתה ונתעברה בשמעון בשניה, וכשנתעברה עוד בשמעון נתקנא רחל באחותה ונתנה ליעקב את בלהה שפחתה, ונתעברה גם היא בשנה השנית, ונולד שמעון ללאה ודן לבלהה", ועיין בהערה ס"ד שם, והנה לדעת הפס"ז נולדו י"א שבטים ודינה בז' שנים ולא נולדו זאח"ז, עיין שם כל סדר לידתם:

Comment 18

[יח] וכן הוא (ב"ר פ' עג) "נקבה שכרך עלי, סכום קטע פרש" (פי' אמור הסכום קציב ופרש מה שכרך):

Comment 19

[יט] ורש"י ז"ל פי' לרגלי עם רגלי, בשביל ביאת רגלי באה אצלך הברכה, כמו "העם אשר ברגלך" (שמות יא ח) וכתב וכתב הרא"ם ע"ז "עם ביאת רגלי, לא בעבור רגלי, כי אין רגלו סבת הברכה רק ביאת גופו, ומפני שביאת גופו הוא ע"י ביאת רגלו אמר לרגלי במקום עמי, אבל הח' ראב"ע כתב "לרגלי בעבור רגלי" והרשב"ם פי' בשבילי, דוגמת לרגל המלאכה אשר לפני (למטה, לג, יד) וכן פי' הרד"ק וכן ת"א "בדילי":

Comment 20

[כ] וכן הוא בפדר"א (פ' לו) "מכאן אמרו יש רגל אדם מברכת בית, ויש רגל אדם מחרבת בית והיה רגל יעקב מברכת, שנאמר "ויברך ד' אותך לרגלי", ובמדרש אגדה ויצא סי' למ"ד "וי"א יש רגל מברכת ויש רגל מייבשת", ועיין בהערות ותיקונים מהח' באבער שם סי' י"ז מה שהעיר ע"ז, ובב"ר (פ' עג) "כ"מ שהצדיקים הולכים ברכה משתלחת":

Comment 21

[כא] שומא, הושאל על איזה כתם או סימן מובהק שבגוף ובדרז"ל (ב"מ כז ב) "אין מעידין על השומא" (ובנדה מו א) "בן תשע שנים שהביא ב' שערות שומא", וכן תיוב"ע (למטה לא, ח, י, יב) על עקודים "דשומא בריגליהון", וכן (ויקרא יג ב, יד נו) על "שאת או ספחת" "שומא או בהקי" וכן יפרש הח' ז"ל פה על כתמים ידועים, ויפרש על ברודים שומות לבינות, וכן על טלואים שיש להם כמו שומות והם כתמים:

Comment 22

[כב] והרשב"ם ז"ל כתב, נקד נראה לי טלאי הקדקד והצואר, שהרי ויקוד ע"ש הקדקד, כמו עקוד ברגל ע"ש "ויעקד את יצחק" (למעלה כב ט) קשירה ברגל, ועיין בביאור רש"ד מה שהעיר ע"ז:

Comment 23

[כג] ויוב"ע תרגם "וגביהון חיוורין" ורש"י ז"ל פי' חוט של לבן מקיף את גופו סביב חברבורות שלו פתוחה, ומפולשת מזו אל זו, ואין לי להביא עד מן המקרא, וכן ת"א ופציחין":

Comment 24

[כד] ובפס"ז ברא' (ל, לב) טלוא הוא השה שיש בו כמו מטולאות על גבו, כמו בגד ישן שנקרע קרעים קרעים, ושמו בו חתיכות חדשות ונראים הטלאים מרחוק:

Comment 25

[כה] עיין בביאור שד"ל שלד"ק שטלוא ענינו אדום או שחור ובו חברבורות לבנות וכן ת"א "רְקועַ" ובערבי "רַקְעָא" הוא "שה" הלבן מן הצדדים ורִיקאָע הוא מה שהוא שחור ולבן:

Comment 26

[כו] ובפס"ז (ברא' ל לב) כמו חם שהוא שחור כך החום שחורים ועיין בהערות ותקונים שם שהביא מב"ר (פ' לו) "לפיכך יצא חם מפוחם", וזה כוונתו כמו חם שהוא שחור כפחם, ושד"ל כתב חם נגזר מן חם, ובערבי "אחם" ענינו שחור (וקרוב לו בארמי אוכָם) ומזה ג"כ "שְחום" שת"א "ועורי שחר מעלי" (איוב ל ל) תרגומו "שְחַם", וכן "הקודרים" (שם ו, טז) תרגומו "דשחימין":

Comment 27

[כז] וכן פי' שד"ל, וכתב אם היתה הכוונה כפי' המדקדק שהביא הראב"ע, אלו שאסיר משם יהיה לי לשכרי, היה הכתוב אומר "והיו שכרי" עכשו שכתוב "והיה" הכוונה הענין הזה, התנאי הזה, כלומר אותם שיוולדו על התואר הזה יהיה שכרי, ואו"ת "הַעֲדֵי" וי"ג "אַעְדִי", וכתב הנתינה לגר לכאורה נראה דתליא בב' פירושים שהביא הראב"ע, אם טעמו להסיר והוא המקור (בחסרון הלמ"ד מן בכל"ם) או הוא צווי ובא כמשפט:

Comment 28

[כח] ודעת הרד"ק במכלל, שהוא אחד, בסמוך ובמוכרת בצרי, כמו "ובמקַל יד" (יחז' לט ט) "מקַל שקד" (ירמי' א יא) שהם סמוכים וצרוים, אבל מקל לבנה שנשתנה לפתח בסמיכות, הוא משקל אחר:

Comment 29

[כט] לבנה הוא עץ שהקליפה ממנו שחורה, ותחת הקליפה הוא לבן, וכתב ר' יונה ן' גנאח בשרש "לבן" כי הוא הנקרא בערבי לובנ"א, והוא אילן גדול נגרת ממנה לחה ונכנסת ברפואות, וערמון כתב הרד"ק בשרש "ערם" הוא הנקרא בלשון רז"ל דופל"י, וכו אמר המתרגם ודדלו"ב, ואומרים כי הוא האילן הנקרא בלע"ז קשטניי"ר, גם אונקלס תרגמו דלוב, ור"י ן' גנאח פי' הוא דולב, והם אילנים גדולים, ובאונקלס כ"י שהיה אצל רוו"ה כתוב דלוף בפ"א:

Comment 30

[ל] ובב"ר (ס"פ צא) "בטנים ושקדים" (למטה מג יא) "משח דבטנים ומשח דשקדים" ובערוך ערך "לוז" הגי' בב"ר "משח דלוזין" וכן הוא בתרגום ירושלמי שם "משח דלוזין" ורש"י ז"ל פי' עץ שגדלין בו אגוזים דקים, ור' יונה ן' גנאח פי' הוא האילן הנקרא בערבי "חור":

Comment 31

[לא] לשון ארמית כולל כמה לשונות, לשון כשדים ובבל ופרסי וסוריא, וכולם היו מדברים בלשון ארמי, אבל אין כולם שוים בדקדוקם ובצחותם, והיותר צח ומדוקדק שבכולם הוא שפת אנשי ארץ ארם, ובה השתמשו המלכים בהיכליהם, אע"פ שרוב דברי החכמות היו כתובים בלשון כשדים, להיות בעליהם מפורסמים בחכמות כידוע, גם דניאל הוצרך ללמוד לשון כשדים מ"מ לא הי' לשונם מצוחצח כ"כ כמו הארמית, ולכן "וידברו הכשדים ארמית", לא כשדית בעבור המלך ולצרכו (רוו"ה):

Comment 32

[לב] כשהיה רוצה נקודים היה מקלף מקומות מן המקלות, מלשון "נקודת הכסף" (ש"ה א יא) כן הי' נקודים, מקום הסרת הקליפה היה לבן, ומקום הקליפה שחור, ואז הי' נולדים נקודים, וכשהיה רוצה עקודים, היה מקלף מקצת המקלות למעלה, ומקצת המקלות למטה נשאר בהם הקלוף, וכשהיה רוצה חום בכשבים, לא היה מקלף כלל, אך הגוון שהוא שחור נשאר בו, ואז הי' נולדים שחורים, וכשהיה רוצה ברודים לא הי׳ מקיף כלל, כי הגוון ההוא היה שחור עשני, ויעקב היה לו מקלות רבות במיני הארז בגוון זה (רב"ח) ׃

Comment 33

[לג] ואו"ת "קילוף חיור", כמו שתרגם "ויפצל פצלות", ואיננו תרגום המלה רק הכוונה, ויוב"ע תרגם ״לגלאה חיורא״ עשה ממנו מקור, וענינו ויפצל בהן פצלות לבנות לגלות הלבן אשר על המקלות:

Comment 34

[לד] וכן פי׳ ר"י ן' גנאח בשרש "פצל", שהוא כמו כריתה וחלוק והפרדת דבר מחובר, וכן בפס״ז ויפצל כמו ויפסל, ושד"ל כתב, השרש הזה בלשון ערבי וסורי, וגם בלשון חכמים אין ענינו קילוף אלא פירוד וחילוק והסתעפות לכאן ולכאן כגון (יומא כט א) מה אילה זו קרניה מפצילות לכאן ולכאן, וכן יעקב חלק את המקלות לחלק לבן ולחלק שחור ע"י הקילוף, אך הפצול איננו הוא עצמו הקילוף, אבל הקילוף מפירש באמרו מחשיף הלבן, ועיין בחזקוני שהוא יפרש ג"כ שהוא לשון חילוק בתלמוד, אך הוא יפרש שעשה מהן גדר ומסוכה להכניס בהן הצאן ולא יוכלו הנקבות לברוח מפני הזכרים, והיו מתעברות לאלתר, והיינו דכתיב והיו הקשורים ליעקב ׃

Comment 35

[לה] אולי לפי שפועל החמימה שב גם על הזכרים, וגם על הנקבות ששניהם התחממו אלה נגד אלה, לכן התחבר במלה זו סימן הזכרים והנקבות, ובעלי המסורת קוראים לזה אנדרוגינוס, להיות היו"ד סימן הזכרים והנו"ן סימן הנקבות:

Comment 36

[לו] וכן כתב רש"י ז"ל שם "הרי תיבה זו אנדרוגינוס" ועיין מה שכתב הרד"ק שם:

Comment 37

[לז] ולבאר כוונתו אביא בזה מה שכתב הרש"ד "שם צאן הוא שם כלל לכל מיני הבהמות הדקות זכרים ונקבות, ולכן יתוארו לפעמים בלשון יחיד, כמו "הצאן הזה" (ש"א טו יד), ולפעמים בלשון רבים, כמו הצאן ההנה, (שם יז כח) ואלה הצאן, (שם ב כד יז, ודה"א כא יז) כמו שם "עם" ולפי שהוא כולל זכרים ונקבות, לכן יכונה פעם בלשון זכר, כמו "כל צאן קדר יקבצו לך" (ישעי' ס, ז) ועל הרוב בלשון נקבה, כמו צאן אובדות (ירמי' נ, ו) הצאן המקשרות (למטה פסוק מא) ופה בא בלשון זכר ולשון נקבה יחד על הצאן "ויחמו הצאן אל המקלות", "ותלדן הצאן", ע"כ יאמר הח' ז"ל, ואל תתמה בעבור שאמר על הצאן לשון זכרים (ור"ל כי אף שהיא כולל זכרים ונקבות מ"מ פה וודאי הכוונה על הנקבות) ויסיים כי רק בלשון יחיד יחושו ע"ז ובלשון רבים לא יחושו ע"ז:

Comment 38

[לח] כי כח הדמיון במוח, והזרע תחלתו מהמוח לפיכך ילדו לפי הדמיון (רד"ק) כי הציור בכח המדמה בעת הריון יפעל על הרוב בנולד דמות דבר המצויר (רע"ס) ובפס"ז (ברא' ל לט) "דרך האות שיבוא על עשיית מעשה, כמו שעשה משה רבינו במצרים בשחין שזרק פיח כבשן ונעשה שחין, וכן הכנים, וכיוצא בהן, ואלישע שחתך עץ וזרק בתוך המים ויצף הברזל וכו'", וכן כתב רוו"ה "כי החוש מעיד שאין המקלות מטיבות ומריעות אבל הוא עשה מעשה כל שהוא כהשלכת קמח בסיר באלישע, ונטיית מטה אהרן ודומיהן, ותפלתו וצדקתו עשתה זאת", וכן כתב הח' יש"ר "אמנם שימת המקלות לא תספיק בדרך הטבע, לולא הסיוע האלהי שרצה השי"ת להעשיר את יעקב בדרך פלא:

Comment 39

[לט] הדמיון פועל בנקבות וגורם להן ללדת מעין מה שנרשם בדמיונן בחוזק, וכמה מעשים שהיו בדור הזה המוכיחים בבירור, כי כח הדמיון פועל על העובר לא לבד בזמן ההריון אלא גם קודם ההריון, ובשנת 1727 קם רופא אחד באלאנדעל שמו, והדפיס בלונדון ספר בלשון אנגלי בו נלחם נגד האמונה המפורסמת בענין יכולת כח הדמיון לפעול בנשים ההרות על הילדים אשר בקרבן, והוא בספרו התעורר ג״כ לפרש ספור מקלות יעקב, ואמר כי לא ביקש יעקב בתחבולותיו זאת שהצאן ע"י ראית המקלות תלדנה כמראה המקלות, רק היתה כוונתו שבהיות המקלות ההם לעיני הצאן בעת יחם תדבק נפשם בגוונים ההם וכשתבאנה להזקק לזכר תבחרנה הזכרים אשר מראיהם כמראה המקלות (עיין דוגמא לזה סנהד' סג ב) וע״י זה תלדן נקודים וטלואים, כי הי' הילודים דומים לאבותיהם (שד"ל):

Comment 40

[מ] והנה עשה עוד יעקב תחבולה אחרת, וזה שאחר שנולדו בצאן קצת שיהיה עקוד או חום שם אותו בראש העדר כדי שיהי' פני הצאן אליהם בעת יחם הצאן, והנה שת לו עדרים לבדו ולא שתם על צאן לבן, כדי שלא יכעס לבן עליו בקבצו הנקודים והטלואים עם צאנו, כי יחשוב שזה יהיה סבה שיהי׳ הנולדים בזה התואר, וכאלו נמשך בזה יעקב לרצון לבן שיהי' מרחיק תכלית ההרחקה הצאן הנקודים והטלואים, והחום בכשבים מהצאן שהיה רועה יעקב (רלב"ג) ועיין רד"ק מה שפי' בשם אביו הריק"ם ז״ל, וברדי״א, ובעקידה שער כ"ה ועיין בפס"ז ברא' ל' בהערות ותקונים מהח' ר״ש באבער סי׳ ס׳, מה שמביא מהאור זרוע הגדול בענין המקלות וביאור הכתובים ׃

Comment 41

[מא] עיין בנתיבות עולם להרב רצ״ה ק"ב פי' על הל״ב מדות מדה לא ׃

Comment 42

[מב] ותרגומו "מְבַכִירַיָא״, וכן תיוב"ע וכן פי׳ רש"י ז״ל, וכן פי' ר״י גנאח בשרש "קשר" וכן הוא בפס"ז ברא' ל, מ״ב), ודעתם כי המקושרות כשהיו מולידים בפעם ראשון, ובהעטיף כשהי׳ מולידים בפעם שני:

Comment 43

[מג] ועיין ברמב״ן, וסיים ״ורבים אומרים כי קשורים הם החזקים אשר איבריהם קשורים זה בזה קשר אמיץ כי זה סבת הבריאות״ וכן בפס"ז (שם סי׳ מא) המקושרות אלו השמנים והטובות שהיה בהן כח להתקשר ולרוץ אל שקתות המים ׃

Comment 44

[מד] ותרגומו "וְבַלִקשות ענא", וכן תיוב״ע, וענינו התאחר, בעת התאחרית של עיבור הצאן, ובב"ר (פ עג) "והי' העטופים ללבן, ר' יוחנן ור"ל, ר' יוחנן אמר בכיריא דלבן, ר״ל אמר לקישיא דלבן", פי' ר״י דורש העטופים כמו "ועַמקים יעטפו בר", כלומר שנתקשרו ליזקק בזכר ראשונה, ור"ל דרש כמו "בהתעטף עלי נפשי״ לשון יגיעה ועייפות ולא הי' כח בהן לקבל ההריון מהרה:

Comment 45

[מה] דעת הח' ז"ל שרק בהצאן המקושרות שם את המקלות, אמנם בהעטיף הצאן שהוא בתשרי לא ישים המקלות, ובזה האופן הי' העטופים שתהרנה הצאן בתשרי ללבן, כי לא היה שם מקלות והקשורים והם אשר תהרנה הצאן בניסן, והם בריאים וחזקים היו ליעקב מפני המקלות, הנה א"כ ספר הכתוב בזה שעשה שני מיני השתדליות, אחד מהמקלות, ואחד מהנהיג עדר הנקודים לפני הצאן, כדי שיחמו מהם, ושלא היה ענין המקלות תמידי, אלא בתחלת חדש ניסן בלבד, לאותם שתחמנה אז, לא בתשרי, ולכן לא הרגיש לבן בדבר מזה, וגם הרועים לא הי' מרגישים בו, כי איך יתנו לב למקלות שיונחו באחד בניסן ולא בשום זמן אחר (רדי"א):

Chapter 31



Comment 1

[א] כבר כתבו חכמי הטבע שהאות היותר עצמי באהבה או בשנאה הוא הפנים, לפי שהשונא בקושי גדול וכבדות רב יסביר פנים לשונאו, והאוהב בפניו, יורה אהבתו לאוהבו:

Comment 2

[ב] ועיין בהבנת המקרא לרוו"ה, ובביאור רש"ד מה שכתבו ע"ז:

Comment 3

[ג] אין התול בממון אלא השטאת דברים, "אל יוסף פרעה התל" (שמות ח כה) "אם כהתל באנוש תהתלו" (איוב יג ט) וכן כולם, ואמר אביכן הונה אותי בדברים, וגם החליף את משכורתי (רוו"ה) מלת התל על המדבר אחת בפה ואחת בלב, וכן לבן לא דבר עם יעקב רק טוב וכרוצה להעשירו ולבו חורש רע עליו (יש"ר):

Comment 4

[ד] ענינו לפי מקומו פעמים, והוא מענין מנין, כי המנין הוא הוספת אחדים זה על זה, וכן פעמים הוא לשון הנאמר כשאדם חוזר על מעשה מה לעשותו שנית ושלישית, והנה הוא מוסיף אחדים זה על זה כמו המונה (שד"ל) יתכן שהוא משרש "ינה", כמו "ולא תונו איש את עמיתו" (ויקרא כה, יז) וטעמו עשר רמיות, אף שכתוב חסר וי"ו כמו מורים, משרש "ירה" (רל"ש):

Comment 5

[ה] וכן כתב הח' ז"ל בס' "יסוד מספר" "ויש מקומות שטעם עשרה בעבור שהוא סך חשבון מנין, כמו "מעשרה שליטים" (קהלת ז יט) "עשר שנים" (ויקרא כו כו) "ועוד בה עשיריה" (ישעי' ו יג) וכן פי' הרשב"ם "עשר אינו דוקא", וכתב הרד"ק, ואמר עשרת לפי שהוא סוף אחדים וראש העשיריות לפיכך בא לשון רבוי המספר בזה השם בסתם. ור"ל פעמים רבות

Comment 6

[ו] ועיין ברמב"ן וברלב"ג וברדי"א שהאריכו בזה:

Comment 7

[ז] ואו"ת "ואפריש" וכן פי' רש"י (למטה פסוק טז) וכן פי' הרשב"ם, ויוב"ע תרגם "ורוקן" ור"י ן' גנאח בשרשים שרש "נצל" פי' שענינו ההסרה והשלילה, וכן פי' הרד"ק "ענין הסרה ושלילה" והנה הציל ממקור "צל" המגן משרב, והוראתו הסר ממקום סכנה למקום בטוח, "ויצל אלהים" גם הוא ממקום זה, רק עניני קרוב לשרש "אצל" שהוא ג"כ ממקור "צל" המשמש להוראת השגחה ומחסה "סר צילם מעליהם" (במד' יד ט), והאצילים יושבים בצל המלך, א"כ "אצל" יש לו הוראת השגחה לטובה, ותת לזה מבלי שיחסר לזה, "ויאצל מן הרוח" (שם יא כה) וקרוב לו "ויצל אלהים" ולבן לא העני בגלל עושר יעקב, "ונצלתם את מצרים (שמות ג כב) שכר הראוי להם במשך כמה שנים לקחו מידם ברשות ודין, ע"כ לכאורה לא חסרו מצרים כלום:

Comment 8

[ח] והרלב"ג וכן הרדי"א יפרשו שבאותו חלום הראהו מלאך האלהים ענין המקלות והודיעו שיעשה כן:

Comment 9

[ט] וכן פי' הרד"ק, וענין אל בית אל, ר"ל שנגליתי לך בבית אל, וכתב הרמב"ן שיעקב יספר לנשיו כל מה שאמר לו מלאך האלהים בחלום כי הכל פיוס להן שתלכנה עמו, אבל מה שיספר לא חלום אחד הוא. עיי"ש:

Comment 10

[י] והרלב"ג כתב כי היא צורה נעשית בשעות ידועות יתעורר בה הכח הדמיוני אשר לקוסם וישמע כאלו קול נמוך מדבר אליו בענין העתידות אשר תשוטט בהם מחשבתו, לא שזאת הצורה תדבר, כי זה בלתי אפשר, כי הדבור לא יהיה בזולת כליו אשר שם השם ית' בטבע, וכן כתב הרדי"א:

Comment 11

[יא] ובפדר"א פ' ל"ו, ומובא בילקוט (רמז קל), ובזכרי' (רמז תקעז) ובתנחומא ויצא (סי' יב), וביוב"ע על הפסוק הזה, מה הן התרפים ? שוחטים אדם בכור ומולקין את ראשו, ומולחים אותו במלח ובשמן וכותבין על ציץ זהב שם רוח טומאה, ומניחין אותו תחת לשונו, ונותנין אותו בקיר, ומדליקין נרות לפניו ומשתחוים לו, והוא מדבר עמהם, ובפס"ז ברא' (לא לד) "היו משימין את האדם בחבית של שמן, והיה בה ימים רבים, עד שבלה בשרו, ואוחזין בשר קדקדו ומושך ונשמטת הריאה עד הראש, ודומה כמו שהוא שורה עליה רוח טומאה, וכל מה שהי' שואלין ממנה, היתה משיבה להן ומדברת עמהם, והוא אחד מן חוברי חבר", ועיין ציוני שהביא כן ממגלת סתרים בזה"ל "לוקחין בכור אדם אדום, ושוחטין אותו וחותכין ראשו ומולחין אותו במלח, ובבשמים הידועים, וכותבין על ציץ זהב שם טומאה, ומניחין תחת לשונו, ומשימין אותו בקיר או בחלון אחד מחומת העיר ומפריזין עליו פרוזה (ס"א ומפריסין עליו פרוסה), וב' נרות דולקין לפניו, ואז מדבר שנאמר "כי התרפים דברו און":

Comment 12

[יב] התרפים הי' לפי דעת עובדי האלילים הקדמונים כמחסה ומסתור לבני הבית המשפיעים להם ברכה ורב טוב ויגידו עתידות:

Comment 13

[יג] ובפי' להושע (ג ד) פי' "ואחרים אמרו הכל לעכו"ם ולא מצאנו אפוד לגנאי", נראה שסתר פירושו שפי' פה שהי' עובדי הבעל עושים כדמות אפוד, ועיין בהקדמת הר' שזחה"ה לס' העבור להראב"ע שכתב שס' בראשית פירשו בשנת תתקט"ז וס' תרי עשר בשנת תתקי"ז בשנה שלאחריה, ובתולדות הראב"ע הארכתי בזה עיי"ש:

Comment 14

[יד] ובבאור הקצר על שמות להת' ז"ל (שמות כח טו) "והעד שאמר אפוד ירד בידו, ולא אמר האפוד, כאשר אמר שאול "הגישה האפוד", כי שם כתוב שהארון היה שם", איה נמצא במקרא אצל שאול "הגישה האפוד" ?

Comment 15

[טו] ואחשוב שעשתה זה רחל, אם להרחיק מאביה זה הפעל המגונה, או כדי שלא יקסום בו, וידע אנה פנה יעקב, או לשתי הסבות יחד, (רלב"ג) מלת הבריחה בכ"מ תורה על סור האדם מאיזה מקום ואין רודף, וזה מדאגת היזק עתיד, אבל סור האדם מן המקום מפני היזק הווה, או מפני רודף יקרא ניסה:

Comment 16

[טז] ויוב"ע תרגם המלה הזאת כפי הכוונה "דעתיה דלבן" ואונקלס שינה כל המאמר לתרגם רק עפ"י הכוונה "וכסי יעקב מן לבן ארמאה", והנה למעלה (בפ' יט) על הפ' "ותגנוב רחל" תרגם ג"כ "וכסיאת", וכמו כן למטה (בפ' כו) "ותגנוב את לבבי" תרגם "וכסיתא מני" עיין בנתינה לגר שיפרש שהוא משום כבודם של רחל ויעקב:

Comment 17

[יז] והמורה (בפ' מא) מהחלק השני כתב, והתבונן ההפרש בין אמרו "ויבא אלהים" ובין אמרו "ויאמר אלהים", ובין אמרו "בחלום הלילה", ובין אמרו "במראות הלילה", ובלבן ואבימלך "ויבא אלהים" וכל זה פי' אונקלס "ואתא מימר מן קדם השם", ולא אמר בשניהם "ואתגלי ד'", כי ויבא אלהים אינה נבואה כלל, אבל ר"ל שבאה הערה מאת השם ית':

Comment 18

[יח] ויוב"ע תרגם "אסכלת מה דעבדת" וביאורו הסכלת מה שעשית, והרדי"א פי' בתמיהה, האם אתה השכלת עשו ? ותאמר שבסכלות עשית כ"ז, באמת אינו אפשר, כי חכם גדול אתה ועמוק עמוק אתה במחשבותיך, ואיך עתה א"כ בדבר הזה הסכלת עשו, הנה א"כ עשה לבן הבריחה טענה חזקה על חטאו:

Comment 19

[יט] עיין הכוה"ק מה שפי' בזה:

Comment 20

[כ] והטעם שכתוב בנו"ן נפעל, כי ידוע כמים הפנים לפנים כן לב אדם לאדם, ואם אמו ואביו השתוקקו לראותו אחרי זמן רב כזה, כן הכסיף יעקב לראותם, והוא פי' נכספת, ומדויק הכתוב נכסף מבנין נפעל ע"י אביו ואמו (רש"נ):

Comment 21

[כא] והוא בדרז"ל (ב"ר פ' עד), ובקה"ר ע"פ כשגגה שיצא מלפני השליט" (קהלת יו"ד ה) אם אשר תמצא אלהיך לא יחיה, והוה כן כשגגה היוצאה מפי השליט, ותגנב רחל, ותמת רחל, וכן הוא בפדר"א (פ' לו), "לא יחיה ימות בלא עתו", שאין פי' שיהרגהו, אלא קללה הוא שלא יחיה ויאריך ימים, וכן תיוב"ע "ימות בלא זמניה" וכן פי' רש"י ז"ל, ואו"ת על "עם אשר תמצא" "עם די תשכח" ובכ"י הגי' "עם אתר די תשכח", וכתב הנתינה לגר שיותר נראה ככ"י שלא קלל את הגוף, רק במקום שימצאנו יעשה נקמה, ומלת "לא יחיה" הוראתן כמו "היחי' את האבנים" (נחמי' ג לד) כי כן דרך העברי ליחש את החיות גם אל עצמים בלתי בע"ח, וכאשר מצאנו בתלמוד, כלים שבירתן זו היא מיתתו:

Comment 22

[כב] עיין בס' מעשה ד' שיפרש "שליעקב הי' לו אהל גדול שהי' שם כל בני הבית עם לאה יחד, ואהל מיוחד לרחל מפני אהבתו אותה, ואומרו ויבוא לבן באהל יעקב הכוונה לספר שבא אל שני האוהלים, ששניהם נקראים אחד, ולא יסור היות באהל לאה חדר ללאה בפני עצמה, וחדר לבלהה וחדר לזלפה, והנה נכנס לבן באהל לאה, ובחדרי האמהות, ויצא מאהל לאה, כי האהל בכללו נקרא אהל לאה, ויצא מאהל לאה והלך אל אהל רחל כי לא הי' שם רק ב' אהלים, ובזה יתיישב הכל על נכון", ורב"ח הקדימו בפירושו:

Comment 23

[כג] והרמב"ן ז"ל לא הסכים על הפי' הזה, והרלב"ג פי' קרוב לדעת רש"י ז"ל:

Comment 24

[כד] ועיין בפס"ז ברא' (לא לג), ובב"ר (פ' עד) "ויבא לבן באהל יעקב שהוא אהלה של רחל וכו' ויבא באהל רחל, למה באהל רחל ב' פעמים שהיה מכיר שהיא משמשנית", וכן פי' רש"י ז"ל, וע"ז כתב הרמב"ן ועל דרך הפשט איננו נכון שיקראנו בפ' אחד בשני שמות:

Comment 25

[כה] והסכים עמו הרמב"ן ז"ל, וכן פי' הרשב"ם והרד"ק, ועיין עקידה שער כ"ה מה שכתב ע"ז וביאר הסבה אשר בעבורה לא מצאה:

Comment 26

[כו] וכן הוא (בב"ר פ' עד) והיא מרדעת העשויה כמין כר שנותנים על הגמל לשבת עליו וכן פי' רש"י ז"ל:

Comment 27

[כז] וכן פי' ר"י ן' גנאח בשרש "כר" "שלחו כר מושל ארץ" הוא בן הגמל, ונקרא מושל ארץ, בעבור מרוצתו ומהירותו והגעתו אל המקומות אשר יכוון אליהם וכאלו הוא מושל בארץ:

Comment 28

[כח] בלשון ערבי נקרא <b>כור</b> כלי מושב שנותנים על הגמל, והוא מכוסה ויושבת בו הנשים כמו בבית (שד"ל):

Comment 29

[כט] דלקת, רדיפה להמית, וכן מדליק אחרי פלשתים להמיתם, "על ההרים דלקונו" (רוו"ה) דלק בחלוף אותיות דלג, ומקור שניהם "דל" שענינו הרים, "כי דליתני" (תה' ל, ב) וענינו רדיפה, "כי דלקת אחרי" והושאל ממנו להוראת הדליקה, עיין יריעות שלמה (ח"א חוב, ג' יריעה ח):

Comment 30

[ל] ורש"י ז"ל והרשב"ם פי' מלה זאת מלשון חסרון, ואו"ת "דהות שגיא מן מנינא מן ידי את בעית" ר"ל שאם טעה בחשבון היה גובה ממנו כפי החשבון המוטעה לא כפי האמת והוא לא כדת, והעקידה (שער כה) פ' י"ח "אם הייתי טועה בחשבון וחסרה ממנו, היית מבקשה מידי עד שכוונתי החשבון יפה", ועיין בנ"ל מה שכתב ע"ז, ועיין רד"ק בשרש חטא שהביא כל המלות משרש זה תחת ענין אחד והוא לשון חטא ועון הנעשה בשוגג:

Comment 31

[לא] ורוו"ה אמר, שהיו"ד לכינוי המדבר, ובא הבי"ת בשו"א ולא בקמץ כראוי, כדי להריץ התיבה אל אשר לפניה וטעמו הנגנבת ממני ביום והנגנבת ממני בלילה מידי תבקשנה, ויהיה מידי תבקשנה משמש לפניו ולאחריו ואו"ת "נטרית ביממא ונטרית בילליא", וכתב רש"ד "לא אוכל לכוונו על לשון הכתוב", ועיין בנתינה לגר ובאבני ציון מה שכתבו ע"ז:

Comment 32

[לב] פחד יצחק שאני מפחד אם אמצאנו חי, ובעבור זה לא נשארתי עוד עמך (רד"ק) לולי הפחד שפחדת מיצחק אבי שהוא עשיר ושר גדול, היה לי, פי' היה לי לסיוע שע"י כן נתיראת (חזקוני):

Comment 33

[לג] ומה שאמרו ז"ל (סנהד' קד א) בענין מנשה וחזקיהו ברא מזכה אבא, ואבא לא מזכה ברא, דכתיב ואין מידי מציל, אין אברהם מציל את ישמעאל, אין יצחק מציל את עשו, כבר תירץ הרי"ף ז"ל דלהאי עלמא מגין זכות, כדכתיב ועושה חסד לאלפים, אבל לעוה"ב אבא לא מזכא ברא, ועיין בחידושי אגדות ובעיין יעקב מה שפי' שם:

Comment 34

[לד] ויש ריקם שהוא ערום ועריה, "ואחלצה צוררי ריקם" (תה' ז ה) וכפירש"י שם:

Comment 35

[לה] ורש"י ז"ל פי' "מה אעשה לאלה היום, איך תעלה על לבי להרע להן" וביאר הרא"ם כאלו אמר מה רעה תעלה על לבי שאעשה לאלה, וכ"פ הרשב"ם, והרמב"ן פי', ויותר נכון נראה שהוא דרך חמלה, ולבנותי מה אעשה לאלה אשר לפני, כי נכמרו רחמי עליהן, או לבניהן הנולדים בביתי, והם לי כבני, וזה טעם אשר ילדו, וע"ז כתב הכוה"ק, ולא ידעתי למה נהפוך בזכות איש רשע שנאמר עליו בקבלה שהיה צורר יותר מפרעה, כי ביקש לעקור את הכל, ורחמי רשע כזה אכזרית היא, עיי"ש מה שפי':

Comment 36

[לו] אולי היה מדרך העברים להקים מצבה, והיה מדרך הארמיים להקים גל, ולפיכך יעקב הקים המצבה, ואמר לאחי לבן שיעשו גל, ולבן אע"פ שהזכיר כמה פעמים הגל והמצבה. הנה כשהגיע לעיקר שבועתו לא הזכיר אלא גל, אם אני לא אעבור אליך את הגל הזה, ואולי הארמיים הי' נוהגים להקים גל של אבנים הרבה סימן לאלהות הרבה שהי' עובדים, והעברים התרחקו ממנהגם והקימו מצבה שהיא אבן אחת סימן לאל יחיד שהי' עובדים (שד"ל):

Comment 37

[לז] ובפס"ז (ברא' לא מט) "והמצפה זה האבן שהרימה הוא מצבה", וכן פי' הרמב"ן שהיא האבן שהקים יעקב מצבה, ונקראת גלעד ומצפה, וכן פי' הרד"ק ור"ש ן' מלך:

Comment 38

[לח] ונשמע מיניה כי מלת "עד" שבתיבת "גלעד" איננו שם תואר, כמו עד הגל הזה, שא"כ היה לו לתרגמו יגר שהדא, אבל שהדותא בארמי, הוא כמו עדות בעברי, ומצאנו עד בעברי שטעמו עדות, כמו "לא תענה ברעך עד שקר" (שמות כ טז) ות"א סהדותא דשקרא (רוו"ה) וכן פי' הרש"ד שהוא שם המקרה ור"ל גל עדות כנגד שקרא לו לבן יגר שהדותא:

Comment 39

[לט] ואמר אשר יריתי אעפ"י שיעקב הקים המצבה, והוא אמר לעשות הגל, כיון שלבן אמר ליעקב לכה ונכרתה ברית, ויעקב עשה על דבריו, הלא הוא כאילו ירה אבני הגל והמצבה (רד"ק) יעקב ירה אותה בעצת לבן (רשב"ם) או פי' אשר יריתי בדברי, כלומר בדברי השלכתים ביני ובינך:

Comment 40

[מ] וע"ז כתב הרש"ד כי על הכוונה הזאת לא יתלוה השרש הזה עם מלת אל, אלי, אליך, והיה די לומר פה, לא אעבור את הגל וגו', לא תעבור את הגל:

Comment 41

[מא] וכן תרגם אונקלס ויוב"ע כפשוטו, וכן פי' רש"י ז"ל לרעה אי אתה עובר, אבל אתה עובר לפרקמטיא והוא (מב"ר פ' עד) וכן פי' הרלב"ג, והרדי"א מקשה למה אמר בלשון שלילה אם אני לא אעבור אליך ואם אתה לא תעבור אלי, כי היה לו לומר אם אני אעבור אליך ואם אתה תעבור אלי עיי"ש מה שפי' ושד"ל ג"כ יקשה אם אני אעבור היל"ל, ואמר לא אעבור כמו שאומרים על כל צרה שלא תבוא:

Comment 42

[מב] וזכר אברהם ונחור, ולא זכר יצחק ובתואל לפי שהם הי' נודעים יותר ומפורסמים בגדולה (רד"ק):

Comment 43

[מג] וכן פי' הרדי"א, וכן הוא במדרש אגדה ויצא, ובפס"ז (ברא' לא מב):

Chapter 32



Comment 1

[א] בעבור היות נגב א"י על ידי אדום ואביו יושב בארץ הנגב יש לו לעבור דרך אדום או קרוב משם ע"כ פחד אולי ישמע עשו והקדים לשלוח אליו מלאכים לארצו (רמב"ן) ארצה שעיר שדי אדום ששמע ששם היה, אבל לא היה שוכן שם עם ביתו, כי בארץ כנען היה ביתו עדיין כמ"ש "ויקח את נשיו" (למטה לו ו) (רד"ק) לפי שיעקב היה שב עתה לבית אביו נתיירא פן יודע עשו שהוא בא בדרך ויבוא נגדו להרגו בעבור הברכות לכן בקש לפייסו ואעפ"י שלא היה צריך לעבור דרך ארצה שעיר לילך לחברון (יש"ר):

Comment 2

[ב] עיין בנתה"ש שם שיפרש "הר סיני ושעיר ופארן קרובים הם", והכוונה שמכל הצדדים הבריק האור והופיע רכב אלהים עד שבא אל סיני עיי"ש בפי הרשב"ם:

Comment 3

[ג] וכן (בב"ר פ' עה) יש מי שאומר שאלו שלוחי ב"ו, וכן נראה דעת אונקלס ויוב"ע שתרגמו פה "אזגדין" ר"ל שלוחים, אולי הוא מלשון אזדא, כמו אזל עיין פי' המיוחס לרס"ג (דניאל ב ה) והגמי"ל נוסף כמו דוגמא, דומה, ולדעת רבנן (ב"ר שם) מלאכים ממש, וכן פי' רש"י ז"ל.

Comment 4

[ד] כבר פרסם לו בזה המאמר שיעקב אינו עמו במדרגת אדון כמו שברכהו יצחק אכן הוא לו במדרגת עבד וזה ממש שיש בו רושם נפלא להסיר ממנו שנאת עשו (רלב"ג) יעקב לא רצה להגיד להם כל מה שאירע בינו ובין עשו, רק עשה עצמו בעיניהם כמכבד אותו הרבה מאוד, כדי שידברו עמו דרך כבוד (שד"ל):

Comment 5

[ה] יאמר כי נתעכבתי ברצון הלב ובשמחה בבית לבן עד עתה, וזה יורה שמעולם לא חשבתי #להתגדר עליך, ולזה יאמר לשון "ואחר" כי השרש הזה יורה תמיד על עכבה ברצון, ואין כן שרש "מהמה" שהוראתו על ההעכבה מפני סבה ונגד רצון המתעכב, ועיין גן נעול לרנה"ו ח"א בפתיחתו:

Comment 6

[ו] ויותר נכון שיוסב למעלה ואשלחה להגיד לאדוני שיש לי עושר ונכסים וכבוד לעשות בו חפצך ורצונך ירמוז שישלח לו דורון מהם (רמב"ן) וקרוב לזה פי' רע"ס:

Comment 7

[ז] והנה דעת רז"ל גם הרבה ממפרשי הפשט יפרשו שהולך לקראתך למלחמה, והרשב"ם פי' ששמח בביאתך ובאהבתו אותך הולך לקראתך וארבע מאות איש עמו לכבודך, ויאמר שזה עיקר פשוטו, וכן פי' החזקוני, וכתב ע"ז רוו"ה "אם כדעת הרשב"ם שהולך לקראתו לקבל פניו באהבה מה כל החרדה הזאת שחרד יעקב, גם על מה לקח עמו חיל כזה", והרדי"א פי', כי גם הוא בעצמו הולך לקראתך לקבל אותך וארבע מאות איש עמו לכבדך, אבל יעקב שהיה יודע אמיתת הדבר ורשעתו לבדו לא נתפתה בזה:

Comment 8

[ח] אמר וירא ויצר, כפל הענין במלות שונות לרוב יראתו:

Comment 9

[ט] וכן פי' רש"י ז"ל והרשב"ם והרד"ק, ואו"ת מחנה בלשון נקבה, וכתב הנתינה לגר שהוא לא כהעברי אשר ישמש בו זכר ונקבה:

Comment 10

[י] הח' ז"ל הביא פה הפ' מההבטחה שהבטיח לו השם (למעלה כח, יד) "והיה זרעך כעפר הארץ", והכתוב אומר פה שההבטחה היה "כחול הים" עיין פי' רש"י ז"ל, והרד"ק כתב, כי הענין אחד כי המקרא שומר הטעמים ושניהם נאמרו להפלגה:

Comment 11

[יא] וכן פי' רש"י ז"ל נתמעטו זכיותי על ידי החסדים והאמת שעשית עמי לכך אני ירא שמא משהבטחתני נתקלקלתי בחטא ויגרום לי להמסר ביד עשו, והרמב"ן השיג עליו עיי"ש, ועיין ברא"ם שהצדיק את רש"י ז"ל:

Comment 12

[יב] וכן פי' הרשב"ם והרמב"ן ועיין ברש"ד מה שכתב ע"ז:

Comment 13

[יג] החסד הוא רוב הטובה שנתן לו, והאמת לפי שהבטיחו ואמר לו הנה אנכי עמך (רד"ק) ואו"ת מכל חסדין ומכל טבוון" ועיין רמב"ן ובס' "יאר" ונתינה לגר מה שכתבו ע"ז, ויוב"ע תרגם "מכל טבוון ומן כל קושטא:

Comment 14

[יד] יחס ההכאה לו בעבור היותם כלם קניינו (רלב"ג) יכה אותי בזה שיהרוג אם על בנים, גם שאוכל אני להמלט מידו, ופי' אֵם על בנים אֵם עם בנים וכן "אם על בנים רוטשה" (הושע יו"ד, יד) (רע"ס) אמר על האיש שהוכה בעבור בניו ובני ביתו שהוכו, אף אם הוא בעצמו לא הוכה (רש"ד) מכת אֵם על בנים מכה אכזריות, כמי שהורג האם על הבנים, והיא מליצה ממליצת הלשון, וכן "והכהו נפש" מכת נפש (שד"ל):

Comment 15

[טו] ולא הזכיר הח' ז"ל הגדולים בעבור כי לא נדע דרכם, (ובב"ר פ' עו פס"ז ברא' לב טז) לפי שהגמל צנוע בשימושו שאינו משמש לפני ב"א לפיכך לא פרסמו הכתוב כשאר הבהמות שהזכיר, אלא אמר גמלים מניקות ובניהם עם בנאיהם אלו הזכרים הכל היה שלשים, וכתב העקידה (ברא' שער כו) "זווג הזכרים עם הנקבות כמספרם ומשפטם הי' לו לחכמה עצומה, והיא כדי שיראה עשו זה, וירצה שיהיה הדורון תמיד בפני עצמו לכבוד ולתפארת, כי לא יצטרך לערבו עם מקנהו, ומתוך כך יהיה לרצון לפניו תמיד לאות ולזכרון ברית אחים כי יסתרו איש מעל אחיו":

Comment 16

[טז] שלא יקפצו הבהמות מעדר לעדר ויתערבו, ולא יבין הרואה חכמת המנחה וברכתה (רע"ס) ואפשר מה שציוה את עבדיו, ורָוַח תשימו בין עדר ובין עדר כיון אל שיהיה לו שהות להתבונן בזווג ההוא כדי שתמשך כוונתו מה שלא יהיה כן אם יהי' כולם בערבוביא (עקידה וישלח שער כו):

Comment 17

[יז] והי' הזכרים עם הנקבות ממינו עדר אחד, ובס' הישר, וכן הביאו הרש"ד, כי הי' עשרה עדרים הזכרים לבד והנקבות לבד:

Comment 18

[יח] והרמב"ן ז"ל השיג ע"ז ודעתו כי אלו הדברים שם בפי עבדיו כדי שימעיט רוגזו של עשו, וכן פי' רע"ס, והחזקוני בפעם הראשון והסכים עמהם שד"ל:

Comment 19

[יט] ענין כופר לשון הגנה וכסוי, יקרא הכלי שבו מכסים את הארון כפורת, והזפת יקרא כופר לפי שמכסין בו את העץ להגין בעדו שלא ירקב וכן הדבר המכסה את החטא שלא יזיק יקרא כפרה, מלשון "כסוי חטאה" (תה' לב א) וכן המכסה על הנפש החוטאת ומגין בעדה שלא יזיקה החטא יקרא כפרה והפדיון גם הוא יקרא כפר שהוא מגין בעד הפדוי ומכסה אותו שלא יארע לו נזק (רנה"ו):

Comment 20

[כ] והרדי"א פי' ויעבר את אשר לו בצווי על ידי אחרים ע"כ נשאר יחידי באחרונה, וכן פי' הרמב"ן על דרך הפשט, וכן פי' רב"ח וכן פי' העקידה:

Comment 21

[כא] ובג' (חולין צא א) "אמר ר' אלעזר שנשתייר על פכין קטנים" ופי' רש"י ז"ל שלא הספיק להעביר וחשכה לו, וכן הוא ברש"י על התורה, ופי' רב"ח הכוונה כדי שלא יסתכנו הבנים הקטנים בדרך אם לא ישתו, ולכך שם עצמו בסכנה לחזור, והרדי"א פי' כי היה בעיניו כל הרכוש כפכים קטנים ביחס הנשים והבנים:

Comment 22

[כב] עיין יהל אור, וכן הוא (ב"ר פ' עז) "ומן מה דכתיב ויאבק איש עמו, הוי מי נתמלא אבק האיש שעמו", ועיין ברמב"ן שהביא המדרש הזה וכתב שהוא כדברי מנחם והוא הנכון:

Comment 23

[כג] ועלות השחר, הוא סלוק ורחוק, והענינים קרובים, כי הסלוק והעליה באים כאחד, ואין אחד נפרד מחבירו, רק שהסלוק ממקום זה, והעליה למקום אחר, ודומה לפעל סור שכולל ג"כ הרחקה וקרוב במושג זה, שחסרה ממקומו שהיה עומד בו סבת הקרבות למקום שמתקרב לשם (ר"י ייטלש) לשון עלית השחר בכמה מקומות נראה שהוא לשון הסתלקות שחרות הלילה, ובכמה מקומות מצינו לשון הסרה בלשון עליה, ובעבור כי לעת בקר יסור השחרות וידמה כאלו יעלה לכן נקרא כן (רוו"ה) ורש"ד כתב אבל לדעתי אין זה מענינם בעבור שהוא מהקל, ואשר הם מענין הסתלקות הם מבנין נפעל ועיין בנתינה לגר מה שכתב ע"ז:

Comment 24

[כד] הוא מלשון "שוחר טוב" (משלי יא כז) שענינו דרישה וחקירה, כמו שנקרא ג"כ בקר בעבור שבו יבקר האדם בין דבר לדבר, והביקור והחקירה דומים במובן:

Comment 25

[כה] ואונקלס אף שתרגם "גברא" ולא "מלאכא" דעתו ג"כ שהוא מלאך, ונקרא כן בעבור שנראה כאיש, ונקראו אישים המלאכים שמדברים עם בני אדם, ונראים בצורות איש כמוהם במראה או בהקיץ, וכן פי' כל המפרשים שהיה מלאך ועיין מורה ח"ב פ' מב, והנתינה לגר יפרש דעת אונקלס, שלא היה מלאך עיי"ש:

Comment 26

[כו] עיין רש"י שם (וביחזקאל כג יז), והנה יש דברים ובפתרונם מתהפכים לשתי מליצות בנין וסתירה כגון פה "יתקע כף ירך יעקב", "פן תקע נפשי ממך" ומצינו "ויעקב תקע את אהלו בהר" (למעלה לא כה) וכן "ועשית את סירותיו לדשנו" (שמות כז, ג) "והרים את הדשן" (ויקרא, ו, ג):

Comment 27

[כז] קולית הירך התקועה בקולבוסת קרוי כף ע"ש שהבשר אשר סביב עצם הקולית העליונה עשויה כמין כף של קדירה, וי"א שנקרא כן, לפי שהעצם הנכנס בו עצם הירך כפוף, ורלב"ג פי' הוא הבשר המתעגל סביב העצה והוא מחזיק בעצם ההיא, כמו שיקיף כף היד במה שיחזיק בו:

Comment 28

[כח] ורש"י ז"ל פי' לשון קפיצה, וכן "נשתה גבורתם" (ירמי' נא ל), ור"ש ן' מלך פי', מאמרם ז"ל שנשה ממקומו ועלה, כלומר כאלו שכח מקומו וסר לו ממנו:

Comment 29

[כט] והנה גם חכמי הקראים יתמרמרו על הפי' הזה, ר' אהרן הראשון בס' המבחר יאמר וז"ל "והמהפך דברי אלהים חיים, אשר פירש יאכלו מן "אל ההרים לא אכל" (יחז' יח ו) והנשה נשים, והגיד כמו שידעת, וכפי כעור דעתו, היה בגיד הבי"ת פתוחה", ופי' הטירת כסף, זה המהפך הוא יכול להיות מן מפרשי הכופרים בתורה שהוציאו כל המצות מן משמעם, ופירשום משלים, כדי לחזק דעתם, ורצונו בזה הפי' המקולקל, ע"כ לא יבעלו בני ישראל באבר המוליד את האשה שלא כדרכה. ופי' "היה בגיד הבי"ת פתוחה", ר"ל כיון שלפי דעתו הגיד הוא הפועל היה צריך בה"א הידיעה, ואחריו את להורות על הפעול שהוא הנשה, וכן יאמר ר' אהרן האחרון בספרו "כתר תורה" "ואשר החציף פניו והחליף דברי הכתוב ופי' יאכלו מן "אל ההרים לא אכל" והגיד לאבר המוליד ונשה מטעם אשה מגזרת נשים ראוי לו הגנאי שהשיגו לו המפרשים":

Comment 30

[ל] ושד"ל אעפ"י שביאר שהוא פועל נגזר מן נשים ואשה, פי' באופן אחר ע"ש שלא עצר כח, ואולי מזה בלשון חכמים תש כח, וכן בפס"ז "לא נקרא שמה נשה אלא שמתיש כח האדם בו:

Comment 31

[לא] זה היה בנגיעה ואי אפשר בלא גוף, לפיכך נאמר שלבש גשמיות לשעתו על דרך מופת, וזהו שנגע בכף ירך יעקב והיה צולע, כי זה היה נגיעה ממש (רד"ק) ועיין ברלב"ג שהאריך לבאר זה:

Comment 32

[לב] ועיין (הושע יב ד) על הפ' "בבטן עקב את אחיו, ובאונו שרה את אלהים", ושם פ"ה על וישר אל מלאך וַיִכָל, בכה ויתחנן לו" ומה שפי' הח' ז"ל שם, ועיין (יסוד מורא שער ה):

Chapter 33



Comment 1

[א] וכן הוא (ב"ר פע"ח, ילקוט רמז קלג, פס"ז ברא' לג ב, רש"י על התורה) ועיין ביאור רש"ד:

Comment 2

[ב] והוא לדעת ר' ינאי שלא בא לנשקו אלא לנשכו, ולכן נקוד על וישקהו שלא נשקו בכל לבו, והרלב"ג כתב נקוד על וישקהו להורות שאין נשיקתו בלב שלם, אבל היה ענינה ממוצע בין הנשיקה ובין העדר הנשיקה, ולזה היתה זאת התיבה ממוצעת בין הכתיבה והמחק, ועיין (ספרי בהעלותך סי' כד ובהתוה"מ שם):

Comment 3

[ג] לפי הפשט כראות עשו זה ההכנע הנפלא עם מה שראה מהפלגת המנחה רץ לקראתו וחבקהו ונפל על צואריו ונשק אותו ויבכו כמשפט האחים שעמדו זמן רב שלא ראו איש אחיו (רלב"ג) נהפך לבו כמו רגע בהכנעותיו של יעקב כמאמרם ז"ל, שאחיה השילני קלל את ישראל בקנה הנכנע לכל הרוחות (רע"ס) ועיין הכוה"ק מה שכתב בזה, ועיין התירוש וישלח פ' ע"ח סימן ט' אות ג שהשכיל לבאר בזה:

Comment 4

[ד] וכן פי' הרלב"ג מי אלה שהם לך, וכן פי' רע"ס, והרמב"ן ז"ל פי' מי אלה לך שאל על הנשים ועל הילדים וענה "הילדים אשר חנן אלהים את עבדך", דרך מוסר, כי לא רצה לומר שהם נשיו, והבין עשו שהן אמות הילדים, וכן פי' הרד"ק:

Comment 5

[ה] ודעת ר"י ן' גנאח בשרשים שרש "מי" כי מי תבוא לפעמים גם על זולת ב"א, וז"ל שם "ויש שישאלו בו על זולת מי שיש בו דעת, "מי פשע יעקב" (מיכה א ה)", והח' ז"ל השיג עליו שם, וכתב כי "מי נופל על אדם לא על בהמה", עוד כתב ר"י ן' "גנאח שם "ויש שתהי' במקום "מה" כמו "מי את בתי" (רות ג טז)" (ולפי"ז יהיה הפי' "מי לך כל המחנה" מה לך כל המחנה, פי' למה לך לשלוח כל המחנה), וגם שם השיג הח' ז"ל עליו וכתב "כי אין משפט "מי" שימצא על הענין כי אם בן אדם", וכן כתב הרא"ם שמלת "מי" מורה רק על האדם וכן כתב ר"ש ן' פרחון, ושד"ל כתב כי מי תבוא לפעמים גם על זולת ב"א, ויפרש מי הוא לך, מה כוונתך לעשות בו ששלחת אותו לפניך, ואמר מי ולא מה, כי המחנה כולל העדרים והאנשים ההולכים עמם:

Comment 6

[ו] ועיין רמב"ן מה שכתב ע"ז, וכתב הרלב"ג כי האדם יתן הדורון כדי שיהיה לו ממקבלו גמול, ורצה בזה שאי אפשר שישולם לו גמול על דורון נפלא כזה:

Comment 7

[ז] ואו"ת "כחיזו אפי רברביא" הוא דלא כרש"י, ולא כדעת הח' ז"ל שסוברים שהוא מלאך, ודלא כשאר מפרשים שפי' שהוא קדש, ופי' כָאֵל שהוא נושא עון ועובר על פשע, רק כסברת הש"ס (מס' סופרים פ"ד ה"ה) שהוא חול (נ"ל) ועיין בנחלת יעקב שם:

Comment 8

[ח] אם כוונת השם הזה רק על הנצחון עם המלאך היה קוראו שראל על שם כי שרית עם אלהים שהוא לשון עבר אבל בכוונה הוסיף יו"ד על שמו להורות על הנצחון שיהי' לו עם עשו, כלומר שהוא יהיה שר על אחיו, ולא יוכל עשו להרע לו, כ"א שרי מעלה לא יוכלו לו, אף כי אנשים גבורים בארץ. ולכוונה זו קרא את שמו <b>י</b>שראל כדרך שקראה רחל את שם בנה יוסף על שם העתיד:

Comment 9

[ט] ורש"ד פי' שהכוונה במלת שרית על ההשתדלות וההתאמצות לשרור, כידוע שכל פעל יורה לפעמים על המעשה, ולפעמים על ההשתדלות והבקשה לעשות, והטעם רבות נלחמת עם מלאך ד' ועם אנשים, מי ינצח את מי ומי ישרור על מי, ותוכל להם שלא נצחוך:

Comment 10

[י] כי כבר יזרח השמש במקום אחר, ולא יזרח אז במקום השני המתחלף לו באורך וזה מבואר למי שעיין עיון מעט בחכמת התכונה (רלב"ג):

Comment 11

[יא] ועיין (שמות יב ב) בפ' "החודש הזה לכם" ששם כתב הח' ז"ל, כי הנה בין ירושלים ובין העיר הזאת ששמה לוקא יותר מג' שעות", ועיין בהקדמת בעל אהל יוסף לס' שמות, שגורס שם "רודוס" תחת "לוקא" ומחליט ע"י השינוי כי אחד מתלמידיו אסף דברי הח' ז"ל המפוזרים בספריו והוסיף כמה דברים על פירושו וכמה דברים החליף עיי"ש, ולפי"ז אין סתירה למה שכתוב פה, כי בין לוקא הוא שעה ושליש שעה, ובין "רודוס" הוא יותר מג' שעות, אבל לפי הגי' אשר לפנינו בשמות (שם) "לוקא" הוא סתירה עצומה, ועיין (יסוד מורא שער א) שכתב "כי הנה בין ירושלים ובין זו האי ד' שעות ישרות" ולאיזה אי כיון הח' ז"ל ? ועיין בלוית חן שם, שרוצה לתרץ שם הסתירות:

Comment 12

[יב] ונקרא הנוטה בתנועתו מקו הממוצע לא' מן הצדדין "צולע" פי' שהיה נוטה בהליכתו אל הצד מחמת שהפסיד המשקל השוה ע"י העתקת כף הירך:

Comment 13

[יג] בני יעקב אסרוהו על עצמן לכבוד אביהם שלקה בו, והם צוו לבניהם כמצות יונדב בן רכב לבניו שלא ישתו יין, ונאסר להם ולבניהם ולבני בניהם עד עולם וכתבו משה רבינו ע"ה בתורה עפ"י ד' אבל לפי רז"ל בסיני נצטוו וכתבה במקומו להודיע הטעם שנאסר בעבורו (רד"ק) שבאמת היה הצווי במ"ת לפי שבשעת מעשה לא נקראו עדיין בני ישראל, כי אם בני יעקב, אלא שמשה כתבה במקומו להודיע הטעם שנאסר להם כת"ק דר' יהודה (חולין ק, קא) (רש"ד):

Comment 14

[יד] ועיין באוהב גר, שגורס בת"א "נטול ונהך" פי' עשו אמר ליעקב נסע אני ואתה מכאן ונלך וישבש הספרים שכתב בהן "טול" ועיין בנתינה לגר ובלחם ושמלה מה שכתבו ע"ז, וכן הוא הגי' בת"א ד' סביוניטה:

Comment 15

[טו] והרד"ק כתב, נקראו כן הבהמות המיניקות ע"ש בניהם שהם קטנים כמו עול ימים שהם נסמכים לאמותיהם לינק, וכן הנערים מב"א נקראו כן עול ימים, "התשכח אשה עולה" (ישעי' מט יד) וכן פי' רש"י ז"ל:

Comment 16

[טז] שרש "דפק" לא נמצא אלא עוד בשני מקומות "קול דודי דופק" (ש"ה ה ב) "מתדפקים על הדלת" (שופ' יט כב): וכתב ר"י ן' גנאח "ענינו הנחץ והפצירה, כלומר פוצרים לדחות את הדלת ולשברו, וכן אמר התרגום בו "דחקין למעבר דשא", ומדברי הערב דפקה הבהמה, כלומר מהרה ללכת, ודפקתיה, דחפתיה":

Comment 17

[יז] אמר ואני אתנהלה, תבוא מלת אני קודם אל"ף האית"ן המורה ג"כ למ"ב, והוא להפליג הכוונה על המ"ב להורות הפך הקודם, ר"ל אתה תסע מהר, אבל אני אתנהלה לאטי (רש"ד) ורש"י ז"ל פי' אתנהלה הה"א יתירה, וע"ז כתב הכוה"ק, שאיננה יתירה שבאה להורות שבלב טוב ובנפש חפיצה רוצה להתנהל בנחת אתו, ולא יהיה זאת עליו לטורח, כי על כל פעולה רצונית תבוא ה"א לבסו"ף:

Comment 18

[יח] לאטי הלמ"ד נוסף לענין, וכן היו"ד נוספת בלאטי ואיננו כנוי המדבר (ר"י ן' גנאח):

Comment 19

[יט] והמדקדק ר' יהודה כתב שהלמ"ד שרשית, וכן כתב ר"י ן' גנאח שרצון ר' יהודה להיות הלמדי"ן האל שרשיות:

Comment 20

[כ] והרד"ק פי' למה זה אמצא חן לעשות כל הכבוד הזה, וכן "מדוע מצאתי חן בעיניך להכירני" (רות ב יו"ד) ולדעתו הכל דבור אחד, וכן פי' ר"ש ן' מלך, והסכים עמהם שד"ל:

Comment 21

[כא] והרשב"ם פי' שבא לעיר ששמה שלם, וכן פי' החזקוני, בא לשלם, שהיא אחת מערי שכם שהיה נשיא הארץ, וכן פי' רב"ח, וכן פי' הרדי"א, והוא יפרש שכל המחוז היה נקרא שכם, ושהיה חמור נשיא כל הארץ כולה, ושלם היה עיר במחוז שכם, וכן פי' העקידה, גם במדרש (ב"ר פ' צא) "ששנים מכם החריבו כרך גדול של שכם", ולא אמרו ששכם היה שם העיר, והרש"ד השיג ע"ז וכתב "כי המחוז כולו היה נקרא שלם ובה עיר ששמה שכם" ועיין בתרגום ירושלמי ריש ויגש "דעלו לכרכא דשכם" דעתו ג"כ ששם העיר היא שכם ושלם הוא שם המחוז, והי' במחוז ההוא עיירות שכם ושילה ונב וגבעון וירושלים, ושם הכולל את כולם הוא שלם:

Comment 22

[כב] וכן פי' רש"י ז"ל, והרשב"ם השיגו, והוא יפרש שבא לעיר ששמה שלם, ורוו"ה השיג על הרשב"ם ז"ל, וכתב שאין אלו דברים של טעם שלא נמצא בכל המקרא עיר ששמה שלם, חוץ מירושלים, והיא בנחלת בנימין, ושכם בהר אפרים, ועיר שכם הוא כמו עד מקום שכם, מקומו של שכם נשיא הארץ, וגם העיר נקראת על שמו, כמו שאמר (למטה לה, ד,) "תחת האלה אשר עם שכם" הרי ששם העיר שכם ולא שלם, וסיים "ומאוד נאמנו דברי רש"י ז"ל מפי החכמים שבא שלם בכל דבר", וכן דעת הח' ז"ל:

Comment 23

[כג] וכן פי' הרד"ק, שלם שלא חסר דבר מכל אשר לו עם עשו ולא הרע לו אדם בכל הדרך אשר יצא מפדן ארם עד בואו לשכם, ושם הרעו לו בדבר בתו, לפיכך אמר כן בבואו לשכם, ולא אמר כן בבואו לסוכות, ועיין למטה סוף פסוק יט מה שפי' הח' ז"ל "שיתכן שהתעכב בשכם שנים רבות" ולפי"ז אף שהכתובים סמוכים אין המעשים תכופים:

Comment 24

[כד] ובב"ר (פ' עט, ילקוט רמז קלג) זה אחד משלשה מקומות שאין אומות העולם יכולים להונות את ישראל ולומר להם גזולים הם בידם, ואלו הם מערת המכפלה וקבורתו של יוסף ובית המקדש:

Comment 25

[כה] ועיין (מגילה יח א) שהקב"ה קרא ליעקב אל, ולא שקרא יעקב למזבח אל, ועיין תוס' שם ד"ה "דאי" ועיין (ב"ר סוף פ' עט ובילקוט רמז קלג) ולא סבירא להם כדעת רז"ל במגילה עיי"ש:

Comment 26

[כו] והרלב"ג פי' ויקרא לו אל אלהי ישראל, שכבר קרה לו שבאה לו נבואה שם מהשם ית' שהוא אלהי ישראל, כטעם "אולי יקרה השם לקראתי":

Comment 27

[כז] עיין (למעלה ל כג) בפי' הח' ז"ל שנולדו ליעקב י"ב בנים בז' שנים, וכאשר ספרום הקדמונים מצאום בני ששה חדשים וימים במספר, ועיין בהערותי שם, ובס"ע פ"ב כל אחד ואחד לז' חדשים, וכן יעלה הח' לדעת הח' ז"ל, כי צריכים אנחנו לחשוב ימי טומאת לידה, והנה לאה ילדה שבעה בנים עם דינה, תקח להריון, ז' חדשים לכ"א יעלה ד' שנים וחודש אחד, והכתוב אומר "ותעמוד מלדת" (למעלה כט לה) וזה יהיה לכל הפחות ב' שנים, ונחשוב לזה הז' שנים שעבד בתחלה יעלו לסך י"ג שנים וחודש אחד, ולנכות מן כ' שנים נשארו שנות דינה ששה שנים וי"א חדשים, וזה הוא מה שפי' הח' ז"ל כי דינה לא היתה בת שבע שנים:

Comment 28

[כח] כי הי' רק בני י"ב וי"ג שנים, וכן הוא (בב"ר פ' פ) "איש חרבו על יריכו בני י"ג שנים הי'" ורב"ח כתב ששמעון הי' בן י"ג שנה וארבעה חדשים ולוי בן י"ב שנה וט' חדשים, ועיין (למעלה ל, כג, הערה טז ובפס"ז ברא' לד כה) י"ג ללוי וי"ד לשמעון, ועיין בהערות ותקונים להח' רש"ב שם (סי' כד):

Chapter 34



Comment 1

[א] ועיין בפי' הח' ז"ל (ויקרא טו טז) ע"פ "כי תצא ממנו ש"ז" שפי' "שלא ברצונו" כלומר שיצא מעצמו, מדלא כתיב הוציא ש"ז, וזה כי התיחסות פועל לדבר שהוא ברשות אחר ענינו מעצמו, וכן הקטנה אינה ברשות עצמה, ואם כתוב "ותצא" בוודאי יצאתה שלא ברשות, והרשב"ם פי' כי חוץ לעיר נטה אהלו ויצאה משם ונכנסה לעיר, וכן פי' הרד"ק יצאה מאהל אמה ואביה שהיה מחוץ לעיר, ובאה אל העיר לראות בבנות הארץ:

Comment 2

[ב] והרמב"ן השיג ע"ז וכתב כי אין צורך כי כל ביאה באונסה תקרא ענוי, וכן "לא תתעמר בה תחת אשר עניתה" (דבר' כא יד), וכן את פלגשי ענו ותמת (שופ' כ ה), ויגיד הכתוב כי היתה אנוסה ולא נתרצית לנשיא הארץ לספר בשבחה, (ובב"ר פ' פ ילקוט רמז קלד) "וישכב כדרכה ויענה שלא כדרכה" ועיין (יומא עז ב וברש"י ד"ה "מביאות") וכן בפי' רש"י על התורה, ואפשר שכוונתו לתרץ אמרו בתחלה וישכב אותה ואח"כ ויענה, ולפי' הרמב"ן ז"ל היה לו לומר ויענה וישכב אותה, וכן פי' הרלב"ג בתחלת דבריו וכתב "אפשר שהי' בא עליה שלא כדרכה כמו שאז"ל, כי אנשי המקומות ההם הי' מתגאלים מאוד בעריות ועיין בס' אמונת חכמים (פ' טו) שמפרש הטעם שבדינה אמר הכתוב וישכב אותה ויענה, ובתמר אמר הכתוב להיפך ויענה וישכב אותה עיי"ש:

Comment 3

[ג] ובב"ר (פ' פ) היכן מצינו שנקראת ערלה חרפה מן הכא, כי חרפה היא:

Comment 4

[ד] נבלה שמ"נ, לכל מעשה או דבור מגונה ומכוער, והן המפסיד ערך עצמו או ערך אחרים יקרא נבל, ויאמר פה "כי נבלה עשה בישראל", כי בה נבל המשפחה ותמצא כמה פעמים נבלה במקרא על המאנס אשה לזנות, ומה שיאמר "כי נבלה עשה בישראל" ועדיין משפחה קטנה היתה ? (עיין בית יהודה ח"א פ' כז בהערה ד"ה "ונקראת עברית"):

Comment 5

[ה] עיקר לשון מרמה או ערמה הוא התחכמות נגד רעהו, אלא שיש בצדק ויש בעולה, וע"כ יתורגם כ"א לפי ענינו, וכמו בערמה (יהושע ט ד) דגבעונים, כי לעצמם שבקשו להשלים, הצדק אתם תרגום "בחוכמא" ולא כמו "להרגו בערמה" (שמות כא יד) שת"א "בנכילו", וכן הוא בזה אחר שהצדק אתם תרגם לשון "במרמה" "בחוכמא", ועיין פי' המשניות להרמב"ם, תמורה פ"ה מ"א) תחבולת ההיתר תקרא הערמה ושאינן להיתר תקרא מרמה", וכן כתב התיו"ט שם שבלשון חכמים נקראה מרמה רק התחבולה שאינה להיתר, ופה מתורגם "בחוכמא" כי לשון תורה לחוד ולשון חכמים לחוד:

Comment 6

[ו] וכתב המורה בפמ"ט מהח"ג "וכבר חשבו שזאת המילה היא השלמת חסרון יצירה ומצא כל חולק מקום לחלוק ולומר, איך יהי' הדברים הטבעיים חסרים, עד שיצטרכו להשלמה מחוץ וכו'" ושם "ולא נתנה מצוה זו להשלים חסרון הבריאה, רק להשלים חסרון המדות", ועיין בשם טוב שם מה שהקשה ותירוצו עולה מאוד יפה עיי"ש:

Comment 7

[ז] את בתנו כמו אחותנו, כי מצינו שאחות נקרא בת ביורם בן יהושפט, "כי בת אחאב היתה לו לאשה" (מ"ב ח יח) ולאחאב לא היה בת, וכתיוב"ע שהיתה אחות אחאב (רוו"ה):

Comment 8

[ח] לא אחר, פי' לא התעכב ברצונו להמול, כי אם היה הדבר תלוי בו היה מל לאלתר, אלא שהוצרך לדבר תחלה אל אנשי עירו, ולזה יורה שרש "אחר" שהוא על ההעכבה ברצון, וכמו שהאריך לבאר בענין זה רנה"ו בס' גן נעול בפתיחה לח"א:

Comment 9

[ט] הנה האנשים האלה שלמים עמנו ובלתנו לא נהיה אנו והם שלמים, כי אמנם הם סוחרים והארץ רחבת ידים לסחורה, ואין אנו בקיאים בה, וכאשר נהיה לעם אחד אנחנו והם נהיה שלמים (ר"מ חפץ) שלמים דעתם שלמה בלי מרמה, אם אמרו תמימים, היה משמע תמימים בכל דרכיהם, אבל שלמים אתנו אין במשמעו אלא שאתנו דעתם שלימה (רוו"ה) ולפי פי' הרשב"ם והחזקוני שהבאתי למעלה נוכל לפרש האנשים האלה שלמים הם אתנו, ר"ל האנשים האלה כבר הם מתושבי שלם עירנו כמונו היום, ולהם כל החירות והזכיות לשבת בארץ ולסחור בה אבל לא יגיע לנו שום תועלת מכל עושרם אם לא נתחתן בם:

Comment 10

[י] כמו שהיד מוכנת לאדם לכל צרכיו, כן נקרא המקום המוכן יד (ר"ש ן' מלך) ועיין רש"י ז"ל:

Comment 11

[יא] ובאמרו מקניהם ואח"כ וכל בהמתם, כי רק הבהמות אשר בעדרים בשדה הם יקראו מקנה בעבור שהם עיקר קנין האדם, ואשר אינם עדר כגון בהמות יחידות בבית אין שמם מקנה ויכנסו בכלל וכל בהמתם, וקנינים הוא על שאר נכסים:

Comment 12

[יב] והטור על התורה הקשה על רש"י ז"ל שפי' שכל מכה כואבת יותר ביום השלישי, ובפ' ר"א דמילה אינו משמע כן דקאמר מרחיצין את הקטן אף ביום השלישי שחל להיות בשבת וכ"ש ביום הראשון, וכ"כ הר"ן שם שסכנת יום שני גדול יותר מיום שלישי, והרדי"א פי' דביום הראשון למילה הרגום, ויהי ביום השלישי קאי לעינוי דינה, ולעולם יום ראשון למילתם היה, ועיין תוס' יו"ט שבת ט, ג, ד"ה "ביום השלישי":

Comment 13

[יג] מחכמת הטבע שכל שלישי חלוש בכל הנבראים כולם בין שהוא יום שלישי ללידה, בין שהוא יום שלישי לימות העולם, שהרי יום שלישי כוכב מאדים, ומפני זה יגדל הכאב בכל מכה ביום השלישי, ויהי' הנמול ביום השלישי למילה יותר חלוש (רב"ח):

Comment 14

[יד] כל הכתובים מורים שאין מתי ומתים אנשים סתם כי אם מדוכאים ואומללים חסרי כח להלחם ובמקום שאמר מתי מספר, היא מגרעת כפולה, ואומללים ומעטים (רוו"ה) ועיין אוצה"ש שרש "מתה":

Comment 15

[טו] שנאת עולה שאין להעבירה קרויה הבאשת ריח שאין לה רפואה, ועיין י"ש ח"ב חוב' ז ירי' טז ובחשק שלמה שרש "בש":

Comment 16

[טז] והרלב"ג פי' בשם אביו, וכי יעשה שכם את אחותינו כזונה שלא יהיה נהרג עליה, שבן נח מצווה על העריות, ונהרג עליהם, ופטור בגלוי עריות הזונה, ורש"י ז"ל פי' "הכזונה הפקר, את אחותינו ית אחתנא" וע"ז כתב רב"ח "ולא הבנתי זה" ועיין בהבנת המקרא לרוו"ה שכתב שרש"י ז"ל בא להעמידנו על הגי' האמיתית שבת"א כמנהגו בכל מקום שמצא גירסות מתחלפות ללמדינו הגי' הנכונה המסכמת עם הלשון והדקדוק, והנה מצאנו כאן שלש גרסות מתחלפות א) "הכנפקת ברא יעבד ית אחתנא" ב) "יתעבד לאחתנא" ג) "יתעבד ית אחתנא" וכנגד זה הורה לנו רש"י ז"ל שהכתוב כפשוטו ותרגומו "יעבד ית אחתנא" ופי' הכזונה יעשה שכם את אחותינו ועיין או"ג שהיה עוד גי' "יעביד לאחתנא", ובתרגום שלנו הגי' "יתעבד ית אחתנא" וכתב הנתינה לגר ולענ"ד נראה שהיא העיקרית, ועיין מה שכתב הרש"ד ע"ז, ובביאור שד"ל:

Chapter 35



Comment 1

[א] בכסף וזהב שלקחו הי' צורות נעשות לשם ע"ז כנזמים וטבעות, ואע"פ שהם לא לקחום לעבדם אלא להתיכם וליהנות בכסף וזהב הנתכים, אעפי"כ לא רצה יעקב שיהנו בשום דבר שהי' ע"ז, וכ"ז להרחיק הע"ז מהם, וכן כתב מרע"ה בתורתו אח"כ, ואמר "לא תחמוד כסף וזהב עליהם" (דבר' ז כה) "ולא ידבק בידך מאומה מן החרם" (שם יג יז) (רד"ק) ורע"ס פי', אעפ"י שבטלום אותם עובדיהם, מ"מ הסירו אותם מקרבכם, וכן כתב הרמב"ן ז"ל, יעקב ציוה להסיר אותם לטהרת הקדש:

Comment 2

[ב] ועיין אוהב גר מה שמביא הנוסחא מדפוס סביוניטה "אתגלי ליה ד'" וכתב "וכן משמע מלשון רש"י שאומר, כי במקומות הרבה יש שם אלהות ואדנות בלשון רבים, ולא אמר שהרבוי הוא על המלאכים, וראוי להפלא על מהרש"ד שפי' נגלו אליו המלאכים, ואח"כ העתיק לשון רש"י ז"ל שפי' בהיפך, וברוב הנוסחאות "איתגליאו ליה מלאכיא דה'" ואיננו נכון, כי מאמר ויבן שם מזבח, ויקרא למקום אל בית אל, כי שם נגלו אליו האלהים בברחו הוא חוזר למה שאמור לפניו, ועשה שם מזבח לאל הנראה אליך בברחך, והמזבח לא היה למלאך חלילה, גם לא היה קורא למקום אל בית אל מפני המלאכים, ונמצאת גי' הספרים חרוף וגדוף", ועיין בס' "יאר" ששם ג"כ הנוסחא "אתגלי ליה ד'" וכתב "נראה לפי שנאמר באותה מראה "והנה ד' נצב עליו" ואעפ"י שבלה"ק יבא לשון אלהות ומרות בלשון רבים כמו שכתב רש"י, בלשון התרגום הוא בלשון יחיד:

Comment 3

[ג] ונחלקו רז"ל (ב"ר פ' עח) ישראל עיקר ויעקב טפילה לו, ר' זכריה משום ר' אחא, יעקב עיקר וישראל מוסיף עליו:

Comment 4

[ד] וכתב הרש"ד "ומשמע מדבריו, שעיקר קיום הנדר הוא יציקת השמן אבל הנסך איננו רק הכנה וטהרה אל העבודה כמו רחיצת הגוף לתפלה, אבל אין כן משמעות לשון נסך, והנה בבית עולמים הי' מנסכים בכל הקרבנות צבור, ובקצת קרבנות יחיד והיא עבודה גמורה שזר חייב עליה, ואדרבה יציקת שמן על המזבח איננה עבודה לדורות, ויוב"ע תרגם "ונסיך עלה ניסוך חמר, וניסוך מוי, ארום כדין עתידין למעבד בחגא":

Comment 5

[ה] והח' ז"ל הביא בס' (שפת יתר סי' ע"ט) בשם הגאון, שהוא כמו שיעור מיל, והכ"ף לדמיון ואינו שרש, וכן פי' ר' יונה ן' גנאח בס' השרשים "כברת ארץ מפרשין בו מיל, והמהלך בין שני המקומות שיעור מיל לפי מה שאומרים". וכן פי' הפרחון "שיעור מיל", וכן הביא הרד"ק בשם הגאון בשרש "ברה" שהכ"ף הוא כ"ף הדמיון ופי' אותו במיל לפי הענין בלא חבר, והנה בשרש "ברה" פי' בשם עצמו שהוא שיעור מהלך ארץ מן הבקר עד עת האכילה, כי כן משערין הולכי הדרכים, אבל בפי' (מ"ב ה יט) חזר בו, ופי' ג"כ, שיעור מיל, ומנחם פי' (מחברת מנחם שרש כבר) ענין רבוי, וכן פי' דונש (הביאו הח' ז"ל בס' שפת יתר סי' ע"ט) מגזרת "כביר", וכן פי' הרשב"ם וכן תיוב"ע ולפי"ז הכ"ף שרש, ורש"י ז"ל פי' שהוא שם מדת קרקע, ועיין ברמב"ן שהעיד מה שראה בעיניו שאין מן קבורת רחל לבית לחם אפילו מיל, והוכחש פי' מנחם, אבל הוא שם מדת הארץ בדברי רש"י ז"ל, ואין בו תואר רק הסכמה כרוב השמות, והכ"ף לשמוש שלא נמדד בכיון, והרלב"ג פי' חלק מהארץ שהיא ככברה, והוא חלק הנעבד והיה סמוך לאפרת, כי לא היה בינו ובין אפרת כ"א שדות העיר וגניה וכרמיה, וכן בנעמן "וילך מאתו כברת ארץ" (מ"ב ה יט) שלא הרחיק אלא שיצא משדות העיר וכרמיה ולזה השיגו גחזי קרוב מהעיר:

Comment 6

[ו] וכן סיים הרד"ק בפי' על התורה אחר שפי' ותקש פועל עומד, כי היה לה קושי וצער גדול מהלידה עד שמתה ממנה, כתב "או יהיה יוצא ופי' כי הלידה קשתה וצערה אותה מאוד, וכן בשרשיו שרש "קשה" פי' שהוא פועל יוצא, וכתב הרש"ד ולכן הקורא בהמה הַמַקְשָה חולין פד מ"א) לא משתבש, וכן הקורא הַמְקַשָה לא משתבש, ועיין מ"ש התיו"ט שם:

Comment 7

[ז] ואו"ת "בַר דְוָי" שפי' בן צערי, וכן תיוב"ע וירושלמי, וכן פי' רש"י ז"ל, וכן הוא בב"ר פ' פ"ב, ועיין בנ"ל ובחליפות שמלות מה שכתבו ע"ז ורש"י ז"ל כתב "ונראה בעיני לפי שהוא לבדו נולד בארץ כנען שהוא לנגב, ונקרא בנימין, בן ימין, לשון "צפון וימין אתה בראתם" (תה' פט יג) וכן פי' הרלב"ג, ועיין רמב"ן מה שהשיג ע"ז:

Comment 8

[ח] הרלב"ג ביאר דברי הח' ז"ל "קבורתה וקברה שוים" וז"ל "קבורתה כמו קברה ר"ל שאין הרצון בו פועל הקבורה, כי לא יתכן שיציב מצבה על פועל הקבורה, אבל הציב מצבה על המקום שהיה שם קברה" וכן "ולא ידע איש את קבורתו" (דבר' לד ו) כמו קברו, וזה הוא אצלינו הרצון במה שכתב א"ע "קבורתה וקברה שוים", ועיין עקידה ברא שער כב, ושער כז אחר שהביא מה שכתב הח' ז"ל ומה שכתב הרלב"ג ע"ז סיים "ויותר נכון בעיני שיהי' כפשוטו, כי הקבורה הוא ענין זולת הקבר וטעם על קבורתה, כמו "על עולת התמיד" (במד' כח י) "על אֲזֵנֶך" (דבר' כג יד) ורבים כמוהם ירצה כי על כל מה שהשתדל בעסק הקבורה הוסיף עוד להציב עליה מצבה לאות עולם", ויש עוד נוסחאות בפי' הח' ז"ל "קבורתה וקבורה שוים" קבורתה וקבורת שוים ומעות הוא:

Comment 9

[ט] ואונקלס תרגם הכתוב כפשוטו, וכוונתו לפרש שכיבה ממש כדעת ר"א ור"י (שבת נה ב) כי תרגום של תורה אונקלס הגר אמרו מפי ר"א ור"י (מגילה) ג א) ובתרגום שלפנינו הגי' "ושכיב עם בלהה" ויש נוסחא אחרינא "ושכיב ית בלהה" עיין בנ"ל ובלחם ושמלה מה שכתבו ע"ז, וכן הרד"ק יפרש כפשוטו, ועיין ס' אמונת חכמים פ' כב שהביא פי' הח' ז"ל ואת הפסוק שהביא ומה שהשיג עליו ועיין (למטה מט ד "קרני אור הערה יא):

Chapter 36



Comment 1

[א] עיין דה"ב יג ב בפי' רש"י ז"ל, ובמ"א טו ב בפי' הרלב"ג

Comment 2

[ב] ודעת המקו"ח והא"י שדעת הח' ז"ל שכתב "אביה" הוא אבי אמו של מלך, כי כן יש לאבי אמו של מלך שני שמות "אוריאל" (דה"ב יג ב) "ואבישלום" (שם יא כ) מפני שאַבִיָה ואַבִיָה דומים הם בלשון, ולא אמר הח' ז"ל כי אם על שמות נכרים שאינם דומים כמו אוריאל ואבישלום:

Comment 3

[ג] בא להזכיר התולדות אשר הולידו בניו אחרי שהלכו עמו לשעיר, כי הוא לא הוליד שם, והנה החל ממנו לומר הוא הוליד את אליפז ורעואל והם הולידו בארץ שעיר תולדות הללו (רמב"ן):

Comment 4

[ד] ועיין רמב"ן ז"ל שדחה הדעה הזאת, וכתב כי איננו דברי הכל בגמרא ולא משמעו של מקרא עיי"ש:

Comment 5

[ה] והרלב"ג השיג ע"ז וכתב, שאלו היה כן היה אומר אהליבמה בת ענה בן צבעון, והוא אומר בת ענה בת צבעון, ושד"ל כתב כי השמרונים הגיהו בן צבעון:

Comment 6

[ו] והנכון בעיני שהיא היתה בת ענה אחי צבעון ואמנם גדלה ענה בן צבעון, ונקראת בעבור זה בת צבעון כמו שנקראו בני מיכל בת שאול הבנים שגדלה אותם, ולזה תמצא שזכר בבני ענה דישון ואהליבמה בת ענה, ואלו היתה אהליבמה בתו, לא היה צריך לומר בת ענה, ואולם אמר בת ענה, כי היא באמת בת ענה הנזכר ראשון (רלב"ג):

Comment 7

[ז] יתכן שקרח היה בן אהליבמה וגדל אותו אליפז ולזה נתיחס עם אלופי בני אליפז (רלב"ג):

Comment 8

[ח] ובכתבי הקדש האחרונים בס' זכריה הושאל השם הזה גם לשרים ונשיאי ישראל, "והיה כְאַלֻף ביהודה" (זכרי' ט, ז) "אַלֻפי יהודה" (שם יב, ה ו), ורוו"ה כתב עיקר שם זה נתן לבעל נעורים על אשתו, ולהראות אהבתם למושל ארץ כנוהו גם הוא אלוף, ושד"ל יפרש אלוף על המשפחה והשבט:

Comment 9

[ט] ורש"פ ביאר שנקרא המראה הגוונית "עין" ע"ש התנועה וההמרה של נצוצי האור הנופלת על הגשם הגורמת את הצבעים והגוונים והשתנותם, ובלשון חז"ל "כדי שיקלוט העין" (שבת יז ב):

Comment 10

[י] וכתב הרש"ד ע"ז "והוא כמתנבא לתת טעם לשם חורי, ומי זה יתפאר לתת סבה לכל שמות העצם לוטן ושובל וגו', ואם חשב שהוא שם תואר בעבור היו"ד שבסוף השם חורי, הלא נמצא בבני לוטן "חורי והימם" שהם שמות עצמיים, מלבד שמצאנו יבוסי אמורי וגו' בני כנען:

Comment 11

[יא] והריק"ם פי', כי אלה הווי"ן אינם נוספות, אבל הם מורות על מלה חסרה כענין וי"ו של "וישא אברהם", ר"ל השכים ביום השלישי וישא את עיניו, ופי' ואיה וענה, כי הי' לו בנים אחרים קודם אלה ולא זכרם, אולי לא היה להם תולדות, ושד"ל כתב, כי השמיט אהליבמה שהיתה נקראת בת צבעון, ולא היתה אלא בת ענה, ורמז עליה בוי"ו ואח"כ פי' ואהליבמה (היא) בת ענה:

Comment 12

[יב] והרשב"ם כתב "נראה בעיני כך שמן, ואעפ"י שבד"ה כתיב "איה וענה" אין לדקדק בכך", וכן הוא בפס"ז (ברא' לו כד) וי"ו של "ואיה" הוא עיקר בשם כמו "ופסי", וכן הוא דעת מנחם בן סרוק (מעשה אפוד, פרק יג צד 79 והועתק במחברת מנחם צד 76) וז"ל "ומצאתי מנחם בן סרוק שהיה אדם גדול בספרד הקודמים כתב בתשובתו על דונש בן לברט במקום הזה כי הוו"ין כולן חשב נוספות בתחלת המלים ללא ענין על דרך האמת, ועם העיון הטוב אינן נוספות אבל לכולם טעם בענין" עיי"ש שהאריך להביא ראיות ע"ז, וכתב עוד "ואיה וענה אמר (פי' מנחם) כי הוי"ו הא מעקר השם כמו "ויזתא" (אסתר ט ט) "ושתי" (שם א, ט) "ופסי" (במד', יג, יד) אם שבד"ה כתב "איה" הם שני שמות לנקרא אחד", ועיין תשובות תלמידי מנחם ערך "בנס" צד 67, והרש"ד כתב התימה על שאר המפרשים המביאים ראיה שבד"ה כתיב "איה" וכי לא ראו שהשמות משתנים לרוב בספורים הנשנים עיי"ש:

Comment 13

[יג] והרמב"ן ז"ל פי' דעת אונקלס כי ענה זה באו עליו מן האומה הנקראת אימים לפנים, ורצו לגזול ממנו החמורים של צבעון אביו והוא היה במדבר ואין עוזר לו ותמצא ידו להם וניצול מידם ונודע בגבורה הזאת, וע"ז כתב הרש"ד ועם שהרמב"ן יפרש כן לפי דעת אונקלס, נראה שהוא אונקלס אינו מפרש כן מלת מצא, לפי שתרגם דאשכח מלשון מציאה ולא תרגם דנצח עיי"ש, וכן כתב הנתינה לגר "אבל לא ירדתי לסוף דעתו הקדושה, אם גִבָרַיָא כוונתו על האימים למה לא תרגם "אימתני" כלעיל (יד ה) ועוד למה לא תרגם דנָצח עיי"ש, ובפס"ז "וי"א מצא את הימים, הכה את הימים כמו "תמצא ידך לכל אויביך" (תה' כא ט):

Comment 14

[יד] ובג' (חולין עט, א ירושלמי כלאים פ"ח ה"ג) כל שאזניו קטנות אמו סוסיא ואביו חמור, וכל שאזניו גדולות אמו חמורה ואביו סוס:

Comment 15

[טו] ור"ת (תוס' ב"ב דף קטו ב ד"ה "מלמד") כתב, כי ענה אשה היתה כדכתיב "ואהליבמה בת ענה בת צבעון", והא דכתיב הוא ענה בלשון זכר, משום שירשה במקום איה שהיה זכר, שהרי איה אחיו של ענה היה, ולא מצינו שנמנה באלופים, אלא שמע מינה איה מת, וענה נשארה יחידה לאביה, ולהכי מנו לה בבני שעיר החורי יושבי הארץ, וירשה במקום זכר ונמנית באלופיהם:

Comment 16

[טז] טעם ספרו המלכים אשר מלכו בארץ אדום עיין מורה פ"נ מהח' הג', וברדי"א ובפי' הג' רמל"מ בפי' לדה"א א מג:

Comment 17

[יז] והרמב"ן השיג ע"ז, וכתב "ואינו נכון, כי הנבואה למה תזכיר את אלה, ועד איזה זמן תמנה ותפסק בהם, והנכון שכל אלה לפני התורה, ומשלו כאחד, ומה שאמר למקומותם, פי' שהיה כ"א במקומו או שהיה ממשלתם מועט כי שנות רשעים תקצרנה":

Comment 18

[יח] והגאון ר' שלמה יהודא ליב ראפפארט (אגרות שי"ר מכתב א צד, 4, 5) כתב וז"ל "ויפה כתב הראב"ע עליו שספרו ראוי להשרף, מפני שנעשה התורה אצלו עיר פרוצה אין חומה בשבושים הרבים שעשה לו מעצמו", ועוד שם צד 25) "ולא הפליג הראב"ע ז"ל בלשונו באמרו עליו פעם, ופעמים, שראוי להשרף, ולמחברו קרא המהביל, או המבהיל, ושני השמות יאותו לו, כי הוא מהביל בהשערות, גם מבהיל אותן להביאן ממרחקים ובדרכים עקשים ונלוזים", וכן כתב הח' ז"ל בסוף ס' צחות וז"ל "השמר לך ושמור נפשך מאוד שלא תאמין בדברי המדקדק שהזכיר בספרו יותר ממאה מלות ואמר כי כולם צריכים חילוף, חלילה חלילה, כי זה איננו נכון בדברי חול, ואף כי בדברי אלהים חיים, וספרו ראוי להשרף", ועיין (למעלה כ, ב) בקרני אור הערה ד:

Comment 19

[יט] ובעל אהל יוסף ביאר החשבון "כי ת' שנה לגלות מצרים התחילו מתולדות יצחק, ויצחק בן ששים שנה כשנולד עשו, ורז"ל דרשו שיעקב ועשו מתו ביום אחד, והנה חיה עשו קמ"ז שנה, ובניו מלכו רק אחרי מותו, ולצרף קמ"ז עם ס' יהיה ר"ז, לחסר מן ת', וישאר קצ"ג מעת שמת עשו עד יציאת מצרים שהוא עד ימי משה, ושנות מלכי ישראל שהם מלכי שומרון עלו ר"ן (צ"ל רמ"א) שנה, והנה אעפ"י שהי' ט"ז מלכים, ומלכי אדום שמונה, שהם החציה, עלו שנותיהם קרוב מן ר' שנה", וע"ז כתב הרש"ד, ואין לחשבון הזה יסוד ועיקר כלל, כי מנין לו שתיכף בשנת מות עשו המליכו מלך עליהם, אולי היה עוד חמשים או מאה שנה תחת ממשלת האלופים ואח"ז לאיזה סבה (שלא נודע לנו כי לא פורש) הוצרכו להמליך עליהם מלך עיי"ש, ועתה אפרט החשבון מט"ז מלכי ישראל שמלכו רמ"א שנה, א) ירבעם מלך כ"ב, ב) נדב מלך ב', ג) בעשה כ"ד, ד) אלה ב', ה) זמרי שלשה ימים, ו) עמרי י"ב שנים, ז) אחאב כ"ב, ח) יהורם י"ב, ט) אחזיה ב', י) יהוא כ"ח, יא) יהואחז י"ז, יב) יואש ט"ז, יג) ירבעם מ"א, יד) זכריה ששה חדשים, טו) שלום ירח ימים, טז) מנחם יו"ד שנים, יז) פקחיה ב' שנים, יח) פקח כ' שנה, יט) הושע ט' שנים, צא מהם השלשה, זמרי שמלך רק שלשה ימים וזכריה שמלך ששה חדשים ושלום שמלך רק חודש אחד הרי לך ט"ז מלכים שמלכו רמ"א שנה:

Comment 20

[כ] ויוב"ע תרגם "בלעם בר בעור":

Comment 21

[כא] ודעת יונתן שבלעם הוא לבן ארמי וכן תרגם (במד', כב, ה, לא, ח,):

Comment 22

[כב] ורש"ד כתב כי לפי דעת בעל ס' הישר איננו אדומי כדברי הראב"ע רק מאפריקא שהיא דנהבה לדעתו והיה מאנשי חיל אנגיא"ס:

Comment 23

[כג] ונזכרה בעבור שהיתה מפורסמת בעבור מעלותיה, או בעבור ייחוסה:

Comment 24

[כד] ושד"ל השיג עליו, וכתב שאיננו ע"ד לה"ק, כי אז היל"ל ושם אביה מטרד, ושם אמה מי זהב, וכתב אולי מטרד שם אשה, והיא היתה בת מי זהב, או כי מהיטבאל ע"י שהיתה בת מטרד, היתה מזרע מי זהב שהיה מפורסם בימים ההם, והרלב"ג כתב נראה שהיא היתה בת איש ששמו מטרד, וגדל אותה איש שהיה שמו מי זהב, או היה שם אמה מטרד ושם אֵם מטרד מי זהב (כדעת שד"ל שכתב דעת עצמו) והרדי"א כתב, שהיה עשיר גדול עד שבעבור זה נקרא מי זהב שהיה הזהב בביתו כמים, וכן תיוב"ע והירושלמי שמתחלה היה איש עני יגע לפרנסתו וכשהעשיר אח"כ אמר מי זהב ומי כסף ולא היה מחשיבו לכלום, וכן פי' רש"י ז"ל עשיר היה ואין זהב חשוב בעיניו לכלום:

Comment 25

[כה] עיין בנל"ג שכתב שרס"ג הבין כוונת אונקלס מלשון מטהר ומצרף, ומפני שהמים מלבנים מטהרים ומצרפים הזהב נקרא "מי זהב" וכן בתרגום ירושלמי "ברתא דמצרף דהבא" ועיין בלחם ושמלה מה שכתב ע"ז:

Comment 26

[כו] וכן פי' הרלב"ג ועיין בביאור רש"ד מה שכתב בזה:

Chapter 37



Comment 1

[א] וכן פי' הרשב"ם עשו הלך אל ארץ אחרת מפני יעקב אחיו אבל יעקב ישב אצל אביו בארץ מגוריו כי לו משפט הבכורה, ועיין ברמב"ן מה שכתב בזה:

Comment 2

[ב] והנכון כדעת הרשב"ם, כי תולדות ענינו הבנים ובני בנים, אמנם כדרך שמליצת הוא עשו (למעלה לו מג) כולל כל מה ששייך לו ומה שאירע לו, כן אלה תולדות יעקב כולל כל מה שאירע לבני יעקב ואין ספק שאם יאמר אדם, כי כוונת כל הספור הזה להודיע הבנים אשר נולדו ליהודה וליוסף אינו אלא טועה, ואמת הוא כי בספור התולדות הכתוב מגיד ג"כ המאורעות והקורות (שד"ל):

Comment 3

[ג] והנה רש"י והרשב"ם והרמב"ן והרד"ק ורע"ס, כל אחד יפרש עפ"י דרכו ולגודל האריכות לא הביאותים:

Comment 4

[ד] שם "דבה" נגזר מלשון "דובב שפתי ישינים" (ש"ה ז יו"ד) אמנם שם "דבב" הוראתו על מין דבור שאין בו עצמיות ואמיתיות אחר כ"א מה שהוא דבור, והוא ריע של שקר, וכזב, ודומיהם, אלא ששקר וכזב הוא מה שאין לו מציאות כל עיקר, אבל הדבה יש בו קצת ממשות אלא שאינו כמו שיספר אותו המדבר שהוא מספר אותו ע"צ הודאי וההחלטה, כאלו נתאמת לו הענין במופת מוחלט, מין זה הספור יקרא דבה, והמתעסק בספור הדבה כשתהיה כוונתו להלשין יקרא "מביא דבה" וכשתהיה כוונתו לפרסם הדבר לרבים יקרא "מוציא דבה", אמר "ויבא יוסף את דבתם רעה", פי' דבתם שהיתה הדבה נוגעת אליהם, שהיתה מביא אל אביו דבה הנוגעת אל אחיו, והיתה הדבה ההיא ספור מעשים רעים שלהם, והנה לא הי' בלי ספק ממציא עליהם שקרים שלא ראה מהם כל עיקר, אלא שהי' רואה מהם מעשים זרים בעיניו, והיה שופט עליהם שהם רעים, כדמיון חז"ל שראה אותם חותכים מבהמה בעודה מפרכסת, ושופט שאוכלים עי"כ אבר מן החי, שהמעשה בעצמו אמת, אלא שהם לא הי' אוכלין את הנחתך עד שמתה הבהמה, וכדומה לזה שהי' רואה מהם מעשים מסופקים בגנות, והוא היה גוזר שהם מגונים באמת, ושם דבה הנאמר אצל הוצאה להוראת הפרסום, אמר "ויוציאו דבת הארץ", "מוציאי דבת הארץ רעה" (במד' יד לז) (רש"פ):

Comment 5

[ה] וכן בפס"ז "שהי' אומר לו כי בני בלהה ובני זלפה משחיתים את הצאן" וכן פי' רע"ס, ורש"י ז"ל פי', כל רעה שהיה רואה באחיו בני לאה הי' אומר לאביו, והקשה הרמב"ן ע"ז, א"כ בני השפחות הי' אוהבין אותו עיי"ש, ודעת רז"ל (ב"ר פ' פד ילקיט רמז קמ) כי על כולם הוציא דבה:

Comment 6

[ו] וכן פי' רש"י ז"ל, והרמב"ן השיג ע"ז וכתב "הלא נולדו כולם לעת זקנותו", ופי' כי מנהג הזקנים לקחת אחד מבניהם הקטנים להיות עמו לשרתו, והוא נקרא לו בן זקוניו, וע"ז כתב שד"ל, אין להם ענין לכאן, כי הנה ראינו יוסף רועה את אחיו בצאן, א"כ לא היה תמיד אצל אביו, אך קושית שד"ל אינה קושיה, כי הלא ראינו שברעותם הצאן במקום רחוק לא הלך עמם והיה עם אביו, והרדי"א פי' כי בהיותו עם אחיו הבחורים היה נער, ובהיותו אצל אביו הזקן היה בן זקונים הוא לו בשובה ונחת ומתינות כמנהג הזקנים, והרלב"ג כתב, שיוסף היה במדרגת בן זקונים שבא אחר היאוש. ולזה תקשר יותר אהבת אהב בו, וכן היה ענין יוסף כי הוא ליעקב מרחל שהיתה היותר אהובה אצלו אחרי היאוש, ולזה היתה נקשרת אהבתו בו:

Comment 7

[ז] ונקרא יוסף בן זקונים, לפי שאין אהבת בנימין קשורה בלבו של יעקב כאהבתו של יוסף לפי כשילדתו אמו מתה, (חזקוני):

Comment 8

[ח] והרד"ק בשרש "פס" "כתונת פסים רוצה לומר היה מצבעים רבים, שכל פס ממנו היה מצבע בפני עצמו, ותרגום "ככף איש" (מ"א יח, מד) "כפסת ידא", וכן בפי' על התורה, "והיתה הכתונת" עשויה פס אחד מצבע אחד, ופס אחד מצבע אחר כמו כלי מילת שעשוים פסים פסים, והיתה הכתונת נאה, ויוב"ע ות"י תרגמו "פרגוד מצויר", (ובב"ר פ' פד ילקוט רמז קמ) "פסים שהיתה מגעת עד פס ידו", ובפס"ז "שהיתה מגעת על פס ידו, ד"א שהיתה מגעת עד פס רגליו" פי' על שם שהיתה גדולה ומכסה שתי פסותיו, וכתב שד"ל שכן תרגם עקילס, ואורך הבגדים הוא סימן שחרור וגדולה שאינו צריך לעשות מלאכה:

Comment 9

[ט] ורד"ק פי' דברו לשלום, לדבר עמו בדברי שלום אלא בדברי מריבה, והרדי"א פי' ולא יכלו דברו לשלום, כאילו אמר להשיב לו על שלומו שהיה מקדים להם, ודבריו נובעים מתנחומא וישב הוצ' באבער סי' ז "שהיה בא ושואל בשלומם ולא הי' משיבים אותו למה שהיה כך מנהגו שהיה שואל בשלומם", וכן פי' שד"ל ולא יכלו שאת דברו לשלום, ומצאנו לשון שאת נשמט אחר לא יכול כמו אותו לא אוכל (תה' קא ו) פי' לא אוכל שאתו, וכן פה פי', כשהיה מדבר עמהם אפילו דברי שלום לא הי' יכולים שאתו, וכן פי' התוה"מ, ולא יכלו (לסבול) דברו לשלום ר"ל מה שהוא היה מדבר אליהם לשלום, וכן פי' הג' בעל העמ"ד, לא סבלו דברו עמם לשלום:

Comment 10

[י] ואו"ת "הַמָלכו אַתְ מְדַמֵי לְמִמְלַך עַלָנָא, או שולטָן אַתְ סָבִיר לְמִשְלַט בָנָא", וכתב הגרי"ב במיני תרגימא מההבדל שבין את מדמי (שהוראתו רק רעיון ומחשבה לא החלט ממש) ובין את סביר (שהוא החלט גמור, כמו מר סבר שבכל הש"ס) דייק הראב"ע לומר אנחנו נשימך מלך עלינו או את תמשול בנו בחזקה, ועיין בלחם ושמלה מה שהשיג עליו בזה, ועיין עקידה שער כ"ח שכתב שמת"א נראה שיאשימוהו על דמיונותיו המשובשות והגסות שמביאות אותו לחלום כך כמו שאמרו (ברכות נו א) "הרהר כוליה יומא ולאורתא חזי", וכן פי' הרמב"ן ז"ל על "מה החלום הזה", אין זה כי אם גובה לב ונערות שיעלו דברים כאלו על לבבך כענין שנאמר בחלומות "רעיונך על משכבך סליקו":

Comment 11

[יא] ועיין רמב"ן שכתב שרחוק הוא שיהיה רומז לפילגשו, כי כשירד יעקב למצרים כבר מתו בלהה וזלפה, אלא השמש רמז ליעקב, והירח רמז לבני ביתו, וכן פי' הרדי"א, השמש ליעקב והירח לביתו והכוכבים לאחיו, ובמדהנ"ע ריש פ' ויצא שהשמש והירח שניהם מוסבים על יעקב, ועיין עקידה שער לז שהאריך לבאר הענין הזה ברחבה:

Comment 12

[יב] ורש"י ז"ל פי' שמר המתין, וכן פי' ר"י ן' גנאח ור"ש ן' פרחון, (ובב"ר פ' פד) א"ר לוי נטל קולמוס וכתב באיזה יום ובאיזה שעה ובאיזה מקום:

Comment 13

[יג] ובב"ר פ' פד, נהג בו בכבוד כמורא האב על הבן (וגי' הגרד"ל "ולא כמורא האב על הבן" ופי' שיעקב א"ל בלשון כבוד ובקשה "לך נא" ולא דרך גזירה כמורא האב על הבן ובכ"ז מרוב צדקתו וזהירתו בכבוד אביו מיהר לקיים רצונו) ויאמר לו הנני, ודבר זה היה יעקב אבינו זוכר ומעיו מתחתכים עליו יודע שאחיו שונאים אותו, והוא אומר הנני:

Comment 14

[יד] ובתנחומא (וישב סי' ב) זה גבריאל, וכן תיוב"ע, וכן פי' רש"י ז"ל, וכן דעת הרמב"ן:

Comment 15

[טו] ואו"ת "נֵיזַל לדתָן" וכתב הנ"ל "בעברית בא ביו"ד כמו מן דותיים, ובאמת בס' יהודית מצינו עיר שנקרא שמה דתַיִם, ובא ע"מ זוגי, אבל מת"א נראה שלא חילק בין דתַן לדתַיִם (ועיין מ"ב ו יג) ששם נכתב "דתָן":

Comment 16

[טז] וכן ת"א "וחשיבו" ובתרגום "בנכליהם אשר נכלו" (במד' כה יח) תרגם כלשון הכתוב, "בנכליהון די נכילו" וכן להרגו בערמה (שמות כא יד) תרגם בנכילו אולי הוא מפני ההתפעל אשר על דעת המתרגם כפועל מתדמה, וכמו "ויתנכר" (למטה מב ז) שלא הי' באמת נוכלים רק שחשבו אשר הצדק אתם וכפי' רע"ס, ויוב"ע תרגם "ואתייעטו" תרגם לפי הכוונה, וההבדל בין שרש נכל לשרש ערם, כי הערמה היא תחבולה נסתרת שלא ירגיש אותה אפילו האיש הנרמה וההתנכלות היא תחבולה להסתיר מעשה הרע מעיני אחרים זולת המעוול, ולזה בא ויתנכלו בהתפעל, שלא רצו להמיתו בגלוי ויבקשו ערמה שיוכלו להמיתו, ולא יודע כי הם הרוצחים:

Comment 17

[יז] והרמב"ן כתב שם שדרך לשון הקדש שיקרא כל משרת נער, כי בעל השררה הנכבד, הוא האיש והמשרת לו יקרא נער, וכן "גחזי נערו" (מ"ב ד יב):

Comment 18

[יח] אין להכריע איזה מלבוש נקרא כתונת, כי מי יביאנו לראות את המלבושים אשר כבר עשו ולבשו, כי כן נאמר "ועליה כתונת פסים" (ש"ב יג יח) כי כן וגו' מעילים, פעם יכנהו מעיל שעל הבגדים, ופעם הוא חלוק שסמוך לבשר (אוצה"ש שרש כתן):

Comment 19

[יט] ור"מ חפץ פי', שבבוא יוסף אל אחיו שם כתונת הפסים על בשרו מתחת לכתנתו שרצה להסתיר מעיניהם סבת שנאתם, ושם כתנתו הישנה עליה, והם הפשיטוהו שתי הכתנת, כתנתו העליונה והיא הנהוגה, ואח"כ כתונת הפסים אשר עליו, ירצה על בשרו, ולא רצו להטביל כתנת הפסים בדם פן יכיר יעקב בשלמי הרעה הזאת בידעו שנאת אחיו, ע"כ הטבילו את כתונת יוסף הישנה, וכאשר ראה יעקב הכתונת הישנה, ולא החדשה הכירה, וחשב באמת שחיה רעה אכלתהו, ולא שלחו בו אחיו את ידם, ופי' "וישלחו את כתונת הפסים" פי שלחוה והצניעוה, וכתונת יוסף הישנה טבלו בדם השעיר, והביאו אותה בידם אל אביהם, וכן כתב "ויביאו אל אביהם":

Comment 20

[כ] ורש"י ז"ל פי' "כל כנוסי בשמים הרבה קרוי נכאת" וביאורו כי נכאת איננו שם אל מין ממיני הבשמים, אבל היא שם כלל כולל קיבוץ של מיני בשמים הרבה וצרי ולט הם הפרטים, (ובב"ר פ' צא יא) מפרש נכאת שעוה וכן ת"א ור"י ן' גנאח פי' פרי החרוב, ולד"ק הוא כולל כל דבר מזהב ואבן יקרה וכל דבר נחמד ואיננו חרובין ולא שעוה כי מה טעם "ויראם את כל בית נכתה", ושד"ל הביא מי"מ כי המלה משרש "נכת" שענינו "נשך", והוא כל מה שנותנים בפיהם לנשוך לטהר השינים ולהיטיב ריח הפה:

Comment 21

[כא] עיין תוס' הערוך ערך "לטס" מה שכתב רבו מוספיא ע"ז ובערוך השלם ערך "לטס" מה שהעיר ע"ז וברש"י כ"י הביאו הרש"ד, הוא מין עשב מר גדל בארצות החמות בין מיני הדגן, והוא טוב לרפואה:

Comment 22

[כב] ואו"ת "מה ממון מתהנא לנא", וכן פי' רש"י ז"ל כתרגומו, וכתב הנ"ל, ואפשר שפה ערבב ב' פירושים הפי' הא' "מה ממון", והפי' הב' "מתהני לנא" וכן תרגם יוב"ע "מַה הַנְיַית מָמון יְהִי לָן" ור"י ן' גנאח פי', בצע אהבת קבוץ הממון בחמס ובעושק, וכן פי' הרד"ק, ענין חמדה ועושק, וכן כתב רוו"ה עיקר בצע הוא ממון של איסור ורובו שנפש תלויה בו, ואמר "כן ארחות כל בוצע בצע את נפש בעליו של אותו בצע יקח", ועיין (שמות יח כא) בפי' הח' ז"ל ובביאורי שם על "שונאי בצע":

Comment 23

[כג] וכן פי' הרד"ק שם (שופ' ח כד) "מדינים הם ישמעאלים, כי בני קטורה הם, וקטורה היא הגר", ובפי' על התורה כתב, ואם קטורה זו הגר, הנה בני ישמעאל ובני קטורה אחים, ואם אינה הגר כלם הי' בני אברהם, והתחתנו המשפחות אלה עם אלה כי קרובים הי' וכן פי' שם הרלב"ג, וכן פי' הרשב"ם כי שניהם אחד הם לפי הפשט, וכן הרדי"א והעקידה הסכימו להח' ז"ל, ועיין רמב"ן שהשיג על הח' ז"ל בזה, וכתב כי המדינים אינם ישמעאלים, והרש"ד טען עליו בזה עיי"ש:

Comment 24

[כד] עיין יהל אור, והרלב"ג פי' ויבך אותו אביו, כי לא בכו זולתו מבניו ובנותיו עמו כי כולם היו שונאים אותו, וכן כתב הרדי"א שלענין נחמה הי' לו רבים מנחמים, אבל לא לענין הבכיה שאביו לבדו בכה אותו, כי אחיו ונשיהם לא הי' עוזרים בבכיה וזהו ויבך אותו אביו:

Comment 25

[כה] ובב"ר (פ' פד) "אין אדם נמנע מלקרא לחתנו בנו ולכלתו בתו" ודעתם כי אמר בנותיו לכלול גם כלותיו שנקראו ג"כ בנות דרך חבה, וכן אמרה נעמי לכלותיה "שבנה בנותי" (רות א יא) כי לדעת אונקלס (במד' כו מו) לא היתה סרח בת בנו כי היתה בת אשת בנו כאשר הביא שם הרמב"ן ז"ל נוסח ת"א "ושום בת אתת אשר שרח" ע"כ אמרו ז"ל, שיאמר על כלותיו, וכן תיוב"ע "וכל נְשַי בְנוי" (ופדר"א פ' לו ולח) דרשו על בת דינה, ושד"ל פי' כי בנות אחרות נולדו ליעקב ככתוב (למטה מו ז) בנותיו ובנות בניו אתו, ולא הזכיר רק דינה מפני המאורע, ולא נכנסו בכלל השבעים נפש, כי נישאו לבני אחיהן ולבני דודיהן כיוכבד שנישאת לעמרם והנה כתוב לבד מנשי בני יעקב (למטה מו כו) לפיכך לא נמנו, רק דינה ושרח שנמנו נראה שהיו פנויות (ועיין למטה מו יו"ד הערה ג):

Comment 26

[כו] ובתנחומא (ויגש אות ט) מהו כי ארד אל בני (אבל לשאולה, אמר אני מת עם מיתת הרשעים לעוה"ב שהבטחני הקב"ה על י"ב שבטים והרי נטרף אחד מהן, שמא לא זכיתי בהן ואני מת בשני עולמות לכך אמר כי ארד וגו', וכן (במדרש אגדה לז לה) אמר יעקב לפני הקב"ה תן לי אות שלא ארד לשאול, אמר לו הקב"ה סימן זה יהי' בידיך שלא ימות אחד מבניך בימיך, וע"כ אמר כי ארד וגו' וכן הוא בפס"ז וכן הוא ברש"י על התורה, והח' ז"ל פי' לפי פשוטו, וכן פי' רש"י ז"ל "כפשוטו לשון קבר הוא", והדרש תדרש:

Comment 27

[כז] וכן תרגם יוב"ע וירושלמי "רַב סַפוקלַטורְיָא" והוא בלשון רומי הממונא על הריגת בני אדם וכן בשבת קח סע"א "ואחד הרגו אספקלטר", וכן בספרי בהעלותך פ' צא "אמר לספקלטור הרגני, וכן פי' הרלב"ג שהיה ממונה לצוות להרוג האנשים, ולהגיע להם העונש הראוי על מרים, ולזה תמצא שהוא שם מעצמו יוסף בבית הסהר, כי היא היה שליט ע"ז, וכן דעת הרמב"ן שהסכים לת"א, ורש"י ז"ל פי' שוחטי בהמות המלך, והרד"ק בשרשים שרש "טבח" הביא כולם תחת ענין אחד שהוא הזביחה קצתם זביחת הבהמות וקצתם זביחת בני אדם, ור"י ן' גנאח בשרשיו שרש "טבח" חלק בהם מה שהוא לענין זבח, ומה שהוא לענין בישול, ודמה אותם ללשון הערב שאומר למבשל הבשר עב"ך והחי"ת בעברי כ"ף בערבי, והרמבמ"ן כתב, כי המנהג מלפנים בארצות ההם שהאנשים השומרים ראש המלך הי' ג"כ ממונים על הריגת בני אדם מחויבי מיתה:

Chapter 38



Comment 1

[א] וכן הוא בפס"ז (ברא' לח ב) שזה המעשה היה קודם המכירה, וכן בתוספות על התורה הובא מר' אברהם בעזאל כי האי וירד היה קודם המכירה, ודעת רז"ל (תנחומא א ויגש אות ט, תשא אות כב, תנחומא ב וישב אות ח, ב"ר פ' פה, שמ"ר פמ"ב ילקוט ברא' רמז קמד מדרש אגדה ברא' לח א) שהיה באותו הזמן שנמכר יוסף למצרים וכן הוא בסדר עולם פ"ב "יוסף פירש מיעקב אביו שלא שמשו כ"ב שנה, בתוך אלו השנים נשא יהודה את בת שוע, שנאמר ויהי בעת ההיא וירד וכו'" עיי"ש וכן דעת רש"י ז"ל וכן פי' הרד"ק והרדי"א ורע"ס והחזקוני והח' ז"ל ישיג ע"ז ודעתו שזה המעשה היה קודם המכרו, כי רע בעיניו הלחץ הזה לומר שנשאו ער ואונן ופרץ בהיותם בני ז', ופרץ הוליד בנים תיכף אחר שנה לנשואיו, כי אמר שאיננו ראוי להוליד עד שיהיה בן י"ב שנה:

Comment 2

[ב] ודעת רז"ל, כי כלב בן יפונה וכלב בן חצרון הוא איש אחד בשני שמות, ואעפ"י שלא נזכר בצלאל בבני כלב בן יפונה, רק בבני כלב בן חצרון הכל אחד, ודעתם שבדורות הראשונים הי' מולידים בני שמונה שנים ועיין (תמורה טז א) וברא"ם סוף ויקהל ד"ה "חור בנה של מרים היה" שהאריך בזה אחר שהעתיק דברי הח' ז"ל:

Comment 3

[ג] וכן הוא בג' (פסחים נ א, ב"ר פ' פה ילקוט רמז קמה) וכן פי' רש"י ז"ל, והרשב"ם והרמב"ן והרד"ק והרלב"ג והרדי"א, והיה סוחר משאר האומות והתגורר שם, ובעבור שהי' יושבי ארץ כנען בעת ההיא מפורסמים בסחורה הושאל שם כנעני על כל תגר, כי בני יעקב הי' נזהרים מלהתחתן עם בנות כנען כמו האבות:

Comment 4

[ד] ועיין (למטה מו י) בפ' "ושאול בן הכנענית" בפי' הח' ז"ל וז"ל "לעד כי נשי השבטים הי' ארמיות ומצריות ואדומיות ומדיניות, והזכיר זו לבדה בעבור שעשה שמעון שלא כהוגן לקחת כנענית ועל זה הדבר הזכיר מות ער ואונן בעבור היותם בני כנענית", ודעתו ששוע היה כנעני ממש מבני כנען, וכן רז"ל נחלקו בדבר אמרו (ב"ר פ' פד) "ר' נחמיה אומר כנעניות הי' ר' יהודה אומר לאחיותיהם נשאו השבטים, וכדעת ר' נחמיה הובא בתנחומא א ובתנחומא ב (במד' אות יב) שציוה יעקב לבניו ולא יגע אדם אחר במטתי, ולא אחד מן המצרים, ולא אחד מבניכם מפני שיש בכם (ובתנחומא ב "בהם" והיא יותר נכונה, ור"ל בני בניו וכן הרמב"ן ז"ל כתב שבנוסחאות שלנו בב"ר מצינו בכולן "א' מבני בניכם שיש בהם מבנות כנען") שנשא מבנות כנען", וכן הוא בבמד"ר פ' ב "מפני שאתם נטלתם מבנות כנען", וכדעת ר' יהודה הובא בפדר"א פ' ל"ט שכתב "כל זרעו של יעקב לקחו אחיותיהם ושאר בשרם" (וכתב הגרד"ל נראה ר"ל אעפ"י שהי' שארי בשרם מן האם שוודאי היתה אסורה לבני נח) והטור על התורה פי' שלדעת ר' יהודה צריך לומר שששה בני לאה נשאו ששה תאומות מאחרות, וששה מאחרים נשאו ששה תאומות של בני לאה, כי בן נח מוזהר באחותו מן האם, ועיין (רש"י למטה נ יג) ע"פ "וישאו אותו בניו":

Comment 5

[ה] וכתב החזקוני, כי לשון יבם ויבמה הם מתיבות המשמשות בנין וסתירה כמו "פארות" (יחז' יז ו) "תפאר" (דבר', כז ד) "מסעף פארה" (ישעי' י לג), "בסעיפותיו קננו" (יחז' לא ו), כלומר הסר ממנה היבום להיות לך לאשה, וכן כתב רא"ב בנימוקיו כי לשון יבם ויבמה יש לפרש היפך הפעולה על דרך "תבואתי תשרש" (איוב לא יב) ופי' ויבם אותה עשה שלא תהיה עוד לה יבם:

Comment 6

[ו] עיין יהל אור וכן הוא בפס"ז (ברא' לח ח) "מיכן תשובה לאומרים כי ישבו אחים יחדו (דברים כה ה) אל הקרובים, שהרי ער ואונן אחים מאב הי', ולמדנו ייבום מיהודה, מה כאן באחיה ממש, אף להלן באחיה ממש, ברוך שבחר בדברי חכמים":

Comment 7

[ז] והמורה בפ' מט מהח' השלישי כתב כי טעם הייבום, כי היה מנהג קודם מ"ת, והשאירתו התורה, וכן כתב הרד"ק, נראה כי הדבר של יבום היה משפט הקדמונים קודם שנתנה תורה, ועיין רמב"ן מה שביאר ע"ז, וכתב כי היא סוד גדול מסודות התורה, וכתב החזקוני, קודם מ"ת כל הקרובין מייבמין ואפילו אביו של מת, וכיון שלא יבם "שלה" על יהודה ליבם, וכשנתנה תורה נתחדשה הלכה שלא ליבם אלא אחיו מן האב, ואעפי"כ, אם אין אחים נהגו ליבם בכשרים קרובים לה, וא"כ עשתה בהיתר מה שעשתה, כמו שעשה בועז לרות גם אחר מ"ת:

Comment 8

[ח] עיין יהל אור, וכן פי' רש"י ז"ל "הבן יקרא על שם המת", וביאר שד"ל דעת רש"י ז"ל, שאין הכוונה שהי' קוראים אותו באותו שם שהיה נקרא המת, אך הכוונה שהיה נחשב כאלו הוא בנו של מת פי' בנו של ער, אעפ"י שבאמת היא אביו אונן, וכתב, והרבה יש לתמוה על הרמב"ן ז"ל שתפש על רש"י ולא דקדק, כי נקרא בשם המת לחוד, ונקרא על שם המת לחוד, והרא"ם תמה גם הוא על הרמב"ן ז"ל ולא דקדק בלשון רש"י ז"ל במליצת "על שם", ומהרש"ד העתיק דברי הרמב"ן ולא העיר עליהם מאומה גם יש"ר כתב "לא שהבן יקרא על שם המת", ולא הבין, והיל"ל לא שהבן יקרא בשם המת, עכ"ל, ועיין הכוה"ק שגם הוא הבין בלשון רש"י ז"ל כשד"ל, ויתמה ג"כ על הרמב"ן ועל הרא"ם שהסבו כוונת רש"י ז"ל לדעה שאינה מובן בלשונו, וכן פי' דעת הח' ז"ל:

Comment 9

[ט] וכן הוא (ב"ר פ' פה, ילקוט רמז קמה) שהיה חורש בגנות ומערה לאשפות, פי' דש מבפנים, וזורה מבחוץ:

Comment 10

[י] ואם כי כן הוא דעת חז"ל (יבמות לד ב) ותמר היתה עוד בתולה כשבא יהודה אליה, עיין במהרש"א שם ד"ה "כמעשה" שיקשה ג"כ מנא להו למימר דהוי נמי בער ואונן ששמשו שלא כדרכם, עד שהוכרחו מזה למימר ולדחוק דתמר בביאה ראשונה איעברה, אלא שמיעכה באצבעה, ואולי איזה סמך היה להם מתוך הכתוב למימר הכי:

Comment 11

[יא] ורלב"ג פי', ותתעלף הוא ענין כסוי והקפה, ר"ל שכבר הקיפה הצעיף סביב ראשה היקף אחר היקף, עד שנשלם לה כסוי פניה באופן שמכסות פניהם הנשים בצעיף:

Comment 12

[יב] וכן פי' הרד"ק ענין העטוף והכסוי, וכן תרגם יוב"ע "וְאַעַטְפַת", ואו"ת "וְאִתַקְנַת", ואולי כן הוא לאונקלס בלשון תיקון כמו שתרגם "ויאפד לו בו" (ויקרא ח ז) ותקן, או הוא כמו שפי' הנל"ג לשון סדור בגדים, לא כהח' ז"ל ולא כרש"י:

Comment 13

[יג] עיין יהל אור, ולפלא על הרשב"ם שכתב "והמפרשים שם עיר טועה", הלא היא דעת ר' חנין ושד"ל פי' ג"כ שהוא שם מקום, וכתב ומה שהקשה רשב"ם כי כתוב (למטה פ' כא) בָעינים בקמץ להורות על ה"א הידיעה, א"כ איננו שם פרטי, לא יקשה כלל, כי ביהושע טו לד מצאנו "הָעינם" בה"א והוא בלא ספק שם עיר ואפשר שנקראת העיר "עינים" ע"ש שני מעינות מים, ולפיכך היתה מקבלת ה"א הידיעה:

Comment 14

[יד] עיין מנחת כהן שיפרש, כי נחלפו אותיות <b>תַפֻחַ</b> הנזכר (יהושע טו לד) אל <b>פתח,</b> ויהיה פתח עינים ממש "תפח ועינם" והיוד נשמטת לפעמים:

Comment 15

[טו] ויו"ת כי כסתה מלשון כעס "ארום כעיסת אפין הות בביתא דיהודה, ולא הוה יהודה רחים יָתָה", והעקידה וכן הרדי"א פי' באופן אחד, כי עלתה בדעתה לעשות זאת, אולי תשא חן וחסד לפניו, ויצוה אותה ללכת עמהם לצאן, ושם מתוך השמחה יתאוה אותה לאשה, אבל הענין נמשך באופן אחר:

Comment 16

[טז] ובב"ר (פ' פ"ה) "בקש לעבור וזימן לו הקב"ה מלאך שהוא ממונה על התאוה אמר לו יהודה היכן אתה הולך מהיכן מלכים עומדים, מהיכן גדולים עומדים":

Comment 17

[יז] עיין יהל אור והרמב"ן השיג ע"ז, ודעתו כי היה בידו סודר קטן שהיא קצר כפתיל שיעטוף בו הראש ונקרא פתיל בעבור שהוא קצר כפתיל, והרא"ש ז"ל פי' כי שמלות הישמעאלים הי' להם פתילים וציצית בהם, לא למצוה, אבל לסימן, ואותו הפתיל היה לכל אחד בסימן למשפחתו בד' כנפות כסותו כמו שעושים בדגל, שכל שר יש לו בדגלו גוון נבדל להכרת שררתו, וכל אנשיו יהי' להם על בגדיהם אותו הגוון בפתיל שלו, ולהיותו דבר לסימן בקשה אותו, וכן החותם והמטה, וע"ש שהפתיל קשור בשמלה ת"א "שושיפך", והאות שאח"כ נאמר הפתילים לשון רבים, ואם פי' שמלה, הרי נתן לה שמלות רבות (וכקושיות הרמב"ן ז"ל), והרדי"א פי' שהפתילים הוא הסודר שבידו לנקות את פיו שיש בקצהו פתילים, ובפסיקתא זוטרתא (ברא' לח יח) "פשטיה דקרא חותמך שהיה חותם בו את הצאן, פתילך שהיה קושר בה את הצאן, ומטך שאוחז בו את הצאן, שכן עושים הרועים, קושרים חבל בראש המטה, והוא ענוב ונכנס בראשו של כבש, והוא מושך, והעניבה מתקשרת ונאחזת הצאן", והחזקוני פי' חותמך לחתום הקשרים של צמר, ופתילך לקשור הצמר, ומטך לישען עליו, ומחכם צרפתי (חצי מנשה) חותמך, יהודה היה נושא עמו סיקרא לחתום הבהמות, ופתיל לקשרם, ומטה להנהיגם:

Comment 18

[יח] והמורה בפמ"ט מהח' השלישי כתב "ומאמר יהודה תקח לה פן נהיה לבוז מלמד אותנו שעניני המשגל כולם, ואפילו המותר מהם הוא בושת עלינו לדבר בו, וראוי לשתוק ממנו ולהסתירו ואפילו אם יגרום הפסד ממון, כמו שתראה יהודה עשה באמרו טוב שנפסיד וישאר לה מה שבידה משנתפרסם לבקש ונוסיף בשת":

Comment 19

[יט] והרד"ק כתב משלש שם, והכ"ף הוא כ"ף השיעור ככ"ף "כעשרים איש" (ש"א יד יד) והדומים לו, ובפי' (לש"א כה לח) ע"פ "ויהי כעשרת הימים" הכ"ף הוא הכ"ף האמיתית ר"ל לעשרת הימים, וכן כמשלש חדשים ר"ל למשלש חדשים, וכתב הרש"ד והנכון כמו שכתב במכלל שהוא כ"ף השיעור והקירוב, ותורה כי אין השיעור או המנין והמספר מדוקדק ומצומצם רק קרוב לו:

Comment 20

[כ] ורש"י ז"ל פי' י"א לא הוסיף, וי"א לא פסק, וכתב הרד"ק מצאנו בתרגום שתי נוסחאות, יש נוסחא "ולא אוסיף עוד למדעא", ויש נוסחא "ולא פסק עוד מלמדעא", (ועיין סוטה יו"ד ב) מאמר שמואל סבא וכו', כיון שידעה שוב לא פסק ממנה, ועיין ברשב"ם שכתב "אם אתה מפרשו לא פסק לא הי' לו לכתוב "לדעתה" אלא "מלדעתה", (כן הגיה הרש"ד בביאורו) והחזקוני פי' "לא הי' לו לכתוב לדעתה אלא מדעתו"

Comment 21

[כא] כמשיב ידו" היה כמו משיב ידו, לא משיב באמת, כי לא בפעולת הולד נעשה כן, רק בפעולת הכח הדוחה שדחה את אחיו לחוץ, והוסג אחור זה עם ידו (רע"ס) "כמשיב ידו" השיעור שאדם יכול להשיב ידו, שאם היה חוזר אל הילד היה לו לומר "ויהי כאשר השיב ידו" (טור עה"ת):

Comment 22

[כב] עיין ברמב"ן ז"ל מה שכתב ע"ז, וכן בעל הכוה"ק ימאן בפי' הזה וכתב "אמת שהנגינה מסכמת לפי' הראב"ע כי הושם טפחא במלת "מה פרצת" וחובר "עליך" במונח אתנחתא, אבל אין לשון המקרא מיושב היטיב לדבריו" עיי"ש, ויוב"ע תרגם ג"כ כדעת בעל הטעמים, אך הוא פי' בדרך הדרש:

Comment 23

[כג] וכן הוא (ב"ר פ' פה) כל הפורצין ממך עומדין שנאמר "עלה הפורץ לפניהם" (מיכה ב יג):

Comment 24

[כד] וקרוב לזה תרגם אונקלס "מָה תְקוף סַגי עֲלָך לְמִתְקָף" פי' מה תוקף גדול אתה עתיד להיות תקיף, וכתב שד"ל שכוונת אונקלס על שיצא ממנו דוד כמפורש בתרגום ירושלמי, ועיין לחם ושמלה, ונתל"ג, שהם הסבו דעת אונקלס לכוונה אחרת, וכתבו, שאונקלס הפך הלשון כאלו אמר מה פרץ פרצת עליך, ולשון "תקוף סגי" הוא תרגום לשון פרץ, ולשון "עלך למתקף" הוא תרגום לשון "פרצת" שהוא עבר במקום עתיד, וענינו כמו מה פרץ תפרוץ, מה היה לך לפרוץ, ולא כהנחת בעל הטעמים ולא כפי' הח' ז"ל:

Chapter 39



Comment 1

[א] וכן הוא (ב"ר פ' פו) לשון נקי וכן תיוב"ע:

Comment 2

[ב] עיין (סנהד' צג ב) ע"פ "והי' סריסים בהיכל מלך בבל" (ישעי' לט ז) "רב אמר סריסים ממש ור' חנינא אמר שנסתרסה ע"ז בימיהם", ופי' רש"י ז"ל שכן "דרכן של מלכים לסרס את האדם כדי שלא ישא אשה ויהא פנוי לעבודת המלך" ועל פוטיפר אמרו שהיה סריס בצים ולא סריס הגיד לפיכך היתה לו אשה, והביאור ע"ז עיין (קדושין כה א), ועיין רמב"ן (למטה בפ' יט):

Comment 3

[ג] וכתב ע"ז הרמב"ן "ואפשר שהוא כן" וכן כתב הרד"ק "לא היה מסתכל ונזקק לשום דבר שהיה לו אלא היה הכל מטיל עליו, ומה שיעשה הוא יהיה עשוי, לבד מענין מאכלו שלא היה עוזב בידו לפי שהיה מעם אחר":

Comment 4

[ד] ובב"ר (פ' פו) זרוק חוטרא לארעא ועל עיקרא נפיק" שנאמר ורחל היתה יפת תואר ויפת מראה" ועיין בפי' הרמב"ן (שמות ו כג) ובפי' הח' ז"ל (דבר' כא יח):

Comment 5

[ה] ובג' (יומא לה ב, סוטה ג ב, ב"ר פ' פז) לשכב אצלה בעוה"ז, להיות עמה בעוה"ב, שהעבירה קשורה בו ככלב:

Comment 6

[ו] והרלב"ג פי' לשכב אצלה לתשמיש, להיות עמה בזולת תשמיש, והרדי"א פי', שמנהגן היה שהגברת יושבת כמנהג הגבירות במצע שש ומשי על הארץ, והשרים כשיבואו לדבר עמהן, ישכבו עליהן על אותן המצעות ושם ידברו עמהן, והנה היא היתה אומר ליוסף שישכב על המצע ההיא אצלה לשתדבר עמו, והוא לא רצה להתקרב אצלה, וזהו אמרו, ולא שמע אליה לשכב אצלה להיות עמה:

Comment 7

[ז] והרד"ק פי' כהיום הזה, יום אחד כמו הזה שהפצירה בו מאוד נשכב אצלה, ורלב"ג פי' כהיום הזה שהחלה לדבר לו זה מהשנה האחרת או מהשבוע האחרת (כדעת הח' ז"ל הבאתי למעלה) ורש"ד כתב יום בין הימים, אירע בין הימים יום שאין איש בבית, ושד"ל כתב "יום כשאר הימים שלא היה יום מיוחד, אלא יום שהוא דומה לכל יום ויום שבכל יום נוכל לומר עליו כהיום הזה", ובדרז"ל (ב"ר פ' פז, פסיקתא רבתי פ"ו פסקא "ותשלם כל המלאכה" ובריש מדרש חזית) "ר' יהודה אומר יום ניבול של נילוס היה", (ובתנחומא וישב סי' ט) "יום זבוח של נילוס היה" וכתב הרא"ם דייקו זה מדכתיב כהיום הזה, כלומר כהיום הזה הראוי לזה הפועל, וכן הוא בפס"ז (ברא' לט יא) שכן דרך נילוס מתגדל והולך, המלך והשרים הולכים לשמוח בנהר, והוא להם כיום איד של עכו"ם, ובג' (סוטה, לו ב) יום חגם היה, והלכו כלום לבית עכו"ם שלהם, וכן פי' רש"י ז"ל כאילו אמר ויהי כבוא יום ידוע ומיוחד והכ"ף הוא להשערת הזמן וכן פי' רוו"ה:

Comment 8

[ח] כל מלאכה בתורה עשיה סמוכה לה, חוץ מאותן שהם רכוש, וכל דבר ששוהין עליו בעשייתו, בין רב, בין מעט "יקרא מלאכה בעברי, ומעשה מסוים כעבודת קרקע. וכיוצא קרוי מלאכת עבודה, וכאן אמר שבא לפקח על עסקיו, שמלאכת עבודת עבד לא הוטל עליו (רוו"ה):

Comment 9

[ט] ועיין תוס' (סוטה לו ב) ד"ה "באותה שעה" ואם כי דברים תנחומא סותרים זה את זה שמתחילה אמר "שלא מצא עצמו איש" ואח"ז אמר "שראה דמות דיוקנו של אביו" וכו' עיין בעץ יוסף, שהביא מבעל "מגלה עמוקות" שפי' שלא מצא עצמו במדריגת איש אם יעשה כזאת אלא במדריגת בהמה עיי"ש:

Comment 10

[י] והרד"ק פי' שנקרא כן בעבור שהוא עגול דמות הסהר כמו "אגן הסהר" (ש"ה ז ג) עושים מגדל עגול לא מרובע בעל פנות, והוא חזק ביותר, ועיין רמב"ן מה שכתב ע"ז, ועיין שרשי לבנון שרש "סהר" שמפרש שהיה סהר בית אליל עיי"ש:

Chapter 40



Comment 1

[א] ובב"ר (פ' פח) שר המשקים זבוב נמצא בתוך פיילין פוטירין שלו, שר האופים צרור נמצא בתוך גלוסקיא שלו, וכן פי' רש"י ז"ל, ובפסיקתא זיטרתא הגי' "בתוך פיילי פושרין שלו", וכתב שד"ל שברש"י כ"י שבידו הגי' "פושרין", ועיין חזקוני שכתב שהגי' האמיתית "פוטירין ועיין בהערות ותקונים לפס"ז מהח' רש"ב, וכן פי' הרלב"ג שנמצא במלאכתם חטא ושגגה שלא היתה מתוקנת כהוגן להביאה אל המלך:

Comment 2

[ב] וביאור מלת "סריס" פה, או"ת "רברבנוהי" וכן תיוב"ע וכל עבדי המלך בארצות המזרח נקראו סריסים על שם רובם, כי באותן הארצות רוב משרתי המלך המה מסורסים, והי' בהם אנשים בלתי מסורסים ולהם נשים, שנאמר "לפוטיפר סריס פרעה" (למעלה לז לו) והיה לו בת אסנת, והרמב"ן ז"ל פי' פה סריס ממש, שהי' סריסים, בעבור כי הי' משקים ואופים גם בבית הנשים אשר בבית המלך ע"כ היו מסרסים אותם:

Comment 3

[ג] עיין יהל אור, וכן פי' הרד"ק, וכן כתב רא"ב בנימוקיו "ולא נמצא זה הלשון רק בפתרון החלומות והוא כמו פשרון, והתי"ו והשי"ן מתחלפים כמו "חרושה על לוח לבם" (ירמי' יז א) כמו חרותה, מן "חרות על הלוחות" (שמות לב טז) או הוא בחילוף אותיות פשר כמו פרש, ופי' רש"י לדה"י ודניאל פעמים רבות פתרון תחת פירוש, וכתב המעמר "וזה אות כי הנחת פתר לא על החלום לבד הוא":

Comment 4

[ד] ולדעת רז"ל (ברכות נה ב, ב"ר פ' פ"ח, ורש"י על התורה) כל אחד חלם חלומו ופתרון חבירו:

Comment 5

[ה] וכן פי' הרלב"ג, ר"ל שלא אזיק לכם אם אפתור לכם חלומותיכם לטוב או לרע, כי אם לשם ית' לבד יהיה הפתרון, והוא יודע מה שהורה עליו זה החלום ממה שיקרה בעתיד":

Comment 6

[ו] המצירים קודם זמן המלך פסאמעטיכוס לא הי' שותים יין, ואף לא הי' מנסכים אותו לאלהיהם, כי אמרו שהוא המצאת טיפאן הוא השטן, אך העשירים הי' שותים מיץ הענבים הלחים:

Comment 7

[ז] עיין יהל אור וכן כתב הרלב"ג, כי אין הרצון בזה שישחוט אותם בתוך כוס פרעה, כי אין זה ראוי לשום אדם, ואף אם היה פחות מאוד, אבל הרצון בזה שישחוט אותם בתוך כלי אחת לתכלית שיושם המשקה ההוא אל תוך כוס פרעה", והנה לשון שחיטה הוא מענין סחיטה שנסחט הדם ע"י שחיטה, וכן אז"ל (נדה יג א) אל תקרי שוחטי הילדים, אלא סוחטי הילדים:

Comment 8

[ח] השכיל יוסף בחלום וראה כי המעשה הזה יהיה מהיר מאוד כי באותה שעה פרחה ועלתה נצה והבשילו ענבים ועשה היין לפיכך לקח הזמן המועט ואמר ימים ולא חדשים ולא שנים (רד"ק) וכן פי' הרמב"ן והרלב"ג, לפי שראה השריגים והסלים שוים כאחד, ואין זה כי אם בימים בלבד. שהרי החדשים לא תמצא בכל השנה שלשה חדשים שוים לגמרי, אבל משתנים ומתחלפים מזרע לקציר, מקור לחום ומקיץ לחורף, ולא תמצאם שוים כי אם בימים, וע"ש ההשוואה הנמצאת בג' ימים, לכך ראה לפתור להם פתרון ימים, ואמר ג' ימים הם (רב"ח) מה ששאל הראב"ע מי הגיד ליוסף שהם שלשת ימים ולא שלש חדשים או שנים, אני אשיבך מלין שרוה"ק היה מישר את יוסף במה שפתר, לא כחו המשער לבד (רדי"א):

Comment 9

[ט] ואו"ת (למטה פ כ) על "יום הלדת" "יומָא בֵית-וַלְדָא" וכתב הנל"ג "משמע שסובר כמ"ש הראב"ע שהמלכה היתה הרה עיי"ש ועיין למטה הערה יד:

Comment 10

[י] ובכוונה אמר יוסף בזה הלשון כמו שאמר לשר האופים "ישא פרעה את ראשך מעליך" להורותם כי לאלהים פתרונים, שאף שחלומותיהם שוים בפרטיהם זה נפתר לטובה וזה לרעה:

Comment 11

[יא] ידועה היתה משפחת העברים שהם האבות שהי' גרים בארץ כנען לפיכך יחס הארץ אליהם:

Comment 12

[יב] ורש"י ז"ל והרשב"ם פי' חרי מענין נקבים, ושרשו "חור", וכן פי' הרד"ק בשרשים שרש "חור", וכן פי' בפי' על התורה, כי הסלים הי' עשוים משבטים קלופים חרים חרים, (ובירושלמי פ"ב דביצה ה"ו) חרי מענין חררה, שהיא עוגת רצפים והי' בשני הסלות חררות, ובעליון מכל מאכל פרעה בדבר הלחם שהוא מעשה אופה לעשות מינים רבים מן הבצק, אפוים בתנור או במחבת", ויהיה לפי"ז חרי משרש "חרר", ועיין רד"ק בשרשיו שרש "חרר":

Comment 13

[יג] ור"י ן' גנאח והרד"ק פי' בסוף שלש מהזמן הזה, וכן ת"א ויוב"ע בסוף תלתא יומין:

Comment 14

[יד] ואו"ת "יומא ביתי=ולדא" עיין נל"ג ולחם ושמלה מה שכתבו ע"ז וכתב בס' "יאר" "נראה לפרשו כמה דאת אמר בית האבל, בית המשתה, בית חתנות, בית הארוסין, לבי שבוע הבן, לבי ישוע הבן, כן קורין למשתה שהי' עושים ביום הלידה, "בית ולדא" כלומר שנולד ולד לפרעה, או שנולד בו פרעה, וזהו יום הלידה שארז"ל "הא ביה והא בבריה" בפ"ק דע"ז", ויוב"ע תרגם יום "גְנוסָא דפרעה" פי' יום היחוס שלו והוא יום שנולד בו, עיין מקורי רש"י: <small>שייך לקמן</small>

Comment 15

[טו] עיין "יהל אור" ודבריו נובעין מהעקידה (וישב מקץ שער כט) וז"ל "ירצה הטעם למה שראיתי לגזור על אמיתת זה הענין כי ידעתיך איש חיל שר וחשוב בעיני המלך עד שידעתי שאם זכרתני אתך בתורת סימן ורושם זכרון באחד מהדברים שייטיב לך לעשות אותו אות זכרון בחותמך או בלבושך אז תוכל לעשות עמי חסד שתזכירני אל פרעה והוצאתני וגו', ואמר זה לפי שהזכרון הוא מהכחות הטבעיים אשר אין אדם שליט עליו, ואם ישכח מה יש לו לעשות, ולזה יש לו להעזר בתחבולה וכו', ואמר הכתוב ולא זכר שר המשקים את יוסף, ירצה שלא שם לו סימן לזכרון כמו שאמר לו "כי אם זכרתני אתך", ולזה וישכחהו", ודעת רז"ל (ב"ר פ' פח) שעשה פעולות שיזכור ולא הועיל לו וז"ל שם "כל היום היה מתנה תנאים ומלאך בא והופכן, וקושר קשרים ומלאך בא ומתירן", פי' היה מתנה תנאים להזכיר את יוסף וקישר קשרים לסימן להזכירו מיד והמלאך התירן כדי שימשך הזמן עוד שנתים ימים (ולא כמו שפי' המ"כ והפי' המיוחס לרש"י ז"ל) ועיין ביפה תואר, ובפי' מהרז"ו ובחידושי הרש"ש והנה לדעת הח' ז"ל הזכירה בפה והביא ראיה מן "ומשא ד' לא תזכרו עוד" ומן

Chapter 41



Comment 1

[א] ובג' (תמורה יד סע"ב וטו רע"א) שאלו "ארבעים שנה למאן", ואמרו שם מקץ ארבעים שנה ששאלו להם מלך, דתניא אותה שנה ששאלו להם מלך, אותה שנה עשירית של שמואל היתה. עשר שנים מלך שמואל בעצמו, שנה אחת שמלך שאול ושמואל, ושתים שמלך שאול בעצמו ושלשים ושבע שמלך דוד", וכן הוא הגי' בסד"ע שלנו פ' יד, ועיין רש"י שם שמביא מסד"ע "שלשים ושש למלכות דוד", ובתוס' שם ד"ה "ושלשים" מביא הגי' מסד"ע "שלשים וחמש". ובהגהות הגר"א על הש"ס פי' ל"ז הוא לפי הגי' הראשונה, ול"ו הוא כגי' הסד"ע, ולזה הסכים רש"י ז"ל, וכן בהגהות הגר"א לסד"ע יגרוס "שלשים ושש", ואמר הכתוב זמן זה במרד אבישלום, כלומר כי לקץ ארבעים שנה ששאלו להם ישראל מלך יצא מרד במלכותם, ונהרגו כמה מישראל, אבל בכתוב לא נזכר מאומה אם לא דרש רז"ל, ועיין בהערות ותיקונים לסד"ע מהרב הח' ר"ב ראטנער (פ' יד הערה יז ויח):

Comment 2

[ב] ועיין רש"י ורד"ק ורדי"א שהביאו החשבון מס"ה שנים, ושד"ל בפי' לישעי' אחר שהביא דעות כל המפרשים ביאר עפ"י דרכו עיי"ש:

Comment 3

[ג] והנה המפרשים שבהיותו בן שלשים נתנבא, שהודיע הנביא שראה המראה הזאת בבחרותו בהיותו בן למ"ד שנה לימי חייו שהיה גבור כארי, ושהיה זה בחודש הד' תמוז להיותו התחלת הקיץ, וביום הה"א מהיות בהיות הלבנה בעליה שהי' כולם דברים עוזרים אל השגת נבואתו, ורש"י ז"ל פי' שהיה אותו מנין ליובל, והביא ראיתו מסד"ע, וכן פי' הרד"ק בשם אביו וכתב "כי לפי פשוטו פי' שלשים שנה ליובל" עיי"ש, וי"מ ממציאות ס"ת שמצא חלקיה הכהן (דה"ב לד יד), וכן הוא בסד"ע שלפנינו (סד"ע פ' כו) "שלשים שנים משנמצא הספר בית ד', וכן הוא בילקוט ריש יחזקאל מסד"ע "שלשים שנה משנמצא הספר בבית ד'", וכן תיוב"ע "בתלתין שנין לזמן דאשכח חלקיה כהנא רבא ספרא דאורייתא בבית מקדשא":

Comment 4

[ד] וכן עי' הרד"ק ור"ש ן' מלך ועיין מה שכתב רוו"ה בזה הביאו בעל הכוה"ק:

Comment 5

[ה] ושד"ל כתב שהיא מלה מצרית וענינה העשב הגדל באגם, וכתב רש'"ד ויתכן שהושאל מן האגם אל העשב או מן העשב אל האגם, ושרש המלה "אחה" והוי"ו תמורת ה"א", ולד"ק הוא מגזרת "אח" והוא שם עשב מיוחד שהוא שרש אחד ומתפשט לכמה ענפים והוא מוציא צמחים הרבה, ובעבור שיש להם שרש אחד, ע"כ הצמחים היוצאים ממנו כאלו הם אחים, ואו"ת "בְאַחֲוָא" אפשר שהעשב נקרא כן בארמי כבתלמוד ירושלמי (ברכות פ"ו ה"א, "הב אחוונא לתוריא יש בו משום הפסק ברכה", ועיין ערוך השלם ערך "אֲחָוְונָא" שיפרש כי עיקר המלה "אחוינא" וזה מה שפי' הג' (שבת כ, ב) "פתילת האידן, אחוינא", וצ"ל "אחוונא" והוא האגמון אשר מתוכו נעשה הפתילה ובירושלמי שבת רפ"ב מפורש פתילת האידן עורניתא עיי"ש, ובזהר (מקץ דף קצד א) "ותרענה באחו, בחבורא באחוותא דלא אשתכח בהו פרודא ובלהו לשבתא קיימין":

Comment 6

[ו] שהכתה אותם רוח מזרחית הבאה מְעֲרַב וכוש, והיא שודפת ומשחתת התבואה במצרים ובא"י ככתוב "ורוח קדים הוביש פריה" (יחז' יט יב), הלא כגעת בה רוח הקדים תיבש (שם יז) והעיד עובר ארחות ימים טהעפענאט (שהיה כשנת 1660) כי במצרים אצל קאהירא מתחלת חדש אפריל עד משך חמשים יום בקירוב נושבות רוחות רעות ומזיקות והימים ההם נקראים חַמְשִין (שד"ל):

Comment 7

[ז] עיין אבי עזר מה שהעיר ע"ז:

Comment 8

[ח] ואו"ת, ומטרפא רוחיה" וכן תיוב"ע וכן פי' רש"י ז"ל ומטרפא רוחֵה מקשקשת בתוכו כפעמון ושד"ל הביא מפי' רש"י ז"ל כ"י "כתרגומו ומטרפא רוחיה, כמו בצים טרופות מקשקת בתוכו כפעמון" וכן פי' הרלב"ג, ותפעם רוחו, מרוב המבוכה אשר היתה נוטה מחשבתו פעם לדבר אחד ופעם לדבר אחר בענין פתרון זה החלום במדרגת האיש הנבוך, והנה היתה רוחו במדרגת הפעמון שיכה פעם לצד אחד ופעם לצד שני":

Comment 9

[ט] ורש"י ז"ל כתב "ובנבוכדנצר אומר "ותתפעם רוחו" (דניאל ב, א) לפי שהיה שם שתי פעימות שכחת החלום, והעלמת פתרונו", לקוח מב"ר פ פט "ר' יהודה אמר כאן חלמא ידע ופתרוניה בעא גביה, ולהלן חלמא ופתרוניה", וכתב רוו"ה "שהוא לכאורה דרש רחוק מאוד ממשמעות התיבות, כי ההבדל שבין בנין נפעל לבנין התפעל כפי שהורונו רבותינו בעלי הלשון, הוא שהנפעל מקבל הפעולה ברוב מזולתו וההתפעל מתוכו, ועוד יש בהתפעל סגולה מיוחדת שאינה בנפעל, כי הנפעל מורה על דבר שהוא כן באמת וההתפעל מורה על חיקוי הדברים, ודימוי הענינים בנפש יהי' כן חוץ לנפש, או לא יהיה כן, כמו יש מתעשר ואין כל, מתרושש והון רב (משלי יג ז), ופי' רש"י ז"ל מראה עצמו עשיר, ורבים באלה, ועוד מסגולתו שיורה לפעמים על חזרת הענין וההתעסקות בו, מה שלא יורה הנפעל, אבל מעולם לא עלה על דעת איש שיהיה בהתפעל כפל ענין הוראת הנפעל, עד שיפורש "ותפעם" פעימה אחת ותתפעם שתי פעימות, וכל ענין חלום נבוכדנצר הלא הוא כתוב בתנחומא פ' זו, ומשם נתברר כי גם נבוכדנצר לא היה שכחת החלום באמת, כי אם לפי הראות שעשה עצמו כאילו שכחו כי אמר אם אומר להם החלום אולי יבדו מלבם פתרון שלא אוכל לעמוד על אמיתתו, והנה היה הפעימה של נבוכדנצר פי שנים ברוחה, פעימה ואינה פעימה, פעימה מצד העלמת הפתרון, והיא פעימה באמת, והיא נכונה לבנין נפעל, ופעימה מצד שכחת החלום, והיא אינה פעימה באמת כ"א לפי הדמיון, לכן היא נכונה לבנין התפעל", והנה כבר הקדימו בזה הרב החזקוני ודבריהם נובעין מתנחומא מקץ סי' ב וכן הוא בתנחומא הוצ' הח' רש"ב מקץ סי' ד בשינוים ומבואר יותר "אמר להם נבוכדנצר יודע אני את החלום, אם אומר אני אותו לכם אתם אומרים לי דברים של כזבים", וכתב החזקוני מה שהוזקק נבוכדנצר להיות שוכח החלום יותר מפרעה, לפי שפתרון חלומו של נבוכדנצר היה לזמן ארוך ולעתיד לבוא, לא יאמין לדניאל מן הפתרון, ולא יתגדל בו דניאל מאחר שלא יתקיים הפתרון בימיו, וכשהודיעו החלום שלא יכלו החרטומים להגיד, האמין בו גם על הפתרון, אבל כאן בעיני פרעה היה קל להאמין הפתרון, שהרי אמר "כי נכון הדבר מעם האלהים, וממהר האלהים לעשותו":

Comment 10

[י] שרש "חרטם" הוא שם ת"ז לחכמי התולדות והוברי שמים, והוא נגזר מן חרט המורה על ציור ורשימה כי טרם התפשט מציאות הכתב והמכתב הי' כל הידיעות והחכמות רשומים ע"י ציורים ותמונות הנקראים "היראגליפפען" והיה היודע לרשום הצורות האלה ופתרונם נקרא "חרטם" כי מלאכת הכתיבה הזאת היתה נהוגה במצרים ובכשדים (אוצה"ש) ועד"ז פי' הרש"ד, ולד"ק הוא מן "חור" שענינו בארמי ובסורי "ראה" ו"טום" כמו אטם, רואה הנעלמות והצפונות, וי"מ שענינו לחישה ודבור בלחש:

Comment 11

[יא] ואמר "חַטָאֵי" בלשון רבים, ואמרו ז"ל (ב"ר פ' פט) שני חטאים יש בידי אחת שלא עשיתי ליוסף טובה והזכרתיו לפניך, ואחת שראיתיך מצטער על פתרונו של חלום, ולא גליתי לך עליו שהוא יודע פתרונו וכ"ת יוב"ע "סורחניי" בלשון רבים, ואו"ת "סורחני" בלשון יחיד, לפי שלא הזכיר אלא סרחון אחד:

Comment 12

[יב] וכן פי' הרשב"ם וכן הוא בפס"ז (ברא' מא י) "מלמד ששם פרעה הוא גדולתו":

Comment 13

[יג] ודעת רז"ל שזה שהיה בימי דוד ושלמה היה גם בימי יחזקאל שהיה בגולה ושהיה הכל איש אחד, וכן הוא (בב"ר פ' פה) "על דעתיהון דרבנן היה קרוב לאלף ומאתים שנה", ובויק"ר פ' יח "ד"א איום ונורא זה חירם מלך צור דכתיב (יחז' כח ב) "בן אדם אמור לנגיד צור" וגו' וכן הוא (ילקוט יחז' כח רמז שסז) והוא חירה שהיה בימי יהודה, והוא חירם שהיה בימי דוד ושלמה והוא חירם שהיה בימי יחזקאל, ועיין (ב"ב עה סע"א חולין פט א) ודעת הח' ז"ל שהם היו אנשים שונים וחירם הוא שם תואר על שם המלוכה:

Comment 14

[יד] וכן כתב הרד"ק שם חפרע בחי"ת, וי"א כי החי"ת מקום ה"א, והוא פרעה בהיפך אותיות, ר"ל כי יהיה פרוע מן "כי פרעה אהרן" (שמות לב כה) ויו"ת "פרעה תבירא" ועיין הערה ר"א:

Comment 15

[טו] עיין יהל אור, ומנין היה לו הכסא אמרו ז"ל (מד"ר אסתר פ' א) ע"פ כשבת, כשמת שלמה עלה שישק מלך מצרים ונטל את הכסא בכתובת בתו אשת שלמה, ולמה נקרא שמו שישק מפני שבא בשקיקות על ישראל (פי' שהשתוקק לעשות מלחמה, או מלשון שוק אשר שמה יסחרו בני אדם, כמו כן עשה מסחור בכתובת בתו שבראשונה רצה לקחת ממון, ואח"כ חפץ לקחת הכסא, וכשלא שמעו לדבריו לקח הכסא בחזקה במלחמה) ולדבריהם ז"ל, שישק, ופרעה הפרע, ופרעה נכה, הכל אחד, והאריך ימים הרבה, שפרעה שהיה בימי משה עשה עצמו אלוה, ועליו נאמר "פרעה הפרע" משום שאמר "לי יאורי ואני עשיתיני" (יחז' כט ג) ואח"כ היה בימי יחזקאל וירמיה שנבאו עליו וזה דבר תימה, (ובפדר"א פ' מג ילקוט יונה רמז תקנ) איתא שהוא מלך נינוה שעשה תשובה בימי יונה, ודעת הח' ז"ל אינו כן ודעתו ששישק וחפרע ונכה הוא שם העצם והיו אנשים שונים, והרוצה לעמוד על אלו הענינים עיין מ"ע אמרי בינה פ' יח, שם האריך מכמה מאמרים בדרשות חז"ל להכניס אנשים שונים מתחלפים תחת שם אחד לאיזה התדמות פעולה או דמיון קרוב בשמותם עם היותם בזמנים רחוקים זה מזה, ועיין במבוא התלמוד פי"ז להג' רצ"ה חיות מבוא האגדות, וכן בזכר יהוסף להג' ר' יוסף זכריה שטערין תהלוכות האגדה מפ"ט והלאה:

Comment 16

[טז] איש כפתרון חלומו, כי לא היה מעורב בדברים בטלים ככל החלומות אלא הדברים כמו שהם, כאשר היה פתרונו אח"כ (רוו"ה):

Comment 17

[יז] וכמאמרם ז"ל (ברכות נה ב, ב"ר פ' פט) כל החלומות הולכים אחר הפה ולא כן דעתו למעלה (מ', ח אות כג):

Comment 18

[יח] וכן (זהר מקץ דף קצד ב) "מכאן דחלמא אזיל בתר פשרא, השיב על כני מאן אלא דא יוסף, ואותו תלה' בההוא פישרא דקא פשר ליה":

Comment 19

[יט] ופי' בַל-עָדַי, לא בי הוא, והיו"ד לכנוי, וכן דעתו (למעלה יד כד) ולדעת רד"ק בשרש "בלעד" היו"ד אינה לכנוי המדבר, אעפ"י שהיא נראית עיי"ש:

Comment 20

[כ] וכן כתב הרלב"ג "הורהו בזה שאין בבחירתו לפתור לפי מה שירצה, אבל יפתור לו לפי מה שיראוהו מן השמים, ולזה התפלל לשם ית' שיהיה פתרון החלום שלום פרעה:

Comment 21

[כא] וכן אז"ל (תנחומא מקץ סי' ג, ב"ר פ' פט) "תלה הגדולה בבעליה", וכן פי' רע"ס "אע"פ שאמרת ופותר אין אותו, כאלו אני יחיד בזאת החכמה, אני חושב שיש בלי ספק פותר בלעדי", וכן יפרש קצת מבעלי הלשון שהתיבה "בלעדי" מקורו בל-עד, ופי' לא בא דבר זה עד המדובר, ולפי"ז יפורש הכתוב בלעדי, אלהים וגו', פי' החכמה לפתור חלומות לא בא עדי, רק באה וישנה באלהים:

Comment 22

[כב] ולדעת ר' יונה ן' גנאח, הוא ענין ההשגחה, ולדעת רד"ק הוא ענין השבת הדבור, כלומר כי הוא רוצה בשמחתו ומזמן לו, והוא פועל יוצא לשלישי, כי האלהים מענה, והדגן והתירוש והכסף והזהב יענוהו למלאות חפצו, וכן יפרש פה שיהיה חפץ ומכוין בשלום פרעה, או שישים בפי פתרונו לשלום פרעה:

Comment 23

[כג] ולדעת ר' יונה ן' גנאח גם שם הוא ענין ההשגחה, ולרד"ק הוא ענין השבת הדבור, ופי' כי ברוב העצר את השמים, כאלו הם ישאלו המטר, והוא ימטיר אותם, והם יענו את הארץ, כאלו הארץ תשאלם המטר והם יתנו המטר, והארץ תענה את הדגן כאלו הם ישאלוהו שתוציאם, ורוו"ה פי' יענה את שלום פרעה, ירצה שלומו, כמו השמים יענו את הארץ, והארץ תענה את הדגן, תרצה אותו:

Comment 24

[כד] וכן כתב בס' (יסוד מורא שער א), "ובחלום יפות מראה ויפת תואר, ובפתרון לא נאמר כך" פי' כשחלם פרעה חלומו נכתב שראה פרות יפות מראה, ככתוב "שבע פרות יפות מראה" (למעלה פ' ב) וכשסיפר חלומו ליוסף כתוב שראה פרות יפות תואר, אבל בפתרון לא נאמר לא תאר ולא יפות, רק פרות טובות, ועיין (למעלה כז ז אות ט) מה שהעירותי שם, ועיין (שמות כ, א) בפי' הח' ז"ל ששם מביא כל השינוים, וכתב כי זה הוא משפט אנשי לשון הקודש, כי הם שומרים הטעמים, ואינם חוששים משינוי מלות, אחר שהם שוים בטעמם, ובתנחומא מקץ סי' ג, כשבא פרעה לומר לו את החלום בקש לבודקו, והיה מהפך לו את החלום, אמר ליה, והנה מן היאור עולות שבע פרות, א"ל יוסף לא כך ראית, אלא יפות מראה ובריאות בשר, א"ל הנה שבע פרות דלות ורעות, א"ל לא כך ראית אלא רעות מראה ודקות בשר, א"ל הנה שבע שבלים מלאות וטובות, א"ל לא כך ראית אלא בריאות וטובות, א"ל והנה שבע שבלים צנומות דקות, א"ל לא כך ראית, אלא דקות שדופות קדים, התחיל פרעה תמה מעצמו וכו', וכן הוא (זהר מקץ דף קצו א) יוסף אסתכיל מגו מלולא דפרעה, דהוה אמר בדרגין ידיען וחמא ליה דקא טעה, וא"ל לאו הכי, אלא הכי הוא עיי"ש:

Comment 25

[כה] וכן כתב הרדי"א, שפרעה בסיפר חלומו ליוסף, ושינה דברים מועטים, או בהוסיפו מלת "דלות" ואם בשנותו ממראה לתואר, ואם מה שהוסיף לבאר ותבאנה אל קרבינה, ולא נדע כי באו אל קרבינה כי הענין קרוב וקצר במקום אחד, והאריך במקום אחד כפי צורך הענין, וי"מ כי כך אמר פרעה ליוסף עתה אני זכור, כי בשעת החלום נדמה לי כאלו לא באו אל קרבנה, אבל למעלה בספור החלום לא היה ראוי לכתוב זאת:

Comment 26

[כו] עיין יהל אור ורש"ד כתב שבקצת נוסחאות ברש"י נמצא "ויבשות כסלע" והוא הנכון שאין השבלים הדקות קשות כסלע כמו שטען הרמב"ן על רש"י ז"ל, וכן פי' הרלב"ג "קשות ויבשות", ועיין רד"ק בשרש "צנם" ובערך השלם ערך "צ נ ם, ב'" ובמקורי רש"י:

Comment 27

[כז] ואולי שרש "צנם" כמו "צמם" ענין צמצום וקרוב לשרש "צמם" ג"כ "צמק", אשר ממנו שדים צומקים, מצטמק ויפה לו, כולן לשון התכווצות ויובש:

Comment 28

[כח] השנות מלשון שנים, ובאמרו פעמים הוא תוספות ביאור, או לפי שלשון השנות אפשר יותר משני פעמים לפיכך פי' פעמים (רד"ק בשרש "שנה") וכן פי' ר"ש ן' מלך:

Comment 29

[כט] עיין ברמב"ן מה שהשיג על הח' ז"ל בזה, והרש"ד קיים פי' הח' ז"ל וכתב כי מכוון הוא בלשון הכתוב, כי בחציו הא' באו ב' ענינים, השנות, פעמים, המורים על ב' ענינים שבמחציתו הב', כי נכון וגו' והוא הקיום אשר לא ישונה ולא יתבטל, וממהר וגו', והוא שלא יתעכב עוד שנים רבות, ורבינו חננאל פי' "פעמים" מלמד כי הראשון והשני ענין אחד הם, ולמה פעמים, כי נכון הדבר מעם אלהים זה השובע, וממהר האלהים לעשותו הרעב אחרי השבע מיד:

Comment 30

[ל] ורש"י ז"ל פי' "ויזרז כתרגומו", וכן הוא הגי' בחומש רוו"ה "ויזרז" בלשון יחיד, ופי' יזיין את ארץ מצרים ויכין לה מה שצריך לה לבלתי תכרת ברעב, ונושא המשפט בפ' הזה הוא פרעה, ע"כ הוא בלשון יחיד וי"ג בת"א "ויזרזון" בל"ר, וכן הוא הגי' בביאור רש"ד, ובזכור לאברהם, וכתב הנל"ג הסב הת"א את הפעל ללשון רבים בעבור היותו מוסב על הפקידים, ור"ל שהפקידים יעברו חלוצים ויאספו הבר בחזקה, אבל הרשב"ם, והרד"ק והרמב"ן פי' שיקחו החומש תחת העשיריות שנהגו ליתן בשארי שנים, וכן הנהיג יוסף לבסוף על אדמת מצרים לפרעה לחמש, וכן תיוב"ע, ושד"ל ישיג ע"ז וכתב "וזה לא יתכן כי אחר שקנה פרעה את אדמת מצרים אז היתה לחומש (למטה מז, כד כו) ואיך תהיה לחומש עתה בטרם תהיה שלו, ויותר נכון כפי' הראב"ע שקנו בכסף החומש":

Comment 31

[לא] וכן הוא בפס"ז (ברא' מא לה) על הפ' "אכל בערים ושמרו" "זו הכנסת תבואה בקשיה כדי שתהיה נשמרת":

Comment 32

[לב] אעפ"י שיש הבדל בין בר לאכל, כי בר הוא המנוקה מן התבן, ואכל כולל כל מין מאכל, בפרשה הזאת אין חילוק ביניהם (שד"ל):

Comment 33

[לג] עיין יהל אור, והגרד"ל ירצה לגרוס שם "נתן בהם עפר וחומטיות" ועיין (שבת לא סע"א) "מערב אדם קב חומטין בכור של תבואה ואינו חושש", ופי' רש"י ז"ל דלאו אונאה היא שהרי שמירתן בכך:

Comment 34

[לד] וכן פי' רש"י ז"ל "כתרגומו, הנשכח כדין, אם נלך ונבקשנו הנמצא כמוהו", וכתב רוו"ה כי כבר מצאנו במקצת נוסחאות שת"א "הישתכח כדין" ולפי"ז יהיה הנמצא פעל עבר מבנין נפעל, וכפי' הח' ז"ל בפי' הראשון לכן פי' רש"י ז"ל שעיקר תרגומו "הנשכח כדין", כי הנו"ן סימן המדברים, והם דברי פרעה אל עבדיו, וכן הוא (ב"ר פ' צ, ילקוט רמז קמח) "אמר להם אם מהלכים אנו מסוף העולם ועד סופו אין אנו מוצאין כזה":

Comment 35

[לה] וכן פי' הרשב"ם, והרלב"ג, והחזקוני, שלא ישא אחד מהם כלי זיין ולא יצא למלחמה, אם לא במצות יוסף:

Comment 36

[לו] וכן פי' הרד"ק בשרש "נשק" מענין נשיקה ממש, כלומר להודותו לאדון, וכן כולם ינשקו אותו דרך כבוד וכן הוא (ב"ר פ' צ) ור"י ן' גנאח הביא בשרשיו שרש "נשק" שני הפירושים, ענין נשק מלשון "נושקי רומי קשת" (תה' עח ט) נושאי כלי זין, ומענין נשיקה, והוא דביקת שפתי המנשק והמנושק, ופי' ידבקו במצותיך ויסורו אל משמעתך, ואו"ת "יתזן" וביאר רש"י ז"ל שפי', יתפרנס, וכן תיוב"ע "יתזינון" וכן הוא בפס"ז (ברא' מא מ) יתפרנסון, כמו "ובן משק ביתי" (למעלה טו ב), ור"ש ן' פרחון בשרשיו שרש "נשק" ביאר, שכוונת אונקלס באומרו "יתזן" מלשון זיין ופי' בציוויך יטלו כלי זין, וסעד לזה תרגומו (למטה בפ' מד) על "ובלעדיך לא ירים איש את ידו ואת רגלו", וכן כתב הרד"ק בשרשיו שרש "נשק" בסופו, שלדעת המתרגם "ועל פיך ישק כל עמי" יטלו כלי זיין, וכן בפי' על התורה ביאר "ענין נשק כתרגומו" וכן הוא (ב"ר פ' צ) "לא ירים איש את ידו כלי ידים, ואת רגלו כלי רגלים" (פי' הם כלי מלחמה):

Comment 37

[לז] וכן הוא (ב"ר פ' צ, ויק"ר ס"פ כד) רק הכסא אגדל ממך גדולתי למעלה מגדולתך:

Comment 38

[לח] ורע"ס פי' ראה נתתי אותך ראה והתבונן היטיב להנהיג בתכלית הטוב, כי דבר גדול נתתי בידך ועיין בס' מלאכת מחשבת לר"מ חפץ מה שביאר בזה:

Comment 39

[לט] "שש" בספרים המאוחרים נקרא בוץ, ובלשון מצרי היה נקרא שֵנְשְ (שד"ל):

Comment 40

[מ] עיין רש"י ז"ל, ורד"ק פי' חליים עשוים מזהב או מזולתו, ויש מהם על הצואר ועל הגרון ויש ליפות המטות, כמו שאמר "מרבדים רבדתי ערשי" ור"י ן' גנאח פי' זר זהב, ושד"ל כתב, רביד הזהב בה"א הידיעה, אותו רביד שהי' נותנים בצואר המשנה למלך:

Comment 41

[מא] ורש"י ז"ל פי' השניה למרכבתו המהלכת אצל שלו, וכן ת"א ויוב"ע "ברתיכא תנייתא" ורצונו שאין משנה שם תואר לאיש שהוא שני למלך וכמו שפי' המפרשים, אבל הוא שם דבר של שניות וכפילות, וכן פי' רש"י ז"ל (דה"ב לה כד) על הפ' "וירכיבוהו על רכב המשנה אשר לו", "לפי שדרך המלך לרכוב על שני מרכבות, הראשונה עיקר, ואם יצטרך ישב בשניה", ועיין שרשי רד"ק שרש "רכב" בנימוקי רא"ב מה שכתב שם, ועיין (ירושלמי כלאים פ"ח ה"ב דף לח) "בראשונה לא היה אלא שתים דכתיב "וירכב אותו במרכבת המשנה אשר לו" עמד פרעה ועשאה שלש, דכתיב "ושלישים על כולו" עמד מלכות הרשעה ועשה אותן ארבעה", ופי' היפ"מ כמו "כסף משנה" שפי' המתרגם ורש"י פי שנים כראשון, וכן משנה התורה, ב' ס"ת כמ"ש ז"ל, דלא ס"ל לפרש כדפי רש"י השניה למרכבתו המהלכת אצל שלו, דאשר לו, משמע לעצמו, ולא ס"ל לפרש כהרמב"ן שיש לו מרכבה ידועה למשנהו:

Comment 42

[מב] והרשב"ם פי' מרכבת לא הרכב, אלא סוס או פרידה המיוחדת לרכוב עליה האיש משנה למלך אשר לו, וכתב שד"ל "אמת כי מרכבה נאמר על הרכב, ונאמר גם על הבהמה שרוכבים עליה, אך אם היה הכוונה כאן על הבהמה, על מרכבת היל"ל לא במרכבת, אעפ"י שמצאנו רוכבים ברכב ובסוסים":

Comment 43

[מג] ההשתחויה בהכרעת הברך היתה מותרת רק לפני המלך, והיתה ההכרזה שגם לפני יוסף הותרה הכרעת הברך (רדי"א):

Comment 44

[מד] עיין רש"י ז"ל מה שפי', כי רך בלשון ארמי מלך והנה בכל לשון המתרגם לא מצינו הלשון הזה על המלך, ותרגום מלך בארמית ג"כ מלכא, ואולי צ"ל בלשון רומי, ועיין ביאור שד"ל שכתב שברש"י כ"י על קלף שבידו מצא כתוב "בלשון רומי" וכן נכון, ועיין שרשי לבנון שרש "אברך" מה שכתב שהמצרים קראו שמו של יוסף לגודל חכמתו בשם אליל "יופיטער", ובלשון עברית הוא מתורגם אברך עיי"ש, ועיין בקורת התלמוד, ערך "אלכסנדריא" שכתב יכול להיות שהשם "אברך" מורה כמו ביוני "איפארך" שפי' מושל, ויותר נראה שהשם אברך מורכב מן אב-רך כלומר אב זקן (עהרפארנער פאטער) או אבאראך (פאטער דער צייט) מלשון סורי, כי בסורי ארכא זמן (צייט) ומכוון היטיב, כי יוסף היה יודע העתים מתחילתם, ומשם זה לכל נשיא היהודים שבמצרים לקראו "אלאבארך", ובשם אברך קראו חז"ל (מס' שמחות פ"ח) לר' ישמעאל בן אלישע כה"ג בירושלים שהלך בשעת החורבן למדינת קירענע ונהרג שם עפ"י הרומיים (כמסופר ביוסף לרומיים מלחמות מ, ב ב), ומפני שגדול היהודים היה בימי אבותינו יוסף הצדיק, והוא היה נקרא בשם אברך, לפיכך קראו את הכהן הגדול שהיה בקירענע ג"כ בתואר זה:

Comment 45

[מה] וכן פי' הרלב"ג כמו הברך וכמוהו אשכם ושלוח (צ"ל אשכים ודבר) ר"ל שכבר הכריזו לפניו שיחלקו לו כבוד, ויברכו על ברכיהם לפניו, וכן פי' מנחם (מחברת מנחם אברך) "ברכוב יוסף במרכבת המשנה הכריז לפניו המכריז וכן היה אומר זה השליט הראוי לברוך לפניו ולהשתחוות לו", וכן פי' רע"ס, ועיין בס' אבן ספיר ח"א שכתב שראה כן בעיניו בערי תימן בעיר ראנגו"ן כאשר המלך עבר בעיר במרכבתו, רצים לפניו רגלים ורוכבים לפנות לו הדרך וקוראים לפניו שיכרעו ויפלו על פניהם שלא יראו בפני המלך, והמלה הזאת "אברך" היא ערבית, כמו שהיא כשאומרים לאדם או לגמל שיכרע על ברכיו, וגם בעברית צ"ל הברך, הצווי משרש "ברך" בבנין הפעיל, ומספר הכתוב שגם לפני יוסף צוה פרעה כאשר יעבור במרכבת המשנה, יקראו לפניו ג"כ אברך כמו שהי' קוראים לפני פרעה:

Comment 46

[מו] ואונקלס ויוב"ע תרגמו "יַת יְדֵיה לְמֵיחַד זֵין וְיַת רִיגְלֵיה לְמִרְכַב עַל סוסָיא" ועיין קרני אור (הערה לו):

Comment 47

[מז] וכן פי' הרשב"ם כתרגומו ולשון מצרים הוא, וכן פי' הרלב"ג וכן פי' הרד"ק וכתב "לשון מצרי הוא והמפרשים שפי' שהוא לשון הקדש, תמה איך קרא פרעה שם בלשון הקדש", ועיין ברמב"ן מה שכתב ע"ז וכתב ר"י ן' גנאח בשרשיו "ואמר התרגום בצפנת פענח "גברא דמטמרן גלין ליה", והלכו כל הפיטנים על הענין הזה, והגדול שבהם יוסי בן יוסי וכו', וכתב עוד "ומה שהעתקתי בשם התרגום בפענח, הוא כפי מה שימצא אצלינו במדינתנו זאת, כי ראיתי בספר "כופי" צפנת פענח איננו מתורגם, ומתורגם במלה העברית בלבד", וי"מ כי בלשון מצרי, צפנת פי' מציל, ופענח פי' דור, וקראו אותו כן לפי שהציל את הדור ההוא בחכמתו, ושד"ל כתב "נראה שהיה מלה מצרית ופי' מושיע העולם, והאחרונים נדחקו למצוא מקור לפי' זה, ואומרים שראוי להפוך האותיות ולקרות "פצנת" וכן כתוב בתרגום אלכסנדרי, והנה צפנת אפשר לפרשה ע"ד לה"ק, ולפיכך אונקלס והמתרגם הערבי והסורי פי' מגלה הנעלמות, אמנם פענח (אעפ"י שבנו ממנו הספרדים "המפנח נעלמים" בנוסח נשמת כל חי לספרדים) איננו לשון הקדש ולא באחת מאחיותיה":

Comment 48

[מח] כהן און, און היא עיר השמש, שהי' עובדים בה השמש, והיה שם בכל שנה חג לשמש, והיא הנקראת אצל יחזקאל בשם גנאי אָוֶן (יחז' ל, יז) ושם "און" אומרים שבלשון מצרים פי' אור ושמש, והיא הנקראת בלשון עברית "בית שמש" (ירמי' מג יג), ורבינו סעדיה גאון תרגם אלכנדריא והיא אלכסנדרא של מצרים:

Comment 49

[מט] וכן פי' הרד"ק בשרשיו שרש "כהן" ויפרש כי כולם בענין עבודה בגדולה, ואו"ת "רבא דאון" וכן תרגם יוב"ע "רבא דטנים", וכן פי' הרשב"ם "שר של אותה העיר", ועיין שרשי לבנון מה שהביא מהח' יאבלאנסקי שהשם "פוטיפרע" כפי מה שמצא בהרבה העתקות כתיבות יד בתרגום השבעים זקנים שמעתיקים פענטעפערעס בלשון יוונית בוודאי הוא מלשון מצרים פָ־נִט־פְרֶע ר"ל כהני השמש עיי"ש, וכן נקראת העיר בית שמש שבמצרים אצל הערביים בשם עין שמס (ר"ל מעין השמש):

Comment 50

[נ] וכן פי' הרד"ק יצא להחזיק בממשלתו שנתן לו פרעה וכן פי' רע"ס, והרלב"ג פי' ויצא יוסף ר"ל שכבר רכב במרכבת המשנה ויצא על א"מ, ואז חלקו לו כבוד כולם ונתברר להם שהוא עליהם, ושהוא משנה למלך, והכוה"ק פי' ענין הפרשה ויציאה מן הכלל, כי אין לפרשו על ענין טלטול הגוף ותנועתו דכבר אמר מיד אח"ז ויעבור בכל ארץ מצרים, ולשון זה נופל על כל דבר זר ונפלא היוצא ממנהג הטבעי, ואין לך דבר זר ונפלא ממה שנתהווה ביוסף, היה עבד נמכר, והוא פתאום יתנשא עליהם למלך, הנה על היציאה הזאת הנפלאת אה"כ ויצא יוסף על א"מ:

Comment 51

[נא] והרמב"ן פי' שקיבץ הכל ונתן להם ממנו בכל שנה כדי פרנסתם, ויתכן שנתן להם דמים בשער הזול מגנזי המלך, ולכן היה הבר לפרעה, ומכרו להם ביוקר בשני הרעב, וכן פי' הרדי"א:

Comment 52

[נב] הפי' מנשני, ענינו עזיבה שקודם שכחה, שבתחלה יסור ויעזוב הדבר מזכרונו, ואח"כ תבוא השכחה לכן אמר "צור ילדך תשי ותשכח" (דבר' לב, יח), כי כפל הלשון במלות שונות השני חזק מן הראשון, ובזה אין צריך לפי' המפרשים שחסר הנסמך (הכוה"ק) ולרש"פ (יר"ש ח"א, חוב', ב, יר', א) על דבר העומד בסדר עם דבר ונעתק מסדרו יאמר עליו שם "נשה", כמו "גיד הנשה" (למעלה לב, לג) "כי נשני" נעתק מזכרוני וכן "צור ילדך תשי", כלומר צור אשר ילדך, עומד נעתק מזכרונך, היפך ענין מי שאמר "שויתי ד' לנגדי תמיד":

Comment 53

[נג] ופי' כי שכח אותי השם כל מה שעברו עלי מהתלאות, ושכח אותי את כל בית אבי מרוב הטובה שחנן אותי לא תדאג נפשי לדבר מזה (רלב"ג), אין הכוונה ששכח ממש, כי הנושא על שפתיו זכרון דבר מה הנה לא שכח אותו, אך הטעם נתנני אלהים במצב שלא ארגיש עוד ברעה אשר מצאתני בבית אבי, כי במה נחשבת היא נגד הצלחתי וגדולתי ? (שד"ל):

Comment 54

[נד] הפעיל מן הכפולים והחירק או הצירי סימן הבנין, כמו יַפקיד, תַפְקֵדְנָה, ולא מצאנו לשון התחלה בקל, אלא בהפעיל, הֵחֵל, הַחִילותִי, וַיָחֶל נח, והתימא על הראב"ע ומהרש"ד שאמרו שהוא מן הקל ואם היה מן הקל היתה החי"ת בשלש נקודות כמו תְסֻבֶינָה, אחרי כן מצאתי בשני ראב"ע כ"י שבידי ובדפוס נאפולי "מלות ותחילנה מבנין הקל פועל הכפל אינן" (שד"ל):

Comment 55

[נה] וכן (ב"ר פ' צ) "בשלש ארצות בפינקיא, ובערביא, ובפלשטיני" ואלו הארצות נודעות שהן סמוכות למצרים, פינקיא, היא (פהאנֶיצע) והוא שם כולל לכל גלילות צור וצידון חבל הים, והיא להלאה מקרן מזרחית צפונית למצרים, ערביא, היא (אַראַביאַ) שהיא למזרח מצרים ממש, ונמשכה לדרום העולם עד ים אוקינוס, וכוללות ארצות רבות, פלישטינא, היא ארץ כנען אשר הנחיל ד' לישראל, והאומות קראוה כן ע"ש פלשת, והיא צפונית מזרחית ממש למצרים (רש"ד) ועיין בס' חיי משה לפילון היהודי סיפור א ובהערה שם:

Comment 56

[נו] מקרא קצר הוא, ושעורו בתשלומו ויפתח יוסף את כל (האוצרות) אשר בהם (תבואה), ובאופן זה תרגומו אונקלס ויוב"ע (רש"ד) רחוק הוא שתהיה מלת "בהם" "עמם" כפי' הראב"ע, אבל נ"ל כי את כל אשר בהם הוא כנוי לאוצרות, ואיננו מקרא קצר כדברי רש"ד, אבל את כל אשר בהם הוא כאילו אמר את כל האוצרות (שד"ל) וכן יאמר בעל הכוה"ק שאין המקרא חסר כלום עיי"ש, (ובב"ר פ' צ) "ויפתח יוסף את כל אשר בהם את המאושרין שבהם", ר"ל את היותר משובח והיותר יקר, והם אוצרות התבואה ולשון "אשר" קדריש:

Comment 57

[נז] וכן פי' רש"י ז"ל שבר לשון מכר ולשון קנין הוא, כאן משמש לשון מכר, "שברו לנו מעט אכל" (למטה מג ב) לשון קנין, וכן פי' הח' ז"ל (למטה מב ו) שהוא פועל יוצא לשני פעולים:

Comment 58

[נח] והנה אונקלס ויוב"ע תרגמו "מן" והנגינה תסכים לפירושם ותרגומם, כ"א היה פירושו מהופך ראוי להיות מלת לשבר בטעם מפסיק יותר מהטעמים שלפניו (רש"ד) אין לסרס המקרא נגד הנגינות, כי הבאים לא היתה כוונתם ללכת אל יוסף, אלא לילך למצרים, ושיעור הכתוב לפי זה, ולפי הטעמים כך הוא וכל הארץ באו מצרימה, ואח"כ הכתוב מוסיף שתי הודעות שהיתה כוונת ביאתם כדי לשבור, ושהיתה ביאתם אל יוסף דווקא (שד"ל) והח' ר"י בכרך (אשתדלות עם שד"ל, פ' לג) השיג עליהם והראה טעותם, וסיים "ורש"י, וראב"ע, ורשב"ם, ורד"ק, ודעמהון, שאמרו שהוא הפוך, אין כוונתם חלילה לשבש המקרא ולהגיהו, אמנם רק להבין מנתוח המאמר את הפירוד והדבוק הראויים לדעתם לפי עמק פשוטו של מקרא עיי"ש:

Chapter 42



Comment 1

[א] והרד"ק פי' כי ראה אנשי הארץ באים עם תבואה ושאלם מאין יביאו התבואה, ואמרו ממצרים, זהו שאמר "הנה שמעתי" וכן הוא בפס"ז (ברא' מב א):

Comment 2

[ב] ורש"י ז"ל פי' למה תתראו, למה תראו עצמיכם בפני בני ישמעאל ועשו כאלו אתם שבעים, ועיין בהבנת המקרא לרוו"ה שהטעים את דברי רש"י ז"ל בטוב טעם, וכן הרשב"ם פי' כרש"י ז"ל והוא מג' (תענית, י, ב) ועיין תוס' שם ד"ה "למה תתראו", שכתב "ויש במדרש למה תתראו פי' למה תהי' כחושין" ויוב"ע פי' לשון יראה, שתרגם "למא דין אתון דחלין למיחות למצרים", ולפירושו היה ראוי לומר למה תיראו, או למה תתיראו:

Comment 3

[ג] ורע"ס פי' וכן פי' רא"ב בנימוקיו בשרש "ראה" למה תראו איש את אחיו ולא תלכו לשבור שבר, ורוו"ה טען עליו שאין טעם הראיה בבנין התפעל הבטת האחד את חבירו, כ"א הבטת כל אחד את עצמו:

Comment 4

[ד] אסון בידי אדם, או בידי שמים, בידי אדם צנים פחים, בידי שמים אריא וגנבי (כתובות ל, א):

Comment 5

[ה] שבר בקל ענינו על הרוב קנין ועל המעט (למטה מא נו, גם שם היה אפשר לעשותו הפעיל וַיַשְבֵר) יורה על המכירה, והנה נקרא משביר, מי שמוכר וגורם לאחר שיקנה, וכן (עמוס ח, ה, ו) "מתי יעבור החודש ונשבירה שבר, ומכל בר נשביר", ולא כדברי מהרש"ד מ"י ורד"ק, שהמוכר נקרא שובר, ויוסף נקרא משביר שהיה מצוה לאנשיו שימכורו (שד"ל) ולדעת געזע"נ נקרא שבר מפני שהוא צומח, והגרמני יאמר לצמיחה שבורה, ולדעת פירשט אין השין בו מתמצית השרש, וא"כ נשאר בר, ובר לשון נשיאה בלשונות הרבה, כלומר נשיאות פירות:

Comment 6

[ו] וכן פי' הרמב"ן שהתנכר להם בדבריו שדבר להם קשות, וכן פי' רע"ס, שינה טעמו ולא דבר בענוה כמנהגו, ואו"ת פה כוונה רחוקה מאוד, "וחשיב מה למלל עמהון" ועיין רש"ד שביאר כוונתו, ובנל"ג מה שהעיר ע"ז, וביאורו:

Comment 7

[ז] והרשב"ם פי' ערות הארץ, פרצות החומות ומאיזה מקום נוחה ליכבש, וכן ת"א "בידקא דארעא" פי' פרצות הארץ, וכן פי' רש"י ז"ל גלויי הארץ מהיכן היא נוחה ליכבש, ויוב"ע תרגם ערות הארץ "עֶרְיַית מַטְעִיַית אַרְעָא" תרגום "אשה זונה" (ויקרא כא ז) "אִיתְתָא מַטְעַיָא" וכוונתו למה שאמרו (ב"ר פ' צא) ששלשה ימים הראשונים הי' הולכים בשוקי זונות לבקש את יוסף, וזה היה נודע לו ע"י שוער העיר, ומזה מצא יוסף מקום לקרותם בשם מרגלים, כי בבתי הקדשים ששם מצוים כל גדולי העיר יוכלו להתוודעות ממסתרי העיר כמרגלי יהושע שהלכו לרחב (זבחים קטז ב):

Comment 8

[ח] ודעת הרד"ק ששרשו "אנח" וכתב "ופעמים נגרעה האל"ף "בני איש אחד נחנו", וכתב רא"ב בנימוקיו הם ג' במקרא שחסרים בם האלפי"ן, ולשד"ל מלת "נחנו" בלא אל"ף, מרבה תמיד ענין חדש, לא היה להם לומר, אלא כולנו בני איש אחד, אבל הוסיפו מלת נחנו, לומר כן הדבר, אעפ"י שהוא רחוק בעיניך וכן "נחנו נעבור חלוצים" (במד' לב, לב) עיי"ש:

Comment 9

[ט] עיקר המלה ענין קיום, כמו "וכנו נחושת" (שמות ל, יח) "ועמד על כנו" (דניאל יא כ) וכן מלת "נכון" ענינה קיים, וענינה אמיתי:

Comment 10

[י] והרדי"א פי' "האסרו", ר"ל שימו עצמיכם במאסר, ואמר להם כן, התרצו להאסר פה עד שתשלחו אחד מכם, לברר דבריכם:

Comment 11

[יא] וכן בדרז"ל לאמת דבר (עירובין ל, ב, נדה ג, ב) "אמרו להם אבל", "אמר לו אבל", (ובב"ר פ' צא) ר' אבא ב"כ אמר לשון דרומי הוא, אבל ברם (פי' באמת) ויש אבל בהוראת לשון מקרא במובן הפך הקודם ד"מ לא אמרן אלא.... אבל, וכן (ברכות מג א) לא שנו אלא... אבל, וכן שם טו א, וב, טז א, ועפ"י זה יפרש רש"ט "אבל אשמים אנחנו" כי יוסף חשדם למרגלים, והם אמרו שהם כנים ולא מרגלים, אבל יש לנו עון שאנחנו אשמים בו, במה שעשינו את אחינו:

Comment 12

[יב] המפרש דברים בין מלשון ללשון, בין דברים הקשים באותו לשון קרוי מליץ, והפירוש קרוי מליצה, וזהו להבין משל ומליצה, להבין משל עצמו, דבור שיש בו מוסר ולמוד דעת קרוי משל, ולהבין פי' דברים הקשים, וכן במליצי מלך בבל שתרגמו דברי הארמים לחזקיהו (דה"ב לב לא) (רוו"ה):

Comment 13

[יג] ובתנחומא (ויגש סי' ד ב"ר פ' צא) הוא (פי' שמעון) שהשליכו לבור, הוא שאמר ללוי "הנה בעל החלומות הלזה בא", (למעלה לז יט), וכן תיוב"ע "ית שמעון דְיָעַט לְמִקְטְלֵיה":

Comment 14

[יד] וכן כתב ר"ש ן' מלך, מיני המתכות לא יתרבו, אבל כל אחד במינו הוא דבר אחד לא יפרד, כי כל כסף אחד, וכל זהב אחד, ואעפ"י שיש בהם זה טוב מזה, גדר אחד יכללם, הכסף לכסף, והזהב לזהב, וכן השאר, ואין להם אישים אלא בכלים, או במטבעות, והמטבעות שיעשו מכסף וזהב הם אישיתם על צד אחד, ומה שאמר "להשיב כספיהם", הקבוץ הוא לענין הצורות, וי"מ שרבוי כספיהם קאי על הצרורות, ורע"ס כתב שרבוי כספיהם שב על המטבעות, ועיין ביאור רש"ד שהרחיב לבאר בזה:

Comment 15

[טו] וכתב החזקוני, לא מצינו במקום אחר כסף וזהב בלשון רבים:

Comment 16

[טז] ורש"י ז"ל, פי' הוא לוי שנשאר יחיד משמעון בן זוגו, וכן תיוב"ע, וכתב הרא"ם דאל"כ האי האחד אחד מיבעי ליה, וכתב הרא"ש ז"ל כי לוי היה מנהיג ב' החמורים שלו ושל שמעון הוא מצא הכסף כי היה למטה בשולי האמתחת, והאחרים לא הגיעו עדיין למטה, והוא שהוצרך להאכיל לשני החמורים הגיע למטה, ושד"ל כתב "הראב"ע והרד"ק פי' האחד, אחד מהם, ואין צורך שיהיה אחד מיוחד, אבל כן הוא דרך הלשון כמו (ויקרא יד, ד, ה) "ולקח למטהר שתי צפרים חיות ושחט את הצפור האחד", ורבים ככה, עכ"ל, והנה מלבד שכח זכרונו הטעתו כי שם נאמר "האחת", עיין בספרא שם (סי' טז ויז) שלא לחנם אמר הכתוב "האחת" "האחת הברורה שבשתים, האחת שאם מתה אחת מהם וכו', האחת אל כלי חרש וכו', ועיין בהתוה"מ שם ובתורה אור, שהרחיב לבאר בטוב טעם ודעת עפ"י כללים נאותים חזקים כראי מוצקים:

Comment 17

[יז] וכבר כתבתי פעמים רבות שכן דרך התואר בחסרון המתואר לבוא בל"נ (רש"ד) ועיין הכוה"ק מה שכתב ע"ז, ושד"ל כתוב אין הכוונה על הצרות האלה בפרט (כדעת ראב"ע ורמבמ"ן) אלא על כל צרות שבעולם אין צרה שלא בא עלי, ורוו"ה כתב, בדבר שאינו מזכיר ענינו יאמר זאת, "מה זאת עשית" (למעלה כו, יו"ד) "זאת תעשה לך" (ירמי' ב יז) "מאת ד' היתה זאת" (תה' קיח כג) ויאמר גם בקורות רבות כלנה בל"נ:

Comment 18

[יח] ואו"ת "תְמִית", וכתב הנל"ג בכל מיתה בידי אדם ת' "קטל" ופה תרגם "תְמִית" והיא מיתה בידי שמים:

Comment 19

[יט] וכתב הרלב"ג "הנה אמר בזה ראובן דבר שגעון, ולזה לא השיבו יעקב על דבריו דבר, ואמנם סיפר זה להורות כי ראובן לא היה חכם, ולזה עשה מה שעשה כמו שספרה התורה, ומפני זה חטא כי החכם לא יפותה לבו לכמו אלו הפעולות המגונות", ועיי"ש מה שהביא בתועלת הי"ג במדות וסיים, "ואולם יהודה השתדל בזה בחכמה, ולזה המתין שכלה השבר אשר הביאו ממצרים, ואמר לאביו עם זה דברים נכוחים עד שנתרצה ושלחו עמו", והכוה"ק פי' תמית תחשוב אותם כאלו הם מתים, לבלי הורישם בנחלת אבותם כעין שת"א "תקטול בשמתא" (כאמרם מ"ק טז ויז), מאי שמתא שם מיתה, וכבר מצאנו פעלים מדומיים, כמו כל ונטמאה, שבפ' סוטה וכדומה, וסיים "ובחנם הטיח כאן הרלב"ג דברים אשר לא כן" (ובב"ר פ' צא) בשעה שהי' אדם אומר דבר מתוקן לפני ר' טרפון, היה אומר כפתור ופרח, ובשעה שהיה אומר דבר של בטלה, היה אומר לא ירד בני עמכם, ר"ל אין ממש בדבריו, כמ"ש יעקב לדחויא בעלמא, ולפיכך לא חשש יעקב להשיבו על דבריו, אלא אמר להם שלא ירד בנימין עמהם:

Chapter 43



Comment 1

[א] ורש"י ז"ל פי' לא ידעתי מה הם עיי"ש וי"א שהם גרעיני הזרע הנמצאים בין גלדי פרי הפינוס (פיכטע) וי"א שהוא הפרי הנקרא פיסטאצי, ובמשנה "לולבי האלה והבטנה" (שביעית ז, ה) ופי' הרמב"ם שם "פסתאק":

Comment 2

[ב] וכן פי' הרלב"ג בפעם שני וכתב, "או יהיה פי' משנה כסף, כסף שני, כטעם "מגיד משנה" (זכרי' ט יב), והנה בלי ספק היה ידוע להם השער, כי אנשי העיר ההיא הי' הולכים תמיד לארץ מצרים לשבור אכל והי' מודיעים להם השער", ואונקלס ויוב"ע תרגמו "על חד תרין" וכן פי' רש"י ז"ל "פי שנים כראשון", אך לדעתו לקחו כסף משנה שמא הוקר השער, ואת הכסף המושב הוא כסף שלישי, וכן פי' הרלב"ג בפעם הראשון, ודעת הרמבמ"ן שציוה לקחת פי שנים כראשון, והיינו אַ כראשון לשבר אוכל, והב' להחזיר הכסף המושב כדעת הח' ז"ל:

Comment 3

[ג] להתגולל עלינו לנפול עלינו, כאילו הם דבר עגול המתגלגל והולך ומכה בכל גוף אשר ימצא בדרכו (שד"ל), ובדרז"ל בלא בי"ת "לחם גלל תודה, ואין תודה גלל לחם" (פסחים יג ב):

Comment 4

[ד] ואו"ת להתגולל "לאתרברבא עלנא" שינשאו עלינו כשוא הים לגליו, ולהתנפל עלינו "לאסתקפא" פי' לשים עלינו דברים שלא הי', ושד"ל פי' להתנפל עלינו לנפול עלינו בתחבולה כאדם העושה עצמו כאלו דבר אחר דחף אותו על חבירו (קרוב לפי' הח' ז"ל):

Comment 5

[ה] וכן הסכים הרלב"ג ז"ל לזה הפי', וכתב, כי זה הבר היה מקובץ מאנשים רבים, ויתכן שהיה לאחד מהם מטמון בבר אשר לקח ממנו יוסף, ולזה לא זכה בו המלך והוא למי שהגיע אליו בגורלו:

Comment 6

[ו] ואע"ג דאמרינן הנמצא בתוך התבואה, הרי היא של בעל התבואה, הא אמרינן נמי התם, ה"מ בתבואה הגדילה על שדה שלו, אבל אם לקח מהרבה בני אדם הוא של מוצאו (טור על התורה):

Comment 7

[ז] והרד"ק בשרש "שלם" פי' בשם אביו שהוא תואר, ושד"ל פי' בלא למ"ד, כמו "ואתה שלום וביתך שלום" והוא על דרך ואני תפלה (תה' קט ד) "כי חמודות אתה" (דניאל ט, כג) "כי מרי המה" (יחז' ב, ז) שענינם איש תפלה, איש חמודות, אנשי מרי, ואין כאן חסרון למ"ד כדעת הראב"ע, גם אין שלום שם התואר כדעת רד"ק:

Comment 8

[ח] לדעת הח' ז"ל פה, קידה יותר מהשתחויה, כי השתחויה היא רק השפלת הגוף מעט, אבל קידה היא לשום הקדקד בארץ, ורש"י ז"ל פי' ויקדו, קידה כפיפת קדקד, השתחואה משתטח לארץ ולדעתו השתחויה יותר מקידה, וכן הוא דעת רז"ל (ברכות לד ב, מגילה כב ב, שבועות טז ב) וכן (למעלה מב ו) על פסוק "וישתחו לו אפים ארצה" פי' רש"י ז"ל נשתטחו לו על פניהם, וכן כל השתחואה פשוט ידים ורגלים הוא (שבועות טז ב) ועיין (למעלה כג ו, הערה ז) ושם ביארתי ההבדל בין השתחויה סתם ובין השתחויה לארץ לרש"י ז"ל, שזה יתכן שהוא בפישוט ידים ורגלים, והנה לדעת רש"י ז"ל, הפנים נוגעים בארץ גם בקידה, וכן כתב רש"י ז"ל (סוכה נג א) "קידה על אפים אין לו להשתטח להגיע לארץ גופו אלא פניו בלבד מי שיודע ויכול לעשותו כן, וזו קידה האמורה בכתובים" וכן הרלב"ג יפרש כדעת רש"י ז"ל "ויקדו וישתחוו, הכניעו קדקדם בהשפלת ראשם לכבודו כמשפט, ואח"כ נכנעו יותר והשתחוו", ועיין רד"ק בשרש "קדד":

Comment 9

[ט] וכן פי' רש"י ז"ל והרלב"ג, ור"י ן' גנאח בשרש "כמר" פי' "כי נכמרו" כמו "המו" ועורנו כתנור נכמרו ענינו "יבשו", ובפס"ז (ברא' מג ל) מלמד שהבכיה מכבה גחלי הלב:

Comment 10

[י] וכל זה הקירוב שקרבם ושכבדם חשבו הם כי הי' עושה חלף מה שהקניטם וציערם, ובנימין היה מחבב יותר, לפי שהביאו מארצו והפרידו מאביו ללא דבר והיה מפיס דעתו בזה (רד"ק):

Comment 11

[יא] ההפרש שבין לשון משאת ללשון מנחה הוא זה, כי משאות הוא דורון שנותן הגדול אל הקטן ממנו כגון המלך אל אחד העם, ועי"ז הוא מכבדו ומנשאו משאר העם, וע"כ נקרא משאת, אבל מנחה הוא דורון שמביא הקטן אל הגדול ממנו, ועי"ז הוא עושה נחת רוח לפני אדוניו, ולזה נקרא מנחה, אע"פ שהוא משרש אחר, ודעת חז"ל (תנחומא ויגש סי' ד) על חלקי הסעודה "הביא מנות בסעודה" וכן ת"א "ונְטַל חֲלָקִין" ומפורש יותר בתרגום יוב"ע "ונְטַל חוָלִקין מעל פתוריה", וכן דעת רש"י ז"ל שפי' "מנות", וכמו "מנות" (ש"א א ד) וכוונתו על חלקי הסעודה, וכן "משאת המלך" (ש"ב יא ח) מתורגם "סעודתא דמלכא" ומזה דרשו רז"ל (פסחים, לו, ב) ואין שאת אלא אכילה, שנא' "וישא משאות מאת פניו", והרלב"ג פי' שנתן משאת אחת לשנים כמשפט, ולבנימין שהיה יחיד נתן משאה יותר גדולה מהמשאה שנתן לשנים אחיו, ולזה יהיה פי' הפ' ותרב משאת בנימין ממשאת כולם חמש ידות, שכבר רבה משאת בנימין ממשאת שתהי' לאחיו שהי' להם חמשה חלקים לכל שנים מהם חלק אחד, כי הוא רחוק שישים לבנימין לבדו משאה יהיה שיעורה כמו חמשה משאר המשאות, וכתב רוו"ה משאות, מנה משולחן מלך ושרים, וכן "ויתן לו ארוחה ומשאת" (ירמי' מ, ה) ומזה יאמר בתפלה "והשיאנו" בדרך צחות:

Chapter 44



Comment 1

[א] וע"ז כתב הכוה"ק, לפי פי' הראב"ע קשה דהול"ל בלשון עבר, לא "ינחש" בעתיד, ועוד תחסר מלת אתכם, ינחש אתכם, כי מה הוא ינחש איש אשר כמוני, וכי דרך אנשי מעלה לנסות את הבאים לביתם לפי שעה עיי"ש:

Comment 2

[ב] ושיבח הרדי"א את הפי' הזה, וכתב כי הוא הפי' היותר מתיישב, ואו"ת "בָדָקָא מְבָדֵק בֵה" עיין נל"ג והכוה"ק מה שכתבו ע"ז:

Comment 3

[ג] והרד"ק פי' יחשב אבידת הגביע לנחש רע לעצמו שאבד ממנו הכלי שהוא שותה בו, וכן פי' הרדי"א, וכן פי' שד"ל, כי הוא אשר הוא שותה בו, והיא תמיד ינחש בו, שאם יפול מידו הוא לו סימן רע, ואם ישבר הוא סימן יותר רע, ואם יאבד ממנו הוא סימן רע עד מאוד:

Comment 4

[ד] וכן הוא בדרז"ל (ב"ר פ' צב ה, אגדת בראשית פ' עג) שהיה נוטל את הגביע ומריח ועיין מקורי רש"י:

Comment 5

[ה] ורש"י ז"ל פי' חשוב אתה בעיני כמלך, וכן פי' רע"ס, כי מה שאטיח דברים כנגדך לא יהיה בהיותי בלתי מחשיב אותך, כי אמנם אתה חשוב בעיני כמו פרעה שהוא המלך, וי"מ כי כמוך כפרעה, ומדת המלך להאריך אף, וזהו טעם ואל יחר אפך:

Comment 6

[ו] והרמב"ן השיג עליו, וכתב שלא מצא בכתוב שימת עין על הראיה בלבד, אבל נדר להם יוסף לחמול עליו ולשמרו, ואם לא נזכר בפירוש, וכן דעת יוב"ע שתרגם "ואשוי עינוי לטבתא עלוי" וכן פי' הרלב"ג "להשגיח בו ולהיטיב לו על צד החמלה", והתימה על הח' ז"ל הלא (בתה' לג יח) פי' על הפסוק "הנה עין ד' אל יראיו" על דרך "ואשימה עיני עליו", ועיניך שים עליו (ירמי' לט, יב) וסותר דברי עצמו וכן יתמה המבאר לנתה"ש, ועיין בהמעמר שהצדיק את הח' ז"ל בזה:

Comment 7

[ז] עיין יהל אור שפי' שימות אביו, וכן פי' הרשב"ם והרלב"ג והרדי"א ורע"ס, והרמב"ן ז"ל בפירושו כתב "ועזב את אביו ומת, פי' ר' אברהם ומת אביו", בטח הי' כן הגי' לפני הרמב"ן ז"ל, וכן הוא הגי' במקח"מ כי בספרים שלנו לא נמצא כן, ועפ"י גירסתם פירשתי דעת הח' ז"ל, ודעת הרמב"ן ז"ל ששב על בנימין, וכן פי' רש"י ז"ל וכן תיוב"ע, ועיין נל"ג שמפרש שכן דעת אונקלס, ועיין לחו"ש שכתב כי אין מוכרע מדברי המתרגם אם מוסב על אביו או על הילד, והקושיא שהרי בנימין היה אז בן ל"א שנה ויותר, תירץ הרא"ם שאמר לו שמפני טבע המשפחה מאמו אינו סובל טורח הדרך שהרי בדרך מתה:

Comment 8

[ח] עיין אבי עזר שמפרש דברי הח' ז"ל בניחותא, שהח' ז"ל מתרץ מדוע לא חשיב איסי בן יהודה, ועזב את אביו, ומתרץ מאותו טעם דלא קחשיב וישלוף נעלו, לא קחשיב ג"כ ועזב:

Chapter 45



Comment 1

[א] ויוב"ע תרגם "ולא יכיל יוסף למסוברא דלא למבכי מן בגלל כל מן דקיימין קדמוי", פי' אשר הסבלות היה אשר רצה לבכות, וכן פי' ר"ש ן' מלך, ולא יכול להחזיק עצמו מלבכות, והעד בעבור שנאמר אח"ז שבכה, וכן פי' הרלב"ג להתאפק, להתחזק שלא יתפעל, באופן שיוכרח שיבכה בפניהם ולפי שלא היה רוצה לבכות מפני שאין זה בחק המושל השלם, ולזה ציוה שיוציאו כל איש מעליו, וכן הביא זה בתועלת המדות, שאין ראוי למושל שיתפעל לבכות, או לשחק בפני אנשיו, כי זה ממה שישפיל מעלתו בעיני אנשיו, וימעט מוראו, ולזה לא רצה יוסף לבכות בפני האנשים וציוה שיוציאו כל איש מעליו בעת שהוכרח לבכות, ויתכן שכן דעת אונקלס שתרגם "לאתחסנא" ופי' להתחזק, ועיין רמב"ן בזה ובמיני תרגימא מה שהעיר על הרמב"ן ז"ל ובנל"ג מה שתירץ שם, והרש"ד פי' שההתאפקות הזאת חוזרת על הענין כולו, אשר הי' לו עם אחיו, שעיקרו הוא שהיה מתנכר אליהם עד עתה, ולא יכול עוד להתאפק מלהודע אליהם:

Comment 2

[ב] לפי האמת, אם היה האתנח תחת וישמעו מצרים היה ג"כ נכון, כי שמיעת המצרים היתה מיד, ושמיעת בית פרעה היתה אח"כ, ואולי בעל הנקוד הי' מסופקים בזה ונקדו בבְכִי לפי השיטה האחת, ונתנו הטעמים לפי השיטה האחרת (שד"ל):

Comment 3

[ג] הזקף שבראה עני, כחו כמו האתנח, ופעמים רבות יש כח גם לזקף לשנת הנקודה (רש"ד):

Comment 4

[ד] פי' מד' היתה המכירה ולא תתחייבו בה וכן תיוב"ע וכן פי' רע"ס:

Comment 5

[ה] וכן פי' שד"ל, ויסכים לפי הח' ז"ל, וכתב "ואין לפרש תתמסכן, כי לא יתישב על וכל אשר לך, שהם העבדים והשפחות, והנה פן תורש, חוזר למעלה, רדה אלי פן תכרת", אבל רש"י ז"ל פי' מלשון רשות ומסכנות, וכן ת"א "דלמא תִתְמַסְכֵן", ועיין "אוהב גר" שבדפוסים הקודמים היה הגי' בת"א דלמא תשתיצי (פי' ענין כליה וגמירא, עיין ערוך השלם ערך שץ) ורש"י הגיה "תתמסכן" ונוסח ראשון עיקר, והכוונה פן תכרת ותמות ברעב אתה וביתך וגם עדרי צאנך, וכן הוא בס' "יאר" הגי' בת"א "דלמא תשתיצי" וכתב שם "אפשר מפני שאמר "וכל אשר לך" ואין נופל לשון רש ועושר לבהמות כמו שאז"ל (ב"מ קיא ב) גבי שכר בהמה וכלים, למאן דאמר שאינו עובר עליהם, שנאמר "כי עני הוא" מי שבאים לידי עניות ועשירות, כמו "ולא תכרת הארץ ברעב", ולא כן כתב רש"י" ועיין "לחם ושמלה" שכתב שאין לנטות מדברי רש"י ז"ל, כי מצינו לשון דלות על הבהמות, וכן בתרגום "השמנה היא אם רזה", בתרגום "העתירא היא אם מסכנא", וכן "וישמן ישורון" "שמנת עבית" ג"כ מענין הזה, ולכן גם לשון "תורש" היא מליצה בהפך, והוא כמו תכחש, ושייך ג"כ על המקנה כמו על האדם, ועיין ברא"ם שישיג על הח' ז"ל ויסכים לפי' רש"י ז"ל, ויסיים בקושיא שהמסכנות והעוני אינה נופלת רק על יעקב ובניו שהם בעלי הממון, לא על כל אשר לו שהם בני בניו שעדיין לא הגיע ממון בידם, וכש"כ לנשיהם וטפם:

Comment 6

[ו] עיין רש"ד בביאורו, ובהרכסים לבקעה לרל"ש:

Comment 7

[ז] וכן פי' רש"י ז"ל והוא (מב"ר פ' צג י), וכן ת"א ויוב"ע, וכן פי' הרשב"ם ורע"ס, והרמב"ן כתב, יתכן שאמר להם כך לאמתלא ולפיוס, כי איננו ראיה שידבר אדם אחד במצרים בלה"ק, כי על דעתי הוא שפת כנען, ורבים במצרים יודעים אותו כי קרוב הוא, והרלב"ג כתב ג"כ שאין זאת ראיה מפני שהיה מדבר בלשונם עיי"ש מה שפי', והרדי"א פי' שהוא לא רצה לספר להם את כל כבודו וגדולתו אלא בדרך קצרה, ולפי שפיו המדבר אליהם, ומשום "יהללך זר ולא פיך" אין ראוי שירחיב בשבחיו, וכן פי' העקידה, ורז"ל דרשו (מגילה טז ב) "כפי כן לבי", ואם שלא נזכר לב בכתוב דרשו כן:

Comment 8

[ח] פעמים זכרו הצואר בלשון שנים, לפי שהוא שני צדדין הימין והשמאל, ורש"י ז"ל כתב משום שהגרגרת עשוי טבעות הרבה:

Comment 9

[ט] תמיה הוא בעיני כי הנה מצאנו "מִצַורְנָיִך (ש"ה ד ט) בספרים מדיוקים שהוא חסר אלף (אה"י) ועיין בביאור רש"ד ובהבנת המקרא לרוו"ה מה שכתבו ע"ז:

Comment 10

[י] והרד"ק בשרש טען בפי' הב' כתב "או יהיה פי' טענו ענין דקירה שדוקרין הבהמות בדרבן שלהם ללכת מהרה כן פי' א"א ז"ל, וכן הוא בס' "הגלוי" לאביו הריק"ם ז"ל סי' צג כי אמר אל תתאחרו וטענו בעירכם בדרבן, ומהרו ואל תתעכבו, כאומר מהלך שלשה ימים, לכו ביום אחד, ודקרו בדרבן הבעירים שלכם ואל תחמלו עליהם ומהרו להביא אבי אלי, כי מה ענין לומר טענו משואות על בעירכם הכי זה צריך צווי, ומי לא ידע כי לא יוליכו אותם ריקנים בלא משא, וכן אומר בלשון ערבי למחמר אחר החמור למהרו "אטעון אלחמאר" שימהרו בדרבן, ובפס"ז (ברא', מה, יז) טענו לשון מצרי הוא:

Comment 11

[יא] הוא קבוץ אין לו אחד מלשונו, והוא תרגום בהמתיכם, תרגום בהמה בעירא (ר"י ן' גנאח) יקרא מין הבהמיי "בעיר" בדרך כלל, כמו ושילח את בעירה (שמות כב, ד) ע"ש שהוא נבער מדעת ומשאר מעלות עיניות בערך אל מין האדם שהוא בסוגו דהיינו בעל חי, או שיקרא כן מצד האכילה הגסה ושטופתו באכילה לבער שדות וכרמים בהררי אלף (רש"פ):

Comment 12

[יב] וכן תיוב"ע "ותיכלון שמנוניתא דארעא", וכן ת"א על "ומבכרות צאנו ומחלביהן" (למעלה ד ד) "מִבַכִרֵי עָנֵה ומִשַמִנהון" ויאמר הכתוב על דרך ההשאלה, כמו שהחלב מבחר הבשר קרא למבחר כל דבר "חֵלֶב" "כל חֵלֶב יצהר וכל חֵלֶב תירוש ודגן" (במד' יח יב) וכן יאמר פה חֵלֶב הארץ" וכן פי' רש"י ז"ל "כל חלב לשון מיטב הוא" וכן פי' הרלב"ג המקום היותר שמן מהארץ, או ר"ל מבחר פירות הארץ:

Comment 13

[יג] ואו"ת "אִצְטְלַוָן דִלבושִין" וכן תיוב"ע, ופי' מחליפות ויקרות, כמו אצטלא בתלמוד (ב"מ יז א) וכן תיוב"ע "אדרת שנער" (יהושע ז כא) "אצטלי בבלאי", וכ' הנל"ג ואפשר ששתי נוסחאות הן הא' אצטלא, והב' לבושין וד' דלבושין נוסף בטעות, וי"א כי כן נקראו הבגדים, כי בהסיר האחת יחלוף אחרת תחתיה, וי"א כי כן נקראו החלוקים ומכנסיים שדרך בני אדם להחליף, ודומה לו "היא שמלתו לעורו" (שמות, כב, כו) זהו החלוק הטפל לעורו, והעקידה פי' כי נתן להם בגדים חדשים ומשובחים שילבשום עתה תחת בגדי רועים שהיה עליהם, כי רצה יוסף שכל רואיהם יכירום שהם אנשים נכבדים ואחי המושל, ועיין הכוה"ק מה שפי' בזה:

Comment 14

[יד] ורש"י ז"ל פי' כזאת, כחשבון הזה, ומהו החשבון "עשרה חמורים" וגו', וביאור דבריו בעבור שהכ"ף בשו"א לא יתכן להסמיכו אל השמלות כ"א אל מה שלמטה עשרה חמורים, שאלו לא היה כן, היה ראוי לומר "ועשרה חמורים", וכן כתב הרא"ם וסיים "ומה שטען הרמב"ן ז"ל שאינו נכון שירמוז על החשבון, ואם כוונתו בזה בעבור שהחשבון לשון זכר, ומלת כזאת ל"נ, אינה טענה כי דברי הרב הם פתרון ענין לא פי' מלה", והרש"ד כתב ג"כ שפי' רש"י ז"ל הוא הבאור היותר מכוון עם פשטות הכתוב, ועל טענת הרמב"ן ישיב כי כן הוא דרך הלשון בבוא התואר בלי המתואר להשתמש במשקל נקבה ויהיה כזאת כמו (וויא פאלגט) כן ת"א ויוב"ע "דורון כדין", והרשב"ם פי' כזאת "כמו כן" וכן פי' שד"ל וכתב "ואין ענינו כחשבון הזה כדעת רש"י ז"ל, ויפה ננקדה הכ"ף שו"א (כי כל השאר בקמץ כָזאת) כי במקום הזה הוראת המלה הזאת משונה, ויפה ג"כ ננקדה המלה במפסיק קטן":

Comment 15

[טו] ורש"י ז"ל פי' לפתן, וכן פי' הרלב"ג וכתב "הוא הליפתן אשר הוא זן בעצמו, כמו האורז ומיני הקטניות ומה שידמה להם, ועיין ערוך ערך "בשש" שכתב שכל דבר הנאכל עם הפת שמו לפתן בלשון משנה ובלשון דרבנן שמו "בשש" וטעם קריאתו עיין ערוך השלם ערך "בשש". (ובב"ר פ' צד) שכל הדברים קרוין מזון, וכ"ה (ירושלמי נדרים פ"ו ה"א) הנודר מן המזון אינו מותר רק מים ומלח דכל דבר נקרא מזון והרש"נ כתב ואולי הוא משרש למינו (ברא' א, יא) ת"א לזניה, וה"ז מתהפך לטבע כל אבר, ע"כ נקרא מזון:

Comment 16

[טז] אל תרגזו, פי' שלא יפחדו בדרך, כי שמו עליהם שהוא המושל בכל ארץ מצרים (רמב"ן) וכן פי' הרשב"ם ורל"ש השיג ע"ז וכתב ולמה ייראו בעליה זאת יותר מהראשונה עיי"ש, והרלב"ג פי' שאמר זה בעבור המצרים ההולכים עמם, כדי שלא תתפרסם להם חרפתם, והרדי"א פי' שענינו ברכה שברכם שלא יקבלו רוגז ולא נזק, כדרך שלוחי מצוה אינם נזקים:

Comment 17

[יז] ויפג כמו ויפק, מן פוק המורה נדנוד מחשבה להסתפק בדבר, "פוגה", שמ"נ נרדף עם דומיה והפסק תניעה ונזילה, "אל חתני פוגת לך", ובה"א נוספת ברא"ש "מאין הפוגות" (איכה ג, מט) כולם על הפסק נגור (אוצה"ש):

Comment 18

[יח] ורש"י ז"ל פי' נחלף לבו והלך מלהאמין, לא היה לבו פונה אל הדברים, לשון מפיגין טעמן בלשון משנה (ביצה יד א), וכן פי' הרשב"ם, וכן ת"א "והוו מִלַיָא פייגן על לביה" פי' הדברים שהי' בניו אומרים לו הי' חלשים ובלתי נכנסים בלבו, וכן הוא בפס"ז (ברא' מה כו) כי לא היו הדברים מתאימים בדעתו אלא מפיגין היו כי לא האמין להם, וכן פי' החזקוני, וכן פי' ר"מ חפץ במלאכת מחשבת וכתב "כי טבע התנועה והרוח החיים, אם מתפזר בפתע פתאום ע"י בשורה טובה מוכרח האיש למות ועפ"י דרך הטבע היה מת יעקב מגודל הבשורה בפתע, ומלת פג הוא מגזרת מנוחה, ומספר הכתוב, ויפג לבו, פי' לבו נשארה במנוחה ולא התפעל מהבשורה למות, כי לא האמין להם, מן הטעם שלא האמין בתחלה לדברים שספרו אליו בניו, עד שמעט מעט הבין הדבר על בוריו, ולא שמע הבשורה ברגע כמימריה, ותבוא אליו בלאט ויוכל להתאפק ולא מת":

Comment 19

[יט] ודעת רז"ל כי זה רוח נבואה שפרשה ממנו מיום שיצא יוסף, וכדעתם ז"ל (שבת ל, ב) אין השכינה שורה לא מתוך עצלות, ולא מתוך עצבות, אלא מתוך דבר שמחה, וכן הוא אומר, "ויהי כנגן המנגן ותהי עליו יד ד'" (מ"ב ג טו) וכן ת"א "ושְרַת רוח קודשָא על יעקב אֲבוהון", וכן תיוב"ע וכן פי' רש"י ז"ל, וכן הוא דעת הרלב"ג והרדי"א, שהוא רוח נבואה שלא באתהו כל ימי אבלו של יוסף:

Comment 20

[כ] ורש"י ז"ל פי' "רב לי עוד שמחה וחדוה" משמע שפי' יש לי הרבה שמחה לצפות להבא, והרשב"ם פי', די בפוגת בלי שלא האמנתי, אלא וודאי עוד יוסף בני חי, והרד"ק פי', רב טוב יש לי אחר שיוסף בני חי (ובב"ר פ' צד ילקוט רמז קנב) רב כחו של יוסף בני שכמה צרות הגיעוהו ועדיין הוא עומד בצדקו:

Chapter 46



Comment 1

[א] ור"י ן' גנאח בשרשיו שרש "עלה" פי' ענינו שימיתהו מיתה טבעית, ויצילהו ממיתה שאינה טבעית כמות בחרב וזולתו, ולזה הפי' אינני יודע הטעם "גם עלה", ועיין מורה בפ' כז מהחלק הראשון ובעקידה ברא' שער לא, ואפשר לומר שיהיה הטעם מאעלך שיקבר בא"י במערת המכפלה וגם עלה רמז ענין יוסף "והעליתם את עצמותי" (למטה נ כה) או כפי' החזקוני, לרבות עצמות שאר כל השבטים, והרמב"ן פי', שיהיה בבית עבדים עד שיעלנו גם עלה, כי מעתה הגלות תתחיל בו וכן פי' הרלב"ג "אמר זה ה' ית' על זרעו, כי הוא העלה אותם מעוני מצרים באותות ובמופתים":

Comment 2

[ב] וכן פי' העקידה, וכן כתב החזקוני "מנהג הוא שהחיים עושים עם המתים שסוגרים את עיניהם סמוך אחר הפטירה, והיה מבטיחו שיוסף יהיה בפטירתו ויעזור לו להוציאו ממצרים ולהוליכו אל המערה, ואונקלס ויוב"ע תרגמו המלות כמות שהן, והרשב"ם פי' על עניניך וצרכיך, ישתדל לעשותם, כדכתיב "ישית ידו על שנינו" (איוב ט לג), והרד"ק פי', ויוסיף ישית ידו כמו שאמר ויפול יוסף על פני אביו, ובשרו בזה שישאר יוסף אחריו לכלכל בניו ובני בניו, כל אותן השנים שחיה אחריו:

Comment 3

[ג] ורש"י ז"ל פי' "שרח בת אשר ויוכבד בת לוי" וע"ז כתב הרמב"ן, תינח בנות בניו, אלא בנותיו מה ירבה, והלא לא היתה אלא דינה לבדה, אבל כך דרך הכתוב לדבר לשון רבים בענין היחס, כמו "ובני פלוא אליאב" (במד' כו ח) "ובני דן חושים" (למטה פ' כג) ועיין מה שהבאתי למעלה (לז לה הערה כה) לפי עדות הרמב"ן (במד' כו מו) על פ' "ושם בת אשר סרח" שהגי' בת"א "ושום בת אתת אשר סרח", וא"כ לא היתה בתו של אשר כי אם בתה של אשת אשר, מבעלה הראשון, ולכן הזכירה הכתוב כאן "ושרח אחותם", שהיתה אחותם מן האם ולא מן האב, והדברים תמוהים דא"כ איך נחשבה בכלל שש עשרה נפש שילדה זלפה ליעקב, ועיין הכוה"ק שכתב, ואף אם נדחוק לפרש, ותלד שגדלה אותה זלפה, עדיין יקשה איך נחשבה בכלל שבעים נפש, כיון שאינה מיוצאי ירך יעקב, וקרא אמר הבאים ליעקב יוצאי יריכו, ועיין בטור על התורה שכתב שכן דרך הפסוק לתלות הבת באחים, כמו "ואחות לוטן תמנע" (למעלה לו כב) ולדעתו נראה שלא יקיים הגי' בת"א לפי עדות הרמב"ן ז"ל, וא"כ היתה שרח בתו של אשר:

Comment 4

[ד] ויוב"ע תרגם "שאול הוא זמרי דעבד עובדי דכנענאי בשטים" וכן הוא בג' (סנהד' פב ב) אמר ר' יוחנן חמשה שמות יש לו, זמרי, ובן סלוא, ושאול, ובן הכנענית, ושלומיאל בן צורישדי, ועיין במהרש"א בחידושי אג' שם:

Comment 5

[ה] עיין באהל יוסף מה שהקשה ר' יוסף שלודיל, אם זה אמת למה לא מת שאול בן הכנענית, ובעבור כי לא מת הנה ראיה שהיא דינה שנבעלה לכנעני, וע"ז כתב הא"י שקושיתו אינו כלום, כי איך נשא שמעון אחותו מן האם, ומה שהקשה על שאול למה לא מת, היה לו להקשות על שילה שהוא אחיהם, והפי' הנכון כי הי' ער ואונן רשעים, וגם בני כנעניות, אבל שאול ושילה לא הי' רשעים בעצמם, אעפ"י שהי' כנעניים מן האם, ועיין בטור על התורה, וברא"ם מה שכתבו בזה:

Comment 6

[ו] כי כן דרך הכתוב כשידבר ביחוסי הרבים יאמר ביחיד לשון רבים (רמב"ן) לא הי' לו אלא בן אחד ושמו "חשים" ואמר "ובני" כאלו אמר כל הבנים שהי', לא היה אלא זה, וכן "ובני איתן עזריה" (דה"א ב ח) (רד"ק):

Comment 7

[ז] עיין מקורי רש"י:

Comment 8

[ח] והנה מה שאז"ל, זו יוכבד שנולדה בין החומות, הוא על דרך דרש, וזה שאם היה זה כן, היה ראוי שתתפרסם בתורה זה המופת שהיה בלדתה משה ואהרן, כמו שפרסמה זה בלדת שרה יצחק שהיה זה יותר נפלא מאוד, כי היא היתה בת ק"ל שנה כשילדה משה, ובת קכ"ז שנה כשילדה אהרן, והנה מדרך התורה, שתתפרסם ענין המופתים, כי האמונה בהם הוא פנה גדולה מפנות התורה (רלב"ג):

Comment 9

[ט] כן הוא בג' (ב"ב קכא ב) והעיקר בסדר עולם בסוף פ"א "שבעה קפלו את העולם כולו, ואלו הן אדה"ר, מתושלח, שם, יעקב, עמרם, אחיה השילוני, ואליהו הנביא" וכן הרמב"ם בהקדמתו לס' הי"ד כתב "אחיה השילוני מיוצאי מצרים היה ולוי היה, ושמע ממשה, והיה קטן בימי משה והוא קיבל מדוד ובית דינו" ועיין בהשגת הראב"ד שם שהשיגו, ובהקדמת בעל כסף משנה שם, ולפי"ז א"כ היה חי קרוב לתק"ן שנה, א"כ זאת ראית הפיטנים אשר יכול להיות כי יוכבד היתה חיה בעת פטירת מרע"ה והיתה בת ר"ן שנה:

Comment 10

[י] וכן הוא בפס"ז, וכן פי' הרשב"ם והרלב"ג והרדי"א, שיעקב היה במספר כל נפש בניו ובנותיו וי"מ שדינה ילדה בן משכם והוא בכללם ולא הזכירו הכתוב, ושד"ל כתב "כי אולי דינה נתעברה משכם וילדה בת, והבת ההיא קראו שמה הכנענית, כי היה אביה כנעני ולקח אותה שמעון על נשיו לו לאשה, וילדה לו שאול, וזה טעם ושאול בן הכנענית, והזכירה להיותה גם היא מיוצאי ירך יעקב, ובה נשלמו השלשים ושלש נפשות בני לאה, וכשבא לומר כל הנפש וגו' יוצאי יריכו מלבד נשי בני יעקב, הוציאה מן הכלל, ואמר ששים ושש, מפני שגם היא אחת מנשי בני יעקב, ועמה הי' ס"ז, ועם יוסף ובניו הרי שבעים, ודעת הח' ז"ל והרשב"ם היא העיקר, וכן כתב הגרד"ל בפי' לפדר"א פ' לט כי מקרא דבשבעים נפש ירדו אבותיך י"ל בפשיטות שגם יעקב בכלל זה:

Comment 11

[יא] אמנם אין מזה סתירה למה שאז"ל שיוכבד נולדה בין החומות, כי יתכן שכך קרה באמת, כמו שנרמז בפ' "אשר ילדה אותה ללוי במצרים" (במד', כו, נט) ואמרו לידתה במצרים, ואין הורתה במצרים, אבל לענין חשבון של שבעים נפש לא נמנית יוכבד, לפי שנולדה אחרי שבאו במחוז מצרים, ולא יתכן א"כ לומר עליה שבאה מארץ כנען:

Comment 12

[יב] ובפס"ז (ברא' מו כט) הוא בעצמו לפי שהאהבה מקלקלת השורה של גדולה, וכן פי' רש"י ז"ל והרדי"א, ועיין (מכילתא בשלח פ"א סי' ו) והרלב"ג פי' ע"י שליח, או אסרה הוא בעצמו על צד הזריזות לכבוד אביו, והראשון נראה יותר לפי הפשט:

Comment 13

[יג] הנה סבב יוסף שישבו בארץ גושן לסבות ארבעה, הא' מפני שהיא ארץ מרעה, והשנית מפני היותה במיטב הארץ, והשלישית שלא רצה שיהי' מפוזרים בארץ מצרים, והושיבם מפני זה שם בכפר קטן שהי' במיטב ארץ גושן והיא רעמסס, ומנהג הארץ ההיא, לא היה רע כמנהג ארץ מצרים, הלא תראה, כי שם לא הי' מתעבים כל רועי צאן, כמו שהי' מתעבים אותו במצרים, והרביעית שאם הי' ישראל מעורבים עם המצרים, הי' במעט מהזמן מתגאלים במנהגיהם הפחותים, ולזה בחר יוסף שישבו במקום אחד בלתי מעורבים עם המצרים (רלב"ג) ובפס"ז, הקל אותם בעיניהם כדי שלא יפול עליהם טורח החיילות, וכן הוא אומר כל תועבות מצרים כל רועי צאן, הוא שאמר שלמה בחכמתו "אל תתהדר לפני מלך (משלי כה ו)" וכן הוא (ב"ר פ' צה) על הפ' "ומקצה אחיו לקח חמשה אנשים" שעשה הדבר בחכמה אמר אם מעמיד אני גבורים לפני פרעה, רואה אותן ועושה אותן אנשי מלחמתו" וכן פי' רש"י ז"ל:

Comment 14

[יד] והרד"ק כתב כי המצרים לא הי' אוכלים את בשרם, ולא הי' מגדלין אותם אלא מעט לגזה ולחלב:

Comment 15

[טו] ורש"י ז"ל פי' לפי שהם להם אלוהות, וכן פי' הרלב"ג, וכן כתב הרדי"א, כי המצרים הי' עובדים קצת הבהמות, ולא הי' שוחטין אותן, ולא הי' נהנין מהם:

Chapter 47



Comment 1

[א] לדעת קצת "רעמסס" מורכב מן רע"מ שענינו בלשון מצרי אדם, סא"ס שענינו רועה, ושנקרא כן ע"ש שישבו שם בני ישראל שהי' רועים, ולדעת קצת הוא שם אחד ממלכי מצרים, והוראתו בן השמש, והיתה הארץ ההיא נקראת כן בימי משה ולא בימי יוסף (שד"ל):

Comment 2

[ב] ודעת רבים וכן שלימים, כי המלך הזה לא היה מצרי, אלא מן המלכים הרועים, הנקראים "הוקסאס", או הוק-סות, שפתרונה מלכי הרועים, וי"א שהי' ערביים שבאו מארץ אזיאה, וכבשו את מצרים, ועשו בהם שפטים נוראים ואיומים, זקניהם וראשיהם לטבח הכריעו, בתי אליליהם "שמש" שקוץ מצרים, היכל-אזיריס, תועבת הקפטים באיש שלחו, ובחזקה גזלו להם את כתר מצרים, וידם גברה שנים רבות, ולהמלך הזה היה מקנה צאן ובקר, ע"כ אמר ושמתם "שרי מקנה" שאין הכוונה להיות רועים, רק ממונים על הרועים כשאר הממונים של מלך וכן ת"א ויוב"ע "רבני גיתא":

Comment 3

[ג] וכן פי' הגאון רבינו סעדיה בתרגומו הערבי על התורה, ותלה כמו ותלא, כלומר כאדם הנלאה לא ידע מה לעשות, וכן "כמתלהלה" המראה עצמו כאלו לא ידע מה לעשות, ועיין בשפת יתר סי' פא שיסכים הח' ז"ל לדעת הגאון, ויאמר שם שהוא אינו בחלוף ה"א באל"ף רק בטעם כאדם נלאה לא ידע מה יעשה, וישיג שם על ר' אדונים (הוא דונש בן לברט) שפי' שהשתטו אנשי מצרים, רק טעמו שלא ידעו מה יעשו, וכן פי' ר"י ן' גנאח, וכן פי' רש"י ז"ל שניהם ותלה, וכמתלהלה, לשון עיפות, וכן ת"א ויוב"ע, ועיין ברא"ם מה שכתב ע"ז, וכן בארמית אומרים בה"א "אשתלהי" וכן תרגום עָיֵף וְיָגֵעַ (דבר' כה יח) "מְשַלְהֵי ולְאֵי", ומזה שלהי פרקא סוף הפרק שאדם עיף בהגיעו לשם, וכן ותלה, לשון עיפות וחולשה כי סר כחם, ואבדה בריאות גופם מפני הרעב, כי לא הי' עיפים מן העבודה, והוא חולשה הבאה מחמת חסרון אכילה ושתיה, וזה ההבדל שבין שרש "לאה" לשרש, "להה", כי הראשון יורה על חולשה מחמת רוב עבודה מאין מנוח, והשני יורה על חולשה הבאה מחמת חסרון אכילה ושתיה כמו כאן שלא הי' עיפים מן העבודה, אלא מן הרעב, ולדעת הרד"ק הוא ענין שגעון, ופי' ותשתגע, כי מרוב הרעב יצא האדם מדעתו וישתגע, והוא דעת ר' אדונים שהבאתי למעלה, ועיין "זכרון לראשונים" מחברת ה' חוב' א מהח' א"א הרכבי צד צ"ד מה שהשיב הח' ז"ל על השגת דונש:

Comment 4

[ד] ובפס"ז (ברא' מז כ) "מלמד שהאדמה נאה בזמן שבני אדם עליה, כלו האנשים האדמה משוממת":

Comment 5

[ה] וכן הוא דעת הרדי"א שפי' השנית, השנית מן החמש שנים שאמר יוסף "ועוד חמש שנים" והיא הרביעית לשבע שני הרעב, וכן פי' העקידה וכן פי' החזקוני, ויהיה השנית לביאת יעקב והיא רביעית לרעב, שהרי התבואה שנשארה מן השובע, והכסף שבידם הספיק להם שני שנים, ובשלישית נתנו מקניהם, וברביעית גויתם ואדמתם, ומשם והלאה יתכן כי פקד ד' את הארץ לברכת יעקב אבינו:

Comment 6

[ו] עיין יהל אור וכדעת הרמב"ן כן הוא בפס"ז (ברא' מז יט):

Comment 7

[ז] בא מלת הכנוי אחר שהזכיר "העם" בפירוש, שכל כיוצא בזה בא לחזק הכוונה ולשלול ההיפך ובעבור שכתב לפני זה, קנה אותנו ואת אדמתינו, אמר אח"ז כי קנה אדמתם לפרעה, ואולם בענין "העם" עשה זאת שהעביר אותו לעריס (רש"ד):

Comment 8

[ח] ורש"י ז"ל כתב שנתכוין בזה להסיר חרפה מעל אחיו שלא יהי' קורין אותם גולים, וכן הוא בתרגום ירושלמי, וכן תיוב"ע וכן הוא בג' (חולין ס, ב), והרשב"ם פי', כדי שלא יטענו בה חזקה איש איש בארצו לאחר מכירה, ועיין הכוה"ק מה שכתב בזה:

Comment 9

[ט] וכן פי' הרד"ק בפי' על התורה "כומרי הבמות" ובשרשים שרש "כהן" כתב כי הכמרים הם לובשי השחורים מלשון "עורנו כתנור נכמרו" (איכה ה י) שפי' נשחרו, והכהנים הם שאר עובדי עכו"ם שאינם לובשים שחורים:

Comment 10

[י] הפסוק הזה הוא כמו הקדמה לספור הבא אחריו בס' שמות איך הרעו המצריים לישראל, כלומר אל תחשוב שהיה ליושבי ארץ מצרים משפט הקדימה ומעלה, וישראל הי' שם במדריגת גרים ועבדים אלא וישב ישראל כאזרח ותושב במבחר שבמחוזות מצרים, וגם להם היתה הארץ לאחוזה, ומה שמררו המצרים אח"כ את חייהם ולקחום לעבדים היה חמס גדול נגד דת כל עמי הארץ, ועיין בכלי יקר מה שביאר בזה כי כל פסוק זה באשמת בני ישראל הוא מדבר, כי השם גזר עליהם, כי גר יהיה זרעך והמה בקשו להיות תושבים, ולא כך אמרו לפרעה "לגור בארץ באנו" עיי"ש:

Comment 11

[א] ולא כתיב בתר הכי, וישם ידו תחת יריכו, כמו באליעזר, שלא רצה לפרש מפני הכבוד ויו"ת "ומִן בִגְלַל דהוא בריה לָא שַוִי יְדֵיה, אֱלָהֵן אמר אַנָא אַעְבֵד כְפִתְגָמָך", וכן אסרו חז"ל לכנוס במרחץ עם אביו, וכ"ש לשום ידו תחת ירך אביו וליגע במילתו, והרלב"ג כתב "והרצון בזה בכאן שהוא שאל מיוסף שיכנע לו שיהיה כאלו הוא ברשותו לעשות כל מה שישאל ממנו" וכן דעת הח' ז"ל, וכמו שפי' בדברי אליעזר (למעלה כד ב):

Comment 12

[ב] ורש"י ז"ל פי' חסד שעושין עם המתים הוא חסד של אמת שאינו מצפה לתשלום גמול, וע"ז כתב הרש"ד "אך לא ידעתי איך יפרש "אם ישכם עשים חסד ואמת" (למעלה כד מט) האמור אצל אליעזר עבד אברהם, והנכון כפי' הראב"ע ז"ל, והרד"ק פי' האמת שחייב לקבור את אביו, והחסד הוא שישאוהו ממצרים לארץ כנען לקברו שם, והרלב"ג כתב "בבחינת גדולתו אמר ועשית עמדי חסד, אמנם בבחינת היותו בנו אמר ואמת, כי היה מחויב כפי האמת השכלי לעשותו", ובדרז"ל (תנחומא ויחי סי' ג ב"ר פ' צו ילקוט רמז קנו) "וכי יש חסד של שקר, אלא כל חסד שהוא שלא בפניו הוא חסד של אמת, אבל חסד שבפניו הוא חסד של חנופה":

Comment 13

[ג] ענין שכיבת המת עם אבותיו, הוא הנחת מטת המת במקום המספד, וסבוב הסופדים, ולכן נכתב זה הלשון בכל המלכים צדיקים ורשעים שמתו על מטתם (רע"ס) ובדרז"ל (ב"ב קטז א) כל מקום שנאמר בו שכיבה הניח בנים כמותו וכו', לכך נאמר ושכבתי עם אבותי שהי' צדיקים דור אחר דור, וגם הניח צדיקים אחריו:

Comment 14

[ד] ובדרז"ל (תנחומא ויחי סי' ג, ב"ר פ' צו, ירושלמי פ"ט דכלאים ה"ג) "ושכבתי עם אבותי למה כי האבות תובעין ומחבבין קבורת א"י", ועיין ברלב"ג וברדי"א מה שהאריכו בזה וביארו מפני מה הי' משתדלין כ"כ להקבר בא"י:

Comment 15

[ה] ראש הַמִטָה מעתיקים השבעים כאלו הי' כתוב על ראש הַמַטֶה, והתקשו ע"ז רבים, ואמנם זה יתבאר עפ"י המנהג שהיה נוהג בין בני מצרים הקדמונים לגעת ביד אחת בראש השרביט של בעל הפקידות, וביד השני על אפיו ואזניו, ובזה הי' מראים דרך הכנעה, וא"כ יהיה טעם הפ' לפי קריאת השבעים כטעם ותגע בראש השרביט דאסתר (חצי מנשה):

Comment 16

[ו] וכן הוא (תנחומא ויחי סי' ג) "וישתחו ישראל לשכינה שעומדת עליו", ומכאן אמרו שהשכינה למעלה מראשותיו של חולה, וגם רש"י ז"ל חזר ופי' כן, וכן פי' הרד"ק, וכן הרלב"ג הביא שני הפירושים וכן פי' רע"ס "להודות לקונו על שחננו להשיג זה מאת בנו":

Comment 17

[ז] מ"ש הראב"ע לחזק הפי' הזה בעבור שאיננו מפורש למי השתחוה וכתב "ואין זה כשהתחוית אברהם כי שם מפורש לבני חת", אין דבריו נראין בעיני, כי מצאנו פעמים רבות שאיננו מפורש, ואיננו לשם כמו יסגדו אף ישתחוו (ישעי' מו ז) והוא לאל אחר מעשה ידיו, ואם יאמר שנכון הוא לפי מחשבותיהם מה יענה על ההשתחויות של לאה והשפחות ויוסף ורחל (למעלה לג ו ז) שלא פורש שם למי, ואולי יאמר שאין צורך, כי ממילא נשמע ששב על עשו הנזכר לפני זה, גם פה כן שב על יוסף הנזכר, לכן לא יגהה ממנו מזור לפי פי' הב', אבל נכון הוא בעצמו מבלי ראיה אחרת (רש"ד):

Chapter 48



Comment 1

[א] או"ת וְחַוִי ליעקב, ויוב"ע תרגם "יתניאו" בלשון רבים והוא מלשון ספור ולא בלשון אמירה, ועיין בלחם ושמלה, ובעוטה אור כלל ז יז מה שכתבו ע"ז, ועיין בביאור רש"ד ההבדל ביו הגדה לאמירה:

Comment 2

[ב] וכן הוא בפס"ז (ברא' מח ב) הוא שקרא ליוסף, הוא שהגיד ליעקב, ודעתו שמנשה אמר לו, ועיין הערה שאח"ז:

Comment 3

[ג] ורש"י ז"ל פי' "שאפרים היה רגיל לפני יעקב בתלמוד, וכשחלה יעקב בארץ גשן, הלך אפרים אצל אביו למצרים להגיד לו" והוא מתנחומא (ויחי סי' ו), ובפסיקתא רבתי (פ"ג פסקא ביום השמני נשיא) "ויאמר ליוסף הנה אביך חולה, מי אמר לו שאביו חולה, י"א ברוה"ק ראה, וי"א בלהה אמרה לו וכו' וי"א בנימין הודיעו", ובפס"ז (ברא' מח א) "ויאמר ליוסף מי אמר לו מנשה שהיה משרת את אבינו יעקב" וע"ז העיר שם הח' רש"ב שלא מצא זאת בשום מקום:

Comment 4

[ד] וכתב הרדי"א "מאשר אמר הנני מפרך בתחלה, ידעתי שנאמר על אפרים, כי שמו אפרים, מלשון מפרך וכן אמר לו שם "אני אל שדי פרה ורבה" שפרה רמז לאפרים כמו מפרך ורבה על מנשה":

Comment 5

[ה] וכן פי' הרשב"ם "ומאחר שנתן לי השם את ארץ כנען הרי ברשותי לעשותך בכור ליטל פי שני שבטים":

Comment 6

[ו] ופתח לו הדברים כן בעבור נחלת הארץ, כלומר האל ברך אותי, ואמר לי שיתן לי ולזרעי אחרי את ארץ כנען, ואחר שאתם ובניכם תנחלו אותה, ממנה אני מנחיל אותה, ולכן שני בניך יקחו שני חלקים כמו ראובן ושמעון כאלו הי' בניך אלה בני (רד"ק) כי אם היה נותן הבכורה ליוסף, ומנשה ואפרים ירשוה, הי' למנשה חלק כבכור בארץ ג"כ, לכן אמר שיהי' כבניו ממש, ואז לא תהי' בכורה למנשה על אפרים, אבל מולדתיך ר"ל בני מנשה יהי' על שם אחיהם שיולדו למנשה ואפרים אח"כ ויחלקו בנכסיך (ראש):

Comment 7

[ז] וכן פי' הרד"ק בשרשים שרש "ילד" "פי בנים שתוליד אחריהם", ובפי' על התורה כתב, "ואם תאמר שהוא במקום תוליד כמו שת"א, וכמו שפי' המפרשים, ג"כ לא מצאנו לו בנים שנולד לו אח"כ, ולא נזכרו לו בנים אחרים אלא אפרים ומנשה" והרמבמ"ן עשאו זמן מורכב מעבר ועתיד, כי בעת בואם לנחלה תהיה לידתן בזמן עבר, וכשהיה יעקב מדבר היתה לעתיד, וגם לפי' זה הכוונה אשר תוליד:

Comment 8

[ח] ולפי שלא יחשוב יוסף ששאר הבנים יהי' נחשבים על שמו, יהי' א"כ מביתו ג' שבטים, אפרים ומנשה ויוסף לכך הוצרך לברר על שם אחיהם יקראו בנחלתם, וכל ביתך א"כ נכלל בשני שבטים אלו:

Comment 9

[ט] וכן הוא בפס"ז (ברא' מח ו) שהוא על בני מכיר בן מנשה, שנא' גם בני מכיר בן מנשה ילדו על ברכי יוסף (למטה נ כג), וכן הרשב"ם והרדי"א ורע"ס יפרשו על בני בנים:

Comment 10

[י] ובפס"ז (שם) יפרש "על שם אחיהם" שפי' על שם אביהם, שכן כתוב ויאמר יעקב לאחיו לקטו אבנים (למעלה לא מו), והם הי' בניו, וקראם הכתוב אחיו, כך בני מנשה ובני אפרים יקראו על שם אביהם בנחלתם, שלא נקראו שבטים אלא מנשה ואפרים, ורע"ס פי' כל אחד מבני מנשה יקרא כאחיו על שם מנשה לנחול עמם בנחלתו, וכן כ"א מבני אפרים יקרא כאחיו על שם אפרים לנחול עמם בנחלת אפרים:

Comment 11

[יא] וכן כתב הרד"ק "אולי הוליד באלה השנים בנים אחרים, ואעפ"י שלא נזכרו ולא הביאם לפני אביו והיו קטנים", והרלב"ג כתב "ואפשר שנולדו לו אח"ז בנים ומתו בלא בנים, או לא נזכרו בענין משפחת בני יוסף להקראם על שם אחיהם":

Comment 12

[יב] כי מפני שהי' הולך לאט לרגל המלאכה ולא יכול לעזוב המלאכה ולנשאה לבית לחם כש"כ למערה, ואם היה נושאה לרגל היתה מסרחת, אולי ימי קיץ היה, גם לא היה בידו לחנוט אותה, כי לא הי' רופאים עמו (רד"ק) יעקב אמר שעדיין לא הייתי מוחזק במערה שהרי עשו מערער עליה לפיכך קברתיה בדרך, אבל כשקברתי את לאה כבר הלך לו עשו אל ארצו והניח לי את הכל (חזקוני):

Comment 13

[יג] היא התנצלות על שלא הוליך את אמו למערת המכפלה (רד"ק) הכוונה ליעקב שלא הוליך אותה למערת עיין ברמב"ן וברלב"ג וברדי"א מה שהאריכו לבאר בזה, ובפס"ז (ברא' מח ז) "צפה יעקב אבינו שדעתו של יוסף לשאול על רחל אמו, מפני מה לא העלה אותה למערת המכפלה ועד שלא התחיל יוסף לשאול, התחיל יעקב לומר ואני":

Comment 14

[יד] וירא ישראל את בני יוסף, ראיה זו בעין השכל היא איננה בחוש העין, שהרי נאמר בו "ולא יכול לראות" (רב"ח):

Comment 15

[טו] ורש"י ז"ל פי' שהדברים כסדרם "לאחר שנשקם הוציאם יוסף מעם ברכיו כדי לישבם זה לימין וזה לשמאל לסמוך ידיו עליהם ולברכם" וכן פי' הרד"ק "כי שלא כסדר הגישם אליו ונזכר כי כסדר היו ראוים להיות לפניו כשיברכם", והרדי"א פי' "לפי שהי' אפרים ומנשה על ברכי יעקב חשש יוסף שיהי' לו למשא כבד, ולפי שלא ייעף ולא ייגע אביו הוציאם מעם ברכיו וישתחו לאפיו ארצה, ואז חזר להגישם אליו ולשום כל אחד מהם במקומו הראוי לקבל את הברכה, וכו' לא שהי' על ברכי יעקב הזקן כבראשונה, אלא שהי' עומדים על רגליהם נגשים אליו לקבל ברכתו":

Comment 16

[טז] והרדי"א פי' ענין תפלה, כי לתפלת שוא הייתי חושב זאת התפלה, וכן הוא בפס"ז (ברא' מח יא) לא הייתי מתפלל לראות פניך, לפי שנתייאשתי ממך, ואמרתי "טרוף טורף יוסף" (למעלה לז לג) וכן פי' החזקוני בפי' הראשון וכן אז"ל (דבר' רבה פ"ב) "א"ר יוחנן בעשרה לשונות נקראת תפלה, ואלו הן שועה צעקה וכו' ופילול וכו', ועיין בסדור עיון תפלה להגרי"צ מ"ב בהערה "לפתח דברים" מפני מה נקראת התפלה בשם פלילה עיי"ש שהאריך בזה:

Comment 17

[יז] ור"י ן' גנאח בשרש "שכל" פי' "הבין מידיו כלומר שהוא ידע מהנחת ידי סוף כי מנשה הבכור, באור זה שידע כי יוסף לא הביא בשמאלו אל ימין ישראל אלא הבכור, והכנוי אשר בידיו שב אל יוסף, וכאשר ידע זה המיר התכונה ההיא, ונצטרך הכתוב להודיענו זה, בעבור שיעקב לא היה רואה, אך הרגיש בזה במשוש ובסברא לא בראות", והרשב"ם והרלב"ג וכן העקידה פי' כמו סכל בסמך, כי הסמ"ך והשי"ן מתחלפים, והוא מן "סכל נא עצת אחיתופל" (שבת טו לא) ענין מעוקם ונפתל, כלומר ששם ידיו באלכסון, ושם ימינו לפאת שמאלו ושמאלו לפאת ימינו, והרדי"א פי' ג"כ מן "סכל נא עצת אחיתופל" אך הוא יפרש "עשה ידיו כאלו אינם יודעות שמנשה הוא הבכור, ובזה הראה כי מנשה הקטן והצעיר ממנו", ורב"ח פי', ששינה מעמד הנערים, ודעתו ששכל את ידיו מידיו של יוסף ושינה מעמד הנערים, ויאמר הכתוב וישלח ישראל את ימינו וישת על ראש אפרים, ששנה את אפרים ומשכו לימינו, ואת שמאלו על ראש מנשה, ששנה את מנשה ומשכו לשמאלו, ולא שנה את ידיו, ולא הרכיב כלל אבל שנה את הנערים:

Comment 18

[יח] ולדעת הח' ז"ל זה המלאך הוא השכל הפועל, וכן פי' הרלב"ג, הוא השכל הפועל, שהוא מלאך השם ית' להשגיח ביראיו להצילם מכל רע, ועיין בס' מלחמות השם (מאמר ו ח"ב פ' ט י א) ועיין ברדי"א שהאריך לבאר בזה, והחזקוני פי' פתח הכתוב דבריו של יעקב בשם הקב"ה וסיים במלאך, אלא ה"ק השם אשר התהלכו אבותי לפניו על ידי המלאך הגואל אותי מכל רע יברך את הנערים, ורע"ס פי' האלהים דרך קריאה, אתה האלהים, שאתה הוא שהתהלכו אבותי לפניו, אתה האלהים הרועה אותי, אתה הואל נא שהמלאך הגואל יברך את הנערים, והכוה"ק האריך לבאר הפ' הזה, ומביא כמה מאמרים מזהר, כי שם מלאך הוא שמא דקבו"ה, ואף שבהשקפה ראשונה נראה זר מאוד לתאר אותו ית' בשם מלאך עיי"ש, ולפי"ז כשאמר יעקב המלאך הגואל אותי, אין כוונתו על מלאך אמצעי שליח ההשגחה, רק על הסבה ראשונה ית', ובזה אין לשון המקרא חסר:

Comment 19

[יט] ולפני הרמב"ן היה הגי' "שנקראו ישראל על שם אפרים כאשר הם נקראים זרע אברהם יצחק ויעקב", והשיג עליו וכתב "ואיננו נכון כי הכתוב אמר "בהם", והנה לא נקראו על שם מנשה, ואולי בעבור שיקראו בית יוסף, והנכון שיעמוד זרעם ושמם, ויהיה שם אברהם יצחק ויעקב נזכר בהם לעולם", והרש"ד כתב כי גם זה איננו נכון עיי"ש:

Comment 20

[כ] ובפס"ז (ברא' מח יד) בכל מקום הימין משובח לענין עבודה, לענין הזאה ולענין ברכה:

Comment 21

[כא] יורה על הרבוי המופלג, והושאל אליו השרש הזה, להפליג הרבוי ע"ד גוזמא, עד קצה האחרון כמו "מלא ביתו כסף וזהב" (במד' כב יח, וכד יג) הכוונה על הרבוי המופלג מכסף וזהב מאפע מקום להניח עוד, והכוונה פה כי גוים רבים יצאו ממנו, וכן תיוב"ע "סגיאין בעממיא" (רש"ד) ובפס"ז (ברא' מח יט) "וזרעו יהיה מלא הגוים, כמו "כי אמילם" (תה' קיח יו"ד) וזה יהושע בן נון שהכה ל"א מלכים", וכן פי' רש"י ז"ל "כל העולם יתמלא בצאת שמעו ושמו וינבא על יהושע שיצא ממנו", ויש לפרש לפי"ז ג"כ "מלא" מן "בלא יומו תמלא" (איוב, טו, לב) שפי' לשון כריתה וטעם "מלא הגוים" מכלה ומכרית הגוים יושבי ארץ כנען, והם ל"א מלכים שכבש יהושע, ולכוונה זו ת"א "שליט בעממיא", ועיין רד"ק בשרש "מלא" שיפרש מלא כל הארץ כבודו, פי' מה שהוא מלא הארץ מחי וצומח ודומם הוא כבודו של הקב"ה, ועל הדרך הזה "וזרעו יהיה מלא הגוים" וכן בפי' על התורה פי' "שימלאו ארצות הגוים מהם":

Comment 22

[כב] אין ענינו שהקדימו בלשון הברכה, כי מבואר הוא בכתוב, אלא כוונת הכתוב, שבהנחה ושימה גשמית שם את אפרים לפני מנשה, כי הניח ושם את אפרים בראש, ואת מנשה אחריו (רדי"א):

Comment 23

[כג] וכן הוא (ב"ר פ' צז, פס"ז ברא' מח כב) והשיג ע"ז הרש"ד וכתב "מלבד שהוא רחוק מפשוטו של מקרא, הנה גם מלת "אחד" לא שייך אחריו, כי שם עצם פרטי לא יתחבר עם שם המספר ואין לפרש כי אחד שב על חלק הנחסר בכתוב, ולא על מלת שכם, כפי הנראה מלשון אֶ של רש"י ז"ל ויהיה שיעורו נתתי לך שכם, חלק אחד על אחיך, דא"כ היה ראוי להיות שכם בטעם מפסיק":

Comment 24

[כד] בעל ההגהות במג"ט כתב "ר"ל פסוק הוא בשמות יב לד "בשמלותם על שכמם", והעיר ע"ז ה' ר' (הכרמל שנה ראשונה חודש אדר) וז"ל "ולא התבונן במח"כ, כי הראב"ע רוצה לפרש שכם לא כפשוטו רק מלשון חלק ומנה, וא"כ מה ראיה מפ' על שכמם" אולם באמת שיעור דברי הראב"ע כך הם, שכם אחד חלק אחד, על שכמם (ר"ל מה שכתוב על אחיך, פי' יותר על חלק אחיך) והוא ממשפחת "ולעבדו שכם אחד" ומלות "על שכמם" צריכות איפוא להיות קודם "והוא ממשפחת":

Comment 25

[כה] והרלב"ג פי' שהיתה המתנה הזאת שנתן יעקב ליוסף ברכה שיפרו וירבו בניו עד שיהי' ראוים להחלק לשני השבטים, וכן נראה שעלה מספר שבטי מנשה ואפרים יותר ממספר ראובן ושמעון, כי מספר שבטי מנשה ואפרים עלה לירושת הארץ פ"ה אלפים ומאתים 85200, ומספר שבטי ראובן ושמעון לא היה כ"א ס"ה אלפים ותתק"ל, 65930, ולזה נתקיים שיהי' אפרים ומנשה לענין ירושת הארץ כראובן ושמעון ויותר מזה קרוב שליש, ונראה ג"כ רבוי בני יוסף (ביהושע יז יד) וכן נראה כי לרבוים נקראו כל עשרת השבטים בשם יוסף ובשם אפרים:

Comment 26

[כו] וכן פי' הרד"ק, כי כן מנהג הלשון לאמר עבר במקום עתיד במקומות רבים ובדברי הנבואה ברוב:

Comment 27

[כז] ואעפ"י שכתוב (ביהושע כד יב) "לא בחרבך ולא בקשתך" אותו פסוק בשני מלכי האמורי מדבר (הרשב"ם) וכן דעת הרמב"ן כפשוטו, וכן תיוב"ע "בסייפי ובקשתי", והרד"ק כתב "והנה אמר יהושע לישראל "לא בחרבך ולא בקשתך", לפיכך מפרשים בחרבי ובקשתי בעזרת האל, שהוא חרבי וקשתי, וכן ת"א "בצלותי ובעותי" וכוונת התרגום ביאר רב"ח, חרב היא התפלה המגינה על האדם כחרב ביד הגבור כמ"ש "וחרב פיפיות בידם" ובקשתי הוא מלשון בקשה, ומצאתי בדפוס סביוניטא הגי' בת"א "בחרבי ובקשתי" כמו בעברי:

Comment 28

[כח] והרמב"ן כתב "וטעם מיד האמורי כי ישראל לקחו הארץ תחלה מיד האמורי, כי סיחון ועוג שני מלכי האמורי הי', והמלחמה הראשונה והגדולה שהיתה להם בכבוש הארץ היתה לבניו של יוסף עם האמורי היא מלחמת יהושע עמם, ומיד האמורי היה חלק ונחלה לבני יוסף, וגם בני אפרים נחלו בגבול האמורי עיי"ש וע"ז כתב הרש"ד שהרמב"ן ז"ל היטיב לבאר יותר מכולם:

Comment 29

[כט] והרלב"ג כתב "כי כן מנהג הנביאים לחשוב מה שיהיה כאלו נהיה":

Chapter 49



Comment 1

[א] וכן כתב הרדי"א "כי ע"ד הפשט באחרית הימים רומז לאיזה זמן ארוך שהוא באחרית הימים בערך אל ימי המדבר":

Comment 2

[ב] ואמר "אשר יקרא", ופי' הרשב"ם "ענין גבורתם ונחלתם" פי' את אשר יארע לכם בענין גבורתכם במלחמה, ובענין נחלתכם בארץ, וכן פי' הרד"ק וכתב "וזה ענינו כשיכנסו לארץ לרשתה, ואמר להם ברוח נבואה קצת מאשר יקרא אותם יש בחלוקתם, ויש בהצלחתם במלחמה עם אויביהם, והרמב"ן פי' באחרית הימים הם ימות המשיח וכן פי' רע"ס, ובדרז"ל (פסחים נו א, ב"ר פ' צח, תנחומא ויחי סי' ח) שביקש לגלות להם את הקץ ונסתלקה ממנו שכינה, וכן תיוב"ע וכן פי' רש"י:

Comment 3

[ג] וכן פי' הח' ז"ל (למטה מט ג) בפ' "זבולן לחוף ימים ישכון" "גם זה לאות כי זאת דרך נבואה" וכן פי' הרש"ד, כי כן היה באמת סוף גבולו אצל צידן בחלוקת הארץ שבימי יהושע, אבל בחלוקת הארץ אשר תהיה בימות המשיח לא יהיה גבולו שם כמפורש בס' (יחז' מח מן פ' א עד ל):

Comment 4

[ד] הנה תשובת הח' ז"ל על פי' התועים חסרת טעם, והעיקר כמו בכ"י רש"ד "ועל זאת הנבואה אמר וזאת אשר דבר להם אביהם, ואח"כ ברך אותם" (למטה פ' כח), וכוונתו בתשובה על אלה הסומכים על מה שנאמר בסוף ויברך אותם, הלא נאמר מקודם לזה, וזאת אשר דבר להם אביהם ואח"כ ויברך אותם, ומזה מוכח כי הדברים אשר דבר יעקב, הם דברי נבואה, ועל זאת הנבואה אמר הכתוב וזאת אשר דבר להם, ואח"כ ברך אותם:

Comment 5

[ה] אין דבריו נכונים, כי מפורש הוא ביוסף ואת שדי ויברכך (למטה פ' כה) "ברכות אביך גברו על ברכות הורי תהיין לראש יוסף" (למטה פ' כו), אמנם לדעתי כי הודעת הטובות אשר תבאנה עליהם, גם היא בכלל הברכה, כאשר מצאנו בברכת בלעם שלא התפלל עליהם, רק הודיע הטובות העתידות לבוא עליהם, והכתוב קוראם ברכות, "לקב אויבי קראתיך והנה ברכת ברך" (במד' כד, י,) ועכ"ז טוב עין (כיעקב) הוא יברך ויודיע להם הטובות העתידות לבוא עליהם (רש"ד) ועיין (למטה מט כח הערה צב):

Comment 6

[ו] אין ראשית אוני כפול לשון של כחי, כי כל בניו של אדם נקראים כחו, אם נולדו אחרי היותו לאיש גבור וחזק, אבל אינו נקרא ראשית אונו אלא הבכור לבד, ולדעת הרשב"ם הוא דבור אחד והמליצה כפולה:

Comment 7

[ז] וכן פי' הרלב"ג "הרצון בו רוממות וירצה בו, כי מפני שהיה ראובן בכור היה ראוי שתהי' לו הממשלה וההתנשאות, כטעם "והממשלה נתן ליהורם כי הוא הבכור" (דה"ב כא ג):

Comment 8

[ח] ובתנחומא (ויחי סי' ט) שלשה כתרים הי' בידך כהונה מלכות ובכורה, וכן (בב"ר פ' צח) הבכורה היתה שלך, והכהונה היתה שלך, והמלכות היה שלך ועכשיו שחטאת נתנה הבכורה ליוסף, הכהונה ללוי, והמלכות ליהודה, וכן ת"א ומבואר יותר בתיוב"ע, וכן פי' רש"י ז"ל, והרד"ק והרלב"ג ורע"ס:

Comment 9

[ט] עיין ברמב"ן מה שפי' בזה, וכן פי' הרד"ק והרלב"ג:

Comment 10

[י] עיין "יהל אור" וכן הוא בדרז"ל (ב"ר פ' צט, תנחומא ויחי סי' ט, פס"ז ברא' מט ה) אם יהיה ביד אדם קיתון של מים והוא נשפך אינו משתייר בו כלום, אבל אם הי' של שמן או של דבש משתייר בו לכך אמר כמים אל תותר":

Comment 11

[יא] וכן פי' בס' (יסוד מורא שער השביעי) "כי כאשר בא אל בית אל, אמר הסירו את אלהי הנכר (למעלה לה ב) והניח הצאן והתבודד לעבוד השם, ולא שכב עם אשה, כי רחל מתה, וחוללה בלהה ובעבור זה מאס באֵם ראובן ושפחתה, ע"כ כתוב בפסוק אחר, "ויהי' בני יעקב שנים עשר" (שם פ' כב) להודיע שלא שכב עם אשה אחר כך, ע"כ לא הוליד עוד", והנה פה פי' הח' ז"ל הדבר כפשוטו, ר"ל שכיבה ממש, ועיין (למעלה לה כב) בפי' הח' ז"ל שהסכים לחז"ל, וכתב יפה פי' רבותינו ז"ל "וכוסה קלון ערום" ויסכים להם שלא חטא רק שבלבל משכבו, ועיין בביאורו שם ביהל אור מה שהבאתי מבעל אהל יוסף שיפרש שדעת הח' ז"ל גם שם כפשוטו:

Comment 12

[יב] וכן פי' הרד"ק בשרש "עלה" לשון הפסק וכריתה, וכן פי' הרלב"ג באחרונה "או יהיה הרצון במלת עלה "נכרת" כטעם "אל תעלני" ר"ל שאחרי כן לא קרב אליה":

Comment 13

[יג] ועיין בפי' המיוחס לרש"י ז"ל שם, שפי' כי יהודה אפילו לא חלל ראובן הבכורה ולא נלקחה ממנו, אפילו הכי היה הגון יהודה למלך, כי יהודה גבר באחיו שנאמר "גור אריה יהודה" ולנגיד ממנו שיצא ממנו מלכות, וע"ש כך נקרא המלך נגיד, שהוא המוציא והמביא, והבכורה והמלכות נטלה מראובן ונתנה המלכות ליהודה כדכתיב, "כי יהודה גבר באחיו" אבל חלק הבכורה נתנה ליוסף ולשני בניו" וכן פי' הרד"ק שם "מי שיהיה לנגיד בישראל, אמר יעקב שיהיה ממנו", ונגיד פה מורה על שר הצבא כמו, עם שרי האלפים והמאות לכל נגיד (דה"א יג א) וענין שם נגיד, הוא על מנהיג אשר אחריו כל הצבא ימשוך, כי תרגום "משך" הוא "נגד" ונהרות רחבי ידים הנמשכים והלאה נקראו בארמית "נגדין", והח' יש"ר בביאורו על התורה הסתייע מפי' רש"י ז"ל (דה"א ה ב), והוסיף מדיליה לפרש שכאן רמז יעקב רק על אבדן מעלת הבכורה, אבל על ענין המלוכה, אמר למטה "יהודה אתה יודוך אחיך" שמעיקרו נבחר לנגיד על כל אחיו, כי אף אם ראובן לא היה חוטא כבר נגזרה המלכות והממשלה לבני יהודה:

Comment 14

[יד] ובמדרש ר' לוי ור' סימון, חד אמר ליוסף מיחסין, ולא לראובן, וחד אמר, אין מיחסין ליוסף אלא לראובן ופשט הכתוב הוא יותר נאות לשון האחרון, וכן פי' רש"י ז"ל, ומסכים עם העתקת השבעים ורוב מתרגמים:

Comment 15

[טו] עיין (מחברת מנחם שרש כרה מחלקה ט) שחבר "כלי חמס מכרותיהם" מכֹרֹתַיִך "ומֹלדֹתיך" "איש מאת מכרו"(מ"ב יב ו) "לבד ממכריו על האבות" (דבר', יח, ח) (ונשמט שם במחמ"נ הפי' "על ארץ מכורתם" (יחז' כט יד) ע"י המעתיקים) ופי' לשון תולדות המה, וכן הביא רש"י ז"ל (יחז', טז, ג, כט, יד) דעת מנחם שהוא לשון תולדות, והיא ג"כ דעת הרשב"ם פה שפי' "מכרותיהם, אחותיהם כפל לשון של שמעון ולוי אחים, כלומר שמעון ולוי אחים הי' לרעה כלי חמס הי' אחותם":

Comment 16

[טז] וכן הוא (ב"ר פ' צט, תנחומא ויחי סי' ט, פס"ז ברא' מט ה) וכן ת"א "בארע תיתבותהון עבדו גבורא", כלומר שנהגו עצמם בחמס בארץ מגוריהם, ועיין בנל"ג מה שהעיר ע"ז, והרלב"ג כתב "לא ישר בעיני שיהיה מכורותיהם כמו מדורותיהם, כי הם משתי שרשים מתחלפים, ועוד שכבר יהיה עם זה המאמר חסר, כי כבר יהיה הרצון בו שכבר הביא כלי חמס במגורותיהם, והרדי"א כתב מלת מכורותיהם היא זרה, אך לפי הענין ראו לפרש, אם מענין מקח וממכר, או מענין מחשבה, ר"ל כל סחורתם  וכל מכירתם וקנינם, או כל מחשבותיהם, אינם כי אם לעשות חמס וגזל, כאלו מחשבותם כלי חמס:

Comment 17

[יז] עיין יהל אור וכן בדרז"ל שור, חומה, ולא שור איגר (מגילה ה ב, ערכין לב א) "שורא ובר שורא" (פסחים פו א) וכן תיוב"ע "והמים להם חומה" (שמות יד כב) "ומיא להון שורין " ׃

Comment 18

[יח] וכ"כ הרד"ק במכלל בדרך אפשר, וכן פי' ר"ש ן' מלך "ואפשר שיהיה שרשו יחד, ואמר תחד ל"נ כי הכבוד הוא הנפש", ויפרש שניהם לנסתרת, עיין בנתה"ש מה שהעיר ע"ז:

Comment 19

[יט] יסד או סוד, יעד, קהל, בבואם בנפעל בחבור מלת "על" ענינם קשור חברה להועץ לרעה, "בהוסדם יחד עלי" (תה' לא יד) נוסדו יחד על ד' (שם ב ב) ועד"ז "בסודם אל תבוא נפשי" כמו בהוסדם על דבר לרעה, וכן בהקהלם על דבר על התאגד בחבורת קשר לרעה (אוצה"ש):

Comment 20

[כ] וכן ת"א, וכן פי' הרד"ק והרדי"א, וכן בתרגום השבעים תרגמו שור במלת חומה, וכן בב"ר פ' צח "עקרתן שורן של גרים" פי' חומה שלהם ובטחונם של גרים:

Comment 21

[כא] וכן פי' הרמב"ן וכתב, והטעם שעקרו עיר מוקפת חומה אחרי הרגם אנשיה, ויהיה עקרו מן "ועקרון תעקר" (צפניה ב ד) והרש"ד השיג ע"ז וכתב, שכפי הנראה אין לשון עקירה נופל על ענין חורבן הערים והארצות עיי"ש, והרלב"ג פי' שור ממש, והמשיל האדם החזק מאוד לשור, כי הוא חזק מאוד, וזה מפורסם בעניינו, ונכון בזה שבאפם הרגו האנשים, וכן בהראותם שהם ברצון עמהם יעקרו וישחיתו התקיפים שבהם, וי"מ "עקרו שור", שהי' מעקרין הבהמות ומובא (בג', ע"ז יג א) איזהו עיקור ? מנשר פרסותיה מן הארכובה ולמטה עיי"ש, וכן היה דרכם לפנים במלחמה לנשר פרסות הבהמה של שונאי הנלחם אתו מן הארכובה ולמטה, וכן כתב הרד"ק בשרש שור "אעפ"י שלקחו את צאנם, ואת בקרם, ואת חמוריהם, אפשר שלקחו מקצתם, ועקרו מקצתם, כי למשא היה להם לקחת כל בהמת העיר והם הי' הולכים כבורחים":

Comment 22

[כב] וכן הוא (פס"ז ברא' מט ז) "ארור אפם כי עז, כמו "וארוה כל עוברי דרך" (תה' פ' יג) כלומר תתבצר אפם ותתמעט, ועברתם תקטן", והוראת "בצר" בלשון ארמית מעוט והקטנה:

Comment 23

[כג] ויו"ת "אַפְלִיג אַחְסָנַת בְנוי דְשִמְעון לִתְרֵין חולקִין, חולַק חַד יפוק לֵיה מִגו אַחְסָנַת בנוי יהודה וחולַק חַד בֵינֵי שְאַר שִבְטַיָא דְיַעֲקב", ובתנחומא (ויחי סי' יו"ד ב"ר פ' צט) "כ"ד אלפים נפלו משבט שמעון (פי' כדכתיב "ויהי' המתים במגפה כ"ד אלף") על מעשה זמרי, והי' אלמנותיו כ"ד אלף ונחלקו בשבט ישראל שני אלפים בכל שבט ושבט":

Comment 24

[כד] וכן הוא (פס"ז ברא' מט ז) "אחלקם ביעקב, שהרי שמעון נתנו לו חלק בב' מקומות בא"י, וכן לוי אין לו נחלה אלא מ"ח עיר נפוצים בישראל", ובמדרש אגדה (ויחי סי' ה) אחלקם ביעקב, זה שמעון שלא היה חלקו מחובר ביחד, כי יהודה מפסיק בחלקו של שמעון, ואפיצם בישראל, אלו כהנים ולוים שלא היה להם חלק בא"י, וכן פי' הרדי"א "לשמעון אחלק שלא יהיה לזרעו נחלה בפני עצמה אבל תהיה בתוך נחלת שאר השבטים כדכתיב "ויהי נחלת שמעון בתוך נחלת בני יהודה" (יהושע יט א) והי' עריהם מחולקות זו מזו, ועל בני לוי אמר ואפיצם בישראל שהי' מ"ח עיר ומגרשיהם בין גבול ישראל, והם ערי מקלט אשר ללוים שהי' מפוזרות בתוך ארצות כל השבטים", וכן פי' הטור על התורה "אחלקם ביעקב, וכן היה להם שנחלת בני שמעון בתוך בני יהודה, והי' עריהם מחולקות זו מזו בכל שבט יהודה, ונחלת לוי ערי מקלט מנופצות בכל גבול ישראל" ועיין ברש"ד מה שהעיר ע"ז והשיג על הח' ז"ל, היכן מצא שלא הי' ערי שמעון דבוקות זו לזו, ויביא ראיה שהי' סמוכות זו לזו וכן התלונן על הרדי"א שקיבל דבריו בלי חקירת מוצא דבריו, אף שגם כמה מפרשים בלעדם פי' כן, וכן כתב שד"ל "שלא מצינו שהי' עריו מפוזרות", ורש"י ז"ל פי', שאחלקם ואפיצם שבים על שניהם ופי' אפרידם זה מזה, שלא יהיה לוי ממנין "השבטים, והרי הם חלוקים, וכן פי' הרשב"ם, והעקידה פי' אחלקם ביעקב ואפיצם בישראל, ירצה לאפם ועברתם שהזכיר, ואמר הזקן החכם שהאף והעברה אשר נתחברו יחל בשמעון ולוי ראוי שיחולקו בכל שבטי ישראל וכולם יקחו חלק הראוי להם לתועלת המעלה ועזרתה, ולא יהי' במקום אחד:

Comment 25

[כה] וכן פי' הרד"ק בשרש ידה שהוא מלשון הודאה, ר"ל יודו לך שאתה ראוי למלוך עליהם, וכן פי' ר"ש ן' מלך, וכן פי' הרדי"א שיודו לך במעלתך אחיך, כי אחי יהודה כולם הי' נכנעים אליו ומודים בממשלתו, וכן פי' רע"ס, וכן הוא בב"ר (פ' צט) א"ל הקב"ה אתה הודית במעשה תמר, יודוך אחיך להיות מלך עליהם, וכן הוא (תנחומא ויחי סי' יו"ד, ילקוט רמז קנט, פס"ז ברא' מט ח, מדרש אגדה ויחי סי' ח) וכן תיוב"ע ועיין הערה שאח"ז:

Comment 26

[כו] והרשב"ם כתב, המפרש ישבחוך אחיך שטות הוא בידו, אלא לפי שגינה את הראשונים, ונטל מלכות מראובן ופיזר שמעון ולוי, אמר ליהודה, אבל אתה יתנו לך אחיך הוד מלכות, כמו שמוכיח סוף פסוק "ישתחוו לך בני אביך", והרש"ד האריך לבאר בזה עיי"ש׃

Comment 27

[כז] גור לבד יאמר גם על שאר החיות בהיותם קטנים, כאשר מצאנו, "גם תנין חלצו שד היניקו גוריהן" (איכה ד ג) ובג' (עירובין פו א) גם לצעירי הכלבים, "נבחא בך גוריתא" (ובכתובות סא ב) "כלבתא דמטללא בגורייתא", והכוונה פה גור שבמין האריה, וכן תיוב"ע וירושלמי "גור בר אריון":

Comment 28

[כח] ור"ש ן' מלך כתב, כי יחסר כ"ף הדמות, כגור אריה יהודה, וע"ז כתב הרש"ד "אבל אין צורך לפי המליצה הנאותה, ובפרט בעניני השירים":

Comment 29

[כט] עיין רש"י ז"ל שפי' מטרף בני עלית על יוסף, ועיין ברא"ם מה שביאר בזה, והרשב"ם כתב "והמפרשו במכירת יוסף לא ידע פשוטו של פסוק, ולא בחלוק טעמים כלל", והנה רש"י ז"ל פי' כן ואעפ"כ הוא נקי מתלונת הרשב"ם, כי חבר בני למטה אל "עלית" ולא אל "מטרף", וכמ"ש הרא"ם, ועיין במנחת שי מה שביאר בזה, וברש"ד ביתר הבאור:

Comment 30

[ל] והרד"ק פי' מטרף בני עלית, פי' מרוב טרף עלית לשם ולתפארת, כמו שאמר על דוד בשובו מהכות את ארם, וכן פי' ר"ש ן' מלך, מטרף האויבים נתעלית במעלה גדולה, וכן פי' הרלב"ג ויהיה מ"ם מטרף, כמו מ"ם "מחטאת נביאיה" (איכה ד יג) שהרצון בו בסבת חטאת נביאיה:

Comment 31

[לא] כרע רבץ, הכריעה הוא בהאריה שיכרע על ברכיו, והרביצה היא בהלביאה שי"ל גורים כמ"ש "יחדו ירבצו ילדיהן" (ישעי' יא ז) ור"ל כרע כארי ורבץ כלביא:

Comment 32

[לב] וע"ז השיג הרמב"ן ז"ל וכתב "ולא יתכן מאמר ר' אברהם שאמר שיהיה שילה דוד, כי לא היה ליהודה שבט קודם דוד, כי אעפ"י ששבטו נכבד ונוסע בתחלה, אין שבט רק למלך ומושל כדכתיב "שבט מישור שבט מלכותך" (תה' מה ז) והכתוב הזה רמז כי יעקב המליך שבט יהודה על אחיו והוריש ליהודה הממשלה על ישראל, ויפרש לא יסור שבט מיהודה אל אחד מאחיו, פי' משנבחר דוד, לא יסור שבט מלכות מזרע דוד, כי המלכות שיהיה מישראל יהיה ממנו ולא מזרע שאר השבטים, והרדי"א וכן העקידה האריכו לבאר, כי היתה ההפלגה הזאת שיתמיד היעוד הזה מימי יעקב עד מלך המשיח שהוא באחרית הימים, וסופרים ומונים כל העתים שעברו מאז ועד מלכי יהודה, וגם אחר שגלה יהודה מעל אדמתו לבבל נתקיים שהי' מהם ראשי גליות, ובזמן החשמונאים היה בירושלים נגיד מיהודה, וכן גם היום בגלות הארוך הזה, אין ספק שהנשיאים והנגידים שהי' מונים על בני ישראל הי' מזרע בית דוד עי'"ש׃

Comment 33

[לג] וכן הוא בג' (סנהד' צח ב, ב"ר פ' צח וצט, תנחומא ויחי סי' יוד):

Comment 34

[לד] והטעם בן קטן ושב על המשיח, וכן ת"א על "ובשליתה" (דבר' כח נז) "ובִזְעֵר בְנָהָא" וכן תיוב"ע פה "זְעֵיר בְנוי", ובדרז"ל (נדה כד ב) "המפלת סנדל או שליא" ושם (דף כו א) ת"ר שליא תחילתה דומה כחוט של ערב וכו', וכן (חולין עז א) "השוחט את הבהמה ומצא בה שליא", והוא קרום שהולד מונח בו:

Comment 35

[לה] ובדרז"ל (זבחים לה ב) "השוחט את המוקדשין לאכול שליל", וכן (חולין פט ב) "ונוהג בשליל" ופי' רש"י ז"ל בן תשעה חי הנמצא בבהמה, וכן תיוב"ע על הפ' "טוב ממנו הנפל" (קהלת ו, ג) "דטב מיניה שלילא דלא חזא עלמא הדין":

Comment 36

[לו] עיין תולדות יצחק להג' ר"י קארו שהביא ח' פירושים על הפ' "לא יסור שבט מיהודה וגו' עד כי יבא שילה", ובביאור שד"ל שמביא ט"ו פירושים:

Comment 37

[לז] עיין יהל אור, והרדי"א בתחלת דבריו הסכים לזה, וסיים אח"כ והפי' הזה עם כל מה שהלצתי בעדו אינו נכון עיי"ש, גם רוו"ה השיג ע"ז וכתב, הלא לא פסקה מלכות יהודה בבוא רחבעם שכמה, כי אם נחלקה לשתי ממלכות, ואחר גלות שומרן מלכו מלכי יהודה לבדם עד גלות ירושלים בימי צדקיהו עיי"ש ׃

Comment 38

[לח] וכן פי' הרד"ק "ענין זה כאדם האומר לחבירו קח זה עתה עד שאתן לך יותר", וכן הביא הרלב"ג בשם אביו חבר לזה, אמרו "לא יתיצב איש בפניך עד השמידך אותם" (דבר' ז' כד) שאין הרצון בו שאח"כ יתיצבו בפניו, ורב"ח פי' בשם רבו כי מלת עד במקום הזה כמו לעד, וע"כ בא הטעם בעד, להורות שאיננו נמשך אחר כי יבא שילה, ומזה ת"א עד עלמא, ותרגם כי יבא שילה, "דייתא משיחא" והמתרגם עד דייתא משיחא טועה, וענין הכתוב כי בבא המשיח לא תפסוק המלכות מיהודה לעד לעולם:

Comment 39

[לט] ועיין בפי' הח' ז"ל (שה"ש ו יב) על פ' "עמי נדיב", שהביא ראיה מבני אתונו שהיו"ד נוסף, וסיים "ויתכן שלא תהיה היו"ד במלת בני נוסף", ויבוא עפ"י דרשתם ז"ל (כתובות קיא ב) על "ולשורקה בני אתונו" אין לך כל אילן סרק שבא"י שאינו מוציא משוי שתי אתונות ועיין בח"א במהרש"א שם ד"ה "ולשורקה",

Comment 40

[מ] עיין יהל אור, וכן פי' ר"י ן' גנאח בשרש "שרק" הוא הטוב שבמיני הגפן ויאמר לו בערבי שַרַיְק ויהיה בארץ ישראל", וכן פי' ר"ש ן' פרחון "מין גפן חשוב צומח בא"י", והרב ן' גיאות כתב "שהוא מין הטוב מן הגפנים, שהענבים לא ימצא בהן חרצן", וכתב רוו"ה שעדיין שמו עליו במקום מציאותו בארץ ערב, גם במלכות מארוקה, וכמו שספר לנו במסיח לפי תומו הח' האֶסט בס' הגדותיו על מארוקו ופיס, וז"ל שם בדף 303 מספרו הנ"ל "ועוד מצאתי שם מין אחד אשר יקראו לו בלשונם "שורק" ומסגולתו שאין בהם חרצן, והמה היותר מתוקים, וגדולים מכל יתר המינים, ומראיהם שחור, ותבניתו עגול, והם יקרים מאוד" עיי"ש, וכתב שד"ל שגם בלשון ערבי "שריק ענינו גפן מובחרת ואולי המלה הנגזרה מן ריק, ע"ש שאין בו חרצנים, וכן אילני סרק ריקים מפרי:

Comment 41

[מא] האתון היא הנקבה במין החמור, ועיר היא החמור הנער, וכתב הרד"ק (שופ' יו"ד, ד) "ואפשר ג"כ כי עולי ימים מהסוסים יקראו ג"כ עירים, כי מצאנו בזולת החמור "ועיר פרא" (איוב יא יב) ואפשר לפי שהפרא הוא חמור הבר, ועיין רד"ק בשרש "עיר" שכתב ונפל זה הלשון גם על הפרא, שהפרא דומה לחמור, אך הפרא ממין חיה, והחמור ממין הבהמה, כמו שאז"ל (ברכות ט ב) "כדי שיכיר בין חמור לערוד" והערוד הוא הפרא, וכן תיוב"ע (ירמי' ב כד) וכן (הושע ח ט):

Comment 42

[מב] וכן פי' רש"י והרשב"ם והרד"ק בשרש "סות" ור"ש ן' מלך, וכן כתב שד"ל, לפי ענינו פי' כמו כסותו, והשומרונים הגיהו "כסותה":

Comment 43

[מג] ועיין בס' הגלוי להריק"ם ז"ל סי' כט, ובהגהות ר' בנימין ז"ל מה שכתבו ע"ז:

Comment 44

[מד] וכן פי' הרד"ק ור"ש ן' מלך, ועיין בפי' רש"י והרשב"ם, ובביאור רש"ד מה שהשיג עליהם:

Comment 45

[מה] לדעתי איננה מליצה נאותה לפי שאין דרך לכבס ביין, כי לא ינקה הבגד, ולא תבוא לעולם הפלגת המליצה באופן כזה, והנכון שהכונה על דריכת היינות וכפי' הרשב"ם (רש"ד):

Comment 46

[מו] וכן פי' רש"י והרשב"ם והרד"ק בשרשים שרש "חכלל", שהוא לשון אדמימות ומפרשים עינים ממש, והרד"ק בפי' על התורה, ור"ש ן' מלך פי' עינים לשון מראה וגוון כמו "ועינו כעין הבדולח" (במד' יא ז) ובאורו אדום הגוון יהיה מרוב יין, וי"מ עפ"י לשון ערבי כהיית עינים מפני השכרות, והרמב"ן פי' שהוא היפך מן "כחלת כיניך" (יחז' כג מ) ונכפלה בו הלמ"ד כמנהג רבים עיי"ש:

Comment 47

[מז] והוא עפ"י מאמרם ז"ל (חולין לז ב) על הפ' "ולא בא בפי בשר פגול" (יחז' ד יד) שלא אכלתי מבהמה שהורה בה חכם, ובאורו כי אפילו דברים המותרים אוסר על עצמו:

Comment 48

[מח] ושם (בג') על פ' הנה נפשי לא מטומאה (יחז' שם) שלא הרהרתי ביום לבוא לידי טומאה בלילה והביא הח' ז"ל משם אחרים שהם פי' הפ' כן, והנה שבח יעקב את יהודה בזה נגד אחיו:

Comment 49

[מט] והרדי"א כתב, לפי שהי' זבולן מכת הסוחרים, הקדימו ליששכר, שהי' רובם עובדי אדמה, כי הסוחרים המה יותר נכבדים מעובדי אדמה, ודרז"ל (ב"ר פ' עב וצט, ויק"ר פ' כה, תנחומא ויחי סי' יא) לפי שיששכר עוסק בתורה, וזבולן עוסק בפרקמטיא ומאכילהו והחיהו, לפיכך קדם עליו וכן אמר שלמה בחכמתו, "כי בצל החכמה בצל הכסף" (קהלת ז יב) ואומר "עץ חיים למחזיקים בה ותומכיה מאושר" (משלי ג יח) וכן משה אמר "שמח זבולן בצאתך ויששכר באהליך" (דבר' לג יח):

Comment 50

[נ] שהשם שם בכח זבולן שישכון לחוף ימים ומשם יביא לחמו, כי ארץ זבולן לא היתה טובה כשל אחיו כי ישכון לחוף ימים בארץ מלחה ומלאה חול אבל ברכו שיתעשר ממשאו ומתנו שעיקרו הוא על מבואות ימים במקום שיש נמל לספינות, ויפול חלקו במקום טוב ונאות למשא ומתן, כי בחלקו היה החלזון שצובעים מדמו צבע התכלת, וכן הי' עושים סחורה במין דג הנקרא טרית שלא היה נמצא רק בחלק הים שנפל בגורלו, גם החול שבשפת הים שבחלקו היה ראוי לזכוכית לבנה כמו שאז"ל (מגילה ו א, ספרי דב' לג יט):

Comment 51

[נא] וההבדל בין חוף ים, ובין חוף אניות, כי כל שפת הים יקרא חוף הים, כדכתיב "ויהי כשמוע כל המלכים אשר בעבר הירדן בהר ובשפלה ובכל חוף הים הגדול" (יהושע ט, א) אבל חוף אניות לא יקרא כ"א הנמל, וכ"כ בעל הפרחון שרש "חפף" "חוף הים הוא שפת הים מקום שיחופו בו גלי הים תמיד, פי' לשון גרר כדתנן "לא יחוף הנזיר את ראשו באדמה" (ביצה לה ב) "אשה לא תחוף אלא בחמין" וכו' (נדה סו ב) וכן כל חוף הים שבמקרא, הוא מקום שיד הים חופפת על ידי גלים אבל חוף אניות בלבד הוא משונה מהן, והוא הנמל שמסתוככין בו הספינות מזעפו של ים, לכן שני מינים הם", וכן פי' הרשב"ם:

Comment 52

[נב] סוף גבולו שהוא פאת ארצו יגיע להיות עד צידון, שהוא מקום סחורה רבה, כדכתיב "סוחר צידון עובר ים מלאוך" (ישעי' כג ב), ומה שלא הזכיר צור, שהיא קרובה לזבולן יותר מצידן, נראה שעדין לא נבנתה צור, כי צידון עתיקה מצור, וכן תיוב"ע "ותחומיה יַמְטֵי עַד צידון", וכן הוא בפס"ז (ברא' מט יג) "כמו עד צידון":

Comment 53

[נג] ור"י ן' גנאח בשרש "גרם" פי' "חמור גרם, חמור שבור, שהוא עומד במקומו ואינו זז ממנו, וגרם אעפ"י שהוא שם, הוא תואר לחמור, ואיננו רחוק להיות חמור גרם דומה ללשון הערב שאומרין רגל גרים לבעל גוף גדול", וכן הביא הרד"ק הפי' הזה בשרשיו שרש "גרם" ועיין רש"ד מה שהעיר ע"ז:

Comment 54

[נד] וכן פי' הרלב"ג בין המערכות, והכוונה כי כשיטענו עליו משאו בשתי מערכות בשני צדדיו הנה ירבץ תחת משאו, וכן לא יוכלו להעתיק יששכר מארצו, ורע"ס פי' קרוב לזה, והרד"ק פי' שהוא כל כך חזק שרובץ בין המשפתים וקם עמהם, והשיג עליו שד"ל וכתב וזה שבוש, כי רובץ כתוב כאן, ולא קם, ולהיות רובץ עם המשא אין בזה גבורה, כי המשא נוגע בארץ, וכטעם כי תראה חמור שונאך רובץ תחת משאו (שמות כג ה), ואונקלס רש"י ורשב"ם פי' "בין התחומין", והמתרגם האלכסנדרי תרגם בין הנחלות בין השדות, והרדי"א פי' בין המשפתים שהם מערכות האדמה לעבדה ולשמרה, כי משפתים לשון מערכה הוא והחזקוני פי' בין המשפתים, נחלתו נפלה לו בין תחומי אחיו:

Comment 55

[נה] וכן פי' הרד"ק בשרשים שרש "שפת" תשפות תערוך, וכן "שפות הסיר" (יחז' כד ג) ערוך אותה על הכירים, ורוו"ה פי', יששכר חמור גרם בעל עצמות דל בשר ורזה המצונן הרבה משאר חמורים שכולם מצוננים, ודל הבשר ביותר, כן יששכר עצל מצונן רובץ תמיד, בין מקום שפיתת קדירות להתחמם אוהב המנוחה כעצל, ממאן לצאת למלחמה, ובוחר תחתיו להיות למס עובד, ואין לשרש "שפת" בעברי משמעות אחר, אלא שימת קדירה על האש, "שפות הסיר ספות" (יחז' כד ג) ויאמר בדרך דמיון וצחות "תשפית שלום לנו" תשים לנו הקדירה על האש מלאה שלום, ומקום השפיתה קורא בתהלים וביחזקאל שְפַתַיִם (פייערשטעללע), וכאן ובשירת דבורה קוראו "משפתים", רובץ על יששכר נאמר, והמפרשו רובץ על החמור, ומשפתים תחומין, לא נדע מה הן התחומין":

Comment 56

[נו] כל סבל היא עבודת המלך, או של מושל ארץ, ומס עובד, פי' מס עובד עבודה, ופעמים יאמר למס לבד, "היתה למס" (איכה א א) ויהי' למס (שופ', א, ל,) שנראה שיש מס שאינו בעבודה, אלא מס כסף וכיוצא, אבל סבל לעולם בעבודה:

Comment 57

[נז] וכן פי' הרשב"ם, שהי' נותנים למלכים עישור תבואותיהם כדכתיב "ואת שדותיכם יעשר" (פסוק כזה לא נמצא בתנ"ך ונמצא "וזרעיכם וכרמיכם יעשר" (ש"א ח טו) וכן פי' הרד"ק "ודמהו הדמיון הזה ר"ל כי תהיה ארצו טובה ויתעסק בעבודת ארצו לא יצא למלחמה עם שאר השבטים אלא יתן מס נמלך ישראל שיניחהו בארצו וזהו שאמר "וירא מנוחה כי טוב":

Comment 58

[נח] ואו"ת הפ' במלחמה ויט שכמו לסבול מלחמות עד שיהי' אויביו למס עובד לו, וכן פי' רש"י ז"ל:

Comment 59

[נט] וכן פי' הרד"ק, וכתב ע"ז שד"ל אמנם היכן מצינו שלא יהי' בני השפחות בכלל שבטי ישראל כבני הגבירות, ויש להשיב ע"ז, הלא האב הזקן יגיד להם שכן יהיה, והרדי"א פי' יהיה ראש דגל כאחד מן המיוחדים שבשבטי ישראל:

Comment 60

[ס] ואונקלס ויוב"ע תרגמו מלת נחש "חורמן" וכפירש"י ז"ל שאין רפואה למכתו, והוא צפעוני וקרוי "חורמן" על שם שעושה הכל חרם, ועיין ערוך השלם להד"ר קאהוט שכתב "ויותר קרוב כי נקרא כן שם השד הרע Akriman והוא סמאל אשר רכב על הנחש" (ילקוט ברא' רמז כה)" ויעקב איש סורי כתב כי זה (חרמן) מין נחש רע ומזיק משאר נחשים, והוא יושב ומסתתר בדרכים ובין ירק עשב דומם ובלתי מתנועע, ואונקלס ויוב"ע ותרגום הירושלמי תרגמו שעל שמשין נבא נבואה זו וכן הוא (ב"ר פ' צח וצט, תנחומא ויחי סי' יב, ילקוט רמז קסא, פס"ז ברא' מט טז) וכן פי' רש"י והרמב"ן והרד"ק והרלב"ג ורע"ס, אמנם הרשב"ם כתב "המפרש על שמשון לא ידע בעומק פשוטו של מקרא כלל", ודעתו שענין הכתוב רק להודיע גבורתו, ולהמשילה לגבורת הנחש, וכן הוא דעת הח' ז"ל, ועיין בהערות ותקונים לפס"ז להח' ר"ש באבער (ברא' מט סי' עט) שכתב ונעלם ממנו (מהרשב"ם) כי כן דרשו במדרש ב"ר ובתנחומא":

Comment 61

[סא] וכן פי' הרמב"ן והרלב"ג, ובירושלמי (תרומות פ"ח ה"ג) "מין קטן הוא ושפיפון שמו והוא דומה לשערה", ושם "נתנה רשות לארץ ליבקע מפניו", ושם, "אדלקון ואשכחון שפיפונא שהוא דומה לשערה", וכן הוא (ירושלמי ע"ז פ"ב ה"ג) "אשכחן אהן שפיפונא שהוא דומה לשערה" ועליו ספרו הרופאים שהוא נחבא באילנות לירות בעצמו כחץ על יתר בע"ח, ולד"ק הוא נחש אשר לו כמין קרנים בראשו (הארנשלאנגע) וארכו כדי שתי רגל, משכנו בכל אפריקי צפונית מזרחית וביחוד בארץ מצרים, ונמצא גם בעבר ים סוף, כל ההולכים באפריקא מקללים את השפיפון קללה נמרצת בעבור זדונו ורוע לבו אשר יתגנב לבוא בלילה אל מקום תחנותם ויפיל עליהם אימתה ופחד, הן אפו עז וחמתו קשתה מאד, ובב"ר פ' צט) כל החיות מהלכות זוגות זוגות והנחש אינו מהלך בדרך אלא יחידי, וכן פי' הרד"ק דמהו לנחש ולשפיפון שהולך יחידי, כי שאר החיות ברוב הולכים חבורות, והנחש לעולם הולך יחידי וממית רבים:

Comment 62

[סב] והרש"ד כתב יתכן כי חזק החולי על יעקב, והתפלל אל ד' ואמר אני מקוה שתושיעני עוד לחזק כוחי עדי אברך גם שאר בני, וע"ז כתב רוו"ה והמפרש שהתפלל לד' שיושיע אותו לסיים ברכותיו לא הקפיד על משמעות תשועה שהיא ההוצאה מהרעה כולה, וכן כתב שד"ל שהוא שבוש, שהרי יודע היה יעקב שהוא מת, ואם התפלל לחיות עוד שעה קלה, עד שישלים ברכותיו אין זו ישועה, וכן כתב הכוה"ק "וראיתי לי"מ בטעם המקרא, כי אז חזק החולי על יעקב והתפלל שיושיעני השם ויחזק עוד כחו עד שיברך שאר בניו ואין טעם בזה:

Comment 63

[סג] והרדי"א פי' לפי שהוא נוסע באחרונה, ושאר השבטים בבוא עליהם האויב, לא יוכלו לעזרו ולהצילו, אמר במלחמותיו תמיד, לישועתך קויתי ד', כלומר איני מקוה לתשועת שבטי ישראל שישיעוני כי כבר נסעו הם ראשונה, ונשארתי אני לבדי באחרונה, רק לישועתך קויתי ד' שתושיעני:

Comment 64

[סד] בעבור שירש ארץ רחבת ידים וגדולה מאוד, והיא בעבר הירדן הי' באים עליהם תמיד גדודי אויבים עמון ומואב שכניו הרעים, התובעים בנחלה, והוא כלביא שכן על טרפו מקולם לא יירא ומהמונם לא ייחת (רמב"ן):

Comment 65

[סה] עיין רד"ק בשרשיו שרש "גדד" ושרש "גוד", ובמכלל יופי להר"ש ן' מלך:

Comment 66

[סו] אבל יתכן לומר בטעם תוספות המ"ם שבא להורות על הפלגת הדבר, כי אין צריך לומר שתהיה הברכה ברבוי השמן בחלקו של אשר, כי אם גם בשאר הארצות תמצא ברכת רבוי השמן מחלקו של אשר, וזה טעם תוספות המ"ם, כי ממנו שפע השמן, ומאתו יובל לשאר הארצות (רב"ח) יש לחזק קריאת "אשר" בלא מ"ם, ממה שאנו רואים בברכות האלה שמות השבטים כולם בתחלת המאמר ובלא שום אות משמשת, רק ביוסף לבדו הקדים לשמו מלות "בן פורת", והוא כי מאהבתו את יוסף רצה לכפול עליו התאר "בן פורת" (שד"ל):

Comment 67

[סז] והרד"ק פי' מאשר במ"ם נראה כי על מקצת ארצו אמר שתהינה שמינה, ולחמו הוא ארצו כי היא המוציאה הלחם, והלחם כלל לכל מאכל והיה בארצו זיתים לרוב, וכן שאר פירות ארצו הי' שמנים וכן פי' בשרשיו שרש "מן" מאשר תצא ברכה לעולם כי שמנה תהי' לחמו, כלומר ארצו המוציאה לחמו תהיה דשנה ושמינה, וכן פי' בשרש "שמן" וכן פי' ר"ש ן' מלך, וכתב הרש"ד וכוונתי במה שפי' לחמו ארצו, בעבור תאר הנקבה על לחם שהוא זכר, אבל ארץ הוא לשון נקבה, וכן ת"א "דאשר טבא ארעיה" וכן פי' הרלב"ג, והרדי"א פי' טעם מ"ם מאשר הוא שארץ "אשר" אינה ארץ חטה, אבל שמנה חלקו של גד הנזכר מאשר, ר"ל מארץ "אשר", והוא ר"ל גד יתן לאשר מעדני מלך, והחזקוני פי' לפי שלא בירך גד הוא אומר כך, יותר משל אשר תהיה שמנה לחמו של גד, לפי שארצו מקום מרעה למקנה, וגם הוא "אשר" יתן מעדני מלך, ולד"ק הוא חוזר למעלה על גד, כלומר כיון שגד מתעסק במלחמות אימת יזרע ויקצר, ע"כ אמר מאשר שמנה לחמו, והוא יתן לו מעדני מלך, ובילקוט (בראשית רמז קסא פס"ז ברא' מט כ) "מאשר שמנה לחמו, שהי' מספיקין שמן המשחה שהכרמל בחלק "אשר" היה, ולכן כתיב מאשר ולא כל אשר", ועיין שם בהערות ותקונים להח' רש"ב סי' צ:

Comment 68

[סח] וע"ז כתב שד"ל, אין לחם לשון נקבה כדעת ראב"ע, אלא הוא כמו "ומאכלו בריאה" (חבקוק א טז) דבר בריא, דבר שמן, כמו קטנה או גדולה, והרד"ק בשרש "לחם" פי' שמנה על לחמו, וירצה בו עוגה או חלה שהוא ל"נ:

Comment 69

[סט] לפי שארצו תהיה שמינה ישלח מפירותיה למלכים למעדן (רד"ק ור"ש ן' מלך) מס של שמן הי' גובים ממנו מלכי ישראל למשוח בו ולעדן את בשרם כמו ששנינו (מנחות פו א) ולמה סכין אותו לפי שמשיר את השער ומעדן את הבשר (רשב"ם) וי"מ שעול המלך היה עליו להספיקו ממעדני ארצו, וע"כ היה רצוי אחיו, ואו"ת "בתפנוקי מלכין" וכן תרגם הירושלמי, ופי' תענוגי:

Comment 70

[ע] וכן פי' הרדי"א שיצאו ממנו בעלי צחות הלשון ורמז לשירת דבורה וברק, ודעת יוב"ע והירושלמי שפי' מאמר זה על צחות הלשון ונועם המליצה שהיה לאנשי שבטו, ובפס"ז (ברא', מט, כא) שהיה לשונם של שבט נפתלי מתוקים כדבש דברי אגדה, וממדרש אגדה (ויחי סי' יט) שיהיה לשונם מתוקה בתורה כדבש ונופת, ובב"ר (פ' צח) "שהן משפרין אמרין שנתנו בשופר ובתרועה", ור"ל התורה שניתנה בשופר:

Comment 71

[עא] נמשל נפתלי לאילה על אודות נחלתו שהיתה ארץ הרים, ועל מדת הקלות והחן שאולי היתה בו ופי' הנותן אמרי שפר על נפתלי עצמו, כן היתה תכונתו ומדותיו, כי היה שמח בחלקו ונותן תודה לאלהיו (שד"ל):

Comment 72

[עב] ועיין רד"ק בפי' על התורה ובשרשיו שרש "בנה", ובביאר רש"ד מה שהעיר ע"ז:

Comment 73

[עג] עיין "יהל אור", וע"ז כתב הרד"ק וזה לא יתכן בעבור כי בֵן נקוד צרי, ואלו היה סמוך היה נקוד סגל כמשפט, ולדעתם לא יתפרש "בן" מבלי סמיכות, שאם ירצה לומר "בן ופורת" אין לו טעם:

Comment 74

[עד] כאשר יבא בן ובת בלתי סמיכות ובלי זכר האב או האם, יורה על הקטן והקטנה, "או בן יגח, או בת יגח" (שמות כא לא) ר"ל קטן או קטנה, (רד"ק בשרש "בנה") וכתב השרשי לבנון שמזה בן פורת יוסף (פי' ענף קטן ורך) וכן בנות צעדה עלי שור (פי' ענפים קטנים ורכים):

Comment 75

[עה] וכן פי' הרלב"ג ר"ל שצמחו מהסעיף ההוא פארות גדלו וגבהו עד שצעדו על החומה לרוב גובה הפארות ההם ולגדלם:

Comment 76

[עו] ור"ש ן' מלך פי' שבא לשון יחיד על רבים דרך קצרה, והרדי"א פי' פורת על רחל, יאמר בן המפוארת הוא יוסף, בן האשה המפוארת על עיני רואיה, ועל כל הבנות צעדה ביפיה, ע"ד ראוה בנות ויאשרוה (ש"ה ו, ט,):

Comment 77

[עז] עיין יהל אור, וכן פי' הרד"ק בשרש "מרר" מלשון "ישפוך לארץ מררתי" שהוא כיס המרה, והפעל הכבד "וימררהו ורבו", כלומר שהורו חציהם עד המרה, וכן בדרז"ל (סנה' מט א) על הפ' "ויכהו אבנר באחרי החנית אל החומש" (ש"ב. ב, כג) "וא"ר יוחנן בדופן חמישית במקום שמרה וכבד תלוין בו", ורש"י ז"ל פי' מלשון "וימררו את חייהם" (שמות א, יג) וכן ת"א ויוב"ע:

Comment 78

[עח] וכתב הרד"ק, כי לא יתכן שדבר יעקב אבינו בגנות בניו בשעה שברכם, ואעפ"י שדבר בגנות ראובן עשה כן לתת טעם למה נטלה ממנו בכורתו, וכן שמעון ולוי למה חלקם, והוא יפרש על פוטיפר ואשתו וכן הוא דעת הרשב"ם, וכתב שד"ל אולי דעתו בחשבו, כי יעקב לא ידע מאומה משנאת בניו את יוסף, אך לא יתכן לומר שיעקב לא ידע דבר מזה, שא"כ לא היה מקום לאחי יוסף, שיאמרו ליוסף, אביך ציוה, אם יוסף היה יודע שלא נודע הדבר לאביו, גם רחוק הוא עד מאוד שיחשוב יוסף, כי אחיו הגידו הענין אל אביהם קרוב למיתתו, ובפס"ז (ברא' מט כג) אלו שמעון ולוי דכתיב "ויתנכלו אותו להמיתו" (למעלה לז יח):

Comment 79

[עט] וכן פי' הרד"ק קשתם שהושמו חציהם בם נשברה. אבל קשתו ישבה במקום חזק עד שעלה למעלה וכן כתב בשרשיו שרש "אית" וכן הוא דעת הרשב"ם, ולדעת רש"י ז"ל הוא שם המקרה, שכתב, נתישבה בחוזק, וכ"ה דעת אונקלס ויוב"ע והירושלמי:

Comment 80

[פ] וכן סמך הרד"ק בשרש "פזז" "מפזז" ופי' שם ג"כ מתחזק ורוקד כי כן הרוקדים לחזק אזור מתניהם בעת רקידתם, והרשב"ם פי' "ויפזו" נכפפו עיי"ש:

Comment 81

[פא] וכן פי' הרלב"ג וכתב "ורצה בזה שהושם פז על זרועיו לגדולה ולממשלה", והרד"ק בשרש "פזז" כתב וז"ל "תשית לראשו עטרת פז" (תה' כא ד) הוא הזהב הטוב המזוקק כי יותר הוא חזק המזוקק, והפעול ממנו "זהב מופז" (מ"א י, יח) כלומר מזוקק ומחוזק, ויש לפרש מזה "ויפזו זרעי ידיו":

Comment 82

[פב] וכן הרד"ק בשרשיו שרש "שם" כתב כי מלה זאת נופלת על המקום ועל הכלי ועל הזמן וג"כ על האדם" וכן בפי' על התורה יפרש משם כמו מאז, והח' ז"ל דחה פי' זה:

Comment 83

[פג] ומפירוש הטור על התורה שמביא ג"כ הפירוש הזה נראה לפרש בענין אחר "משם רועה אבן ישראל לב ישראל, שמת והיה כאבן, חזר לרעות, פי' לחיות דכתיב "ותחי רוח יעקב אביהם" (למעלה מה כז):

Comment 84

[פד] וכן פי' הרלב"ג, הם רבוי הבנים בזולת הפלא וגדולם בשלימות באופן שימצא להם מהשדים מזון טוב ונאות מה שיספיק לגדול, והריק"ם פי' שדים המינקת, ורחם האם, וזכר אח"כ ברכות אביך, כי שלשה אלה מברכין לילד, האב והאם והמינקת, וכן תיוב"ע והירושלמי חַדְיָיא דְיָנַקְתָ מִנְהון ומֵעַיָיא דִרְבָעַת בְהון:

Comment 85

[פה] והרשב"ם פי' הורי לשון הרים, והוא לשון של גבעות עולם, והביא ראיה מברכות משה שאמר "מראש הררי קדם וממגד גבעות עולם" (דבר' לג טו) ויש סמך לזה מתרגום ירושלמי "ברכתא דאבוך יתוספון עלך על ברכתא דבריכו יתך אבהתך אברהם ויצחק דמתילין לטוריא":

Comment 86

[פו] ואונקלס תרגם תאות כמשמעו "דחמידו להן רברביא דמן עלמא" מה שאדם מתאוה על הגבעות, כלומר המרעה הטוב וכיוצא בזה, ורש"י ז"ל פי' ברכה בלא מצרים, והרד"ק ז"ל בשרש "אוה" על ענין התמידות, כל זמן שיהיה קיים גבול גבעות עולם תהיינה הברכות לראש יוסף, והרלב"ג פי' כי הרצון בזה כי ברכת אברהם ויצחק לא הי' כ"א על ירושת ארץ כנען, ובכלל הנה הם לא הי' על ירושת כל הארץ בכללה, ואולם זאת הברכה תהיה עד גבול גבעות עולם, שהם קצות הישוב, ר"ל שלא יהיה בכל העולם דבר שלא יירשו אותו:

Comment 87

[פז] ואו"ת "פרישא דאחוהי" וכן פי' רש"י ז"ל "שנבדל מאחיו" כלומר בחיר אחיו הנבדל מהם במעלה ובחשיבות, וכן סיים הרד"ק בשרשים שרש "זר" "ואפשר שיהיה נזיר אחיו מהענין הראשון לפי שהיה מופרש מהם", וכן דעת הרלב"ג שפי' שהוא היה היותר פרוש, והיותר מושל בתאותו מאחיו, והנה הח' ז"ל כתב (במד' ו ב) נזיר הוא תאר השם "וינזרו" (ויקרא כב ב) מגזרתו שירחק מהתאוות", ונראה שדעתו שם ג"כ מענין הבדלה והפרשה, ועיין שרשי לבנון שרש "זור" שכתב ג"כ שהוראה הראשיית של השרש הזה הוא הפרשה והבדלה, ובמדרש שכל טוב "נזיר אחיו, שהנזרוהו אחיו מעליהן, ודומה לו וינזרו מקדשי בנ"י (ויקר' כב ב) נזורו אחור (ישעי' א ד) וכל דומיהן מדוברין על אופן הפרשה וריחוק:

Comment 88

[פח] דמהו בשני דברים האחד שהזאב הולך אחר האריה, ומה שיותיר האריה מטרפו יאכל הזאב כך בנימין אחרי יהודה, שהיה נמשך אחריו, שמלכות בית דוד היתה יהודה ובנימין, והשני שהזאב טורף בבקר ובערב, כי תוקף הזאב וטרפו הוא בבקר, ובערב עם מעוט האור:

Comment 89

[פט] והוא לשון הבאת הדבר לעצמו שהבוזז מביא הדבר עדיו, וכמוהו שם שלל לשון הערה אסיפה ותוספות בקניני ועיין יהל אור הערה רצה:

Comment 90

[צ] והרד"ק האריך לבאר שם ועיין שרשי ר"י ן' גנאח שרש "עד" ובשרשי רד"ק שרש "עד":

Comment 91

[צא] ועיין (ב"ר פצ"ט, תנחומא ויחי סי' יד, חנחומא הוצ' רש"ב ויחי סי' טו, ילקוט ברא' רמז קסא פס"ז ברא' מט כז, ות"י ויוב"ע):

Comment 92

[צב] וכן נגע הרלב"ג בשאלת הח' ז"ל (עם שלא הזכירו) מה ששאל (למעלה מט א) וז"ל "רבים יתמהו מזה, לפי שכבר ימצאו מבניו שלא בירך אותם בזה הספור, כמו הענין בראובן ושמעון ולוי, עד שכבר הוכרחו לומר שכבר בירך אותם איש כברכתו, ולא נזכרו אלו הברכות, ואולם מה שנזכר מזה הוא מה שהודיעם, מה שיקרם באחרית הימים, וזה בלתי נאות אצלי כי הברכות שבירך אותם הנביא הם ג"כ דברים שיקרום בעתיד, ולולי זה לא ימצאו בברכות ההם תועלת, וראוי שתדע כי ההודעה שתהיה לאדם בדברים העתידים לו אם טוב או רע הוא ברכה, וכו' הלא תראה כי יצחק אמר לעשו בברכו אותו "ואת אחיך תעבוד" ואין זאת ברכה, אבל היא מהדברים העתידים לו", עיי"ש מה שהאריך לבאר בענין הזה, ועיין (למעלה מט א הערה ה):

Comment 93

[צג] כי בתחלה היה יושב על המטה כשבירך אותם כדי שתתיישב דעתו יותר בעניינם, וידע בנבואה מה שעתיד שיקרה להם, והנה היה מפני זה רגליו חוץ מהמטה, ואח"כ שכב על המטה ולזה אסף רגליו אליה (רלב"ג) ובפס"ז (ברא' מט לג) יושב היה ומצוה כאדם שיצא לדרך:

Chapter 50



Comment 1

[א] החנטה היא הוצאות המוח והלב והכבד, וכן המעים והמררות מתוך הגוף, וימשחו הגוף מבית ומבחוץ בשמן אפרסמון, וימלא הקרביים מבית ומחוץ ממיני בשמים המיבשים לחלוחות הגוף, וצריך בכל יום להחליף הבשמים, ובתוך ימים ישאר הגוף יבש וקשה על מתכונתו מבלי שינוי אבר מאבריו, ונראה המת כאלו ישן, ולא יתעפש ולא יסרח, ולא יתרחקו ממנו ב"א (רדי"א):

Comment 2

[ב] יציאת הפירות והראותם טרם גמר בישולם תקרא חנטה, וכן בדרז"ל (ר"ה טו ב) "אילן שחנטו פירותיו קודם ט"ו בשבט", וכמו החנטה הוא בישול הפירות, כן החנטה למת על ידי בישול סממנים, ועיין במחברת מנחם בשרש "חנט" שפי' במחלקה א', חנטה פגיה (שה"ש ב יג) לחנט את אביו, ויחנטו הרופאים, ימי החנוטים, ועיין ברשב"ם שהביא ג"כ דעת מנחם:

Comment 3

[ג] וכן תיוב"ע בְקִבְרִי דַחֲפָרִית לי" וכן פי' רש"י ז"ל והרד"ק והרמב"ן והרדי"א, והרד"ק בשרש "כרה" פי' בשם י"מ מלשון קנין כמו וגם מים תכרו מאתם בכסף (דבר' ב ו) וכן פי' המ"י וכן פי' רש"י ז"ל ממדרשו ׃

Comment 4

[ד] סתם מרכבה הוא ד' סוסים ועיין למעלה (מא מג אות קט) ומה שביארתי שם:

Comment 5

[ה] ונקרא פָרָש לפי שהוא דוקר הסוס בדרבן, וכן כתב הרד"ק בשרש "פרש" וז"ל "ונקרא פרש לפי שהוא מפריש הסוס במגפים שברגליו להריץ אותו, וי"מ שהוא מין מסוסים מיוחדים יקראו כן, ואין צורך רק הוא כמשמעו":

Comment 6

[ו] לרש"פ (יריעות שלמה ח"ב ירי' טו חוב' ז) אין שם אבל לשון תוגה והספד כמו שרגילין לפרשו (טרויער) כ"א לשון בלבול וטרוף הדעת שאין דעתו של המתאבל מיושב עליו, ואינו יודע מה לעשות, וכענין מבוכה, אלא שבמבוכה רוצה לצאת ממבוכתו, ואינו מוצא לו מוצא, ובאבילות אינו משתדל לצאת מענינו בשכבר נעשה המעשה ואין להשיב, אלא שמחשבותיו מבולבלים ואין להם הדר הראוי:

Comment 7

[ז] עיין יהל אור, והרש"ד השיג על האהל יוסף שפי' שהאבל היה אחר ז' ימים שקברוהו, וכתב "ולא ידעתי מי הכריחו להוסיף עוד על דברי חז"ל ולומר אחר ז' ימים שקברוהו, ולדבריהם חל האבילות תיכף אחר הקבורה עיי"ש:

Comment 8

[ח] והרש"ד פי' כי זה היה קודם הקבורה, וכן פי' שד"ל, וכמו שהיה הלמ"ד של בכי במצרים קודם הקבורה שלא כמנהגנו היום, שז' ימי האבילות ולמ"ד לבכי הם אחר הקבורה, והטעם כי היה חנוט ולא יסרח:

Comment 9

[ט] ונמצא בדרז"ל (תנחומא סוף ויחי ב"ר פ' ק, פס"ז ברא' נ טו) כי בעת שחזרו מקבורת אביהם, ראו שהלך יוסף לברך על אותו הבור שהשליכוהו אחיו בתוכו, וברך עליו, כמו שחייב אדם לברך על מקום שנעשה לו נס, ברוך המקום שעשה לי נס במקום הזה, וכיון שראו כן אמרו עכשיו שמת אבינו לא ישטמנו יוסף וגו':

Comment 10

[י] וכתב ע"ז האהל יוסף "תמיה לי ע"ז הפי', כי בס' מלכים כתיב (מ"ב יו"ד, ל) שאמר השם ליהוא "בני רביעים ישבו לך על כסא ישראל" ולא מלכו מבניו כ"א ארבעה, יהואחז, יואש, ירבעם, וזכריה, ולפי דברי ר"א ראוי שיהיה חמשה", וכתב ע"ז הרש"ד, לדעת הרד"ק בפסוק "בני רבעים" (שם שם) הוא כמו "בנים רבעים" בא הסמיכות במקום הנפרד, והענין אחד כי נכדי האדם, הם הדור השלישי לו, ויקראו בני השניים, שהם בני דור השני, או בנים שניים, שבניו הם הבנים הראשונים, וכן בני נכדיו, הם הדור הרביעי לו, ויקראו בני השלישיים, או בנים שלשיים (ואין מקום לתפיסת בעל אהל יוסף על הראב"ע מן פסוק בני רבעים ישבו לך על כסא ישראל (הנזכר לעיל) ואדרבה זכריה היה הדור החמישי ליהוא, כי מלכו אחריו יהואחז, יואש, ירבעם, וזכריה, והיה א"כ זכריה אחד מן בני הדור הרביעי לדעת הראב"ע, או אחד מבנים רבעים לדעת הרד"ק ז"ל) וכן פי' הרלב"ג וכתב הנה בני השלישים לאפרים, הם רביעים לו, ועיין בהבנת המקרא לרוו"ה מה שהעיר ע"ז ועיין (שמות כ, ה) על הפ' "פקד עון אבות על בנים על שלשים ועל רבעים" ובביאורי שם ועיין בביאור שד"ל שהאריך לבאר בזה וסיים "והנה יוסף ראה לאפרים דור אחד יותר ממה שראה למנשה כברכת יעקב שאחיו הקטן יגדל ממנו":

Comment 11

[יא] וכן פי' הרלב"ג שם אותו בארון אחד מהאנשים ולא הזכירו, וכן פי' ר"ש ן' מלך:

Comment 12

[יב] וכתב הרש"ד כי איננו זרות כפי מנהג לשון המקרא שיחסר הפועל לרוב, אך זרות אחרת יש פה כי תחסר מלת "אותו", או הכינוי "וישימהו" כאשר באמת אונקלס שתרגם כפי דעת הראב"ע הוסיף בו הכנוי "ושמוהי", וכן תיוב"ע "ושוון יתיה", הוסיף בו מלת "יתיה", המורה על הפעול, ועיין נל"ג שכתב כי אונקלס סובר כדעת ר' יונה שהוא כמו "ויושם":

Comment 13

[יג] מנהג המצריים היו בימים הקדמונים לתת מתיהם בארון עץ, שהיו גונזים מתחת לארץ, והיה המת נשאר שם מעומד, ובארון מחוץ היה חקוק תואר פני המת, והיה הארון מעצי שקמים, שהמצרים קוראים תְאֵנָה של פרעה, ויש ג"כ ארונות של אבן, ושם היה הגניזה לעולם, אבל ארונו של יוסף לא היה אלא לפקדון עד צאתם משם, ואופני החניטה היה אצלם כסדר הזה, הוציאו כל מעי המת רחצוהו זכוהו במים, מרקוהו ביין תמרים וחנטוהו בכפר ביטום (ברעגוואכס) במור וקציעה ונתר ונתר, המוח הוציאו החוצה בכלי ברזל כפוף דרך החטם, ומלאו אחרי כן פנימות הגלגלת במיני סמים הנזכרים וישובו ויטהרו את המת כלו ברחיצה ושטיפה חתלוהו בסדיני שש וקשרו אבר אבר לבדו, משך ימי החניטה ארבעים יום, החנוט הושם בארון עצי שקמים, ואולי נעשה בדמות אדם, עתה לא קברוהו בניו או קרוביו, כי אם שמרוהו בביתם והוא עומד נשען בקיר הבית ימים רבים, החניטה מנעה שפע הרקבון והבאשה מן המת, והוא עמד בעינו דורי דורות, ועד היום הזה יש לנו חנוטים באים ממצרים אלינו שחורי המראה, וקשים כאבן ושמורים בתמונתם (בכוה"ע שנת תק"ן צד 60):<br>בעזה"י תם ונשלם ספר בראשית.

שמות



ויקרא



במדבר



דברים

