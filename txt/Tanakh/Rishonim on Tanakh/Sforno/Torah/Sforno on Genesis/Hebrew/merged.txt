Sforno on Genesis
ספורנו על בראשית
merged
https://www.sefaria.org/Sforno_on_Genesis
This file contains merged sections from the following text versions:
-On Your Way
-http://mobile.tora.ws/

ספורנו על בראשית

הקדמה

<b>כוונות התורה</b><br>אמר הגאון המחבר זצ"ל מרב עבודת וטרדת בני עמנו מאז נעתקו מארץ אבותם אבדה בינינו חכמת טוב טעם ודעת התורה והמצוה. ובכן הרחיבו פיהם רבים חללים באו וחללוה באמרם היותה סרת טעם עם ספרי ספורי נמנעות ודעות אשר צותה להאמין בלי שום מופת שכלי מעיד עליהם עם היות האמונה ציור דבר בנפש טעמו איזה טעם מטה לב לחשוב שיהיה כן חוץ לנפש כמו שיצוייר בנפש. והנה כל זה דבר בלתי בחיריי לא תפול עליו מצות שום מצוה ובכן היו בעיניהם מיוסדים על אדני תהו ונמצא שם שמים מתחלל. לכן קדמתי אני הצעיר עובדיה יצ"ו בכמא"ר יעקב ספורנו זלה"ה להודיע קצת מופתים שכליים על יסודות החלק העיוני בתורת אלהינו בספר קראתיו אור עמים נתונים נתונים המה מפי עליון בתורת קדשו בספור מעשה בראשית וזולתו כאשר בארתי שם כיד ה' הטובה דמטוביה ייטיב לעמיה.
ובהיות הבדל מעלת כל פעולת משכיל בין רב למעט כפי מעלת התכלית המכוון ממנה הנה ראוי שהמכוון בתורת אל עליון אשר כתב להורות גדלו וטובו יהיה תכלית נכבד מאד מצד הידיעה והמודיע כאשר באר היות כן בפועל כאמרו ית' אם לא בריתי יומם ולילה חוקות שמים וארץ לא שמתי. ובכן ראוי להתבונן כי אמנם התורה אשר שם משה מצווה ועושהו לפני בני עמנו היה המכוון בה לקדשם ולזכותם בה לחיי עולם לרצון לפני אל עליון מקדשם וזה בהדמותם אליו כפי האפשר בעיון ובמעשה כאשר היה המכוון מאתו בכל המין האנושי כאמרו ית' נעשה אדם בצלמנו כדמותנו.
למען השיג זה נתן בתורתו חלק עיוני הנקרא תורה בראשונה ובעצמות וחלק מעשי הנקרא מצוה באמת כאמרו ית' והתורה והמצוה אשר כתבתי להורותם. ועמהם חלק ספורי מגיד דרכי טובו וחסדיו וקצת נפלאות עשה אשר קצתם שם זכר למו מיד ולדורות כענין רקיע של יום שני ההכרחי בירידת המטר וגובה הים על החול ולא יעברנהו מקום השמש בגלגל רביעי שהיה מקומו לפי טבע מעלתו בשמיני כל אלה במעשי בראשית וענין נטיית מהלך השמש בענין המבול וענין והשמותי אני את הארץ בגלות ישראל ממנו שלא יכחישנו זולתי איזה עקש מבקש להכחיש את המוחש ומודיע קצת פעולות ראשונים ואיך קצתם השיגו ארחות חיים וקצתם נפלו בהפכם למען יתבונן קורא בם איזה הדרך שכן אור.
אמנם המכוון בחלק העיוני ממנו הקודם בזמן במעלה ובסבה. כאמרם ז"ל נמנו וגמרו תלמוד גדול הוא בלי ספק להבין ולהורו' במופתים שכליים את מציאות האל ית' ושהוא עצם משכיל נבדל מחומר ממציא כל זולתו בלתי נושא קודם יודע כל זולתו בידיעת עצמו. ובזה החלק יהיה הוא ית' נורא תהלות אצל המעיין לא מיראת עונש אבל בהכיר רוב גדלו אמנם בידיעה על היותו גומל ועונש תהי' יראתו יראת עונש ותקות שכר בלבד. (בלבם).
ומזה החלק העיוני הוא להתבונן בדרכי טובו ורחמיו על כל מעשיו ובפרט על המין האנושי אשר ברא בצלמו בדמותו למען ישתדל המעיין בבחירתו להדמות לבוראו כפי האפשר לדבקה בו לרצון לפניו כי חפץ חסד הוא. ומזה ימשך היות האדם אוהב לאל ית' בלי ספק ומה גם עם אשר בחר באבותיו ברחמיו וברוב חסדיו. ובידיעת שתי אלה יקנה המתבונן חיי עולם בעשותו את שכלו הכחיי אשר אין לו מציאות בפועל בתולדתו זולתי בכח בלבד שיקנה בהתבוננתו עצמות כלי נמצא בפועל ויחיה עוד לנצח כפי טבעו כאמרו ית' כי הוא חייכם. וממנה כמו כן ימשך השתדל המתבונן ללכת בדרכי טובו ית' להדמות אליו בפרט להטיב אל הזולת כפי האפשר לרצון לפניו ולדבקה בו כאמרו ית' והתקדשם והייתם קדושים כי קדוש אני ואמרו ז"ל זה אלי ואנוהו מה הוא חנון וכו' וזה שהבינו ממלת ואנוהו אני והוא כלומר אהיה כמותו ובזה יאושר לחיי עולם יותר מכל זולתו כאמרו הן לה' אלהיך השמים כו' באבותיך חשק. ובכן אמרו ז"ל גדולים צדיקים יותר ממלאכי השרת ובזה יושג התכלית המכוון מאתו ית' במין האנושי. וכל אלה החלקים היו אצל אבותינו הקדושים ובקצת צדיקי הדורות קודם מתן תורה ובכן מצאו חן לפניו כמשפט לאוהבי שמו.
אמנם המכוון בחלק המעשי ממנה הוא על צד הכוונה השנית וזה לכונן בני אדם ולהדריכם אל הכוונה הראשונה והנמשך ממנה. והנה זאת הכוונה השנית בחלק המעשי הלז חצבה עמודיה שבעה. א' כי אמנם קצת המצות כמו תבנית המקדש וקדשיו ולבושי משרתיו ועבודת קדושיו וטהרתם ומתנות המשרתים בם הם כולם לכונן לב טהור אל הכוונה הראשונה בהכנעת מביא הקרבן בהתיצבו עליו ובכוונתו בפרטי העבודה בו ובתפלתו ווידויו בעת סמיכה על ראש הקרבן ולהרחיק כל מעיק ומטמא כמו חברת השדים ורוח התאוה וזולתם ולעורר לתשובה בכל אלה ווידוי יוה"כ וענויו. ב' ומהם להרחיק דעות משובשות. ובשמירת מקראי קדש לקרוא בהם בשם ה' גם להמון להרחיק מהם דעות משובשות ולהודיעם קשט אמרי אמת ודעות אמתיות ואופן שמירת מצות האל ית' וההדמות אליו כפי כח המקבלים בגמילות חסדים וזולתה. ג' ומהם לתקן משרתי השכל בתולדה כענין באסורי עריות ונדה וזבה וזולתה. ד' ומהם לתקנם בענין מזונם כאסורי מאכלות. ה' ומהם לאות ולזכר הברית שכרת עם אבותינו ענין מילה ושבת. ו' ומהם לזכרון לעובד כענין ציצית ותפלין ומזוזה. ז' ומהם בתקון הנהגת הבית והמדינה כענין המשפטים וזולתם.
והמכוון בחלק הספורי בה הוא להודיע בנסיון הקדמונים אורח חיים למעל' להמשכיל וזה בהודיע דרכי צדיקי הדורות ופרטי פעולותם אשר בם מצאו חן בעיני האל ית' למען יצא האדם בעקבותיהם. ולהודיע כמו כן קצת פעולות רשעי הדורות אשר סרו מן הדרך המכוון מאת האל ית' אל הפכו למצוא עונם לשנא למען ירחק המעיין מכל דרכיהם ויתן תמים דרכו. ולהודיע כמו כן הנסיון הנעשה לצדיקים מאתו ית' לפעמים להודיע בקהל קדושיו ומלאכיו ולהגיד כי ישר ה' בתתו לצדיקים מעלה על מלאכי השרת ובכן אמר המלאך לאברהם כי עתה ידעתי כי ירא אלהים אתה ממני בבחירתך וזה כי לא חשכת את בנך את יחידך. וע"ז הדרך אמר למען אנסנו ואמר למען נסותך להיטיבך באחריתך. ואמר כי מנסה ה' אלהיכם אתכם לדעת וזהו שידעו מלאכי השרת ויצדיקו דיני בתתי לכם מעלה עליהם. ולהודיע איך רשעי ארץ סבבו וגרמו ברב רשעם לדורות רעות רבות וצרות כענין בחטא אדם הראשון שנקנסה מיתה על ידו וחטא דור המבול שהיה סבה להשתנות הזמנים וקלקול היסודות והמזונות וקיצור הימים. וחטא דור הפלגה שסבב בלבול הלשונות ותוספת בקצור ימי חייהם. וחטא סדום ובנותיה שהיו אז מבחר הישוב ונצרבו בה כל פנים. וחטא ישראל בעגל אחר שהשיבם במתן תורה למדרגת אדם הראשון קודם חטאו כאמרם ז"ל פ"ק דע"ג חרות על הלוחות חירות ממלאך המות. ולמען דעת צדקות ה' ודרכי טובו הודיע איך כרב רחמיו הטה כלפי חסד לתקן את אשר עותו בצד מה ותקן קצת ענין אדם הראשון בהוציא לחם מן הארץ נאות למזונו מכל זולתו להאריך ימיו בצד מה. כאמרם ז"ל כשא"ל הקב"ה ואכלת את עשב השדה זלגו עיניו דמעות אמר לפניו רבונו של עולם אני וחמורי נאכל באבוס אחד כיון שאמר לו תאכל לחם נתקררה דעתו. וענין דור המבול תקן קצת בהתירו למין האנושי למזונו את בשר כל ב"ח זולתו ובהטיל אימתו על שאר בעלי חיים. ותקן ענין ישראל בחטא העגל בהשיב שכינתו בתוכם באופן מה וזה בעשיית משכן וכליו ומשרתיו וקרבנותיו ובהרחיק כל מיני הטומאה ובמיני הטהרה מהם בטבילה והזאת מי חטאת וכפרת קצת הטמאים בקרבן למען ישיב שכינתו בתוכם כאמרו ית' ועשו לי מקדש ושכנתי בתוכם ככל אשר אני מראה אותך וזה עם תבנית המשכן וכליו כלומר ולא באופן אחר ועם כל זה אמר יתעלה השוכן אתם בתוך טומאתם.
ובכן ראוי להתבונן כי אמנם קודם לחטא העגל תיכף אחר מתן תורה לא היו ישראל צריכים לכל אלה למען השרות שכינתו בתוכם ולא נצטוו על עשיית משכן וכליו וכהניו ומשרתיו ולא על שום קרבן לחובת צבור או יחיד כלל זולתי אחר מעשה העגל כאמרו יתברך כי לא דברתי את אבותיכם ולא צויתים ביום הוציאי אותם מארץ מצרים על דברי עולה וזבח אבל הודיעם אז תיכף שאינם צריכים לכל אלה ולשום אמצעי להשרות שכינתו בתוכם ולא התחייבו לשום זבח ולא משכן וכלי ואמר שאם יתנדבו עולות ושלמים יספיק מזבח אדמה ואמר בכל המקום אשר אזכיר את שמי והוא כל מקום שיקרא באמת בית אלהים כענין בתי מדרשות וזולתם אבוא אליך וברכתיך. וכל אלה באר תיכף אחר מתן תורה כאמרו כה תאמר אל בני ישראל אתם ראיתם וכו' ואחרי כן תיכף נתן המשפטים ובכן ברדת משה רבינו אז מן ההר אל העם אשר עמדו מרחוק ביראתם הגיד להם את כל דברי ה' אשר בפרשה כה תאמר הנזכר ואת המשפטים אשר תיכף אחריה ולא הגיד דבר ממצות משכן וכליו ועבודותיו ומשרתיו כלל אבל בנה מזבח והקריבו הבכורות עולות ושלמים בלבד ועליהם כרת הברית ועלה אז הוא והזקנים יראו את אלהי ישראל בעודם משתמשים בחושיהם כאמרו ויאכלו וישתו.
אמנם אחר חטאם בעגל גם כי בתפלת משה בחירו נעתר לשאת חטאתם ולהשרות שכינתו בתוכם עכ"ז אמר ועשו לי מקדש וכו' ולא באופן אחר כי לא השיבה כלל אל מדריגת מעלתם שהיו בה קודם. ובכן הורה באופן תבנית המשכן וכליו ומקומם ומשרתיו וקרבנותיו ומיני טהרות על היות תכלית המכוון מאתו שישיגו בני עמו שלמות הנפש השכלית עד הדמותה לבוראה כפי האפשר בעיון ובמעשה למען יזכו לחיי עולם ואשורם הבכור כבכורתו והצעיר כצעירתו. והורה על אופן השגת זה בצוותו לעשות ארון עץ המורה על גוף נפסד על נקלה מצופה זהב מבית ומחוץ להורות על חכם בתורת קדשו המאיר בפעולותיו ודרכי טובו לזולתו ועל היותו תוכו כברו כאמרם ז"ל (יומא פ' בא לו) כל ת"ח שאין תוכו כברו אינו ת"ח שנאמר מבית ומחוץ תצפנו ובתוכו שם לוחות העדות אשר בהם כללי התורה והמצוה. ועליו כפרת עם כרובים מורים על עצמים נבדלים מחומר כמו הנראים לנביאים והם פורשים כנפים למעלה להורות על התבונן בענין האל יתברך וגדלו וטובו. ופניהם איש אל אחיו מורה על היות שלמות שכל נקנה על ידי פועל והתפעלות וזה בהפשטת המוביל אל הכח השכלי מן המדמה וקבלתו על אופן מופשט מחומר והם פונים אל הכפורת להורות על היות זה השלמות נקנה אל נכון בהביט אל התורה המכוסה בכפורת כענין גל עיני ואביטה נפלאות מתורתך. ויעד על הראות השכינה שם במקום קנין השלמות ההוא כאמרו יתברך ונועדתי לך שם. וקרוב לזה מה שאז"ל אין לו להקב"ה בעולמו אלא ד' אמות של הלכה בלבד. ובכן צום שיהיה מקומו בית קדש הקדשים ולא יושם שם זולתו וצוה שיהיו סביביו יריעות עם הכרובים ולפניו מסך מבדיל בינו ובין כל זולתו כמו כן עם כרובים.
וחוצה לו מקום הקדש עם יריעות וכרובים ובתוכה מנורה בדרום שהוא ימין מורה על תלמידים מעלים נר תמיד בעיון ומזבח לקטרת מורה על היותם נותנים ריח במדות ובמושכלות ושלחן בצפון שהוא שמאל מורה על מזונם המבוקש בשמאלם על צד הכוונה השניה ולפני הקדש מסך בלתי כרובים מבדיל בינו ובין החצר אשר בו ההמון וכל זה נקרא משכן ה'.
וסביב למשכן מרחוק חצר המשכן אשר שם מקום ההמון בתוכו מזבח העולה לכפרת פשעיהם לכל חטאתם וזה בתשובה ווידוי בעת הסמיכה וזולתו ובמיני הקרבנות עם כוונת המביא והכנעתו. ולו קרנות מורים להרים קרן לעמו ולידות את קרנות הגוים בהם עמים ינגח ומקומו לפני ה' כי צפונו לפני פתח ההיכל ולו כבש בדרומו. ושם משרתי המקדש הכהנים והלוים בראשם הכהן הגדול לבוש בגדי קדש לכבוד ולתפארת וזה לכבוד קונו ושיהיה מפואר ונחשב בעיני תלמידיו אשר שמות אבותם בין שתי כתפיו ועל לבו מפותחים על האבנים. אמנם האבנים אשר על לבו הם במלואתם מורים על תלמידים שהגיעו להוראה בשלמותם ולא כן האבנים אשר על כתפיו. ובכן על האבנים אשר על לבו אמר יתברך לזכרון לפני ה' תמיד וקראם משפט בני ישראל כי בגללם יהיה לפניו משפט בני ישראל לזכות.
ואחרי כהן הראש הכהנים ההדיוטים והלוים שכלם בכלל תלמידיו יפוצו מעינותיו חוצה להמון בעיון ובמעשה כאמרו יורו משפטיך ליעקב ותורתך לישראל.
ובכן עבודת הקרבנות ומשמרת הקדש סרו מן הבכורות מאז שחטאו בעגל ונתנה עבודת הקרבנות לכהנים בלבד ומשמרת הקדש גם ללוים עם עבודת עבודה בשיר.
ולזה נתן ללוים מאת בני ישראל מעשר דגן תירוש ויצהר חלק עבודתם ולכהנים מתנות כהונה ותרומת כל על היותם מכפרים על כולם במיני עבודת הקרבנות וזולתם. אמנם מיני הקרבנות הם עולה וחטאת ואשם ושלמים ותמיד ממיני הבהמות ותורים ובני יונה מן העוף לחטאת ולעולה בלבד וסולת חטים וקמח שעורים ושעורים ושמן ולבונה למיני מנחות ועל הכל מלח.
וראוי להתבונן כי נבחרו לזבחים ממיני הבהמות המינים היותר נמצאים ומועילים לאדם בהמציא לו לחם ושמלה ומזון בחלב והיותר נאותים בבשרם למזונו בהיות מזגם וכחם החיוני דומה למזג האדם יותר ממזג שאר ב"ח. ולזה יאות שיהיה דמם הנושא לכח החיוני שלהם הוא בנפש מכפר. וממיני העוף נבחרו כמו כן היותר נמצאים ונאותים למזון האדם וזה בהיותם יותר דומים לו במזגם ובמזג דמם וכחם החיוני וכולם נרדפים ובלתי רודפים כלל כמו שהזכירו רז"ל. ויחד לעולה שהיא כולה לגבוה הזכר בכל מין ולשלמים שהם קדשים קלים אם זכר אם נקבה. ויחד לחטאת בחטא הגדולים שבדור והם הכהן המשיח והסנהדרין את הפר שהוא הנכבד מכל מיני הנזבחים בגדלו וכחו ותועלתו לאדם והדמותו למזגו הנזכר ולעבוד תולדתו ולחטאות הצבור יחד שעיר עזים כי אמנם מין העזים רב ההיזק לאדם בשדות וכרמים כאשר הוא מפורסם אצל עובדי האדמה. ואולי לזה נקראו השדים שעירים לרב הזיקן לאדם במה שאפשר להם ולזה קראום רז"ל מזיקין ולזה נבחר מין העזים למען יכופר בזביחתו ודמו עם כוונת המקריב בהכירו נזק החטא עם היותו מסכים להכניע יצרו הרע או לאבדו מכאן הלאה. ונבחר זכר העזים השלם במינו לחטאת הצבור. ולחטאת עם הארץ אשר הוא למטה מחטאת הצבור יחד כבשה או שעירה.
אמנם קרבן עולה ויורד הושם בחטא שבועות וטומאות מקדש וקדשיו ויולדת ומצורע כי הם יקרו הרבה בבכורי דלים הנכשלים בכמו אלה לחשוב אל ה' תועה ולתת תפלה בצרת ענים ומרודם.
ובענין פרטי עבודת הקרבנות עם כוונת המקריב ראוי להתבונן שהכוונה בהם הוא שיקנה מביא הקרבן קביעות תכונה בנפשו בהתיצבו על קרבנו והיותו מכוין אל פרטי הנעשה אז בפועל יותר ממה שיקנה בציורו ובמחשבתו בזולת אלה כי אמנם הפעולות בעת העשותן בפועל להורות על דבר יעוררו המדמה גם אחרי כן להוביל אל הכח השכלי ולהתבונן בדבר אשר הורו עליו ובכן יקבעו תכונה בנפש כענין קנין סודר לקיים כל דבר.
ובכן בדבר הכפרה בדם ראוי להתבונן. ראשונה שהנושא לכח החיוני הוא האיד הדק הנמצא בדם. שנית שהכח החיוני הוא שרש לכל כחות הב"ח. ג' כי בכל אלה מותר האדם מן הבהמה אין. והנה בהתבונן מקריב הקרבן שאין יתרונו על הבהמה זולתי שזה הכח החיוני בו והנאצל ממנו ישרתו בו לשלמות צלם אלהים אשר בו על צד הכוונה הראשונה ולקיום המצות אשר על צד הכוונה השנית ובכן יסכים לכוננו לזה מכאן ואילך וזה יצייר בתת בפועל הדם על המזבח ובכן ראוי שיהיה זה כופר נפשו בלי ספק כאמרו כי הדם הוא בנפש יכפר.
ואחריו הקטורת החלב הנוטה למותר בב"ח יותר משאר חלקיו באופן שיוכל להיות בריא זולתו או במעט ממנו הנה יכוין המקריב בתתו אותו למזבח שראוי שיהיה העודף אצלו על ההכרחי לו ללחם ושמלה נתון לכבוד קונו כענין בדוד כאמרו והנה בעניי הכינותי לבית ה' זהב ככרים מאה אלף וכו'.
ואחריו איברי החוש והתנועה והמזון אשר בם יתבונן המקריב שראוי שתהיינה כל פעולתם מכוונות לרצון לפני ה' בעיון ובמעשה ובזה ידבק בו כענין בדוד כאמרו אשר הלך דוד אחרי בכל לבבו לעשות רק הישר בעיני.
והנה קודם מעשה העגל היו הקרבנות באים נדבה בלבד כמו שנהגו בהם צדיקי הדורות. אמנם אחר העגל היו קצתם חובה לצבור כענין התמיד והמוספין ומנחתם ונסכיהם וקצתם חובה ליחיד ולצבור והם החטאות וקצתם ליחיד בלבד והם האשמות. אמנם נסכי יחיד וקרבן צבור בע"ג נצטוו אחר ענין המרגלים שהיו אז יותר מקולקלים.
ובלעדי אלה ראוי להתבונן שבקצת קרבנות נתן דמם על בין הבדים ועל הפרוכת ועל מזבח הזהב להזכיר זכות חכמי הדור השלמים אשר יורה עליהם הארון והם אשר תכלית כל פעולתם לכבוד קונם להביט נפלאות מתורתו ולהיותם דומים לו יתברך כפי האפשר על צד הכוונה הראשונה וזה בהבין יראת ה' ודעת קדושים משרתיו שהם העצמים נבדלים אשר יורו עליהם הכרובים.
ובקצתם יהיה מתן הדם על הפרכת ועל מזבח הזהב להזכיר זכות התלמידים שיורו עליהם העומדים שם את פני ה' כנזכר. והיו ההזאות בקצתם שבע להזכיר עסקם גם בשבע מיני המעשיות אשר על צד הכונה השנית כנזכר. ושירי הדם היה שופך על יסוד מערבי של מזבח החיצון אשר לצד ההיכל להזכיר זכות ההמון העוסקים בחלק המעשי גם כי אולי יהיה עסקם בו על צד ההרגל בלבד.
אמנם בכל חטאות אלה הפנימיות יהיה עורם בשרם ופרשם למאכולת אש חוץ מחנה שכינה ואל המזבח לא יעלו להורות על כובד אשמת ההמון אשר פעולותם מכוונות לחיי שעה ולבקשת מותרות אבל הענין האלהי בעיון ובמעשה ושריית שכינתו בתוכם רחוק מכליותיהם ולא יעלו על לב אצלם כלל.
ובקצת הקרבנות יהיה הדם על מזבח החיצון בלבד מהם העולה אשר דמה על המזבח סביב בזריקת שתי מתנות שהם ד' בהם יתבונן מביא הקרבן שראוי שתהיינה כל פעולות הכח החיוני סובבות לכבוד קונו כענין ארחץ בנקיון כפי ואסובבה את מזבחך ה'. ובכן תהיינה כל פעולת איברי הגוף וחלקיו מכוונות לעבודת האל יתברך ובזה יהיו לריח ניחוח.
ואחר הקטרת האיד הדק מן העולה על המזבח יהיה קצת הנשרף לתרומת הדשן אצל המזבח וקצתו היותר שרוף יובל אל מחוץ למחנה שכינה אך אל מקום טהור להורות על הבדל מדרגות אישי ההמון בענין היות לרצון לפני ה'.
וממיני הקרבנות קרבן החטאת הבא על חייבי כרת אשר נתן ד' מתנות על ד' קרנות המזבח מדמו שהם שתים במערב לצד ההיכל הנקרא לפני ה' מורים להרים קרן לעמו ולשבי פשע ושכן לא הבדיל מקום שחיטה בין חטאת לעולה כדבריהם ז"ל ושתים מהן במזרח לצד חוץ מורים לידות את קרנות הגוים הבלתי שבים.
ואף גם זאת מביא המקריב עם העולה וכן עם השלמים מנחה לכהנים מורי צדק ומכפרים בעבודתם ונסכי יין שנצטוו לצבור אחר מעשה העגל בקרבנותם ונצטוו בקרבן יחיד אחר מעשה המרגלים מורים על היות מביא הקרבן מכאן והלאה משליך מנגד כל תאות בלתי הכרחי לרצון לו לפני ה' לא כן בחטאת ואשם בהיות מביא הקרבן בבואו נזוף קצת.
ושירי דם החטאת היה שופך על יסוד דרומי לא על יסוד מערבי או צפוני שהם לפני ה' ובזה יכוין מביא הקרבן שיצטרך לעשות לב חדש ודם חדש לרוח חדשה להבא שיהיה ראוי להיות קרב אל משכן ה' ולא ישוב לכסלה.
ומהם האשם אשר דמו בשתי מתנות שהן ארבע כמו העולה והשלמים לא על קרנותיו כמו החטאת ולא ישפוך שירי הדם כי אינו בא על חיוב כרת אבל על מעילה בקדשים בלבד שהיא למטה מחיוב כרת.
ובחטאת ובאשם צוה להקטיר על המזבח החלב ואליה והיותרת שהיא המסך בין איברי הנשימה ואיברי המזון המניע את איברי הנשימה והכליות שהם ראשית איברי הזרע להורות על היות מביא הקרבן נותן כל אלה בגופו בפעולתם מכוונות לעבודת האל יתברך מכאן ואילך וכהנים משלחן גבוה קא זכו בשירי הקרבן ולזה נאכל לכהנים מורי צדק במקום קדוש אשר שם עדת אל מורים מישרים בתורת חסד על לשונם בשלחן אשר לפני ה' ויהיה בזה תשלום כפרה למביא הקרבן כאז"ל הכהנים אוכלים ובעלים מתכפרים.
ומהם השלמים אשר כולם דורון לאל יתברך בהכיר המקריב המתנדב דרכי טובו ותגמולוהי עלינו תמיד.
ובכן דמם על המזבח סביב בשתי מתנות שהן ד' כמו העולה והאימורים למזבח כמו בחטאת ואשם עם הכוונה בהם כמו הכוונה בחטאת ואשם וזה בהכיר בעל הקרבן כמה קטון מכל החסדים אשר גמל עליו האל יום יום. ומשאר הקרבן זכו הכהנים בחזה אחר התנופה המורה על קבלתם הדבר מאתו יתברך והשאר נותן הוא יתעלה לבעלים לשמוח בו על מדת טובו יתברך והבעלים ירימו מחלקם את השוק תרומה לכהן ובכלם מנחה ונסכים כמו בעולה עם כוונת המקריב בהם כמו בעולה. ואם על תודה יקריב שהיא להורות על איזה נס וחסד פרטי שקבל מביא הקרבן ירבה בה לחם חמץ ומצה להרבות אוכלין לשמיע בקול תודה ולהורות בחמץ על תשועת גשם הנפסד בחמלת ה' עליו.
ובכל הנאכלים קבע זמן לאכילתם נאות לזה שלא יחדל בו טוב הכוונה הראויה באכילה ההיא. ובכן האריך זמן שלמים בכור ומעשר שהם לשמחה בם ישמח ישראל בעושיו ויארך יותר זמן הכוונה בהם. ובתודה אמנם שהיא על נס פרטי קצר הזמן כי לא תארך כ"כ הכוונה בו.
ועורות כל הזבחים הבלתי נשרפים הם לכהנים שיוכלו לכתוב עליהם ספרי קודש ללמוד וללמד למען יעמדו ימים רבים.
אמנם מיני מנחות נדבה הם כולם דורון לאל יתברך שיתן למשרתיו והוא רחום מורה על היות המנחה לרצון לפניו בהקטרת קומץ ולבונה ע"ג המזבח ושירי המנחה נותן לכהנים משרתיו. והנה מיני מאפה תנור מרחשת ומחבת הם כפי המין שהוא יותר חביב אצל המקריב ונותן לדורון את היותר חביב בעיניו כמשפט. אפס כי במנחת חוטא וסוטה שהם לכפרה לא יהיה שמן. ולבונה ומנחת העומר שעורים לתת תודה על הבכורים ומנחת סוטה קמח שעורים לכפר על מעשה בהמה בהסתרה גם אם לא קלקלה. אבל במנחות חובה שעם הזבחים אין שם מיני מאפה תנור מרחשת ומחבת אלא סולת שמן ולבונה אשר הקומץ מהם והלבונה למזבח והשאר לכהנים ורשאים לאכלם בכל מאכל כרצונם כי אין ענינם תלוי ברצון המקריב.
ועל כל מיני הזבחים והמנחות צוה לתת מלח להורות על היות התכלית המכוון בהם דבר בלתי נפסד אבל נצחי ומציל מן ההפסד כענין במלח. אמנם המלואים היו חטאת עולה ושלמים אפס כי נשרף החטאת שלא היה ראוי שיתכפרו באכלם הם עצמם את חטאתם הבא לכהן אתם וכמו כן נתן השוק ע"ג המזבח כי לא היה שם כהן זולתם שיהיה ראוי שירימו השוק לתת לו תרומה. אמנם בעניני קרבנות המוספין ראוי להתבונן כי עם היות בקצתן לעולה פרים אלים וכבשים ושעיר לחטאת ומנחה ונסכים הנה במוסף השבת אין בו קרבן חטאת כלל כי אם עולות כבשים לכפל התמיד להיות בו לחם משנה למזבח להורות על מעלת השבת בברכה וקדוש על כל שאר הימים להיותו יום מיוחד לתכלית המכוון בכל ששת ימי בראשית ומעשיהם אשר כלו בו ובכן היה מן הראוי ליחדו להשתדל בו להשיג אותו התכלית. ובכן ראוי להתבונן מיני המוספין אשר בהם פרים אילים וכבשים לעולה ושעיר לחטאת ומספרם. אמנם ראוי להתבונן כי מין השור הוא היותר נכבד מכל מיני הבהמות הנבחרות לקרבן וזה בגודל גופו וכחו כאמרם ז"ל מלך בבהמות שור וכמו כן תועלתו למין האנושי כאמור ורב תבואות בכח שור ובטוב מזגו כאמרם ז"ל מובחר שבבהמות שור. ואחריו במעלה הוא מין האיל ברב תועלתו למין האנושי בצמרו לשמלה ומזונו וגם בקרנותיו ועצמותיו כמו שהזכירו חז"ל בשלהי קנין. ואחריו במעלה הכבש שהוא ממין האיל אלא שהוא בלתי שלם אמנם הוא נכבד מן העז בתועלתו לאדם ויותר נבחר לקרבן מן העז כאמרם ז"ל כבשים קודמים לעזים ואחריהם מין העזים ובכן נבחר לחטאת בפרט בחטאת צבור.
ובכן במוסף ר"ח וחג המצות וחג השבועות היו פרים שנים מורים על שני החלקים הראשונים המכוונים בתורה בכלל על צד הכוונה הראשונה כנזכר שהם יראת האל יתברך ואהבתו הנמשכים לחלק העיוני ממנה. והאיל אשר אחריהם במעלה מורה על החלק השלישי בכוונה הראשונה והיא התכונה בנפש ללכת בדרכיו בפרט במשפט ובצדקה למען הדמות אליו כפי האפשר לרצון לפניו. והכבשים אשר הם אחריו במעלה הם שבעה במספר להורות על שבעה חלקי המעשי הנזכר לעיל אשר הם על צד הכוונה השנית. ואחריהם במעלה מין העזים והוא נבחר להעביר את רעת חטאת הצבור בפרט בטומאת מקדש וקדשיו כמו שאז"ל. אמנם בר"ה ויוה"כ היה הפר במוספין אחד בלבד כי היה עיקר העסק בהם בחלק יראת ה' בלבד ולא בהלל וזמרה אשר הם מאהבה כמו בשאר המועדים כאמרם ז"ל אפשר מלך יושב על כסא דין וספרי חיים וספרי מתים לפניו נפתחים וישראל אומרים שירה.
וכן בשמיני עצרת אשר הוא מורה על ימות המשיח או העולם הבא אין שם אלא פר אחד בלבד וזה כי אמנם יהיה רב העסק אז באהבתו יתברך בלבד כאמרם העולם הבא כלו ביו"ד ה"א שהוא מדת רחמים שממנה האהבה וארז"ל והתהלכתי בתוככם אטייל עמכם בג"ע ולא מזדעזעים מפני.
וענין הכבש לעולה בהניף את העומר הוא דורון לאל יתברך על ראשית הקציר להתירו להדיוט כענין ברכת הנהנין.
וענין קרבן שתי הלחם שהוא ביום מתן תורה שהיה ענינו ואופן הגלותו יתברך לסבב לנו יראת גדלו כמו שבאר באמרו ובעבור תהיה יראתו על פניכם והיה כן כמו שהעיד באמרו מי יתן והיה לבבם זה להם ליראה אותי לכן היה הקרבן במוסף פר אחד בלבד ובהיות כי אז היה לישראל ההדמות לאל יתברך לא בלבד בתכונת הנפש להיטיב לזולת אבל גם בהיותם אז נמצא בלתי נפסד כנזכר לכן היו האילים אז שנים והשבעה כבשים להורות על שבעה חלקי המעשי הנזכר על צד הכוונה השנית. זבח השלמים היה שם לשמחה על הבכורים המתירים החדש למנחות לחלק המזבח ולחלק הכהנים. וענין חטאת כהן גדול והצבור ביום הכפורים עולותם והקטרת לפני ולפנים היה שיזכה כהן גדול להכנס ולכפר בעדו ובעד העם הכפרה הצריכה ביום גזר הדין כי באופן אחר לא הורשה כהן גדול להכנס שם כאמרו בזאת יבא אהרן אל הקדש.
ומכוונות השעיר המשתלח הוא להודיע להמון את כובד פשעיהם שיצטרך לתת אותם על ראש השעיר בסמיכת הכהן המשיח בתפלתו ולזה ירה יירה השעיר תמורתם להמיתו במיתה משונה חמורה ולטמא המשלחו להטעינו כבוס בגדים ואל המזבח לא יעלה לריח ניחוח שום חלק ממנו ולהגיד כי חסיד האל יתברך ומגביר עלינו חסדו ומדת רחמיו לתת נפש תחת נפש.
אמנם התמעט פרי החג עד שבעה הורה על היות ידיעת החלק העיוני הולכת ומתמעטת בהמון עד מוצאי שביעית שבן דוד בא. והכבשים היו כפל בו ממה שהיו בשאר המועדות להורות כי יוכפל בהמון עסק הכוונה השנית ברוב קרבנותם ובגזרות דרבנן במעט הבטה אל הכוונה הראשונה.
וענין פרה אדומה ראוי להתבונן איך היא מטמאה כל העוסקים בה ומטהרת את הטמאים בעפר שרפתה בלבד וזה באותם שהם טמאים לנפש אדם בלבד זולתי המזה והמקדש את העפר במים שהם טהורים כפי מה שקבלו רז"ל עם היות כל אלה חוקות התורה לא נודעו אצלנו כל טעמי פרטיה אל נכון עד שאז"ל שעליה אמר שלמה אמרתי אחכמה והיא רחוקה ממני. ועם כל זה אין לנו רשות להרהר אחריה הטובה היא אם רעה כי מצות המלך היא הטוב והמטיב בלי ספק.
אמנם כי אלינו דבר יגונב ונקח שמץ מנהו כאשר נתבונן איך ענינה מעורר אל התשובה והטהרה מן המות הנצחי. וזה כי הנה יקרה בענינם כמו שיקרה בתרופות הגופות והנפשות כאשר נבקש למשכם מן הקצה אל הקצה כדי להעמידם על המצוע. וזאת ההנהגה גם שתרפא את החולה תזיק לבריאים בלי ספק וזה כי תמשכם מן המצוע אשר הם עליו ותדחה אותם אל אחת הקצוות הבלתי נאותים כאמרו ונעקש דרכים יפול באחת. ובכן ראוי להתבונן כי הפרה באדמימותה תורה על החטא אשר לפעמים נחשב בעיני ההמון החוטא בו לדבר מאיר ומועיל בחיי שעה כענין ערב לאיש לחם שקר והוא אמנם אש אוכלה לגוף ולנפש ובכן דמה הנביא את החטא לשנים כאמרו אם יהיו חטאיכם כשנים. כמו כן ראוי להתבונן איך עץ הארז והאזוב הם שתי קצוות בגובה ושפלות ועמהם שני התולעת המורה על היות שניהם חטא והכל נשרף עם הפרה. ובכן ראוי שכל המתעסקים באלה המורים על חטא בהיותם קצוות יהיו טמאים. ונבחרו לטהר מי חטאת המורכבים משני הקצות שהם המים ואפר שרפה המורים על אופן המשיכה אל המצוע ולזה ראוי שהמקדש המרכיב והמזה ששניהם יורו על המלמדים דרכי התשובה יהיו טהורים ושתהיה ההזאה באזוב המורה על שפלות הרוח והנטיה אל ההכנעה לפניו יתברך כאמרו זבחי אלהים רוח נשברה. ושתהיה ההזאה בשלישי ותשנה בשביעי להורות על הכרח קביעות זאת התכונה בנפש וכל אלה לא יצטרכו זולתי בטומאת מת התורה על העסק בנפסדים בלבד.
ובהיות כל כוונות המקדש וקדשיו היה לתכלית נצחי בכוונות לב טהור מכווין לדרכי חיי עולם ראוי היה להרחיק בהם כל מיני הטומאות המביאות לידי רוח הטומאה אשר ענינם לכלוך כוונות לב טהור והעתקתו מן התכלית הנצחי אל תכלית נפסד כהגדת עתידות להשתדל להשיג מותרות בחיי שעה ואל סברות ודעות משובשות בעיון כאמרו ואת הנביאים ואת רוח הטומאה אעביר מן הארץ.
ובכן ראוי להתבונן איך בטומאה ובכל טמא יתחברו השדים שהם מדיחים את אדם מן הדרך כפי האפשר אצלם ומשברים עליו רוח הטומאה במקומות הטומאה אשר שם רב משכנם כמו שהזכירו רז"ל פ' ד' מיתות הלן בבית הקברות כדי שתשרה עליו רוח הטומאה.
ונראה שהשדים הם נשמות רשעי ארץ נבדלות זו מזו לרוע כפי מה שהיה רב רשעם בעולם הזה. ולזה אמרו רז"ל בערובין פ"ב כל ק"ל שנה שהיה אדם הראשון בנדוי הוליד שדין רוחין ולילין. ולזה נטו קצת קדמוני האומות.
ושהם לבושים גוף מורכב מאש ואויר דברי הרמב"ן וז"ל בפרשת אמור וזה לזמן קצוב להם בגזרת האל יתברך כפי מדרגת רשעם למען ישאו את עונם ברעב ובצמא וכאב ושבר רוח כאמרו הנה עבדי יאכלו ואתם תרעבו וכו' ואתם תצעקו מכאב לב וכו'.
ושבהיותם מורכבים משני יסודות הם מתים בהפרד הרכבתם או בהתכת קצתם ובהיות אותם היסודות דקים וקלים ובלתי סובלים שום אחד מהמראות הם בלתי נראים ושטין באויר כדברי רז"ל פ"ק דחגיגה ובהיות החלק האוירי בהם נתך מן החלק האשיי בהם הם בהכרח אוכלים ושותים תמורת הנתך כדאיתא התם. ואחר ליחות המין האנושי יבחר בליחות כל בהמה וחיה ומיני השרצים אשר בהם דם והם הח' שרצים הכתובים בתורה כאשר בארו הם ז"ל (שבת פרק שמונה שרצים) אמנם יבחרו יותר בנבלת בהמה וחיה שהם רבות הדם והעפוש גם בחייהם ובכן מטמאות במגע ובמשא בלבד לא במדרס. ולזה נראה שהם מתחברים לכל טמא ליהנות ברוח טומאתו ויותר לטמא לנפש אשר טומאתו יותר נבחרת אצלם ובכן הם משרים רוח הטומאה על הלן בבית הקברות להודיעו איזה דרך נודע אצלם להשיג מותרות לחיי שעה ולפתותו כשה לאבדו וזה בעוד רשעם בם ואין אצלם דרך לתשובה.
ובהיות כל חברתם הפכית לקדושת דרכי חיי העולם המכוונים במקדש וקדשיו אסרה התורה האלהית בהם כל מיני הטומאה.
ובהיות היותר נבחרת אצל השדים היא טומאת מת אסרה אותה תורת אלהינו לכהנים גם חוץ למקדש וצותה להיות הטהרה ממנה בהזאת מי חטאת שלישי ושביעי ולא כן הצריכה לעשות בשאר מיני הטומאות.
אמנם גזירות הטומאות מדרבנן רבו בבית שני בהיות השדים מצוים אצלם כמו שהעידו הם ז"ל במסכת מעילה פרק קדשי מזבח וזה להעדר שכינה בבית שני כדאיתא שלהי פ"ק דיומא.
וכמו כן ראוי להתבונן שכמו שנשמות רשעי ארץ במות גופם תלבשנה מיני גויות למעצבה ברעב ובצמא וכאב לבו צרות כפי רשעם כן נשמות הצדיקים תיכף אחרי מות גופם ילבשו בגדי ישע בגוף טהור וזך בו יתענגו זמן ונשמתן עולה ויורדת להרגיל עצמן אל האור והטוב הנצחי הראוי להן בעולם הנשמות ולא יעתקו מן הקצה אל הקצה כאמרם ז"ל פרק שואל תניא כל י"ב חדש גופם חיים ונשמתם עולה ויורדת. וכזה היתה ביאת רבינו הקדוש אל ביתו אחר המות כדאיתא בפרק הנושא. ואולי בכמו זה או זך מזה מאד הוא הניתן לאליהו ולמלאכי השרת בהראותם לנביאים וטהורי לב כמו שכתב הרמב"ן ז"ל בפרשת וירא באמרו שזה יקרא אצל היודעים מלבוש.
ונראה כי כמו אלה יקרה לצדיקים אחר תחית המתים אשר המכוון ממנה הוא אישור חיי העה"ב אשר קראוהו עולם שכולו שבת בראש השנה ועליו פירשו בספרי דבי רב והתהלכתי בתוככם אטייל עמכם בג"ע ולא תהיו מזדעזעים מפני ונראה שעל זה אמר לעשות את השבת לדורותם.
ונראה שזה הוא תכלית החיים המאושרים המכוונים מאתו יתברך למין האנושי בבריאת עולם ולישראל במתן תורה ולצדיקי הדורות אחר תחיית המתים אשר תכליתו חיי העולם הבא כאמרו ורבים מישני אדמת עפר יקיצו אלה לחיי עולם ולזה אמרו ר"פ חלק שהכופר בתחיית המתים אין לו חלק לעולם הבא.
ועל זה האופן מהחיים אשר בתכלית האושר האפשרי למין האנושי אמרו ז"ל פרק הקומץ רבא שצדיקים שבו מועטים ובושים זה מזה מפני שאין מעשיהם דומין זה לזה. ועליו נראה שאמרו בברכות פרק היה קורא מרגלא בפומיה דרב עולם הבא אין בו לא אכילה ולא שתיה כו' אלא צדיקים יושבים ועטרותיהם בראשיהם ונהנים מזיו שכינה. וכמו כן נראה שעל זה אמרו פרק לולב וערבה דמסתכלי באספקלריא המאירה ועיילי. ועליהם א"ר שמעון שהם מעטים עד שנסתפק אם שנים הם ולא יפול זה בעולם הנשמות דלא בציר עלמא מתלתין ושתא צדיקי דמקבלי פני שכינה בכל יום כדאיתא התם.
הן כל אלה יפעל אל ברוב חסדיו הוא יורה בני עמו ועבדיו לעבדו שכם אחד עד מהרה ישיגו ארחות חיים נצחיים עם תכלית אשור המכוון מאתו לרצון לפניו כי חפץ חסד הוא.
ובהיות כוונת התורה בראשונה ובעצמות היות האדם בפרט ישראל דומה לבוראו כפי האפשר בעיון ובמעשה להשיג הנצחיות מאושר. ובאר הוא יתברך היות זה המכוון מאתו בכל מין האנושי במעשה בראשית כאמרו נעשה אדם בצלמנו כדמותנו ואחרי כן במתן תורה ביאר היות המכוון שיושג הנצחיות לעמו כמו שהעיד יתברך באמרו בתחלתו ואתם תהיו לי ממלכת כהנים וגוי קדוש. ובסוף התורה באמרו וה' האמירך היום ולתתך עליון ולהיותך עם קדוש. ובכמה מקומות נדר לישראל הקדושה אשר היא בלי ספק הנצחיות כאז"ל תנא דבי אליהו מתים שעתיד הקב"ה להחיות אינם חוזרים לעפרם שנאמר והיה הנשאר בציון וכו' קדוש יאמר לו מה קדוש לעולם קיים אף הם לעולם קיימים.
הנה התבאר שכל יעודי התורה לטוב והפכם בחיי שעה אינם לגמול המצות ולא לעונש העבירות כאמרם ז"ל היום לעשותם ולא היום ליטול שכרם. אבל יעודי הטוב הם הכנות ההכרחי לאדם בחיי שעה שלא בצער שבם יוכל לקיים התורה והמצוה.
אמנם יעודי הרע הם הסרת אותן ההכנות מהם בסורם מן הדרך ויסתיר פניו והיו לאכול למקרי המערכת המוכנים תמיד להומם ולאבדם. ולפעמים יהיו על צד עונש איזו עבירה לבלתי השמדם עדי עד כאמרו רק אתכם ידעתי מכל משפחות האדמה על כן אפקוד עליכם את כל עונותיכם או לעורר אל התשובה כענין ויסרתי אתכם. ויספתי ליסרה אתכם. והוא רחום יכפר עון ויתן מציון ישועת ישראל.
וגם כי בענין הגמול הנצחי והפכו אין אתנו יודע עד מה זולתי קול דברים בלתי ציור נכון כאמרם ז"ל אבל עה"ב עין לא ראתה כו' אמנם ראוי להשתדל כפי האפשר למצוא דברי חפץ עם איזה ציור נאות ממנו כי היכי דנמטי לן שיבא מכשורא וזה באמצעות הקרוב אליו במוחשות אצלנו למען דעת צדקות ה' ויספו ענוים בהם שמחה.
והנה מן המפורסם הוא כי תכלית כל גומל הוא שישיב מקבל הגמול והטוב איזה תענוג גופיי או נפשיי כמו שהורה הנביא באמרו ותתענג בדשן נפשכם וכן הורה באמרו אז תתענג על ה'.
אמנם ממיני תענוגים הנפשיים אצלנו הם השמחה והכבוד עד שישתדל כל מדיני בהשגתם יותר ממה שישתדל בהשגת המאכל והמשתה והמשגל וזולתם מן התענוגים הגשמיים בפרט בזמן שלא יהיה הצורך להם הכרחי בצד מה.
והנה השמחה היא אצלנו בהשיגנו הדבר אשר נרצה בו וההיפך והיא העצבות כאשר יהיה הפכו. ועל זה הדרך יחס המשורר השמחה לאל יתברך באמרו ישמח ה' במעשיו וזה בהיותם עושים רצונו וראוים לגמול כי חפץ חסד הוא. ועל היפך זה אמר ויתעצב אל לבו כי לא יחפוץ במות המת.
אמנם הכבוד הוא אצלנו בהשיגנו מעלה על זולתנו ועל זה הדרך יחס המשורר את הכבוד בהחלט לאל יתברך בהיות לו מעלה בהחלט על כל זולתו כאמרו ה' צבאות הוא מלך הכבוד. והפכו והוא הקלון יאמר על אופן מציאות גרוע ושפל מזולתו ועל זה הדרך אמר שלמה המלך ע"ה כבוד חכמים ינחלו וכסילים מרים קלון.
ואין ספק כי החיות בכל חי הוא כח מוכן לפעולה המיוחדת לו ובהיות הפעולה המיוחדת לעצם השכלי הכחיי הניתן לאדם הנקרא צלם אלהים היא ההשתדלות להשיג בפועל אותו השלמות אשר בו בכח והוא ההדמות לבוראו כפי האפשר אצלו בעיון במעשה. הנה כאשר יושג לו זה יושג לו חיות נצחי כאמרו יתברך כי היא חייכם. וכל אחד מאישי האדם נבדל במעלה מזולתו בזה כפי מעלת המושג בבחירתו בפחות וביתר כאמרם ז"ל כל צדיק וצדיק עושה לו הקב"ה חופה לפי כבודו.
ובהיות כי התענוג לפחות בזמן שלא נהיה צריכים מן המאכל והמשתה והמשגל ושאר התאוות הגשמיות היותר נכבד אצלנו הוא תענוג הכבוד וזה בהשיגנו מעלה על זולתנו. ותענוג השמחה אשר הוא השגת איזה דבר אשר נרצה בו. הנה השמחה הראוי ליחס אל העצם השכלי הנקרא אלהים בהשיגו חיי עולם כאמרו אני אמרתי אלהים אתם אשר הוא אז בלי ספק בלתי צריך להשגת שום תאוה גשמית היא בהשיגו שלמות באור פני מלך כענין במשה כאמרו כי קרן עור פניו בדברו אתו בפרט בהשיגו מה שלא היה יכול עליו בהיותו בחיי שעה כאמרו יתברך כי לא יראני האדם וחי. ולזה אמרו ז"ל עוה"ב אין בו לא אכילה ולא שתיה וכו' אלא צדיקים יושבים ועטרותיהן בראשיהן ונהנין מזיו שכינה.
והכבוד לעצם השכלי לחיי עולם הוא בהשיגו המעלה אשר תהיה לצדיקים איש על חבירו ועל מלאכי השרת כאמרם ז"ל גדולים צדיקים יותר ממלאכי השרת. ואין ספק כי מדרגת זה התענוג מהשמחה והכבוד לא תהיה שוה בכל הצדיקים אבל תהיה נבדלה ברב ובמעט או זולת זה כפי מדרגת השלמות המושג אצלם בבחירתם בחיי שעה כאמרם ז"ל אשרי מי שבא לכאן ותלמודו בידו.
ולזה אמרו בפרק קמא דתעניות ענין מדרגת השמחה לא הכל לאורה ולא הכל לשמחה צדיקים לאורה וישרים לשמחה.
ובבבא בתרא פרק הספינה אמרו בענין מדרגת הכבוד כל צדיק וצדיק עושה לו הקב"ה חופה לפי כבודו וכל אחד נכוה מחופתו של חבירו.
ואמרו במנחות פרק הקומץ רבא שהצדיקים בעולם הבא בושים זה מזה מפני מעשיהם שאינם דומים זה לזה. אמנם הנה אלהינו זה קוינו לו הוא בעשותנו כל האפשר אצלנו לעשות רצונו בעיון ובמעשה. חן וכבוד יתן ברב חסדיו כאמרם ז"ל פ"ק דברכות אמאי קא בכית אי משום תורה דלא אפשת שנינו אחד המרבה ואחד הממעיט ובלבד שיכוין לבו לשמים.
<b>הקדמת התורה</b><br>לכו בנים שמעו וחכמי לב ודעו והשקו צאן ורעו. אמתה של תורה בא. וטעמו וראו בה. דנמטייכו שיבא. ליראה ולאהבה. מחולל כל ברא. ויצר לכבודו. והודיע הודו. בדת מתת ידו. ערוכה ושמורה.
אני הצעיר עובדיה יצ"ו בכמא"ר יעקב ספורנו זלה"ה. לקול דברי כמה"ר חננאל אחי יצ"ו אשר בקנאו את קנאת עלבונה של תורה מבנים לא אמון בם נותנים טעם לפגם בשכל מליה ספוריה וסדרה. בשגם היא סגלה שכלה מחמדים נכוחים למבין ואין אומר השב. העיר בי אזן למצא דברי חפץ מגיד מישרים ומרים מכשול עד יצא כנגה צדקה. אז אמרתי אספרה מה שמץ דבר מצאה ידי במכוון בה הלא מצער המשוער אצלי יעיר רבים ונכבדים לתת אמרי שפר וזכרון בספר יגדיל תורה ויאדיר. כי אמנם טרדת ומקרי הזמן ילדי יום סובבים כדבורים. עד אפס מקום וזמן נאות להביט נפלאות מתורתנו. ובכן היו כחולמים בקרב בוערים קרבו ויאתיון במתוכחים באמרם מה יתן ומה יוסיף כל יעוד תורת קדשנו בהיותו גשמי באפס תקות חיי עולם ומה יועיל רוב ספוריה עם קדימת המאוחר בקצתה. ואתה מרבבות קדש שרידי תופשי התורה לפעמים מאמר ראשונים בלתי מבואר ופעמים תשובה בלתי מספקת להתיר הספק ותהי לחרפות למו. ונחנו מה נצטדק כי יקום אל וכי יפקוד על דבר כבוד שמו הלא בהגיד פלאות מתורתו מאירות עיני כל משכיל בספורה וסדרה המורה לצדקה גודל השם יתברך וטובו בחלוקת ספריה וסיומן בהגיד חסד עליון אשר נתן תשועה אחר יאוש מוחלט כי אמנם צוה לעולם בריתו להבין ולהורות באמרות טהורות מיוסדות על אדני עיון ומעשה לאור באור החיים כמו שהעיד הוא ית' באמרו והתורה והמצוה אשר כתבתי להורותם ובה הודיע כונתו במציאות בכללו ובבחירת אבותינו ובזמן מתן תורתו אשר שממו עליהם רבים המה ראו כן תמהו. ובהיות תכלית העיון השכל וידוע פרשת גדולת האל הקדוש אשר בה תהיה יראתו על פני כל מבין ובידיעת דרכי טובו וחסדו בפרט כל המין האנושי אשר בה תהיה האהבה וזה כי כאשר התבאר שהאל ית' אמנם השתדל בדורות עולם לרומם האדם ולתקן את אשר עותו. הנה יאהב כל משכיל לעשותו רצונו כרצונו. ובשתי אלה שהם היראה והאהבה ישלם החלק המעשי המכוון מאתו. לכן הואיל באר הוא ית' במופתים שכליים בספרו הראשון. והיא.
<b>ספר בראשית</b>
ענין הבריאה וההשגחה כללית ופרטית ומציאות עצמים נבדלים מחומר. מהם מניעי הגלגלים והנפש האנושית השכלית ושהכל מאתו בכונה וברצון לתכלית מכוין. ובאר מה יקר חסדו על המין האנושי כי אמנם תקן ענייניו בכל דור ודור כפי האפשר והוא הרבה אשמה למשחית לו.
וסיפר ראשונה כי הוא ית' ברא האדם בצלמו כדמותו למען יבחר להדמות ליוצרו כפי האפשר כי בזה ישלם ויהיה פעלו שלם ונכבד מכל פעל זולתו כראוי לו ית' המרומם על כל זולתו. והוא רחום בחמלתו נתן לאדם די מחסורו שלא בצער ויניחהו בגן עדן עד שהרע מעשיו וקלקל את פרנסתו. שגרשו האל ית' משם לעבוד את האדמה ולטרוח כמה טרחות עד שלא אכל פתו.
וסיפר שנית כי בכל זאת לא אבה ה' השחיתו והיו פירות הארץ נאותים ומספיקים למזונו ולהחיותו קרוב לאלף שנים עד כי רבה רעת דורותיו ונגמר דינם להשחיתם את הארץ ובכן נשחת מן היסודות והמורכבים מהם מהצמחים ומבעלי חיים. ולא הספיק עוד מזון הפירות לחיי האדם כבראשונ'.
וסיפר שלישית כי עם כל זאת חמל על שאריתם והתיר להם בשר כל בעל חי זולתם והארץ נתן לבני אדם בתת אימתם על כל חית הארץ. ועם זה היו ימי חייהם מגיעים לארבע מאות שנה ויותר מהמה עד אשר נוסדו יחד לקרוא כלם בשם איזה אל נכר נבחר אז אצלם ולתת צלמו במגדל אליו כולם ידרושו ולא יזכר שם האל ית' עוד ביניהם. ובכן הפיצם ולא חצו ימיהם כי תיכף התמעטו חיי האדם וחיו כמו מאתים שנה ומאז היו הלוך וחסור. ובכן סיפר כי בסור תקות תשובת המין האנושי בכללו כאשר כונן להשחית כל תקון אלהי פעמים שלש. הפליא ה' חסיד לו מכל המין ובחר באברהם וזרעו להשיג בם התכלית המכוון אצלו מני שום אדם עלי ארץ כאשר התבאר. והחוט המשולש באברהם נינו ונכדו אשר מלא כבודו את כל הארץ בקראם בשמו. מצא חן בעיניו לכרות להם ברית להיות להם לאלהים ולזרעם אחריהם לחיי עולם ולתת מקום לזרעם כאשר יהיו לגוי מספיק לקבוץ מדיני ובו יהיו לאחדים בידו לעבדו שכם אחד.
ומרב שלמות שלשה אלה היו פעולותיהם המסופרות בתורה מספיקות להורות לדורות עקרי הקורות עם איזה עזר למציאותם כענין תנועת המטה במופתי מצרים וכענין ירה ויור בענין אלישע.
ובכן היו עניני ישראל מאז יצאו ממצרים עד בנין בית ראשון אשר בזמן זה בנו ד' מזבחות והם משכן במדבר. ושילה. ונוב. וגבעון. כמו עניני אברהם מאז שיצא מאור כשדים אל ארץ כנען ששם בנה ד' מזבחות. ועניני בית ראשון היו כעניני יצחק אשר בנה מזבח אחד בלבד. ועניני בית שני וגלותנו והגאולה העתידה אשר בזה הזמן נבנה בית שני ויבנה העתיד במהרה בימינו הם כעניני יעקב אבינו אשר בנה שני מזבחות וראה טוב באחריו אחרי היאוש ובזה סיים את ספרו הראשון.
<b>ספר שמות</b>
וסיפר בספרו השני כי מאז החל זרע ישראל לחלק ברית אבותם במצרים כאשר העיד יחזקאל באמרו וימרו בי ולא אבו לשמוע אלי איש שקוצי עיניו לא השליכו ואת גלולי מצרים לא עזבו ואומר לשפוך חמתי עליהם לכלות אפי בהם בתוך ארץ מצרים. היו לעבדים בפרק עד אשר שבו קצתם והתפללו ומלאך פניו הושיעם. וסיפר ראשונה כי כאשר חפץ ביקרם דבר אליהם פנים בפנים ובזה זכו אל עדי רוחני וזולתו בהר חורב. והמה מרו והתנצלו את עדים וסלקו שכינה מאתם. וסיפר שנית כי בכל זאת לא חדל האל ית' לתקן עניינם באופן מה לשכנו בתוכם וצוה על מלאכת המשכן וכלים ותקון כהנים לעבודתם ובזה השיב שכינתו לתוכם אחר תכלית הקלקול והיאוש. ובכן סיים ספרו השני.
<b>ספר ויקרא</b>
וסיפר בספרו השלישי איך לקיום שכינתו בתוכם סידר מיני קרבנות מהם חטאת ואשם ונסכי צבור להעביר את רעת חטאת הצבור והיחיד. והזהיר על מיני טומאה בזרע ובדעות ובמאכלות ובמגע ובמשא ובאהל. וסידר המועדים למקרא קדש למען יכונו יחדיו בימים מיוחדים לעבודת האל ית' וסידר שמטה ויובל אשר בם יזכו לירש את ארץ ה' המוכנת לעבודתו. ובה יעד יעודים גשמיים הכרחיים לחיי שעה למען יתפרנסו שלא בצער ויהיה לבבם פנוי לעבודתו. ועל כל אלה השביעם בשבועת האלה אחר שהפרו בריתו הראשון בחטאם. ובסוף האלות הגיד תשועת ישראל אחרי היאוש. ובזה סיים ספרו השלישי.
<b>ספר במדבר</b>
וסיפר בספרו הרביעי כי חפץ חסד תיקן דגליהם כתקון מרכבה הנראית בחזון לנביאיו והיתה הכונה שכאשר יחנו כן יסעו להכנס בארץ תיכף בלי כלי זיין. ולמען יזכו לזה סידר משמרות כהונה ולויה והבדיל כל טמאים ממחניהם. וסידר ענין הסוטה והנזיר להעביר כל ממזרות ולקדש מבניהם לנזירים ובאלה נעשו ראוים לברכת כהנים. ובכן הזכיר זכיותיהם של ישראל אשר בם נעשו ראוים להכנס בארץ באופן מה והם חנכת המזבח והשתדלותם בטהרת הלוים ובפסח ולכתם אחריו במדבר. וצוה על החצוצרות למסע המחנות ולמלחמה וזולתם ואז הוליכם דרך המדבר הגדול והנורא בג' מסעות עד קדש ברנע. והמה כאדם עברו ברית ובגדו בדבר המרגלים ובכן השחיתו ענינם ונגזרה עליהם מיתה במדבר ועל בניהם גלות לדורות בבא פקודתם ולא נכנסו בנים לארץ בלתי מלחמה ועם זה סבבו ארצות העמים ההם ארבעים שנה.
וסיפר שלישית כי בכל אלה לא כלו רחמי האל לתקן ענין הבנים כפי האפשר. וצוה על עסקי (קרבנות) יחיד והחלה ושעירי ע"ג בהיותם מוכנים לזה מן המרגלים ואילך. וקדשם לו במצות ציצית. ובכל אלה לא חדל קרח ועדתו למרות עיני כבודו אמנם עברו ונענשו. והוא ריחם על יתר ההמון וגדר פרץ באות המחתות והמטה ומתנות כהונה לבל ישובו לכסלה.
והזכיר טהרת מי חטאת מטומאת מת בהכנסם אז אל קצת ארץ האמורי אשר היא ארץ סיחון ועוג. ושם נתן סדר לחלוקת הארץ מעבר לירדן והלאה. וכל אלה אחר יאוש אבותיהם בקלקולם במרגלים. ובזה סיים ספרו הרביעי.
<b>ספר דברים</b>
וכאשר דבר מלך שלטון גזר על משה רועה צאנו בפשע עמו שלא יכנס לארץ. הנה בטרם סר צלו מעליהם הואיל באר את התורה אחר שהקדים להודיעם ולהזכירם איך הוצרכו לזה מפני הכנסם לארץ בלעדיו וכל זה בסכלותם וחטאם. וכאשר השלים זה הבדיל הערים והתחיל לבאר ולהזהיר על מצות מחוייבות בכניסתם לארץ כמו כתיבת האבנים וברית הר גריזים וזולתם שיהיו לאות לדורות ולא יבגודו ונתן סדר להשביעם בשבועת האלות אחר שהפרו ברית חורב במרגלים והעיד בהם והגיד עתידות למו בגלות ובגאולה העתידה ממנו. והתפלל עליהם וברכם בתתו עינו לטובה על ארצם והגיד ביאת הגואל ואשורם העתיד בסוף ברכתו לפני מותו ובזה נשלמה תורתו עם עדות בסופה כי אמנם לא הגיע אדם זולת משה למדרגת נבואתו אשר בה נתנה תורת אמת ועליה אין להוסיף וממנה אין לגרוע.
ובזה הודיע חסד עליון שהמציא במשה הכנה נבואיית יותר מן האפשר בטבע אנושי למען תת תורת אמת על ידו אשר אין חליפות לה ולא תוספת וגרעון על ידי נבואת שום נביא כאמרם ז"ל שאין נביא רשאי לחדש דבר מעתה. וזה הורה הנביא באמרו ה' אשר עשה את משה ואת אהרן. כי אמנם במשה נתן הכנה לנבואה עוברת חק האפשר בטבע וכן באהרן לכהונה למען יקדש שם גם זרעו לעולם.
הנה אלהינו זה גמל עלינו כל אלה וזולתם כרוב חסדיו הלא הוא אבינו קוינו לו ויושיענו ישמיענו ששון שבע רצון ומלא ברכת ה'. יגביר עלינו חסדו וימלא כבודו את כל הארץ. אמן ואמן.





Chapter 1



Verse 1

<b>בראשית.</b> בתחלת הזמן והוא רגע ראשון בלתי מתחלק שלא היה זמן קודם לו:
<b>ברא.</b> עשה אינו ישנו ובזה לא יפול זמן כלל:
<b>אלהים.</b> הנה מלת אלוה תורה על נצחי ולזה על השדים שהם מתים כבני אדם כמו שהעידו רז"ל אמר לשדים לא אלוה ואמר על האל ית' אלוה כי הוא הנצחי בהחלט כאמרו ויטוש אלוה עשהו. ויאמר עליו אלהים לשון רבים להורות שהוא צורת כל הצורות הנצחיות וזולתם כאמרו מלא כל הארץ כבודו כי אין לזולתו מציאות זולת הנאצל ממציאותו. ולא ימצא שום נמצא זולת מציאותו כאמרו ואתה מחיה את כלם. ועל צד התדמות יקרא כל נבדל מחומר אלהים ויקראו השופטים המומחים אלהים כאשר ישפטו בצלם אלהים. ולהורות על מעלת נצחיותו אשר ממנו נאצל נצחיות שאר הנבדלים נאמר שהוא אלהי האלהים:
<b>את השמים.</b> הנה מלת שם תורה על מקום רחוק וכל סימן הרבים עם קדימת פתח מלעיל יורה על שנים שוים. ובכן מלת שמים תורה על עצם רחוק ביחס אלינו בשני מרחקים שוים מכל צד. וזה לא יקרה זולתי בגלגל סובב בתכלית העגול אמר אם כן שברא אותו העצם אשר הוא עתה רחוק ממנו מכל צד בשני מרחקים שוים והוא הגלגל. ולכן לא אמר ברא שמים כי לא יאמר כן מצד עצמו אלא ביחסו אל מקומנו:
ואמר <b>ואת הארץ.</b> המרכז הראוי לגלגל:

Verse 2

<b>והארץ היתה תהו ובהו.</b> ואותה הארץ הנבראת אז היתה דבר מורכב מחמר ראשון הנקרא תהו ומצורה ראשונ' הנקראת בהו. כי אמנם לא היה נאות לחמר הראשון זולתי צורה אחת היא היתה ראשונה לכל צורות המורכבי' בהכרח. ובזה התבאר שהחמר הראשון דבר מחודש. ונקרא החמר של אותו המורכב הראשון תהו להיותו מצד עצמו דבר כחיי בלבד בלתי נמצא בפעל כאמרו כי תהו המה כלומר בלתי נמצאים בפעל אבל בדמיון בלבד והצורה הנשואה באותו המורכב הראשון נקראת בהו. כי בו בתהו שאמר נמצאת בפעל. וקרא אבני בהו הנושא הבלתי עומד עם צורתו זמן נחשב כמו שקרה לנושא הצורה הראשונה שתכף לבש צורות יסודות מתחלפות:
<b>וחשך.</b> הוא האויר החשוך הנאצל אז מהמורכב הראשון היה על פני תהום. על פני שני היסודות השפלים שנאצלו אז ג"כ מהמורכב הראשון והיו מקיפי' זה את זה:
<b>ורוח אלהים.</b> מניעי הגלגל שנקראו רוח כאמרו עושה מלאכיו רוחות:
<b>מרחפת על פני המים.</b> הניעו אז את האויר החשוך על פני המים הסובבים אז את יסוד הארץ. ובכן היה שהחלק ממנו הסמוך לגלגל התלהב בתנועתו והוא האש היסודיי והחלק ממנו הקרוב אל המים קנה אז איזה קור מן המים זולתי חלק מועט ממנו המתחמם במקרה בהתהפכות נצוצות מאורי האור:

Verse 3

<b>יהי אור.</b> הוא אור שבעת הימים שהיה לצורך המתהוים בלתי זרע והוא יהיה לעתיד כדרז"ל (פ' בתרא דכתובות) שיהיה אז לצורך מה שעתידה להוציא גלוסקאות וכלי מילת שלא מכח הזרע:

Verse 4

<b>וירא אלהים את האור כי טוב.</b> והי' כן כי ראה אלהי' ובחר במציאותו מפני התכלית אשר הוא הטוב שבגללו המציאו בידיעתו הפועלת:
<b>ויבדל אלהים בין האור ובין החשך.</b> אותם הימים ששמש בהם האור הראשון היו זמני אור וזמני חשך שלא בכח סבוב גלגל אלא ברצון אלהי שהבדיל בין זמן האור לזמן החשך:

Verse 5

<b>ויקרא אלהים לאור יום.</b> אע"פ שלא היה אז זמן האור והחשך מתנהג על אותו האופן שמתנהג אצלנו הזמן שאנו קוראים עתה בשם יום ובשם לילה:
<b>ויהי ערב ויהי בקר.</b> אע"פ שהבדיל האור והחשך שיהיו משמשים בזמנים מתחלפים נבדלים בלתי סבוב גלגל הבדיל' בהדרגה באופן שהיה ביניהם זמן ערב בבא הלילה וזמן בקר בבא היום:

Verse 6

<b>יהי רקיע בתוך המים.</b> יהי טבע בתוך המים היסודיים כמו גלגל בתוכם סביב מבדיל בצורה קצתם מקצתם באופן שאיזה חלק עליון מן המים לצד האויר ישוב לטבע אידיי והנה בזה עלו בהכרח אל איזה גבול באויר היסודיי וקבל האויר איזה עסוי בהכרח להיות מקום לחלק שנהפך לאיד והתפשט אל מקום רב הכמות ממקומו הראשון:

Verse 7

<b>ויעש אלהים את הרקיע.</b> ובהיות שכאשר סרו קצת המים היסודיים מתחת אותו החלק מהם שנהפך לטבע אידיי כמו שהי' באומרו יקוו המים מתחת השמים היה ראוי שירד אז החלק האידיי אל אותו המקום שסרו אותם המים משם ונעשה שאותו הרקיע המבדיל יהיה בו כח עוצר ומונע את החלק האידיי שלא ירד והוא המים אשר מעל לרקיע באופן שירד החלק האוירי המעוסה ונשאר האידיי במקומו הראשון. ולזה בהגיע שם האיד הלח יתעבה ויוליד הגשם והשלג והברד ובהתעבותם יכבדו וירדו כאומרו לקול תתו המון מים בשמים. רצונו באמרו השמים הרקיע המעבה את החלק האוירי כאמרו ויקרא אלהים לרקיע שמים ובהגיע שם האיד הקיטורי הנלהב יוליד רעם וברק כאמרו מעלה נשיאים מקצה הארץ ברקים למטר עשה. ובהיות קצת היסוד המימיי הכבד למעל' מהאויר הקל אשר אצלנו נגד טבעם יורה על פעולת פועל רצוניי מכוין תכלית בלי ספק כאמרו ומעש' ידיו מגיד הרקיע:
<b>ויהי כן.</b> נשאר קיים כן נגד טבעו.

Verse 8

<b>ויקרא אלהים לרקיע שמי'.</b> מפני שפעולות השמימיים יגיעו לנו באמצעותו כאמרו ויתן אותם אלהי' ברקיע השמים להאיר על הארץ ולמשול ביום ובלילה ולהבדיל וכו':

Verse 9

<b>יקוו.</b> המים לא שייבשו כאשר חשבו רבים ואמרו שיובש חלק הארץ המגולה קרה בכח מערכות השמים. אבל צוה שיקוו אל מקום אחד ולא יעברונהו ובכן גבהו מן הארץ ואינם נופלי' עליה כאשר יעיד החוש כאמרו גבול שמת בל יעבורון בל ישובון לכסות הארץ:

Verse 10

<b>ויקרא אלהים ליבשה ארץ.</b> קרא החלק בשם הכל כי אמנם זה החלק היה עקר המכוון מכלם כאמרו לשבת יצרה:
<b>וירא אלהים כי טוב.</b> רצה כן בשביל התכלית שהוא טוב המכוון:

Verse 11

<b>דשא.</b> מיני עשבים למאכל בהמה כאמרו כי דשאו נאות מדבר:
<b>עשב מזריע זרע.</b> למאכל אדם:
<b>עץ פרי עושה פרי למינו.</b> כי המורכב משני מינין לא יוליד:
<b>ויהי כן.</b> נתקיים כן בלתי שיקבל הפחות והיתר באופן שאם יקרה צמח מורכב משני מינים לא יוליד

Verse 12



Verse 13



Verse 14

<b>יהי מאורות ברקיע השמים.</b> באותו הרקיע הנוצר ביום שני יהי ניצוץ המאורות ושם יתרבה ויתמזג לפעול בתחתונים כל האמור בפרשה כמו שנראה בחוש שיתרבה אור הניצוץ בעברו במים זכים.

Verse 15

<b>להאיר על הארץ.</b> שיבא עליה מאת המאורות אור ממוזג נאות ליושביה:
<b>ויהי כן.</b> נתקיים כן אותו ההתמזגות המוכרח במצותו:

Verse 16

<b>ויעש... ויתן... להאיר... ולמשל... ולהבדיל... כי טוב.</b> על המאורות ושאר הכוכבים אמר 'ויעש', כי היו בכלל חלקי הגלגלים או 'השמים', אשר כבר ספר בריאתם (פסוק א'), ולזה לא הזכיר להם 'בריאה' רק 'עשיה'. וזה שהמציא אותם ממקצת חלקי הגלגלים על תמונה כדורית וצורה מאירה.
<b>כי טוב.</b> כלומר שכיון בזה אל הטוב והוא התכלית הנאות לפעלו.

Verse 17



Verse 18

<b>ולמשול ביום ובלילה.</b> לחדש הויות בתחתוני' והוצרכו אז עם האור הא' להויות בעלי חיים אשר הם יותר נכבדים מהצמחים:
<b>להבדיל בין האור ובין החשך.</b> להבדיל בתחתונים בזריחתם ובשקיעתם בין זמן האור שקראו יום ובין זמן החשך אשר קראו לילה כאמרו למעלה להבדיל בין היום ובין הלילה:

Verse 19



Verse 20

<b>יעופף על הארץ על פני רקיע השמים.</b> לנקות אויר הארץ ליושביה מאיזה לחות מותריי משולח מן הרקיע הנוצר ביום השני באמצעות הנצוץ הפועל בו:

Verse 21

<b>ויברא אלהים את התנינים.</b> שלא הספיק הכח המוליד המסודר במים להמציא התנינים הראשונים בלי זרע עד שברא אז כח מספיק לזה:

Verse 22

<b>ויברך אותם אלהים.</b> כי לא יושג התכלית בהם זולתו בהיותם רבים:

Verse 23



Verse 24

<b>תוצא הארץ נפש חיה.</b> החיוני' נוספת על הצומחת:
<b>ויהי כן.</b> בלי תוספת וגרעון שאם יתחדש מורכב משני מינין לא יוליד:

Verse 25

<b>ויעש אלהים את חית הארץ למינה.</b> נתן לכל מין הסגולות והרגשות כפי הצריך למין:

Verse 26

<b>ויאמר אלהים נעשה.</b> נתן אז כח בפמליא שלו להשפיע את הצלם בנושא המוכן לו:
<b>אדם.</b> מין ממיני נפש חיה שיצרתי ששמו אדם כאמרו ויהי האדם לנפש חיה נעשהו
<b>בצלמנו.</b> שהוא עצם שכלי ונצחי ובזה פתח האל ית' פתח בתורתו לקנות ידיעה בעצמים הנבדלים בידיעת נפשנו:
<b>כדמותנו.</b> בענין המעשיות שידמה בם קצת לפמליא של מעלה בצד מה שהם פועלים בידיעה ובהכרה. אמנם פעולתם היא בלתי בחיריית ובזה לא ידמה להם האדם. ובקצת ידמה האדם לאל ית' הפועל בבחירה. אמנם בחירת האל ית' היא לעולם לטוב ולא כן הבחירה האנושית. ועם זה הנה האלהית על אופן נכבד מאד יותר מן הבחירה האנושית. ולכן אמר כדמותנו כמו דמותנו לא כדמותנו האמיתי:

Verse 27

<b>בצלם אלהים.</b> הנה מלת אלהים על צד ההדמות תאמר על כל עצם שכלי בפעל שלם נבדל מחומר ובזה הוא נצחי בהכרח. ולכן תאמר על האל ית' ועל מלאכיו וכמו כן תאמר על השופטים ע"ש החלק השכלי הראוי בהם. אמנם בהיות כי השכל האנושי אע"פ שפעולת השכלתו הוא בלתי שום כלי חמרי ותתפשט על בלתי מוחש ועל קצת עתידות ולא יחלש בהרבותו פעולת השכלתו ולא בעת זקנת הגוף אבל יוסיף אומץ ומכל אלה התבאר שהוא נבדל מחמר בלי ספק כי אמנם הפך כל אלה יקרה לכחות הגוף החמריות מ"מ קודם שיתבונן בהיותו אז משולל מכל שלמות אשר הוכן לו לא יקרא אלהים אבל יקרא צלם אלהים בלבד עד שיקנה שלמות בפרט בחכמה אשר בה יקנה אהבת האל ויראתו כי אז יהיה עצם שכלי בפועל שלם נבדל מחומר ומזה יתחייב שיהיה נצחי וקיים גם אחרי מיתת הגוף. ובהיות בבחירת האדם לקנות זה השלמות בהשתדלו להתבונן בחכמה הנז' הנה התבאר שכאשר ימנע עצמו מזה ישאר כחו השכלי על חיותו משולל מכל שלמות בפעל כמו שהיה בתחלה ויעלה בתהו ויאבד כאמרו אדם ביקר ולא יבין נמשל כבהמות נדמו ואת כל אלה הורה האל ית' בשתי מלות באמרו בצלם אלהים:

Verse 28

<b>וכבשוה.</b> שתגינו בשכלכם ותמנעו את החיות שלא יכנסו בגבולכם ואתם תמשלו בם:
<b>ורדו.</b> במצודים וחרמים להכניעם לעבודתכם:

Verse 29

<b>הנה נתתי לכם.</b> למאכל אדם:

Verse 30

<b>ולכל.</b> חית הארץ. אבל לכל חית הארץ ולבהמה ולעוף נתתי את כל ירק עשב לאכלה. מיני העשב שאינם זורעים זרע:

Verse 31

<b>את כל אשר עשה והנה טוב מאד.</b> תכלית המציאות בכללו טוב מאד יותר מן התכליתיות הפרטיות המכוונות אליו:
<b>יום הששי.</b> הראשון אשר בו היה ראשית לכל ששי אשר בו יכלו כל המעשים כדי לשבות בשבת כאמרו ועשית כל מלאכתך ויום השביעי שבת:

Chapter 2



Verse 1

<b>ויכלו.</b> בהשגת התכלית למציאות בכללו:

Verse 2

<b>ויכל אלהים ביום השביעי.</b> בתחלת היום השביעי שהוא הרגע בלתי מתחלק אשר הוא ראשית לזמן העתיד ואינו חלק ממנו כאמרם ז"ל נכנס בו כחוט השערה:
<b>וישבות ביום השביעי.</b> כל אותו היום נבדל מששת הימים הראשונים בענין השביתה:

Verse 3

<b>ויברך אלהים את יום השביעי.</b> כל יום שביעי העתיד ברכו שיהיה יותר מוכן משאר הימים בנפש יתרה לאור באור החיים כאמרם כיון ששבת וי אבדה נפש יתרה:

Verse 4

<b>אלה תולדות השמים והארץ בהבראם.</b> אלה הצמחים ובעלי חיים שאמרנו היו תולדות השמים והארץ בכח שנמצא בהם משעה שנבראו כי מאז נמצאו בהם כחות פועלות ומתפעלות להויות ההווים ונפסדים כאמרם את השמים לרבות תולדותיהם ואת הארץ לרבות תולדותיה אמנם יצאו לפועל:
<b>ביום עשות ה' אלהים ארץ ושמים.</b> ביום שסדר הנהגת הארץ ותולדותיה מן השמים על סדר מתמיד וזה אחר ששת ימי בראשית ואז נקרא ה' אלהים שבסדרו התמיד ההויה:

Verse 5

<b>טרם יהיה בארץ.</b> אמנם הטעם שבהבראם נמצאו בכח ולא בפועל באופן שכל שיח השדה עדיין לא היה בארץ וכן כל עשב השדה עדיין לא צמח:
<b>כי לא המטיר.</b> באופן שלא היה החומר מוכן לזה בשלמות מחסרון מטר ועבודת הארץ:

Verse 6

<b>ואד יעלה מן הארץ והשקה.</b> וביום עשות כשסדרן על סדר מתמיד עלה אד מן הארץ שהיה טל לברכה שהרוה את הארץ והולידה והצמיחה בלתי מטר ועבודת אדמה:

Verse 7

<b>וייצר ה' אלהים.</b> אמנם להוית בעלי חיים לא הספיק זה אבל היתה יצירת היוצר ית' על אופנים מתחלפים וזה כי ליצירת האדם בירר עפר מן האדמה חלק נכבד ממנה:
<b>ויפח באפיו נשמת חיים.</b> נפש חיונית מוכנת לקבל צלם אלהים כאמרו ונשמת שדי תבינם. מ"מ ויהי האדם לנפש חיה. היה עכ"ז חיה בלבד בלתי מדברת עד שנברא בצלם ודמות:

Verse 8

<b>אשר יצר.</b> אחר שיצרו באותו האופן הנכבד שהזכיר הניחו שם להיותו מקום מוכן לקבלת צלם אלהי' ולפעולותיו השכליות באויר ובמזונות:

Verse 9

<b>ויצמח.</b> מזונותיו שלא בצער:
<b>נחמד למראה.</b> משמח ומרחיב הלב להכינו לקבלת השפע השכלי כאמרו והיה כנגן המנגן ותהי עליו יד ה':
<b>עץ הדעת.</b> משיא לתת לב אל הטוב והרע ומזה והאדם ידע נתן לב עליה ומזה נקרא הקרוב מודע כאמרו מודע לאישה שדרכו לתת לב לצרכי קרובו כאמרו ואח לצרה יולד:
<b>טוב ורע.</b> לבחור הערב אעפ"י שיזיק ולמאוס הבלתי ערב אעפ"י שיועיל:

Verse 10

<b>ונהר יוצא מעדן.</b> בלתי צער גשמים ועבודת אדם:

Verse 11

<b>שם האחד פישון.</b> הודיע שבח הנהר המשקה את הגן הבלתי נודע לנו בהודיעו הנהרות המסתעפים ממנו הנודעים אצלנו לשבח בגדלם וטוב מימיהם וטוב פרים:

Verse 12



Verse 13



Verse 14



Verse 15

<b>לעבדה.</b> לעבוד את נשמת חיים כאמרו ויפח באפיו נשמת חיים:
<b>ולשמרה.</b> שלא תפסד בהתכת הליחות השרשי הנתך בחום הטבעי וזה כי אותם הפירות הנכבדים היו מולידים תמיד תמורת מה שנתך בלתי עפוש:

Verse 16

<b>מכל עץ הגן.</b> כפי חלוף הזמנים במבטי הככבים כאמרו לחדשיו יבכר:

Verse 17

<b>ומעץ כו'.</b> אשר בתוך הגן קרוב לעץ החיים שהזכיר למעלה כאמרו ועץ החיים בתוך הגן על דרך החיים והמות נתתי לפניך:

Verse 18

<b>לא טוב היות האדם לבדו.</b> לא יושג טוב התכלית המכוון בדמותו ובצלמו אם יצטרך להתעסק הוא עצמו בצרכי חייו:
<b>עזר כנגדו.</b> עזר שיהיה כמו שוה לו בצלם ודמות כי זה הכרחי לו בידיעת צרכיו והמציאם במועד' ואמר כנגדו כי הנכנס לכף נגד דבר אחר כשיהי' שוה לו בשקל יהי' נגדו בקו ישר אבל כשלא יהיו שוים שני הנשקלי' יהי' זה עולה וזה יורד ולא יהיו זה נגד זה בקו ישר ובזה האופן אמרו רז"ל שקול משה כנגד כל ישראל אמנם לא היה ראוי שיהי' העזר שוה לו לגמרי כי אז לא היה ראוי שיעבוד וישרת אחד מהם לחבירו:

Verse 19

<b>ויצר ה' אלהים מן האדמה כל חית השדה.</b> נתן להם שלמות צורה מרגשת אשר לזה לא היה מספיק אז הכח השמיימי בלתי כח זרעי שיעזרהו:
<b>ויבא אל האדם.</b> למען יכיר שהי' צריך לנמצא חדש מבלי אין בין בעלי חיים דבר נאות לעבדו:
<b>לראות מה יקרא לו.</b> כדי שיראה ויתבונן איזה שם ראוי לכל א' מהם כפי הפעולה המיוחדת לצורתו:
<b>נפש חיה הוא שמו.</b> הנה שמו הורה על צורת הבעלי חיים הנקרא בשם ההוא שהיא נפשו אשר בה הוא נמצא בפעל:

Verse 20



Verse 21

<b>ויפל ה' אלהים תרדמה על האדם.</b> שלא יפחד ולא יצטער:
<b>ויקח אחת מצלעותיו.</b> מפני שכבר צבר עפרו ובחר מבחר כל הראוי להיות חומר לצורתו החיונית לפיכך כאשר רצה לצור צורת הנקבה שהיא כמעט דומה אליו היה ראוי לקחת קצת חומרו והוא אחת מצלעותיו:

Verse 22

<b>ויבן ה' אלהים את הצלע לאשה.</b> להיות לה צורת האיש וסגלותיו ושתהיה נבדלת ממנו בכלים גשמיים בלבד אשר בם יהיה הבדל ביניהם באפשרות השלמות ברב ובמעט:

Verse 23

<b>זאת.</b> הנקבה הזאת:
<b>הפעם.</b> בפעם הזאת היא עצם מעצמי ובשר מבשרי. שלא תהי' כן כל נקבת האדם לעתיד:
<b>לזאת.</b> לכל נקבת האדם לעתיד:
<b>יקרא אשה.</b> אע"פ שלא תהיה חלק איש:
<b>כי מאיש לוקחה זאת.</b> הראשונה לכלן:

Verse 24

<b>על כן.</b> מאחר שבזאת הראשונה כיון האל ית' שתהיה דומה לאיש כפי האפשר עד שיצר אותה מגויתו:
<b>יעזב איש את אביו ואת אמו ודבק באשתו.</b> ראוי שישתדל האדם לישא אשה הוגנת לו וראוי' לידבק בו גם שיצטרך לעזוב את אביו ואת אמו כי לא יהיה דבוק אמתי בבלתי דומים אבל יהיה בדומים בלבד כי אז יכונו לדעת אחד:
<b>והיו לבשר אחד.</b> מכוין בכל הפעולות להשיג השלמות המכוון ביצירת האדם כאלו שניהם נמצא אחד בלבד:

Verse 25

<b>ערומים ולא יתבוששו.</b> כי אז היו כל פעולותיהם וכל איבריהם לעשות רצון קונם בלבד לא להשיג תענוגות נפסדות כלל באופן שהית' פעולת הזיווג אצלם כפעולת האכילה והשתיה המספקת ובכן היה ענין איברים ההם אצלם כמו ענין הפה והפנים והידים אצלנו:

Chapter 3



Verse 1

<b>והנחש.</b> הוא שטן הוא יצר הרע רב ההזק עם מעוט היותו נראה. כי אמנם יקרא הדבר בשם איזה דומה לו כמו שנקרא המלך אריה כאמרו עלה אריה מסבכו ויקרא האויבים המזיקים נחשים צפעונים אשר אין להם לחש כאמרו הנני משלח בכם נחשים צפעונים וכו'. ועל זה הדרך קרא בזה המקום את היצר הרע המחטיא נחש בהיותו דומה לנחש אשר תועלתו במציאות מעט מאד ונזקו רב עם מעוט הראותו. וכבר אמרו ז"ל שהיה סמאל רוכב עליו והוא שהכח המתאוה המחטיא יעשה זה באמצעו' הכח המדמ' המוביל אליו דמיוני התענוגים החומריים המטים מדרך השלמות המכוון מאת האל ית' כי אמנם הכח המתאו' עם דמיוני התענוגים המובילים אליו הם מצוים לכחות הגשמיו' הפועלו' ומחטיאים כונת ורצון האל ית' כשלא יתקומם עליהם הכח השכלי וימחה בהם כאמרם ז"ל עינא ולבא סרסורי דחטאה אשר על זה הזהיר באמרו ולא תתורו אחרי לבבכם ואחרי עיניכם:
<b>היה ערום מכל חית השדה.</b> כי הכח הדמיוני המוביל תמונות התענוגים אל הכח המתאוה היה חזק בהם יותר ממה שהיה בשאר ב"ח כאמרם כל הגדול מחבירו יצרו גדול ממנו. 
<b>ויאמר אל האשה.</b> כי שכלה החלוש התעצל מהתבונן ולא התקומם על הדמיון הכוזב וצייר אז כחה המדמה כי אמנם אף כי אמר אלהים. שאף עפ"י שאמר אלהים לא תאכלו מעץ הדעת פן תמותון מכל מקום לא יתאמת זה. ובכן אמר שכשהנחש והוא הדמיון התחיל לשום ספק כזה הנה האשה בשכלה החלוש אמרה:

Verse 2

<b>מכל עץ הגן נאכל.</b> ואין לנו צורך להכנס בסכנת אכיל' עץ שהאל ית' אמר לנו שבאכלנו ממנו נמות. אמנם הדמיון התחזק ליחס קנאה ושקר ח"ו לאל ית' וצייר שאסר אותו הפרי כדי שלא ישיגו בו התועלת להיות כאלהים ושלא יסבב מות כלל. ובכן אמר אל האשה:

Verse 3



Verse 4

<b>לא מות תמותון כי יודע אלהים כי ביום אכלכם ממנו ונפקחו עיניכם.</b> לא אסר אותו הפרי מפני חשש מיתה כלל אלא מפני שהוא יודע שתשיגו באכילתו תוספת ידיע' וכה תהיו כאלהים שלמים במדע:

Verse 5



Verse 6

<b>ותרא האשה כי טוב העץ למאכל.</b> הכירה שהיה ערב למאכל בשביל טבע המקום ואוירו וריח הפרי:
<b>ונחמד העץ להשכיל.</b> שכבר אמר האל ית' שהוא עץ הדעת:
<b>גם לאישה עמה.</b> נפתה לבו לדבריה מפני שהיה אישה ובשביל היותו עמה:

Verse 7

<b>ותפקחנה עיני שניהם.</b> נתנו לב אל כל ערב ותענוג אע"פ שיזיק כי שימת לב וההשגחה בדבר תקרא פקיחת עין כאמרו אף על זה פקחת עיניך:
<b>וידעו כי ערומים הם.</b> ידעו שראוי לכסות מקום הערוה בהיות מעתה רוב פעולתו מכוונת לתענוג מאוס ומזיק:

Verse 8

<b>מתהלך בגן.</b> אנה ואנה כפי התכלית המכוון כמו התהלך בארץ ויתהלכו מגוי אל גוי:
<b>לרוח היום.</b> לרצון היום לעשות הדברים הנרצים באותו יום כמו שעשה בשאר ימי בראשית וכמו שעשה באותו יום קודם חטאם:
<b>ויתחבא.</b> כאמרו ולא יראה בך ערות דבר:

Verse 9

<b>איכה.</b> שאינך נראה בגן כמאז שנחבאת עתה ולא עשית כן מקודם:

Verse 10

<b>ואירא.</b> כמו שקרה לישראל אחר חטאם כאמרו וייראו מגשת אליו:

Verse 11

<b>מי הגיד לך.</b> ידיעת הטוב והרע.
<b>כי עירום אתה.</b> שבשביל זה תהיה ראוי להתכסות:

Verse 12

<b>היא.</b> שנתת אותה לעזר ולהועיל:
<b>נתנה לי מן העץ.</b> והיתה למכשול ובזה יחס אשמתו לקונו תמורת התשובה שהיתה ראויה לו כמו שעשה דוד באמרו אל נתן חטאתי:

Verse 13

<b>מה זאת עשית.</b> אמר זה לעורר גם אותה אל התשובה כי לא יחפוץ במות המת כי אם בשובו:

Verse 14

<b>ארור אתה מכל.</b> שישיג תאוותיו וצרכיו בצער ובחסרון תענוג יותר מכל שאר בעלי חיים כאמרם ראית חיה ועוף שהם בני אומנות והם מתפרנסים שלא בצער. ופירש זה באמרו על גחונך תלך. שתשיג מזונותיך בצער כאמרם (קידושין פ' כתרא) שהרעותי מעשי וקפחתי את פרנסתי ואמרו כמה טרחות טרח אדם הראשון עד שלא אכל פת:
<b>ועפר תאכל.</b> שלא תשיג את התענוג שהיה לך קודם החטא במאכל ובמשתה ובמשגל כמו שקרה לישראל בחטאם כאמרם (פרק בתרא דסוטה) הטהרה נטלה את הטעם ואת הריח והמעשרות נטלו את שומן הדגן:

Verse 15

<b>ואיבה אשית.</b> שתהיה נמאסת בעיני הכח הדמיוני אפי' שלה כאמרם אשה חמת מלא צואה ופיה מלא דם. וזה ידומה אצל הזכר והנקבה:
<b>ובין זרעך ובין זרעה.</b> לא יהיה זה בין אדם וחוה בלבד:
<b>הוא ישופך ראש.</b> הכח הדמיוני ימעיט את התענוג בתחל' השגתו במה שידמ' ויצייר יראת היזק באיכות התענוג וכמותו וסדרו:
<b>ואתה תשופנו עקב.</b> כי המתאוה בהתגברו יוליד ההיזק בסוף התענוג:

Verse 16

<b>הרבה ארבה עצבונך.</b> דם הנדות הנקרא נדת דותה כי אמנם היא אז כל היום דוה:
<b>והרונך.</b> הפך מה שהיה קודם החטא כאמרם בו ביום נבראו בו ביום שמשו בו ביום הוציאו תולדות וכזאת אמרו שתהי' לעתיד כאמר' עתיד' אש' שתלד בכל יום וזה כי אמנם ישרא' יהיו לרצון לפני האל ית' כמו שהיה אדם הראשון קודם חטאו:
<b>בעצב תלדי בנים.</b> תגדלי אותם בצער יותר משאר ב"ח. כי אמנם תאמר מלת לידה על הגידול כאמרו חמשת בני מיכל בת שאול אשר ילד' לעדריאל בן ברזלי המחולתי:

Verse 17

<b>כי שמעת לקול אשתך.</b> ביחסה לאל ית' שקר וקנאה:
<b>ותאכל מן העץ.</b> שמרית התחייבת מית' כמו שהית' ההתראה. הנה בשביל ששמעת וקבלת את סברתה לחשוב אל ה' תועה. ארור' האדמה שלא תוסיף תת כחה לך בלתי עבודה. ובשביל שמרית ועברת על מצותי:

Verse 18



Verse 19

<b>ואל עפר תשוב.</b> כמו שהעידותי בך כשצויתי ואמרתי ביום אכלך ממנו מות תמות שתהיה מוכן אל המות בסוף:

Verse 20

<b>חוה.</b> שצריכה לחיות ולגדל הבנים בחטאה:
<b>כי היא היתה אם כל חי.</b> אע"פ שזה יקרה גם לשאר הנשים מכל מקום היא לבדה בזה השם כי היא היתה ראשונ' לכלן:

Verse 21

<b>ויעש כתנות עור.</b> בלתי השתדלות אדם כענין לעתיד כאמרם (פרק בתרא דכתובות) עתידה ארץ ישראל שתוציא גלסקאות וכלי מילת:
<b>וילבישם.</b> שלא יגרשם ערומים פן בלבשם אחר כך בהשתדלותם יחשבו שהוסיפו מעלה:

Verse 22

<b>כאחד ממנו לדעת טוב ורע.</b> הוא יודע טוב ורע עם היותו בצלמנו ואם יהיה נצחי בזה הענין הנה ירדוף כל הימים אחר הערב וישליך אחרי גיוו כל השגה שכלית וכל מעשה טוב ולא ישיג האושר הרוחני המכוון מאת האל ית' בצלמו ודמותו:

Verse 23

<b>וישלחהו.</b> צוה שילך משם כמו למהר לשלחם מן הארץ:
<b>האדמה אשר לוקח משם.</b> שיהיה המקום ההוא ואוירו נאות למזגו ומזונו וצרכיו יותר משאר חלקי האדמה:

Verse 24

<b>ויגרש את האדם.</b> שלא ישוב הוא וזרעו שם עוד:
<b>וישכן.</b> אז קודם שיצאו:
<b>לשמור את דרך עץ החיים</b> שלא יפנו בצאתם אל דרך העץ ההוא ויאכלו ממנו:

Chapter 4



Verse 1



Verse 2

<b>ויהי הבל רועה צאן.</b> שהיתה מלאכת חכמה יותר ממלאכת עבודת אדמה:
<b>וקין היה עובד אדמה.</b> ובכן כל אחד מהם הביא מן הבא בידו:

Verse 3



Verse 4

<b>אל הבל ואל מנחתו.</b> שהיה הבל המקריב רצוי ומנחתו גם כן רצויה שהיתה מן המין הראוי לרצון:

Verse 5

<b>ואל קין ואל מנחתו לא שעה.</b> לא שעה אל קין המקריב שהיה בלתי רצוי וגם כן אל מנחתו שהיתה בלתי ראויה לרצון:
<b>ויחר.</b> בקנאתו לאחיו שהיה לרצון:
<b>ויפלו פניו.</b> בבשת פנים כי האל הובישו מסברו ולא קבלו:

Verse 6

<b>למה חרה לך.</b> למה קנאת באחיך כדואג על שקבלתי קרבנו ברצון הנה לא היה זה רצון פשוט או שלא כדין:
<b>ולמה נפלו פניך.</b> כי כשיש לקלקול איזו תקנה אין ראוי להצטער על מה שעבר אבל ראוי להשתדל להשיג תקון לעתיד:

Verse 7

<b>הלא אם תיטיב.</b> עצמך ותשתדל להיות גם אתה לרצון:
<b>שאת.</b> רום המעלה וההתנשא רובץ לפניך ומוכן שיהיה לך.
<b>ואם לא תיטיב לפתח חטאת רובץ.</b> גם כן החטאת מוכן לפניך כי תוסיף על חטאתך פשע שכך דרכו של יצר הרע:
<b>ואליך תשוקתו.</b> כי תפנה אליו למלאות תאותיו כאמרם ז"ל (סוכה פרק החליל) יצרו של אדם מתגבר עליו בכל יום:
<b>ואתה תמשל בו.</b> בידך להתקומם עליו בצלם אלהים כאמרם שם ואלמלא הקב"ה עוזרו אינו יכול לו שנ' ה' לא יעזבנו בידו:

Verse 8

<b>ויאמר קין אל הבל אחיו.</b> כי חרה לו ונפלו פניו בגלל אחיו:
<b>ויהי בהיותם בשדה.</b> שלא בפני אביהם ואמם:
<b>ויקם קין.</b> בלי מריבה קודמת אז כמו וארב לו וקם עליו:

Verse 9

<b>אי הבל אחיך.</b> באיזה מקום קברת אותו וזה אמר למען ישוב כי לא יחפוץ במות המת:
<b>לא ידעתי.</b> חשב שהית' השאלה מה היה לו מפני שלא דרש ה' להשיג נבואה או רצון כמו קודם לכן שחשב קין שלא ידע האל ית' בפרטי' זולתי בדבקים בו:

Verse 10



Verse 11

<b>ארור אתה מן האדמה.</b> מקולל ומחוסר מטובת האדמה:
<b>אשר פצתה את פיה.</b> שנשתמשת בה לכסות הריגת אחיך וכנגד זה לא תשתמש בה עוד כמו שנשתמשת קודם לכן לצרכי חייך ולא הוצרך לפרש ענש הרוצח כי הדין מבואר בטבע על כל מזיק שכאשר עשה כן יעשה לו:

Verse 12



Verse 13

<b>גדול עוני מנשוא.</b> אחר שראה שהאל ית' משגיח בפרטים בהחלט חשב שידע בלי ספק שאינו שב מחטאו בהיותו מתחרט אלא מפני העונש וזה אחר ההפצר שהעיד בו האל ית' לשוב בתשובה והוא מרה ובזה אמר שלא היתה לחטאו תקות תשובה מכפרת ומגינה על העונש שנענש עתה כענין שאול בדבר עמלק באמרו לשמואל חטאתי אח' ההפצר וההתער' שהעירהו שמואל לשוב מחטאתו ושנענש כאמור וימאסך ממלך:

Verse 14

<b>והיה כל מוצאי יהרגני.</b> ויהיה העונש גדול מאד ממה שגזרת:

Verse 15

<b>כל הורג קין שבעתים יוקם.</b> אני אומר לכל מי שהוא מוכן להרוג קין שאני גוזר שתהיה הנקמה על חטאו שבעה פעמים פעמים כי המוכן להרוג יקרא הורג כאמרו ואפרים להוציא אל הורג בניו. ומלת שבעתים תורה שבע פעמים שתי פעמים כמו ונמצא ישלם שבעתים. גזר אם כן שעל זאת הרציחה שהיתה דם אחיו ומחצית המין האנושי או שלישיתו תהי, הנקמה כרוצח שבע פעמים כפולים בזה האופן שיהי' משך זמן ו' דורות נע ונד שהם חיים רעים כמו המות או יותר ממנו כאמרו אל תהרגם פן ישכחו עמי הניעמו בחילך ובסוף יהרג בדור השביעי כמו שקרה לו על ידי למך כפי מה שבא בקבלה:

Verse 16



Verse 17



Verse 18



Verse 19



Verse 20



Verse 21



Verse 22



Verse 23

<b>שמען קולי נשי למך.</b> צועק עלי יגון:
<b>אמרתי.</b> שאספר צערי:
<b>הרגתי לפצעי.</b> חבלתי בעצמי ממש שהיה ההרוג אבי, וילד לחבורתי. שהיתה החבורה בעצמי ממש במה שהיה ההרוג בני:

Verse 24

<b>ולמך שבעים ושבעה.</b> שיהיה הצער שאצטער על זה כל ימי הרבה יותר מן הצער שהצטער קין על היותו נע ונד וזה כי הצטער למך כל ימיו שהרג את קין זקנו ותובל קין בנו כפי מה שבא בקבלה:

Verse 25



Verse 26

<b>אז הוחל לקרא בשם ה'.</b> אז התחילו צדיקי הדור לדרוש לרבים את שם ה' כענין ויקרא שם בשם ה' אל עולם כי הוצרכו לסתור דעות עובדי כוכבים וגלולים שהתחילו אז כדברי רז"ל:

Chapter 5



Verse 1

<b>זה ספר תולדות אדם.</b> זה ספור תולדות וקורות המין האנושי:
<b>בדמות אלהים עשה אותו.</b> בעל בחירה לפיכך כשהכעיסו דורותיו לפני האל ית' נענשו:

Verse 2



Verse 3

<b>ויולד בדמותו כצלמו.</b> שהיה צדיק מן הראשונים כי גם הבל לא הקריב עד שקדמו קין:

Verse 4



Verse 5



Verse 6



Verse 7



Verse 8



Verse 9



Verse 10



Verse 11



Verse 12



Verse 13



Verse 14



Verse 15



Verse 16



Verse 17



Verse 18



Verse 19



Verse 20



Verse 21



Verse 22

<b>ויתהלך חנוך את האלהים.</b> התהלך בדרכיו להיטיב לזולתו בצדקה ותוכחת:

Verse 23



Verse 24



Verse 25



Verse 26



Verse 27



Verse 28



Verse 29

<b>זה ינחמנו.</b> התפלל שזה ינחמנו בהמציאו מנוחה ממעשיהם כי מלת נח תורה מנוחה כמו ונוח מאויביהם:

Chapter 6



Verse 1



Verse 2



Verse 3

<b>לא ידון רוחי באדם לעולם בשגם הוא בשר.</b> אינו ראוי שלעולם יהיה מדון לפני ופתחון פה לחלוק ולומר שאעפ"י שהאדם ראוי לעונש רב במריו בשביל היותו בצלם ובדמות מ"מ ראוי גם כן לרחם עליו בשביל שגם כן הוא בשר משיא לחטוא לא צלם ודמות בלבד:
<b>והיו ימיו.</b> יהיה לו זמן לתשובה:
<b>מאה ועשרים שנה.</b> שבין כך היה נח עושה התיבה ומוכיח אותם ומתרה בם כדברי רבותינו ז"ל:

Verse 4

<b>הנפילים היו בארץ בימים ההם.</b> שקבע להם האל ית' הזמן לתשובה. וגם אחרי כן שלא שבו כלל:

Verse 5

<b>כי רבה רעת האדם.</b> לשעבר:
<b>וכל יצר מחשבות לבו.</b> לעתיד שלא היו שומעים למוכיח ואין לקוות שישובו:

Verse 6

<b>ויתעצב אל לבו.</b> כי לא יחפוץ במות המת וההפך ישמח ה' במעשיו:

Verse 7



Verse 8

<b>ונח מצא חן.</b> להציל גם בניו ובנותיו לא מפני שהיה ראוי לכך אבל על צד חנינה זכהו האל ית' לזה כאמרו ושלשת האנשים האלה בתוכה נח דניאל ואיוב חי ה' אם בנים ואם בנות יצילו המה לבדם ינצלו וזה כי לא למדו את דורם לדעת את ה' כאברהם משה ושמואל וזולתם כאמרם ז"ל עילם והם דניאל וחביריו זכתה ללמוד ולא זכתה ללמד. וכן נח אף על פי שהוכיח על המעשים המקלקלים ענין המדינות לא הורה אותם לדעת האל ית' וללכת בדרכיו אף על פי שהוא היה צדיק תמים בעיון ובמעשה. כי אמנם צדיק המשלים עצמו בלבד הוא ראוי שימלט עצמו בלבד אבל המשלים גם את זולתו הוא ראוי שימלט גם את זולתו כי בזה יש תקוה שיחזירם בתשובה כאמרם ז"ל (ברכות פרק מי שמתו) אם ראית תלמיד חכם שסרח ביום אל תהרהר אחריו בלילה שודאי עשה תשובה: חסלת פרשת בראשית.

Verse 9

<b>אלה תולדות נח.</b> עניניו וילדי ימיו:
<b>צדיק.</b> במעשה:
<b>תמים.</b> במושכלות:
<b>בדורותיו.</b> כפי דורותיו והם היו קצת דורו של מתושלח ושל למך ושלו והדורות שהולידו בני דורו בת"ר שנה:
<b>את האלהים התהלך נח</b> הלך בדרכיו להטיב לזולתו והוכיח בני דורו כדברי רבותינו ז"ל. וכן כתב עליו ברוס הכלדיי:

Verse 10

<b>ויולד נח.</b> מאז שהתחיל להוכיח בני דורו זכה לבנים:

Verse 11



Verse 12

<b>והנה נשחתה.</b> מעצמה כי בזולת ענש היתה בדרך השחתה בהשחתת דרכם המקלקלת התולדה ובגזל המקלקל המדינות כענין וטחני קמח:

Verse 13

<b>קץ כל בשר.</b> שקצבתי להם זמן ק"כ שנה:
<b>בא לפני.</b> שקבעתי להם לתשובה:
<b>כי מלאה הארץ חמס מפניהם.</b> שכלם גוזלים זה את זה הבעלים גוזלים את האריס בכח והאריס גוזל את הבעלים במרמה באופן שהארץ נותנת כל פירותיה לגזלנים:
<b>והנני משחיתם את הארץ.</b> אשחיתם יחדיו עם הארץ שאשחית מזג הארץ והאויר בנטית גלגל חמה שהטה ממשוה היום מן המבול ואילך כמו שפיר' הוא ית' במענהו לאיוב ולכן נמעטו שני חיי המין האנושי תכף אחר המבול כי לא היו עוד המזגים והפירות על שלמותם הראשון. ולזה הותר למין האנושי אכילת בעלי חיים אחר המבול:

Verse 14

<b>עשה לך תיבת.</b> בזמן הקצוב להם למען יראו וישובו:

Verse 15



Verse 16

<b>בצדה תשים.</b> בצד רחבה כי הוא יקרא צד ופאת האורך יקרא צלע:
<b>תחתיים.</b> המורגלי' באניות.
<b>שנים ושלישים.</b> דומים לתחתיים המורגלים:

Verse 17

<b>ואני הנני מביא את המבול.</b> אתה תשלים התיבה ואני תיכף אביא את המבול והוא לשון מפלה והפסד כענין כל נבלה. אמר אני אביא את המפלה וההפסד שאמרתי באמרי והנני משחיתם את הארץ:

Verse 18

<b>והקמותי את בריתי.</b> אחר המבול:

Verse 19



Verse 20



Verse 21

<b>ואתה.</b> עתה קח מכל מאכל. מאכלים שונים למינים שונים:

Chapter 7



Verse 1

<b>כי אותך ראיתי צדיק.</b> לא ביתך לפיכך אתה וכל ביתך כי בשבילך בלבד אמלטם:

Verse 2

<b>הטהורה.</b> שהיו אז כלם כשרים להקרבה כמו שהזכירו רבותינו ז"ל וכמו כן בסגלת מזונה על הפך ונטמתם בם:

Verse 3



Verse 4



Verse 5



Verse 6



Verse 7



Verse 8



Verse 9



Verse 10



Verse 11



Verse 12



Verse 13



Verse 14



Verse 15



Verse 16



Verse 17



Verse 18

<b>ותלך התיבה.</b> בדחיית התגבורת הבאה מלמטה.

Verse 19



Verse 20



Verse 21



Verse 22



Verse 23

<b>וימח את כל היקום.</b> של בעלי חיים לא עשבים וצמחים כמו שבאר באמרו מאדם ועד בהמה עד רמש ועד עוף השמים:
<b>וימחו מן הארץ.</b> שם ושאר ונין ונכד:

Verse 24

<b>ויגברו כו' חמשים ומאת יום.</b> מיום התחלת הגשם גברו עד תום חמשים ומאת יום. מתחלת הגשם שהיה בי"ז לחודש השני ושלמו בי"ז לחודש השביעי שהיו הק"נ יום ה' חדשים שלמים ואז נחה התיבה שלא היה שום תגבורת דוחה כי אמנם מיום התחלת הגשם התחיל התגבורת מלמטה כאמרו נבקעו כל מעינות תהום רבה אמנם לא התחילה התיבה ללכת על פני המים עד שהיו המים כ"כ גבוהים שהתיבה רמה מעל הארץ וכאשר שלמו ימי הגשם היה תגבורת מלמטה בלבד נמשך עד מלאת ק"נ יום ואז בנוח התגבורת הדוחה את התיבה נחה התיבה:

Chapter 8



Verse 1



Verse 2



Verse 3



Verse 4



Verse 5



Verse 6



Verse 7

<b>וישלח את העורב.</b> לראות אם יבש האויר אחר שנראו ראשי ההרים באופן שיוכל העורב לסבלו:
<b>ויצא יצוא ושוב.</b> שלא יכול לסבלו:

Verse 8

<b>וישלח את היונה.</b> כל מין היונה שהיו שבעה שבעה.
<b>לראות הקלו.</b> שאם הקלו תקנן בהרים ובמגדלים כמנהגה:

Verse 9

<b>כי מים על פני כל הארץ.</b> גם בראשי ההרים הנראים היה לחות רב באופן שגם שם לא מצאה מנוח לכף רגלה:

Verse 10



Verse 11



Verse 12



Verse 13

<b>ויסר נח את מכסה התבה.</b> חשב שכבר יבש לחות האויר המותריי:
<b>והנה חרבו פני האדמה.</b> אבל לא יבשו באופן שיוכל לצאת:

Verse 14



Verse 15



Verse 16



Verse 17



Verse 18



Verse 19



Verse 20



Verse 21

<b>את ריח הניחח.</b> שהי' אז ראוי להקרבה:
<b>ויאמר ה' אל לבו.</b> שלא גלה לנח ולבניו עד שקבלו מצותיו והקים ברית:
<b>כי יצר לב האדם רע.</b> כי בהיות המזגים מכאן ואילך פחותים מאשר היו קודם המבול לא יאיר בהם הכח השכלי מנעוריה' כבראשונה באופן שיתקומם למתאוה המתגבר עליו מנעוריו:

Verse 22

<b>עוד כל ימי הארץ זרע וקציר וקור וחום וקיץ וחורף ויום ולילה לא ישבותו.</b> לא ישבותו מלהתמיד על אותו האופן בלתי טבעי שהגבלתי להם אחר המבול. וזה שילך השמש על גלגל נוטה מקו משוה היום ובנטיתו תהיה סבת השתנות כל אלה הזמנים כי קודם המבול היה מהלך השמש תמיד בקו משוה היום ובזה היה אז תמיד עת האביב ובו היה תקון כללי ליסודות ולצמחים ולבעלי חיים ולאורך ימיהם. ואמר שיהיה זה כל ימי הארץ עד אשר יתקן האל יתברך את הקלקול שנעשה בה במבול כאמרו הארץ החדשה אשר אני עושה כי אז ישיב מהלך השמש אל קו משוה היום כמאז ויהיה תקון כללי ליסודות ולצמחים ולבעלי חיים ולאורך ימיהם כמו שהיה קודם המבול כאמרו כי הנער בן מאה שנה ימות והחוטא בן מאה שנה יקולל וזה רצה באמרו מוצאי בקר וערב תרנין:

Chapter 9



Verse 1



Verse 2



Verse 3



Verse 4

<b>אך בשר בנפשו.</b> אך בשר של חי בעודו עם נפשו שהוא חי:
<b>דמו.</b> וגם כן דמו שפירש בעודו חי:
<b>לא תאכלו.</b> אבל פירש מן המת היה מותר לבני נח:

Verse 5

<b>ואך את דמכם לנפשותיכם אדרוש.</b> אע"פ שלא אדרוש דם שאר ב"ח מידכם מ"מ אדרוש את דמכם בשביל נפשותיכם שהן חשובות אצלי יותר מנפשות כל שאר בעלי חיים. וזאת הדרישה תהיה על אופנים מתחלפים. שאם יזכה האדם הנה אז מיד כל חיה אדרשנו ומיד האדם להצילו:
<b>מיד איש אחיו אדרוש את נפש האדם.</b> אם לא יזכה לזה שאצילהו ויהרגהו איש אחיו אדרוש את נפש ההרוג מיד אחיו ההורגו להפרע ממנו אבל לא מיד החיה:

Verse 6

<b>באדם דמו ישפך.</b> בב"ד של מטה:
<b>כי בצלם אלהים.</b> וטעם היות דם האדם נדרש ולא אדרוש דם שאר בעלי חיים. כי בצלם אלהים עשה בצלם העצמים הנבדלים הנקראים אלהים עשה איזה מהם את האדם כי אמנם מאז שאמר האל ית' נעשה אדם נתן כח בעצמים הנבדלים או באחד מהם להשפיע כח שכלי על כל נושא מוכן והוא כל אחד מהמין האנושי ובהיות האדם בצלם אלהים אשר הוא נפשו האנושית אשר בה הוא חי משכיל ראוי שיהיה דמו ונפשו החיונית המשרתים לזה הצלם נחשבים ונדרשים מיד מאבדיהם יותר מחיי כל שאר בעלי חיים:

Verse 7

<b>ואתם פרו ורבו.</b> ואל תשפכו דם האדם:

Verse 8



Verse 9

<b>ואני הנני מקים את בריתי.</b> על זה התנאי שלא תשפכו דם נקי אני מקים את בריתי שלא לשחת עוד הארץ. אבל בשפיכת דם נקי תשחת הארץ כאמרו כי הדם הוא יחניף את הארץ. ולארץ לא יכופר וגו'. אבל על כל שאר העבירות ילקה החוטא ולא תשחת הארץ:

Verse 10



Verse 11

<b>ולא יהיה עוד מבול לשחת הארץ.</b> לא יהיה שום אופן מפלה והפסד שישחית את עצם הארץ:

Verse 12



Verse 13

<b>את קשתי נתתי בענן.</b> סדרתי שיהיה בטבע:
<b>והיתה לאות ברית.</b> בהיות הקשת כפולה כי אמנם נלאו חכמי המחקר לתת טעם לסדר צבעי הקשת השנית אשר הוא על הפך סדר צבעי הקשת הראשונה המורגלת והיא תהיה אות לצדיקי הדור שדורם חייב כאמרם כלום נראתה הקשת בימיך ויתפללו ויוכיחו וילמדו דעת את העם:

Verse 14

<b>בענני ענן.</b> כי לא תראה הקשת בזולת ענן עכור עב אחרי הזך והלח.

Verse 15



Verse 16

<b>וראיתיה לזכור ברית עולם.</b> אשגיח במסובב ממנה והוא תפלת הצדיקים ועמדם בפרץ למען אשיב חימה מהשחית כמו זוכר ברית עולם:

Verse 17

<b>ויאמר אלהים אל נח זאת אות הברית.</b> זאת הקשת השניה היא אות הברית ועליך ועל כיוצא בך מוטל להתעורר בהראותה ולהעיר בני הדור לשוב להשכיל להיטיב:

Verse 18

<b>וחם הוא אבי כנען.</b> דומה בדרכיו לכנען המפורסם לרוע באופן שהיה אב לכנען באמת גם בהדמות כענין אביך האמורי:

Verse 19

<b>שלשה אלה בני נח.</b> ועם היות בתוכם הרשע הנה בעבור היותם בני נח ברך האל ית' את כלם באמרו פרו ורבו ומלאו את הארץ ולכן ומאלה נפצה כל הארץ:

Verse 20

<b>ויחל נח.</b> התחיל בפעל בלתי נאות ולכן נמשכו מזה מעשים אשר לא יעשו כי אמנם מעט מן הקלקול בהתחלה יסבב הרבה ממנו בסוף כמו שיקרה בחכמו' מהטעות בהתחלה. וזה בעצמו הורה באמרו ויחל העם לזנות:

Verse 21



Verse 22

<b>וירא חם אבי כנען את ערות אביו.</b> ראה בזיון שעשה לו כנען בנו והוא הסרוס כדברי קצתם ז"ל. וכתב ברוסי הכלדיי שסרסו על ידי כישוף. והוא ברשעו ראה ולא מיחה. כי אמנם הקלון יקרא ערוה כאמרו וערות מלכא לא אריך לנא למחזי וכן ערות דבר יאמר על דבר מגונה:
<b>ויגד לשני אחיו בחוץ.</b> ששמח על פעולת בנו:

Verse 23

<b>ופניהם אחרנית.</b> גם בפעלת הכסוי שהיה קצת הכרח לפנות אליו לא פנו שלא לראות ויהיה נוסף עליהם עצבון:

Verse 24

<b>בנו הקטן.</b> בני בנים הרי הם כבנים וכנען היה הקטן שבבני חם ואולי הקטן שבבני בנים של נח אז ועם זה היה בדרכיו קטן בגוים בזוי מאד:

Verse 25

<b>עבד עבדים יהיה לאחיו.</b> כי היותו עבד לאחיו היה ראוי לו בטבע כיון שהיה קטן במעלה ובזוי מכלם כאמרו ועבד אויל לחכם לב. לכן בחטאו הוסיף שיהי' עבד עבדים:

Verse 26

<b>ויהי כנען.</b> זרעו.
<b>עבד למו.</b> לאלהי שם ולזרע שם כאמרו ויהיו חוטבי עצים ושואבי מים לעדה ולמזבח ה':

Verse 27

<b>באהלי שם.</b> בתי מדרשות בלעדי בית הבחירה:
<b>עבד למו.</b> שנית לשם וליפת גם שלא בימי המקדש:

Verse 28



Verse 29

<b>וימת.</b> קודם ענין הספור המכוון והוא התעוררות אברהם לקרוא בשם ה':

Chapter 10



Verse 1



Verse 2



Verse 3



Verse 4



Verse 5



Verse 6

<b>ופוט וכנען.</b> לא הזכיר בני פוט כי היו כל בניו לגוי אחד נקרא על שמו כאמרו פרס כוש ופוט אתם:

Verse 7

<b>ובני כוש סבא וחוילה.</b> שהיה כל אחד מהם לגוי מלבד הבנים שנקראו על שמו כאמרו כוש וסבא תחתיך:

Verse 8

<b>וכוש ילד את נמרוד.</b> בתוך אותם שנקראו על שמו ילד איש פרטי מפורסם לגבור:

Verse 9

<b>לפני ה'.</b> גבור מאד כענין עיר גדולה לאלהים:
<b>על כן יאמר כנמרד גבור ציד.</b> ולשמע גבורתו מלך בגויים כאמרו,

Verse 10

<b>ותהי ראשית ממלכתו בבל.</b> וזה להודיע שבימי מלכותו קרה כשבאו האומות בארץ שנער שנעשתה המצאת העיר והמגדל כדי שתתפשט מלכותו על כל המין האנושי באמצעות אל נכר כללי לכל המין אליו גוים ידרושו כענין עצת ירבעם כאשר ירא דרישת המקדש:

Verse 11

<b>מן הארץ ההיא יצא אשור.</b> בלתי מסכים למלכות נמרוד או לעצתו הנבערה כדברי רז"ל:
<b>ויבן את נינוה.</b> ולכן זכה לבנות את כל אלה כאמרו אל פניו ישלם לו:

Verse 12



Verse 13



Verse 14



Verse 15



Verse 16



Verse 17



Verse 18



Verse 19



Verse 20



Verse 21

<b>ולשם יולד.</b> נולד אדם דומה לו במעלה והוא עבר:
<b>גם הוא אבי כל בני עבר.</b> אע"פ שהמחזיקים בדעות מציאות האל ויכלתו והשגחתו נקראו עברי' על שם עבר שהשתדל להבין ולהורות זה כאמרו ויגד לאברם העברי מ"מ גם הוא שם גם כן היה אבי ומלמד כל בני עבר כי אמנם המלמד ומורה יקרא אב כמו אבי כל תופש כנור ועוגב ומי אביהם. והתלמידים נקראו בנים כאמרו בני הנביאים:

Verse 22



Verse 23



Verse 24



Verse 25

<b>פלג כי בימיו נפלגה הארץ.</b> הודיע מעלת עבר שכוון ברוח הקודש מה שהיה עתיד אז להיות בימי בנו וקרא שם בנו פלג להודיע סבת קיצור שני חיי האדם מפלג והלאה כי אמנם סבת זה היה חטא בני הפלגה וענשם שקלקל מזגם מהשתנות הפתאומי מאויר לאויר:

Chapter 11



Verse 1



Verse 2

<b>בנסעם מקדם.</b> כמנהג הרועים הנוסעים ממקום למקום למצא מרעה נאות:

Verse 3

<b>הבה נלבנה לבנים.</b> לבנות בתים וגדרות צאן וזאת היתה עצות פרטי ההמון בזה כאמרו ויאמרו איש אל רעהו:

Verse 4

<b>ויאמרו הבה נבנה לנו עיר.</b> זאת הית' עצת שרי הדור להמליך את נמרוד על כל המין האנושי:
<b>ומגדל וראשו בשמים ונעשה לנו שם.</b> נעשה שם עבודה זרה שתהיה במגדל ויצא בכל המין האנושי שם גובה מקומה וגודל עירה באופן שתחשב אלהי האלהים אצל כל בני האדם ואליה ידרשו כלם. והכונה בזה היתה שהמלך על אותה העיר ימלוך על כל המין האנושי בהיות שם דרישת כלם:

Verse 5

<b>וירד ה' לראות.</b> הנה ל' הירידה לראות יאמר על האל ית' כשאין הענין אז ראוי לעונש אלא מפני הקלקול הנמשך אליו בסוף הענין כבן סורר ומורה שאמרו ירדה תורה לסוף דעתו. וכן היה ענין סדום שכתב בו ארדה נא ואראה. כי אמנם לא היה רשעם אז יותר משאר האומות כדי לענשם בעולם הזה זולתי בענין האכזריות נגד עניי עם שהיה נמשך ממנו קלקול גמור בסוף כאמרו הנה זה הי' עון סדום אחותך ויד עני ואביון לא החזיקה וכן היה עונש ישראל בהגלותם כאמרו אראה מה אחריתם:

Verse 6

<b>הן עם אחד.</b> כי אמנם הבטול המפר עצות ומניא מחשבות הוא המחלוקת הקורה ביניהם אם לסבת הדתות ואם לסבת הלשונות. והנה אלה היו עם אחד בענין הדת כי היו כלם מסכימים בדעת אנשי הצא"בה ועם זה היה כלם מסכימים בלשון:
<b>וזה החלם לעשות.</b> וגם כן נמצאה לכלם עתה זאת ההתחלה שעשו בהסכמת כלם:
<b>ועתה לא יבצר מהם.</b> אם כן אין מונע להם מהשלים כונתם ותהיה אותה עו"ג אשר יבחרו כללית לכל מין האדם ולא יפנה אחד מהם לדעת את הבורא ית' ולהבין כי יוצר הכל הוא. והפוך זה יקרה כשתהיה מחלוקת בענין האלהי הנכר כי כל אחת מהנה תחשוב שיש אלהי האלהים שכל האלוהות מסכימי' לדעתו ובו ישלם סדרם וסדר המציאו' כאמרו כי ממזרח שמש ועד מבואו גדול שמי בגוים:

Verse 7



Verse 8



Verse 9



Verse 10



Verse 11

<b>ויולד בנים ובנות.</b> לא הזכיר בשום אחד מאלה העשרה דורות וימת כמו שהזכיר באותם עשרה דורות שמאדם ועד נח כי הם כלם מתו קודם שהיה ענין הספור המכוון אז והוא המבול. אבל אלו היו כלם חיים בזמן שהתחיל ענין הספור המכוון בזה והוא השתדלות אברהם אבינו יותר מכל צדיקי הדורו' שלפניו לקר' בשם ה' להודיע לבני האדם גבורותיו וכבוד הדר מלכותו. ולמשכם בעבותות אהבת חסד לעבדו שכם אחד:

Verse 12



Verse 13



Verse 14



Verse 15



Verse 16



Verse 17



Verse 18



Verse 19



Verse 20



Verse 21



Verse 22



Verse 23



Verse 24



Verse 25



Verse 26



Verse 27



Verse 28



Verse 29



Verse 30



Verse 31

<b>ללכת ארצה כנען.</b> שהיתה מוכנת אל גרם המעלות במושכלות ורצויה מכל הארצות כאמרו ארץ אשר ה' אלהיך דורש אותה ולא הוזק אוירה בגשם המבול כאויר כל שאר הארצות כאמרו לא גשמה ביום זעם. וכבר אמרו חז"ל אוירה של ארץ ישראל מחכים:

Verse 32

<b>וימת תרח בחרן.</b> ולא השתדל להשיג מה שכוונו להשיג בנסעם מאור כשדים ולא בא כלל אצל אברהם בהיותו בארץ כנען ובקראו שם בשם ה' עם כל גדולת שמו אז. והפך זה עשה לוט זמן מה ולכן זכה הוא וזרעו בחלק מה ממתנות אברהם ולא זכו לזה שאר צאצאי תרח הקרובים לאברהם כמוהו או יותר:

Chapter 12



Verse 1

<b>אל הארץ אשר אראך.</b> אל המקום מהארץ אשר אראך אותה במראות אלהים לפיכך עבר בארץ ולא נטע אהלו עד המקום שנראה אליו שם האל יתברך כאמרו ויעבור אברם בארץ עד מקו' שכם וירא אליו ה' ויאמר לזרעך נתתי את הארץ הזאת:

Verse 2

<b>והיה ברכה.</b> ברכת ה' היא שישמח ה' במעשיו כמו שאמרו רז"ל ישמעאל בני ברכני אמרתי לו יהי רצון מלפניך ויגלו רחמיך על מדותיך. אמר אם כן היה לי ברכה במה שתתבונן ותקנה שלמות ותלמוד דעת את העם:

Verse 3



Verse 4



Verse 5

<b>ויצאו ללכת ארצה כנען.</b> שהיתה מפורסמת אצלם לארץ מוכנת להתבוננות ולעבודת האל ית':
<b>ויבוא ארצה כנען.</b> לא כענין יציאת תרח ללכת ארצה כנען שלא בא אלא עד חרן:

Verse 6

<b>ויעבר אברם בארץ.</b> לא התעכב במקום ממנה עד שנראה אליו האל ית' כאשר יעדו באמרו אל הארץ אשר אראך:

Verse 7



Verse 8

<b>בית אל מים והעי מקדם.</b> בין שתי עיירות גדולות למען ירבו הבאים לשמוע בקראו בשם ה':

Verse 9

<b>הלוך ונסוע הנגבה.</b> כשנסע ממקום למקום כמנהג הרועים לא הלך למזרח ולא למערב שלא לנטות מאחת משתי העיירות שהתחילו קצתן להמשך אחריו:

Verse 10

<b>לגור שם.</b> לא להשתקע:

Verse 11

<b>כאשר הקריב.</b> קרוב לעת הצורך פן תשכח:
<b>לבוא מצרימה.</b> בית הועד לזנות כמו שנ' עליהם אשר בשר חמורים בשרם וזרמת סוסים זרמתם כו':

Verse 12

<b>והרגו אותי.</b> שלא יקוו שאסכים לתתך להם:

Verse 13

<b>למען ייטב לי.</b> למען כשתאמרי שאת אחותי יקוה כל אחד מהם שאשיאך לו ולא יחשוב שום אחד מהם להרגנו אבל ייטיב לי במהר ובמתן כמו שהיה המנהג אז שהיו מפתים את אבי האשה במהר וקרוביה במגדנות כדי שיסכימו לתת אותה לתובע ולזה אמרה תורה מהור ימהרנה אם מאן ימאן אביה כסף ישקול ובין כך חשב לצאת משם:

Verse 14

<b>ויראו המצרים.</b> כלם נתנו עיניהם בה כאשר חשב אברהם:

Verse 15

<b>ויראו אותה שרי פרעה.</b> והם בטלו מחשבת ההמון:

Verse 16

<b>ותקח האשה ולאברם היטיב.</b> שלא נמלכו ראשונה בו לפתותו כמו שהיה המנהג וזה כי חשבו שלא היה צורך לזה כלל מאחר שלקחה המלך לאשה ומאחר שאמרה שהיתה אחות אברהם בלבד וראויה להנשא לא היו נשואין מעולים מאלו שהיו להנשא למלך לאשה כמו שהעיד באמרו ואקח אותה לי לאשה אבל לקחוה למלך ראשונה ואחר כך המלך הטיב בעבורה במהר ובמתן כמנהג:
<b>צאן ובקר ועבדים.</b> רב כיד המלך:

Verse 17

<b>וינגע ה' את פרעה נגעים גדולים.</b> את פרעה לבדו בגדולים:
<b>ואת ביתו.</b> נתן נגעים גם בביתו אבל לא גדולים כשל פרעה וזה למען יראו שהצדקת לבדה נמלטת ויכירו שהכל היה בעבורה למען ישובו מרשעם:

Verse 18

<b>למה לא הגדת לי.</b> שגם אם היית חושד את ההמון לא היה לך לחשוד את המלך אשר במשפט יעמיד ארץ:

Verse 19

<b>למה אמרת אחתי היא.</b> אפי' אחר שהובאת לביתי:
<b>ואקח אותה לי לאשה.</b> לא לפלגש וזה בלתי רשותך כי חשבתי שבהיותה אחותך ייטיב בעיניך להתחתן במלך:

Chapter 13



Verse 1



Verse 2

<b>ואברם כבד מאד במקנה.</b> והוצרך להתנהל לאטו אע"פ שהיה חפץ לשוב מהרה אל מקום המזבח להבין ולהורות כראשונה ולפיכך:

Verse 3

<b>וילך למסעיו.</b> שהם מסע הרועים הנוסעים ממקום למקום בכלות המרעה ממקום הראשון:

Verse 4



Verse 5



Verse 6

<b>ולא נשא אותם הארץ.</b> מרעה הארץ לא היה מספיק לשניהם לפיכך:

Verse 7

<b>ויהי ריב בין רועי מקנה אברם ובין רועי מקנה לוט.</b> היתה ביניהם מריבה לראות מי נדחה מפני מי מן המרעה שימצאו:
<b>והכנעני והפריזי אז יושב בארץ.</b> ולכן היה הריב בין שני אחים גרים מבאיש את ריחם בעיני התושבים כי בהיות מריבה בין האחים הגרים יחשבו אותם התושבים לאנשי ריב וישאו ק"ו בעצמם:

Verse 8

<b>ביני ובינך.</b> לעתיד כשיבחר אחד ממנו איזה מרעה:
<b>אל נא תהי מריבה.</b> שירצה אותו גם חבירו:
<b>ובין רועי ובין רועיך.</b> עתה בשבתנו פה:

Verse 9

<b>הלא כל הארץ לפניך.</b> כי אמנם אתה תבחר המקום שתרצה
לפיכך <b>הפרד נא מעלי.</b> הפרד אתה אל הצד אשר תבחר ואני אסע אל הפכו:
<b>אם השמאל.</b> אם תבחר לבקש מרעה אחד בצד שמאל:
<b>ואימינה.</b> אני אבקשנו בצד ימין:

Verse 10



Verse 11

<b>ויבחר לו לוט את כל ככר הירדן.</b> בחר כל אותו המקום שיוכל הוא לבדו ורועיו לבקש בו מרעה ולא יוכלו זה אברהם ורועיו שם:
<b>ויסע לוט מקדם.</b> לא נסע לימין ולא לשמאל שהם צפון ודרום אבל נסע מן המזרח למערב להתרחק מאברהם שהיה מושבו במזרחה של ארץ ישראל קרוב לעי ששם עלו שבטים באי הארץ ראשונה בבואם מעבר הירדן מזרחה:
<b>ויפרדו איש מעל אחיו.</b> לא במרעה לבד אבל גם בדירתם:

Verse 12

<b>אברם ישב בארץ כנען.</b> אע"פ שסדום וחברותיה הם מגבול הכנעני מ"מ יושבי הארץ לא היו כנענים אז אמר אם כן שאברם בחר לשבת באותו החלק מן הארץ שהיו יושבים בו בני כנען שלא היו כל כך רעים כאנשי סדום ולא קרב לגבול סדום כלל:

Verse 13



Verse 14

<b>אחרי הפרד לוט.</b> ולא אמר זה בהיות לוט עמו פן בכבודו יתימרו ויתגאו לוט ורועיו ויתאמצו לגזול:

Verse 15



Verse 16



Verse 17

<b>לך אתננה.</b> שגם בימיך תהיה בעיני התושבים נשיא אלהים ונשוא פנים:

Verse 18

<b>ויאהל אברם.</b> עשה וסדר אהלי מקנהו אנה ואנה:
<b>ויבא וישב באלוני ממרא.</b> והוא אח"כ בא וקבע דירתו באלוני ממרא:

Chapter 14



Verse 1

<b>ויהי בימי אמרפל מלך שנער.</b> שהיה מפורסם למלך גדול בדורו וגם אחרי כן הנה בימיו קמו אריוך כדרלעומר ותדעל ונלחמו עם ברע וחבריו. ואחר כך:

Verse 2



Verse 3

<b>כל אלה.</b> אמרפל ושתי הכתות שנלחמו.
<b>חברו אל עמק השדים.</b> ועשו פשרה ומאז החמשה מלכים הנלחצים במלחמה.

Verse 4

<b>עבדו את כדרלעומר.</b> מפשרה שעשו שם י"ב שנה ואח"כ מרדו:

Verse 5

<b>והמלכים אשר אתו.</b> אשר היו אתו בפשרת עמק השדים ובתוכם אמרפל:
<b>ויכו את רפאים ואת הזוזים ואת האימים.</b> שהיו כלם עבדים לחמשה מלכים ונלחמו בעדם ובזה הודיע שהיו הה' מלכים גדולים והודיע גבורת הד' מלכים שנצחום ומזה נודע גודל גבורת אברהם ותחבולות מלחמתו וחסדיו עם אחיו שמסר עצמו להתגבר עליהם ולהושיע מחרב מפיהם את בן אחיו ואת רכושו ומשיניהם השליך טרף יותר ממה שבקש בחמלת ה' עליו:

Verse 6



Verse 7



Verse 8



Verse 9



Verse 10

<b>וינסו מלך סדום.</b> ובכן התבאר שלא בטח אברהם להעזר בם:
<b>והנשארים הרה נסו.</b> שלשת המלכים הנשארים:

Verse 11



Verse 12

<b>ויקחו את לוט בן אחי אברם.</b> התאמצו לשבות את לוט מפני שהיה בן אחי אברם שידעו עשרו והיו מצפים שיפדהו אברם בהון רב:

Verse 13

<b>ויגד לאברם העברי.</b> לא שידע הפליט שהיה אברהם קרוב ללוט רק ידע שהיה מחזיק בדיעות עבר כמוהו:
<b>והוא שוכן באלוני ממרא.</b> לפיכך עלו עמו למלחמה ענר אשכול וממרא כאמרו ענר אשכול וממרא הם יקחו חלקם:

Verse 14

<b>וירדוף עד דן.</b> במרוצה לבא עליהם פתאום:

Verse 15

<b>ויחלק עליהם.</b> לתחבולה כדי שיחשבו שקמו כל הסביבות עליהם כמו שחשבו ארם באמרם הנה שכר עלינו מלך ישראל (מ"ב ז ו:
<b>לילה.</b> גם זה מתחבולתו שלא יראו היותם מעטים כמו שיעץ אחיתופל באמרו וארדפה אחרי דוד הלילה:
<b>ויכם.</b> מכה משיאה אותם לנוס:
<b>וירדפם.</b> שתחלת נפילה ניסה:

Verse 16

<b>וגם את הנשים.</b> של לוט שהיה צריך לפדותן:
<b>ואת העם.</b> השבוים מבני סדום ואת אלה בקש מלך סדום מאברהם באמרו תן לי הנפש:

Verse 17



Verse 18

<b>הוציא לחם ויין.</b> לשבי המלחמה העייפים:
<b>והוא כהן.</b> ולו היה נאה לברך:

Verse 19

<b>ויברכהו ויאמר ברוך אברם לאל עליון.</b> ראשונה ברכו ואחר כך אמר הנה בלעדי ברכתי אברם הוא ברוך לאל עליון כמו שאמר ואברכך:
<b>קונה שמים וארץ.</b> השמים והארץ הם קנין לו לעשות בהם כרצונו כי אינו להם סבה טבעית כמו שחשבו קצת בעלי המחקר אבל הוא פועל רצוני להם ופועל בהם כרצונו:

Verse 20

<b>וברוך אל עליון.</b> פועל זה שפעל להגביר אברהם על אויביו הוא ברכה לו ית' כי בו ישמח במעשיו באבוד רשעים ובעלוז צדיקים כענין שבחוהו כל האומים כי גבר עלינו חסדו:

Verse 21



Verse 22



Verse 23

<b>אם מחוט ועד שרוך נעל.</b> כל אם שבמקרא כשלא יבא אחריו פועל תנאי יהיה במקום מלת שלא אמר א"כ הרימותי ידי שלא מחוט ועד שרוך נעל אוכל ליתן לך שאין בידי כלום ושלא אקח מכל אשר לך. וכן אם יראו את הארץ שלא יראו. אם אתם תבאו שלא תבאו. חי ה' אם יומת שלא יומת. חי ה' אשר עמדתי לפניו אם אקח שלא אקח וזולתם רבים:

Verse 24

<b>בלעדי.</b> אתה אמרת תן לי הנפש בלעדי תוכל לקחתו שאין אני מחזיק בו כלל:
<b>רק אשר אכלו הנערים וחלק האנשים.</b> זה בלבד אקח מכל אשר לך ההוצאה שנעשתה באכילת הנערים ואקח גם כן חלק האנשים אשר הלכו אתי.
אבל <b>ענר אשכול וממרא הם יקחו חלקם.</b> ולא אתן אני להם חלק ולא אקח חלק בעדם אבל מעצמם יקחו כמו ראשים:

Chapter 15



Verse 1

<b>אל תירא אברם.</b> אל תירא שינקמו הד' מלכים ממך:
<b>שכרך.</b> לא די שלא התמעטו זכיותיך בשביל מה שהצלתיך אבל עם זה יש שכר לפעולתך זאת שגמלת חסד לאחיך וזולתו להציל גזולים מיד עושקים:
<b>הרבה.</b> בעולם הזה:
<b>מאד.</b> לחיי עולם כאמרם דברים שאדם אוכל פירותיהם בעולם הזה והקרן קיימת לו לעולם הבא מהם גמילות חסדים:

Verse 2

<b>מה תתן לי.</b> בעוה"ז:
<b>ערירי.</b> שאין לי בן ממלא מקומי בהנהגת ממוני כאמרו כתבו את האיש הזה ערירי כי לא יצלח מזרעו איש יושב על כסא דוד:
<b>ובן משק ביתי הוא דמשק אליעזר.</b> שהוא עבד בלתי נודע בשמו אבל בשם עירו בלבד ואין ספק כי פעול' העבד בהנהגת הבית והממון שהן מיראה נבדלות הרבה מפעולות הבן בהנהגתם שהן מאהבה:

Verse 3

<b>בן ביתי יורש אותי.</b> אע"פ שתתן לי זרע בסוף כאשר אמרת לזרעך אתן את הארץ הזאת מכל מקום ישאר הבן אחרי קטן ובלתי מוכן להנהיג ממון ויהיה בן ביתי המנהיג. הוא היורש כמו שיקרה ברוב:

Verse 4

<b>לא יירשך זה כי אם אשר יצא ממעיך.</b> כי הבן יצלח בהנהגת הממון בחייך. כאמרו ויתן אברהם את כל אשר לו ליצחק וישלחם מעל יצחק בנו בעודנו חי:

Verse 5



Verse 6

<b>והאמין בה'.</b> בטח שיעשה מה שאמר בלי ספק אע"פ שהיה הדבר נמנע או רחוק אצל הטבע:
<b>ויחשבה לו צדקה.</b> האל ית' חשב זה הבטחון בו לצדקה וזכות לאברהם ובזה הודיע שכשאמר אברהם אחר כך במה אדע כי אירשנה לא חזר בו מאמונתו כלל שאם היה כן לא היתה אמונתו נחשבת לצדקה כלל כאמרו ובשוב צדיק מצדקתו ועשה עול כל צדקותיו אשר עשה לא תזכרנה:

Verse 7

<b>אשר הוצאתיך מאור כשדים לתת לך את הארץ הזאת.</b> כדי שאתה בעצמך תקנה אותה בחזקה:
<b>לרשתה.</b> כדי שהבנים יירשוה ממך בתורת ירושה שאין לה הפסק:

Verse 8

<b>במה אדע.</b> כי אולי יחטאו הבנים ולא יזכו לירש:

Verse 9

<b>קחה לי עגלה.</b> לכרות ברית ולמען יהי' דברי גזר דין שיש עמו שבועה שאינו מתקרע כדבריה' ז"ל וכן באר משה רבינו באמרו לא בצדקתך כי ברשעת הגוים ה' מורישם ולמען הקים את הדבר אשר נשבע כו' אתה בא לרשת:

Verse 10



Verse 11



Verse 12



Verse 13

<b>ידוע תדע.</b> הודיע סבת אחור ירושת הבנים והיא כי לא שלם עון האמורי כי לא יצדק לגרש גוי מארצו עד שתתמלא סאתו. אמר אם כן ידוע תדע שאף על פי שאני נשבע לתת הארץ לבניך לא יהיה זה מיד כי גר יהיה זרעך בארץ לא להם עד אותו הזמן שישלם בו עון האמורי ועם זה הגיד קורות השעבוד והענוי העתידים אז לקצת דורות מזרעו בסבלותם כי אמנם זה לא קרה להם בדורות הצדיקים שכל זמן שהאחד מן השבטים קיים לא התחיל השעבוד אבל קרה כאשר העוו את דרכם כמו שהעיד הנביא באמרו וימרו בי ולא אבו לשמוע אלי איש שקוצי עיניהם לא השליכו ואת גלולי מצרים לא עזבו ואומר לשפוך חמתי עליהם לכלות אפי בהם בתוך ארץ מצרים ואעש למען שמי וכל זה הגיד למען ידע דור אחרון בקבלה כי דבר ה' הוא ולא ייחסו הדבר לזולתו כענין הנביא באמרו ואגיד לך מאז בטרם תבא השמעתיך פן תאמר עצבי עשם:

Verse 14

<b>וגם את הגוי אשר יעבודו דן אנכי.</b> כמו שאדין את בניך על רשעם בענוי ועבדות כמו כן אדין אותו הגוי שישתעבד בהם:

Verse 15



Verse 16



Verse 17



Chapter 16



Verse 1



Verse 2

<b>הנה נא עצרני ה' מלדת.</b> אף על פי שאמר לתת לך זרע כאמרו לזרעך אתן את הארץ הזאת לא אמר שיהיה לך אותו הזרע ממני:
<b>אולי אבנה ממנה.</b> אולי קנאת הירך תעורר הכח לפעולותיו ויתחזק להשיג הזרע:
<b>לקול שרי.</b> נטה לבבו שיהיה דעתה אמתי לפיכך קבל דבריה לא להתענג במשגל האשה:

Verse 3



Verse 4



Verse 5

<b>חמסי עליך.</b> שהיה עליך לגעור בה אחרי שהיא אשתך מקילה אותי מפני שנתעברה ממך:

Verse 6

<b>שפחתך בידך.</b> שאינה משוחררת ממך:
<b>ותענה שרי.</b> כדי שתכיר שהיא משועבדת ולא תבזה עוד את גברתה:

Verse 7

<b>וימצאה מלאך ה'.</b> מצא אותה מוכנת למראות אלהים ובכן נראה לה:
<b>על עין המים.</b> מתפללת כמו שבאר באמרו כי שמע ה' אל עניך:
<b>על העין.</b> על אם הדרך וכשיש שני דרכים יקראו עינים ומקום התחלת השני דרכים יקרא פתח עינים והוא הנקרא אצל רבותינו זכרונם לברכה פרשת דרכים:
<b>בדרך שור.</b> הוא חגר כמו שתרגם אונקלוס והיא עיר בגבול ארץ ישראל או חוצה לה כמו שאמרו ז"ל בגיטין הודיע כי היתה בדעתה לצאת אז מארץ ישראל:

Verse 8

<b>אי מזה באת ואנה תלכי.</b> כלומר הביטי וראי מאיזה מקום נסעת כי היית במקום קדוש ובבית צדיקים והנך הולכת בח "ל אל מקום טמא ואנשי רשע:
<b>אנכי בורחת.</b> איני הולכת אל מקום מכוון מאתי אלא יצאתי כדי לברוח:

Verse 9

<b>והתעני.</b> להורות לעתיד על דרך ירה ויור כי כן יסד המלך:

Verse 10



Verse 11



Verse 12

<b>פרא אדם.</b> פרא הוא חמור הבר אמר שיהיה חמור במזגו מצד האם המצרית כאמרו על המצרים אשר בשר חמורים בשרם ושיהיה חמור הבר בהיותו שוכן במדבר כאמרו ויגדל וישב במדבר ושיהיה אדם מצד אביו כאמרם ז"ל שעשה ישמעאל תשובה:

Verse 13

<b>ותקרא שם ה'.</b> הנה קריאת שם ה' היא התפלה אשר בה שבחו של הקב"ה במחשבת המתפלל או בדבריו כאמרם ז"ל לעולם יסדר אדם שבחו של מקום ואחר כך יתפלל כי בזה יכוין המתפלל לאל ית' כענין שויתי ה' לנגדי תמיד וכן קראתי שמך ה' וכן ושמואל בקוראי שמו וכן כי שם ה' אקרא. אמר א"כ שכאשר התפללה סדרה שבח האל ית' שדבר אליה באמרה אתה אל ראי. אתה אל של ראייה בכל מקום לא בביתו של אברהם בלבד כאמרם ז"ל כל השערים ננעלו חוץ משערי אונאה:

Verse 14



Verse 15

<b>שם בנו אשר ילדה הגר ישמעאל.</b> כי מצד שניהם היה ראוי לזה השם מצד אברהם שהתפלל עליו אחר כך ונאמר לו ולישמעאל שמעתיך ומצד הגר בדבר המלאך:

Chapter 17



Verse 1

<b>וירא ה'.</b> המראה בכל מקום היא מדרגה למטה מן הנבואה ועל זה אמר ושמי ה' לא נודעתי להם:
<b>אני אל שדי.</b> אני הוא שיש די במציאותי לפעולה המיוחדת לי והיא הבריאה שלא יפול בה נושא מתפעל ולכן לא יצטרך הבורא בפעלו שיהיה זולתו שום נמצא במציאות והפך זה יקרה לכל נמצא זולת הבורא כי אמנם לא יפעל שום פועל זולתו אם לא נמצא איזה נושא מתפעל ממנו וכן לא יתפעל שום מתפעל אם לא ימצא איזה פועל שיפעול בו. ומזה יתחייב במופת ראייה מציאות הבורא ויחודו ושלמו' פעלו על כל פועל זולתו אצל כל מתבונן וכל זה הורה האל ית' לאבות. אמנם מופת סבה על הבריאה היוצא מן השם המיוחד לא הודיע עד משה רבינו באמרו וארא וכו' ושמי ה' לא נודעתי להם:
<b>התהלך.</b> בכל אשר תפנה שם:
<b>לפני.</b> כמסתכל בי לדעת דרכי כפי האפשר אצלך כענין שויתי ה' לנגדי תמיד:
<b>והיה תמים.</b> וקנה השלימות האפשר למין האנושי השכל וידוע אותי בידיעת דרכי ובהדמותך אלי כפי האפשר אצלך כי אמנם פעולת כל נמצא תורה על צורתו כאמרו הודיעני נא את דרכיך ואדעך וזה הוא השלמות האחרון למין האנושי והמכוון מאת האל ית' בבריאה כאמרו נעשה אדם בצלמנו כדמותנו:

Verse 2

<b>ואתנה בריתי ביני ובינך.</b> ובאופן זה אקיים בריתי אתך להיות לך לאלהים ולזרעך אחריך כי תלמדם:

Verse 3

<b>ויפל אברהם על פניו.</b> לקבל עליו ולהודות לאל ית' על הברית שאמר:

Verse 4

<b>אני הנה בריתי אתך.</b> אני הנני עושה עתה מה שאמרתי להקים הברית:

Verse 5

<b>והיה שמך אברהם.</b> מעכשיו:
<b>כי אב המון גוים נתתיך.</b> כי ענין זה השם מתחיל היום שכבר נתתיך לאב המון גוים ולפיכך לא יקרא עוד שמך אברם כלל לעולם ולא כן היה בשם ישראל כי אמנם עקר ענין שם ישראל היה לעתיד לבא כמו שיתבאר במקומו:

Verse 6



Verse 7

<b>להיות לך לאלהים ולזרעך אחריך.</b> ליחד שמי עליכם בלתי אמצעי כמו שהוא מתיחד על כל הנצחיים כאמרו כי כל אשר יעשה האלהים הוא יהיה לעולם כי אמנם הנפסדים באשר הם נפסדים אינם פעולתם בלתי אמצעי אמר א"כ שבהקמת הברית ושמירתו יהיו הוא וזרעו נצחיי' באיש לפניו:

Verse 8

<b>לאחוזת עולם.</b> והייתי לכם לאלהים שתוכלו לעשות רצוני בה כענין ויתן להם ארצות גוים בעבור ישמרו חקיו ובזה אהיה לכם לאלהים שתהיו נצחיים באיש:

Verse 9

<b>אתה את בריתי תשמור.</b> וכמו שאני הנה בריתי אתך. אתה שמור בריתי שאל"כ לא יקום הברית:

Verse 10



Verse 11

<b>לאות ברית.</b> זכרון תמידי ללכת בדרכיו בהיותו כחותם האדון בעבדו:

Verse 12



Verse 13

<b>בבשרכם.</b> בשר הוא כנוי לאבר התולדה בלשון הקודש כמו גדלי בשר (יחזקאל ט"ז) זב מבשרו או החתים בשרו מזובו וזולתם. וזה כי בהיות אות הברית בזה האבר המסבב נצחיות במין יורה על הנצחיות המכוון בברית ובהיותו אבר התולדה יורה האות אשר בו על המשך הברית על הבנים:

Verse 14



Verse 15



Verse 16

<b>וברכתיה.</b> בהריון ובלידה ובגדול הבן שלא בצער הפך קללת חוה באמרו בעצב תלדו בנים. ואמר ששרה תהר תוליד ותגדל את בנה שלא בצער. כאמרם אשר פדה את אברהם שפדאו מצער גדול בנים:

Verse 17

<b>הלבן מאה שנה יולד.</b> אע"פ שאפשר שתתעבר האשה אחרי ימי בחרות. זה יקרה לה במשכב אדם בחור אבל לא במשכב אדם זקן:
<b>הבת תשעים [שנה] תלד.</b> במשכב שום אדם אפילו בחור:

Verse 18



Verse 19



Verse 20



Verse 21



Verse 22

<b>ויעל אלהים מעל אברהם.</b> וההפך ויצא קין מלפני ה':

Verse 23

<b>בעצם היום הזה.</b> שלא אחר:

Chapter 18



Verse 1

<b>וירא אליו ה' באלוני ממרא.</b> כי שם נמול אברהם אז וכל ביתו נמולו אתו שם הופיע האל יתברך שכינתו לעמו בברית כמשפט לכל כורתי ברית כענין אתם נצבים וכו' לעברך בברית וכענין ויכרות לפני ה' ויעמוד כל העם בברית. ונראה לאברהם שהיה מוכן מכלם לאותה המראה וכן ענין ויפגשהו ה' שלא נראה שם לדבר עם משה אבל הופיע שכינתו לקבל ברית בנו כאמרו ביני וביניכם לדורותיכ' ואולי בשביל זה נהגו להכין כסא בעת המילה ובמקומה:

Verse 2

<b>וישא עיניו.</b> התכוון להסתכל:
<b>נצבים עליו.</b> פונים אליו כממתינים לדבר עמו בהיותו פנוי מן המראה הנכבדת כי הממתינים אצל אדם לדבר עמו יקראו נצבים עליו כמו להתאפק לכל הנצבים עליו וכמו וכל העם נצב עליך:
<b>וירץ לקראתם.</b> בטרם יקרבו לדבר עמו:
<b>מפתח האהל.</b> שהתחיל מן הפתח לרוץ לכבודם כי הזריזות לדבר יורה על חשיבותו בעיני המזדרז אליו כענין וימהר משה ויקוד ארצה וישתחו:
<b>וישתחו ארצה.</b> כי הי' תארם נורא כאמרו ומראהו כמראה מלאך אלהים נורא מאד וחשב אותם לשלוחי איזה מלך:

Verse 3

<b>אל נא תעבור.</b> אתה הראש בשליחות אל נא תמהר לעבור כמנהג כל שליח הממהר להשיב שולחו דבר:

Verse 4



Verse 5

<b>כן תעשה.</b> ולא תאחר אותנו יותר מזה ולכך רץ ואמר מהרי:

Verse 6



Verse 7



Verse 8



Verse 9

<b>איה שרה.</b> כי כונת השליחות הית' לבשר את שרה שתשמח ותודה כדי שיהי' העבור יותר שלם כי אברהם כבר נתבשר מאת האל יתעלה ושאלו על שרה ע"י אברהם כדבריהם ז"ל:

Verse 10

<b>שוב אשוב אליך.</b> למועד המילה כפעם בפעם:
<b>והוא אחריו.</b> הפתח שהיתה שם שרה השומעת היה אחרי המלאך המדבר לפיכך לא דבר עמה לנוכח כמו שעשה אלישע:

Verse 11



Verse 12

<b>ותצחק שרה.</b> שחשבה שהיה דבר המלאך ברכת נביא בלבד כענין אלישע לא נבואה ושליחות האל ית'. וחשבה שלא יושג זה בזקנים בברכת שום נביא כי אמנם להשיב הבחרו' אחר הזקנה הרי הוא כתחיית המתים שלא תהיה זולתי במצות האל פרטית או בתפלה משגת חן מאתו:

Verse 13



Verse 14

<b>היפלא מה' דבר.</b> שהמלאך לא אמר זה על צד ברכה אבל דבר כמבשר בשמו:

Verse 15

<b>כי יראה.</b> לומר חטאתי אבל הרהרה תשובה בלבה:
<b>ויאמר לא.</b> שידע כי לא איש אל ויכזב ולא האמין לה כלל:

Verse 16

<b>ויפנו משם האנשים.</b> פנו מבית החסד:
<b>וישקיפו.</b> השקפה לרעה:
<b>על פני סדום.</b> שהיה הפך ביתו של אברהם כמו שהעיד הנביא באמרו הלא זה עון סדום אחותך גאון ושבעת לחם ושלות השקט היה לה ולבנותיה ויד עני ואביון לא החזיקה:

Verse 17

<b>ואברהם הולך ... וה' אמר.</b> הוא היה מתעסק במצות גמילות חסדים ללות את האורחים וה' אמר שיגלה לו למען אשר יצוה את בניו כאמרם ז"ל שכר מצוה מצוה:
<b>המכסה אני.</b> ראוי שלא לכסות מאברהם מדת טובי ולהודיעו שאם היה בין הרשעים איזה מנין צדיקים שבו תקות תשובה לרשעים הייתי מטה כלפי חסד להאריך אפילו לרשעים אולי ישובו כי לא יחפוץ במות המת ושמבלי אין תקות תשובה יעשה בם משפט:

Verse 18

<b>ואברהם היו יהיה.</b> ובהיותו לנס עמים רבים תהיה תוכחתו רבת התועלת:

Verse 19

<b>כי ידעתיו.</b> מוכיח במישור:
<b>למען אשר יצוה את בניו.</b> וכל זה אמר האל ית' לעשות למען אשר יצוה אברהם לבניו בראותו גודל חסדיו גם לרשעים ומשפטיו נגד הבלתי שבים ישמרו לעשות צדקה ומשפט:
<b>למען הביא ה' על אברהם את אשר דבר עליו.</b> והתכלית האחרון המכוון בזה מאת האל ית' היה להביא על אברהם את אשר דבר כאמרו להיות לך לאלהים ולזרעך אחריך:

Verse 20

<b>ויאמר ה'.</b> אז התחילה הנבואה שהיא מדרגה למעלה מן המראה שהיתה באמרו וירא אליו:

Verse 21

<b>ארדה נא.</b> ארד לסוף תכלית רשעם שהוא מוכן לצאת מרעה אל רעה כענין הבה נרדה ונבלה שם שפתם כמו שהתבאר למעלה:
<b>ואראה הכצעקתה.</b> אראה זה בפעל בהתגלו' לבם שיתקוממו על לוט המתנדב וידעו כל באי העולם כי לא אל חנם היה עונש הגדול:
<b>עשו כלה.</b> עשו כלם שאין ביניהם מוחה כמו כלה גרש יגרש שענינו כלכם וגם זה נודע בשליחות המלאכי' שנאמר בו כל העם מקצה ואין מכלים:

Verse 22

<b>ויפנו משם האנשים ואברהם עודנו עומד.</b> אף על פי שהמלאכים אשר שלח להשחית כבר הגיעו לסדום, מכל מקום אברהם עודנו עומד לבקש רחמים וללמד זכות, כאמרם זכרונם לברכה: אפילו חרב חדה מונחת על צוארו של אדם אל ימנע עצמו מן הרחמים (ברכות י'.). וכן בחייבי מיתות אמרו: מחזירים אותו אפילו ארבע וחמש פעמים ובלבד שיש ממש בדבריו (סנהדרין מ"ד:).

Verse 23

<b>האף תספה צדיק עם רשע.</b> שהרי אמרת זעקת סדום ועמורה כי רבה כשופט את כל המקום על פי הרוב לא כשופט אנשי העיר החוטאים בלבד:

Verse 24

<b>האף תספה ולא תשא למקום.</b> אף על פי שתספה ולא תשא לרשעים בשביל הצדיקים חלילה לך להמית צדיק:

Verse 25

<b>והיה כצדיק כרשע.</b> מעותד למקרה אם יקרה שימצא איזה צדיק בתוך הרשעים:
<b>השופט כל הארץ.</b> כי בהיותך שופט כל הארץ אם תדין את כלה אחרי הרוב תשחית אותה לעולם בלי ספק כי רוב בני אדם רשעים:

Verse 26

<b>אם אמצא בסדום.</b> עתה כשאנסה אותם במלאכי' ששלחתי אם אמצא בסדום נ' צדיקים שימחו ברשעים בסדום שהיא ראש לשאר הערים כאמרו סדום ובנותיה ובה יקבצו נדיבי העם מכל שאר הכרכים אשר בככר:
<b>ונשאתי לכל המקום.</b> לא לצדיקים בלבד:

Verse 27

<b>הנה נא הואלתי 'לדבר.</b> לשאול הספק שהיה אצלי בענין המשפט האלהי:
<b>ואנכי עפר ואפר.</b> ולא ירדתי עדיין לסוף כוונת דברי תשובתך:

Verse 28

<b>התשחית בחמשה את כל העיר.</b> הודיעני אם הוא מספר קצוב אצלך שפחות מעשרה לכל כרך לא תהיה עדה מצלת ולפי זה תשחית את העיר החמשית היותר חייבת מבלי אין עדה מצלת בשבילה:
<b>ויאמר לא אשחית.</b> את החמשית:

Verse 29



Verse 30

<b>לא אעשה.</b> לא אעשה רעה כלל לג' הערים הפחות חייבות:

Verse 31

<b>לא אשחית בעבור כ' ... בעבור י'.</b> כי בהשחית ג' מהם לא תמלטנה מכל וכל השתים הנשארות שלא תהיינה נזוקות בצד מה בחרבן השכנות כאמר' נתקללה בבל נתקללו שכניה:

Verse 32



Verse 33

<b>וילך ה'.</b> המתין שם אברהם ולא הספיק כונתו לנבואה עד שנסתלקה שכינה על הפך ויצא קין מלפני ה':
<b>ואברהם שב.</b> שב מן המקום שלוה שם המלאכים ששם נתיחד עמו הדבור:
<b>למקומו.</b> אל ביתו:

Chapter 19



Verse 1

<b>ויבאו שני המלאכים סדומה בערב.</b> אעפ"י שהגיעו שם בלי איחור כאמרם גבריאל בשתים מיכאל באחת וכן הורה למעלה באמרו וילכו סדומה מכל מקו' לא נכנסו בסדום עד הערב שכבר נסתתמו טענות אברהם המליץ ונגמר הדין:
<b>ויקם לקראתם.</b> פן ילינו ברחוב כמו שהיה אז המנהג בשאר הערים כשאין מכניס אורחים ויזיקו להם רשעי העיר:
<b>וישתחו אפים ארצה.</b> כי היה תארם נורא בלי ספק:

Verse 2



Verse 3

<b>משתה.</b> קביעות סעודה על היין בהיות היין אהוב אצלו כמו שהוכיח סופו על תחלתו אבל אברהם לא עשה משתה זולתי ביום הגמל את יצחק לגדולי הדור שהיו מורגלים בכך בעת שמחתם כאמרם ז"ל קמי דשתי חמרא חמרא:

Verse 4



Verse 5



Verse 6



Verse 7



Verse 8

<b>אוציאה נא אתהן אליכם.</b> חשב שיקומו לוקחי בנותיו וקאם שאון ביניהם:

Verse 9

<b>גש הלאה.</b> מעל הפתח ונשבור הדלת:
<b>האחד בא לגור.</b> היש גם אחד שיעשה כך:

Verse 10

<b>ואת הדלת סגרו.</b> כדי שילאו למצא הפתח ויפרסמו גודל רשעם:

Verse 11

<b>וילאו למצא הפתח.</b> אעפ"י שהיו מוכי' בסנורי' טרחו למצוא הפתח כדי לשבור הדלת כאמר' ז"ל רשעים אפילו עומדים בפתחו של גיהנם אינם חוזרים בתשובה:

Verse 12



Verse 13



Verse 14

<b>ויצא לוט.</b> אחר שנלאו והלכו להם:

Verse 15

<b>ויאיצו.</b> כדי שתהא פורענותם בזריחת השמש אלהיהם הגדול כאמרם ז"ל בשעה שהחמה זורחת וכל מלכי מזרח ומערב מניחין כתריהן על ראשיהם ומשתחוים לחמה מיד כועס:

Verse 16

<b>בחמלת ה' עליו.</b> אף על פי שבזכות אברהם היה נמלט כאמרו ויזכור אלהים את אברהם וישלח את לוט מתוך ההפכה הנה כיון שהיה מאחר ומתעכב אחר אזהרת המלאכים היה ראוי להיות נספה אבל היתה החמלה עליו כי לא במרד ולא במעל היה עכובו אלא מצד עצלה ונפש נבהלה:

Verse 17

<b>אל תביט אחריך.</b> כי הרעה תתפשט עדיך כמהלכת אחריך ולא תזיקך אבל אם תתעכב להביט תדבק בך כמו שקרה לאשתו כאמרו ותהי נציב מלח:

Verse 18



Verse 19



Verse 20



Verse 21



Verse 22



Verse 23



Verse 24

<b>מאת ה' מן השמים.</b> לא שהעלה נשיאים מקצה הארץ באופן שיתהלכו באויר כמו שיקרה בברקים ואבני אש בטבע:

Verse 25

<b>ויהפוך.</b> שנהפך הארץ ההיא ויושביה לטבע גפרית ואש כמו הפך את מימיהם לדם ובהם נהפך לטבע מלח אותו הטל שעלה קודם הזריחה כאמרו גפרית ומלח שרפה כל ארצה כמשפט כל לחות תפל מעורב עם חלקים שרופים:

Verse 26



Verse 27

<b>אל המקום אשר עמד שם את פני ה'.</b> אל המקום שלוה שם המלאכים כי שם היתה עליו יד ה' וזה כי חשב לבקש עליהם רחמים אחרי שלא מצא להם זכות בדין:

Verse 28

<b>וישקף.</b> השקפת איבה על רב רשעם:
<b>וירא והנה עלה קיטור הארץ.</b> ובכן ראה שאין עוד להתפלל עליהם:

Verse 29

<b>מתוך ההפכה בהפוך את הערים.</b> בהיות שנמלט בזכות אברהם מתוך ההפכה בעוד שהיה האל ית' הופך את הערים קודם שיצא לוט מכל הככר ולזה לא היה זוכה בשום פנים אחרי שלא נמלט קודם התחלת הפורענות בעצלותו כאמרו ויתמהמה לפיכך ירא לשבת בצוער כי חשב שההפכה תמתין גם לצוער עד שימלט הוא ממנה בזכות אברהם ושאחרי צאתו משם תתפשט ההפכה גם בצוער:

Verse 30

<b>וישב בהר.</b> כי חשב שההפכה תתפשט בכל הככר עד ההר כמו שהורה המלאך באמרו ההרה המלט:

Verse 31

<b>אבינו זקן.</b> ולא יתאמץ. להרחיק נדוד אל ארץ אחרת:
<b>ואיש אין בארץ לבא עלינו.</b> אין איש בזה הגליל ראוי לבא עלינו כדרך כל הארץ שהמנהג הוא שלא תנשא האשה אלא להגון לה:

Verse 32



Verse 33



Verse 34



Verse 35



Verse 36



Verse 37

<b>ותקרא שמו מואב. ותקרא שמו בן עמי.</b> להורות שלא נתעברו מאדם בלתי הגון:
<b>הוא אבי מואב הוא אבי בני עמון.</b> שירשו ארץ כי מפני שהיתה כוונת הנשים רצויה היה זרעם לשני גוים יורשי אברהם בקצת כאמרם בכל דרכיך דעהו אפילו לדבר עבירה:

Chapter 20



Verse 1

<b>וישב בין קדש ובין שור.</b> בין ב' עירות גדולות כדי לקרא שם בשם ה' אל עולם כמו שעשה אחר כך להגביר ברית לרבים:

Verse 2



Verse 3

<b>ויבא אלהים אל אבימלך.</b> כענין שנאמר בלבן ובבלעם ולא נזכר בהם אז וירא אליו ולא מראות אלהים ולא דבור כמו שנזכר באבות ובשאר הנביאים כאמרו במראה אליו אתודע בחלום אדבר בו כי אמנם לא נראה האל ית' כלל אז אבל בא אליהם קול אומר בלבד:
<b>הנך מת.</b> הנך הולך וכלה בחולי שהתחיל בך כי עצור עצר ה':

Verse 4

<b>הגוי גם צדיק תהרוג.</b> האמנם ראוי שתשחית הגוי בהריגת מלכו ושתהרוג המלך שהוא צדיק בזה שלא חטא:

Verse 5



Verse 6



Verse 7

<b>ועתה השב את אשת האיש.</b> בטרם שתכלה בחולי:
<b>וחיה.</b> תרפא כמו עד חיותם:
<b>אתה וכל אשר לך.</b> הולדות במעי אשתך ואמהותך:

Verse 8



Verse 9

<b>מעשים אשר לא יעשו.</b> לגרום היזק לאיש לא ידעתו קודם לכן ואין לך איבה עמו וכל זה בלתי תועלתך ואין דרך לעשות כן:

Verse 10



Verse 11

<b>רק אין יראת אלהים במקום הזה.</b> אין מורא מלכות כי אמנם סרני פלשתים לא היו מלכים גמורים נוראים בעם כמו שהורה גלית באמרו הלא אנכי הפלשתי ואתם עבדים לשאול:

Verse 12

<b>וגם אמנה.</b> וגם אתה המלך הצדיק בהם חטאת בזה שלקחת האשה בשביל שאמרתי שהיא אחותי שהיה לך לשאול אם היא גם כן אשתי כמו שהיא באמת אחותי ואשתי:

Verse 13

<b>התעו אותי אלהים.</b> בסבת עבודת גלולים שמאסתי הוצרכתי לצאת מבית אבי אל אשר לא אדע לא למקום מכוון מאתי ובזה יקרא תועה:

Verse 14



Verse 15



Verse 16

<b>הנה נתתי אלף כסף לאחיך.</b> למוהר כמנהג לוקח בת איש או אחותו לאשה:
<b>הנה הוא לך כסות עינים.</b> מלבוש של כמה גונים שהיו לובשות הנשים לכבוד כי אמנם המוהר שנתתי מורה על כבודך שלא לקחתיך לזונה ולא לפלגש אבל לקחתיך לאשה ולא עזבתיך כל כך מהרה לולי ה' שהיה לך והוצרכתי להחזירך:
<b>לכל אשר אתך.</b> לעיני כל אשר אתך ובני ביתך:
<b>ואת כל ונוכחת.</b> ובעיני כל שומע ובעיני כל נוכחת שתבקש אולי לגנותך כמנהג הנשים המוכיחות ומגנות זו את זו במילי דערוה:

Verse 17



Verse 18

<b>כי עצר עצר ה' בעד כל רחם.</b> להמית התולדות אם לא היה אבימלך שב בתשוב' כמו שהתרה בו באמרו דע כי מות תמות אתה וכל אשר לך:

Chapter 21



Verse 1

<b>וה' פקד.</b> אברהם התפלל בעד אבימלך וה' פקד את שרה כאמרו וה' השיב את שבות איוב בהתפללו בעד רעהו:
<b>כאשר אמר.</b> באמרו וברכתי אותה וזה היה שהסיר ממנה קללת חוה בעיבור ובלידה ובגידול כאמרו הרבה ארבה עצבונך והרונך:
<b>ויעש ה' לשרה כאשר דבר.</b> כאמרו וגם נתתי ממנה לך בן שלא כמנהג המולידי' בעת זקנה שיולידו על הרוב נקבה:

Verse 2



Verse 3



Verse 4



Verse 5

<b>ואברהם בן מאת שנה.</b> ועם כל זה מל את בנו ולא חס על היותו בן זקונים:

Verse 6

<b>צחוק עשה לי אלהים.</b> אע"פ שיש צער מילה לתינוק האל ית' נתן שמחה בלבי לפיכך כל השומע יצחק לי וישמח בעדי ולא ידאג בשביל צער המילה:

Verse 7



Verse 8



Verse 9

<b>את בן הגר המצרית.</b> חשבה שהתעורר לזה הלעג מפני ששמע כך מאמו כאמרם ז"ל שותא דינוקא בשוקא או דאבוהי או דאימיה:
<b>מצחק.</b> מלעיג על המשתה שנעשה בבית אברהם באמרו שנתעברה מאבימלך והטעם שלא קרה זה בעת לידת יצחק כי ישמעאל שמע כזאת אחר כך מליצני הדור ואם באולי בעת הלידה היה מצחק לא הרגישה בו שרה שהיתה אז טרודה:

Verse 10

<b>גרש את האמה הזאת ואת בנה.</b> כי בעצתה עשה הבן שהוציא דבה למען יירש בנה את הכל לפיכך גרש מפני שאינו דין שיירש אפי' בקצת':
<b>כי לא יירש בן האמה.</b> שאינו מיוחס אחריך שהולד הולך אחר הפגום:

Verse 11



Verse 12

<b>אל ירע בעיניך כו' כל אשר תאמר אליך שרה.</b> אל ירע בעיניך מה שתאמר בדבר הנער והאמה לגרשם עם סימני עבדות כאמרו שם על שכמה וכו':
<b>שמע בקולה.</b> כי בדין אמרה לעשות כך:
<b>כי ביצחק יקרא לך זרע.</b> וישמעאל ובניו יהיו עבדים לו כי ביצחק יקרא לך זרע ולא בו:

Verse 13

<b>וגם את בן האמה.</b> וגם אין ראוי שתדאג על שתגרש את הבן כי תגרש את בן האמה ולא בנך מכל מקום לגוי אשימנו כי זרעך הוא. לא שיהיה הוא ראוי לכך:

Verse 14

<b>שם על שכמה.</b> את החמת לאות שפחות על דרך והתעני תחת ידיה אבל לא חדל הצדיק מתת להם די מחסורם כמו שאמרו ז"ל ויהי אלהים את הנער לרבות חמריו גמליו ופועליו ולכן לא חסרו דבר זולתי המים בתעות' במדב' ובהמצא המים ישב שם במדבר כטבעו כי הי' פרא אדם:
<b>ואת הילד.</b> נתן לה גם את הילד:
<b>וישלחהו.</b> לוה אותה ברוב חסדו כמו ואברהם הולך עמם לשלחם:

Verse 15



Verse 16



Verse 17



Verse 18



Verse 19

<b>ויפקח אלהים את עיניה.</b> נתן בה דעת להכיר מקום מים שהיה שם כי לא היתה סומא קודם לכן:

Verse 20



Verse 21



Verse 22

<b>אלהים עמך.</b> לפיכך אני ירא ממך לא מגבורתך ועשרך לכן אני מבקש שתשבע לי:

Verse 23

<b>כחסד אשר עשיתי עמך תעשה עמדי.</b> עשה עמדי חסד להשבע בעד בניך:

Verse 24

<b>אנכי אשבע.</b> אנכי אעשה החסד להשבע אבל אתה לא עשית עמדי חסד כדבריך שעבדיך גזלוני:

Verse 25

<b>אשר גזלו עבדי אבימלך.</b> הוכיחו באשר הוא מושל על הגזל הנעשה בארצו ואין מכלים והוכיחו גם כן על הרשעים שהיו בביתו שלא כדרך הצדיקים כאמרם לא ישב בקרב ביתי עושה רמיה:

Verse 26

<b>לא ידעתי מי עשה.</b> גם עכשיו שהודעתני כי נעשה הגזל על ידי עבדי לא ידעתי לשער מי מהם עשה זה כי אין שום אחד מהם חשוד אצלי שאם היה חשוד לא היה יושב בביתי:
<b>וגם אתה לא הגדת לי וגם אנכי לא שמעתי.</b> על מה שהוכחתני שבהיותי מלך עלי היה לאשר חמוץ הנה המלך לא יעשה זה כי אם על אחד משני פנים אם לקול צעקת הנגזל ואם לקול המון מפרסם איזה גזל שנעשה והנה אתה לא הגדת לי וגם אנכי לא שמעתי קול המון בזה:

Verse 27



Verse 28



Verse 29



Verse 30

<b>כי את שבע כבשות תקח מידי.</b> על דרך שלף איש נעלו ונתן לרעהו וזאת התעודה כי היה זה עדות הסכמת הבעלים והודאתם בדבר:
<b>בעבור תהיה לי.</b> הברית <b>לעדה.</b> על הודאתך כי חפרתי את הבאר הזאת:

Verse 31



Verse 32

<b>וישובו אל ארץ פלשתים.</b> שבו מבאר שבע שלא היה בארץ פלשתים שהלכו שם לדבר עם אברהם שהלך שם לראות מקנהו ושם נתן צאן ובקר וכבשות לכרות הברית:

Verse 33

<b>ויקרא שם בשם ה' אל עולם.</b> וקרא והודיע לרבים שהאל יתעלה הוא אלהי הזמן וממציאו נגד דעת אפיקורסים חדשים גם ישנים:

Chapter 22



Verse 1

<b>נסה את אברהם.</b> כיון שיהיה בפעל אוהב וירא כמו שהיה בכח ובזה ידמה יותר לבוראו שהוא טוב לעולם בפועל כי אמנם הכונה במציא' האדם היתה שידמה לבוראו כפי האפשר כאשר העיד באמרו נעשה אדם בצלמנו כדמותנו:

Verse 2



Verse 3

<b>וילך אל המקום.</b> אל ארץ המוריה:

Verse 4

<b>וירא את המקום.</b> מקום הזבח בהר המוריה:
<b>מרחוק.</b> ושלטה בו עינו לראות מקום מרחוק ברצון האל ית' כענין ויראהו ה' את כל הארץ והבין שבאותו המקום יהיה מקום הזבח:

Verse 5

<b>שבו לכם פה.</b> כדי שלא ימחו בו ושלא יטרידוהו בעשותו הזבח:

Verse 6



Verse 7



Verse 8



Verse 9



Verse 10



Verse 11



Verse 12

<b>עתה ידעתי.</b> ידעתי אני המלאך שבדין יגדילך האל על מלאכיו כאמר' ז"ל גדולים צדיקים יותר ממלאכי השרת:
<b>ממני.</b> שאתה ירא אלהים יותר ממני שאני מלאך וראוי למעלה יותר ממני כאמרם ז"ל גדולים צדיקים וכו'. שאתה בפעל ירא אלהים כמו שהיה האל יודע קודם לכן שהיית ירא אלהים בכח ותפול ידיעתו הפועלת על הנמצא בפעל:

Verse 13

<b>והנה איל אחר נאחז בסבך.</b> ובזה הבין שנזדמן לו האיל ברצון האל ושלא היה בו שום חשש של גזל כיון שראה שלא היה שם איל קודם לכן ואחר זה תכף ראה זה האיל נאחז בסבך:
<b>תחת בנו.</b> תמורת מה שהיה בלבו לזבוח את בנו על דרך ודובר אמת בלבבו:

Verse 14

<b>אשר יאמר היום.</b> המקום שהיו ישראל אומרים ביום נתינת התורה שבהר ה' יראה כאשר יגלה אותו האל יתעלה באמרו והיה המקום אשר יבחר וזה היה בימי דוד אותו המקום קרא אותו אברהם ה' יראה:

Verse 15



Verse 16

<b>נאם ה' כי יען אשר עשית.</b> אומר אני ה' כי יען אשר עשית זה:

Verse 17

<b>כי ברך אברכך.</b> בי נשבעתי שאברך אותך:

Verse 18

<b>והתברכו בזרעך כל גויי הארץ.</b> כשיקראו כולם בשם ה' לעבדו שכם אחד כלם יתברכו בזרעך וישתדלו להדמות להם:
<b>עקב אשר שמעת בקולי.</b> ששכר מצוה מצוה שתזכה בזה שיהיה נביאי בניך לנס עמים מורים לגוים עבודת האל ית' ולך תהיה צדקה:

Verse 19



Verse 20

<b>הנה ילדה מלכה.</b> הנה כבר ידעת שמלכה ילדה בנים:
<b>גם היא.</b> מלבד הפילגש:

Verse 21



Verse 22



Verse 23

<b>ובתואל ילד את רבקה.</b> והגיד המגיד שבתואל שהיה מבני הגבירה ילד את רבקה והיתה הבשורה שימצא בבית אביו אשה לבנו ולא יצטרך לידבק בכנען:

Verse 24

<b>ופילגשו ותלד גם היא.</b> והגיד המגיד שגם פילגשו ילדה את מעכה שהיתה כמו כן ראויה לבנו אם לא יבחר ברבקה ולא יצטרך לזרע כנען:

Chapter 23



Verse 1



Verse 2

<b>ותמת שרה.</b> אחר שנולדה רבקה הראויה למלאת מקום שרה ושנודע זה לאברהם מתה שרה כאמרם ז"ל שאין צדיק נפטר מן העולם אלא אם כן נולד צדיק כמותו שנאמר וזרח השמש ובא השמש:
<b>לספוד לשרה.</b> בשביל שרה ולכבודה. כאמרם ז"ל (סנהדרין פ' כ"ג) הספידא יקרא דשכבי:

Verse 3

<b>מעל פני מתו וידבר אל בני חת.</b> שלא חל עליו אבלות עדיין והיה יכול לצאת ולדבר אל בני חת:

Verse 4

<b>גר ותושב.</b> ובשביל היותי גר אין לי פה קבר כאמרו ומי לך פה כי חצבת לך פה קבר והטעם שאני מבקש לקנותו הוא מפני שאני תושב עמכם שבאתי להשתקע לא לגור בלבד:
<b>תנו לי אחזת קבר.</b> הסכימו שתהיה לי אחזת קבר כאמרו לאברהם לאחזת קבר מאת בני חת:

Verse 5



Verse 6

<b>במבחר קברינו קבור.</b> ואל תשהה מתך עד שתקנה כאמרם ז"ל כל המתים כלם כל המדחה מטתם הרי זה משובח:

Verse 7

<b>וישתחו לעם הארץ לבני חת.</b> השתחוה לאותם ראשי העם הנועדים מפני שהם היו במקום כל הצבור:

Verse 8

<b>אם יש את נפשכם לקבור.</b> אם רצונכם לקבור את המת מהרה כמו שהראית' באמרכ' במבחר קברינו קבור כדי שלא אשהא:
<b>שמעוני.</b> להסכים שתהיה לי אחזת קבר:
<b>ופגעו לי בעפרון.</b> שימכור אף על פי שאינו נאות לאיש נכבד למכור מאחזתו כמו שהעיד נבות כאמרו חלילה לי מתתי את נחלת אבותי לך:

Verse 9

<b>מערת המכפלה.</b> מקום ששמו מכפלה כאמרו ויקם שדה עפרון אשר במכפלה.
<b>אשר בקצה שדהו.</b> ולא בשביל זה ישחית נחלתו:
<b>בכסף מלא.</b> שאין חפצו שיגרע מערכו לכבודכם:
<b>בתוככם.</b> במעמד כלכם שאיני מבקש שום זמן לפרוע אליו המעות וכן עשה כאמרו וישקול אברהם לעפרון את הכסף כו' לעיני בני חת:
<b>לאחזת קבר.</b> שאף על פי שימכור אולי יערער שלא אקבור אצל גבולו לכן אני שואל שימכרנה לאחזת קבר:

Verse 10



Verse 11

<b>לא אדוני.</b> אין צריך שיפגעו בי ראשי העם הנועדים:
<b>שמעני.</b> אתה בלתי שום אמצעי:
<b>השדה נתתי לך.</b> במחשבתי מאז שדברת:
<b>והמערה אשר בו.</b> שאין ראוי שתעבור בשדה אחרים כשתרצה לקבור:
<b>לעיני בני עמי נתתיה לך קבור מתך.</b> לעיניהם אני אומר שאני נותן לך ע"מ שתוכל לקבור שם מתך כמו ששאלת באמרך לאחזת קבר:

Verse 12

<b>וישתחו אברהם לפני עם הארץ.</b> השתחוה לתת להם הודאה כמודה שבשביל כבודם הסכים עפרון לתת את שאלתו כאמרם ז"ל (קדושין פ"ק) הנשמע בדבר אביו למקום לא יאמר מהרוני בשביל עצמי אלא מהרוני בשביל אבא פטרוני בשביל אבא:

Verse 13

<b>אך אם כו' נתתי כסף השדה.</b> אנכי אעשה כדברך לקבור שם המת אך אם נתתי כסף השדה ולא אקבור בו באופן אחר:
<b>אתה לו שמעני.</b> אתה בבקשה שמעני קח ממני ואקברה אחר כך:

Verse 14



Verse 15

<b>מה היא.</b> הלא מצער הוא ומספיק הדבור להקנות לך מעכשיו באופן שתהיה קובר בתוך שלך אף על פי שלא נתת המעות עדיין:

Verse 16

<b>וישמע אברהם לעפרון.</b> הסכים לדעתו בערך השדה:
<b>וישקול.</b> פרע כמו או ככר כסף תשקול:

Verse 17

<b>ויקם השדה לאברהם למקנה.</b> נתקיים בחותמיו של ספר המקנה:

Verse 18



Verse 19



Verse 20

<b>מאת בני חת.</b> שהסכים כל הצבור שתהיה לו לאחזת קבר:

Chapter 24



Verse 1

<b>ואברהם זקן.</b> ויי ברך. באר הסבות שהכריחו את אברהם לשלוח את עבדו אל ארץ אחרת בעד אשה לבנו ושהוצרך להשביעו עליו שהרי לסבת הזקנה דאג שימו' ולא יראה בחופת בנו והסכים שלא לאחר עוד ומבלי אין בארצו אשה הגונה לבנו הוצרך לשלוח אל ארץ אחרת. ומפני עשרו דאג שמא איזה אדם בלתי הגון ירבה שוחד לעבדו כדי שיבחר בבתו ולא ישתדל להשיג אשה הגונה לבנו. ולכן הוצרך להשביע את עבדו על כל אלה:

Verse 2



Verse 3

<b>אלהי השמים ואלהי הארץ.</b> שאם תבגוד יפרע ממך בעולם הזה ובעולם הבא:

Verse 4



Verse 5

<b>אשר יצאת משם.</b> שמאסת את המקום והנה אם אשבע לקחת אשה משם לא תחפוץ היא לבא הנה אשעבד את בנך לשאר כסות ועונה ויתחייב ללכת שם ואם לא ילך יבגוד באשת נעוריו:

Verse 6



Verse 7

<b>אלהי השמים ישלח מלאכו.</b> יהי רצון שישלח מלאכו ממעון קדשו השמים בהיות שהוא לקחני משם ולו נתכנו עלילות לעשות באופן שלא יצטרך בני ללכת שם:
<b>ואשר דבר לי.</b> ועוד כי דבר לי באמרו כי ביצחק יקרא לך זרע:
<b>ואשר נשבע לי.</b> וכיון שנשבע ולא ינחם יסבב בלי ספק שישא בני אשה הוגנת לו להקים זרע מוכן לקיים בו שבועתו:

Verse 8



Verse 9

<b>וישבע לו על הדבר הזה.</b> נשבע עם כל התנאים שאמר לו אברהם:

Verse 10

<b>ויקח העבד כו' וילך.</b> נטל רשות מאדוניו ללכת אחר שהכין את הגמלים וילך מלפני אדוניו:
<b>וכל טוב אדוניו בידו.</b> ונטל עמו כלי כסף וכלי זהב ובגדים ולא הוצרך בזה ליטול רשות כי הכל היה בידו לעשות בו כרצונו:
<b>ויקם וילך.</b> לדרכו:

Verse 11



Verse 12



Verse 13



Verse 14

<b>והיה הנערה אשר אומר אליה.</b> התפלל שיהיה כך לא שסמך על נחש וכן היה ביהונתן בן שאול ומה שאמרו ז"ל כל נחש שאינו כאליעזר עבד אברהם ויהונתן בן שאול אינו נחש. הכונה היא שיאמר המנחש כדבריהם אבל יאמר זה שלא בדרך תפלה אלא דרך נחש שאם יקרה כן יעשה כך וכך:
<b>וגם גמליך אשקה.</b> כי ראוי לשואל שישאל פחות מצרכו שלא להטריח וראוי לנדיב שיוסיף ויעשה לשואל די מחסורו או יותר:
<b>אותה הכחת.</b> יסרת והורית אותה מוסר השכל באופן שתהיה ראויה לעבדך ליצחק:

Verse 15

<b>טרם כלה.</b> עדיין לא כלה על דרך והיה טרם יקראו ואני אענה:
<b>אשר ילדה לבתואל בן מלכה.</b> בן הגברת לא בן ראומה הפלגש:

Verse 16

<b>טובת מראה.</b> יפת הצבע:

Verse 17



Verse 18



Verse 19

<b>ותכל להשקותו ותאמר.</b> המתינה לדבר עד שיכלה לשתות כאמרם ז"ל אין משיחין בסעודה שמא יקדים קנה לושט:

Verse 20

<b>ותמהר.</b> כי המהירות בעבודת המשרת יורה על היות הנעבד נחשב אצלו:
<b>ותרץ עוד אל הבאר.</b> אשר לפני המעיין שממנו ישתו הבהמות:

Verse 21

<b>משתאה.</b> משתומם על רוב הזריזות לעשות חסד:
<b>מחריש.</b> ולא אמר לה אל תטרחי כל כך כמו שהיה ראוי בחק המוסר. לדעת להכיר מתוך אופן חסידותה וזריזותה:
<b>ההצליח ה' דרכו.</b> אם יהיה ע"צ הטוב והחסד הגמור:
<b>אם לא.</b> ושיהיה כל זה לתקות איזה שכר:

Verse 22

<b>כאשר כלו הגמלים לשתות.</b> זה היה זמן מה בהכרח אחר שהשלימה לשאוב וראה שלא היתה מבקשת דבר אבל היו כל מעשיה על צד החסד הגמור:
<b>ושני צמידים על ידיה.</b> ראוים למדת ידיה כמו ועשית על החשן שרשות גבלות. ועשית עליו זר זהב ראוים למדותם:

Verse 23

<b>היש בית אביך מקום.</b> מוכן לכניסת אורחים כמנהגם אז:
<b>ללין.</b> שנלין שם את גמלינו:

Verse 24



Verse 25

<b>גם תבן גם מספוא.</b> לא מקום לגמלים בלבד אבל יש גם תבן ומספוא לפרנסם:
<b>גם מקום ללון.</b> בעדך ובעד אנשיך:

Verse 26



Verse 27



Verse 28



Verse 29

<b>וירץ לבן אל האיש.</b> לראות אורח עשיר שבא לעיר לא להכניסו לביתו:

Verse 30

<b>ויהי כראות את הנזם והצמידים על ידי אחותו.</b> וחשב שאין ראוי להיות כפוי טובה:
<b>וכשמעו את דברי רבקה.</b> ששאל לה היש בית אביך מקום לנו ללין:
<b>ויבא אל האיש.</b> להכניסו בביתו:
<b>והנה עומד על הגמלים.</b> לתור לצרכיהם בלתי מצפה ללון בבית אביה של רבקה עד בא דבר מעמו:

Verse 31

<b>למה תעמוד בחוץ.</b> ששאלת מקום ללין את הגמלים בלבד למה תחפוץ לעמוד בחוץ אתה ואנשיך:
<b>ואנכי פניתי הבית.</b> בעדך ובעד אנשיך:
<b>ומקום לגמלים.</b> ופניתי גם כן מקום בעד הגמלים:

Verse 32



Verse 33



Verse 34



Verse 35

<b>ברך את אדוני מאד.</b> ואין ספק כי רבים בארצנו היו חפצים להשיא את בתם לבנו:

Verse 36

<b>אחרי זקנתה.</b> לפיכך היה חביב משעה שנולד:

Verse 37

<b>וישביעני אדוני.</b> ובהיות שאדוני מאס באנשי ארצו ובחר בכם באתי אליכם לא להעדר נשים בארצנו:

Verse 38



Verse 39



Verse 40



Verse 41



Verse 42



Verse 43



Verse 44

<b>היא האשה אשר הוכיח.</b> כאמרם ז"ל בת קול מכרזת ואומר בת פלוני לפלוני:

Verse 45

<b>אני טרם אכלה לדבר.</b> וזאת הוראה כי נכון הדבר מעם האלהים:

Verse 46



Verse 47



Verse 48



Verse 49

<b>אם ישכם עושים חסד.</b> שכדי להפיק רצון אדוני תבטלו רצונכם ותסכימו לשלוח את בתכם בארץ מרחק ולא תחושו לקנות בה קרובים בארצכם:
<b>ואמת.</b> שתרצו תועלת וכבוד בתכם כראוי לכם וזה בהכניס אותה בבית אברהם:

Verse 50

<b>לא נוכל לדבר אליך רע.</b> לבטל גזרתו:
<b>או טוב.</b> לקיים אותה כאלו היתה צריכה לקיום שלנו:

Verse 51

<b>קח ולך.</b> גם בלתי רשותנו:
<b>כאשר דבר ה'.</b> שגזר בת פלוני לפלוני שהרי נתן אות על רצונו בזה:

Verse 52



Verse 53



Verse 54



Verse 55

<b>ימים או עשור.</b> שתתישב דעתה בהדרגה ללכת אל ארץ אחרת ולא יהיה זה לה פתאום כי השתנות הפתאומי לא יסבלהו הטבע:

Verse 56



Verse 57

<b>ונשאלה את פיה.</b> אם יסבול דעתה ללכת עתה עמך:

Verse 58



Verse 59



Verse 60

<b>את היי.</b> היי נוחה לבעלך בדרכי טובך באופן שאת בלבד ולא אשה אחרת
תהיי <b>לאלפי רבבה ויירש זרעך.</b> כמו שנשבע האל ית' לזרעו של אברהם:

Verse 61

<b>ויקח העבד את רבקה.</b> מיד שלוחי האב שמסרו לשלוחי הבעל ובהיותה אז נשואה לגמרי היתה גברת והיה האיש אז עבד לה:

Verse 62

<b>בא מבא באר לחי ראי.</b> להתפלל במקום שבו נשמעה תפלת שפחתו וקודם שהתפלל כבר נשלם ענינו בחרן וקרבה אשתו לבא על דרך טרם יקראו ואני אענה:
<b>והוא יושב בארץ הנגב.</b> אמנם ויצחק היה יושב בדרומו של באר לחי ראי ולא הלך שם אז לקבוע דירתו:

Verse 63

<b>ויצא יצחק לשוח.</b> נטה מן הדרך על דעת לשפוך שיחו לפני ה' בשדה שלא יפסיקוהו עוברי דרכים אף על פי שכבר התפלל בבאר לחי ראי וקודם שהתפלל נענה על דרך מן היום אשר נתת את לבך להתענות נשמעו דבריך:
<b>והנה גמלים באים.</b> ובצאתו לשוח היה דרכו לקראתם כאמרו ההולך בשדה לקראתנו וזה כי בשובו מבאר לחי ראי לביתו היה דרכו מן הצפון לדרום והבאים מחרן לבית אברהם היה דרכם מן המזרח למערב לפיכך בנטותו מדרכו שהוא מן הצפון אל הדרום והלך לצד מזרח אל דרך הגמלים הבאים מארץ בני קדם חשבה רבקה שהיה הולך לקראתה:

Verse 64

<b>ותפול מעל הגמל.</b> הכניעה ראשה בהיותה על הגמל לכבוד יצחק כמו ויפול מעל המרכבה לקראתו דנעמן:

Verse 65

<b>ותתכס.</b> כי יראה מהביט על דרך ויסתר משה פניו:

Verse 66



Verse 67

<b>וינחם יצחק אחרי אמו.</b> כי עד הנה לא קבל עליה תנחומין לחשיבותה:

Chapter 25



Verse 1



Verse 2

<b>ותלד לו את זמרן.</b> גדלה אותם בביתו. על דרך חמשת בני מיכל אשר ילדה לעדריאל שגדלה אותם שלא היו בניה כלל כי אמנם אברהם לא הוליד כי אם יצחק וישמעאל כמבואר בדברי הימים:

Verse 3



Verse 4



Verse 5



Verse 6

<b>נתן אברהם מתנות.</b> לא בלשון ירושה כלל כדי שיהיו דבריו קיימים:
<b>בעודנו חי.</b> ולא רצה לסמוך על דייתיקי ומיני הצואות:

Verse 7



Verse 8

<b>ושבע.</b> מכל מה שהתאוה לראות ולעשות בימיו:
<b>ויאסף אל עמיו.</b> נאסף אל צרור החיים לחיי העולם עם צדיקי הדורות שהם עמיו ודומים אליו ואמרו עמיו בלשון רבים כי אמנם רב ההבדל בין הצדיקים במעלה עם היותם כולם זוכים לחיי עולם כאמרם ז"ל (שבת פרק שואל) וכל אחד נכוה מחופתו של חבירו: חסלת פרשת חיי שרה

Verse 9



Verse 10



Verse 11



Verse 12



Verse 13



Verse 14



Verse 15



Verse 16



Verse 17



Verse 18



Verse 19

<b>ואלה תולדות יצחק.</b> ילדי ימיו וקורותיו:
<b>אברהם הוליד את יצחק.</b> בו לבדו נקרא לאברהם זרע:

Verse 20

<b>אחות לבן הארמי.</b> וממנה נולד עשו הדומה לאחי האם:

Verse 21

<b>לנכח אשתו.</b> אף על פי שהובטח על הזרע שיירש התפלל לאל ית' שיתן לו אותו הזרע מזאת ההגונה הנצבת נכחו:

Verse 22

<b>ותאמר אם כן.</b> אחרי שהדבר כן שמתרוצצין ויש לחוש שימות אחד מהם ואסתכן אני בלידה כמנהג בלידת עובר מת.
<b>למה זה אנכי.</b> למה זה התאוו קרובי שאהיה אני אם הזרע באמרם את היי לאלפי רבבה וכן בעלי שהתפלל עלי בזה:

Verse 23

<b>שני גוים בבטנך.</b> זו היא סבת הרציצה שיהיו שני גוים נבדלים בדעות:
<b>ושני לאמים.</b> שיהיו גם כן נבדלים במלכות:
<b>ממעיך יפרדו.</b> ולא ימות אחד מהם בהתרוצצם:

Verse 24

<b>והנה תומים בבטנה.</b> קודם שנולדו הכירו הנצבות שהם תאומי' לפיכך כשנולד הראשון שהי' כאדרת שער והיה ראוי שתהי' לידתו יותר קשה מלידת החלק ומאוחר' ממנה קראו שמו עשו באמרם שאחיו הנשאר עשה זה שדחה אותו בעשוי לחוץ:

Verse 25



Verse 26

<b>ויקרא שמו יעקב.</b> ישאר בעקב ובסוף כי זה הורה היות ידו אוחזת בעקב אחיו שכבר אמרו ז"ל האל ית' קרא לו כן:

Verse 27

<b>איש שדה.</b> יודע בעבודת האדמה:
<b>יושב אוהלים.</b> שני מיני אהלים האחד אהל רועי והשני אהל בל יצען שבו התבונן להכיר בוראו ונקדש בכבודו:

Verse 28

<b>ויאהב יצחק את עשו.</b> גם את עשו אע"פ שידע בלי ספק שלא היה שלם כיעקב:
<b>ורבקה אוהבת את יעקב.</b> לבדו מפני שהכירה ברשעו של עשו:

Verse 29



Verse 30

<b>על כן קרא שמו אדום.</b> כשראו שכ"כ התמכר למלאכתו הנפסדת אשר לא כתורת האדם עד שלא הכיר בנזיד כי אם צבעו. <b>קרא שמו אדום.</b> לשון צווי כלומר התאדם והיה צבוע אדום בהלעטת האדום:

Verse 31

<b>מכרה כיום.</b> כי בהיות היום כל מגמת פניך אל מלאכתך באופן שאתה כ"כ עיף שאינך מכיר הנזיד אין ספק שלא תוכל להתעסק בעניני הבכורה לשרת לאל ית' ולעשו' את הראוי לבכור:

Verse 32

<b>הולך למות.</b> ברב התלאה והעייפות:

Verse 33

<b>השבעה לי.</b> מפני היות הקנין על דבר שאין בו ממש השבועה תמלא חסרונו:
<b>וימכור את בכורתו.</b> במחיר שפסקו ביניהם ולא חשש הכתוב לבארו:

Verse 34

<b>ויעקב נתן לעשו.</b> לקנות בקנין חליפין בנזיד או בכלי אשר בו הנזיד על דרך שלף איש נעלו ונתן לרעהו:
<b>ויבז עשו את הבכורה.</b> גם אחר מעשה היתה הבכורה בעיניו בלתי ראויה לאותו המחיר שפסקו ובכן התבאר שלא נתאנה המוכר כי לא היה הממכר שוה אצלו כל כך:

Chapter 26



Verse 1

<b>אשר היה בימי אברהם.</b> כי מאז עד עתה לא היה שם רעב כבד כמוהו שישיא יושבי הארץ לצאת ממנה כאשר עשה אברהם:
<b>וילך יצחק אל אבימלך.</b> ליטול רשות ממנו דרך מוסר בהיותו חפץ אז לצאת מארצו מפני הרעב:

Verse 2

<b>אל תרד מצרימה.</b> אל ישיאך ללכת שם חסרון המרעה פה כענין כי אין מרעה לצאן אשר לעבדיך וכו':
<b>שכון בארץ אשר אומר אליך.</b> עשה משכנות רועים למקנך באותו המקום בעצמו שאומר אליך לגור בו כי בו יצליח גם מקנך. וזה כי אמנם הסבה שהיה בדעתו לצאת היתה בשביל חסרון המרעה:

Verse 3

<b>גור בארץ הזאת.</b> ואתה גור בארץ כנען:
<b>ואהיה עמך ואברכך.</b> שאף על פי שיש בארץ כנען עתה חסרון מרעה אני אהיה עמך ולא תחסרו מרעה:
<b>ואברכך.</b> בממון ובמקנה ולא בחוצה לארץ:
<b>כי לך ולזרעך אתן והקימותי את השבועה.</b> והטעם שאמרתי שתגור בארץ הזאת ובזה איטיב לך הוא כי כבר נשבעתי לאברהם לתת לו ולזרעו את הארץ הזאת ולפיכך בהיותך גר בה תהיה נשיא אלהים בתוכה ותקנה בה חזקה להורישה לזרעך:

Verse 4



Verse 5

<b>עקב אשר שמע אברהם בקולי.</b> בכל אשר צויתיו:
<b>וישמר משמרתי.</b> עשה תמיד המשמרת המיוחדת לי שהיא לגמול חסד כאמרו כל אורחות ה' חסד ואמת ולהורות חטאים בדרך וזה עשה כאשר קרא בשם ה' ושמר גם כן מצותי חקותי ותורתי. שנצטוו בני נח ובכן היה נאה דורש ונאה מקיים כמופת לרבים. הנה ליצחק תלה בזכות אחרים עתה וכן למטה באמרו והרביתי את זרעך בעבור אברהם עבדי ולא כן אמר ליעקב כל שכן לאברהם וזה היה קודם שהתעורר יצחק לקרא בשם ה' אבל אחר שקרא בשם ה' נאמר ואבימלך הלך אליו מגרר ואמרו ראה ראינו כי היה ה' עמך אתה עתה ברוך ה'. ולא מצאוהו עוד תלאות מקנאים ודברי ריבות כאשר בראשונ' אמנם ליעקב לא תלה בזכות אחרים כלל כי הוא אמנם מנעוריו יושב אהלים ללמוד וללמד דעת את העם בפרט באהלי שם ועבר ששם עלה כל מבקש ה' בלי ספק:

Verse 6



Verse 7



Verse 8



Verse 9



Verse 10

<b>כמעט שכב אחד העם.</b> הוא המלך היחיד בעמו שהיה חושב שלא יצטרך לשאול את פיך ולדעת רצונך בזה שלרב מעלת המלך ייטב בעיניך בלי ספק להשיא לו את אחותך:
<b>והבאת עלינו אשם.</b> ובזה כמעט הבאת עלינו אשם ועונש ואמר עלינו כי כשילקה גדול הדור ירבה היזק לחוסים בצלו:

Verse 11



Verse 12

<b>ויזרע יצחק בארץ ההיא.</b> כמו שאמר לו האל ית' גור בארץ הזאת:
<b>מאה שערים.</b> כמו שיעד באמרו ואהיה עמך ואברכך:
<b>ויברכהו ה'.</b> בממון שמכר תבואתו בדמים יקרים ולפי מה שאמרו ז"ל אומד זה למעשרות היה הנה קבע לו ברכה בשבילם כאמרו הביאו את המעשר אל בית האוצר והריקותי לכם ברכה עד בלי די:

Verse 13



Verse 14

<b>ועבדה רבה.</b> קרקע מוכן להיות נעבד:
<b>ויקנאו אתו פלשתים.</b> שבשדותיהם קרה אז הפך זה שזרעו הרבה והביאו מעט:

Verse 15

<b>סתמום פלשתים.</b> כאשר יראו מצות אבימלך לבלתי הזיק ליצחק סתמו הבארות בשנאת קנאתם:

Verse 16

<b>כי עצמת ממנו.</b> ותוכל בעשרך להתקומם עלינו:

Verse 17



Verse 18



Verse 19



Verse 20

<b>התעשקו עמו.</b> השתדלו עם יצחק שיעזוב הבאר:

Verse 21



Verse 22



Verse 23



Verse 24

<b>אל תירא.</b> שימעטו נכסיך במריבותם:
<b>וברכתיך.</b> תוספות ממון:

Verse 25

<b>ויקרא בשם ה'.</b> ויכרו שם:

Verse 26

<b>ואבימלך הלך.</b> אחר שהתעורר לקרא בשם ה' כרו שם עבדי יצחק באר מצלחת בלתי מריבה ואבימלך הלך אליו לכרות ברית ולא הזיקוהו עוד:

Verse 27



Verse 28

<b>כי היה ה' עמך.</b> ולא מיראתנו ממך נכרות אתך ברית:

Verse 29

<b>אם תעשה עמנו רעה.</b> שלא תעשה עמנו רעה אתה עתה כמו שלא נגענוך:

Verse 30



Verse 31



Verse 32



Verse 33

<b>ויקרא אות' שבעה.</b> קרא את הבאר שבעה מפני שהיה מקום שביעי שבו חפרו באר. ג' של אברהם שסתמו פלשתים כאמרו וכל הבארות סתמו' פלשתים ולא יאמר כל בפחות מג' וג' של יצחק שהן עשק שטנה ורחובות וזה היה הז' שקראוהו שבעה:
<b>על כן שם העיר באר שבע.</b> בסגול מורה על השבועה ועל מספר השבעה אבל בימי אברהם היה שם העיר באר שבע בקמץ על שם השבועה בלבד:

Verse 34

<b>ויהי עשו בן ארבעים שנה.</b> ולא חשש יצחק להשיא לו ולאחיו נשים הגונות:
<b>ויקח אשה את יהודית בת בארי החתי.</b> ולא הקפיד יצחק על נשואי החתיות כמו שעשה אביו:

Verse 35

<b>ותהיינה מורת רוח.</b> היו לתער וסכין מקצר רוח חיי יצחק ורבקה ולשון מורת כמו ומורה לא יעלה על ראשו והנה יצחק עם כל זה לא הכיר רב רשעו של עשו שלא היה מוחה בהן ובזה נכשל שהשתדל לברך את עשו ומשם יצאה תקלה שנתן לעשו איזו ברכה או עצה שעם זה רבה משטמה בין בניו ושהוצרך יעקב לברוח אל ארץ אחרת:

Chapter 27



Verse 1

<b>ותכהינה עיניו.</b> כמו שקרה לעלי שלא מיחה בבניו כאמרו ולא כהה בם ונאמר בו ועיניו קמה ולא יכול לראות ולא קרה זה לאברהם ויעקב שהיו יותר זקנים ממה שהיה יצחק אז וממה שהיה עלי. באברהם כתיב ויוסף אברהם ויקח אשה וביעקב עם כל צרותיו ודמעות עיניו כתיב וירא ישראל את בני יוסף אף על פי שהיה רואה בכובד כאמרו ועיני ישראל כבדו מזוקן באופן שלא הכיר התמונה הפרטית:

Verse 2

<b>לא ידעתי יום מותי.</b> כי אמנם הברכה תחול יותר בהיות המברך סמוך למיתה כענין ביעקב ובמשה כי אז הנפש יותר נבדלת מן החומר:

Verse 3

<b>שא נא כליך.</b> שלא תשוב ריקם ולא תאחר:

Verse 4

<b>ועשה לי מטעמים.</b> רצה במטעמים כדי שיתעסק בכבוד אב ובזה תחול עליו הברכה כי גם שלא הכיר בגודל רשעו של עשו מכל מקום לא חשב אותו לראוי שתחול עליו אותה הברכה שהיה בלבו לברכו ולכן כשברך יעקב אחר כך שידע בו שהוא ראוי לברכה לא שאל מטעמים ולא בקש דבר וברכו תכף באמרו ואל שדי יברך אותך:

Verse 5



Verse 6



Verse 7



Verse 8



Verse 9



Verse 10



Verse 11



Verse 12

<b>ולא ברכה.</b> אם אולי יאצל לי ברכה לא יברכני אם אטעהו:

Verse 13

<b>עלי קללתך.</b> עלי להכנס תחתיך אם תארע לך קללה כמו שאמרו ז"ל שעשה שלמה שקבל עליו קללות יואב והשיגוהו:

Verse 14



Verse 15



Verse 16



Verse 17



Verse 18



Verse 19



Verse 20



Verse 21



Verse 22

<b>והידים ידי עשו.</b> אין ספק שהיו העורות מתוקנים באופן שהיה שערם דומה לשער האדם כי אמנם רב ההבדל בין שער האדם לשער הגדי אם לא יתוקן הרבה במלאכה. והנה העיד כי היו ידיו כידי עשו אחיו שעירות ועם זה אולי נחלש בו גם חוש המשוש כענין אם יטעם עבדך עוד את אשר אכל:

Verse 23

<b>שעירות ויברכהו.</b> על שחשד שהיה ראוי לקללה כאמרו והבאתי עלי קללה. וכן אז"ל שהחושד את חבירו בדבר שאין בו צריך לפייסו ולא עוד אלא שצריך לברכו כענין עלי כשחשד את חנה לשכורה:

Verse 24



Verse 25



Verse 26



Verse 27

<b>וירח את ריח בגדיו.</b> להרחיב את נפשו בתענוגות הריח כאמרם ז"ל איזהו דבר שהנשמה נהנית ממנו ואין הגוף נהנה ממנו הוי אומר זה הריח:
<b>ויברכהו.</b> כענין והיה כנגן המנגן ותהי עליו יד ה':
<b>ראה ריח בני.</b> אתה בני ראה והתבונן שזה הריח הוא:
<b>כריח שדה.</b> שמלבד המציאות המספיק לו להיותו מזון ב"ח הוסיף עליו טובת הריח המהנה ומועיל לרוח החיוני והנפשי וזה מדרכי טובו:
<b>אשר ברכו ה' ויתן לך האלהים.</b> ובהתבוננך על מדת טובו יתן לך באשר הוא האלהים שדה מבורך:

Verse 28

<b>מטל השמים.</b> שיספיק לך טל השמים שהכל שמחים בו ולא ימנע צאתך ובואך:
<b>ורוב דגן ותירוש.</b> שתוכל לפרנס אחרים על דרך והלוית גוים רבים ואתה לא תלוה:

Verse 29

<b>וישתחוו לך לאומים.</b> שגם המלכיות שלא יעבדוך ישתחוו לך, שתהיה עליון למלכי ארץ:
<b>הוה גביר לאחיך.</b> כי חשב שיהיה טוב ליעקב שתספיק לו נחלת א"י ושיחיה בה עם איזה שעבוד כדי שלא יטרוד נפשו מאוד בענייני גשמיי' והבלי הנפסדים כמו שקרה לזרעו אחר כך כאמרו מתאב אני את גאון יעקב ושיהיה טוב לו שיהיה משועבד תחת אחיו כאמרם ז"ל אי בטולך אי בטולא דבר עשו מפני שידע שא"י היתה ראויה ליעקב בלבד לכן בזאת הברכה שחשב לברך את עשו לא הזכיר ברכת אברהם ולא ארץ ישראל כמו שהזכיר ליעקב כשהכירו וברכו:
<b>אורריך ארור.</b> כי אנשים רעים מקללים אדוניהם כשלא ישיגו חפצם ולכן הזהיר מזה באמרו אלהים לא תקלל וכו':

Verse 30



Verse 31



Verse 32



Verse 33

<b>מי איפוא הוא.</b> אם כן שאתה עשו מי היה זה שהביא לי ציד כי אמנם מלת איפוא כשתבא עם אל"ף בסוף התיבה משמשת במקום אם כן. אבל מלת איפה עם ה"א בסוף משמשת במקום איה כמו איפה הם רועים:
<b>גם ברוך יהיה.</b> א"כ מי הוא שהביא לי ציד במרמה ועם זה יזכה שיהי' ברוך כי אמנם הרגיש בברכתו שחלה הברכה על המבורך כמו שאמרו על ר' חנינא כשהיה מתפלל על החולים:

Verse 34



Verse 35

<b>ויקח ברכתך.</b> אותה הברכה שהיתה ראויה לחול עליך שהיתה בענייני העולם הזה ובחוץ לארץ כי ברכת אברהם אינה ראויה לך:

Verse 36

<b>הכי קרא שמו יעקב ויעקבני.</b> האמנם בשביל שקרא הקורא את שמו יעקב קרה זה שיעקבני דשמא גרים:
<b>הלא אצלת לי ברכה.</b> אף על פי שחשבת לברכני בברכה העליונה אין לחשוב שהיה בדעתך שיהי' לי הכל וישאר אחי שולל וערום מכל ברכה:

Verse 37

<b>ואת כל אחיו נתתי לו לעבדים.</b> בני ישמעאל ובני קטורה ומלכי הגויים כאמרו יעבדוך עמים:
<b>ולך איפוא מה אעשה.</b> אם כן מה אעשה לך מה היא הברכה שתועיל לך:

Verse 38



Verse 39

<b>הנה משמני הארץ יהיה מושבך.</b> בזה אוכל לברכך שיהיה מושבך בארץ שמנה עם איזה שעבוד לאחיך ומטל השמים מעל:
<b>ועל חרבך תחיה.</b> ושתחיה מטל השמים בלתי שתצטרך לעבודת האדמה הצריכה למטר ותחיה ג"כ על חרבך במלחמה וזה שגם שתהיה נלחם לבקשת אחיך או זולתו הנה ימשך מזה שכאשר תריד שתצעק חמס על שישעבד אחיך בך יותר מן הראוי:

Verse 40

<b>ופרקת עלו מעל צוארך.</b> כי אמנם תהיה מלומד מלחמה ומוכן לגדולות אבל אם בשעובדך תפנה אל עבודת האדמה ושאר המלאכות לא תהיה חפשי לעולם משעבוד אחיך או משעבוד זולתו:

Chapter 28



Verse 1



Verse 2



Verse 3

<b>ואל שדי יברך אותך.</b> בממון:
<b>ויפרך.</b> בבנים.
<b>וירבך.</b> במעלה:

Verse 4

<b>ויתן לך את ברכת אברהם.</b> כאמרו והיה ברכה וזה בלמדו דעת את העם ובזה תהיה ברכת האל ית' לך ולזרעך אתך לרשתך. כי כשיהיה גם הזרע מורה צדק יהיה ראוי לירש ויהיה בזה קדוש ה' לא הפכו. כענין ישראל אשר בך אתפאר כי בזה ישמח ה' במעשיו:
<b>ארץ מגוריך.</b> ארץ כנען שאתה דר בה עכשיו:

Verse 5



Verse 6

<b>וירא עשו כי ברך יצחק.</b> והנה עשו גם שראה שיצחק כשברך את יעקב צוהו שלא יקח אשה מבנות כנען שזה היה נגד ברכתו. מ"מ לא שת לבו לכל זה זולתי כי בראותו:

Verse 7



Verse 8

<b>כי רעות בנות כנען בעיני יצחק אביו.</b> וחשב שזה היה מפני שהן מנגדות לרצונו כאמרו ותהיינה מורת רוח. הלך אל ישמעאל ובזה הודיע שהיה יצחק יכול למחות בעשו כשנשא הכנעניות אם היה נותן לכו כמו שהעירתהו עתה רבקה על יעקב:

Verse 9



Verse 10

<b>ויצא יעקב.</b> וילך חרנה. הלך להגיע לחרן וטרם הגיעו קרוהו אלה שהזכיר:

Verse 11

<b>ויפגע במקום.</b> קרה לו שהגיע אל מקום שלא כיון אליו וענין המקום הוא מקום ללון לאורחים שהי' מתוקן אז בכל עיר ועיר ברחוב העיר על הרוב ועל כל זה אמרו המלאכים ללוט כי ברחוב נלין וכן בענין פלגש בגבעה רק ברחוב אל תלן:
<b>מאבני המקום.</b> שהיו מוכנות שם לאורחים לאכול ולשבת עליהם:

Verse 12

<b>והנה מלאכי אלהים עלים וירדים והנה ה' נצב עליו.</b> כי אמנם כן יהיה לבסוף ששרי האומות אחר עליתם ירדו, והאל יתברך ה"נצב" לעד לא יטש את עמו, כאמרו "כי אעשה כלה בכל הגוים, ואתך לא אעשה כלה" (ירמיהו מ"ו:כ"ח).

Verse 13

<b>הארץ אשר אתה שוכב עליה.</b> שהוא מחוז ארץ כנען:
<b>לך אתננה.</b> שתהיה אתה נשיא אלהים בקרב יושביה כמו שהיו אברהם ויצחק:

Verse 14

<b>והיה זרעך כעפר הארץ ופרצת.</b> אחר שיהיה זרעך כעפר הארץ כענין ותשימי כארץ גיוך וכחוץ לעוברים. וזה שיהיו בתכלית השפלות אז תפרוץ בארץ אשר אתה שוכב עליה בכל צד ימה וקדמה וצפונה ונגבה כי אמנם תשועת האל העתידה תהיה אחר רב שפלות ישראל ההוה היום בגלותם אשר כמוהו לא נהיה כמו שאמרו ז"ל אם ראית דור שצרות רבות באות עליו כנהר חכה לו שנאמר כי יבא כנהר צר וסמיך ליה ובא לציון גואל:
<b>ונברכו בך כל משפחות האדמה ובזרעך.</b> כענין ואתם כהני ה' תקראו משרתי אלהינו יאמר לכם:

Verse 15

<b>כי לא אעזבך.</b> וזה שאמרתי (פסוק י"ד) שאחר רוב הגלות תפרוץ כל גבול ולא תאבד בצרות הגלות, יהיה מפני שבימי הגלות לא אעזבך, כאמרו "ואף גם זאת בהיותם בארץ אויביהם לא מאסתים ולא געלתים לכלתם להפר בריתי אתם" (ויקרא כ"ו:מ"ד).
<b>עד אשר אם עשיתי.</b> בעוד שלא עשיתי זה שאמרתי לך עתה באמרי ופרצת כי מלת עד תורה לפעמים כמו בעוד כמו עד שהמלך במסבו. עד לא עשה ארץ וחוצות. אמנם אחר שתעשה זאת התשועה הגדולה לא בלבד יגמול חסד לעמו שלא לעזבם אבל יגביר עליו חסדו להתהלך בתוכנו כאמרו והתהלכתי בתוככם:

Verse 16

<b>אכן יש ה' במקום הזה.</b> אין ספק שזה המקום מוכן לנבואה מאחר שראיתי בו מראה כזאת בלתי שאתכוין לנבואה כי אמנם ישתנו תכונות משמשי העצם השכלי המתנבא כפי השתנות הארץ והאויר כאמרם אוירה של ארץ ישראל מחכים:
<b>ואנכי לא ידעתי.</b> שאלו ידעתי הייתי מכין עצמי לנבואה ולא כן עשיתי:

Verse 17

<b>ויירא.</b> על שגגתו:
<b>אין זה.</b> זה המקום שראיתי במראה שהיה הסלם נצב בו אינו כי אם בית אלהים. מקום בית המקדש כאמרם ז"ל יעקב קראו בית:
<b>וזה שער השמים.</b> וזה הסלם שראיתי מורה שמן המקום שהיה בו הסלם ישמע האל ית' הנצב עליו את תפלת המתפללים ותעל תפלתם למעון קדשו השמים:

Verse 18

<b>וישם אותה מצבה.</b> קדש אותה שתהיה מצבה כשיקימנה בשובו כמו שהעיד עליו הכתוב שעשה בלכתו שם כאמרו ויצב יעקב מצבה במקום אשר דבר אתו מצבת אבן ויסך עליה נסך:

Verse 19



Verse 20

<b>אם יהיה אלהים עמדי.</b> להסיר מעלי כל מעיק ומונע המעביר את האדם על דעתו וע"ד קונו כאז"ל ג' מעבירין את האדם על דעתו ועל דעת קונו גוים ורוח רעה ודקדוקי עניות:
<b>ושמרני.</b> מן רעי גוים המתקוממים ומכריחים:
<b>ונתן לי לחם לאכול.</b> שלא יכריחני העניות לעבור על דעתי ועל דעת קוני:

Verse 21

<b>ושבתי בשלום.</b> מן החלאים המעבירים גם כן את האדם והוא רוח רעה שהזכירו ז"ל:
<b>והיה ה' לי לאלהים.</b> אז יהיה ה' לדיין אם לא אעבדהו בכל כחי והוא"ו כמו זאת משמשת במקום הנה. כלומר הנני מקבל עלי מעתה שהאל ית' המרחם יהיה לי לאלהים ויתנהג עמי במדת הדין:

Chapter 29



Verse 1

<b>וישא יעקב רגליו.</b> הנה כשילך האדם מדעתו אל מקו' מכוון מאתו יצדק עליו שהו' נושא את רגליו. אבל כאשר יסע מאיזה מקום מבלי אין שם מנוח לכף רגלו יצדק עליו שרגליו נושאות אותו כענין יובילוה רגליה:

Verse 2



Verse 3



Verse 4



Verse 5



Verse 6

<b>השלום לו.</b> הנה השתדל לדעת את שלום לבן קודם שיראה פניו כי אין ראוי לאורח הבא לפקוד את האזרח בעת שמחתו ובהפכו על אופן אחד:

Verse 7

<b>הן עוד היום גדול.</b> הצדיק ימאס את העול ג"כ אל האחרים כאמרו תועבת צדיקים איש עול:

Verse 8



Verse 9

<b>כי רועה היא.</b> יודעת חכמת מלאכת המרעה:

Verse 10

<b>כאשר ראה יעקב את רחל.</b> אבל קודם לכן לא רצה לגלגל את האבן שלא לחוב לאחרים כי חשש שמא ישקו הרועים אותם השלשה עדרים ולא ימתינו לעזור לאחרים:

Verse 11

<b>וישא את קולו ויבך.</b> על שלא זכה לשאת אותה בנעוריו והיו לו לעת כזאת בני נעורים:

Verse 12

<b>כי אחי אביה הוא.</b> להודיע שלא חטא במוסר כשנשק אותה:
<b>וכי בן רבקה הוא.</b> הזכיר לה את רבקה אף על פי שהיתה בלתי נודעת לרחל כדי שתגיד לאביה:

Verse 13

<b>את שמע יעקב.</b> שגלל את האבן הוא לבדו:
<b>ויספר ללבן.</b> להודיע שלא בא אליו לצורך פרנסה אלא להמלט מאחיו ושבמצות אמו ישב עמו:

Verse 14

<b>אך עצמי ובשרי אתה.</b> אף על פי שתוכל להתפרנס בלעדי במלאכת המרעה או בזולתה מכל מקום אתה עצמי ובשרי וראוי שתשב בביתי:
<b>וישב עמו.</b> בעבודתו לרעות צאנו כמו שבה עמדי ויואל משה לשבת את האיש לפיכך אמר לו אחר כך ועבדתני חנם:

Verse 15



Verse 16



Verse 17

<b>יפת תאר.</b> יפת התמונה מענין ובמחוגה יתארהו:
<b>ויפת מראה.</b> בצבע העור שהיה צח ואדום כי אמנם הצבע הוא מושג לחוש הראות:

Verse 18

<b>אעבדך שבע שנים ברחל.</b> אין ספק שלא היה הצדיק נושא אשה להעמיד בנים אם לא היה בידו לפרנסה בפרט בשאר וכסות כאמרם ז"ל (יבמות פ' הבא על יבמתו) נושא אדם כמה נשי' והוא דאית ליה למיקם בספוקייהו וכן אין לחשוב שלבן שהי' בעל ממון יתן לו בנותיו אם לא היה בידו לפרנסם אם כן באמרו כי במקלי עברתי היתה הכונה שלא היה בידו אז מקנה ולא דרך לעשות מלאכה להרויח ולהתפרנס בה וענין העבודה בשביל רחל היה למוהר כמנהגם שהיו נותנים מוהר לאב שיתן את בתו כאמור אם מאן ימאן אביה לתתה לו כסף ישקול כמהר הבתולות ומה שאמרו אחר כך כי מכרנו היה שחשבו בענותן שהיה המוהר יותר מן הראוי בשבילן:
<b>בתך הקטנה.</b> כי תוך ז' שנים יהיה עתה עת דודים ותוכל בין כך להשיא הגדולה:

Verse 19



Verse 20

<b>ויהיו בעיניו כימים אחדים.</b> שחשב שהיה ראוי לתת מהר רב מזה:
<b>באהבתה אותה.</b> שהאהבה מקלקלת השורה:

Verse 21

<b>ואבואה אליה.</b> נעשה הנשואין לא האירוסין בלבד כי חפץ להשיג נחלת ה' בנים:

Verse 22



Verse 23



Verse 24



Verse 25



Verse 26

<b>לא יעשה כן במקומנו.</b> לא הניחוני אנשי המקום לקיים דברי:

Verse 27

<b>ונתנה לך.</b> ואז יסכימו גם הם:

Verse 28



Verse 29



Verse 30

<b>ויאהב גם את רחל.</b> לא בשביל האשות בלבד אבל גם באשר היא רחל בשביל מעשיה הנמשכים לצורתה האשיית:
<b>מלאה.</b> אף על פי שהיתה היא הראשונה שאין המנהג שימצא אדם קורת רוח אלא בה כמו שהזכירו רבותינו ז"ל:

Verse 31

<b>כי שנואה לאה.</b> שהכיר בה אחר כך סימני עקרה כאמרו ויפתח את רחמה וחשב שבשביל זה הסכימה להטעותו:
<b>ורחל עקרה.</b> היתה עקרה בטבעה ונשארה כך עד שהאל יתב' פתח את רחמה:

Verse 32

<b>בעניי.</b> שהיה בעלי חושדני שהסכמתי להטעותו ותמורת החשד נתן האל ית' לי זרע כענין בסוטה:

Verse 33

<b>כי שנואה אנכי.</b> ותמורת השנאה המסובבת מן החשד נתן לי גם את זה:

Verse 34

<b>הפעם ילוה.</b> שכבר אני מוחזקת בהיותי רבת בנים כאמרם ז"ל בתלת זמני הוא חזקה:

Verse 35

<b>על כן קראה שמו יהודה.</b> שיש בזה השם אותיות השם הנכבד ועם זה לשון ההודאה ונראה שהיו כל אלה שמות של קדמונים כמו שמצינו קודם לזה יהודית בת בארי וכן שמואל בן עמיהוד קודם לשמואל הנביא והיו בוחרים מהשמות הקודמים את הנופלים על לשון המאורע:

Chapter 30



Verse 1

<b>מתה אנכי.</b> כענין הן אני עץ יבש:

Verse 2

<b>ויחר.</b> על אמרה הבה לי כאלו היה בידו לעשות זה וכעס בקנאתו לכבוד קונו ולא הביט לאהבתו אותה בזה:
<b>אשר מנע ממך.</b> שיצר אותך עקרה שהכיר בה סימני אילונית:

Verse 3

<b>בוא אליה.</b> ובזה אמרתי הבה לי לא שחשבתי שיהיה בידך רפואה של עקרה:
<b>ואבנה גם אנכי.</b> כמו אחותי:
<b>ממנה.</b> שבקנאת חברתי יתעורר טבע כלי הזרע לפעלותם

Verse 4



Verse 5



Verse 6

<b>דנני אלהים.</b> צדיק הוא בדינו שלא נתן לי הריון:
<b>וגם שמע בקולי.</b> ואע"פ כן קבל תפלתי:
<b>ויתן לי בן.</b> חוטרא לידא ומרא לקבורה (יבמות פ' הבא על יבמתו) כיון שנולד על ברכי. והנה הסכימו הגבירות בדבריהן אלה שתהיינה השפחות משוחררות וזה באמרן שיהיו בני השפחות להן לבנים לא לעבדים כמו שהיה הדין אם היה אמותם שפחות כאמרו האשה וילדיה תהי' לאדוניה לפיכך לא שעבדו בהן כמו ששעבדה שרה את הגר בהסכמ' אישה כאמרו הנה שפחתך בידך ובכן היו כלם בני יעקב לירשו והיו כלם רצוי' לזכרון לפני ה' באפוד ובחשן שכל אחד מהם נחשב ליעקב זרעו המיוחס אחריו והפך זה היה בישמעאל כאמרו כי ביצחק יקרא לך זרע:

Verse 7



Verse 8

<b>נפתולי אלהים נפתלתי.</b> מלשון צמיד פתיל חבורים אלהים ושל קדושה התחברתי לבעלי:
<b>עם אחותי.</b> וזה עשיתי יחדיו עם אחותי שהכנסנו את צרותנו לביתנו יחדיו להעמיד שבטים. כי אמנם הכניסה לאה את זלפה ליעקב בהכרח קודם שיולד נפתלי כי בז' שנים נולדו ח' שבטים ו' בני לאה וב' בני זלפה וכשנחשוב ט' חדשים לכל עבור הם ע"ב חדשים שהם ו' שנים מלבד ט' חדשים עבור דן שקדמו לכל עבורי השמונה שבטים ומכל זה יתחייב שמסרה לאה את זלפה ליעקב קודם ליד' נפתלי כי באופן אחר לא יספיק זמן הז' שנים לעבורי כלם אם לא נאמר שנולדו כלם לז' חדשים ושתכף שילדו נתעברו ולא שמרו שום טומאת לידה:
<b>גם יכולתי.</b> השגתי מה שרציתי בענין מסירת שפחתי לבעלי:

Verse 9



Verse 10



Verse 11

<b>בא גד.</b> זה בא במקרה כי לא היתה כונתי להביא זה לעולם לולי שעמדתי מלדת. ונכתב בגד מלה אחת כי היה ההריון לה בוגד כמו אכזב שפסק ההריון ממנה אחר שהתחיל כענין אחי בגדו כמו נחל:

Verse 12



Verse 13

<b>באשרי.</b> זה הבן הוא נכלל באושר שלי כי גם זה לי בן:

Verse 14

<b>וילך ראובן.</b> כשראה שאמו מצטערת על שעמדה מלדת:
<b>וימצא דודאים.</b> מין עשב טוב הריח ומכין כלי הזרע אל התולדה כמו שאמרו ז"ל על השום ושלכך היו אוכלים אותו בע"ש וכן היה מין הדודאים או טוב ממנו עם הוסיפם אהבת הזווג כאמרו שם אתן את דודי לך. הדודאים נתנו ריח ובזה הודיענו צדקת ראובן וחכמתו עם היותו אז בן ד' או ה' שנים למרבה:

Verse 15

<b>המעט קחתך את אישי.</b> שלא היה לך להסכים שתהיי את צרתי כאמרו ואשה אל אחותה לא תקח לצרור:
<b>ולקחת גם את דודאי בני.</b> להוסיף אהבתך ושנאתו אותי:
<b>לכן ישכב עמך הלילה.</b> שתקדם פעולת הדודאים וסגולתם בך לפעולת' בי ולא יגיעך נזק במה שתתני לי מהם עתה כי לא יחדל מי שימצא מהם בעדי אחרי כן כל שכן בהיותם הפקר כמו שאז"ל:

Verse 16

<b>אלי תבא כי שכור שכרתיך.</b> ולא תעשה עול בזה לבטל עונת אחותי בהיות זה מדעתה ובהסכמתה. ובזה הספור הנראה מגונה אצל מגלי פנים בתורה הודיענו אמנם שהיה ענין התולדה אצל האבות כמו שהיה ענינו אצל אדם ואשתו קודם חטאם כי לא היתה כוונתם בו להנאת עצמם כלל אבל היה להקים זרע בלבד לכבוד קונם ולעבודתו והודיע שכהיו' כוונת האמהו' רצוייה לפני האל ית' בהשתדלותן בהכנסת הצרות וענין הדודאים נשמעה תפלתן על זה כי ראוי לצדיק שיעש' השתדלות הטבעי האפשר אצלו להשיג חפצו ועם זה יתפלל שישיג התכלית כאמרם ז"ל (יבמות פרק הבא על יבמתו) שהקב"ה מתאוה לתפלתם של צדיקים:
<b>וישכב עמה בלילה הוא.</b> מדעתו בראותו זריזות לאה וטוב כוונתה בזה:

Verse 17

<b>וישמע אלהים אל לאה.</b> שהקדימה השתדלותה בזה עם תפלתה באמרה נתן אלהים שכרי אשר נתתי שפחתי לאישי וזה היה השתדלות הראשון כשהכניסה צרתה לביתה:

Verse 18



Verse 19



Verse 20

<b>זבדני אלהים אותי.</b> נתן לי חלק וגמול על השתדלות השני בדודאים ששכר מצוה מצוה:
<b>אותי זבד טוב.</b> כי היה עמי חלק טוב שלא התכוונתי לשום תענוג אלא לכבודו:

Verse 21



Verse 22

<b>ויזכור אלהים את רחל.</b> שהשתדלה להוליד בהכניסה צרתה לביתה ובענין הדודאים:
<b>וישמע אליה אלהים.</b> שהתפללה אחר שעשתה שני מיני השתדלות:

Verse 23

<b>את חרפתי.</b> שקבל תפלת אחותי ולא היה מקבל תפלתי:

Verse 24

<b>יוסף ה' לי בן אחר.</b> על ההשתדלות השני כמו שעשה לאחותי:

Verse 25

<b>שלחני ואלכה.</b> שאף על פי שלא היה אז בידו מקנה כי במקלו עבר אמנם היה בידו די לחיות עם נשיו ובניו לפחות די לקנות לחם ושמלה ומזון לדרך כי באופן אחר לא היה ראוי לצדיק וחכם שיחפוץ ללכת למות ולהמית ברעב ולא יעלה על לב שיסכים על ידו לבן שהיה עשיר ונשוא פנים בעירו וישלחהו עם בנותיו ובני בנותיו להמית את כל הקהל ברעב ובצמא ובערום בדרך רחוקה. והנה לבן התחנן לו שישב עמו לתועלתו כאמרו ויברכני ה' בגללך:

Verse 26



Verse 27

<b>אם נא מצאתי חן בעיניך.</b> אם אותי אהבת כמו שראוי מצד הקורבה אין ראוי שתעזבני וזה כי נחשתי שבאה בביתי ברכה לרגליך ברבות המקנה ובשאר נכסים. כאמרם ז"ל תכף לת"ח ברכה:
<b>ויברכני ה' בגללך.</b> וגם ראיתי שהוצאתי מן המקנה דמים מרובים ועושר יותר מן המורגל וידעתי שזה היה בגללך ואולי התרפים דברו זה.

Verse 28



Verse 29

<b>אתה ידעת את אשר עבדתיך.</b> לא תיחס תוספת המקנה אל הנחש הנמשך אחר המזל אבל תיחס לשלמות עבודתי שהיתה עם בקיאות והשתדלות רב במלאכת מרעה הצאן:
<b>ואת אשר היה מקנך אתי.</b> שהיו בו נשברות וחולות וחבשתי את הנשברת ורפאתי לחולה כראוי לרועי הבקר:

Verse 30

<b>ויברך ה' אותך לרגלי.</b> אמנם במה שאמרת שברך ה' אותך לרגלי הוא אמת בלי ספק:
<b>ועתה.</b> מאחר שהאל ית' ברך אותך בשבילי:
<b> מתי אעשה גם אנכי.</b> איזה מעשה מבורך מאתו לביתי כמו שעשית אתה בגללי לביתך ולא יספיק לזה השכר המורגל לרועים:

Verse 31

<b>מה אתן לך.</b> שיהיה לך תמורת מה שאתה מצפה להשיג:
<b>לא תתן לי מאומה.</b> שאם האל ית' יתן חן בעדי לא ימעיט את המוכן לך כאמז"ל אין אדם נוגע במוכן לחברו:

Verse 32

<b>הסר משם כל שה.</b> הקטנים ולא הגדולים למען יולידו קצתם בדומה ויפלו לחלקי:

Verse 33

<b>וענתה בי צדקתי כי תבא על שכרי לפניך.</b> שכשתבא צדקתי להראות הראוי לחלקי בנולדים תעיד לפניך על שלמות עבודתי אשר בשכרה ישנה האל ית' בנולדים את החלק הראוי לך כדי שיהיה שלי:

Verse 34

<b>לו יהי כדבריך.</b> שתתפייס במה שאמרת:

Verse 35

<b>ויסר ביום ההוא את התישים.</b> אחר שאמר יהי כדברך שנה טעמו והסיר ביום ההוא קטנים וגדולים:

Verse 36



Verse 37



Verse 38

<b>לנכח הצאן.</b> והיה מציג המקלות לעיני הצאן כדי שיסתכלו בחדוש פעולת המציג ותצוייר בדמיונם בעת ההריון כי הציור בכח המדמ' בעת הריון יפעל על הרוב בנולד דמות דבר המצוייר:

Verse 39



Verse 40

<b>אל עקוד וכל חום בצאן לבן.</b> אחר שהחליף משכרתו והשאיר בעדרו עקוד וכל חום:

Verse 41



Verse 42

<b>ובהעטיף הצאן לא ישים.</b> כדי שלא יחשוב לבן שהדבר במרמת איזו מלאכה:

Verse 43

<b>ויפרוץ האיש.</b> פרץ את גבול ההצלחה המורגלת במלאכת מרעה הצאן:

Chapter 31



Verse 1

<b>וישמע את דברי בני לבן.</b> שספרו עליו לשון הרע בקנאתם:

Verse 2

<b>וירא יעקב את פני לבן.</b> ראה שקבל את הלשון הרע:

Verse 3

<b>ויאמר אלהים אל יעקב שוב.</b> הודיע הכתוב שבסבת שלש אלה ברח ולא נטל רשות מלבן. שלא כמנהג איש אשר כמוהו כי חשב שאחר שקבל לשון הרע עליו אם ידע נסיעתו יגזלהו כאמרו פן תגזול את בנותיך:
<b>ואהיה עמך.</b> שלא יקרך היזק בדרך:

Verse 4



Verse 5

<b>כי איננו אלי כתמול שלשום.</b> כחושב שיש בידי משלו:
<b>ואלהי אבי היה עמדי.</b> והוא ית' נתן לי כל מה שבידי ולא גזלתי מלבן מאומה:

Verse 6



Verse 7



Verse 8



Verse 9



Verse 10



Verse 11



Verse 12



Verse 13



Verse 14

<b>העוד לנו.</b> איך תחשוב שיקשה עלינו להפרד מאבינו:

Verse 15



Verse 16

<b>כי כל העושר.</b> כמו כי צחקת. לא נקוה לנחול משל אבינו אלא כל העושר אשר הציל אלהים ממנו הוא לבדו לנו ולבנינו.
<b>ועתה.</b> מאחר שראית שקבל לשון הרע עליך ויש לחוש שיגזול:
<b>כל אשר אמר אלהים.</b> בלבד עשה נהג ולך ואל תטול רשות:

Verse 17



Verse 18



Verse 19



Verse 20

<b>ויגנב יעקב את לב לבן.</b> שלא הראה לו שהרגיש כלל במה שקבל עליו לשון הרע ובמה שלא היו פניו עם יעקב כתמול שלשם:
<b>הארמי.</b> וזה עשה מפני שהיה לבן ארמי בעל מרמה. באופן שאם היה מרגיש שידע יעקב דבר זה היה סופר כל צעדיו ולא היה אצל יעקב דרך להמלט:
<b>על בלי הגיד לו.</b> כמו על עולת התמיד. הראה יעקב עצמו כאלו בלתי מרגיש באיבת לבן מלבד שלא הגיד לו שחפץ ללכת וכל זה עשה לא להעדר מוסר אלא כמוכרח וזה כי בורח הוא. מדאגה שיגזלהו לבן בעזרת אנשי עירו כמו שאמר בהתנצלותו ללבן אחר כן:

Verse 21

<b>ויברח.</b> מלת הבריחה בכ"מ תורה על סור האדם מאיזה מקום ואין רודף וזה מדאגת היזק עתיד אבל סור האדם מן המקום מפני היזק הווה או מפני רודף יקרא ניסה:

Verse 22



Verse 23



Verse 24

<b>פן תדבר עם יעקב.</b> אפילו דבור אסור לך:
<b>מטוב עד רע.</b> לא תפתנו שישוב בתתך לו תקוה להיטיב עמו ולא תגזם אותו להרע עמו:

Verse 25



Verse 26



Verse 27



Verse 28



Verse 29

<b>ואלהי אביכם.</b> לא בזכותכם.

Verse 30

<b>ועתה.</b> מאחר שלא היה ראוי שתלך בלי רשות ושתגנוב את לבבי ללכת:
<b>הלוך הלכת כי נכסוף נכספת לבית אביך.</b> יתחייב שהלכת באופן זה מרוב תאותך לשוב לבית אביך. ויהי מה:
<b>למה גנבת את אלהי</b> כי בזה אין התנצלות שלא היתה תאותך לבית אביך סבה שתגנוב את אלהי:

Verse 31

<b>פן תגזול את בנותיך.</b> כי באמרך שלא נתת את בנותיך להרחיקם מעליך תגזול אותן מעמי לעכב גם הבנים והממון כענין אמרו אח"כ הבנות בנותי והבנים בני והצאן צאני וכל זה אולי היית עושה בעזרת אנשי ארצך בהיותי שם ולא תשיג זה אחרי שיצאתי מארצך:

Verse 32

<b>לא יחיה.</b> כי חשב שגנב אותם אחד מהעבדים לעבדם ולחזור לסורו ובזה היה חייב מיתה:
<b>הכר לך מה עמדי.</b> משלך וקח לך כשתכירהו:
<b>ולא ידע יעקב.</b> שאם היה יודע לא היה מעיז פניו לכחש ולא היה אומר לא יחיה:

Verse 33



Verse 34



Verse 35



Verse 36

<b>ויחר ליעקב וירב בלבן.</b> אחר שלא מצא דבר חשב יעקב שלא נגנבו תרפים כלל אלא שהיתה המצאת לבן כדי לחפש כלי יעקב שהיה חושד אותו שמא גנב איזה דבר משלו:
<b>מה פשעי מה חטאתי.</b> מה מצאת בי עול לשעבר שחשדתני עתה לגזלן:

Verse 37



Verse 38

<b>רחליך ועזיך לא שכלו.</b> הנה הפך זה מצאת בי שלא בלבד שעבדתיך באמונה כמשפט הצדיקים אבל היטבתי לך יותר שהשתדלתי באופן שלא שכלו:
<b>ואילי צאנך לא אכלתי.</b> אפילו כמנהג שאר הרועים:

Verse 39

<b>טרפה לא הבאתי אליך אנכי אחטנה.</b> טרפה שנטרפה בחטא שלי ושגגתי אבל הבאתי בלבד טרפה שנטרפה באונס אף על פי כן מידי תבקשנה שלא כדין:

Verse 40



Verse 41

<b>ותחלף את משכרתי.</b> וזה הפך מה שאמרת כי אמנם אתה הוא שהחלפת משכרתי:

Verse 42



Verse 43

<b>והצאן צאני.</b> ואם החלפתי משכורתך או שלחתיך ריקם לא הייתי נוטל דבר משלך שהכל שלי ובמרמה בא לידך לא בדין:
<b>ולבנותי.</b> ושל בנותי הוא לנדוניא:
<b>מה אעשה לאלה.</b> אף על פי שאוכל ליטול הכל מה אעשה לאלה לפרנסן אחר כך.

Verse 44

<b>ועתה.</b> מאחר שאיני חפץ להזיקך.
<b>לכה ונכרתה ברית.</b> שגם אתה לא תזיקני:

Verse 45

<b>וירימה מצבה.</b> להורות שיהיה הדבר יציב וקיים:

Verse 46



Verse 47

<b>ויעקב קרא לו גלעד.</b> שלא שנה את לשונו:

Verse 48

<b>ויאמר לבן הגל הזה עד.</b> נכנע לקראו בלשונו של יעקב ואמר שיהיה עד על מה שיאמר עתה:

Verse 49

<b>והמצפה.</b> וכן יעיד שם המצפה שהוא מקום סמוך לנו יהיה לעד מזכיר מה שנאמר:
<b>אשר אמר.</b> וזה שאמר שהמצפה גם כן תעיד על דבריו הוא מפני שאמר אז לבן ליעקב יצף ה' ביני ובינך והיה לדיין ושופט:

Verse 50

<b>ראה אלהים עד.</b> ראה שאם תבגוד בי תמעול בו והוא יפרע ממך כענין ומעלה מעל בה' וכחש בעמיתו כאמרם ז"ל שהוא מכחש בשלישי שביניהם:

Verse 51



Verse 52



Verse 53

<b>אלהי אביהם.</b> אמר לבן אין לך למאן מה שיחדתי לדיין אלהי נחור עם אלהי אברהם כי אמנם אלהי נחור היה אלהיו של תרח שהיה אביהם של אברם ושל נחור:
<b>וישבע יעקב בפחד אביו יצחק.</b> שיצחק אינו בן תרח ונשבע שאלהיו של יצחק לבדו ישפוט אם יבגוד:

Verse 54

<b>ויקרא לאחיו.</b> של לבן אבל לא הוצרך לקרוא את לבן כי הוא היה אז כאב לבני יעקב:

Chapter 32



Verse 1

<b>ויברך אתהן.</b> כבר אמרו אל תהי ברכת הדיוט קלה בעיניך אמנם סיפר ברכת לבן לבנותיו להורות שברכת האב אשר היא על בניו בכל נפשו בלי ספק ראוי שתחול יותר בסגלת צלם אלהים המברך כאמרו בעבור תברכך נפשי:

Verse 2



Verse 3

<b>מחנה אלהים זה.</b> המחנה שלי שפגעו בו מלאכי אלהים אין ספק שהוא מחנה אלהים כענין ויקרא למקום אל בית אל כי שם נגלו אליו האלהים:
<b>מחנים.</b> שתי מחנות אלהים של מלאכים ושלו כמשפט סימן הרבים הבא אחר פתח מלעיל המורים על מספר שנים כמו פעמים שבועים שנתים וזולתם: חסלת פרשת ויצא

Verse 4

<b>וישלח יעקב מלאכים.</b> לדעת מה בלב אחיו לדעה מה יעשה לו:
<b>ארצה שעיר שדה אדום.</b> אל גליל שעיר לאותו החלק ממנו שהיה דר שם אדום כי אז לא כבש עדיין את כל החורי יושבי הארץ:

Verse 5

<b>ואחר עד עתה.</b> לפיכך לא באתי להשתחות לך עד עתה:

Verse 6

<b>למצוא חן בעיניך.</b> כי אין ספק אצלי שתשמח על היות לי עושר וכבוד ואמצא חן בעיניך כשאבשרך בזה:

Verse 7

<b>וגם הולך לקראתך.</b> לא בלבד ראינו שלא היתה בעיניו כל בשורה מוצאת כאשר הגדנו את עשרך אבל גם הולך לקראתך עם ד' מאות איש ואין זה אלא להלחם כענין ויצא אדום לקראתו בעם כבד:

Verse 8



Verse 9

<b>והיה המחנה הנשאר לפליטה.</b> כי בעוד שיעט אל השלל הראשון ימלט השני בכלי מלחמה או שיברח:

Verse 10

<b>אלהי אבי אברהם.</b> הקדים בסדר שבחי המקום וחסדיו ובהזכיר זכות אבות כסדר אנשי כנסת הגדולה בתחלת י"ח ברכות:

Verse 11

<b>קטנתי מכל החסדים.</b> לא הייתי ראוי לכל אותם החסדים:
<b>ומכל האמת.</b> הטוב שעשית עמדי בזכות אבותי ובאותו הדרך שעשית עמדי לפנים משורת הדין אני מבקש שתצילני כענין אמרו כגודל חסדך וכאשר נשאת לעם הזה:

Verse 12

<b>והכני אם על בנים.</b> יכה אותי בזה שיהרוג אם על בנים גם שאוכל אני להמלט מידו:

Verse 13

<b>ואתה אמרת היטיב איטיב עמך.</b> ואם יקרה זה יהיה הפך מה שאמרת להיטיב עמי אם אראה באבדן מולדתי:
<b>ושמתי את זרעך.</b> והנה הפך זה ג"כ יהיה אם יכרית זרעי וראוי שתעשה עמם בעבור כבוד שמך לקיים הבטחתך אף על פי שאיני ראוי לה כענין אם עונינו ענו בנו ה' עשה למען שמך:

Verse 14



Verse 15



Verse 16



Verse 17

<b>עדר עדר לבדו.</b> כדי שיראה שיש בכל מין מנין זכרים ונקבות כפי הראוי למלאכת המקנה שיוכל לפרות ולרבות כאמרו קח נא את ברכתי שהיתה מנחה מוכנת לברכה שהיא תוספת טובה:
<b>ורוח תשימו בין עדר ובין עדר.</b> שלא יקפצו הבהמות מעדר לעדר ויתערבו ולא יבין הרואה חכמת המנחה וברכתה:

Verse 18



Verse 19

<b>ואמרת לעבדך ליעקב.</b> צוה שלא יראה השליח את עצמו כמכיר את עשו ושלוח אליו פן יחשוב עשו שידע אחיו שהוא הלך לקראתו ושלח לו דורון מחמת יראה אבל יראה השליח את עצמו כמו שלוח לשעיר וכבלתי מכיר את עשו:

Verse 20

<b>כדבר הזה תדברון אל עשו.</b> לכל אחד צוה מה ישיב לעשו ויודיע שהוא עם שאר כל העדרים והם כולם של יעקב מנחה לעשו אחיו הגדול:

Verse 21

<b>ואמרתם גם הנה עבדך יעקב אחרינו.</b> צוה שכל אחד מהם יאמר זה הדבור מלבד הדבור המיוחד לו כדי שימצא עשו דברי כולם מכוונים בזה שהיה יעקב הולך אחריהם לשעיר להקביל פני אחיו:
<b>כי אמר אכפרה פניו במנחה.</b> ואלה הדברים שם בפי עבדיו כדי שימעט רוגזו של עשו בדבור ההכנעה עם המנחה:
<b>אראה פניו.</b> דרך הבקור הראוי לשרים כענין יראה כל זכורך את פני האדון. ולא יראו פני ריקם. וכן אמר לעשו אחר כך כי על כן ראיתי פניך כראות פני אלהים. כי המנהג לפקוד את השרים במנחה עם ראיית פניהם:

Verse 22

<b>ותעבור המנחה על פניו.</b> לראות שתהיה על סדר ראוי לתכלית המכוון מאתו:

Verse 23



Verse 24

<b>ויעבר את אשר לו.</b> צוה לכלם שיקדימו ללכת לפניו להלאה מן הנחל כמו ויעבור את הכושי:

Verse 25

<b>ויותר יעקב לבדו.</b> אחרון לכלם לנסוע מן המחנה כדי להדריך את כל עמו שילכו עם כל קנינו ולא ישאר דבר במחנה:
<b>ויאבק איש עמו.</b> היה זה פועל מלאך במצות בוראו בלי ספק על דרך ירה ויור שיהיה נושע בה' יעקב וזרעו אף על פי שיהיה עם היזק בממון שהוא היקום אשר ברגליהם ועם זה תהיה התשועה בסוף עם ברכה:

Verse 26

<b>לא יכול לו.</b> לרוב דבקותו תמיד באל ית' במחשבה ובדבור:
<b>ויגע.</b> הודיעו החטא העתיד במדריכי עמו ובדאגתו בזה פסק הדבור ותקע כף ירכו בהאבקו:

Verse 27

<b>לא אשלחך.</b> שגדולים צדיקים יותר ממלאכי השרת:

Verse 28



Verse 29

<b>לא יעקב יאמר עוד שמך.</b> לקץ הימין שתהיה קיים אחר אבדן האומות, ובכן יהיה כבר מקיים בך ענין "יעקב", המורה קיים בסוף, ולכן לא יפול עליך אז עוד שם "יעקב" להורות שתהיה בעקב ובסוף כל האומות.
<b>כי אם ישראל כי שרית.</b> אבל יקראו לך בשם ישראל בלבד להורות שאז כבר שרית עם אלהים כו' כענין יפקוד ה' על צבא המרום במרום ועל מלכי האדמה על האדמה:

Verse 30

<b>הגידה נא שמך.</b> המורה על צורתך ועל הפעל הנמשך ממנו כדי שאתבונן על מה קמת לשטן ואשוב בתשובה ואתפלל:
<b>למה זה תשאל לשמי.</b> כי הצורה האשיית לנו היא מדרגת השכלתנו אשר לא תבואר בשום דבור כאמרו והוא פלא והפעל שלה הוא כפי הרצון האלהי:

Verse 31



Verse 32

<b>ויזרח לו השמש וכו'.</b> אחר שעבר את פנואל בצליעה זרח השמש ונרפא כאשר יהיה לעתיד לבא כאמרו וזרחה להם יראי שמי שמש צדקה ומרפא:

Verse 33

<b>על כן לא יאכלו בני ישראל.</b> כדי שיהיה ההיזק אשר הורע בנגיעת כף הירך היזק בדבר בלתי נחשב אצלנו:

Chapter 33



Verse 1

<b>ועמו ארבע מאות איש.</b> שלא התכפרו פניו במנחה:

Verse 2



Verse 3



Verse 4

<b>וירץ עשו.</b> נהפך לבו כמו רגע בהכנעותיו של יעקב כעניננו בגלות עם בני עשו האומר בגבהו מי יורידנו ארץ והורה שנהיה נמלטים מיד חרב גאותו בהכנעה ומנחה כאמרם ז"ל שאחיהו השילוני קלל את ישראל בקנה הנכנע לכל הרוחות הן לו עשו כן בריוני בית שני לא היה נחרב בית מקדשנו כמו שהעיד רבי יוחנן בן זכאי באמרו (גטין פרק הנזקין) בריוני דבן לא שבקינן:

Verse 5

<b>מי אלה לך.</b> שאל אם הם בניו או עבדיו ובני ביתו:

Verse 6



Verse 7



Verse 8

<b>מי לך כל המחנה.</b> המחנה שאמר אלי מנחה היא שלוחה לאדוני מי הוא אצלך אם הוא למנחת כבוד או למנחת חסד שחשבת שאצטרך:

Verse 9

<b>יש לי רב.</b> ואיני צריך:
<b>אחי יהי לך אשר לך.</b> שבהיותך אחי לא תצטרך לכבדני במנחה:

Verse 10

<b>כראות פני אלהים.</b> כמנהג בפקוד את השרים כאמרו ולא יראו פני ריקם:
<b>ותרצני.</b> שקבלתני בסבר פנים יפות כענין הירצך או הישא פניך ומצד זה גם כן ראוי שאקדם פניך במנחה:

Verse 11

<b>ויפצר בו.</b> כדי שיקבל כי השחד יעוור ויקח וההפך באלישע כאמור ויפצר בו לקחת וימאן:

Verse 12

<b>נסעה ונלכה.</b> לשעיר כמו שהורו נושאי המנחה באמרם גם הנה עבדך יעקב אחרינו:

Verse 13

<b>כי הילדים רכים.</b> כי עלי מוטל דבר הילדים רכים והצאן והבקר עלות:
<b>ודפקום.</b> לכבודך שלא לעכבך בדרך:

Verse 14



Verse 15



Verse 16



Verse 17



Verse 18

<b>ויבא יעקב שלם עיר שכם.</b> תיכף שהגיע בשלום בארץ כנען כמו שאמר ושבתי בשלום לא המתין שיהיה בבית אביו:
<b>בבאו מפדן ארם.</b> בעוד שהיה בדרך ללכת לבית אביו אף על פי שעדין לא הגיע שם התחיל לקיים נדרו ובנה מזבח כאמרו והיה ה' לי לאלהים:

Verse 19

<b>ויקן את חלקת השדה.</b> ויצב שם מזבח. כאמרו איך נשיר את שיר ה' כו':

Verse 20

<b>ויקרא לו אל אלהי ישראל.</b> קרא לו בתפלתו את האל ית' לאלהים כמו שנראה באמרו והי' ה' לי לאלהים וזה כשיהיה הוא ישראל שלא יוכלו אומות העולם להעבירו על דעתו ועל דעת קונו כמו שהזכיר בנדרו למעלה:

Chapter 34



Verse 1



Verse 2



Verse 3

<b>ותדבק נפשו.</b> על הפך באמנון לתמר אחר ששכב אותה:
<b>בדינה בת יעקב.</b> בשביל שהיתה בת יעקב הנכבד בעיני האומות כאמרו אח"כ כי חפץ בבת יעקב:

Verse 4



Verse 5

<b>והחריש יעקב עד באם.</b> החריש מלצאת לריב עד שיבאו בניו וידעו הדבר וישמרו עצמם מאנשי ריבם:

Verse 6

<b>ויצא חמור.</b> כשראה שהחריש ודאג פן יחרוש עליו רעה:

Verse 7

<b>ויתעצבו האנשים ויחר.</b> הנה העצבון היה על כי נבלה עשה בישראל שהיה בזיון אצל ישראל אע"פ שאצל הכנענים לא היה כן ובשביל שהיה בלתי מורגל אז לאנוס את בתולות גדולי הדור כאמרו וכן לא יעשה לפיכך חרה להם על שנעשתה כזאת נגדם:

Verse 8



Verse 9



Verse 10

<b>וסחרוה.</b> עם היות הסחורה אז בלתי מותרת לגרים כאמרם בר מתא אבר מתא אחריתי מצי מעכב:

Verse 11



Verse 12

<b>הרבו עלי מאד.</b> כמשיב לכם אשם על מה שחטאתי לכם:

Verse 13

<b>במרמה.</b> שאלו שימולו בחשבם שלא יקבלו עליהם או שלא יוכלו לפתות אנשי עירם לזה:
<b>וידברו אשר טמא.</b> השיבו שמיני הנדיבות שאמרו שכם ואביו לעשות לא היו ראוים עתה אחרי שטמא כדרך אתנן זונה:

Verse 14

<b>כי חרפה היא לנו.</b> שיהיה נראה שאין איש הגון בין המולים להתחתן עמו:

Verse 15



Verse 16



Verse 17

<b>ולקחנו את בתנו.</b> אע"פ שהיא עתה בביתכם נקח אותה מעמכם:
<b>והלכנו.</b> עם כל עשרנו שלא תהנו בו:

Verse 18



Verse 19

<b>והוא נכבד.</b> ואעפ"כ לא אחר לעשות כי חפץ בבת יעקב:

Verse 20



Verse 21

<b>שלמים הם אתנו.</b> בשלום הם אתנו ואין בלבם לתבוע עלבונם:

Verse 22



Verse 23



Verse 24



Verse 25

<b>ויהרגו כל זכר.</b> שלא מלו אלא על תקוה להשיג מקניהם וקנינם כדברי חמור ושכם:

Verse 26

<b>ואת חמור ואת שכם בנו הרגו.</b> שבקשום ומצאום:

Verse 27

<b>העיר אשר טמאו.</b> כי לולי היה כבר דבר כזה בלתי נמאס אצלם לא היה שכם עושה כן אמנם היה זה גמול מורגל אצלם שלקחו ראשי העיר בנות העם בלתי רשות לנשים או לפלגשים ע"ד ויקחו להם נשים מכל אשר בחרו:

Verse 28



Verse 29



Verse 30

<b>להבאישני.</b> שיאמרו ששקרנו באמונתנו אחר שנמולו:

Verse 31

<b>הכזונה.</b> שאין ראוי לתבוע עלבונה יעשה עם הארץ את אחותנו. שאינה זונה וראוי לתבוע עלבונה ושהיא אחות לנו וראוי לנו לתבוע עלבונה והנה כשיתבונן יושב הארץ באלה אין ראוי שיתקומם:

Chapter 35



Verse 1

<b>ושב שם.</b> לכוין דעתך קודם שתבנה המזבח כענין אמרם ז"ל חסידים הראשונים היו שוהים שעה אחת ומתפללים כדי שיכוונו את לבם למקום:
<b>ועשה שם מזבח לאל הנראה אליך בברחך.</b> לתת הודאה על שקיים לך ההבטחה שעשה שם כענין אמרם מברך ברוך שעשה לי נס במקום הזה:

Verse 2

<b>הסירו את אלהי הנכר.</b> שלקחתם משכם אע"פ שבטלו אותם עובדיהם כמו נשי שכם כאמרם גוי מבטל עבודה זרה בעל כרחו ולכן הם מותרים בהנאה מ"מ הסירו אותם מקרבכם עתה בלכתנו לבית אל כדי שתרחק מלבכם כל מחשבת ע"ג:

Verse 3



Verse 4

<b>ויטמון אותם יעקב.</b> ולא אבדם מפני שהיו כבר מבוטלים ומותרין בהנאה:

Verse 5

<b>ויסעו ויהי חתת אלהים.</b> כי בנסעם משכם שהיתה עיר מבצר היתה סכנה שיתקוממו הסביבות עליהם בדרך ולכן הוצרך אז שתהיה חתת אלהים עליהם:

Verse 6



Verse 7

<b>ויקרא למקום.</b> לאותו מלון אורחים שלן בו בלכתו לחרן כאמרו ויפגע במקום:
<b>אל בית אל.</b> מקדשו של בית אל:

Verse 8

<b>אלון בכות.</b> וזה הפסיק הגלות השכינה כאמרם רז"ל שאין השכינה שורה מתוך עצבות:

Verse 9

<b>וירא אלהים.</b> אחר עבור הבכי:
<b>אל יעקב עוד.</b> כמו שנראה אליו שם בלכתו לחרן כאמרו הנראה אליך בברחך:
<b>בבואו מפדן ארם.</b> אבל בפדן ארם לא נגלה אליו אע"פ שדבר עמו ע"י מלאך כאמרו ויאמר אלי מלאך האלהים בחלום:

Verse 10

<b>שמך יעקב.</b> אני מקיים לך עתה זה השם שתהיה קיים אתה לבדך בעקב ובסוף כליון כל שאר האומות כאמרו כי אעשה כלה בכל הגוים ואתך לא אעשה כלה.
<b>לא יקרא שמך עוד יעקב.</b> וכאשר יתקיים ענין שם יעקב שתשאר בסוף אתה לבדך כאמרו הן עם לבדד ישכון אז לא יהיה ענין עוד לשם יעקב:
<b>כי אם ישראל יהיה שמך.</b> שתשתרר על כל פליטי האומות כאמרו וקרקר כל בני שת:
<b>ויקרא את שמו ישראל.</b> ברך אותו שיתחיל קצת ענין שם ישראל מעכשיו שיוכל נגד המתקוממים עליו גם בארץ לא לו כאמרם ז"ל כל מקום שהלכו נעשו שרים לאדוניהם:

Verse 11

<b>אני אל שדי.</b> בשמי אני נשבע כענין ואמרתי חי אנכי לעולם ובזה בלבד מצאנו שבועת האל ית' ליעקב:
<b>פרה ורבה.</b> ולא תדאג שיכלה זרעך ביד גוים גם כשיהי' הזרע בלתי הגון לפיכך לא תחדל מלפרות ולרבות על הפך עצת רבי ישמעאל כאמרו מיום שפשטה מלכות הרשעה דין הוא שנגזור על עצמינו שלא לשא אשה ולהוליד בנים ונמצא זרעו של אברהם [אבינו] כלה מאליו וזה כי בהיותי אל שדי בלתי צריך לנושא מוכן אעשה מה שאמרתי עכ"פ גם בלתי נושא מוכן:
<b>ומלכים מחלציך יצאו.</b> אנשים הגונים למלכות ולא תצטרך לתת עליך איש נכרי כענין במלכי אדום. שמלה ממשרקה שאול מרחובות הנהר וזולתם:

Verse 12

<b>ולזרעך אחריך אתן את הארץ.</b> לקץ הימין אתן את לזרעך כל כדור הארץ לא ארץ ישראל בלבד כאמרו ופרצת ימה וקדמה וצפנה ונגבה וכאמרו וקרקר כל בני שת:

Verse 13

<b>במקום אשר דבר אתו.</b> בצאתו ללכת לחרן באותו המלון היה הדבור שם. וירא אלהים ושם נסתלק ולפיכך הציב מצבה באותו המקום בעצמו:

Verse 14

<b>ויסך עליה נסך.</b> והשלים נדרו שנדר באמרו והאבן הזאת אשר שמתי מצבה יהיה בית אלהים. כי בזה הכין את המקום שראוי שיקימנה שם כענין דוד בהראות אליו המלאך בגורן ארונה היבוסי:

Verse 15



Verse 16



Verse 17

<b>אל תיראי.</b> שיהיה הילד נקבה מפני שהחבלים מרובים כאמרם רז"ל חבלי נקבה מרובים משל זכר:
<b>כי גם זה לך בן.</b> אע"פ שחבליו מרובים גם הוא זכר:

Verse 18



Verse 19



Verse 20

<b>מצבה על קבורתה.</b> מפני שהקבר על אם הדרך ויש לחוש לחטוטי קברי:

Verse 21



Verse 22

<b>וישמע ישראל ויהיו בני יעקב שנים עשר.</b> אע"פ ששמע לא הפילו ממנין בניו כי לא היה ספק אצלו שעשה תשובה לאלתר ולא נעדר ממנין בני יעקב בעתידים להתקיים בעקב ובסוף כל האומות:

Verse 23

<b>בכור יעקב ראובן.</b> שלא נפל מן הבכורה בדיני שמים מפני התשובה המגעת עד כסא הכבוד ולא נפל ממנה אפי' בעול' הזה עד שהפילו יעקב אביו בדיני אדם כענין כל מי שהי' חייב נדוי שלא הי' מנודה עד שינדהו חכם בדור כאמרם רז"ל (מ"ק פרק אלו מגלחין) מנלן דמשמתינן דכתיב אורו מרוז דהכי סבר גברא רבא פלניא דכתיב אמר מלאך ה' וכן הורו האחרונים:

Verse 24



Verse 25



Verse 26



Verse 27

<b>אשר גר שם אברהם ויצחק.</b> כי אמנם זכרון חסדי הצדיקים בארץ מגוריהם מטיב לבניהם שם טוב ואהבת חסד בעיני יושבי הארץ הפך הרשעים שנאמר בהם הכינו לבניו מטבח בעון אבותם בל יקומו ויירשו ארץ:

Chapter 36



Verse 1

<b>אלה תולדות.</b> עניניו ומקריו כענין מה ילד יום:
<b>עשו הוא אדום.</b> לעולם נבהל להון תאוותיו הנפסדות, כמו שעשה ביום שנקרא "אדום", שבהיותו עיף בעסקיו הרעים לא הכיר העדשים להזכירם בשמם.

Verse 2

<b>את אהליבמה בת ענה.</b> היא היתה מבני שעיר החורי ועל ידה הלך עשו לארץ שעיר כאמרו וישב עשו בהר שעיר ובניו אחריו השמידו את החורי כאמרו כאשר עשה לבני עשו היושבים בשעיר אשר השמיד את החורי מפניהם ולזה חזר ואמר <b>ואלה תולדות עשו אבי אדום בהר שעיר.</b>. ומנה האלופים כי בניו אחריו היו שכבשו ונעשית תמנע פילגש ונעשו תולדות עשו אלופים

Verse 3



Verse 4



Verse 5



Verse 6



Verse 7



Verse 8



Verse 9



Verse 10



Verse 11



Verse 12

<b>ותמנע היתה פילגש.</b> שהיה אליפז מהכובשים את הארץ ולקח את תמנע אחות האלופים וכבש אותה לפילגש:

Verse 13



Verse 14



Verse 15



Verse 16



Verse 17



Verse 18



Verse 19



Verse 20

<b>אלה בני שעיר החורי.</b> הזכיר בשם הגבורים שהיו אז אנשי השם להודיע שאעפ"כ השמידום בני עשו ברצון האל יתב' כאמרו כאשר עשה לבני עשו היושבים בשעיר וכו':

Verse 21



Verse 22



Verse 23



Verse 24



Verse 25



Verse 26



Verse 27



Verse 28



Verse 29



Verse 30



Verse 31

<b>ואלה המלכים.</b> הודיע שהוצרכו להמליך אנשים נכרים מבלי אין ביניהם ראוי למלוך, ושאין מעמידים מלך בן מלך.
<b>לפני מלך מלך.</b> קודם שימלוך משה עליהם במצות האל ית' כאמרו ויצום אל בני ישראל על דרך וצוך לנגיד אמנם כשמלך מלך חדלה מלכות עשו והיו לו אלופים כענין ולאם מלאם יאמץ:

Verse 32



Verse 33



Verse 34



Verse 35



Verse 36



Verse 37



Verse 38



Verse 39



Verse 40

<b>ואלה שמות אלופי עשו... למקמתם בשמתם.</b> שלא היו חשובים להקרא בשמם רק על שם מקומם.

Chapter 37



Verse 1

<b>וישב יעקב בארץ מגורי אביו בארץ כנען.</b> באותו החלק מארץ כנען שדר בו אביו כענין אשר גר שם אברהם ויצחק:

Verse 2

<b>אלה תולדות יעקב.</b> מאורעותיו וילדי יום עליו אחר שישב שם כי מאז שיצא מבית אביו היו עניניו כמו קורות אבותינו בגלות ראשון ומאז שחזר אל ארץ מגורי אביו היו קורותיו כמו שקרה לאבותינו בבית שני וחורבנו וגלותו וגאולתו לקץ הימין:
<b>היה רועה את אחיו בצאן.</b> היה מנהיג ומורה אותם במלאכת מרעה הצאן:
<b>והוא נער.</b> ומפני נערותו חטא להביא דבת אחיו כי לא נסה ולא התבונן לאחרית דבר אע"פ שהיה אז משכיל מאד ושהיה אחר כך מורה לזקני הדור כאמרו וזקניו יחכם וזה כאמרם ז"ל ולא בדרדקי עצה:
<b>ויבא יוסף את דבתם רעה.</b> באמרו לאביו שאחיו היו טועים ומפסידים בבלי דעת כראוי במלאכת המקנה שהית' אז עקר השתדלות' בקניי' עושר ונכסי':

Verse 3

<b>ועשה לו כתונת פסים.</b> לאות שיהיה הוא המנהיג בבית ובשדה. כענין והלבשתיו כתנתך וכאמרם ז"ל (בבא קמא) בגדול אחי כי היכי דלשתמען מיליה:

Verse 4

<b>ויראו אחיו כי אותו אהב אביהם.</b> ובזה טעה יעקב לשנות לבן בין הבנים בענין שיכירו אחיו את האהבה אשר בלבו:
<b>ולא יכלו דברו לשלום.</b> אע"פ שהיו צריכין לדבר עמו בענין הנהגת הבית ומרעה הצאן בהיותו מנהיג במצות אביו לא יכלו לדבר עמו לשלום וריעות כמנהג האחים:

Verse 5

<b>ויגד לאחיו.</b> גם זה עשה מחסרון העצה כנער:

Verse 6

<b>שמעו נא החלום הזה.</b> לא די שספר החלום כי גם אמר להם שמעו נא כלומ' הבינו את הוראת החלום ובזה הוסיף להטיל איבת אחיו עליו כמו שאמרו המלוך תמלוך עלינו:

Verse 7

<b>וגם נצבה.</b> הורה שתהיה ממשלתו קיימת זמן ארוך וכן היה כי אמנם מלך שמונים שנה לא נעשה כן לכל הממלכות הנזכרות בכתבי הקדש:

Verse 8

<b>על חלומותיו.</b> על פרטי החלום שספר כמיחל שיתקיימו בו:
<b>על דבריו.</b> שאמר להם שמעו נא להעירם שיתנו לב להבין הוראת החלום:

Verse 9



Verse 10

<b>מה החלום הזה.</b> אין זה כי אם רוע לב שתחשוב למלוך עלינו ורעיונך על משכבך סליקו:

Verse 11

<b>ויקנאו בו אחיו.</b> בחשבם שבשביל מעלתו אצל אביו רם לבבו לספר כאלו על פני אביו:
<b>ואביו שמר.</b> שחשב שיהיה החלום אמתי והיה מתאוה ומצפה שיתקיים כאמרם ז"ל (סנהדרין פדק חלק) בכל אדם מתקנא חוץ מבנו ותלמידו:

Verse 12



Verse 13

<b>הלא אחיך רועים בשכם.</b> ואין דרך רחוקה עד שם:

Verse 14

<b>לך נא ראה.</b> ראה בשכלך ותקן כל מעוות אם יצטרך כי אמנם להגיד האמת היה מספיק אחד מעבדיו:
<b>וישלחהו מעמק חברון.</b> לווהו עד העמק:

Verse 15

<b>תועה בשדה.</b> הולך אנה ואנה למצוא מקום מרעיתם:
<b>מה תבקש.</b> שאינך הולך על דרך א' ביושר:

Verse 16

<b>איפה הם רועים.</b> באיזה חלק מזה המקום:

Verse 17

<b>נסעו מזה.</b> אין ספק שנסעו מזה המרעה ואין לבקשם באחד מחלקיו:
<b>כי שמעתי אומרים.</b> והטעם שאמרתי שבודאי נסעו הוא כי שמעתי אומרים נלכה לא שראיתים נוסעים:
<b>אחר אחיו.</b> אע"פ שלא מצאם בשכם כדבר אביו טרח יותר ממה שצוה להשיג רצון אביו:

Verse 18

<b>ויתנכלו אותו להמיתו.</b> הנה לשון נכל יורה על המצאה להרע כמו אשר נכלו לכם. אמר שחשבו את יוסף בלבם נוכל להמית ושבא אליהם לא לדרוש שלומם אלא למצוא עליהם עלילה או להחטיאם כדי שיקללם אביהם או יענישם האל ית' וישאר הוא לבדו ברוך מבנים ול' התפעל יורה על ציור הדבר בנפש כמו אתה מתנקש בנפשי מצייר בלבבך מוקש על נפשי ולשון להמיתו שימית הוא את אחיו כמו לעשותכם אותם לעברך בברית. ובזה הודיע מה היה למו בהיות כלם צדיקים גמורים עד שהיו שמותם לפני ה' לזכרון איך נועדו לב יחדו להרוג את אחיהם או למכרו ולא נחמו על הרעה כי גם כשאמרו אבל אשמים אנחנו על אחינו לא אמרו שתהיה אשמתם על מכירתו או מיתתו אלא על אכזריותם בהתחננו. והנה הגיד הכתוב כי ציירו בלבם וחשבו את יוסף לנוכל ומתנקש בנפשם להמיתם בעולם הזה או בעולם הבא או בשניה' והתורה אמר' הבא להרגך כו':

Verse 19

<b>הנה בעל החלומות.</b> שספר לנו את החלומות להקציפנו כדי שנתקומם עליו ונחטא לאל ית' או לאבינו או לשניהם ונאבד:

Verse 20

<b>ועתה לכו.</b> הזדרזו והסכימו להרגו:
<b>ואמרנו חיה רעה אכלתהו.</b> פן יקצוף ויקלל אותנו:
<b>ונראה מה יהיו חלומותיו.</b> החלומות שספר שהיו מורים שיעלה לגדולה וימלוך עלינו הנה אז נראה שיהיו חלומות שקר כי יעלו בתוהו ויאבדו בלי קיום:

Verse 21

<b>ויצילהו מידם.</b> במניעת הפעל הפתאומי המוליד מעוות לא יוכל לתקון שיפול בכמוהו גם הצדיק לפעמים כענין ראובן עם בלהה כאמרו פחז כמים:

Verse 22

<b>ויד אל תשלחו בו.</b> להתאכזר כאמרו מרשעים יצא רשע וידי לא תהיה בך:
<b>למען הציל.</b> להעלותו אחר כך:

Verse 23



Verse 24



Verse 25

<b>וישבו לאכל לחם.</b> שלא היה כל זה בעיניהם תקלה או מכשול שימנעם מלקבוע סעודתם כמו שהיה ראוי לצדיקים כמותם כשאירעה תקלה על ידם כמו שעשו ישראל אחר שהרגו את שבט בנימין כאמרו וישבו עד הערב לפני האלהים וישאו קולם ויבכו בכי גדול ויאמרו למה ה' אלהי ישראל היתה זאת בישראל כו'. וכן דריוש כשהשליך את דניאל בגוב אריות דכתיב ובת טות ודחון לא הנעל קדמוהי. וזה קרה להם מפני שחשבו את יוסף לרודף שכל הקודם להרגו זכה כשאין דרך להציל הנרדף בזולת זה:
<b>הולכים להוריד מצרימה.</b> שהיו בעלי הגמלים ולא היו הם בעלי הסחורה ולכן הורדת הסחורה שם היתה לגמר מלאכתם:

Verse 26

<b>מה בצע.</b> מה תועלת. כי אמנם הנקמה תכוין לאחד משתים אם נשלם לעושי הרע והנה בזה כי נהרוג את אחינו נשלם רעה גם לעצמנו כי יכאב לבנו על מיתתו ועל אכזריותינו נגדו. ואם להפחיד את הנשארים שישמעו וייראו מלהזיק אותנו. הנה גם זה המין מהתועלת לא נשיג כי נעלים את מיתתו:
<b>וכסינו את דמו.</b> בשביל כבודנו ובשביל יראת אבינו:

Verse 27

<b>לכו ונמכרנו.</b> ונשלם לו מדה כנגד מדה שיהיה עבד תמורת מה שחשב להשתרר עלינו:

Verse 28

<b>מדינים סוחרים.</b> בעלי סחורת גמלי הישמעאלים:
<b>וימכרו את יוסף לישמעאלים.</b> לישמעאלים עשו את המכר בעד המדינים הסוחרים ולא רצו לדבר עם הסוחרים פן יכירום בשבתם לפעמי' בעירות למכור אבל דברו עם בעלי הגמלים שאינם מתעכבים בעירות אבל עוברים בהם דרך העבר' בלבד ועל ידם עשו המכר אבל הקונים היו המדינים סוחרים כאמרו והמדנים מכרו אותו אל מצרים. וכן קרה לאבותינו בבית שני שמכרו קצתם את קצתם ביד הרומיים בפרט כשצרו מלכי בית חשמונאי זה על זה ששעבדו ישראל לרומיים וגרמו לנו זה הגלות כמו שהיה הענין במכירת יוסף שנתגלגל הדבר וירדו אבותינו למצרי' בדבריה' ז"ל:

Verse 29



Verse 30



Verse 31



Verse 32

<b>וישלחו את כתונת הפסים.</b> העבירוה בשלח כדי שתהי' נראית קרועה על ידי חיות רעות:

Verse 33



Verse 34

<b>וישם שק במתניו.</b> אזור של מין אריגה נקרא שק שממנו היו עושים השקים לעביו:

Verse 35

<b>וימאן להתנחם.</b> מאן לשמוע דברי תנחומין כדי שלא להעביר דאגה מלבו:
<b>ויאמר כי ארד אל בני אבל שאולה.</b> קבל עליו אבלות לכל ימיו מפני שאירע' התקלה על ידו ששלח את יוסף אל אחיו:
<b>ויבך אתו אביו.</b> יצחק בכה על שקבל עליו בנו אבלות לכל ימיו ובכן לא תשרה עליו שכינה:

Verse 36



Chapter 38



Verse 1

<b>והמדנים מכרו אותו ... ויהי בעת ההיא.</b> באותו הזמן שנמכר יוסף למצרים בסבת עצת יהודה שאמר למכרו ולא אמר להשיבו ושכל את אביו חל על יהודה פרי מעלליו והוליד שני בני מות ונשאר שכול משניהם:

Verse 2



Verse 3



Verse 4



Verse 5

<b>והיה בכזיב.</b> והטעם שקראתו שלה לשון אל תשלה שהוא שם בלתי נאות מפני שיהודה היה אז בכזיב ותוחלתה נכזבה מראות פני אישה בעת לדתה והוא אם היה שם לא היה מסכים בקריאת שם בלתי נאות:

Verse 6



Verse 7

<b>ויהי ער בכור יהודה רע בעיני ה'.</b> בלתי רע לבריות:

Verse 8



Verse 9

<b>כי לא לו יהיה הזרע.</b> ידע שלא היה הוא לבדו הזוכה בכל אותה המצוה שהרי בקדושי אחיו יקיים הזרע ונמצא אחיו זוכה במקצתה:
<b>לבלתי נתן זרע לאחיו.</b> שלא יזכה אחיו על ידו שיושג התכלית המכוון בקדושיו:

Verse 10



Verse 11

<b>שבי אלמנה.</b> המתיני באלמנות כמו ימים רבים תשבי לי:
<b>פן ימות גם הוא כאחיו.</b> פן ישגה ביופיה בילדותו כמו שעשו אחיו וימות:

Verse 12

<b>ותמת בת שוע.</b> והיה לו להכניס את כלתו לביתו תחת אשתו כמו שעשה אברהם כאמרו ויביאה יצחק האהלה שרה אמו ולכן נואשה תמר שיכניסה להיות עוד כלתו:

Verse 13



Verse 14

<b>בפתח עינים.</b> בהתחלת שתי מסלות כי המסלה תקרא עין כמו על העין בדרך שור:
<b>אשר על דרך תמנתה.</b> כדי שלא ימלט יהודה מלפגוש בה בבואו מתמנת:
<b>כי ראתה כי גדל שלה.</b> וחשבה שכאשר יראנה יהודה בזולת בגדי אלמנותה וישאל מדוע ככה עשתה תשיבהו כי בא מועד להסירם שהרי אמר לה שבי אלמנה עד יגדל שלה והנה אז כבר גדל שלה:

Verse 15



Verse 16

<b>כי לא ידע כי כלתו היא.</b> גם אחר שנטה אליה אל הדרך לא הכירה שאם היה מכירה היה מדבר בה בשביל בנו ולאל יתברך נתכנו עלילות שרצה שיהיה זרעה מיהודה שהיה יותר שלם ורצוי משלה וממנה יהיה משיח צדקנו:
<b>מה תתן לי.</b> התחילה לדבר כדי שיכירה כי לא היתה מכונת לשום אתנן בלי ספק אבל היתה כונתה להקים זרע מיהודה ובכן לקחה ערבון לא להנות בו אלא לעדות ואם היה נותן לה אתנן לא היתה מקבלת כי לא היה אז עמה עדות לזכות את נפשה:

Verse 17

<b>אם תתן ערבון.</b> אם תתן אז אעשה מה שצוית באמרך הבה נא אבא אליך:

Verse 18

<b>ופתילך.</b> צמיד פתיל עליך כמו סודר שבמתניו שמנו חכמים ובחרה באלה הכלים המורים הגדולה והגבורה כחותם ושבט המושל והאזור כאמרו אזור נא כגבר חלציך וזה עשתה כדי שתהרהר במעלת יהודה וגדולתו:

Verse 19

<b>ותלבש בגדי אלמנותה.</b> שלא היה עם לבבה להנשא אחרי שהשיגה את הזרע המכוון:

Verse 20



Verse 21



Verse 22

<b>וגם אנשי המקום אמרו.</b> כמשחקים וקיקלון על כבודך:

Verse 23

<b>הנה שלחתי.</b> ולא שקרתי באמונתי:

Verse 24

<b>וגם הנה הרה.</b> ולא השתדלה לכסות קלון לכבודך כענין אמרם ז"ל אשה מזנה מתהפכת או משמשת במוך כדי שלא תתעבר:

Verse 25

<b>היא מוצאת והיא שלחה.</b> שלא נפל לבה מהשתדל לזכות את עצמה אע"פ שהיו מוציאים אותה להשרף כי היה לבה כלב הארי:
<b>לאיש אשר אלה לו.</b> אע"פ שהיתה באותה סכנה לא רצתה להלבין פניו כאמרם ז"ל נוח לו לאדם שיפיל עצמו לתוך כבשן האש ואל ילבין פני חבירו ברבים מנלן מתמר:

Verse 26

<b>צדקה ממני.</b> אע"פ שהיא באה אלי במרמה ואני לא ראיתיה כלל כי שלחתי הגדי מכל מקום היא צדקה במרמתה שהיתה לתכלית טוב ורצוי לאל ית' שהיא קיום הזרע לא להנאת עצמה שהרי חזרה לאלמנותה תיכף יותר ממה שצדקתי אני בקיום אמונתי שהיתה הכונה בו לכבודי ולהשיג ערבוני שהוא תכלית נפסד וגרוע כאמרם ז"ל גדולה עבירה לשמה ממצוה שלא לשמה:

Verse 27

<b>והנה תאומים בבטנה.</b> קודם לדתה הכירו שהם תאומים לפיכך קשרה המילדת שני להכיר הראשון:

Verse 28



Verse 29

<b>ויהי כמשיב ידו.</b> היה כמו משיב ידו לא משיב באמת כי לא בפעולת הולד נעשה כן רק בפעולת הכח הדוחה שדחה את אחיו לחוץ והוסג אחור זה עם ידו:

Chapter 39



Verse 1

<b>ויוסף הורד.</b> בזמן אחד בעצמו ירד יהודה מאת אחיו וקרה לו כל מה שכתב למעלה ובאותו הזמן בעצמו יוסף הורד:
<b>מיד הישמעאלים.</b> שהיו בעלי הגמלים הנושאים והם בעצמם היו סרסורים:

Verse 2

<b>ויהי ה' את יוסף.</b> להצילו מהמתקוממים עליו:
<b>ויהי איש מצליח.</b> משיג כל תכלית מכוון ממנו:
<b>ויהי בבית אדוניו המצרי.</b> עומד לשרת בחדר אדניו ולשון היה כמו עמד כמו והיה שם ויהיו שם כאשר צוני ה':

Verse 3



Verse 4

<b>וישרת אותו.</b> בדברים הצריכים לגופו:

Verse 5



Verse 6

<b>ויעזב כל אשר לו.</b> בלי שיצטרך לכוין חשבון:
<b>ויהי יוסף יפה תאר ויפה מראה.</b> אחר שהפקיד אותו באופן זה על הפך שהיה מתחלה שהיה עובד בעבודה קשה כאמרו הסירותי מסבל שכמו כו':

Verse 7

<b>ותשא אשת אדניו.</b> בשביל יופיו שאמר למעלה:

Verse 8



Verse 9

<b>כי אם אותך באשר את אשתו.</b> בענין האשות בלבד חשך אותך ממני:
<b>הרעה הגדולה הזאת.</b> לשלם רעה תחת טובה:
<b>להיות עמה.</b> ביחוד:

Verse 10



Verse 11

<b>כהיום הזה.</b> שנתנה עיניה והתאותה לו:
<b>ויבא הביתה.</b> נכנס לחדר שלא ידע שהיתה היא שם:
<b>שם בבית.</b> באותו החדר:

Verse 12

<b>וינס.</b> מן החדר פן יגבר עליו יצר הרע:
<b>ויצא החוצה.</b> בהיותו חוץ מן החדר יצא לאטו בלתי תנועת ניסה שלא ישאלוהו מה לך כי תנוס ומי רודפך אבל היא שראתה שיצא מן החדר בתנועת ניסה יראה שמא עשה כך חוץ לחדר ושאלוהו והגיד לפיכך:

Verse 13



Verse 14

<b>ותקרא לאנשי ביתה.</b> לזכות את עצמה אמנם כאשר ראתה שחוץ לחדר לא רץ וזה ראו גם אנשי ביתה אמרה להם וינס ויצא החוצה כמו שהיה באמת אבל לבעלה שלא ראה הדבר אמרה וינס החוצה להורות שעשה תנועת הניסה גם בחוץ להמלט מאנשי ביתה וזה לאמת ענין השקר שלה:
<b>לצחק בנו.</b> בעניני צחוק שמתוכם נכר שבא אלי לשכב עמי:

Verse 15



Verse 16



Verse 17



Verse 18



Verse 19

<b>ויחר אפו.</b> על שהתרעמה מפני שהביא לה איש עברי לצחק בה כי אמנם לא חרה אפו על יוסף בזה שהאמין יותר לדברי יוסף אבל נתנו בבית הסהר להראות שהאמין לה לכבודה ונשתמש ביוסף בבית הסהר כאמרו ויפקוד שר הטבחים את יוסף אתם:

Chapter 40



Verse 1

<b>חטאו משקה מלך מצרים והאופה.</b> עבדי שר המשקי' ועבדי שר האופי':

Verse 2

<b>ויקצוף פרעה על שני סריסיו.</b> שלא השגיחו על עבדיהם:

Verse 3



Verse 4



Verse 5

<b>המשקה והאופה. אשר אסורים.</b> חלמו כמו משקה ואופה לא כמו שרים מצוי' לעבדיהם וזה בהיותם אסורי' ולבם חלל בקרבם בלתי מהרהר בשררה:

Verse 6



Verse 7

<b>סריסי פרעה אשר אתו במשמר בית אדוניו.</b> בשביל שהפקיד אותם אדוניו בידו כאמרו ויפקוד שר הטבחים את יוסף אתם כי לולא זה לא היה ראוי ליוסף לחקור על מחשבותיהם:

Verse 8

<b>הלא לאלהים פתרונים.</b> הנה חכמת הפתרון היא באדם מצד מה שהוא בצלם אלהים ולזה יתכן שתהי' גם בי אע"פ שאני עתה עבד ובבית האסורים ומפני זה אפשר שלא צדקתם במה שאמרתם ופותר אין אותו:

Verse 9



Verse 10



Verse 11



Verse 12



Verse 13

<b>כמשפט הראשון.</b> קודם שעלית להיות שר:
<b>אשר היית משקהו.</b> אתה בעצמך וזה יעשה עתה להראות ולהודיע שהוא מקבל אותך בסבר פנים יפות:

Verse 14

<b>כי אם זכרתני אתך.</b> וזה יורה שכל כך תהיה חבתו עמך שאם תזכירני כאשר ייטב לך שתמצא שעה הגונה לזה:
<b>והזכרתני אל פרעה.</b> המכיר אותי כשהייתי בבית שר הטבחים:
<b>והוצאתני.</b> הנה תוציאני בלי ספק:

Verse 15

<b>כי גנוב גנבתי וגם פה לא עשיתי מאומה.</b> והטעם שיוציאני בלי ספק כדברך כי אמנם ימצא שלא היה עבדותי ולא מאסרי בסבת חטא שנמצא עלי:

Verse 16

<b>כי טוב פתר.</b> והיה מקוה שיפתור גם בעדו לטוב שהחלומות הולכים אחר הפה כדבריהם ז"ל כאמרו כאשר פתר להם יוסף:

Chapter 41



Verse 1

<b>ויהי מקץ.</b> ופרעה חולם. בהיותו חולם עניני רעיוניו חלם ג"כ שהיה עומד על שפת היאור כאמרם רז"ל כשם שאי אפשר לבר בלא תבן כך אי אפשר לחלום בלא דברים בטלים:

Verse 2



Verse 3

<b>ותעמודנה אצל הפרות.</b> קודם שתאכלנה אותנה להורות שיהיו הרעב והשבע יחדו באיזה זמן כענין ויהי רעב בכל הארצות ובכל ארץ מצרים היה לחם:

Verse 4



Verse 5



Verse 6



Verse 7

<b>והנה חלום.</b> הרגיש שהכל היה חלום אחד בעצמו שהיה נראה לו בחלומו השני שהיה באותו המעמד בעצמו של חלומו הראשון וכך פירש הוא אחר כך באמרו וארא בחלומי:

Verse 8

<b>ואין פותר אותם.</b> מפני שחשבו שהם שנים טעו בפתרון כי בחלק הראשון ממנו הית' הסבה הפועל' והחומרי' בלבד שהן הפרות חורשות והיאור המשקה ובחלק השני הית' הסבה הצוריית והתכליתיית בלבד והם השבלים:

Verse 9

<b>את חטאי אני מזכיר.</b> לא כמתרעם על שנתת אותי בבית הסהר כי בחטאי היה:

Verse 10



Verse 11



Verse 12



Verse 13



Verse 14

<b>ויריצוהו מן הבור.</b> כדרך כל תשועת ה' שנעשית כמו רגע כאמרו כי קרובה ישועתי לבא וכאמרו לו עמי שומע לי וכו' כמעט אוביהם אכניע. וכך היה ענין מצרים כאמרו כי גורשו ממצרים כאמרם ז"ל שלא הספיק בצקן של אבותינו להחמיץ וכו'. וכן אמר לעשות לעתיד כאמרו ופתאום יבא אל היכלו האדון אשר אתם מבקשים וכו':
<b>ויחלף שמלותיו.</b> כי אין לבא אל שער המלך בלבוש שק:

Verse 15

<b>תשמע חלום לפתור אותו.</b> שתבין ענין החלום לפתור אותו כפי חכמת הפתרון ולא תפתור במקרה:

Verse 16

<b>בלעדי.</b> אע"פ שאמרת ופותר אין אותו כאלו אני יחיד בזאת החכמה אני חושב שיש בלי ספק פותר בלעדי:
<b>אלהים יענה.</b> יעשה שאענה בפתרוני.
<b>את שלום פרעה.</b> דבר שיהיה שלום פרעה שהחלומות הולְכִים אַחַר הפה (ברכות נה, ב).

Verse 17



Verse 18



Verse 19

<b>לא ראיתי כהנה.</b> לא קרה זה ע"ד רעיונך על משכבך סליקו:

Verse 20



Verse 21

<b>ולא נודע כי באו אל קרבנה.</b> ע"ד ואכלתם ולא תשבעו כאמרם ז"ל אינו דומה מי שיש לו פת בסלו למי שאין לו:

Verse 22



Verse 23



Verse 24

<b>ואין מגיד לי.</b> שראה שכלם חשבו שהם שני חלומות ופתרו אותם על שני דברים והוא הכיר ששניהם היו חלום אחד כאמרו וארא בחלומי:

Verse 25

<b>חלום פרעה אחד הוא.</b> ולפיכך טעו הפותרים:
<b>את אשר האלהים עושה הגיד לפרעה.</b> לפיכך לא ידעו זה החרטמים כי לא נודע להם בלהטיהם אבל הגיד לפרעה בלבד:

Verse 26



Verse 27



Verse 28

<b>הוא הדבר.</b> ענין הרעב הוא הדבר שאמרתי שהגיד לפרעה כדי שלא תכרת הארץ ברעב:
<b>הראה את פרעה.</b> שני השבע להודיעו במה יושיע את עמו מן הרעב:

Verse 29



Verse 30



Verse 31



Verse 32



Verse 33

<b>ועתה ירא פרעה.</b> מאחר שהאל ית' הגיד הרעב העתיד למען תתור להושיע את עמך והראך השבע להודיעך במה תושיע ראוי לך למען לא תחטא לו שתראה
<b>איש נבון וחכם.</b> עיוני ומעשי בהנהגת המדינות שישים הוא לב לזה ומלכא לא להוי נזיק:

Verse 34

<b>יעשה פרעה ויפקד.</b> ותעשה שזה הנבון שתבחר יפקד פקידים בכל עיר ועיר למען יכירוהו לשר עליהם והיו לאחדי' בידו בכונה אחת ולא יהיו חלוקי דעות כענין וקמת ועלית אל המקום:

Verse 35



Verse 36



Verse 37

<b>וייטב הדבר.</b> עצת יוסף ודרכיו:

Verse 38



Verse 39



Verse 40



Verse 41

<b>ראה נתתי אותך על כל ארץ מצרים.</b> ראה והתבונן היטב להנהיג בתכלית הטוב כי דבר גדול נתתי בידך:

Verse 42



Verse 43

<b>ויקראו לפניו אברך.</b> כמו הברך. כלומר כל איש יכרע על ברכיו כמו שהיו צועקי' לפני המלך לומר לעם כי לו תכרע כל ברך:
<b>ונתון אותו על כל ארץ מצרים</b> שקבלו כלם שלטנותו כמנהג לכל שלטון חדש:

Verse 44



Verse 45

<b>ויצא יוסף על ארץ מצרים.</b> יצא מלפני פרעה באופן מורה שהיה שליט על כל ארץ מצרים:

Verse 46

<b>ויעבור בכל ארץ מצרים.</b> לפקוד הערים ולסדר עניניהם כענין וסבב המצפה ועלה בית אל בענין שמואל:

Verse 47

<b>לקמצי'.</b> בכל שבולת עשתה קמצים:

Verse 48



Verse 49

<b>אין מספר.</b> לא היה עוד מספר נקרא בשם באופן שיצוייר בנפש:

Verse 50



Verse 51

<b>כי נשני אלהים.</b> כענין לעתיד כאמרו כי נשכחו הצרות ה ראשונות:

Verse 52



Verse 53



Verse 54



Verse 55



Verse 56

<b>ויפתח יוסף את כל אשר בהם.</b> להראותם שהיה בידו כדי לפרנסם:
<b>ויחזק הרעב.</b> גם בשאר מזונות בלבד הלחם:

Chapter 42



Verse 1

<b>למה תתראו.</b> למה תביטו זה אל זה וכל אחד מכם מצפה שילך חבירו ויתור כאמרם ז"ל קדירה דשותפי לא חמימא ולא קרירא וכן נתראה פנים שנראה זה אל זה:

Verse 2

<b>ונחיה.</b> אע"פ שלא יהיה לשבע נשיג די מחיתנו ובאופן זה ולא נמות, ברעב:

Verse 3

<b>וירדו אחי יוסף עשרה.</b> כי לא היה המשביר מוכר לשום קונה אלא בעד בית א' ולא בעד רבים פן יעשה בו סחורה כמו שהוא המנהג בשני רעב:

Verse 4



Verse 5

<b>בתוך הבאים.</b> שהיו הולכי' שם חבורות יחד להמלט מן השוללי' שרבו אז מפני הרעב:

Verse 6

<b>הוא השליט על הארץ הוא המשביר.</b> עם היותו השליט היה הוא בעצמו המוכר ולא היה מאמין בעבדיו כי אמנם היה הכסף רב מאד וראוי לפרעה כאמרו ויבא יוסף את הכסף ביתה פרעה ולכן לא היה שום בר נמכר לקונים בלתי חותמו או כתב ידו:
<b>ויבאו אחי יוסף וישתחוו לו.</b> ולפי שעם היותו שליט היה הוא בעצמו המשביר הוצרכו אחי יוסף לבא אליו ולא לדבר אל עבדיו בלבד:

Verse 7

<b>ויכירם.</b> שהם אחיו לא שהכיר אחד לאחד:
<b>ויתנכר אליהם.</b> שנה טעמו ולא דבר בענוה כמנהגו:
<b>קשות.</b> פן יכירוהו בקול:

Verse 8

<b>ויכר יוסף את אחיו.</b> אחד לאחד ואחר כך:

Verse 9

<b>ויזכור יוסף את החלומות אשר חלם להם.</b> זכר להם את החלומות שבחלו' האלומות היו כלם משתחוים ושאלומתו קמה וגם נצבה שלא נפלה אחר שקמה. ולכן רצה שיבאו כלם ויבשרם ויתקיים בו ענין וגם נצבה. וזה בזכות שיהיה הוא רמז לגואל העתיד על דרך ירה ויור כאמרו ונקבצו בני יהודה ובני ישראל יחדיו ושמו להם ראש אחד ויתקיים בהם ענין וגם נצבה כאמרו מלכו די לעלמין לא תתחבל:
<b>לראות את ערות הארץ באת'.</b> לראות אם יש אתנו מזון מספיק לארצנו ולא באתם לקנות כי אין מנהג שאר הבאים שיהיו עשרה יחדיו שואלים:

Verse 10



Verse 11

<b>כלנו בני איש אחד נחנו.</b> ואם היינו מרגלים היה במצות איזה מלך ולא יבחרו פקידיו כל המרגלים בני איש אחד אבל באנו יחדיו מפני שאנו אחים:
<b>כנים אנחנו.</b> בכל עסקינו:
<b>לא היו עבדיך מרגלים.</b> מעולם ואין ראוי לחשוד אותנו במרגלות עתה:

Verse 12

<b>לא.</b> אין זה אמת שתהיו אחים:
<b>כי ערות הארץ באתם לראות.</b> אבל נועצתם לומר שאתם אחים כדי לבא יחדיו ולראות ערות הארץ:

Verse 13

<b>שנים עשר עבדיך וכו'.</b> הנה מה שאמרנו יתברר כי אמנם אבינו עודנו חי בארץ כנען ויגיד הוא ושכניו שהיינו י"ב בניו וחסר אחד והקטן נשאר לכלכל ובכל אלה הפרטים יתברר האמת אצלך:

Verse 14

<b>הוא אשר דברתי אליכם.</b> אותו האחד שאתם אומרים שאיננו ואינכם מפרשים אנה הלך הוא שהלך בעצתכם להגיד מה שראיתם או שהסכמתם כדי לרגל כמו שאמרתי:

Verse 15

<b>בזאת תבחנו.</b> שאם אינכם אחים לא יסכן הקטן את עצמו לבא עמכם לשקר ולהיות בן מות עמכם:

Verse 16



Verse 17



Verse 18

<b>את האלהים אני ירא.</b> ולכן אניחכם להוליך לבתיכם די מחיתכם:

Verse 19



Verse 20

<b>ולא תמותו.</b> כי גם בארץ כנען אוכל להמיתכם אם לא תבאו:

Verse 21

<b>בהתחננו אלינו ולא שמענו.</b> והיינו אכזרים נגד אחינו אע"פ שחשבנוהו לרודף היה לנו לרחם בהתחננו וכנגד מדת אכזריותינו זה האיש מתאכזר נגדנו:

Verse 22

<b>הלא אמרתי אליכם אל תחטאו בילד.</b> שלא היה מתכוין להמיתכם כשעשה מה שעשה כאשר חשבתם אבל היו מעשיו באשר הוא ילד בלתי פועל לתכלית מכוון:
<b>וגם דמו הנה נדרש.</b> אין החטא הנדרש עתה האכזריות בלבד כאשר חשבתם אבל גם דמו שחטאתם לשפוך דם נקי שלא היה בן מות כאשר חשבתם והנה בלי ספק מת בעבדותו:

Verse 23



Verse 24

<b>ויבך.</b> כאשר ראה בצרתם:

Verse 25

<b>ולהשיב כספיהם.</b> לא יפול לשון רבים על הכסף אבל יפול על המטבעות:

Verse 26



Verse 27



Verse 28

<b>מה זאת עשה אלהים לנו.</b> שנתן בלב זה עם היותו ירא אלהים שיעשה לנו זאת כדי לכבוש אותנו לעבדים בבואנו אליו כאמרם אחר כך ולקחת אותנו לעבדים וזה לשלם לנו מדה כנגד מדה על מכירת אחינו. והנה המכירה לא היתה מאתנו להרע אבל היתה מפני שחשבנוהו לרודף ובן מות ומה שלא הרגנוהו היה ע"צ החסד בהיותו אחינו:

Verse 29



Verse 30



Verse 31



Verse 32



Verse 33



Verse 34



Verse 35



Verse 36

<b>עלי היו כלנה.</b> אין אחד מאלו המקרים באחד מבניכם אבל כולם בבני זה בלי ספק אינו כי אם בסבת מריבותיכם זה עם זה ואתם המשכלים אותי:

Verse 37

<b>את שני בני תמית.</b> קלל עתה את שני בני שימותו אם לא אביאנו כענין קללת רב לשמואל כאמרו (שבת פרק ח' שרצים) יהא רעוא דלא לוקמו ליה בני וכן הוה ליה:

Verse 38

<b>לא ירד בני.</b> היחיד לי מאותה האם שהיתה עקרת הבית:

Chapter 43



Verse 1



Verse 2

<b>שובו שברו לנו.</b> כי חשב שהיו מבקשים להוליך עמם את בנימין כדי לאבדו כיוסף כמו שאמר להם אותי שכלתם לא שהיה הדבר כאשר ספרו:

Verse 3



Verse 4



Verse 5



Verse 6



Verse 7



Verse 8

<b>ונחיה.</b> במזון:
<b>ולא נמות.</b> על יד האיש אדוני הארץ שאמר לנו ויאמנו דבריכם ולא תמותו:

Verse 9



Verse 10

<b>כי לולא התמהמהנו.</b> והטעם שקבלתי עלי חטא עולם אם לא הביאותיו הוא מפני שדבר ברור אצלי שלול' התמהמהנו מאז שספרנו אליך דברי האיש או מאז שכלה השבר:
<b>כי עתה שבנו זה פעמים.</b> שלא היה האיש מעכבנו כלל בהיותו ירא אלהים ולא יוסיף להרע עמנו כאשר ידע האמת:

Verse 11

<b>אם כן.</b> אם הדבר כן כמו שאמרתם שהתגרה האיש בכם והוא ירא אלהים:
<b>איפוא.</b> מן ההכרח ראוי שזאת תעשו:
<b>קחו מזמרת הארץ בכליכם מעט צרי.</b> כי אמנם המנחה שתובל לאיש נבהל להון יצטרך שתהיה רבת הכמות להשביע עין ומזה המין היתה מנחת יעקב לעשו. אבל כאשר יובילוה לנדיב אשר כסף לא יחשוב ראוי שתהיה מעט אבל תהיה דבר נבחר מדברים הנמצאים על המעט והם בהיכלי מלך ומזה המין היתה המנחה הזאת ליוסף:
<b>והורידו לאיש מנחה.</b> קודם שתלכו לראות פניו למען תראו איך יקבל המנחה ברצון. ובזה תדעו איך יקבל אתכם בסבר פנים יפות כאמרו לו חפץ ה' להמיתנו לא לקח מידינו עולה ומנחה. ואח"כ:

Verse 12



Verse 13

<b>וקומו שובו אל האיש.</b> כי עכ"פ תכפרו פניו מצד מה במנחה ההולכת לפניכם כאמרו אבן חן השוחד בעיני בעליו אל כל אשר יפנה ישכיל:

Verse 14



Verse 15

<b>ויעמדו לפני יוסף.</b> קודם הבאת המנחה ולכן יראו כאשר הובאו בית יוסף:

Verse 16

<b>ויאמר לאשר על ביתו.</b> ולא רצה לדבר לאחיו עד צאת מאתו כל הנצבים עליו כדי להאריך בספור עמהם:
<b>הבא האנשים הביתה.</b> אל בית הדירה. כי היה אז בשער המלך או במקום אשר ישפוט שם:
<b>כי אתי יאכלו.</b> לראות ענינם עם בנימין ולנסות אם יקנאו בו כשירבה משאת בנימין ממשאות כלם:

Verse 17



Verse 18



Verse 19



Verse 20



Verse 21

<b>כספנו במשקלו.</b> באותם המטבעות עצמם לפיכך חשבנו שלא היה משגה ממעות של אחרים:

Verse 22



Verse 23



Verse 24



Verse 25



Verse 26



Verse 27

<b>השלום.</b> היש שלום לכם בבריאת הגוף כי אמנם הבריאות יהיה בשלום ההפכים וזה כשלא יתקומם אחד מההפכים על הפכו:
<b>אביכם הזקן אשר אמרתם וגו'.</b> כי אמנם שלום הזקן יקרה על המעט כאמרם רז"ל שפתיהם של זקנים מתרפטות ואזניהם מתכבדות:

Verse 28

<b>שלום לעבדך לאבינו עודנו חי.</b> גם לעבדך לאבינו יש שלום ולא שלום המתים כי אמנם עודנו חי:
<b>ויקדו וישתחוו.</b> על שאלת שלום:

Verse 29

<b>אלהים יחנך בני.</b> מאחר שאתה יחיד לאמך כאמרם ויותר הוא לבדו לאמו אלהים יתן לך חן שיקרבוך אחיך וזולתם:

Verse 30

<b>ויבך שמה.</b> שחשב בצרת אביו ואחיו:

Verse 31



Verse 32

<b>וישימו לו לבדו.</b> שלא ירגישו אחיו שהוא עברי:
<b>כי לא יוכלון המצרים.</b> לפיכך לא אכל הוא עם אחיו ולא הוא ולא אחיו עם המצרים:

Verse 33



Verse 34

<b>ותרב משאת בנימין.</b> לראות אם יקנאו בו:
<b>חמש ידות.</b> שעם כל חלק שהיה שולח לכל שנים מהם כמנהג היה שולח חלק לבנימין להראות חשיבותו על כולם:
<b>וישכרו עמו.</b> במיני יין מלכות רב שנתן לפניהם שלא היו מורגלים בהם ולא השגיחו שלא לשתות כל צרכם מן הראשון כאשר ראוי לעשות לכל סועד עם הגדולים כאמרו כי תשב ללחום את מושל בין תבין את אשר לפניך:

Chapter 44



Verse 1

<b>ושים כסף איש בפי אמתחתו.</b> בידיעתם שתאמר להם שחפצתי לשלם להם טובה תמורת הצער שצערתים:

Verse 2

<b>תשים בפי אמתחת הקטן.</b> לראות איך ימסרו עצמם עליו כדי להצילו:

Verse 3



Verse 4



Verse 5

<b>הלא זה אשר ישתה אדוני בו.</b> היה דברו עמהם כחושב שיהיו כולם יודעים הדבר:

Verse 6



Verse 7

<b>למה ידבר אדוני כדברים האלה.</b> כמו חושד את כולנו:

Verse 8



Verse 9



Verse 10

<b>גם עתה כדבריכם כן הוא.</b> אע"פ שעתה בזה הענין כן הוא הדין כמו שאמרתם בהיות הגביע גביע השליט אשר שלם לכם טובה להשיב כספכם איש אל שקו מכל מקום האיש אשר ימצא אתו הוא יהי' לי עבד ולא כולכם וגם הוא לא ימות כמו שהיה מן הדין:
<b>ואתם תהיו נקיים.</b> מעבדות ומכל עונש אחר:

Verse 11



Verse 12



Verse 13



Verse 14



Verse 15

<b>מה המעשה הזה.</b> שהיה בו רשע עם סכלות שהיה לכם לחשוב שלא יעלה זה בידכם:

Verse 16

<b>מה נאמר לאדוני.</b> להשיב על דבריך כשאמרת מה המעשה הזה כי אמנם
<b>מה נדבר.</b> להכחיש שלא עשינו זאת אע"פ שהדין עמנו:
<b>ומה נצטדק.</b> להוכיח במישור שהיה הכל תחבולה להתעולל:
<b>האלהים מצא את עון עבדיך.</b> לא בשביל זה אנו נענשים שלא חטאנו בזה כלל אלא בשביל עון שעשינו לימים ראשוני' רצה האל להענישנו להפרע ממנו על ידך על דרך מרשעים יצא רשע כמאמר לוליינוס ופפוס (באיכה רבתי) באמרם אנו הרבה נתחייבנו מיתה למקום אלא הרבה שלוחים למקום נמרים ואריות שפוגעים בנו ולא נפרע ממנו אלא על ידך שעתיד לתבוע דמנו מידך:

Verse 17

<b>חלילה לי מעשות זאת.</b> שאהיה אני השליח להפרע מכם מעונותיכם הקודמים כענין מרשעים יצא רשע וידי לא תהיה בך לא אקח לעבד ולא אעניש זולתי החוטא אלי עתה בזה החטא בלבד: <b> חסלת פרשת מקץ.</b>

Verse 18

<b>ויגש אליו. ידבר נא עבדך דבר.</b> מאחר שֶׁאָמַרְתָּ "חלילה לי מעשות זאת" (פסוק יז), שלא תחפץ שתהיה תקלה על ידך אפלו לחיּבים.
<b>ידבר נא עבדך.</b> להודיעך התקלה שׁתּארע על ידך אם תּעשׂה זה.
<b>ואל יחר אפך.</b> בּאמרי אליך שאתה גּרמתּ זאת התקּלה על כּרחנו.
<b>כי כמוך כפרעה.</b> כי מה שאטיח דּברים כנגדך לא יהיה מהיותי בלתי מחשׁיב אותך, כי אמנם אתה חשׁוב בּעיני כמו פרעה שהוא המלך.

Verse 19



Verse 20

<b>ואביו אהבו.</b> יותר מכלנו ולכן לא הניחו בראשונה לבא עמנו וזאת היתה הסבה שלא היה עמנו אז לא ששלחנוהו לרגל כאשר חשבת:

Verse 21

<b>ואשימה עיני עליו.</b> ואין צריך שידאג אביו לשלחו:

Verse 22

<b>לא יוכל הנער לעזוב את אביו.</b> כי מאז שיעזוב את געגועי אביו והסברת פניו יתעצב ונפל למשכב ואז ימות:
<b>ועזב את אביו ומת.</b> ועם זה אביו ימות בלי ספק:

Verse 23

<b>אם לא ירד.</b> אע"פ ששמעת טענותינו האמתיות גזרת עלינו ברצון פשוט ובקנס שנביאהו:

Verse 24

<b>ונגד לו את דברי אדוני.</b> ואעפ"כ לא שמע לשלחו אז:

Verse 25

<b>שובו שברו לנו.</b> ובהכרח הרעב הכרחנוהו לשלחו ובכל זאת העיד בנו שאולי לא נביאהו אליו ונהיה סבת מיתתו ביגון:

Verse 26



Verse 27



Verse 28



Verse 29



Verse 30

<b>ועתה כבואי והורידו עבדיך.</b> מאחר שהעיד בנו הנה כאשר יהיה כן לא ייוחס זה אל המקרה אבל ראוי שייוחס לנו שעשינו זאת התקלה בידים כענין בטרם תבא השמעתיך פן תאמר עצבי עשם:

Verse 31



Verse 32

<b>כי עבדך ערב.</b> והטעם שימות בראותו כי אין הנער מבלתי שישאל מה היה לו הוא מפני שעבדך ערב ומאחר שלא אביאנו יחשוב שאבד בלי ספק ושבשביל זה לא יכולתי לקיים נדרי:

Verse 33

<b>ועתה ישב נא עבדך תחת הנער.</b> לפיכך אני מבקש להיות עבד תחתיו כדי שלא אחטא לאבי כל הימים כמו שקבלתי עלי:

Verse 34

<b>כי איך אעלה.</b> אע"פ שחשבתי שיצטער עלי טוב לי שלא אראנו באותו הצער:

Chapter 45



Verse 1

<b>להתאפק לכל הנצבים עליו.</b> להתאפק התאפקות מספיק לברר עסקי כל הנצבים עליו:

Verse 2



Verse 3

<b>העוד אבי חי.</b> אי אפשר שלא מת מדאגתו עלי:

Verse 4

<b>גשו נא אלי.</b> שלא ישמעו שומעי הבכי את מכירתו:
<b>אשר מכרתם.</b> ובזה תדעו שאני יוסף בלי ספק שלא ידע איש במכירתי ושאני אחיכם זולתנו כי הקונים לא ידעו שאני אחיכם:

Verse 5



Verse 6



Verse 7



Verse 8

<b>ועתה לא אתם שלחתם.</b> הנה בראותכם תכלית אלהי שלא היה מושג בזולת אלה הסבות הקודמות אין ספק שהסבות הקודמות היו גם כן ברצון אלהי לסבב זה התכלית:
<b>לאב לפרעה.</b> יועץ למלך:
<b>ולאדון לכל ביתו.</b> ממונה על הבית:
<b>ומושל בכל ארץ מצרים.</b> להנהיג עניני העמים:

Verse 9

<b>מהרו.</b> שלא יצטער יותר:

Verse 10



Verse 11

<b>פן תורש.</b> לחסרון מרעה הצאן כאמרם אחר כך כי אין מרעה לצאן:

Verse 12

<b>ועיני אחי בנימין.</b> שלא ידע במכירתי:
<b>כי פי המדבר אליכם.</b> בלתי מליץ והנה במכירתי לא היה איש מדבר בלשוננו זולתנו כי הקונים היו ישמעאלים ומדינים:

Verse 13

<b>ומהרתם והורדתם את אבי הנה.</b> למען ישמח לראות:

Verse 14



Verse 15



Verse 16

<b>וייטב בעיני פרעה.</b> שחשב שמכאן ואילך תהיה השגחת יוסף על הארץ לא כהשגחת גר מנהיג אבל בהשגחת אזרח. הושב לשבת בארץ הוא וזרעו ולזה ישגיח בכל לב להטיב לארץ וליושביה:

Verse 17

<b>אמור אל אחיך זאת עשו.</b> שזאת היא הכוונה שתעשו שתקחו את אביכם ואת בתיכם:

Verse 18



Verse 19

<b>ואתה צויתה.</b> ואמור להם גם כן שאתה צוית עליהם:
<b>זאת עשו.</b> ולהשיג זה המכוון שלא ימאן אביכם מבא:
<b>קחו לכם מארץ מצרים עגלות.</b> כי כשיראה העגלות מוכנות שלוחות מאתנו לא ימצא כל כך מקום לדחות ולמאן וכן הי' אחר כך באמרו וירא את העגלות אשר שלח יוסף לשאת אותו ויאמר ישראל אלכה ואראנו:

Verse 20

<b>ועינכם אל תחוס על כליכם.</b> שלא תאחרו וירבה הנזק במקנה ברב האיחור:

Verse 21



Verse 22



Verse 23

<b>ולאביו שלח כזאת.</b> כמו מתנת בנימין ועם זה שלח עשרה חמורים ועשר אתונות כי ברבים תהיה הוא"ו בסוף כמו יששכר זבולן ובנימין:

Verse 24

<b>וישלח את אחיו.</b> פטרן ונתן להם רשות. כמו שלחני כי עלה השחר. שלחוני ואלכה לאדוני:

Verse 25



Verse 26

<b>ויפג לבו.</b> נתעלף וחסרה קצת דפיקת לבו ורוחו ממה שהיה קודם כמנהג בעלוף מדאגת לבו בהזכירם את יוסף:
<b>כי לא האמין להם.</b> לפיכך ותחי רוח יעקב ולא אבדה רוחו אחר כך כשהאמין כמו שיקרה בעת השמחה הפתאומית הממית בצאת הרוח החיוני אל החוץ כי אמנם נכנסה לפנים בעת הדאגה הקודמת כשלא האמין:

Verse 27

<b>וידברו אליו את כל דברי יוסף.</b> שאמר ועוד חמש שנים אשר אין חריש וקציר כדי לערב בדבר הבשורה איזהו דאגה:
<b>ותחי רוח יעקב.</b> נרפא מן העלוף הקודם בהדרגת השמחה עם הדאגה:

Verse 28

<b>רב אלכה ואראנו.</b> לא שאגור שם כדבריו:

Chapter 46



Verse 1

<b>לאלהי אביו יצחק.</b> שאמר ליצחק אל תרד מצרימה:

Verse 2

<b>ויאמר אלהים לישראל.</b> מה שאמר לו עתה היה בשביל היותו ישראל שיצטרכו בניו להשתרר על אויביהם בכנען:

Verse 3

<b>אנכי האל אלהי אביך.</b> אני הוא שאמרתי לאביך אל תרד מצרימה אני הוא שאומר אליך אל תירא מרדה מצרימה אתה וזה כי לגוי גדול אשימך שם כי אמנם אם היו בניך יושבים פה היו מתחתני' בכנעני' ומתערבים עמהם אבל במצרים לא יקרה זה כי לא יוכלון המצרי' לאכול את העברים לחם ובכן יהיו לגוי נבדל כאמרם רז"ל ויהי שם לגוי מלמד שהיו מצויינים שם:

Verse 4

<b>אעלך גם עלה.</b> אחר שאעלך ואוציאך משם תוסיף מעלה על מה שהיה לך קודם רדתך שם כאמרו ולהעלותו מן הארץ ההיא אל ארץ טובה:
<b>ישית ידו על עיניך.</b> לא תצטרך לפקוח עיניך להשיג חפציך כי יוסף יגיעם אליך בזולת השגחתך ולא תצטרך אתה להתעסק עם המצרי' הבלתי ראוים לקרוב אליך:

Verse 5

<b>וישאו בני ישראל.</b> שהיו צריכים מכאן ואילך להיותם עם בני ישראל להשתרר עם אלהים ועם אנשים המתקוממים בלכתם עתה אל אדמת נכר:
<b>את יעקב אביהם.</b> שבלכתו אל שמחתו זאת אשר אין אחרי התוגה אחר שעברו עליו כל הצרות שעברו הורה מה שיקרא לו בעקב ובאחרית הימים כאמרו רנו ליעקב שמחה:

Verse 6



Verse 7



Verse 8

<b>ואלה שמות יעקב ובניו.</b> הראוי' בכל אלה שיהיה נחשב כל אחד מהם ונודע בשם אישיי הם יעקב ובניו בלבד כאמרו ונשא אהרן את שמותם לפני ה' אבל שאר שבעים נפש אע"פ שהיו צדיקים לא עלו למעלת אלה:

Verse 9



Verse 10



Verse 11



Verse 12



Verse 13



Verse 14



Verse 15



Verse 16



Verse 17



Verse 18



Verse 19

<b>בני רחל אשת יעקב.</b> שהיתה עיקר כוונתו וכן ממנה נולדו יוסף ובנימין. שהיו מעולים בשבטים כאמרם רז"ל (סוטה פרק אלו נאמרים) ראוי היה יוסף שיצאו ממנו שנים עשר שבטים כיעקב וכאמרם רז"ל (שבת פרק האשה) על בנימין שמת בעטיו של נחש וכן העיד באמרו לפני אפרים ובנימין ומנשה עוררה את גבורתך:

Verse 20



Verse 21



Verse 22



Verse 23



Verse 24



Verse 25



Verse 26



Verse 27



Verse 28

<b>להורות לפניו גושנה.</b> למען יורה יהודה איך יתוקן בית דירה לפני בוא יעקב לגושן:

Verse 29

<b>וירא אליו.</b> מתוך עבדיו הסובבים אותו ולא המתין שיבא אביו אליו אל המרכבה:

Verse 30

<b>אמותה הפעם.</b> מצרות אחרות נושעתי ואחר התשועה מהם אפפו עלי רעות עתה בזאת הפעם שנושעתי מצרתך אחרי ראותי את פניך יהי רצון שאמות בזאת התשועה ולא יוסיף עצב עמה:

Verse 31

<b>אעלה ואגידה.</b> שמלאכתכם היא מרעה הצאן מבלתי שאשאל ממנו אז שיתן לכם ארץ גושן כדי שיאמין כשתאמרו לו שזאת מלאכתכם ולא יחשוב שתאמרו כן כדי שיתן לכם ארץ גושן:

Chapter 47



Verse 1



Verse 2

<b>ומקצה אחיו לקח.</b> כדי שיבין פרעה מדבריהם ומענינם שהם בעלי מלאכת מרעה הצאן בלבד:

Verse 3



Verse 4



Verse 5



Verse 6

<b>ויברך יעקב.</b> ולא השתחוה לא בבואו ולא בצאתו:

Verse 7



Verse 8

<b>כמה ימי שני חייך.</b> תמה כי לא היה דבר מצוי במצרים שיאריך אדם ימים כל כך שיגיע לפרק שהיה אז יעקב בו וגם שיבה זרקה כו:

Verse 9

<b>מעט ורעים היו ימי שני חיי.</b> על מה שאמרת כמה ימי שני חייך אני אומר כי שני חיי היו מעט ורעים ברב טרדת מזונות ודאגות הקורות כי הימים אשר בהם יהיה האדם בצרה לא יקראו ימי שני חיים אבל ימי שני מגורי היו בין הכל מאה ושלשים שנה:
<b>ולא השיגו ימי שני חיי אבותי בימי מגוריהם.</b> כי אבותי אע"פ שהיו גם הם גרים בארץ לא להם מ"מ היו להם ימי חיים רבים בלתי צרות אבל שני חיי לא השיגו לשני חיי אבותי שהיו להם בימי מגוריהם:

Verse 10



Verse 11



Verse 12

<b>לחם לפי הטף.</b> אע"פ שהי' בידו להרבו' להם מזון נתן להם במדה מספקת כאמר' רז"ל (פ"ק דתעניו') בזמן שהצבור שרוי בצער אל יאמר אדם אלך לביתי ואוכל ואשתה ושלום עליך נפשי:

Verse 13



Verse 14

<b>ויבא יוסף את הכסף ביתה פרעה.</b> שלא הורה לעצמו היתר בכל עמלו לקחת דבר לעצמו:

Verse 15



Verse 16



Verse 17

<b>וינהלם בלחם.</b> נהלם. לאט. כענין עלות ינהל. נתן להם הלחם מעט מעט אכול ולא לשבעה כראוי בשני רעבון כאמרם (שם) המרעיב עצמו בשני רעבון נצול ממיתה משונה. וכבר אמרו חכמי הרפואה שהשובע אחר הרעב גורם חולי ממית:
<b>בשנה ההיא.</b> אחר שאפס כסף והיא היתה השנה הששית לשני הרעב:

Verse 18

<b>בשנה השנית.</b> השנית מזמן שתם הכסף והיא היתה השנה השביעית לשני הרעב:
<b>לא נכחד מאדוני.</b> שיש לנו עוד מקנה. כי אם תם הכסף ומקנה הבהמה:

Verse 19

<b>למה נמות לעיניך.</b> כי אפילו היה זה אמת שכבר תם הכסף ומקנה הבהמה והיה הכל בא לידך לא היה ראוי שתניחנו למות ברעב:

Verse 20



Verse 21

<b>העביר אותו לערים.</b> העבירם עמו שיאמרו לו לך חזק וקנה ויחזיק בהם ובקרקע בפניהם ובהסכמת שכנים:

Verse 22



Verse 23

<b>הן קניתי אתכם היום ואת אדמתכם לפרעה.</b> ואם כן אתם עבדיו וחייבים לעבוד את האדמה שקניתי לו והוא חייב לתת מזונותיכם והזרע לזרוע. ובזה האופן תהיה מן הדין כל תבואת מצרים שלו.
<b>הא לכם זרע וזרעתם.</b> אתם עבדיו עבדו את האדמה שהיא שלו:

Verse 24

<b>והיה בתבואות.</b> שהם שלו:
<b>ונתתם חמישית לפרעה.</b> כי זה הוא הראוי לו מהם אחר שיפרעכם את המוטל עליו לפרוע:
<b>וארבע הידות יהיה לכם לזרע השדה.</b> שהוא חייב לתת לכם כמו בעל השדה:
<b>ולאכלכם.</b> ובשביל מזונותיכם שהוא חייב לתת לכם ובכן נשאר בדין החומש שלו:

Verse 25



Verse 26

<b>וישם אותה יוסף לחוק.</b> אחר שהראה להם שהדין כך ושאינו מקים מכס חדש דרך גזל שם את הדבר בנימוסי מצרים:

Verse 27



Verse 28



Verse 29

<b>אל נא תקברני במצרים.</b> אפי' בארון כענין ויישם בארון במצרים. שאם תעשה כן אפי' לשעה לא יניחוך להוליכני למערה שיאמרו שזה מספיק כמו שהי' המנהג אצלם:

Verse 30

<b>ושכבתי עם אבותי.</b> ענין שכיבת המת עם אבותיו הוא הנחת מטת המת במקום המספד וסבוב הסופדים ולכן נכתב זה הלשון בכל המלכים צדיקים ורשעים שמתו על מטתם בספר מלכים:
<b>ונשאתני ממצרים.</b> וכאשר תעשה באופן זה תוכל לשאת אותי ממצרים כי כאשר ימלאו ימי השכיבה יסור יגוני מלבם כענין ויעברו ימי בכיתו ולא ימחו בך אם תשאני אל ארץ אחר':
<b>אנכי אעשה כדברך.</b> אנכי מצד עצמי אעשה כדברך בכל כחי:

Verse 31

<b>השבעה לי.</b> למען יהיה לך פתחון פה נגדם אם ירצו למחות:
<b>וישתחו ישראל.</b> להודות לקונו על שחננו להשיג זה מאת בנו כענין ויהי כאשר שמע עבד אברהם את דבריהם וישתחו ארצה לה':

Chapter 48



Verse 1



Verse 2

<b>וישב על המטה.</b> לחלוק כבוד למלכות כפי האפשר לו אז. וההפך ולא קם ולא זע ממנו:

Verse 3



Verse 4

<b>ונתתיך לקהל עמים ונתתי את הארץ.</b> הנה אז כבר נולדו כל השבטים חוץ מבנימן וכבר אמר לי בצאתי מחרן הארץ אשר אתה שוכב עליה לך אתננה ולזרעך. אם כן היתה הכוונ' שיתן לי קהל של עמים בענין ירושת הארץ. ואין לחשוב שאמר זה אלא עליך שיתן לי אותך ואת שני בניך יחדו:

Verse 5

<b>ועתה שני בניך כו' לי הם.</b> שאותם לבדם נתן לי יחדו עמך כענין ראה פניך לא פללתי והנה הראה אותי אלהים גם את זרעך:

Verse 6

<b>ומולדתך אשר הולדת אחריהם.</b> שהם בני בניך הנקראים מולדתך באמת:
<b>לך יהיו.</b> יקראו בית יוסף ויתברכו בברכותיך:
<b>על שם אחיהם יקראו בנחלתם.</b> כל אחד מבני מנשה יקרא כאחיו על שם מנשה לנחול עמם בנחלתו וכן כל אחד מבני אפרים יקרא כאחיו על שם אפרים לנחול עמם בנחלת אפרים:

Verse 7

<b>ואני.</b> שמא תאמר כשאמר אלי האל יתברך ונתתיך לקהל עמים היתה הכוונה שאוליד עוד בנים אלא שגרם החטא זה לא יתכן:
<b>כי בבואי מפדן.</b> כשנגלה אלי אז האל יתברך:
<b>מתה עלי רחל.</b> כאמר' ז"ל אין אשה מתה אלא לבעלה:
<b>בדרך בעוד כברת ארץ לבא אפרתה.</b> תכף כשנסעתי מאותו המקום שהיה דבר האל יתברך אלי בעודי בדרך טרם הגיעי לבית לחם ואקברה שם בדרך אפרת. וכל כך גברה עלי טרדתי ואבלותי שלא עצרתי כח להוליכ' לבית קברות בית לחם ואין ספק כי מאז היה לבי חלל בקרבי ולא שלט עוד בי יצר הרע ונחלשה תאותי ולא נשאר בי כח להוליד בנים:

Verse 8

<b>וירא ישראל את בני יוסף.</b> ראה שהם בני אדם אבל לא הכיר מי הם:

Verse 9

<b>בני הם אשר נתן לי אלהים בזה.</b> בני הם ולא בני בני אבל הם אותם הבנים אשר נתן לי אלהים בזה בעודי לבדי פה כאמרך הנולדים לך בארץ מצרים עד בואי אליך מצרימה ואמרת לי הם:

Verse 10

<b>לא יכול לראות.</b> היטב כדי שתחול עליהם ברכתו בראותו אותם כענין אשר תראנו משם. וכענין ויראהו ה' את כל הארץ כדי שיברך אותם. וכן באלישע ויפן אחריו ויראם:
<b>וישק להם ויחבק להם.</b> כדי שתדבק נפשו בהם ותחול עליהם ברכתו:

Verse 11

<b>גם את זרעך.</b> ועליהם אמר קהל עמים וזה אמר אלי כשברכני בירושת הארץ כאמרו למעלה ויברך אותי א"כ ראוי שאותה הברכה תחול עליהם ולכך ברך אז את יוסף ואת בניו:

Verse 12

<b>מעם ברכיו.</b> של אביו שחבק אותם:

Verse 13



Verse 14

<b>שכל את ידיו.</b> השכיל והבין במשוש ידיו בלא ראות:

Verse 15

<b>ויברך את יוסף.</b> ולא הוצרך בזה לראיה ולא לחבוק ולא נשיקה ולא הזכיר מה היתה הברכה:
<b>ויאמר.</b> אחר שברך את יוסף:
<b>האלהים אשר התהלכו אבותי לפניו.</b> אתה אלהי' אשר אתה הוא שהתהלכו אבותי לפני' עשה בזכותם:
<b>האלהים הרועה אותי.</b> אתה שעשית עמדי חסד:

Verse 16

<b>המלאך הגואל אותי מכל.</b> רע יברך. צוה שהמלאך הגואל אותי יברך את הנערים אם אינם ראוים לברכתך בלתי אמצעי:
<b>ויקרא בהם שמי ושם אבותי אברהם ויצחק.</b> לא שם תרח ונחור כי הצדיקים לא יקרא עליהם שם אבותיהם הרשעים וכן בהיפך כאמרו רז"ל (סנהדרין פרק אלו הן הנחנקין) דקרינן לרשיעא אפילו בר צדיקא רשיעא בר רשיעא שלא יתיחס לאביו הצדיק אבל יתיחס לאיזה מאבותיו הרשעים ולכן התפלל עליהם שיהיו מוכנים ונעזרים לעבודת האל יתברך באופן שיהיו ראוים להתיחס לאברהם וליצחק על דרך יחד לבבי ליראה את שמך:

Verse 17



Verse 18

<b>כי זה הבכור שים ימינך על ראשו.</b> כי אמנם הסמיכה ביד תכוין הנפש אל מה שנסמך עליו כענין ויסמוך את ידיו עליו וכח הימין חזק מכח השמאל ותכוין יותר סמיכת הימין אל הימין ממה שתכוין אותה סמיכ' השמאל אל השמאל:

Verse 19



Verse 20



Verse 21

<b>הנה אנכי מת.</b> הנני מצוה בשעת מיתה ומקיים המתנה שנתתי:
<b>והשיב אתכם אל ארץ.</b> ושם תתקיים מתנתו:

Verse 22

<b>ואני נתתי לך.</b> ואני הנה אמנם לא עברתי נחלה כלל כשנתתי לך שכם אחד על אחיך בארץ אף על פי שהיא ארץ אבותיכם בלעדי כי נתתי לך מה שלקחתי מיד מי שהוא אמורי במעשיו הרעים ובעל אמירה שאומר הרבה ואפילו מעט אינו עושה להיטיב וזה הוא עשו כשקניתי הבכורה ממנו כי לולא זה לא היה לאחיך בירושת האבות כ"כ חלק בארץ:
<b>בחרבי ובקשתי.</b> בחכמתי ובינתי שהם חרבם וקשתם של צדיקים כאמרו חגור חרבך על ירך גבור וכבר בארו רז"ל ההוא בד"ת הוא דכתיב וכענין על הפך זה שניהם חנית וחצים ולשונם חרב חדה וכענין וידרכו את לשונם קשתם שקר:

Chapter 49



Verse 1

<b>באחרית הימים.</b> לקץ הימין בבוא גואל שיהיה אחרית ימי האומות אויבי ה' ומלכותם שתתמלא סאתם עד סוף מלואה כאמרו כי אעשה כלה וכו' וכזה דבר בלעם באמרו באחרית הימים כמו שהעיד באמרו וקרקר כל בני שת וכן הנביאים באמרם והיה באחרית הימים יהיה הר בית ה' נכון בראש ההרים וזה הגיד יעקב בזה באמרו כי יבא שילה ולו יקהת עמים אוסרי לגפן עירה וכו':

Verse 2

<b>ושמעו אל ישראל אביכם.</b> קבלו את הדרך שהורה לכם כל ימיו אשר בה תהיו בני ישראל והוא אביכם כי תשתררו עם אלהים ואנשים ולא יאבד מכם הטוב העתיד לבא:

Verse 3

<b>יתר שאת ויתר עז.</b> (ד) פחז כמים אל תותר. אתה פחז כמים אל תותר על אחיך בענין יתר שאת שהיא מעלת שאת וקבלת חלק יתר בכהונה ובבכורה. אע"פ שאתה ראשית אוני והיה ראוי לך משפט הבכורה כאמרו כי הוא ראשית אונו וכו':
<b>ויתר עז.</b> גם כן לא תותר במעלת העוז שהוא המלך שהוא יותר עז ותקיף מכל אחר זולתו במלכותו כאמרם רז"ל אין עוז אלא מלכות וזה גם כן יאות לבכור כאמרו ואת הממלכה נתן ליהורם כי הוא הבכור:

Verse 4

<b>אז חללת יצועי עלה.</b> אז חללת כבוד אביך או כבוד שכינה שכבר עלה על יצועי וכנגד זה יחולל כבודך ולא יהיה במדרגתו הראשונה:

Verse 5

<b>אחים.</b> והיה הכבוד הראוי לראובן ראוי להם בנפלו ממנו.
אמנם <b>כלי חמס מכרותיהם.</b> וזה לא יאות למלך אשר במשפט יעמיד ארץ לכן לא יאות מלכות לשום אחד משניכם:

Verse 6



Verse 7

<b>ארור אפם.</b> יחסר אפם בשפלות' וקושי מזונותיהם ע"י חלוק ותפוצה אמנם הכהונה נשארה לבכורות כמאז עד שזכו בה בני לוי כאמרו בעת ההיא הבדיל ה' את שבט הלוי:

Verse 8

<b>יהודה אתה.</b> אתה הוא הראוי למלכות בנפול ממנו הקודמים לך כי לא נמצא בך פגם שימאיסך ממלך:
<b>יודוך אחיך.</b> יקבלוך למלך כי יודוך לראוי למלוך:
<b>ידך בעורף אויביך.</b> שינוסו מפניך כענין ונתתי את כל אויביך אליך עורף:
<b>וישתחוו לך בני אביך.</b> תמלוך על כל בני אביך אבל לא על האומות עד כי יבא שילה כי אז לא על בני אביך בלבד:

Verse 9

<b>גור אריה יהודה.</b> הנה יהודה אע"פ שהוא אינו אריה שאין לו מלכות הוא אמנם גור אריה גובר באחיו ועתיד למלוך: ואע"פ כן:
<b>מטרף בני עלית.</b> אתה יוסף בני עלית מטרפו שלא טרף אותך באפו להמיתך אע"פ שהיה שונאך וזה כי כרע רבץ כאריה. היה אז כמו האריה הכורע ורובץ בלתי מזיק כן הוא אז לא צוה להמיתך:
<b>וכלביא מי יקימנו.</b> כן יהיה במלכותו לעתיד שירבץ כלביא ולא יהיה מי שיוכל להטיל עליו אימה כדי שיקימנו ממקומו מחמת יראה:

Verse 10

<b>לא יסור שבט מיהודה.</b> כשתהיה לו המלכות כמו שאמר וכלביא מי יקימנו לא יסור שבט המלכות ממנו אל אחד משבטי ישראל כאמרו וחסדי לא יסור ממנו כאשר הסירותי מעם שאול אשר הסירותי מלפניך אבל כשנפלה המלכות ביד האומות לא היה זה מין הסרה שיסור הדבר ממקום למקום אבל נפסד לגמרי כי לא סר שבט ישראל ומלכותו מזה אל זה אבל אבד לגמרי ולא תפול הסרה על הבלתי נמצא כלל:
<b>ומחוקק מבין רגליו.</b> שיהי' מזרעו שופט יושב על כסא ובין רגליו יהיו סופרי הדיינים כמנהגם:
<b>עד כי יבא שילה.</b> הנה תיבת שילה מורכבת משרש שול ומורה שולים ומשרש שלה המורה שלום כלומר שלום הסוף. אמר שזה שאמר שיהי' ליהוד' שבט ומחוקק בין אחיו בלבד בעוד שבטם קיים יתאמת עד כי יבא שילה:
<b>ולו יקהת עמים.</b> אבל כשיגלה המשיח שיהיה שלום הסוף לו תהיה גם יקהת עמים. חלשת העמים כמו אם קהה הברזל כלומר מותר חלושים שישארו אחר אבדן מלכותם ישמעו לשילה שהזכיר כאמרו וקרקר כל בני שת:

Verse 11

<b>אוסרי לגפן עירה.</b> ומאותות אותו המשיח הוא אחד. שיגלה על עיר בן אתונות כמאמר הנביא וזה שלא יבא על סוס מוכן ליום מלחמה כי אמנם מלחמת האומות ואבדן מלכותם כבר תהיה נשלמת ע"י האל יתברך והוא יהי' למלך בשלום. שנית שיאסור אותו העיר אל הגפן וזה שישכן מלכות שלומו בקרב ישראל שנמשלו לגפן כאמרם ז"ל אומה זו לגפן נמשלה וכן העיד הנביא באמרו כי כרם ה' צבאות בית ישראל:
<b>ולשורקה בני אתונו.</b> שלישית מאותותיו הוא שיקשור חמורו הנזכר ויהיה משכנו בשורק שהוא מבחר הגפן וזה שיאר פניו אל צדיקים שבדור ולא לכל הגפן:
<b>כבס ביין לבושו.</b> רביעית מאותותיו תהיה שיוכל לכבס לבושו בדם כי ימצא הרג רב נעשה קודם בואו כענין מדוע אדום ללבושך וכאמרו ידין בגוים מלא גויות:

Verse 12

<b>חכלילי עינים מיין.</b> חמישית מאותותיו תהיה שיגדל שובע שלא כמנהגו של עולם כאמרו יהי פסת בר בארץ בראש הרים ירעש כלבנון פריו. וכאמרם עתידה ארץ ישראל שתוציא גלוסקאות וכלי מילת:

Verse 13

<b>זבולן לחוף ימים ישכון.</b> בארצו כי יירש מקום חוף ימים והקדים זבולן העוסק בפרקמטיא ליששכר העוסק בתורה וכן משה רבינו בברכתו באמרו שמח זבולן בצאתך ויששכ' באוהליך כי אמנם אי אפשר לעסוק בתורה מבלי שישיג האדם קודם די מחסורו כאמרם אם אין קמח אין תורה וכשיסייע הא' את חבירו להמציאו די מחסורו כדי שיעסוק בתורה כמו שאמרו בזבולן הנה עבודת האל ית' בהשתדלות העוסק בתורה תהיה מיוחסת לשניהם וזאת היתה כוונת התורה במתנות כהונה ולויה שיסייע כל העם לתופשי התורה שהם הכהני' והלוי' כאמרו יורו משפטיך ליעקב ויזכו כלם לחיי עולם כאמרם כל ישראל יש להם חלק לעוה"ב:
<b>והוא לחוף אניות.</b> חוץ מארצו הולך לחוף אניות במיני סחורה כגון טרית וחלזון וזכוכית לבנה שהיו נמצאים בימים ובחול שלו כמו שהעיד עליו הכתוב באמרו כי שפע ימים יינקו ושפוני טמוני חול:

Verse 14

<b>יששכר חמור.</b> בלתי מוכן למלחמה כאמרם אי ספרא לא סייפא:
<b>גרם.</b> חמור בעל עצם חזק ובחזקו רובץ בין המשפתים. כשהוא חונה רובץ בין שתי החבילות הנתונות למשא על שני צדיו על דרך שפיתת שתי קדרות בכירים שלא תמושנה עד שישלים הפועל בהן את כונתו וזה לא יתכן זולתי לחמור חזק מאד שירבץ עם החבילות על גביו וכמו כן יששכר נושא עליו עול תורה ועול דרך ארץ והנהגת מדינות כראוי לחכם שלם במדות ובמושכלות:

Verse 15

<b>וירא מנחה כי טוב.</b> וזה ראה שהמנוחה בשלמות המושכלות אשר בו תנוח הנפש כענין ומצאו מרגוע לנפשותיכם שהוא הטוב והתכלית המכוון:
<b>ואת הארץ כי נעמה.</b> וראה ג"כ שארצו מוכנת לתת מזונו בלי טורח ולהתפרנס שלא בצער:
<b>ויט שכמו לסבול.</b> שני מיני המשא והם עול תורה ועול ציבור כאמרם רז"ל האי צורבא מרבנן דאיתי' במתא כל מילי דמתא עליה:
<b>ויהי למס עובד.</b> וההמון העובד כל מלאכת עבודה בעסקי חיי שעה היה לו למס כאמרם רז"ל (יומא פרק בא לו) שבני עירו היו מצוים לעשות מלאכתו:

Verse 16



Verse 17

<b>יהי דן נחש.</b> הוא ממין הנחש הרע בתכלית והוא הנקרא צפעוני ואצל רופאי הערב נקרא חורמן כי אמנם צפעוני אחד ימית רבים יחדו בהבטתו ובקולו שישלח על אדם רב. וכן שמשון המית הוא לבדו רבים במעט רגע:
<b>שפיפון.</b> הוא נחש דק. כאמרם כחוט השערה הוא ושפיפון שמו ועליו ספרו הרופאים שהוא נחבא באילנות לירות בעצמו כחץ על יתר בעלי חיים. וכן שמשון בהיותו נלחם לבדו היה בלתי נראה בחיל הרוגיו:

Verse 18



Verse 19

<b>גד גדוד יגודנו.</b> אחר שאמר שדן נלחם כנחש ומפיל סוס ורוכבו אמר על גד שילחם דרך גדוד שיגוד ויכרות סוסו ורוכבו על דרך וטרף זרוע אף קדקוד:
<b>והוא יגוד עקב.</b> וכשיכרות סוס ורוכבו יכרות את עקבם כי יברחו ממנו כענין ונתתי את כל אויביך אליך עורף:

Verse 20



Verse 21



Verse 22

<b>בן פורת יוסף.</b> הנה יוסף הוא בן גפן פורת ענף של גפן פוריה העושה צל לרבים כדרך הגפן כאמרו כסו הרים צלה וזה כי בצלו חי יעקב ובניו במצרים:
<b>בן פרת עלי עין בנות.</b> וענינו היה כענין ענף של גפן פוריה סמוך למעין שהיא פורת ומגדלת בנות שהן ענפים:
<b>צעדה עלי שור.</b> באופן שאותה הגפן צעדה על החומה או הגדר אשר לפני העין באופן שקודם לכן לא היתה נראית מצד השני לחומה והיתה בלתי נודעת לגמרי ליושבים שם ואחר שצעדה על החומה נודעה היא ובנותיה. וכן קרה ליעקב בענין יוסף ובניו שלא היה יודע מציאות יוסף וכמו רגע נגלו אליו הוא ובניו כענין ראה פניך לא פללתי וכו':

Verse 23

<b>וישטמוהו בעלי חצים.</b> בעלי לה"ר כענין חץ שחוט לשונם מהם היה שר המשקים באמרו נער עברי עבד ומהם קצת עבדי פרעה שאמרו רז"ל (סוטה פרק אלו נאמרין) שאמרו למלך עבד שקנה אותו רבו בעשרים כסף תמליכהו עלינו:

Verse 24

<b>ותשב באיתן קשתו.</b> אמנם קשתו של יוסף לירות חץ על מספרי לה"ר ישבה באיתן והוא המלך כאמרו אל עבדיו הנמצא כזה איש אשר רוח אלהים בו. ובאמרו אין נבון וחכם כמוך:
<b>ויפזו זרועי ידיו.</b> בנתינת טבעת פרעה על ידו:
<b>מידי אביר יעקב.</b> אמנם זאת ההצלה וההצלחה היתה לך מידי אבירו של יעקב שמקיים את בניו לבין האומות להשאירם בסוף כולם כענין שם יעקב המורה שישאר בעקב ובסוף כל האומות וכן קיים אותך והצילך מבעלי החצים אשר שטמוך וימררו ורבו:
<b>משם.</b> ומדרך טובו זה:
<b>רועה אבן ישראל.</b> הוא רועה ישראל המתקיימים לבין האומות כמו אבן יקרה או בלתי יקרה המתקיימת לאורך ימים כענין התגזרת אבן די לא בידין ומחת לצלמא על רגלוהי והם ישראל כי ישורו עם אלהים ועם אנשים כאמרם בכל מקום שהלכו נעשו שרים לאדוניהם:

Verse 25

<b>מאל אביך.</b> וגם כן היה לך זה מאת האל יתברך באשר הוא אל אביך שאמר לי שהמעלה תהיה לזרעי אחר השפלות כאמרו והיה זרעך כעפר הארץ ופרצת:
<b>ויעזרך.</b> שלא תפול עוד:
<b>ואת שדי.</b> ומאת אל שדי שאמר לי אני אל שדי פרה ורבה גוי וקהל גוים יהיה ממך מאתו היתה לך זאת המעלה:
<b>ויברכך.</b> בלתי אמצעי לא כברכתו למנשה ולאפרים שהיתה ע"י המלאך הגואל ולא כברכת יצחק לעשו וברכת משה לבאי הארץ שהיתה מפי אדם אבל הוא יהיה המברך כמו שאמר יצחק ליעקב ואל שדי יברך אותך. וכן משה לישראל קודם חטאם במרגלים כאמרו ויברך אתכם כאשר דבר לכם:
<b>ברכות שמים מעל.</b> באופן שמספר ימיך ימלא:
<b>ברכות תהום רובצת תחת.</b> והם ברכות במזונות ובממון:
<b>ברכות שדים ורחם.</b> והם ברכות בבנים על הפך רחם משכיל ושדים צומקים:

Verse 26

<b>ברכות אביך.</b> ויברכך גם כן ברכות אביך והם כאמרו ופרצת ימה וקדמה וצפונה ונגבה שהוא נחלה בלא מצרים וכאמרו ונברכו בך כל משפחות האדמה ובזרעך. והוא אשר עתיד לשרידים אשר ה' קורא כאמרו כעת יאמר ליעקב ולישראל מה פעל אל. וכאמרו ואתם כהני ה' תקראו וכאמרו יחזיקו עשרה אנשים מכל לשונות הגוים והחזיקו בכנף איש יהודי לאמר נלכה עמכם כי שמענו אלהים עמכם:
<b>גברו על ברכות הורי.</b> ואמרתי ברכות אביך כי גברו על הברכות שקבלו הורי:
<b>עד תאות גבעות עולם.</b> שברכותי התפשטו עד גבול שני צדי חלק הגלגל של מהלך השמש היוצא מרכז המגבילים את היבשה שהם שתי קצות עולם הזמניים ונפסדים. וקרא גבעות עולם את ב' חלקיו המגבילים את היבשה מפני גבהם ממרכז הארץ על תמונת גבעה. וברכותיו אלה היו כשנאמר לו ופרצת ונברכו בך שהיא ברכת אושר נצחי אשר בה יתברך כל המין האנושי:
<b>תהיין לראש יוסף.</b> מפי עליון שישלח ממרום ברכותיו לראש יוסף בלתי אמצעי. וכן אמר משה רבינו אחר שאמר ורצון שוכני סנה שהוא אלהי מרום וברכותיו ממרום תבואתה לראש יוסף:
<b>ולקדקד נזיר אחיו.</b> וזה כי בהיותו נזיר מעוטר בנזר שליט בין אחיו העידו מעשיו שהוא ראוי לקבל ברכות מאת האל יתב' בלתי אמצעי וכן היה זרעו במעלה קרוב לשבט המלכות כאמרו כדבר אפרים רתת נשיא הוא בישראל וממנו הי' ראשון לשופטים ונבחר ראשון למלך כאשר נחלקה מלכות בית דוד:

Verse 27

<b>זאב יטרף.</b> תוקף הזאב וטרפו הוא בבקר ובערב עם מעוט האור כאמרו וחדו מזאבי ערב. וכן היה ענין בנימין כי היתה מלכותו בתחלת זריחת מלכות אחיו בימי שאול ואחר אבדן מלכותו בימי מרדכי ואסתר כי אמנם מלכות בית שני היה כמו רגע ועם שעבוד על הרוב:

Verse 28

<b>כל אלה שבטי ישראל.</b> אלה שהזכיר יעקב כאן הם הי"ב שבטים באמת אשר נכתבו על החשן והאפוד לזכרון לפני ה' והיו בברית הר גריזים והר עיבל וכנגדם הקים משה שתי' עשרה מצבה ויהושע הקי' אבני' בירדן ובגלגל ואליהו הקי' אבנים במזבח אבל מנשה ואפרים לא היו במנין השבטים זולתי בענין ירושת הארץ והנמשך אליה בהעד' שבט לוי:
<b>ויברך אותם.</b> בזולת מה שאמר למעלה:
<b>איש אשר כברכתו ברך אותם.</b> לכל אחד מהם נתן ברכה צריכה לו ביחוד כגון ליהודה בענין המלכות וליששכר בענין התורה וללוי בענין העבודה:

Verse 29



Verse 30

<b>אשר קנה אברהם.</b> מפני שישבו בארץ אחרת ימים ושנים הודיעם את קנין אברהם לאחזת קבר מאת עפרון ומאת בני חת ושכבר קברו שם הוא ושני דורות קודמים באופן שלא יוכל אדם לערער:

Chapter 50



Verse 1



Verse 2



Verse 3

<b>ויבכו אותו מצרים.</b> לא בלבד לכבוד יוסף ובמצותו אבל מצד מה שהוא ישראל שהיה ראוי לשררה ולכבוד מלכות:

Verse 4

<b>וידבר יוסף אל בית פרעה.</b> כי אין לבא אל שער המלך בלבוש שק:

Verse 5



Verse 6



Verse 7

<b>ויעלו אתו.</b> בלתי מצותו:
<b>זקני ביתו וכל זקני ארץ מצרים.</b> להיות נחשב לחכם בעיני חכמי הדור כאמרו וזקניו יחכם:

Verse 8



Verse 9

<b>גם רכב גם פרשים.</b> שהיה נחשב לאיש חיל בעיני אנשי המלחמה:

Verse 10



Verse 11



Verse 12



Verse 13



Verse 14



Verse 15



Verse 16

<b>ויצוו אל יוסף.</b> צוו לעבדי יעקב או זולתם על אודות יוסף כמו ויצום אל בני ישראל:
<b>לאמר אביך צוה.</b> צוה שיאמרו ליוסף אביך צוה לנו שנאמר אליך מאלינו לא מצדו שאינו חושד אותך כלל אבל שאם ייראו אחיך נאמר אליך אלה הדברים:
<b>לפני מותו.</b> באותו הפרק צוה ולא היה לנו פנאי לדבר אליך. אז

Verse 17

<b>ויבך יוסף.</b> בהזכירם את אביו ואת חבתו שלא חשדו:

Verse 18



Verse 19

<b>התחת אלהי' אני.</b> האמנם אני דיין תחתיו שאדון אחר גזרותיו ואעניש מי שהיה שליח מאתו לעשותם כמו בית דין המבטל דברי ב"ד חבירו. כי אמנם הייתם שלוחיו בזה בלי ספק כענין לא אתם שלחתם אותי הנה כי האלהים:

Verse 20

<b>ואתם חשבתם עלי רעה.</b> הנה פעולתכם היתה בשגגה שחשבתם אותי לרודף ואם היה זה האמת היה פעולתכם בדין:
<b>אלהים חשבה לטובה.</b> המציא בכם זאת השגגה לתכלית טוב:

Verse 21



Verse 22



Verse 23



Verse 24



Verse 25



Verse 26

<b>ויחנטו אותו ויישם בארון.</b> באותו הארון שהיתה החנטה בו הניחו עצמותיו ולא קברוהו בקרקע ובזה נודע הארון לדורות שנא' ויקח משה את עצמות יוסף: חסלת פרשת ויחי: סליק ספר בראשית בעזר העושה כל בימים ששת