Shulchan Arukh, Choshen Mishpat
שולחן ערוך, חושן משפט
Torat Emet 363
http://www.toratemetfreeware.com/index.html?downloads

שולחן ערוך, חושן משפט



Siman 1

 בַּזְּמַן הַזֶּה, דָּנִים הַדַּיָּנִים דִּינֵי הוֹדָאוֹת וְהַלְוָאוֹת וּכְתֻבַּת אִשָּׁה וִירֻשּׁוֹת וּמַתָּנוֹת וּמַזִּיק מָמוֹן חֲבֵרוֹ, שֶׁהֵם הַדְּבָרִים הַמְצוּיִים תָּמִיד וְיֵשׁ בָּהֶם חֶסְרוֹן כִּיס; אֲבָל דְּבָרִים שֶׁאֵינָם מְצוּיִים, אַף עַל פִּי שֶׁיֵּשׁ בָּהֶם חֶסְרוֹן כִּיס, כְּגוֹן בְּהֵמָה שֶׁחִבְּלָה בַּחֲבֶרְתָּהּ, אוֹ דְבָרִים שֶׁאֵין בָּהֶם חֶסְרוֹן כִּיס אַף עַל פִּי שֶׁהֵם מְצוּיִים, כְּגוֹן תַּשְׁלוּמֵי כֶפֶל, וְכֵן כָּל הַקְּנָסוֹת שֶׁקָּנְסוּ חֲכָמִים, כְּתוֹקֵעַ לַחֲבֵרוֹ <small><small>(פֵּי', שֶׁתּוֹקֵעַ בְּקוֹל בְּאָזְנוֹ וּמַבְעִיתוֹ)</small>,</small> וּכְסוֹטֵר אֶת חֲבֵרוֹ <small><small>(פֵּי', מַכֶּה בְיָדוֹ עַל הַלֶּחִי)</small>,</small> וְכֵן כָּל הַמְשַׁלֵּם יוֹתֵר מִמַּה שֶּׁהִזִּיק, אוֹ שֶׁמְּשַׁלֵּם חֲצִי נֶזֶק, אֵין דָּנִין אוֹתוֹ אֶלָּא מֻמְחִים הַסְמוּכִים בְּאֶרֶץ יִשְׂרָאֵל, חוּץ מֵחֲצִי נֶזֶק צְרוֹרוֹת מִפְּנֵי שֶׁהוּא מָמוֹן וְאֵינוֹ קְנָס. 

אָדָם שֶׁחָבַל בַּחֲבֵרוֹ, אֵין מַגְבִּין דַּיָּנִים שֶׁאֵינָם סְמוּכִים בְּאֶרֶץ יִשְׂרָאֵל, נֶזֶק צַעַר וּפְגָם וּבֹשֶׁת וְכֹפֶר, אֲבָל שֶׁבֶת וְרִפּוּי מַגְבִּין. <small>הַגָּה: וְיֵשׁ אוֹמְרִים שֶׁאַף רִפּוּי וְשֶׁבֶת אֵין דָּנִין <small><small>(טוּר בְּשֵׁם רֹא"שׁ)</small>,</small> וְלֹא רָאִיתִי נוֹהֲגִין לְדַקְדֵּק בְּזֶה, רַק כּוֹפִין הַחוֹבֵל לְפַיֵּס הַנֶּחְבָּל וּלְקָנְסוֹ כְפִי הַנִּרְאֶה לָהֶם <small><small>(ד"מ לְדַעַת מַהֲרַ"ם [מהרא"י] בִּפְסָקָיו סִימָן ר"ח)</small>,</small> וּכְמוֹ שֶׁיִּתְבָּאֵר בְּסָמוּךְ <small><small>(סָעִיף ה')</small></small> </small> 

בְּהֵמָה שֶׁהִזִּיקָה אֶת הָאָדָם, אֵין גּוֹבִין נִזְקוֹ דַיָּנִים שֶׁאֵינָן סְמוּכִין בְּאֶרֶץ יִשְׂרָאֵל, מִפְּנֵי שֶׁהוּא דָּבָר שֶׁאֵינוֹ מָצוּי; אֲבָל אָדָם שֶׁהִזִּיק בֶּהֱמַת חֲבֵרוֹ, מְשַׁלֵּם נֶזֶק שָׁלֵם בְּכָל מָקוֹם. וְכֵן בְּהֵמָה שֶׁהִזִּיקָה בְּשֵׁן וָרֶגֶל, הוֹאִיל וְהִיא מוּעֶדֶת <small><small>(לָהֶן)</small></small> מִתְּחִלָּתָהּ הֲרֵי זֶה דָבָר מָצוּי וּמַגְבִּין אוֹתוֹ דַיָּנִים שֶׁאֵינָם סְמוּכִים בְּאֶרֶץ יִשְׂרָאֵל; וְכֵן מִי שֶׁגָּנַב אוֹ גָּזַל, מַגְבִּין מִמֶּנּוּ הַקֶּרֶן בִּלְבַד. <small>הַגָּה: וְיֵשׁ אוֹמְרִים דַּוְקָא גְזֵלוֹת דִּשְׁכִיחֵי, כְּגוֹן כּוֹפֵר בְּפִקָּדוֹן וְכַדּוֹמֶה, אֲבָל גְּזֵלָה מַמָּשׁ לֹא שְׁכִיחָא, וְאֵין דָּנִין, אֶלָּא אִם כֵּן הַגְּזֵלָה קַיֶּמֶת, מְחַיְּבִין לְהַחֲזִירָהּ <small><small>(נִמּוּקֵי יוֹסֵף פֶּרֶק הַחוֹבֵל)</small>.</small> </small> 

דִּינָא דִּגְרָמֵי, וְכֵן דִּין הַמּוֹסֵר, דָּנִין אוֹתָם דַּיָּנִים שֶׁאֵינָם סְמוּכִים בְּאֶרֶץ יִשְׂרָאֵל. <small>הַגָּה: עֵדִים שֶׁהֵעִידוּ עֵדוּת שֶׁקֶר וְהוּזְמוּ, וְהוֹצִיאוּ מָמוֹן עַל פִּיהֶם וְאִי אֶפְשָׁר לְמֵהֱדָר, דָּנִין אוֹתָן וּמְחַיְּבִין אוֹתָן לְשַׁלֵּם <small><small>(מָרְדְּכַי רֵישׁ פֶּרֶק הַחוֹבֵל)</small>. וְעַיֵן לְקַמָּן סִימָן כ"ט סָעִיף ב'</small> </small> 

אַף עַל פִּי שֶׁדַּיָנִים שֶׁאֵינָם סְמוּכִים בְּאֶרֶץ יִשְׂרָאֵל אֵינָן מַגְבִּין קְנָסוֹת, מְנַדִּין אוֹתוֹ, עַד שֶׁיְּפַיֵּס לְבַעַל דִּינוֹ; וְכֵיוָן שֶׁיִּתֵּן לוֹ שִׁעוּר הָרָאוּי לוֹ, מַתִּירִין לוֹ <small><small>(בֵּין נִתְפַּיֵּס בַּעַל דִּינוֹ בֵּין לֹא נִתְפַּיֵּס)</small>.</small> וְכֵן אִם תָּפַס הַנִּזָּק שִׁעוּר מַה שֶּׁרָאוּי לוֹ לִטּוֹל, אֵין מוֹצִיאִין מִיָּדוֹ. <small>הַגָּה: וְאִם יֹאמַר הַנִּזָּק: שׁוּמוּ לִי נִזְקִי, שֶׁאֵדַע עַד כַּמָּה אֶתְפֹּס, אֵין שׁוֹמְעִין לוֹ, אֶלָּא אִם כְּבָר תָּפַס שָׁמִין לוֹ, וְאוֹמְרִים לוֹ: כָּךְ וְכָךְ תַּחֲזִיק וְכָךְ וְכָךְ תַּחֲזִיר <small><small>(טוּר בְּשֵׁם הָרֹא"שׁ פ' הַחוֹבֵל וְסוֹף פֶּרֶק קַמָּא דְּבָבָא קַמָּא)</small>.</small> וְכָל זֶה דַּוְקָא בַּקְּנָסוֹת הַכְּתוּבִים, אֲבָל קְנָסוֹת שֶׁבָּאִים חֲכָמִים לִקְנֹס מֵעַצְמָן עַל תַּקָּנָתָן, גּוֹבִין בְּכָל מָקוֹם, וּכְמוֹ שֶׁיִּתְבָּאֵר בְּסִימָן ב' <small><small>(מָרְדְּכַי ס"פ הַשּׁוֹלֵחַ)</small>.</small> </small> 

הַמְבַיֵּשׁ בִּדְבָרִים, מְנַדִּין אוֹתוֹ עַד שֶׁיְּפַיְסֶנּוּ כָּרָאוּי, לְפִי כְבוֹדוֹ. <small>הַגָּה: וְעַיֵן לְקַמָּן סִימָן ת"כ <small>סָעִיף ל"ח</small> וְעַיֵן לְקַמָּן סִימָן ב' אִם נִתְחַיֵּב לוֹ מַלְקוֹת, אִם יָכוֹל לִפְדּוֹת עַצְמוֹ בְּמָמוֹן:</small> 


Siman 2

כָּל בֵּית דִּין, אֲפִלּוּ אֵינָם סְמוּכִים בְּאֶרֶץ יִשְׂרָאֵל, אִם רוֹאִים שֶׁהָעָם פְּרוּצִים בַּעֲבֵירוֹת <small>וְשֶׁהוּא צוֹרֶךְ שָׁעָה <small><small>(טוּר)</small>,</small> </small> הָיוּ דָּנִין בֵּין מִיתָה בֵּין מָמוֹן, בֵּין כָּל דִּינֵי עֹנֶשׁ, וַאֲפִלּוּ אֵין בַּדָּבָר עֵדוּת גְּמוּרָה. וְאִם הוּא אַלָּם, חוֹבְטִים אוֹתוֹ עַל יְדֵי גוֹיִים. <small>וְיֵשׁ לָהֶם כֹּחַ לְהַפְקִיר מָמוֹנוֹ וּלְאַבְּדוֹ לְפִי מַה שֶּׁרוֹאִים לִגְדֹּר פִּרְצַת הַדּוֹר <small><small>(טוּר בְּשֵׁם הָרַמְבַּ"ם בְּפֶרֶק כ"ד מִסַנְהֶדְרִין)</small>.</small> </small> וְכָל מַעֲשֵׂיהֶם יִהְיוּ לְשֵׁם שָׁמַיִם. וְדַוְקָא גְּדוֹל הַדּוֹר, אוֹ טוּבֵי הָעִיר שֶׁהִמְחוּם בֵּית דִּין עֲלֵיהֶם. <small>הַגָּה: וְכֵן נוֹהֲגִין בְּכָל מָקוֹם שֶׁטּוֹבֵי הָעִיר בְּעִירָן כְּבֵית דִּין הַגָּדוֹל, וּמַכִּין וְעוֹנְשִׁין, וְהֶפְקֵרָן הֶפְקֵר כְּפִי הַמִּנְהָג; אַף עַל פִּי שֶׁיֵּשׁ חוֹלְקִין וּסְבִירָא לְהוּ דְּאֵין כֹּחַ בְּיַד טוּבֵי הָעִיר בְּאֵלֶּה, רַק לְהַכְרִיחַ הַצִּבּוּר בַּמֶּה שֶּׁהָיָה מִנְהָג מִקֶּדֶם אוֹ שֶׁקִּבְּלוּ עֲלֵיהֶם מִדַּעַת כֻּלָּם, אֲבָל אֵינָן רַשָׁאִין לְשַׁנּוֹת דָּבָר בְּמִידִי דְּאִכָּא רְוָחָא לְהַאי וּפְסֵידָא לְהַאי, אוֹ לְהַפְקִיעַ מָמוֹן שֶׁלֹּא מִדַּעַת כֻּלָּם <small><small>(מָרְדְּכַי פ"ק דְּבָבָא בַּתְרָא)</small>,</small> מִכָּל מָקוֹם הוֹלְכִין אַחַר מִנְהַג הָעִיר; וְכָל שֶׁכֵּן אִם קִבְּלוּם עֲלֵיהֶם לְכָל דָּבָר, כֵּן נִרְאֶה לִי. וְעַיֵּן בי"ד סִימָן רכ"ח דִּינֵי תַקָּנוֹת וְחַרְמֵי צִבּוּר. כָּתְבוּ הָאַחֲרוֹנִים בִּתְשׁוּבוֹתֵיהֶם דְּמִי שֶׁנִּתְחַיֵּב מַלְקוּת, יִתֵּן אַרְבָּעִים זְהוּבִים בִּמְקוֹם מַלְקוּת <small><small>(מהרי"ו סִימָן קמ"ז וּמַהֲרַ"ם מֵרִיזְבּוּרְג)</small> ;</small> וְלָאו דִּינָא קָאָמַר, אֶלָּא שֶׁהֵם פָּסְקוּ כָךְ לְפִי שָׁעָה, אֲבָל בְּיַד הַבֵּית דִּין לְהַלְקוֹתוֹ אוֹ לִטּוֹל מָמוֹן כְּפִי רְאוֹת עֵינֵיהֶם, לְפִי הָעִנְיָן, לְמִגְדַּר מִלְּתָא. וְעַיֵּן לְקַמָּן רֵישׁ סִימָן תכ"ה בהג"ה.</small> 


Siman 3

אֵין בֵּית דִּין פָּחוֹת מִשְׁלֹשָׁה. וְכָל שְׁלֹשָׁה נִקְרָאִים בֵּית דִּין, אֲפִלּוּ הֶדְיוֹטוֹת; <small>דְּאִי אֶפְשָׁר דְּלֵית בְּהוּ חַד דְּיוֹדֵעַ סְבָרוֹת בְּדִינִים, אֲבָל אִי לֵית בְּהוּ חַד דְּיָדַע, פְּסִילֵי לָדוּן <small><small>(טוּר בְּשֵׁם אָבִיו הָרֹא"שׁ רֵישׁ סַנְהֶדְרִין)</small>,</small> וּמִכָּל מָקוֹם יְכוֹלִין לְקַבֵּל הַטְּעָנוֹת וּלְשָׁלְחָם לִפְנֵי מוֹרֶה <small><small>(מַהֲרַ"ם פַּדָּוואָה סִימָן מ"ג)</small>,</small> </small> וְהֵם דָּנִים אֶת הָאָדָם בְּעַל כָּרְחוֹ, אִם הַנִּתְבָּע מְסָרֵב לֵירֵד לְדִין אוֹ שֶׁאֵינוֹ רוֹצֶה לָדוּן עִם הַתּוֹבֵעַ בְּעִירוֹ; אֲבָל אִם רוֹצֶה לָדוּן עִמּוֹ בְּעִירוֹ, אֶלָּא שֶׁאֵינוֹ חָפֵץ בַּשְּׁלֹשָׁה שֶׁבֵּרַר הַתּוֹבֵעַ, אָז זֶה בּוֹרֵר לוֹ אֶחָד וְזֶה בּוֹרֵר לוֹ אֶחָד. <small>הַגָּה: כְּדִלְקַמָּן סִימָן י"ג. וְנִרְאֶה לִי דַּוְקָא בְּדַיָּנִים שֶׁאֵינָם קְבוּעִים, אֲבָל אִם דַּיָּנִים קְבוּעִים בָּעִיר, לֹא יוּכַל לוֹמַר: לֹא אָדוּן לִפְנֵיהֶם אֶלָּא בְּזֶה בּוֹרֵר, וְכֵן נוֹהֲגִין בְּעִירֵנוּ, וְעַיֵּן לְקַמָּן סִימָן כ"ב: <small>סוֹף סָעִיף א'</small> </small> 

 פָּחוֹת מִשְׁלֹשָׁה, אֵין דִּינֵיהֶם דִּין, אֲפִלּוּ לֹא טָעוּ, אֶלָּא אִם כֵּן קִבְּלוּם בַּעֲלֵי דִינִים אוֹ שֶׁהוּא מֻמְחֶה לָרַבִּים. <small>וּבַזְּמַן הַזֶּה אֵין דָּנִין דִּין מֻמְחֶה לָרַבִּים שֶׁיָּדוּן בִּיחִידִי בְּעַל כָּרְחוֹ שֶׁל אָדָם <small><small>(מהרי"ו סִימָן קמ"ז)</small>.</small> </small> כָּל שֶׁאֵינָם שְׁלֹשָׁה <small>וְלֹא קִבְּלוּם עֲלֵיהֶם וְאֵינָן מֻמְחִים לָרַבִּים <small><small>(טוּר)</small>,</small> </small> אֲפִלּוּ הֵם סְמוּכִים בְּאֶרֶץ יִשְׂרָאֵל, הוֹדָאָה שֶׁמּוֹדִים בִּפְנֵיהֶם כְּמִי שֶׁמּוֹדֶה חוּץ לְבֵית דִּין, וִיכוֹלִים לְהַחֲלִיף טַעֲנוֹתֵיהֶם שֶׁטָּעֲנוּ בִפְנֵיהֶם; הַכּוֹפֵר בִּפְנֵיהֶם וְאַחַר כָּךְ בָּאוּ עֵדִים, לֹא הֻחְזַק כַּפְרָן. אֲבָל הַשְּׁלֹשָׁה, אַף עַל פִּי שֶׁאֵינָם סְמוּכִים, הַהוֹדָאָה בִּפְנֵיהֶם כְּהוֹדָאָה בְּבֵית דִּין; וְכֵן בְּכוֹפֵר וְאַחַר כָּךְ בָּאוּ עֵדִים, הֻחְזַק כַּפְרָן וְאֵינוֹ יָכוֹל לַחֲזֹר וְלִטְעֹן. 

אַף עַל פִּי שֶׁיָּחִיד מֻמְחֶה לָרַבִּים מֻתָּר לוֹ לָדוּן יְחִידִי, מִצְוַת חֲכָמִים שֶׁיּוֹשִׁיב עִמּוֹ אֲחֵרִים. 

אַף עַל פִּי שֶׁבֵּית דִּין שֶׁל שְׁלֹשָׁה בֵּית דִּין שָׁלֵם הוּא, כָּל זְמַן שֶׁהֵם רַבִּים הֲרֵי זֶה מְשֻׁבָּח, וּמוּטָב שֶׁיַּחְתֹּךְ הַדִּין בְּי" א מִבַּעֲשָׂרָה. וְצָרִיךְ שֶׁיִּהְיוּ כָּל הַיּוֹשְׁבִים בְּבֵית דִּין תַּלְמִידֵי חֲכָמִים וּרְאוּיִּים. וְאָסוּר לְאָדָם חָכָם שֶׁיֵּשֵׁב בַּדִּין עַד שֶׁיֵּדַע עִם מִי יֵּשֵׁב, שֶׁמָּא יֵשֵׁב עִם אֲנָשִׁים שֶׁאֵינָם הֲגוּנִים, וְנִמְצָא בִּכְלַל קֶשֶׁר בּוֹגְדִים, לֹא בִּכְלַל בֵּית דִּין. מִי שֶׁאֵינוֹ מֻמְחֶה, וְלֹא קִבְּלוּהוּ עָלָיו בַּעֲלֵי דִינִים, אַף עַל פִּי שֶׁנָּטַל רְשׁוּת מֵרֹאשׁ הַגּוֹלָה אֵין דִּינוֹ דִין, אֲפִלּוּ לֹא טָעָה, וְכָל אֶחָד מִבַּעֲלֵי דִּינִים אִם רָצָה חוֹזֵר וְדָן בִּפְנֵי בֵּית דִּין. <small>הַגָּה: רְשׁוּת שֶׁנּוֹתֵן הַמֶּלֶךְ בַּזְּמַן הַזֶּה, אֵינוֹ כְלוּם. וּמִיהוּ, אִם קִבְּלוּהוּ הַקָּהָל עַל פִּי כְּתַב הַמֶּלֶךְ, יָכוֹל לָדוּן <small><small>(טוּר)</small>.</small> וְיֵשׁ אוֹמְרִים דְּאִם גָּמִיר וְסָבִיר מְהַנֵּי לֵיהּ רְשׁוּת הַמֶּלֶךְ <small><small>(רִיבָ"שׁ סִימָן רע"א)</small></small> אוֹ הַשַּׂר הַמְמֻנֶּה בְּעִירוֹ, דְּזֶהוּ בִּכְלַל דִּינָא דְמַלְכוּתָא לְהוֹשִׁיב דַּיָּנִים וְשׁוֹפְטִים מִי שֶׁיִּרְצֶה; וּמִכָּל מָקוֹם, מִי שֶׁעוֹשֶׂה זֶה בְּלֹא רְשׁוּת הַקָּהָל, מְצַעֵר הַצִּבּוּר וְעָתִיד לִתֵּן אֶת הַדִּין <small><small>(תְּשׁוּבַת רַשְׁבָּ"א סִימָן תרל"ז)</small>.</small> </small> 


Siman 4

יָכוֹל אָדָם לַעֲשׂוֹת דִּין לְעַצְמוֹ; אִם רוֹאֶה שֶׁלּוֹ בְּיַד אַחֵר שֶׁגְּזָלוֹ, יָכוֹל לְקַחְתּוֹ מִיָּדוֹ; וְאִם הָאַחֵר עוֹמֵד כְּנֶגְדּוֹ, יָכוֹל לְהַכּוֹתוֹ עַד שֶׁיַּנִּיחֶנּוּ, <small>אִם לֹא יוּכַל לְהַצִּיל בְּעִנְיָן אַחֵר <small><small>(טוּר)</small>,</small> </small> אֲפִלּוּ הוּא דָּבָר שֶׁאֵין בּוֹ הֶפְסֵד אִם יַמְתִּין עַד שֶׁיַּעֲמִידֶנּוּ בַּדִּין, וְהוּא שֶׁיּוּכַל לְבָרֵר שֶׁשֶּׁלּוֹ הוּא נוֹטֵל בַּדִּין; מִכָּל מָקוֹם אֵין לוֹ רְשׁוּת לְמַשְׁכְּנוֹ בְּחוֹבוֹ, <small>הַגָּה: מִטַּעַם שֶׁיִּתְבָּאֵר לְקַמָּן סימן צ"ז סָעִיף ו'. וְיֵשׁ אוֹמְרִים דַּוְקָא בְּחוֹבוֹ מַמָּשׁ; אֲבָל אִם חַיָּב לוֹ בְּלֹא הַלְוָאָה, אוֹ שֶׁאֵין צָרִיךְ לְמַשְׁכְּנוֹ כִי הוּא כְּבָר אֶצְלוֹ בְּפִקָּדוֹן אוֹ מְצָאוֹ בְּיַד אַחֵר, מֻתָּר לְתָפְסוֹ <small><small>(רִיבָ"שׁ סִימָן שצ"ו)</small>.</small> וְיֵשׁ אוֹמְרִים דְּלָא אָמְרִינָן עָבִיד אִינָשׁ דִּינָא לְנַפְשֵׁהּ רַק בְּחֵפֶץ הַמְבֹרָר לוֹ שֶׁהוּא שֶׁלּוֹ, כְּגוֹן שֶׁגְּזָלוֹ אוֹ רוֹצֶה לְגֹזְלוֹ אוֹ רוֹצֶה לְהַזִּיקוֹ, יָכוֹל לְהַצִּיל שֶׁלּוֹ. אֲבָל אִם כְּבָר נִתְחַיֵּב לוֹ מִכֹּחַ גְּזֵלָה אוֹ מִמָּקוֹם אַחֵר, לֹא <small><small>(מָרְדְּכַי ונ"י פֶרֶק הַמַּנִּיחַ)</small>.</small> וְדַוְקָא הוּא בְּעַצְמוֹ יָכוֹל לְמֶעְבַּד דִּינָא לְנַפְשֵׁהּ, אֲבָל אָסוּר לַעֲשׂוֹת עַל יְדֵי גוֹיִים <small><small>(ת"ה סִימָן ש"ד)</small>,</small> וּמִיהוּ, אִם עָבַר וְעָשָׂה עַל יְדֵי גוֹיִים, אִם לֹא הָיָה יָכוֹל לְהַצִּיל שֶׁלּוֹ בְּעִנְיָן אַחֵר, מַה שֶּׁעָשָׂה עָשׂוּי <small><small>(עַיִןִ בַּמַּהֲרִי"ק שֹׁרֶשׁ קס"א)</small>.</small> יֵשׁ אוֹמְרִים דְּלָא מִקְרִי עָבִיד דִּינָא לְנַפְשֵׁהּ אֶלָּא כְּשֶׁמַּזִיק לַחֲבֵרוֹ, כְּגוֹן שֶׁמַּכֵּהוּ, וְלָכֵן לֹא יוּכַל לַעֲשׂוֹת אֶלָּא אִם כֵּן יוּכַל לְבָרֵר שֶׁהוּא שֶׁלּוֹ, אֲבָל תְּפִיסָה בְּעָלְמָא שֶׁתְּפָסוֹ לְמַשְׁכּוֹן, יָכוֹל לַעֲשׂוֹת בְּכָל עִנְיָן, וְיוֹרֵד אַחַר כָּךְ עִמּוֹ לְדִין <small><small>(מַהֲרִי"ק שֹׁרֶשׁ סִימָן קס"א)</small>.</small> וְכָל זֶה מַיְרֵי בְּיָחִיד נֶגֶד יָחִיד, אֲבָל יָחִיד נֶגֶד רַבִּים, וְהוּא מִבְּנֵי הָעִיר, עַבְדֵי דִּינָא לְנַפְשַׁיְהוּ אִם יוֹדְעִים שֶׁהַדִּין עִמָּהֶם, אַף עַל פִּי שֶׁאֵין יְכוֹלִים לְבָרֵר לִפְנֵי בֵּית דִּין, כִּי אֵינָם יְכוֹלִים לְהָעִיד, שֶׁכֻּלָּן נוֹגְעִין בַּדָּבָר <small><small>(תְּשׁוּבוֹת הָרא" כ"ו סימן כ"ו)</small> עַיֵּן בְּסִימָן ז' סָעִיף י"ב וְסִימָן ל"ז.</small> וְאִם יֵשׁ חִלּוּקִים וּטְעָנוֹת בֵּינֵיהֶם, הַקָּהָל נִקְרָאִים מֻחְזָקִים לְגַבֵּי הַיָּחִיד, וְצָרִיךְ לָתֵת לָהֶם מַשְׁכּוֹן קֹדֶם שֶׁיֵּרְדוּ עִמּוֹ לְדִין <small><small>(מָרְדְּכַי פֶּרֶק הַמּוֹכֵר פֵּרוֹת וְסוֹף פֶּרֶק לֹא יַחְפֹּר)</small>.</small> וְהָא דְּנִקְרָאִים מֻחְזָקִים לְגַבֵּי יָחִיד, דַּוְקָא בְּעִנְיְנֵי מִסִּים, אֲבָל לֹא בִּשְׁאָר דְּבָרִים; וּמִכָּל מָקוֹם, צָרִיךְ לָתֵת מַשְׁכּוֹן קֹדֶם שֶׁיֵּרְדוּ לְדִין עִמּוֹ <small><small>(תְּרוּמַת הַדֶּשֶׁן סִימָן שמ"א)</small>.</small> וְכָל זֶה כְּשֶׁאֵין הַיָּחִיד תַּלְמִיד חָכָם, אֲבָל אִם הוּא תַּלְמִיד חָכָם שֶׁתּוֹרָתוֹ אֻמָּנוּתוֹ, וְיֵשׁ לוֹ דִּין בְּזֶה מֵחֲמַת מִסִּים, אֵין צָרִיךְ לָתֵת לָהֶם מַשְׁכּוֹן, וְגַּם אֵינָם נִקְרָאִים מֻחְזָקִים נֶגְדּוֹ <small><small>(מוֹהֲרַ"ם מִירְזֵנְזְבּוּרְג)</small>,</small> וּמֻתָּר לָכֹף בְּעִנְיְנֵי מִסִּים עַל יְדֵי גוֹיִים וּלְהַפְסִידוֹ, אִם אֵינָם יְכוֹלִים לְהוֹצִיא מִמֶּנּוּ הַמַּס בְּעִנְיָן אַחֵר <small><small>(מַהֲרִי"ק שֹׁרֶשׁ י"ז וקכ"ז)</small>.</small> </small> 


Siman 5

אָסוּר לָדוּן בְּשַׁבָּת וְיוֹם טוֹב; וְאִם עָבַר וְדָן, דִּינוֹ דִּין. 

אֵין דָּנִין בְּעֶרֶב שַׁבָּת וּבְעֶרֶב יוֹם טוֹב; וְאִם הִזְמִינוּ לְבַעַל דִּין לָבֹא לְבֵית דִּין, אֵין צָרִיךְ לָבֹא. וַאֲפִלּוּ הִזְמִינוּ לָבֹא אַחַר שַׁבָּת וְיוֹם טוֹב וְלֹא בָא, אֵין קוֹנְסִין אוֹתוֹ. <small>הַגָּה: וְיֵשׁ מִי שֶׁכָּתַב, דְּעַכְשָׁיו בַּזְּמַן הַזֶּה דָּנִין בְּעֶרֶב שַׁבָּת וּבְעֶרֶב יוֹם טוֹב מִשּׁוּם בִּטּוּל מְלַמְּדִין. וְדַוְקָא לְעִנְיַן מָמוֹן יֵשׁ לְהָקֵל, דְּהֶפְקֵר בֵּית דִּין הֶפְקֵר; אֲבָל בִּדְבַר אִסּוּר, אֵין לְהָקֵל <small><small>(תְּרוּמַת הַדֶּשֶׁן סִימָן רכ"ז וְהַגָּהוֹת סמ"ק)</small>.</small> וְנִרְאֶה לִי, דְּדַוְקָא דֶרֶךְ אַקְרַאי, לִפְעָמִים, אֲבָל אֵין קוֹבְעִים בֵּית דִּין בְּעֶרֶב שַׁבָּת וּבְעֶרֶב יו"ט, וְכֵן נוֹהֲגִין.</small> אֵין קוֹבְעִין זְמַן בְּנִיסָן וְתִשְׁרִי, לְמִי שֶׁאֵינוֹ בָעִיר, לָבֹא לְדִין. אֲבָל אִם הִזְמִינוּ בְנִיסָן וְתִשְׁרִי לָבֹא אַחַר כָּךְ, קוֹנְסִין אוֹתוֹ אִם לֹא בָא. <small>הַגָּה: וְיֵשׁ אוֹמְרִים דְּאֵין לִקְבֹּל בְּבֵית הַכְּנֶסֶת בְּנִיסָן, וְלֹא בְיָמִים נוֹרָאִים, אֲפִלּוּ עַל בְּנֵי כְפָרִים שֶׁבָּאוּ לְמִנְיָן, אֶלָּא קָבְעִינָן לְהוּ זִמְנָא אַחַר הָרֶגֶל; וְאִם יֵשׁ דְּחִיָּה וְרַמָּאוּת, דָּנִין לְאַלְתָּר <small><small>(מָרְדְּכַי רֵישׁ פֶּרֶק הַגּוֹזֵל בַּתְרָא וְהַגָּהוֹת מַיְמוֹנִי)</small>.</small> וְיֵשׁ מְקוֹמוֹת שֶׁנָּהֲגוּ שֶׁאִם הִתְחִילוּ לָדוּן קֹדֶם נִיסָן וְתִשְׁרִי, קָבְעִינָן זִמְנָא אַף בָּהֶם, וְהֵיכָא דְנָהוּג, נָהוּג <small><small>(פִּסְקֵי מהרא"י סִימָן ר"ז)</small>.</small> </small> אֵין דָּנִין בַּלַּיְלָה בִּתְחִלַּת דִּין, אֲבָל אִם הִתְחִילוּ לָדוּן דִּינֵי מָמוֹנוֹת בַּיּוֹם, גּוֹמְרִין בַּלַּיְלָה. <small>וְיֵשׁ אוֹמְרִים דְּאִם עָבְרוּ וְדָנוּ בַלַּיְלָה, דִּינֵיהֶם דִּין <small><small>(רַשְׁבָּ"ם)</small>.</small> </small> 

זְמַן יְשִׁיבַת הַדַּיָּנִים, מֵהַבֹּקֶר עַד סוֹף שָׁעָה חֲמִישִׁית; <small>מִכָּאן וְאֵילָךְ אֵין צְרִיכִים לֵישֵׁב <small><small>(טוּר)</small>.</small> </small> 

אֵין יוֹשְׁבִין בַּדִּין מִתְּחִלַּת שָׁעָה שְׁבִיעִית, אֲפִלּוּ לִגְמֹר דִּין, עַד שֶׁיִּתְפַּלְּלוּ תְּפִלַּת הַמִּנְחָה. וְאִם הִתְחִילוּ, אֲפִלּוּ תְּחִלַּת דִּין, אֵין מַפְסִיקִין אֲפִלּוּ לִכְשֶׁיַּגִּיעַ זְמַן מִנְחָה קְטַנָּה, וּבִלְבַד שֶׁיִּהְיֶה לָהֶם שָׁהוּת לְהִתְפַּלֵּל אַחַר שֶׁיִּגְמְרוּ הַדִּין. <small>וְאִם יָשְׁבוּ סָמוּךְ לְמִנְחָה קְטַנָּה, מַפְסִיקִין <small><small>(טוּר)</small>.</small> </small> 

מֵאֵימָתַי הֲוֵי הַתְחָלַת הַדִּין, מִשֶּׁיַּתְחִילוּ בַּעֲלֵי דִינִים לִטְעֹן, אוֹ שֶׁנִּתְעַטְּפוּ הַדַּיָּנִים. <small>וְעַיֵּן בְּאֹרַח חַיִּים סִימָן רל"ב.</small> 


Siman 6

אֵין הַדַּיָּנִים יוֹשְׁבִים לָדוּן בְּדִין פָּחוֹת מִשָּׁוֶה פְרוּטָה. וְאִם הֻזְקְקוּ לְשָׁוֶה פְרוּטָה, גּוֹמְרִים דִּינָם אֲפִלּוּ לְפָחוֹת מִשָּׁוֶה פְרוּטָה. 


Siman 7

בֵּית דִּין שֶׁל ג', שֶׁהָיָה אֶחָד מֵהֶם גֵּר, הֲרֵי זֶה פָּסוּל לָדוּן לְיִשְׂרָאֵל, אֶלָּא אִם כֵּן הָיְתָה אִמּוֹ <small>אוֹ אָבִיו <small><small>(מָרְדְּכַי בְּשֵׁם תּוֹסָפוֹת פֶּרֶק מִצְוַת חֲלִיצָה)</small></small> </small> מִיִּשְׂרָאֵל. וְגֵר דָּן אֶת חֲבֵרוֹ הַגֵּר, אַף עַל פִּי שֶׁאֵין אִמּוֹ מִיִּשְׂרָאֵל. <small><small>(וְעַיֵּן בְּי"ד סִימָן רס"ט)</small>.</small> 

מַמְזֵר, וַאֲפִלּוּ שְׁלָשְׁתָּן מַמְזֵרִים, הֲרֵי אֵלּוּ כְּשֵׁרִים לָדוּן לַכֹּל. וְכֵן אִם הָיָה כָּל אֶחָד מֵהֶם סוּמָא בְּאַחַת מֵעֵינָיו, כָּשֵׁר. אֲבָל הַסוּמָא בִּשְׁתֵּי עֵינָיו פָּסוּל. 

יֵשׁ אוֹמְרִים שֶׁאֵינוֹ רָאוּי לָדוּן אֶלָּא מִבֶּן י"ח וָמַעְלָה וְהֵבִיא שְׁתֵּי שְׂעָרוֹת. וְיֵשׁ אוֹמְרִים דְּמִבֶּן י"ג וָמַעְלָה כָּשֵׁר, וַאֲפִלּוּ לֹא הֵבִיא שְׁתֵּי שְׂעָרוֹת. 

אִשָּׁה פְּסוּלָה לָדוּן. 

יֵשׁ אוֹמְרִים דִּשְׁתוּיֵי יַיִן מֻתָּרִים לָדוּן דִּינֵי מָמוֹנוֹת. אֵין עֵד נַעֲשֶׂה דַיָּן. וְדַוְקָא עֵד שֶׁמֵּעִיד, כְּגוֹן אִם הֵעִיד אֶחָד מֵהַדַּיָּנִים בִּפְנֵי חֲבֵרָיו עַל מַעֲשֶׂה שֶׁרָאָה, אֵינוֹ יָכוֹל לְהִצְטָרֵף עִמָּהֶם לָדוּן עַל אוֹתוֹ מַעֲשֶׂה, אֲבָל אִם אֵינוֹ מֵעִיד, כְּגוֹן שֶׁהַשְּׁלֹשָׁה דַיָּנִים רָאוּ הַמַּעֲשֶׂה, אֲפִלּוּ כִּוְּנוּ רְאִיָּתָן בְּתוֹרַת עֵדוּת, אִם רָאוּהוּ בַּיּוֹם נַעֲשִׂים דַּיָּנִים וְדָנִים עַל הַמַּעֲשֶׂה הַהוּא; אֲבָל אִם רָאוּהוּ בַּלַּיְלָה, אֵין דָּנִין עַל פִּי עַצְמָן, אֲבָל בְּעֵדוּת אֲחֵרִים דָּנִין. וְאִם הֻזְמְנוּ לְהָעִיד, אַף בְּעֵדוּת אֲחֵרִים אֵין דָּנִין. וְיֵשׁ אוֹמְרִים שֶׁאַף בְּהֻזְמְנוּ לְהָעִיד דָּנִים בְּעֵדוּת אֲחֵרִים. <small>וְכָל זֶה בְּדִין דְּאוֹרַיְתָא, אֲבָל בְּדָבָר דְּרַבָּנָן עֵד נַעֲשֶׂה דַיָּן <small><small>(תוס' פ"ב דִּכְתֻבּוֹת ונ"י שָׁם ופ' אד"מ)</small>.</small> </small> 

מִי שֶׁתּוֹבְעִין אוֹתוֹ לָדוּן לִפְנֵי דַיָּן שֶׁקָּטָן מִמֶּנּוּ, אֵין הַדַּיָּן יָכוֹל לְכֹפוֹ לֵילֵךְ לְפָנָיו, אֶלָּא מִכַּנְפֵי מַאן דְּאִכָּא הָתָם מֵחַכִּימֵי וּמְעַיְּנִים בֵּינַיְהוּ. 

 אָסוּר לָאָדָם לָדוּן לְמִי שֶׁהוּא אוֹהֲבוֹ, אַף עַל פִּי שֶׁאֵינוֹ שׁוֹשְׁבִינוֹ וְלֹא רֵעוֹ אֲשֶׁר כְּנַפְשׁוֹ; וְלֹא לְמִי שֶׁשּׂוֹנְאוֹ, אַף עַל פִּי שֶׁאֵינוֹ אוֹיֵב לוֹ וְלֹא מְבַקֵּשׁ רָעָתוֹ; אֶלָּא צָרִיךְ שֶׁיִּהְיוּ הַשְּׁנֵי בַעֲלֵי הַדִינִים שָׁוִים בְּעֵינֵי הַדַּיָּנִים וּבְלִבָּם. וְאִם לֹא הָיָה מַכִּיר אֶת שׁוּם אֶחָד מֵהֶם וְלֹא אֶת מַעֲשָׂיו, אֵין לְךָ דַּיָּן <small>(צֶדֶק)</small> [צַדִּיק] כָּמוֹהוּ. <small>הַגָּה: וּמִיהוּ, אִם דָּנוּ, דִּינֵיהֶם דִּין <small><small>(הַגָּהוֹת אֲשֵׁרִ"י רֵישׁ סַנְהֶדְרִין)</small>.</small> וְיֵשׁ אוֹמְרִים דִּבְשׂוֹנְאוֹ מַמָּשׁ, דְּהַיְנוּ שֶׁלֹּא דִבֵּר עִמּוֹ שְׁלֹשָׁה יָמִים מִתּוֹךְ אֵיבָה, אוֹ אוֹהֲבוֹ מַמָּשׁ דְּהַיְנוּ שׁוֹשְׁבִינוֹ וְרֵעוֹ, בְּאֵלּוּ אֵין דִּינֵיהֶם דִּין <small><small>(טוּר)</small>.</small> וְיֵשׁ אוֹמְרִים דְּכָל שֶׁאֵינוֹ אוֹהֲבוֹ אוֹ שׂוֹנְאוֹ מַמָּשׁ, מֻתָּר לְדוּנוֹ, וְאֵינוֹ אֶלָּא מִדַּת חֲסִידוּת לְהַחֲמִיר שֶׁלֹּא לְדוּנוֹ. וְלָכֵן מֻתָּר לִהְיוֹת דַּיָּן כְּשֶׁזֶּה בּוֹרֵר לוֹ אֶחָד וְזֶה בּוֹרֵר לוֹ אֶחָד <small><small>(ע"ל רֵישׁ סִימָן י"ג)</small>,</small> כִּי כָל אֶחָד בּוֹרֵר <small>(לוֹ)</small> אוֹהֲבוֹ. וְכָל שֶׁכֵּן שֶׁהָרַב יָכוֹל לִהְיוֹת דַּיָּן לְתַלְמִידוֹ <small><small>(מַהֲרִי"ק שֹׁרֶשׁ ט"ז)</small>.</small> וַאֲפִלּוּ בֵּית דִּין הַפָּסוּל לָדוּן מִשּׁוּם אַהֲבָה וְשִׂנְאָה, יָכוֹל לְהוֹשִׁיב דַּיָּנִים אֲחֵרִים כְּשֵׁרִים שֶׁיָּדוּנוּ <small><small>(פִּסְקֵי מהר"י סי' רנ"ח וּמַהֲרִי"ק שֹׁרֶשׁ כ"א)</small>.</small> מִי שֶׁאוֹמֵר עַל הַדַּיָּן שֶׁהוּא שׂוֹנְאוֹ אוֹ אוֹהֵב בַּעַל דִּינוֹ, אֵינוֹ נֶאֱמָן וְצָרִיךְ רְאָיָה לִדְבָרָיו <small><small>(טוּר)</small>.</small> הַמְנַדֶּה חֲבֵרוֹ מִשּׁוּם שֶׁזִּלְזֵל בִּכְבוֹדוֹ, יָכוֹל לְדוּנוֹ אַחַר כָּךְ, מֵאַחַר שֶׁאֵינוֹ שׂוֹנְאוֹ. וְעַיֵּן לְקַמָּן סִימָן ל"ג סָעִיף ו'.</small> 

שְׁנֵי תַּלְמִידֵי חֲכָמִים הַשּׂוֹנְאִים זֶה אֶת זֶה, אֲסוּרִים לֵישֵׁב בַּדִּין יַחַד, שֶׁמִּפְּנֵי הַשִּׂנְאָה שֶׁבֵּינֵיהֶם דַּעַת כָּל אֶחָד מֵהֶם לִסְתֹּר דִּבְרֵי חֲבֵרוֹ. 

כָּל הַפְּסוּלִים <small><small>(לְהָעִיד)</small></small> מֵחֲמַת קֻרְבָה אוֹ מֵחֲמַת עֲבֵרָה, פְּסוּלִים לָדוּן. <small>וְעַיֵּן לְקַמָּן סִימָן ל"ג וְל"ד <small><small>(פְּרָטֵי הַפְּסוּלִים)</small></small> לְעִנְיַן עֵדוּת, וְהוּא הַדִּין לְעִנְיַן דַּיָּנוּת וְהַדַּיָּנִים לֹא יִהְיוּ קְרוֹבִים זֶה לָזֶה וְלֹא לָעֵדִים <small><small>(רַ"ן פ"ב דִּכְתֻבּוֹת וּתְשׁוּבַת רַשְׁבָּ"א סִימָן תש"ן)</small> <small>(עי"ל סִימָן ל"ג סָעִיף י"ז)</small>.</small> </small> 

דַּיָּן שֶׁיּוֹדֵעַ בַּחֲבֵרוֹ שֶׁהוּא גַּזְלָן אוֹ רָשָׁע, אֵין לוֹ לְהִצְטָרֵף עִמּוֹ. 

בֵּית דִּין שֶׁל ג' צָרִיךְ שֶׁיִּהְיֶה בְּכָל אֶחָד מֵהֶם ז' דְּבָרִים: חָכְמָה, עֲנָוָה, יִרְאָה, שִׂנְאַת מָמוֹן, אַהֲבַת הָאֱמֶת, אַהֲבַת הַבְּרִיּוֹת לָהֶם, בַּעֲלֵי שֵׁם טוֹב. <small>וְעַיֵּן לְקַמָּן סִימָן ח' סָעִיף א'.</small> 

כָּל דָּבָר שֶׁיֵּשׁ לַדַּיָּן בּוֹ צַד הֲנָאָה, אֵינוֹ יָכוֹל לָדוּן עָלָיו. לְפִיכָךְ, בְּנֵי הָעִיר שֶׁנִּגְנַב סֵפֶר תּוֹרָה שֶׁלָּהֶם, אֵין דָּנִין אוֹתוֹ בְּדַיָּנֵי אוֹתָהּ הָעִיר, אֶלָּא אִם כֵּן יֵשׁ לָהֶם סֵפֶר תּוֹרָה אַחֶרֶת. וְהָאוֹמֵר: תְּנוּ מָנֶה לַעֲנִיֵּי עִירִי, אֵין דָּנִין בְּדַיָּנֵי אוֹתָהּ הָעִיר. <small>וְעַיֵּן לְעֵיל סִימָן ד' דְּאִם חַד מַחֲזִיק בְּשֶׁלָּהֶם, עָבְדֵי דִינָא לְנַפְשַׁיְהוּ. וְעַיֵּן לְקַמָּן סִימָן ל"ז סָעִיף י"ט וְסָעִיף כ' מֵאֵלּוּ הַדִּינִים.</small> וּלְפִיכָךְ, עִסְקֵי הַמַּס אֵין דָּנִין בְּדַיָּנֵי אוֹתָהּ הָעִיר, מִפְּנֵי שֶׁיֵּשׁ לָהֶם אוֹ לִקְרוֹבֵיהֶם חֵלֶק בּוֹ. <small>וְאִם הוּא מַס פְּרָטִי, כְּגוֹן שֶׁאֵינוֹ נוֹהֵג אֶלָּא זְמַן קָצוּב, יְכוֹלִין קְצָת מִן הַקָּהָל לְהִסְתַּלֵּק וְשֶׁלֹּא יִהְיֶה לָהֶם הֲנָאָה מִזֶּה, וְדַיְנִין. <small><small>(הרא"ש כְּלָל ו' סִימָן ט"ו כָּתַב דְּלָא מְהַנֵּי סִלּוּק, וּכְּלַל נ"ח כָּתַב דִּמְהַנֵּי, וְצָרִיךְ לְחַלֵּק בֵּין מַס פְּרָטִי)</small>.</small> </small> וְאִם עָשׂוּ תַקָּנָה, אוֹ שֶׁיֵּשׁ מִנְהָג בָּעִיר שֶׁדַּיָּנֵי הָעִיר יָדוּנוּ אַף עַל עִנְיָן הַמִּסִים, דִּינָם דִּין <small>וְעַיֵּן לְקַמָּן סוֹף סִימָן ל"ז סָעִיף כ"ב מִזֶּה.</small> 


Siman 8

כָּל הַמַּעֲמִיד דַּיָּן שֶׁאֵינוֹ הָגוּן וְאֵינוֹ חָכָם בְּחָכְמַת הַתּוֹרָה <small><small>(וְאֵינוֹ רָאוּי)</small></small> וְרָאוּי לִהְיוֹת דַּיָּן, אַף עַל פִּי שֶׁהוּא כֻּלּוֹ מַחֲמַדִּים וְיֵשׁ בּוֹ טוֹבוֹת אֲחֵרוֹת, הֲרֵי זֶה שֶׁהֶעֱמִידוֹ עוֹבֵר בְּלֹא תַעֲשֶׂה. <small>הַגָּה: וְאָסוּר לְהַעֲמִיד עַם הָאָרֶץ דַיָּן עַל סְמַךְ שֶׁיִּשְׁאַל כָּל פַּעַם לְחָכָם <small><small>(ב"י)</small>.</small> וַעֲיָרוֹת שֶׁאֵין בָּהֶם חֲכָמִים הָרְאוּיִם לִהְיוֹת דַּיָּנִים, אוֹ שֶׁכֻּלָּן עַמֵּי הָאָרֶץ, וּצְרִיכִים לָהֶם דַּיָּנִים <small><small>(שֶׁיִּשְׁפְּטוּ בֵּינֵיהֶם)</small></small> שֶׁלֹּא יֵלְכוּ לִפְנֵי עַרְכָּאוֹת שֶׁל גוֹיִים, מְמַנִּים הַטּוֹבִים וְהַחֲכָמִים שֶׁבָּהֶם <small><small>(לְדַעַת אַנְשֵׁי הָעִיר)</small>,</small> אַף עַל פִּי שֶׁאֵינָם רְאוּיִים לְדַיָּנִים, וְכֵיוָן שֶׁקִּבְּלוּ עֲלֵיהֶם בְּנֵי הָעִיר אֵין אַחֵר יָכוֹל לְפָסְלָן. וְכֵן כָּל צִבּוּר יְכוֹלִין לְקַבֵּל עֲלֵיהֶם בֵּית דִּין שֶׁאֵינָם רְאוּיִּם מִן הַתּוֹרָה <small><small>(בֵּית יוֹסֵף בְּשֵׁם תְּשׁוּבוֹת הָרַשְׁבָּ"א)</small>.</small> </small> וְכָל דַּיָּן הַמִּתְמַנֶּה בִּשְׁבִיל כֶּסֶף אוֹ זָהָב, אָסוּר לַעֲמֹד לְפָנָיו. וְלֹא עוֹד אֶלָּא שֶׁמִּצְוָה לְהָקֵל וּלְזַלְזֵל בּוֹ. <small>וְעַיֵּן לְעֵיל סוֹף סִימָן ג'.</small> 

צְרִיכִים הַדַּיָּנִים לֵישֵׁב בְּאֵימָה וּבְיִרְאָה, בַּעֲטִיפָה וּבְכֹבֶד רֹאשׁ. וְאָסוּר לְהָקֵל רֹאשׁ וְלֵישֵׁב לְסַפֵּר בִּדְבַר בַּטָּלָה בְּבֵית דִּין. וְיִרְאֶה הַדַּיָּן כְּאִלּוּ חֶרֶב מֻנַּחַת לוֹ עַל צַוָּארוֹ, וּכְאִלּוּ גֵּיהִנָּם פָּתוּחַ לוֹ מִתַּחְתָּיו. וְיֵדַע אֶת מִי הוּא דָן, וְלִפְנֵי מִי הוּא דָן, וּמִי הוּא עָתִיד לְהִפָּרַע מִמֶּנּוּ אִם נוֹטֶה מִקַּו הַדִּין. וְכָל דַּיָּן שֶׁאֵינוֹ דָּן דִּין אֱמֶת גּוֹרֵם לַשְּׁכִינָה שֶׁתִּסְתַּלֵּק מִיִּשְׂרָאֵל. וְכָל דַּיָּן שֶׁנּוֹטֵל מָמוֹן מִזֶּה וְנוֹתְנוֹ לְזֶה שֶׁלֹּא כְדִין, הַקָּדוֹשׁ בָּרוּךְ הוּא נוֹטֵל מִמֶּנּוּ נְפָשׁוֹת. וְכָל דַּיָּן שֶׁדָּן דִּין אֱמֶת לַאֲמִתּוֹ, אֲפִלּוּ שָׁעָה אַחַת, כְּאִלּוּ תִּקֵּן כָּל הָעוֹלָם כֻּלּוֹ, וְגוֹרֵם לַשְּׁכִינָה שֶׁתִּשְׁרֶה בְּיִשְׂרָאֵל. <small>שֶׁמָּא יֹאמַר הַדַּיָּן: מַה לִּי לַצָּרָה הַזֹּאת, תַּלְמוּד לוֹמַר: וְעִמָּכֶם בִּדְבַר מִשְׁפָּט <small><small>(דִּבְרֵי הַיָּמִים ב, יט, ו)</small></small> אֵין לַדַּיָּן אֶלָּא מַה שֶּׁעֵינָיו רוֹאוֹת <small><small>(טוּר)</small>.</small> </small> 

דֶּרֶךְ חֲכָמִים הָרִאשׁוֹנִים, בּוֹרְחִים מִלְּהִתְמַנּוֹת, וְדוֹחֲקִים עַצְמָם הַרְבֵּה שֶׁלֹּא לֵישֵׁב בַּדִּין, עַד שֶׁיֵּדְעוּ שֶׁאֵין שָׁם רָאוּי כָּמוֹהוּ וְשֶׁאִם יִמְנְעוּ עַצְמָם מֵהַדִּין תִּתְקַלְקֵל הַשּׁוּרָה. וְאַף עַל פִּי כֵן לֹא הָיוּ יוֹשְׁבִים בַּדִּין עַד שֶׁהָיוּ מַכְבִּידִים עֲלֵיהֶם הָעָם וְהַזְּקֵנִים וּמַפְצִירִים בָּם. 

אָסוּר לַדַּיָּן לְהִתְנַהֵג בִּשְׂרָרָה וְגַסוּת עַל הַצִּבּוּר, אֶלָּא בַּעֲנָוָה וְיִרְאָה. וְכָל פַּרְנָס הַמֵּטִיל אֵימָה יְתֵרָה עַל הַצִּבּוּר, שֶׁלֹּא לְשֵׁם שָׁמַיִם, אֵינוֹ רוֹאֶה בֵּן תַּלְמִיד חָכָם, לְעוֹלָם. וְכֵן אָסוּר לִנְהֹג בָּהֶם קַלּוּת רֹאשׁ, אַף עַל פִּי שֶׁהֵם עַמֵּי הָאָרֶץ. וְלֹא יַפְסִיעוּ עַל רָאשֵׁי עַם קֹדֶשׁ. וְצָרִיךְ שֶׁיִּסְבֹּל טֹרַח הַצִּבּוּר וּמַשָּׂאָם. וּמִצְוָה עַל הַצִּבּוּר לִנְהֹג כָּבוֹד בַּדַּיָּן, וְיִהְיֶה אֵימָתוֹ עֲלֵיהֶם. וְגַם הוּא לֹא יִתְבַּזֶּה וְלֹא יִנְהֹג קַלּוּת רֹאשׁ לִפְנֵיהֶם, שֶׁכֵּיוָן שֶׁנִּתְמַנֵּה אָדָם פַּרְנָס עַל הַצִּבּוּר אָסוּר לוֹ לַעֲשׂוֹת מְלָאכָה בִּפְנֵי שְׁלֹשָׁה, כְּדֵי שֶׁלֹּא יִתְבַּזֶּה בִּפְנֵיהֶם, וְקַל וָחֹמֶר שֶׁאָסוּר לוֹ לֶאֱכֹל וְלִשְׁתּוֹת <small>וּלְהִשְׁתַּכֵּר <small><small>(טוּר)</small></small> </small> בִּפְנֵי רַבִּים. <small>כָּל דַּיָּן שֶׁאֵין לוֹ מִי שֶׁיְּשַׁמְּשֶׁנּוּ, אָסוּר לוֹ לְקַבֵּל לִהְיוֹת דַּיָּן <small><small>(הַגָּהוֹת מַיְמוֹנִי פכ"ה דְּסַנְהֶדְרִין)</small>.</small> </small> 

אַף בִּשְׁלִיחַ בֵּית דִּין אָסוּר לִנְהֹג קַלּוּת רֹאשׁ; וְהַמְצַעֲרוֹ, יֵשׁ רְשׁוּת לְבֵית דִּין לְהַכּוֹתוֹ מַכַּת מַרְדוּת. וְהַשָּׁלִיחַ נֶאֱמָן כִּשְׁנַיִם לְהָעִיד שֶׁבִּזָּהוּ, כְּדֵי לְנַדּוֹתוֹ. <small>הַגָּה: וְהַשְּׁלִיחַ בֵּית דִּין יָכוֹל לְהַגִּיד לְבֵית דִּין, וְאֵין בְּזֶה מִשּׁוּם לָשׁוֹן הָרָע <small><small>(מַיְמוֹנִי פֶּרֶק כ"ה דְּסַנְהֶדְרִין וּגְמָרָא פֶּרֶק אֵלּוּ מְגַלְּחִין)</small>.</small> וְכֵן יָכוֹל בְּעַצְמוֹ לַעֲשׂוֹת דִּין בִּמְסָרֵב בּוֹ, לְהַכּוֹתוֹ, <small><small>(וְכֵן)</small></small> אִם הִזִּיקוֹ <small><small>(בְּמָמוֹנוֹ)</small> </small> פָּטוּר <small><small>(ר"י נְתִיב ל"א חֵלֶק ב' וְנ"י רֵישׁ פֶּרֶק הַמַּנִּיחַ)</small>.</small> וְעַיֵּן לְקַמָּן רֵישׁ סִימָן י"א.</small> 


Siman 9

 מְאֹד מְאֹד צָרִיךְ הַדַּיָּן לִזָּהֵר שֶׁלֹּא לִקַּח שֹׁחַד, אֲפִלּוּ לְזַכּוֹת אֶת הַזַּכַּאי. וְאִם לְקָחוֹ, צָרִיךְ לְהַחֲזִירוֹ, כְּשֶׁיִּתְבָּעֶנּוּ הַנּוֹתֵן. וּכְשֵׁם שֶׁהַלּוֹקְחוֹ עוֹבֵר בְּלֹא תַעֲשֶׂה, כָּךְ הַנּוֹתְנוֹ עוֹבֵר בְּלִפְנֵי עִוֵּר לֹא תִתֵּן מִכְשֹׁל <small><small>(וַיִּקְרָא יט, יד)</small>.</small> וְלֹא שֹׁחַד מָמוֹן בִּלְבַד, אֶלָּא אֲפִלּוּ שֹׁחַד דְּבָרִים. וְכָל דַּיָּן שֶׁשָּׁאַל שְׁאֵלָה, פָּסוּל לָדוּן לָזֶה שֶׁהִשְׁאִילוֹ. בַּמֶּה דְּבָרִים אֲמוּרִים, כְּשֶׁלֹא הָיָה לוֹ לַדַּיָּן לְהַשְׁאִיל, אֲבָל הָיָה לוֹ לְהַשְׁאִיל, כָּשֵׁר, שֶׁהֲרֵי גַּם זֶה שׁוֹאֵל מִמֶּנּוּ. <small>הַגָּה: וְדַוְקָא בְּרָגִיל לִשְׁאֹל מִמֶּנּוּ, אֲבָל בְּאַקְרַאי בְּעָלְמָא, וְלֹא מוּכַח שֶׁעוֹשֶׂה מִשּׁוּם הַדִּין, לֹא <small><small>(מַהֲרִי"ק שֹׁרֶשׁ ט"ז)</small>.</small> </small> 

אִם קָדַם הַתּוֹבֵעַ וְשָׁלַח מִנְחָה לַדַּיָּן קוֹדֶם שֶׁיַּזְמִין לַנִּתְבַּע לְדִין, אֵין הַנִּתְבָּע יָכוֹל לְפָסְלוֹ, אֶלָּא אִם כֵּן הַדַּיָּן רוֹצֶה לַחֲשֹׂךְ עַצְמוֹ מֵאוֹתוֹ דִין מִמִּדַּת חֲסִידוּתוֹ <small>כְּגוֹן שֶׁיּוֹדֵעַ שֶׁנִּתְקָרֵב דַּעְתּוֹ לָזֶה, <small><small>(טוּר)</small>.</small> </small> 

נָהֲגוּ לַעֲשׂוֹת לְבֵית דִּין קֻפָּה, שֶׁפּוֹסְקִין מָמוֹן לְפַרְנָסַת בֵּית דִּין, וּמַגְבִּין אוֹתָהּ בִּתְחִלַּת הַשָּׁנָה אוֹ בְסוֹפָהּ, וְאֵין בּוֹ מִשּׁוּם תּוֹרַת שֹׁחַד וְתוֹרַת אַגְרָא, כִּי חוֹבָה עַל יִשְׂרָאֵל לְפַרְנֵס דַּיָּנֵיהֶם וְחַכְמֵיהֶם; וְגַם אִם יֵשׁ נְדָבוֹת אוֹ הֶקְדֵּשׁוֹת, סְתָם, לוֹקְחִים מֵהֶם. <small>הַגָּה: וְיוֹתֵר טוֹב לִגְבּוֹת מִתְּחִלַּת הַשָּׁנָה, שֶׁיְּהֵא מוּכָן לָהֶם, כְּדֵי שֶׁלֹּא יִצְטָרְכוּ לְהַחֲנִיף אוֹ לְהַחֲזִיק טוֹבָה לְשׁוּם אָדָם <small><small>(טוּר)</small>.</small> </small> 

כָּל דַּיָּן שֶׁיּוֹשֵׁב וּמַגְדִּיל שָׂכָר לַסוֹפְרִים וְלַשַּׁמָּשִׁים, הֲרֵי זֶה בִכְלַל הַנּוֹטִים אַחֲרֵי הַבֶּצַע 

הַנּוֹטֵל שָׂכָר לָדוּן, כָּל דִּינָיו שֶׁדָּן, בְּטֵלִים, אֶלָּא אִם כֵּן יָדוּעַ שֶׁלֹּא נָטַל בָּהֶם שָׂכָר. וְאִם אֵינוֹ נוֹטֵל אֶלָּא שְׂכַר בַּטָּלָתוֹ, מֻתָּר, וְהוּא שֶׁיִּהְיֶה נִכָּר לַכֹּל שֶׁאֵינוֹ נוֹטֵל אֶלָּא שְׂכַר בַּטָּלָתוֹ, כְּגוֹן שֶׁיֵּשׁ לוֹ מְלָאכָה יְדוּעָה לַעֲשׂוֹת בְּשָׁעָה שֶׁיֵּשׁ לוֹ לָדוּן, אוֹמֵר לְבַעֲלֵי הַדִּין: תְּנוּ לִי שְׂכַר פְּעֻלָּה שֶׁל אוֹתָהּ מְלָאכָה שֶׁאֶתְבַּטֵּל מִמֶּנָּה, וְהוּא שֶׁיְּקַבֵּל מִשְּׁנֵיהֶם בְּשָׁוֶה; אֲבָל אִם אֵינוֹ נִכָּר, כְּגוֹן <small><small>(שֶׁאֵין לוֹ מְלָאכָה יְדוּעָה אֶלָּא)</small></small> שֶׁאוֹמֵר: שֶׁמָּא יִזְדַּמֵּן לִי שָׂכָר בִּקְנִיַּת סְחוֹרָה וְסַרְסָרוּת, וּבִשְׁבִיל זֶה מְבַקֵּשׁ שָׂכָר, אָסוּר. <small>ע"ל סִימָן ל"ד סָעִיף י"ח.</small> 

אֵין לַדַּיָּן לְהַנִּיחַ לְתַלְמִיד בּוּר שֶׁיֵּשֵׁב לְפָנָיו, שֶׁלֹּא יִשָּׂא וְיִתֵּן עִמּוֹ וְיִטֶּה מִדֶּרֶךְ הָאֱמֶת. 

תַּלְמִיד הַיּוֹשֵׁב לִפְנֵי רַבּוֹ וְרוֹאֶה זְכוּת לֶעָנִי, וְהָרַב רוֹצֶה לְחַיְּבוֹ, חַיָּב לְלַמֵּד עָלָיו זְכוּת, וְאִם שׁוֹתֵק עוֹבֵר מִשּׁוּם מִדְּבַר שֶׁקֶר תִּרְחָק <small><small>(שְׁמוֹת כג, ז)</small>.</small> 

תַּלְמִיד הַיּוֹשֵׁב לִפְנֵי רַבּוֹ וְרוֹאֶה שֶׁטּוֹעֶה בַּדִּין, לֹא יֹאמַר: אֶשְׁתֹּק עַד שֶׁיִּגְמֹר הַדִּין וְאֶסְתְּרֶנּוּ וְאֶחֱזֹר וְאֶבְנֶנּוּ כְּדֵי שֶׁיִּקָּרֵא עַל שְׁמִי, אֶלָּא יֹאמַר לוֹ דֶרֶךְ כָּבוֹד: רַבִּי, כָּךְ וְכָךְ לִמַּדְתַּנִי: 


Siman 10

צָרִיךְ הַדַּיָּן לִהְיוֹת מָתוּן בַּדִּין, שֶׁלֹּא יִפְסְקֶנּוּ עַד שֶׁיַּחֲמִיצֶנּוּ וְיִשָּׂא וְיִתֵּן בּוֹ וְיִהְיֶה בָּרוּר לוֹ כַּשֶּׁמֶשׁ. וְהַגַּס לִבּוֹ בְּהוֹרָאָה וְקוֹפֵץ וּפוֹסֵק הַדִּין קֹדֶם שֶׁיַּחְקְרֶנּוּ הֵיטֵב בֵּינוֹ לְבֵין עַצְמוֹ עַד שֶׁיִּהְיֶה בָּרוּר לוֹ כַּשֶּׁמֶשׁ, הֲרֵי זֶה שׁוֹטֶה, רָשָׁע וְגַס רוּחַ. 

כָּל מִי שֶׁבָּא לְיָדוֹ דִּין וּמְדַמֵּהוּ לְדִין אַחֵר שֶׁבָּא לְיָדוֹ כְּבָר וּפְסָקוֹ, וְיֵשׁ עִמּוֹ בָּעִיר גָּדוֹל מִמֶּנּוּ בְּחָכְמָה וְאֵינוֹ נִמְלָךְ בּוֹ, הֲרֵי זֶה בִּכְלַל הָרְשָׁעִים שֶׁלִּבָּם גַּס בְּהוֹרָאָה. 

כִּי רַבִּים חֲלָלִים הִפִּילָה <small><small>(מִשְׁלֵי ז, כו)</small>,</small> זֶה תַּלְמִיד חָכָם שֶׁלֹּא הִגִּיעַ לְהוֹרָאָה וּמוֹרֶה. וַעֲצֻמִּים כָּל הֲרֻגֶיהָ <small><small>(מִשְׁלֵי ז, כו)</small>,</small> זֶה שֶׁהִגִּיעַ לְהוֹרָאָה וְאֵינוֹ מוֹרֶה; וְהוּא שֶׁיִּהְיֶה הַדּוֹר צָרִיךְ לוֹ, אֲבָל יָדַע שֶׁיֵּשׁ שָׁם רָאוּי לְהוֹרָאָה, וּמוֹנֵעַ עַצְמוֹ מֵהַהוֹרָאָה, הֲרֵי זֶה מְשֻׁבָּח. וְכָל הַמּוֹנֵעַ עַצְמוֹ מִן הַדִּין, מוֹנֵעַ מִמֶּנּוּ אֵיבָה וְגָזֵל וּשְׁבוּעַת שָׁוְא. 

יִהְיֶה בְּעֵינֵי הַדַּיָּן דִּין שֶׁל פְּרוּטָה כְּדִין שֶׁל מֵאָה מָנֶה: 


Siman 11

כֵּיצַד מַזְמִינִים בַּעַל דִּין לְדִין, שׁוֹלְחִים לוֹ בֵּית דִּין שְׁלוּחָם, שֶׁיָּבֹא לַיּוֹם הַמְזֻמָּן לְדִין. לֹא בָּא, מַזְמִינִים אוֹתוֹ פַּעַם שֵׁנִית. לֹא בָּא, מַזְמִינִים אוֹתוֹ פַּעַם שְׁלִישִׁית. לֹא בָּא, מַמְתִּינִים לוֹ כָּל הַיּוֹם. לֹא בָּא, מְנַדִּין אוֹתוֹ לְמָחֳרָתוֹ. בַּמֶּה דְּבָרִים אֲמוּרִים, בְּמִי שֶׁהָיָה בַּכְּפָרִים וְיוֹצֵא וְנִכְנָס; אֲבָל מִי שֶׁהוּא מָצוּי בָּעִיר, אֵין קוֹבְעִים לוֹ זְמַן אֶלָּא פַּעַם אַחַת, וְאִם לֹא בָּא כָּל אוֹתוֹ יוֹם, מְנַדִּין אוֹתוֹ לְמָחֳרָתוֹ. <small>הַגָּה: הָלַךְ הַבֵּית דִּין לְמָקוֹם אַחֵר, צָרִיךְ לֵילֵךְ אַחֲרֵיהֶם; וְאִם לֹא הָלַךְ, מְנַדִּין אוֹתוֹ. <small><small>(בֵּית יוֹסֵף)</small>.</small> </small> וְהַשְּׁלִיחַ בֵּית דִּין נֶאֱמָן לוֹמַר: הִקְלַנִי, אוֹ הִקְלָה הַדַּיָּן, אוֹ לֹא רָצָה לָבֹא לַדִּין, וּמְשַׁמְּתִין <small><small>(פֵּירוּשׁ, הַנִּדּוּי אוֹ הַחֵרֶם, שָׁם מִיתָה)</small></small> אוֹתוֹ עַל פִּיו. אֲבָל אֵין כּוֹתְבִין עָלָיו פְּתִיחָא שֶׁל שַׁמְתָּא, עַד שֶׁיָּבוֹאוּ שְׁנַיִם וְיָעִידוּ שֶׁנִּמְנַע לָבֹא. וְאֵין שְׁלִיחַ בֵּית דִּין חַיָּב בַּאֲמִירַת דְּבָרִים מִשּׁוּם לָשׁוֹן הָרָע. <small>הַגָּה: מִי שֶׁאוֹמֵר שֶׁאֵינוֹ חוֹשֵׁשׁ עַל גְּזֵרַת בֵּית דִּין אוֹ חָכָם, אַף עַל פִּי שֶׁבָּא לְבֵית דִּין, מְנַדִּין אוֹתוֹ; הוֹאִיל וְאוֹמֵר שֶׁלֹּא בָא מֵחֲמַת גְּזֵרָתוֹ, הָוֵי אַפְקִירוּתָא. וְעַיֵּן בְּיוֹרֶה דֵעָה סִימָן של"ד. וְאִם אָמַר: לֹא אָדוּן לִפְנֵיכֶם אֶלָּא לִפְנֵי בֵית דִּין אַחֵר, עַיֵּן לְקַמָּן סִימָן י"ד. מִי שֶׁלֹּא יוּכַל לָבֹא לְבֵית דִּין, כִּי צָרִיךְ לֵילֵךְ לְמֶרְחַקִּים, יֵשׁ לְהוֹדִיעַ לְבֵית דִּין וְלָשׂוּם הִתְנַצְּלוּתוֹ וּלְבַקֵּשׁ זְמַן אַחֵר; וְאִם לֹא עָשָׂה, מְנַדִּין אוֹתוֹ, אַף עַל פִּי שֶׁלֹּא הָיָה יָכוֹל לָבֹא <small><small>(מַהֲרִי"ק שֹׁרֶשׁ י"א)</small>.</small> מִי שֶׁקִּבֵּל עָלָיו בֵּית דִּין שֶׁל שְׁנַיִם <small><small>(בְּקִנְיָן)</small>,</small> וְהִזְמִינוּהוּ וְלֹא בָּא, מְנַדִּין אוֹתוֹ בְּבֵית דִּין שֶׁל שְׁלֹשָׁה <small><small>(בֵּית יוֹסֵף בְּשֵׁם תְּשׁוּבַת הָרַשְׁבָּ"א)</small>.</small> </small> 

שָׁלִיחַ שֶׁאָמַר: פְּלוֹנִי שְׁלָחַנִי בְּשֵׁם אֶחָד מֵהַדַּיָּנִים, וְלֹא רָצָה לָבוֹא, אֵין כּוֹתְבִין עָלָיו פְּתִיחָא שֶׁל שַׁמְתָּא עַד שֶׁיֹּאמַר בְּשֵׁם שְׁלָשְׁתָּן. <small>וְאִם יֵשׁ בָּהֶם מֻמְחֶה, חוֹלְקִין לוֹ כָּבוֹד וּמַזְכִּירִין לוֹ שֵׁם הַמֻּמְחֶה <small><small>(נִמּוּקֵי יוֹסֵף פֶּרֶק אֵלּוּ מְגַלְּחִין)</small>.</small> </small> בַּמֶּה דְּבָרִים אֲמוּרִים, שֶׁהָלַךְ הַשָּׁלִיחַ בְּיוֹם שֶׁאֵינוֹ יָדוּעַ לִישִׁיבַת הַדַּיָּנִים. אֲבָל בְּיוֹם הַיָּדוּעַ שֶׁהַדַּיָּנִים יוֹשְׁבִים בּוֹ לְדִין, הַכֹּל יוֹדְעִים שֶׁכָּל הַדַּיָּנִים מְקֻבָּצִים, וְאַף עַל פִּי שֶׁבָּא הַשָּׁלִיחַ בְּשֵׁם אֶחָד, כְּאִלּוּ בָּא בְּשֵׁם שְׁלָשְׁתָּן. 

מִי שֶׁהוּא בַּמְּדִינָה וְהָלַךְ שְׁלִיחַ בֵּית דִּין וְלֹא מְצָאוֹ, אֵין קוֹבְעִים לוֹ זְמַן עַד שֶׁיִּמְצָאֶנּוּ הַשָּׁלִיחַ וְיֹאמַר לוֹ. הָיָה בִכְפָר, אִם דַּרְכּוֹ לָבֹא בְּאוֹתוֹ הַיּוֹם, אוֹמֵר הַשָּׁלִיחַ אֲפִלּוּ לְאֶחָד מֵהַשְּׁכֵנִים, אֲפִלּוּ אִשָּׁה, אִם יָבֹא פְלוֹנִי, הוֹדִיעוּהוּ שֶׁבֵּית דִּין קָבְעוּ לוֹ זְמַן שֶׁיָּבֹא הַיּוֹם לְבֵית דִּין, וְאִם לֹא בָּא מְנַדִּין אוֹתוֹ לָעֶרֶב. <small>וְכָל שֶׁכֵּן עַל פִּי שְׁלִיחַ בֵּית דִּין, אַף עַל פִּי שֶׁלֹּא חָזַר וְאָמַר: עָשִׂיתִי שְׁלִיחוּתִי <small><small>(טוּר)</small>.</small> </small> בַּמֶּה דְּבָרִים אֲמוּרִים, כְּשֶׁאֵין הַדֶּרֶךְ שֶׁדַּרְכּוֹ לֵילֵךְ בָּהּ עַל מְקוֹם בֵּית דִּין, אֲבָל אִם דַּרְכּוֹ עֲלֵיהֶם, אֵין מְנַדִּין אוֹתוֹ עַד שֶׁיּוֹדִיעוֹ הַשָּׁלִיחַ בְּעַצְמוֹ, שֶׁמָּא לֹא אָמְרוּ לוֹ הַשְּׁכֵנִים, שֶׁהֲרֵי הֵם אוֹמְרִים: דַּרְכּוֹ עַל פֶּתַח בֵּית דִּין, וּכְבָר הָלַךְ <small>(לָהֶם)</small> <small><small>(אֲלֵיהֶם)</small></small> וְנִפְטַר. וְכֵן אִם לֹא בָּא בַּמְּדִינָה עַד לְמָחָר, אֵין סוֹמְכִים עַל הַשְּׁכֵנִים, שֶׁמָּא שָׁכְחוּ וְלֹא אָמְרוּ לוֹ. <small>הַגָּה: וְכֵן אִם הָיָה בָּעִיר, אֵין סוֹמְכִים עַל הַשְּׁכֵנִים, שֶׁיֹּאמְרוּ: שֶׁמָּא הַשְּׁלִיחַ בֵּית דִּין מְצָאוֹ וְאָמַר לוֹ <small><small>(טוּר)</small>.</small> </small> 

מִי שֶׁכָּתְבוּ עָלָיו נִדּוּי עַל שֶׁלֹּא בָּא, וְאָמַר: אָבוֹא, אֵין קוֹרְעִין כְּתַב הַנִּדּוּי עַד שֶׁיָּבוֹא. אֲבָל מִי שֶׁכָּתְבוּ עָלָיו נִדּוּי עַל שֶׁהָיָה מְסָרֵב לַעֲשׂוֹת צִוּוּי בֵּית דִּין, מִיָּד כְּשֶׁאוֹמֵר: הֲרֵינִי מְקַבֵּל עָלַי לַעֲשׂוֹת צִוּוּי בֵית דִּין, קוֹרְעִים כְּתַב הַנִּדּוּי וְהוּא נוֹתֵן שְׂכַר הַסוֹפֵר. <small>הַגָּה: מִי שֶׁכָּתְבוּ עָלָיו סַרְבָנוּת וְטָעַן אַחַר כָּךְ שֶׁלֹּא שָׁמַע, אֵינוֹ נֶאֱמָן, דְּמַעֲשֵׂה בֵית דִּין יֵשׁ לוֹ קוֹל <small><small>(מָרְדְּכַי ר"פ שֵׁנִי ד"ג)</small>.</small> </small> 

נָשִׁים יְקָרוֹת, <small>אוֹ תַּלְמִיד חָכָם שֶׁתּוֹרָתוֹ אֻמָּנוּתוֹ,</small> אִם מְזַמְּנִים אוֹתָם לָבֹא לְבֵית דִּין, וְכֵן אִם הַנִּתְבָּע יָכוֹל לְמַנּוֹת שָׁלִיחַ שֶׁיָּבֹא בִּמְּקוֹמוֹ לְבֵית דִּין, יִתְבָּאֵר בְּסִימָן צ"ו וּבְסִימָן קכ"ד. 

הַדַּיָּן יָכוֹל לַחְתֹּם בַּשְּׁטַר הַזְמָנָה מִן הַצַּד: 


Siman 12

שְׁנַיִם שֶׁבָּאוּ לְפָנֶיךָ לְדִין, אֶחָד רַךְ וְאֶחָד קָשֶׁה, עַד שֶׁלֹּא תִשְׁמַע דִּבְרֵיהֶם, אוֹ מִשֶּׁתִּשְׁמַע דִּבְרֵיהֶם וְאִי אַתָּה יוֹדֵעַ לְהֵיכָן הַדִּין נוֹטֶה, אַתָּה רַשַּׁאי לוֹמַר לָהֶם. אֵינִי נִזְקָק לָכֶם, שֶׁמָּא יִתְחַיֵּב הַקָּשֶׁה וְנִמְצָא רוֹדֵף אַחַר הַדַּיָּן. אֲבָל מִשֶּׁתִּשְׁמַע דִּבְרֵיהֶם וְתֵדַע לְהֵיכָן הַדִּין נוֹטֶה, אִי אַתָּה רַשַּׁאי לוֹמַר: אֵינִי נִזְקָק לָכֶם. וְאִם הָיָה מְמֻנֶּה לָרַבִּים, חַיָּב לְהִזָּקֵק לָהֶם. <small>הַגָּה: וְכֵן אִם הָיוּ שְׁנֵיהֶם חֲזָקִים, צָרִיךְ לִזָּקֵק לָהֶם <small><small>(הַגָּהוֹת אֲשֵׁרִ"י רֵישׁ סַנְהֶדְרִין וּבֵית יוֹסֵף בְּשֵׁם תּוֹסָפוֹת)</small>.</small> וְיֵשׁ מִי שֶׁכָּתַב, דְּמִכָּל מָקוֹם נוֹהֲגִין עַכְשָׁיו שֶׁלֹּא לִמְחוֹת בְּעוֹבְרֵי עֲבֵרָה, מִשּׁוּם שֶׁיֵּשׁ סַכָּנָה בַּדָּבָר, שֶׁלֹּא יִמְסְרֶנּוּ לַמַּלְכוּת <small><small>(מהרי"ו)</small>.</small> </small> 

מִצְוָה לוֹמַר לְבַעֲלֵי דִינִים בַּתְּחִלָּה: הַדִּין אַתֶּם רוֹצִים אוֹ הַפְּשָׁרָה; אִם רָצוּ בִפְשָׁרָה, עוֹשִׂים בֵּינֵיהֶם פְּשָׁרָה. וּכְשֵׁם שֶׁמֻּזְהָר שֶׁלֹּא לְהַטּוֹת הַדִּין, כָּךְ מֻזְהָר שֶׁלֹּא יַטֶּה הַפְּשָׁרָה לְאֶחָד יוֹתֵר מֵחֲבֵרוֹ. וְכָל בֵּית דִּין שֶׁעוֹשֶׂה פְּשָׁרָה תָּמִיד הֲרֵי זֶה מְשֻׁבָּח. בַּמֶּה דְּבָרִים אֲמוּרִים, קֹדֶם גְּמַר דִּין, אַף עַל פִּי שֶׁשָּׁמַע דִּבְרֵיהֶם וְיוֹדֵעַ לְהֵיכָן הַדִּין נוֹטֶה, מִצְוָה לִבְצֹעַ. אֲבָל אַחַר שֶׁגָּמַר הַדִּין וְאָמַר: אִישׁ פְּלוֹנִי אַתָּה זַכַּאי, אִישׁ פְּלוֹנִי אַתָּה חַיָּב, אֵינוֹ רַשַּׁאי לַעֲשׂוֹת פְּשָׁרָה בֵּינֵיהֶם. אֲבָל אַחֵר, שֶׁאֵינוֹ דַיָּן, רַשַּׁאי לַעֲשׂוֹת פְּשָׁרָה בֵּינֵיהֶם שֶׁלֹּא בְמוֹשַׁב דִּין הַקָּבוּעַ לְמִשְׁפָּט. וְאִם חִיְּבוּ בֵּית דִּין שְׁבוּעָה לְאֶחָד מֵהֶם, רַשַּׁאי הַבֵּית דִּין לַעֲשׂוֹת פְּשָׁרָה בֵּינֵיהֶם כְּדֵי לִפָּטֵר מֵעֹנֶשׁ שְׁבוּעָה. <small>וְאֵין בֵּית דִּין יְכוֹלִין לָכֹף לִכָּנֵס לִפְנִים מִשּׁוּרַת הַדִּין, אַף עַל פִּי שֶׁנִּרְאֶה לָהֶם שֶׁהוּא מִן הָרָאוּי <small><small>(בֵּית יוֹסֵף בְּשֵׁם ר"י וּבְשֵׁם הָרֹא"שׁ)</small>.</small> וְיֵשׁ חוֹלְקִים <small><small>(מָרְדְּכַי פֶּרֶק ב' דִּמְצִיעָא)</small>.</small> </small> 

מֻתָּר לְבֵית דִּין לְוַתֵּר בְּמָמוֹן הַיְתוֹמִים חוּץ מִן הַדִּין, כְּדֵי לְהַשְׁקִיטָם מִמְּרִיבוֹת. 

יֵשׁ כֹּחַ בְּיַד בֵּית דִּין לִגְזֹר וּלְהַחֲרִים שֶׁתִּתְקַיֵּם הַפְּשָׁרָה, וְשֶׁלֹּא יוּכְלוּ הַיְתוֹמִים לִמְחוֹת כְּשֶׁיַּגְדִּילוּ. 

יֵשׁ כֹּחַ לַדַּיָּן לַעֲשׂוֹת דִּין כְּעֵין פְּשָׁרָה, בְּמָקוֹם שֶׁאֵין הַדָּבָר יָכוֹל לְהִתְבָּרֵר. וְאֵינוֹ רַשַּׁאי לְהוֹצִיא הַדִּין חָלוּק מִתַּחַת יָדוֹ בְּלִי גְּמָר. 

מִי שֶׁתּוֹבְעִים אוֹתוֹ מָמוֹן שֶׁהוּא מֻחְזָק בּוֹ, אָסוּר לְבַקֵּשׁ צְדָדִים לְהִשָּׁמֵט כְּדֵי שֶׁיִּתְרַצֶּה הֲלָה לַעֲשׂוֹת עִמּוֹ פְּשָׁרָה וְיִמְחֹל לוֹ עַל הַשְּׁאָר. <small>הַגָּה: וְאִם עָבַר וְעָשָׂה, אֵינוֹ יוֹצֵא יְדֵי שָׁמַיִם עַד שֶׁיִּתֵּן לוֹ אֶת שֶׁלּוֹ:</small> 

אַף עַל פִּי שֶׁנִּתְרַצּוּ הַבַּעֲלֵי דִינִין בִּפְשָׁרָה בְּבֵית דִּין, יְכוֹלִים לַחֲזֹר בָּהֶם כָּל זְמַן שֶׁלֹּא קָנוּ מִיָּדָם. דְּפְּשָׁרָה צְרִיכָה קִנְיָן, אֲפִלּוּ בִּשְׁלֹשָׁה; אֲבָל אִם קָנוּ מִיָּדָם, אֵין יְכוֹלִים לַחֲזֹר בָּהֶם אֲפִלּוּ בְּיָחִיד; וְיֵשׁ אוֹמְרִים דְּדַוְקָא בִּשְׁנַיִם. <small>הַגָּה: וְקִנְיָן לָאו דַּוְקָא, אֶלָּא הוּא הַדִּין אִם נָתַן שְׁטָר עָלָיו <small><small>(בֵּית יוֹסֵף בְּשֵׁם תְּשׁוּבַת רִיטְבָ"א)</small>,</small> אוֹ אֶחָד מִשְּׁאָר דַּרְכֵי הַקְּנִיָּה <small><small>(רַשְׁבָּ"א בִּתְשׁוּבַת שְׁאֵלָה)</small>.</small> יֵשׁ אוֹמְרִים כְּשֶׁמְּקַבֵּל קִנְיָן עַל הַפְּשָׁרָה צָרִיךְ לְהַקְנוֹת לוֹ הַחֵפֶץ, שֶׁלֹּא יְהֵא קִנְיַן דְּבָרִים <small><small>(מָרְדְּכַי)</small> ;</small> כְּמוֹ שֶׁיִּתְבָּאֵר לְקַמָּן רֵישׁ סִימָן ר"ג.</small> 

 מְחִילָה, אֵינָהּ צְרִיכָה קִנְיָן <small>וְעַיֵּן לְקַמָּן סִימָן רמ"א.</small> 

שְׁנַיִם שֶׁקִּבְּלוּ פַּשְׁרָנִים בְּקִנְיָן וּקְנָס חֲמִשִּׁים, וְאַחַר הַפְּשָׁרָה אָמַר אֶחָד מִבַּעֲלֵי דִינִים: אֲשַׁלֵּם הַקְּנָס וְלֹא אֲקַיֵּם הַפְּשָׁרָה, אֵין בִּדְבָרָיו כְּלוּם. 

אִם טוֹעֵן הַבַּעַל דִּין שֶׁלֹּא קָבְעוּ עָלָיו זְמַן הַפַּשְׁרָנִים שֶׁגָּזְרוּ עָלָיו לַעֲשׂוֹת, וְשֶׁהוּא יַעֲשֶׂה כְּשֶׁיִּזְדַּמֵּן, אֵין דְּבָרָיו כְּלוּם, אֶלָּא יַעֲשֶׂה מִיָּד: 

אִם רְאוּבֵן הִפְחִיד אֶת שִׁמְעוֹן לְמָסְרוֹ, אִם לֹא יִתֵּן לוֹ מָמוֹן שֶׁהָיוּ דָנִין עָלָיו, וְאֵין לוֹ בּוֹ זְכוּת כְּפִי הַדִּין, וְעָשׂוּ פְשָׁרָה בְּקִנְיָן וּבִטּוּל מוֹדָעָא, יָכוֹל לַחֲזֹר בּוֹ. 

שְׁנַיִם חֲלוּקִים בְּבִנְיָן שֶׁבַּקַּרְקַע, וּפִשְּׁרוּ בֵּינֵיהֶם בְּלֹא קִנְיָן, כֵּיוָן שֶׁקִּבְּלוּ עֲלֵיהֶם וּבָנָה זֶה קְצָת וְזֶה קְצָת כְּדִבְרֵי הַפַּשְׁרָנִים, אֵינָם יְכוֹלִים לַחֲזֹר בָּהֶם. 

פְּשָׁרָה בְּלֹא קִנְיָן וְקִבֵּל הַנִּתְבָּע גְּזֵרָתָם וְעָשָׂה שְׁטָר, הֵן בִּלְשׁוֹן הוֹדָאָה הֵן בִּלְשׁוֹן חִיּוּב, אֵינוֹ יָכוֹל לַחֲזֹר בּוֹ: 

הַכּוֹפֵר בְּפִקָּדוֹן, וְנִתְפַּשֵּׁר עִמּוֹ וּמָחַל לוֹ, וְאַחַר כָּךְ מָצָא עֵדִים, יָכוֹל לַחֲזֹר בּוֹ. 

וְהוּא הַדִּין לְמִי שֶׁנִּתְפַּשֵּׁר מִפְּנֵי שֶׁלֹּא הָיָה לוֹ רְאָיָה אוֹ שְׁטָר, וְאַחַר כָּךְ מָצָא: 

דִּין פְּשָׁרָה בְּטָעוּת, יִתְבָּאֵר בְּסוֹף סִימָן כ"ה. 

מִי שֶׁנִּתְחַיֵּב שְׁבוּעָה לַחֲבֵרוֹ, וּפִיְּסוֹ הַתּוֹבֵעַ לִמְחֹל לוֹ, וְאָמַר לוֹ: יְהִי כִדְבָרְךָ, אֵינוֹ יָכוֹל לַחֲזֹר בּוֹ. 

אִם רַבִּים הֵם הַפַּשְׁרָנִים, יֵשׁ אוֹמְרִים שֶׁאֵין הוֹלְכִים אַחַר הָרֹב אֶלָּא צָרִיךְ שֶׁיַּסְכִּימוּ כֻּלָּם. 

פְּשָׁרָה בְּלֹא קִנְיָן, וְנָתְנוּ מַשְׁכּוֹן בְּיַד הַפַּשְׁרָנִים, אֵינוֹ כְּלוּם, אֶלָּא אִם כֵּן אָמְרוּ: "דְּלָא כְאַסְמַכְתָּא" אוֹ "מֵעַכְשָׁיו". וְאִם הָיָה הַמַּשְׁכּוֹן שְׁטָר חוֹב, אֵינוֹ כְלוּם. 

צְרִיכִים הַדַּיָּנִים לְהִתְרַחֵק בְּכָל הַיְכֹלֶת שֶׁלֹּא יְקַבְּלוּ עֲלֵיהֶם לָדוּן דִּין תּוֹרָה. 


Siman 13

אֶחָד מִבַּעֲלֵי דִינִים שֶׁאָמַר: אִישׁ פְּלוֹנִי יָדוּן לִי, וְאָמַר בַּעַל דִּינוֹ: פְּלוֹנִי יָדוּן לִי, הֲרֵי אֵלּוּ שְׁנֵי דַיָּנִים שֶׁבֵּרַר זֶה אֶחָד וְזֶה אֶחָד בּוֹרְרִים לָהֶם דַּיָּן שְׁלִישִׁי, וְאֵין צָרִיךְ שֶׁיִּהְיֶה הַדַּיָּן הַשְּׁלִישִׁי בִּרְצוֹן הַבַּעֲלֵי דִינִים, וּשְׁלָשְׁתָּם דָּנִים אוֹתָם, שֶׁמִּתּוֹךְ כָּךְ יֵצֵא הַדִּין לַאֲמִתּוֹ. אֲפִלּוּ הָיָה הָאֶחָד שֶׁבֵּרַר בַּעַל הַדִּין חָכָם גָּדוֹל וְסָמוּךְ, אֵינוֹ יָכוֹל לָכֹף אֶת בַּעַל דִּינוֹ שֶׁיִּדּוֹן אֵצֶל זֶה, אֶלָּא גַּם הוּא בּוֹרֵר מִי שֶׁיִּרְצֶה. <small>הַגָּה: שֶׁמִּתּוֹךְ שֶׁזֶּה בּוֹרֵר לוֹ אֶחָד וְזֶה בּוֹרֵר לוֹ אֶחָד, הַבַּעֲלֵי דִינִים צַיְתִין לָהֶם, וְגַם הַדַּיָּנִים כָּל אֶחָד מְהַפֵּךְ בִּזְכוּת אוֹתוֹ שֶׁבֵּרַר אוֹתוֹ בְּכָל מַה שֶּׁאֶפְשָׁר מִצַּד הַדִּין, וְהַשְּׁלִישִׁי שׁוֹמֵעַ טַעֲנוֹת שְׁנֵיהֶם וּפוֹסְקִים הָאֱמֶת <small><small>(טוּר)</small>.</small> אִם אֵינָם יְכוֹלִים לְהַשְׁווֹת עַצְמָם לִבְרֹר לָהֶם שְׁלִישִׁי, מַנְהִיגֵי הָעִיר יִתְּנוּ לָהֶם שְׁלִישִׁי. וְאִם אֵין מַנְהִיגִים בָּעִיר, יֵלֶךְ הַתּוֹבֵעַ לִפְנֵי ג' וְיָכֹפוּ הַנִּתְבָּע לָדוּן לִפְנֵיהֶם. וְכֵן אִם הַנִּתְבָּע מַעֲרִים לִבְרֹר דַּיָּן שֶׁאֵינוֹ הָגוּן כְּדֵי לָשֶׁבֶת אֵצֶל דַּיָּן הָגוּן, כּוֹפִין אוֹתוֹ לָדוּן לִפְנֵי ג', כְּמוֹ שֶׁנִּתְבָּאֵר לְעֵיל סִימָן ג', אוֹ שֶׁיִּבְרֹר דַּיָּן הָגוּן <small><small>(טוּר)</small>.</small> וְאִם הַשְּׁנַיִם הַבּוֹרְרִים יְכוֹלִים לְהַשְׁווֹת עַצְמָן, יֵשׁ אוֹמְרִים דְּאֵין צְרִיכִין לִבְרֹר שְׁלִישִׁי <small><small>(מהרי"ו סִימָן י"א)</small>.</small> וְיֵשׁ אוֹמְרִים דְּאִם הַנִּתְבָּע אוֹמֵר שֶׁהוּא יִבְרֹר שְׁנַיִם וְהַתּוֹבֵעַ גַּם כֵּן שְׁנַיִם, וְהֵם יִבְרְרוּ חֲמִישִׁי, הָרְשׁוּת בְּיָדוֹ, דְּכָל זְמַן שֶׁהַדַּיָּנִים רַבִּים יוֹתֵר יוֹצֵא הַדִּין לַאֲמִתּוֹ <small><small>(רַמְבַּ"ן בְּפֵרוּשׁוֹ לַתּוֹרָה)</small>.</small> </small> 

כּוֹתְבִים: פְּלוֹנִי בֵּרַר אֶת פְּלוֹנִי וּפְלוֹנִי בֵּרַר אֶת פְּלוֹנִי. וְכָל זְמַן שֶׁלֹּא כָתְבוּ, יְכוֹלִין לַחֲזֹר בָּהֶם; וּמִשֶּׁכָּתְבוּ, אֵין יְכוֹלִין לַחֲזֹר בָּהֶם. לְפִיכָךְ, אֵין כּוֹתְבִין אֶלָּא מִדַּעַת שְׁנֵיהֶם, וּשְׁנֵיהֶם נוֹתְנִים שְׂכַר הַסוֹפֵר. <small>הַגָּה: וְהוּא הַדִּין אִם קָנוּ מִיָּדוֹ <small><small>(נִמּוּקֵי יוֹסֵף פ"ק דב"מ)</small>.</small> וְיֵשׁ אוֹמְרִים דְּמִשֶּׁטָּעֲנוּ בִּפְנֵיהֶם אֵינָם יְכוֹלִים לַחֲזֹר, אַף עַל פִּי שֶׁלֹּא כָתְבוּ <small><small>(שָׁם בְּשֵׁם הַיְרוּשַׁלְמִי)</small>.</small> וְנִרְאֶה לִי דִבְמָקוֹם שֶׁאֵין דֶּרֶךְ לִכְתֹּב: פְּלוֹנִי בֵּרַר פְּלוֹנִי וְכו', מִשֶּׁטָּעֲנוּ בִפְנֵיהֶם אֵין יְכוֹלִים לַחֲזֹר לְכֻלֵּי עָלְמָא. וְכָל מָקוֹם שֶׁאֵינוֹ יָכוֹל לַחֲזֹר, לֹא יוּכַל גַּם כֵּן לוֹמַר שֶׁיּוֹסִיפוּ הַדַּיָּנִים <small><small>(ר"י נט"ו ח"ג)</small>.</small> </small> 

אֵין כּוֹפִין אֶת הָאָדָם שֶׁיִּתֵּן טַעֲנוֹתָיו בִּכְתָב. וְאֵין לַדַּיָּן לְקַבֵּל טְעָנוֹת בִּכְתָב, אֶלָּא יִשְׁמְעוּ טַעֲנוֹתֵיהֶם מִפִּיהֶם וִיצַוּוּ לְסוֹפֵר לְכָתְבָם. וְלֹא יִכְתְּבוּ אֶלָּא מִדַּעַת שְׁנֵיהֶם, וּשְׁנֵיהֶם נוֹתְנִים שְׂכַר הַסוֹפֵר. <small>מִיהוּ אִם ב' בַּעֲלֵי דִינִים רוֹצִים לִטְעֹן בִּכְתָב, הָרְשׁוּת בְּיָדָן, וְכָל מַה שֶּׁכּוֹתְבִין אֵינָן יְכוֹלִים לַחֲזֹר בָּהֶן <small><small>(נִמּוּקֵי יוֹסֵף פֶּרֶק גֵּט פָּשׁוּט)</small> <small>(עַיֵן לְקַמָּן סוֹף סִימָן פ')</small>.</small> </small> 

אִם בָּא לִפְסֹל דַּיָּן שֶׁבֵּרַר חֲבֵרוֹ, בְּגַזְלָנוּת אוֹ בְפִסוּל מִשְׁפָּחָה, אֵין שׁוֹמְעִין לוֹ אֲפִלּוּ עֵד אֶחָד מֵעִיד כִּדְבָרָיו. 

אִם בֵּרַר הַנִּתְבָּע דַּיָּן הַיּוֹדֵעַ עֵדוּת לַתּוֹבֵעַ, דּוֹחֲקִים אוֹתוֹ לִבְרֹר דַּיָּן אַחֵר. 

אִם הֻצְרְכוּ הַדַּיָּנִים לִשְׁאֹל דָּבָר מִבֵּית דִּין הַגָּדוֹל, כּוֹתְבִין וְשׁוֹלְחִין, וּבֵית דִּין הַגָּדוֹל מוֹדִיעִים לָהֶם דַּעְתָּם וְהֵם דָּנִין אוֹתָם, דְּלֵיכָּא לְמֵימַר שֶׁיִּפְסְקוּ בֵּית דִּין הַגָּדוֹל עֲלֵיהֶם אֶת הַדִּין, דְּהָא בָּעֵינָן שֶׁיִּהְיוּ בַּעֲלֵי הַדִּין עוֹמְדִים לִפְנֵי הַדַּיָּנִים. <small>וִיכוֹלִים לִשְׁאֹל לְמִי שֶׁיִּרְצוּ הַבְּרוּרִים, וְאֵין צְרִיכִים דַּעַת בַּעֲלֵי דִינִים בָּזֶה <small><small>(הַגָּהוֹת אֲשֵׁרִ"י בד"מ בְּשֵׁם א"ז)</small>.</small> </small> 

אִם בֵּרְרוּ לָהֶם עֲשָׂרָה אֲנָשִׁים שֶׁיִּדּוֹנוּ לָהֶם, בֵּין בְּדִין בֵּין בִּפְשָׁרָה, וְשֶׁאִם לֹא יַסְכִּימוּ לְדַעַת אַחַת יֵלְכוּ אַחַר הָרֹב, וְנִסְתַּלֵּק אֶחָד מֵהֶם וְאֵינוֹ אוֹמֵר דַּעְתּוֹ, אוֹ שֶׁאוֹמֵר: אֵינִי יוֹדֵעַ, אֲפִלּוּ הִסְכִּימוּ הַתִּשְׁעָה כֻלָּם לְדַעַת אַחַת אֵינוֹ כְלוּם. <small>וְעַיֵּן לְקַמָּן סִימָן י"ח סָעִיף א'.</small> 


Siman 14

שְׁנַיִם שֶׁנִּתְעַצְּמוּ בַּדִּין, זֶה אוֹמֵר: נִדּוֹן כָּאן, וְזֶה אוֹמֵר: נַעֲלֶה לְבֵית דִּין הַגָּדוֹל, כּוֹפִין אוֹתוֹ וְדָן בְּעִירוֹ. וְאִם אָמַר: כִּתְבוּ וּתְנוּ לִי מֵאֵיזֶה טַעַם דַּנְתּוּנִי, שֶׁמָּא טְעִיתֶם, כּוֹתְבִים וְנוֹתְנִים לוֹ וְאַחַר כָּךְ מוֹצִיאִים מִמֶּנּוּ. וְאִם הֻצְרַךְ לִשְׁאֹל דָּבָר מִבֵּית דִּין הַגָּדוֹל, כּוֹתְבִים וְשׁוֹלְחִים וְשׁוֹאֲלִים, וְדָנִין לָהֶם בְּעִירָם כְּפִי מַה שֶּׁיָּבֹא בִּכְתַב בֵּית דִּין הַגָּדוֹל; וּשְׁנֵי בַעֲלֵי דִינִים יִפְרְעוּ שְׂכַר הַשָּׁלִיחַ. <small>הַגָּה: מִיהוּ, אִם אֶחָד מִבַּעֲלֵי הַדִּינִים אוֹ הַדַּיָּנִים רוֹצֶה לִשְׁלוֹחַ לְמֶרְחַקִּים, וְיֵשׁ חָכָם סָמוּךְ לָהֶם הָרָאוּי לָדוּן, שׁוֹלְחִים לַסָּמוּךְ אַף עַל פִּי שֶׁהָרָחוֹק יוֹתֵר חָכָם, דְּלָאו כָּל כְּמִינֵהּ לִגְרֹם הֶפְסֵד לַבַּעַל דִּין לְהַרְבּוֹת שְׂכַר הַשְּׁלִיחוּת. וְכָל שֶׁכֵּן אִם חָכָם אַחֵר בְּעִירָן הָרָאוּי לָדוּן <small><small>(מָרְדְּכַי סוֹף פֶּרֶק זֶה בּוֹרֵר)</small>.</small> וְאִם שְׁנֵי חֲכָמִים סְמוּכִים בְּשָׁוֶה, הוֹלְכִין אַחַר הַגָּדוֹל <small><small>(נִמּוּקֵי יוֹסֵף רֵישׁ פֶּרֶק זֶה בּוֹרֵר)</small>.</small> </small> בַּמֶּה דְּבָרִים אֲמוּרִים, בִּשְׁאָר הַדִּינִים שֶׁזֶּה טוֹעֵן וְזֶה טוֹעֵן, אוֹ כְּשֶׁאוֹמֵר הַמַּלְוֶה: נִדּוֹן כָּאן, וְהַלּוֶֹה אוֹמֵר: נֵלֵךְ לְבֵית דִּין הַגָּדוֹל, אֲבָל אִם אָמַר הַמַּלְוֶה: נֵלֵךְ לְבֵית דִּין הַגָּדוֹל, כּוֹפִין אֶת הַלּוֶֹה וְעוֹלֶה עִמּוֹ. וְכֵן אִם טָעַן זֶה שֶׁהִזִּיקוֹ אוֹ גְזָלוֹ, וְרָצָה הַטּוֹעֵן לַעֲלוֹת, כּוֹפִין בֵּית דִּין שֶׁבְּעִירוֹ אֶת הַנִּטְעָן לַעֲלוֹת עִמּוֹ, וְכֵן כָּל כַּיּוֹצֵא בָּזֶה. בַּמֶּה דְּבָרִים אֲמוּרִים, כְּשֶׁהָיוּ עֵדִים אוֹ רְאָיָה לַנִּגְזָל אוֹ לַנִּזָּק אוֹ לַמַּלְוֶה; אֲבָל טַעֲנָה רֵקָנִית, אֵין מְחַיְּבִין אֶת הַנִּטְעָן לָצֵאת כְּלָל, אֶלָּא נִשְׁבָּע בִּמְקוֹמוֹ וְנִפְטָר. וְכֵן הַדִּין בַּזְּמַן הַזֶּה שֶׁאֵין שָׁם בֵּית דִּין הַגָּדוֹל. <small>וְיֵשׁ אוֹמְרִים דְּבֵית דִּין חָשׁוּב שֶׁבְּכָל דּוֹר וָדוֹר לְפִי מַה שֶּׁהוּא, מִקְרֵי בֵּית דִּין הַגָּדוֹל <small><small>(טוּר)</small>.</small> </small> אֲבָל יֵשׁ מְקוֹמוֹת <small>בְּאוֹתָהּ מְדִינָה</small> שֶׁיֵּשׁ בָּהֶם חֲכָמִים גְּדוֹלִים מֻמְחִים לָרַבִּים, וּמְקוֹמוֹת שֶׁיֵּשׁ בָּהֶם תַּלְמִידִים שֶׁאֵינָם כְּמוֹתָם, אִם אָמַר הַמַּלְוֶה: נֵלֵךְ לְמָקוֹם פְּלוֹנִי שֶׁבְּאֶרֶץ פְּלוֹנִי לִפְלוֹנִי וּפְלוֹנִי הַגָּדוֹל וְנִדּוֹן לְפָנָיו כּוֹפִין אֶת הַלּוֶֹה וְהוֹלֵךְ עִמּוֹ, <small>הַגָּה: אִם יֵשׁ <small><small>(לַתּוֹבֵעַ)</small></small> עֵדִים אוֹ רְאָיָה, וְנִרְאֶה לְבֵית דִּין שֶׁבְּעִירוֹ שֶׁיֵּשׁ מַמָּשׁ בְּטַעֲנוֹתָיו. אֲבָל בְּלָאו הָכִי אֵין כּוֹפִין אוֹתוֹ לֵילֵךְ עִמּוֹ <small><small>(טוּר)</small>.</small> וְיֵשׁ אוֹמְרִים דְּבְּטַעֲנַת נֵלֵךְ לְבֵית דִּין הַגָּדוֹל אֵין חִלּוּק בֵּין תּוֹבֵעַ לְנִתְבָּע, וְכָל אֶחָד יָכוֹל לָכֹף חֲבֵרוֹ לֵילֵךְ עִמּוֹ <small><small>(טוּר בְּשֵׁם ר"ת)</small>.</small> וְכָל זֶה מִדִּינָא, אֲבָל כְּבָר נָהֲגוּ בַּזְּמַן הַזֶּה שֶׁכָּל זְמַן שֶׁיֵּשׁ בֵּית דִּין בָּעִיר אֵין אֶחָד יָכוֹל לָכֹף חֲבֵרוֹ שֶׁיֵּלֵךְ עִמּוֹ לְבֵית דִּין אַחֵר <small><small>(מַהֲרִי"ק שֹׁרֶשׁ כ"א)</small>,</small> כִּי אֵין לָנוּ עַכְשָׁיו בֵּית דִּין הַגָּדוֹל אוֹ בֵּית הַוַּעַד; וְלָכֵן לֹא יוּכַל לִדְחוֹתוֹ, אֲבָל יָכוֹל לִדְחוֹתוֹ שֶׁלֹּא לָדוּן עִמּוֹ עַד יוֹם שְׁלִישִׁי, וּמִיָּד יְבָרְרוּ דַיָּנִים. אֲבָל אַכְסְנַאי שֶׁתּוֹבֵעַ לִבְנֵי הָעִיר, אוֹ ב' אַכְסְנָאִים, צָרִיךְ לָדוּן עִמּוֹ מִיָּד, וְלֹא יוּכַל לִדְחוֹתוֹ <small><small>(מָרְדְּכַי בְּשֵׁם מהר"ש)</small>.</small> וְכֵן בֶּן הָעִיר שֶׁתּוֹבֵעַ לְאַכְסְנַאי בְּכָל מָקוֹם שֶׁיִּמְצָאֶנּוּ, וְיֵשׁ שָׁם בֵּית דִּין, מַכְרִיחוֹ שָׁם לְדִין <small><small>(מַהֲרִי"ק שֹׁרֶשׁ י"ד)</small>.</small> וְכָל זֶה כְּשֶׁיֵּשׁ בֵּית דִּין בְּעִירָן, אֲבָל אִם אֵין בֵּית דִּין שָׁם, כָּל אֶחָד יוּכַל לְהַכְרִיחַ חֲבֵרוֹ שֶׁיֵּלֵךְ עִמּוֹ לְבֵית דִּין לָדוּן עִמּוֹ <small><small>(מָרְדְּכַי סוֹף פֶּרֶק זֶה בוֹרֵר וּפִסְקֵי מהרא"י סִימָן ס"ה)</small>.</small> הַתּוֹבֵעַ צָרִיךְ לֵילֵךְ אַחַר הַנִּתְבָּע, אִם הוּא בְּעִיר אַחֶרֶת, אַף עַל פִּי שֶׁבְּעִיר הַתּוֹבֵעַ הַבֵּית דִּין יוֹתֵר גָּדוֹל <small><small>(מַהֲרִי"ק שֹׁרֶשׁ א')</small>.</small> וַאֲפִלּוּ הָיָה לַנִּתְבָּע מָעוֹת בְּפִקָּדוֹן אוֹ בְּדֶרֶךְ אַחֵר <small><small>(בְּעִיר הַתּוֹבֵעַ אוֹ בְּעִיר אַחֶרֶת)</small>,</small> אֶלָּא אִם כֵּן יָכוֹל לְעַכֵּב מָעוֹתָיו בְּעִירוֹ אָז צָרִיךְ לְהוֹדִיעַ לַנִּתְבָּע וְאָז צָרִיךְ לָדוּן בְּמָקוֹם שֶׁמָּעוֹתָיו שָׁם <small><small>(תְּרוּמַת הַדֶּשֶׁן סִימָן ש"ה וּפְסָקָיו סִימָן ס"ד)</small>.</small> וְעַיֵּן לְקַמָּן סִימָן ע"ג כָּתַבְתִּי אֵימַת יָכוֹל לְעַכֵּב מָעוֹתָיו. אָב שֶׁיֵּשׁ לוֹ תְּבִיעָה עַל בְּנוֹ, צָרִיךְ לֵילֵךְ הַבֵּן, אַף עַל פִּי שֶׁהוּא הַנִּתְבָּע, אַחַר אָבִיו, כְּמוֹ שֶׁנִּתְבָּאֵר בי"ד סִימָן ר"מ. עָשִׁיר מֻחְזָק <small>(וְאַלָּם)</small> [לְאַלָּם] בְּעִירוֹ, מוֹצִיאִין אוֹתוֹ לָדוּן בְּעִיר אַחֶרֶת, אַף עַל פִּי שֶׁהַבֵּית דִּין שֶׁבְּעִירוֹ יוֹתֵר גָּדוֹל <small><small>(ב"ז סִימָן תי"ח)</small>.</small> </small> 

אִם הָאֶחָד תַּלְמִיד חָכָם וְיוֹדֵעַ לִכְתֹּב רְאָיוֹתָיו, וְשֶׁכְּנֶגְדּוֹ עַם הָאָרֶץ, אֵין לַתַּלְמִיד חָכָם לִכְתֹּב בְּעַצְמוֹ כְּשֶׁשּׁוֹלְחִים בֵּית דִּין לִשְׁאֹל מִבֵּית דִּין הַגָּדוֹל, אֶלָּא הַדַּיָּנִים יַעְתִּיקוּ אוֹתָם, <small>וּשְׁנֵיהֶם פּוֹרְעִים שְׂכַר הַסּוֹפֵר <small><small>(רִיבָ"שׁ סִימָן תע"ה)</small>.</small> </small> 

יֵשׁ אוֹמְרִים שֶׁאִם יֵשׁ שְׁנֵי תַּלְמִידֵי חֲכָמִים בְּעִיר אַחַת, הָאֶחָד גָּדוֹל מֵחֲבֵרוֹ, יָכוֹל אֶחָד מִבַּעֲלֵי דִינִים לוֹמַר: לֹא אָדוּן בִּפְנֵי זֶה, אֶלָּא בִּפְנֵי זֶה, וְאַף עַל פִּי שֶׁהוּא קָטָן מִמֶּנּוּ, כֵּיוָן שֶׁשְּׁנֵיהֶם בְּעִיר אַחַת. <small>הַגָּה: וְאִם אֶחָד סִלֵּק עַצְמוֹ מִן הַדִּין, כְּמָאן דְּלֵיתָא דָמֵי; וְאִם הִזְמִינוֹ הַשֵּׁנִי וְלֹא בָּא, מְנַדֶּה אוֹתוֹ <small><small>(מַהֲרִי"ק שֹׁרֶשׁ י"א)</small>.</small> וְכָל מָקוֹם שֶׁאֵינוֹ צָרִיךְ לָבֹא לְפָנָיו לָדוּן, אֵינוֹ צָרִיךְ לָחוּשׁ כְּלָל לְהַזְמָנָתוֹ, וְאֵין צָרִיךְ לָבֹא כְּלָל <small><small>(בֵּית יוֹסֵף סִימָן י"א בְּשֵׁם הַתְּרוּמוֹת)</small>.</small> </small> 

יֵשׁ אוֹמְרִים שֶׁאִם רוֹאֶה הַדַּיָּן שֶׁבַּעַל דִּין חוֹשְׁדוֹ שֶׁנּוֹטֶה הַדִּין כְּנֶגְדּוֹ, צָרִיךְ לְהוֹדִיעוֹ מֵאֵיזֶה טַעַם דָּנוֹ, אֲפִלּוּ אִם לֹא שָׁאַל. <small>הַגָּה: וְכָל שֶׁכֵּן אִם אוֹמֵר: כִּתְבוּ לִי מֵאֵיזֶה טַעַם דַּנְתּוּנִי <small><small>(טוּר)</small>.</small> מִיהוּ יֵשׁ אוֹמְרִים, דַּוְקָא אִם דָּנוּ אוֹתוֹ עַל יְדֵי כְפִיָּה, אֲבָל בְּלָאו הָכִי אֵין כּוֹתְבִין, וְכֵן עִקָּר <small><small>(מָרְדְּכַי נִמּוּקֵי יוֹסֵף פֶּרֶק זֶה בּוֹרֵר וְתוס' וְרַ"ן פֶּרֶק אֵיזֶהוּ נֶשֶׁךְ)</small>.</small> וּכְשֶׁצְּרִיכִים לִכְתֹּב לוֹ מֵאֵיזֶה טַעַם דָּנוּהוּ אֵין קְבִיעוּת זְמַן לַדָּבָר, אֶלָּא כָּל זְמַן שֶׁבָּא לִכְתֹּב לוֹ, כּוֹתְבִין וְנוֹתְנִין לוֹ <small><small>(מָרְדְּכַי סוֹף פֶּרֶק זֶה בּוֹרֵר)</small>.</small> וְאֵין צְרִיכִים לִכְתֹּב לוֹ הַטְּעָנוֹת וְהָרְאָיוֹת, רַק כּוֹתְבִין לָהֶם הַטְּעָנוֹת וְהַפְּסַק דִּין <small><small>(נִמּוּקֵי יוֹסֵף שָׁם)</small>.</small> וְצָרִיךְ לְשַׁלֵּם מִיָּד, וְאִם יִסְתֹּר הַדִּין יַחֲזִירוּ לוֹ <small><small>(מָרְדְּכַי פֶּרֶק חֶזְקַת הַבָּתִּים וְהַגָּהוֹת מַיְמוֹנִי, פ"ו דְּסַנְהֶדְרִין וּמַהֲרִי"ק שֹׁרֶשׁ א' וב"י בְּשֵׁם הרמ"ה)</small>.</small> וְאֵין צְרִיכִים לִכְתֹּב לוֹ אֶלָּא מִבֵּית דִּין קָטָן לְבֵית דִּין גָּדוֹל, אֲבָל בֵּית דִּין גָּדוֹל שֶׁדָּנוּ אֵין צְרִיכִין לִכְתֹּב לוֹ, דְּלָא חַיְשִׁינָן לְטָעוּתָא, דְּאִם כֵּן אֵין לַדָּבָר סוֹף <small><small>(בֵּית יוֹסֵף שֶׁכ"נ מִדִּבְרֵי הָרַמְבַּ"ם)</small>.</small> </small> 

הַמִּתְחַיֵּב בַּדִּין אֵינוֹ חַיָּב לְשַׁלֵּם לְשֶׁכְּנֶגְדּוֹ יְצִיאוֹתָיו, אַף עַל פִּי שֶׁהִזְקִיקוֹ לָדוּן בְּעִיר אַחֶרֶת. וְהָנֵי מִלֵּי דְלָא מְסָרֵב לְמֵיקָם בְּדִינָא, אֶלָּא שֶׁרוֹצֶה לָדוּן בְּעִיר אַחֶרֶת. אֲבָל אִם הָיָה מְסָרֵב לָבֹא לְבֵית דִּין, וְהֻצְרַךְ הַתּוֹבֵעַ לְהוֹצִיא הוֹצָאוֹת לְכֹפוֹ לֵירֵד לְדִין, חַיָּב לִפְרֹעַ לוֹ כָּל הוֹצָאוֹתָיו <small>שֶׁהוֹצִיא מִשָּׁעָה שֶׁנַּעֲשָׂה סַרְבָן <small><small>(מַהֲרִי"ק שֹׁרֶשׁ א' קמ"ז ונ"י פֶּרֶק הַגּוֹזֵל בַּתְרָא ומהר"יו תְּשׁוּבַת הָרֹא"שׁ כְּלָל ק"ז וע"ג סִימָן ב')</small>.</small> </small> וְיֵשׁ מִי שֶׁאוֹמֵר, שֶׁאִם תְּבָעוֹ בְּעַרְכָּאוֹת וְהוֹצִיא הוֹצָאוֹת בְּדַיָּנִים וְטוֹעֲנִים, אַף עַל פִּי שֶׁמִּתּוֹךְ סֵרוּבוֹ הֻצְרַךְ לְהוֹלִיכוֹ בְּעַרְכָּאוֹת, אֵין חַיָּב לְשַׁלֵּם הוֹצָאוֹתָיו. <small>הַגָּה: וְיֵשׁ חוֹלְקִין וּסְבִירָא לְהוּ דְּאִם הֻצְרַךְ לְהוֹצִיא עָלָיו הוֹצָאוֹת לְכֹפוֹ עַל יְדֵי עַרְכָּאוֹת שֶׁל גּוֹיִם, חַיָּב לְשַׁלֵּם לוֹ <small><small>(תְּשׁוּבַת הָרֹא"שׁ כְּלָל ע"ג סִימָן ב')</small>,</small> וְכֵן נִרְאֶה לִי עִקָּר, וּבִלְבַד שֶׁעֲשָׂאוֹ בִּרְשׁוּת בֵּית דִּין, כְּדִלְקַמָּן סִימָן כ"ו. מִי שֶׁאוֹמֵר לַחֲבֵרוֹ שֶׁיֵּלְכוּ לָדוּן בְּמָקוֹם אַחֵר, וְאָמַר לוֹ: לֵךְ וַאֲנִי אָבוֹא אַחֲרֶיךָ, וְהָלַךְ, וְהַשֵּׁנִי לֹא הָלַךְ אַחֲרָיו, צָרִיךְ לְשַׁלֵּם לְזֶה שֶׁהָלַךְ כָּל יְצִיאוֹתָיו <small><small>(מָרְדְּכַי סוֹף פֶּרֶק זֶה בּוֹרֵר)</small>.</small> כְּשֶׁהַסַּרְבָן צָרִיךְ לְשַׁלֵּם הַהוֹצָאוֹת, אֵין אוֹמְרִים שֶׁיִּשָּׁבַע כַּמָּה הוֹצִיא וְיִטֹּל, אֶלָּא צָרִיךְ לְבָרֵר כַּמָּה הוֹצִיא, אוֹ הַבֵּית דִּין יָשׁוּמוּ לוֹ הוֹצָאוֹתָיו וְכַזֶּה יְשַׁלֵּם לוֹ <small><small>(תְּשׁוּבַת הָרֹא"שׁ כְּלָל ק"ז)</small>.</small> </small> 

חִיְּבוּהוּ בֵּית דִּין לִפְרֹעַ, וְיָצָא וְחָזַר וְאָמַר: פָּרַעְתִּי, אִם הוּא נֶאֱמָן, יִתְבָּאֵר בְּסִימָן ע"ט. 

אִם בָּא הַזּוֹכֶה בַדִּין לְבֵית דִּין וְתוֹבֵעַ שֶׁיִּכְתְּבוּ לוֹ פְּסַק דִּין, אִם כּוֹתְבִין וְנוֹתְנִין לוֹ, <small><small>(גַּם זֶה)</small></small> שָׁם. 

יֵשׁ בְּיָדוֹ פְּסַק דִּין שֶׁחֲבֵרוֹ חַיָּב לוֹ, אִם הֲלָה נֶאֱמָן לוֹמַר: פָּרַעְתִּי, בְּסִימָן ל"ט <small><small>(סָעִיף י')</small>.</small> 


Siman 15

צָרִיךְ הַדַּיָּן שֶׁיַּקְדִּים לָדוּן הַדִּין שֶׁבָּא לְפָנָיו תְּחִלָּה, אֲבָל צָרִיךְ לְהַקְדִּים דִּין שֶׁל תַּלְמִיד חָכָם אֲפִלּוּ בָּא לְבַסוֹף; וְכֵן מִצְוָה עָלָיו לְהַפֵּךְ בִּזְכוּתוֹ מַה שֶׁיּוּכַל. <small>הַגָּה: וְאִם הַתַּלְמִיד חָכָם בְּעַצְמוֹ לִפְנֵי הַדַּיָּנִים, אֲפִלּוּ פָּתְחוּ כְּבָר בְּדִין אַחֵר, דָּנִין אוֹתוֹ תְּחִלָּה שֶׁלֹּא יִתְבַּטֵּל מִלִּמּוּדוֹ. אֲבָל אִם קְרוֹבוֹ בָּא לְדִין, אִם פָּתְחוּ בְּדִין אַחֵר אֵינוֹ צָרִיךְ לִפְסֹק; וְאִם לָאו, צְרִיכִין לָדוּן אוֹתוֹ תְּחִלָּה, מִשּׁוּם כְּבוֹד הֶחָכָם <small><small>(בֵּית יוֹסֵף בְּשֵׁם הָרִיטְבָ"א)</small>.</small> </small> 

הָיוּ לְפָנָיו דִּינִים הַרְבֵּה, מַקְדִּימִין דִּין הַיָּתוֹם לְדִין הָאַלְמָנָה, וְדִין הָאַלְמָנָה קוֹדֵם לְדִין תַּלְמִיד חָכָם, וְדִין תַּלְמִיד חָכָם קוֹדֵם לְדִין עַם הָאָרֶץ, וְדִין הָאִשָּׁה קוֹדֵם לְדִין הָאִישׁ. 

הַדַּיָּן שֶׁבָּא לְפָנָיו דִּין שֶׁיּוֹדֵעַ שֶׁהוּא מְרֻמֶּה, לֹא יֹאמַר: אֶחְתְּכֶנּוּ וְיִהְיֶה הַקּוֹלָר <small><small>(פי' שַׁלְשֶׁלֶת הֶעָוֹן)</small></small> תָּלוּי בְּצַוַּאר הָעֵדִים. כֵּיצַד יַעֲשֶׂה, יִדְרֹשׁ בּוֹ וְיַחֲקֹר הַרְבֵּה בִּדְרִישָׁה וַחֲקִירָה שֶׁל דִּינֵי נְפָשׁוֹת. <small>הַגָּה: וּמִכָּל מָקוֹם אֵין דִּינוֹ כְּדִינֵי נְפָשׁוֹת, שֶׁאִם אָמַר בְּאֶחָד מִן הַחֲקִירוֹת: אֵינוֹ יוֹדֵעַ, שֶׁיִּתְבַּטֵּל הָעֵדוּת, אֶלָּא רוֹצֶה לוֹמַר שֶׁיַּחֲקֹר בְּדִין מְרֻמֶּה כָּל מַה שֶּׁאֶפְשָׁר <small><small>(רִיבָ"שׁ סִימָן רס"ו)</small>.</small> </small> אִם נִרְאֶה לוֹ לְפִי דַעְתּוֹ שֶׁיֵּשׁ בּוֹ רַמָּאוּת, אוֹ שֶׁאֵין דַּעְתּוֹ סוֹמֶכֶת עַל דִּבְרֵי הָעֵדִים אַף עַל פִּי שֶׁאֵינוֹ יָכוֹל לְפָסְלָן, אוֹ שֶׁדַּעְתּוֹ נוֹטָה שֶׁבַּעַל דִּין זֶה רַמַּאי וּבַעַל עָרְמָה וְהִשִּׁיא אֶת הָעֵדִים אַף עַל פִּי שֶׁהֵם כְּשֵׁרִים וּלְפִי תֻמָּם הֵעִידוּ, וְזֶה הַטַּעַם, אוֹ שֶׁנִּרְאֶה לוֹ מִכְּלַל הַדְּבָרִים שֶׁיֵּשׁ שָׁם דְּבָרִים אֲחֵרִים מְסֻתָּרִים וְאֵינָם רוֹצִים לְגַלּוֹתָם, כָּל אֵלּוּ הַדְּבָרִים וְכַיּוֹצֵא בָּהֶם אָסוּר לוֹ לַחְתֹּךְ אוֹתוֹ הַדִּין, אֶלָּא יְסַלֵּק עַצְמוֹ מִדִּין זֶה וִידוּנֶנּוּ מִי שֶׁלִּבּוֹ שָׁלֵם בַּדָּבָר, וַהֲרֵי הַדְּבָרִים מְסוּרִים לַלֵּב. וּכְשֶׁהָיָה רוֹאֶה הָרֹא"שׁ בְּאֻמְדְּנָא דְמוּכָח שֶׁהַדִּין מְרֻמֶּה, הָיָה כּוֹתֵב וְנוֹתֵן בְּיַד הַנִּתְבָּע שֶׁאֵין לְשׁוּם דַּיָּן לְהִשְׁתַּדֵּל בְּדִין זֶה. 

בַּמֶּה דְּבָרִים אֲמוּרִים, שֶׁהַתּוֹבֵעַ רַמַּאי. אֲבָל כְּשֶׁהַנִּתְבָּע רַמַּאי, אֵין הַדַּיָּן יָכוֹל לְהִסְתַּלֵּק, שֶׁלֹּא יִשְׂתַּכֵּר הָרַמַּאי בְּרַמָּאוּתוֹ, אֶלָּא יִדְרֹשׁ וְיַחֲקֹר יָפֶה לְבַטֵּל רַמָּאוּתוֹ; וְאִם נִרְאֶה לוֹ בְּאֻמְדְּנָא דְמוּכָח שֶׁהוּא חַיָּב, יְחַיְּבֶנּוּ, אִם הוּא דַיָּן מֻמְחֶה וְיָחִיד בְּדוֹרוֹ. <small>הַגָּה: וּבְדֶרֶךְ זֶה יוּכַל הַדַּיָּן לוֹמַר לְהַנִּתְבָּע גַּם כֵּן שֶׁלֹּא יִתֵּן לוֹ זְמַן עַד שֶׁיַּעֲמִיד עַרְבוּת, כִּי אֵין לַדַּיָּן בְּאֵלּוּ הַדְּבָרִים רַק מַה שֶּׁעֵינָיו רוֹאוֹת <small><small>(מַהֲרִי"ק שֹׁרֶשׁ י"ד)</small>.</small> וְיָכוֹל אֲפִלּוּ לְהַשְׁבִּיעַ בְּמָקוֹם שֶׁאֵינוֹ חַיָּב שְׁבוּעָה מִצַּד הַדִּין, אִם עוֹשֶׂה כְּדֵי לְבָרֵר הָאֱמֶת <small><small>(שָׁם שֹׁרֶשׁ קפ"ז [קפ"ו])</small>.</small> </small> 

יֵשׁ לַדַּיָּן לָדוּן דִּינֵי מָמוֹנוֹת עַל פִּי הַדְּבָרִים שֶׁדַּעְתּוֹ נוֹטָה לָהֶם שֶׁהֵם אֱמֶת, וְהַדָּבָר חָזָק בְּלִבּוֹ שֶׁהוּא כָּךְ, אַף עַל פִּי שֶׁאֵין שָׁם רְאָיָה בְּרוּרָה. וּמִשֶּׁרַבּוּ בָּתֵּי דִינִים שֶׁאֵינָם הֲגוּנִים וּבַעֲלֵי בִינָה, הִסְכִּימוּ שֶׁלֹּא יְהַפְּכוּ שְׁבוּעָה אֶלָּא בִּרְאָיָה בְרוּרָה, וְלֹא יִפְגְּמוּ שְׁטָר וְיַפְסִידוּ חֶזְקָתוֹ עַל פִּי עֵדוּת אִשָּׁה אוֹ קָרוֹב אַף עַל פִּי שֶׁדַּעְתּוֹ סוֹמֶכֶת עַל דִּבְרֵיהֶם, וְכֵן אֵין מוֹצִיאִים מֵהַיְתוֹמִים אֶלָּא בִּרְאָיָה בְּרוּרָה, לֹא בְּדַעַת הַדַּיָּן וְלֹא בְּאֻמְדַּן הַמֵּת אוֹ הַטּוֹעֵן. וְאַף עַל פִּי כֵן אִם הֵעִיד אָדָם נֶאֱמָן בְּדָבָר מִכָּל הַדְּבָרִים וְנָטְתָה דַעַת הַדַּיָּן שֶׁאֱמֶת הוּא אוֹמֵר, מַמְתִּין בַּדִּין וְאֵינוֹ דוֹחֶה עֵדוּתוֹ, וְנוֹשֵׂא וְנוֹתֵן עִם בַּעֲלֵי דִינִים עַד שֶׁיּוֹדוּ לְדִבְרֵי הָעֵד, וְדוֹרֵשׁ וְחוֹקֵר עַד שֶׁיִּתְבָּרֵר הַדָּבָר; אוֹ יַעֲשׂוּ פְּשָׁרָה; אוֹ יִסְתַּלֵּק מִן הַדִּין כְּמוֹ שֶׁנִּתְבָּאֵר. <small>הַגָּה: וְאִם נִרְאֶה לְבֵית דִּין שֶׁאֶחָד גּוֹזֵל חֲבֵרוֹ וְלֹא יוּכְלוּ לְהוֹצִיא מִמֶּנּוּ בַּדִּין, יְכוֹלִין לִגְזֹר עַל שְׁאָר בְּנֵי אָדָם שֶׁלֹּא יִשְּׂאוּ וְיִתְּנוּ עִמּוֹ, וְאִם הִיא אִשָּׁה שֶׁלֹּא תִנָּשֵׂא לְאִישׁ וְלֹא יַעַסְקוּ בְּשִׁדּוּכֶיהָ, עַד שֶׁתּוֹצִיא מִיָּדָהּ שֶׁאֵינוֹ שֶׁלָּהּ <small><small>(פִּסְקֵי מהרא"י סִימָן ר"ס)</small> <small>(וְעַיֵּן לְקַמָּן סִימָן שנ"ח סָעִיף ה')</small></small> </small> 


Siman 16

אָמַר אֵחָד מִבַּעֲלֵי הַדִּין: יֵשׁ לִי עֵדִים לְהָבִיא, נוֹתְנִין לוֹ זְמַן שְׁלֹשִׁים יוֹם, וּלְאַחַר שְׁלֹשִׁים יוֹם פּוֹסְקִין הַדִּין, <small>וְצָרִיךְ לְשַׁלֵּם <small><small>(מָרְדְּכַי סוֹף פֶּרֶק זֶה בּוֹרֵר)</small>.</small> </small> וְאִם מְבִיאָן אַחַר כָּךְ, יִסְתֹּר הַדִּין, וְאִם גָּלוּי וְיָדוּעַ לְבֵית דִּין שֶׁפְּלוֹנִי וּפְלוֹנִי הֵם עֵדִים בַּדָּבָר וְהִרְחִיקוּ נְדוֹד, נוֹתְנִים לוֹ זְמַן עַד שֶׁיּוּכַל לְהָבִיא. <small>וְהוּא הַדִּין אִם יָדוּעַ לְבֵית דִּין שֶׁיּוּכַל לְבָרֵר דְּבָרָיו תּוֹךְ שְׁלֹשִׁים, אֵין נוֹתְנִין לוֹ זְמַן לְבַטָּלָה <small><small>(בֵּית יוֹסֵף בְּשֵׁם הָרִיטְבָ"א)</small> וְעַיֵּן לְקַמָּן סִימָן צ"ח סָעִיף ד'</small> </small> 

הָא דְיָהֲבֵי זְמַן שְׁלֹשִׁים יוֹם, דַּוְקָא כְּשֶׁתְּבָעוּהוּ תְּחִלָּה בְּלֹא רְאָיָה וְחִיְּבוּהוּ בֵּית דִּין שֶׁיִּשָּׁבַע, וְזֶה טוֹעֵן: יֵשׁ לִי רְאָיָה וְאֵינָהּ מְצוּיָה עַתָּה בִּיָדִי וְאֵינִי רוֹצֶה לְקַבֵּל שְׁבוּעָתוֹ, אָז נוֹתְנִין לוֹ זְמַן שְׁלֹשִׁים יוֹם. אֲבָל אִם טָעַן תְּחִלָּה: יֵשׁ לִי רְאָיָה וְאֵינָהּ מְצוּיָה עַתָּה בְּיָדִי, מַה צֹּרֶךְ לִתֵּן לוֹ זְמַן, לִכְשֶׁיָּבִיא יָשִׁיב לוֹ הַנִּתְבָּע, וְכָל זְמַן שֶׁלֹּא יָבִיא לֹא יָשִׁיב לוֹ טַעֲנָה. וְאִם חָזַר וְאָמַר: אֵין לִי רְאָיָה, יָשִׁיב לוֹ בְּלֹא רְאָיָה; יֵשׁ מִי שֶׁאוֹמֵר, שֶׁנִּשְׁבָּע וְנִפְטָר וְאֵינוֹ נֶאֱמָן לְהָבִיא עוֹד רְאָיָה. <small>הַגָּה: וְאִם הַנִּתְבָּע מְבַקֵּשׁ זְמַן כְּדֵי לְהָשִׁיב עַל טַעֲנַת הַתּוֹבֵעַ, אִם נִרְאֶה לְבֵית דִּין שֶׁאֵינוֹ אֶלָּא דְחִיָּה, אֵין נוֹתְנִין לוֹ זְמַן, וְצָרִיךְ לְהָשִׁיב מִיָּד. אֲבָל אִם נִרְאֶה לְבֵית דִּין שֶׁצָּרִיךְ זְמַן כְּדֵי לַחֲשֹׁב וְלָשִׂים לִבּוֹ עַל דְּבָרִים שֶׁבֵּינוֹ לְבֵינוֹ, נוֹתְנִין לוֹ זְמַן כְּפִי הַצֹּרֶךְ <small><small>(בֵּית יוֹסֵף בְּשֵׁם תְּשׁוּבַת הָרַשְׁבָּ"א)</small>.</small> אֲבָל אִם כָּתַב בַּשְּׁטָר שֶׁיִּפְרַע לוֹ בְּלִי דְחִיָּה, כָּל תְּנַאי שֶׁבְּמָמוֹן קַיָּם <small><small>(בֵּית יוֹסֵף בְּשֵׁם הָרִיטְבָ"א)</small>.</small> </small> 

טָעַן אֶחָד מִבַּעֲלֵי דִינִים: יֵשׁ לִי זְכוּת בְּעֵדִים אוֹ בִּרְאָיָה וְאֵינִי יוֹדֵעַ בְּיַד מִי הוּא, חַיָּב הַדַּיָּן לְהָטִיל חֵרֶם עַל כָּל מִי שֶׁיּוֹדֵעַ לוֹ זְכוּת, בְּעֵדִים אוֹ בִּרְאָיָה, שֶׁיּוֹדִיעַ לַדַּיָּן; אֲפִלּוּ אִם הַזְּכוּת שֶׁל הָעֵדִים וְהָרְאָיָה יוֹדֵעַ בָּהֶם מִי שֶׁכְּנֶגְדּוֹ, חַיָּב לְהַגִּיד. <small>הַגָּה: וְעַיֵּן לְקַמָּן סִימָן ע"א סָעִיף ז' וְח' כֵּיצַד נוֹתְנִים חֵרֶם. וְעַיֵּן לְקַמָּן סִימָן צ"ב סָעִיף ו' אִם טוֹעֵן שֶׁכְּנֶגְדּוֹ הוּא פָּסוּל לִשָּׁבֵע, אִם נוֹתְנִים חֵרֶם עַל זֶה.</small> 

הָאוֹמֵר לַחֲבֵרוֹ: שְׁטָר שֶׁבְּיָדְךָ זְכוּת יֵשׁ לִי בוֹ, אִם הַלָּה מוֹדֶה שֶׁיֵּשׁ לָזֶה בּוֹ זְכוּת, חַיָּב לְהוֹצִיאוֹ בְּבֵית דִּין, וּבֵית דִּין יַעְתִּיקוּ מַה שֶּׁכָּתוּב בּוֹ מִזְּכוּתוֹ. אֲבָל אִם הֲלָה אוֹמֵר שֶׁאֵין בְּיָדוֹ שְׁטָר שֶׁיְּהֵא בּוֹ שׁוּם זְכוּת לָזֶה, אֵין מְחַיְּבִין אוֹתוֹ לְהַרְאוֹת שְׁטָר לְשׁוּם אָדָם. אֲבָל אִם יִרְצֶה זֶה לְהַחֲרִים חֵרֶם סְתָם לְכָל מִי שֶׁיֵּשׁ בְּיָדוֹ שְׁטָר שֶׁיֵּשׁ לוֹ זְכוּת בּוֹ, <small><small>(מִי)</small></small> שֶׁיַּרְאֶנּוּ, יַחֲרִים. וְאִם טָעַן זֶה בְּוַדַּאי שֶׁהוּא יוֹדֵעַ שֶׁהַשְּׁטָר שֶׁיֵּשׁ לוֹ זְכוּת בּוֹ הוּא אֶצְלוֹ, הֲרֵי זֶה נִשְׁבַּע הֶסֵת שֶׁאֵינוֹ אֶצְלוֹ. 

הַמּוֹצִיא שְׁטָר עַל חֲבֵרוֹ, וְהַלָּה טוֹעֵן שֶׁיֵּשׁ בּוֹ זִיּוּף וְשָׁאַל שֶׁיִּתְּנוּ לוֹ הַטְפָּסַת הַשְּׁטָר כְּדֵי לְדַקְדֵּק בּוֹ, נוֹתְנִים לוֹ, אַף עַל פִּי שֶׁכָּתוּב בּוֹ: בְּלֹא טְפִיסַת טֹפֶס מִזֶּה הַשְּׁטָר: 


Siman 17

"בְּצֶדֶק תִּשְׁפֹּט עֲמִיתֶךָ" <small><small>(וַיִּקְרָא יט, טו)</small>,</small> אֵיזֶהוּ צֶדֶק הַמִּשְׁפָּט, זוֹ הַשְׁוָיַת שְׁנֵי הַבַּעֲלֵי דִינִים בְּכָל דָּבָר. לֹא יְהֵא אֶחָד מְדַבֵּר כָּל צָרְכּוֹ, וְאֶחָד אוֹמֵר לוֹ קַצֵּר דְּבָרֶךָ. וְלֹא יַסְבִּירוּ פָּנִים לְאֶחָד וִידַבֵּר לוֹ רַכּוֹת, וְיֵרַע פָּנָיו לְאַחֵר וִידַבֵּר לוֹ קָשׁוֹת. וְאִם הָיָה אֶחָד מֵהֶם מְלֻבָּשׁ בְּגָדִים יְקָרִים וְהַשֵּׁנִי מְלֻבָּשׁ בְּגָדִים בְּזוּיִם, אוֹמְרִים לַמְכֻבָּד: אוֹ הַלְבִּישֵׁהוּ כְּמוֹתְךָ, אוֹ לְבֹשׁ כָּמוֹהוּ. וְלֹא יְהֵא אֶחָד יוֹשֵׁב וְאֶחָד עוֹמֵד, אֶלָּא שְׁנֵיהֶם עוֹמְדִים; וְאִם רָצוּ בֵּית דִּין לְהוֹשִׁיב אֶת שְׁנֵיהֶם, מוֹשִׁיבִים. וְלֹא יֵשֵׁב אֶחָד לְמַעְלָה וְאֶחָד לְמַטָּה, אֶלָּא זֶה בְּצַד זֶה. בַּמֶּה דְּבָרִים אֲמוּרִים, בִּשְׁעַת מַשָּׂא וּמַתָּן <small><small>(דְּהַטְּעָנוֹת)</small>,</small> אֲבָל בִּשְׁעַת גְּמַר דִּין, שְׁנֵיהֶם בַּעֲמִידָה, לְכַתְּחִלָּה. אֵיזֶהוּ גְמַר דִּין, אִישׁ פְּלוֹנִי אַתָּה זַכַּאי אִישׁ פְּלוֹנִי אַתָּה חַיָּב; וְהָעֵדִים, לְכַתְּחִלָּה, לְעוֹלָם בַּעֲמִידָה. <small>הַגָּה: וַעֲמִידָה עַל יְדֵי סְמִיכָה מִקְרֵי שַׁפִּיר עֲמִידָה לְעִנְיַן זֶה <small><small>(רִיבָ"שׁ סִימָן רס"ו)</small>.</small> וְעַיֵּן לְקַמָּן סִימָן כ"ח.</small> 

תַּלְמִיד חָכָם וְעַם הָאָרֶץ שֶׁבָּאוּ לָדוּן, מוֹשִׁיבִין אֶת הֶחָכָם, וְאוֹמְרִים לְעַם הָאָרֶץ: שֵׁב; וְאִם לֹא יָשַׁב, אֵין מַקְפִּידִין בְּכָךְ. <small>הַגָּה: תַּלְמִיד חָכָם שֶׁבָּא לְדִין, מֻתָּר לַעֲמֹד לְפָנָיו וְלֹא חַיְשִׁינָן שֶׁיִּסְתַּתְּמוּ טַעֲנוֹת שֶׁכְּנֶגְדּוֹ <small><small>(רַ"ן פֶּרֶק שְׁבוּעַת הָעֵדוּת)</small>.</small> </small> 

כְּבָר נָהֲגוּ כָּל בָּתֵּי דִינֵי יִשְׂרָאֵל לְאַחַר הַתַּלְמוּד, שֶׁמּוֹשִׁיבִין בַּעֲלֵי דִינִים וְגַם הָעֵדִים, כְּדֵי לְהָסִיר הַמַּחֲלֹקֶת, שֶׁאֵין בָּנוּ כֹּחַ לְהַעֲמִיד מִשְׁפְּטֵי הַדָּת עַל תִּלָּם. 

אִם <small>הַתּוֹבְעִים רַבִּים</small> וְהַנִּתְבָּע אוֹמֵר: אֲנִי חָפֵץ שֶׁיֵּשְׁבוּ אוֹהֲבַי וּקְרוֹבַי אֶצְלִי כְּשֶׁאֲנִי טוֹעֵן עִמָּכֶם, כְּדֵי שֶׁלֹּא יִסְתַּתְּמוּ טַעֲנוֹתַי, כִּי אַתֶּם הָרַבִּים, הַדִּין עִמּוֹ. <small><small>(לָכֵן)</small></small> וְהַשֻּׁתָּפִים יְבָרְרוּ לָהֶם אֶחָד מֵהֶם לִטְעֹן בִּשְׁבִיל כֻּלָּם, אוֹ יִטְעֹן כָּל אֶחָד לְעַצְמוֹ זֶה אַחַר זֶה וְגַם הַנִּתְבָּע לֹא יִקַּח אוֹהֲבָיו אֶצְלוֹ. <small><small>(וְעַיֵּן לְקַמָּן סִימָן קע"ו סָעִיף ל"ה)</small>.</small> 

אָסוּר לַדַּיָּן לִשְׁמֹעַ דִּבְרֵי בַּעַל דִּין הָאֶחָד שֶׁלֹּא בִּפְנֵי בַּעַל דִּין חֲבֵרוֹ. <small>הַגָּה: וְדַוְקָא שֶׁיּוֹדֵעַ הַדַּיָּן שֶׁיִּהְיֶה דַיָּן בַּדָּבָר, אֲבָל אִם שָׁמַע טַעֲנוֹת הָאֶחָד וְאַחַר כָּךְ נִתְרַצָּה הַשֵּׁנִי לָדוּן לְפָנָיו, מֻתָּר לִהְיוֹת דַּיָּן בַּדָּבָר <small><small>(תְּשׁוּבַת מַהֲרִי"ל קצ"ה)</small>.</small> וְלֹא יִכְתֹּב שׁוּם חָכָם פְּסָק לְאֶחָד מִבַּעֲלֵי הַדִּינִין בְּדֶרֶךְ "אִם כֵּן", אוֹ שֶׁיִּכְתֹּב לוֹ דַּעְתּוֹ בְּלֹא פְסָק, כָּל זְמַן שֶׁלֹּא שָׁמַע דִּבְרֵי שְׁנֵיהֶם, שֶׁמָּא מִתּוֹךְ דְּבָרָיו יִלְמְדוּ לְשַׁקֵּר; גַּם מִשּׁוּם שֶׁאַחַר כָּךְ יִטְעֹן הַשֵּׁנִי בְּדֶרֶךְ אַחֵר וְיִצְטָרֵךְ לִכְתֹּב לְהֶפֶךְ, וְאִכָּא זִילוּתָא לֶחָכָם <small><small>(תשו' מהרד"ך בית כ"ב ופסקי מהרא"י סי' רס"א וְרַשְׁבָּ"א בשו"ת וְרִיבָ"שׁ סִימָן קע"ט)</small>.</small> </small> וְכֵן הַבַּעַל דִּין מֻזְהָר עַל כָּךְ. וְתַלְמִיד שֶׁיֵּשׁ לוֹ דִּין לִפְנֵי רַבּוֹ, לֹא יַקְדִּים לָבֹא קֹדֶם בַּעַל דִּינוֹ, שֶׁלֹּא יְהֵא נִרְאֶה כְּמַקְדִּים כְּדֵי לְסַדֵּר טַעֲנוֹתָיו שֶׁלֹּא בִפְנֵי חֲבֵרוֹ. וְאִם יֵשׁ לוֹ עֵת קָבוּעַ לָבֹא לִלְמֹד לְפָנָיו, וּבָא הָעֵת הַהִיא, מֻתָּר. 

לֹא יִהְיֶה הַדַּיָּן שׁוֹמֵעַ מִפִּי הַמְתֻרְגְּמָן. וְאִם הָיָה מַכִּיר בִּלְשׁוֹנָם וְשׁוֹמֵעַ טַעֲנוֹתֵיהֶם, אֲבָל אֵינוֹ יוֹדֵעַ בִּלְשׁוֹנָם כָּל כָּךְ שֶׁיוֹדֵעַ לְהָשִׁיב לָהֶם לְהוֹדִיעָם פְּסַק הַדִּין, מֻתָּר לְהַעֲמִיד מְתֻרְגְּמָן. <small>הַגָּה: עַיֵּן לְעֵיל סִימָן י"ג סָעִיף ג' אִם טוֹעֲנִין בִּכְתָב. אִם אֶחָד רוֹצֶה לִטְעֹן בְּלָשׁוֹן אַחֵר, וְהַשֵּׁנִי בְּלָשׁוֹן אַחֵר, אֵין אֶחָד יָכוֹל לָכֹף חֲבֵרוֹ. <small><small>(מהרי"ו סִימָן ק"א)</small>.</small> </small> 

צָרִיךְ הַדַּיָּן לִשְׁמֹעַ דִּבְרֵי הַבַּעֲלֵי דִינִים וְלִשְׁנוֹת אוֹתָם, שֶׁנֶּאֱמַר: "וַיֹאמֶר הַמֶּלֶךְ זֹאת אוֹמֶרֶת בְּנִי הַחַי" וְגוֹ' <small><small>(מְלָכִים א' ג, כג)</small>,</small> וּמַצְדִּיק הַדִּין בְּלִבּוֹ, וְאַחַר כָּךְ חוֹתְכוֹ. 

דַּיָּן שֶׁדָּן דִּין וְלִבּוֹ נוֹקְפוֹ <small>פֵּירוּשׁ, מַכֵּהוּ, וְנֶחְבָּט בְּקִרְבּוֹ</small> לוֹמַר שֶׁהוּא טוֹעֶה, לֹא יַחֲזִיק דְּבָרָיו לְהָבִיא רְאָיוֹת לְהַעֲמִידָם, שֶׁהוּא בּוֹשׁ לַחֲזֹר, אֶלָּא לְכָל הַצְּדָדִים יַחֲזֹר לְהוֹצִיא הַדִּין לַאֲמִתּוֹ. לֹא יֵעָשֶׂה הַדַּיָּן מֵלִיץ לִדְבָרָיו שֶׁל בַּעַל דִּין, אֶלָּא יֹאמַר מַה שֶּׁנִּרְאֶה לוֹ וְיִשְׁתֹּק, וְלֹא יְלַמֵּד לְאֶחָד מִבַּעֲלֵי הַדִּין כְּלָל. אֲפִלּוּ הֵבִיא אֶחָד מִבַּעֲלֵי הַדִּין עֵד אֶחָד, לֹא יֹאמַר לוֹ: אֵין מְחַיְּבִין מָמוֹן עַל פִּי עֵד אֶחָד, אֶלָּא יֹאמַר לַנִּטְעָן: הֲרֵי זֶה הֵעִיד עָלֶיךָ, עַד שֶׁיִּטְעֹן וְיֹאמַר: עֵד אֶחָד אֵינוֹ נֶאֱמָן עָלַי, וְכֵן כָּל כַּיּוֹצֵא בָּזֶה. 

רָאָה הַדַּיָּן זְכוּת לְאֶחָד מֵהֶם, וּבַעַל דִּין מְבַקֵּשׁ לְאָמְרוֹ וְאֵינוֹ יוֹדֵע לְחַבֵּר הַדְּבָרִים, אוֹ שֶׁרָאוּהוּ מִצְטַעֵר לְהַצִּיל עַצְמוֹ בְּטַעֲנוֹת אֱמֶת, וּמִפְּנֵי הַחֵמָה וְהַכַּעַס נִסְתַּלְּקָה מִמֶּנּוּ, אוֹ נִשְׁתַּבֵּשׁ מִפְּנֵי הַסִכְלוּת, הֲרֵי זֶה מֻתָּר לְסַעֲדוֹ וְלַהֲבִינוֹ תְּחִלַּת הַדָּבָר, מִשּׁוּם "פְּתַח פִּיךָ לְאִלֵּם" <small><small>(מִשְׁלֵי לא, ח)</small> ;</small> וְצָרִיךְ לְהִתְיַשֵּׁב בְּדָבָר זֶה הַרְבֵּה כְּדֵי שֶׁלֹּא יִהְיֶה כְּעוֹרְכֵי הַדַּיָּנִים: 

אֵין לַדַּיָּן לְרַחֵם בַּדִּין עַל דָּל; שֶׁלֹּא יֹאמַר: עָנִי הוּא זֶה וּבַעַל דִּינוֹ עָשִׁיר וְחַיָּב לְפַרְנְסוֹ, אֲזַכֶּנּוּ בַּדִּין וְנִמְצָא מִתְפַּרְנֵס בְּכָבוֹד. וְלֹא לְהַדֵּר פְּנֵי גָדוֹל; שֶׁאִם בָּאוּ לְפָנָיו עָשִׁיר וְחָכָם גָּדוֹל עִם עָנִי וְהֶדְיוֹט לֹא יְכַבְּדֶנּוּ וְלֹא יִשְׁאַל בִּשְׁלוֹמוֹ, שֶׁלֹּא יִסְתַּתְּמוּ דִּבְרֵי בַּעַל דִּינוֹ, וְלֹא יֹאמַר: הֵיאַךְ אֲחַיְּבֶנּוּ בַּדִּין וְנִמְצָא מִתְבַּיֵּשׁ אֶלָּא אֶפְטְרֶנּוּ וְאַחַר כָּךְ אֹמַר לוֹ שֶׁיִּתֵּן לוֹ אֶת שֶׁלּוֹ, אֶלָּא יַחְתֹּךְ הַדִּין מִיָּד לַאֲמִתּוֹ. וְאִם בָּאוּ לְפָנָיו אֶחָד כָּשֵׁר וְאֶחָד רָשָׁע, לֹא יֹאמַר: זֶה רָשָׁע וְחֶזְקָתוֹ מְשַׁקֵּר וְזֶה בְּחֶזְקַת שֶׁאֵינוֹ מְשַׁנֶּה בְּדִבּוּרוֹ אַטֶּה הַדִּין עַל הָרָשָׁע, אֶלָּא לְעוֹלָם יִהְיוּ שְׁנֵי בַּעֲלֵי הַדִּין בְּעֵינָיו כִּרְשָׁעִים, וּבְחֶזְקַת שֶׁכָּל אֶחָד מֵהֶם טוֹעֵן שֶׁקֶר, וְיָדוּן לְפִי מַה שֶּׁיֵּרָאֶה לוֹ מִן הַדְּבָרִים; וּכְשֶׁיִּפָּטְרוּ מִלְּפָנָיו יִהְיוּ בְּעֵינָיו כִּכְשֵׁרִים, כְּשֶׁקִּבְּלוּ עֲלֵיהֶם אֶת הַדִּין; וְיָדוּן כָּל אֶחָד לְכַף זְכוּת: 

צָרִיךְ הַדַּיָּן לִפְסֹק הַדִּין מִיָּד אַחַר שֶׁיִּתְבָּרֵר לוֹ. שֶׁאִם מְעַנֶּה אֶת הַדִּין וּמַאֲרִיךְ בִּדְבָרִים הַבְּרוּרִים כְּדֵי לְצַעֵר אֶחָד מֵהַבַּעֲלֵי הַדִּינִים, הֲרֵי זֶה בִּכְלַל "לֹא תַעֲשׂוּ עָוֶל" <small><small>(וַיִּקְרָא יט, טו)</small>.</small> 

כְּשֶׁאֶחָד מִבַּעֲלֵי דִינִים מְגַזֵּם לַחֲבֵרוֹ בִּפְנֵי הַדַּיָּן וְאוֹמֵר לוֹ: כָּךְ וְכָךְ תִּתְחַיֵּב לִי בַּדִּין, אִם אֵין הַדִּין כָּךְ, צָרִיךְ הַדַּיָּן לוֹמַר לוֹ: שֶׁקֶר אַתָּה דוֹבֵר. <small>הַגָּה: בַּעַל דִּין שֶׁתָּבַע חֲבֵרוֹ בְּעַד דָּבָר מוּעָט, וְהַדַּיָן רוֹאֶה שֶׁיִּתְחַיֵּב לוֹ עַל פִּי הַדִּין יוֹתֵר מִמַּה שֶׁתָּבַע, אֵין לוֹ לַדַּיָּן לִפְסֹק יוֹתֵר מִמַּה שֶּׁתָּבַע; וְאִם פָּסַק לוֹ יוֹתֵר, הָוֵי טָעוּת בַּדִּין, וְחוֹזֵר. <small><small>(דַּעַת עַצְמוֹ מפ"ק דב"ב רוּנְיָא אַקְפֵהּ רַבִינָא וכו', וכ"כ הָרִיבָ"שׁ בְּסִימָן רכ"ז)</small>.</small> </small> 


Siman 18

 הֵבִיא אֶחָד מֵהַבַּעֲלֵי דִינִים עֵדִים לִדְבָרָיו, מַכְנִיסִין הָעֵדִים וּמְקַבְּלִים עֵדוּתָם כָּרָאוּי, כְּמוֹ שֶׁיִּתְבָּאֵר בְּסִימָן כ"ח, וּלְאַחַר שֶׁיְּקַבְּלוּ עֵדוּתָם יוֹצִיאוּ כָּל אָדָם לַחוּץ, וְיִשְּׂאוּ וְיִתְּנוּ בַדָּבָר. <small>יֵשׁ אוֹמְרִים דְּטוֹב לְהַתְחִיל מִן הַקָּטָן. <small><small>(נִמּוּקֵי יוֹסֵף פֶּרֶק אד"מ)</small></small> </small> אִם יַסְכִּימוּ לְדַעַת אַחַת, מוּטָב; וְאִם לָאו, יֵלְכוּ אַחַר הָרֹב: שְׁנַיִם אוֹמְרִים: זַכַּאי, וְאֶחָד אוֹמֵר: חַיָּב, זַכַּאי. שְׁנַיִם אוֹמְרִים: חַיָּב, וְאֶחָד אוֹמֵר זַכַּאי, חַיָּב. אֶחָד אוֹמֵר: זַכַּאי, וְאֶחָד אוֹמֵר: חַיָּב, וְאֶחָד אוֹמֵר: אֵינִי יוֹדֵעַ, וַאֲפִלּוּ שְׁנַיִם אוֹמְרִים: זַכַּאי אוֹ חַיָּב, וְאֶחָד אוֹמֵר: אֵינִי יוֹדֵעַ, יוֹסִיפוּ שְׁנֵי דַיָּנִים, וְנִמְצָא שֶׁהֵם חֲמִשָּׁה; נוֹשְׂאִים וְנוֹתְנִים בַּדָּבָר, אִם שְׁלֹשָׁה מְזַכִּים וּשְׁנַיִם מְחַיְּבִים, זַכַּאי. וְאִם שְׁלֹשָׁה מְחַיְּבִים וּשְׁנַיִם מְזַכִּים, חַיָּב. שְׁנַיִם אוֹמְרִים: זַכַּאי, וּשְׁנַיִם אוֹמְרִים: חַיָּב, וְאֶחָד אוֹמֵר: אֵינִי יוֹדֵעַ, יוֹסִיפוּ עוֹד דַּיָּנִים. אֲבָל אַרְבָּעָה אוֹמְרִים: זַכַּאי אוֹ חַיָּב, וְאֶחָד אוֹמֵר: אֵינִי יוֹדֵעַ, אוֹ שֶׁאָמְרוּ שְׁלֹשָׁה: זַכַּאי, וְאֶחָד אוֹמֵר: חַיָּב, וְאֶחָד אוֹמֵר: אֵינִי יוֹדֵעַ, בֵּין שֶׁהוּא אוֹתוֹ שֶׁאָמַר תְּחִלָּה אֵינִי יוֹדֵעַ, בֵּין שֶׁהוּא אַחֵר, הוֹלְכִים אַחַר הָרֹב. <small>הַגָּה: וְכֵן נִרְאֶה לִי עִקָּר, דְּלֹא כְמוֹ שֶׁכָּתַב לְעֵיל סִימָן י"ג סָעִיף ז' בְּהֶפֶךְ, וְהוּא דַּעַת הַחוֹלְקִים. וְאֶפְשָׁר דַּעְתּוֹ לְחַלֵּק בֵּין אִם נִתְבָּרֵר תְּחִלָּה יוֹתֵר מִג' וּבֵין יָרְדוּ מִתְּחִלָּה לְג'; אַךְ אֵינוֹ נִרְאֶה לִי, רַק שֶׁחוֹלְקִים, הָאַחַת דַּעַת הָרַמְבַּ"ם, וְהַשֵּׁנִית דַּעַת הָרַשְׁבָּ"א. קָהָל שֶׁבֵּרְרוּ ד' אוֹ ה' בְּרוּרִים, אֵין הוֹלְכִין אַחַר הָרֹב, שֶׁאֵין רֹב אֶלָּא בְּבֵית דִּין. וְאִם אָמְרוּ הַקָּהָל שֶׁיֵּלְכוּ אַחַר הָרֹב, וְהֵם שְׁקוּלִים, אֵין אוֹמְרִים שֶׁיָּבֹאוּ אֲחֵרִים וְיַכְרִיעוּ, שֶׁהֲרֵי הַקָּהָל לֹא לָקְחוּ רַק אֵלּוּ הַמְבֹרָרִים, אֲבָל אֵלּוּ הַמְבֹרָרִים יְכוֹלִים לִשְׁאֹל לַאֲחֵרִים וְיִפְסְקוּ עַל פִּיהֶם מַה שֶּׁיִּרְצוּ <small><small>(בֵּית יוֹסֵף סוֹף סִימָן י"ג תְּשׁוּבַת הָרַשְׁבָּ"א)</small>.</small> </small> 

הָיוּ מֶחֱצָה עַל מֶחֱצָה, וְאֶחָד אוֹמֵר: אֵינִי יוֹדֵעַ, הֲרֵי אֵלּוּ מוֹסִיפִין שְׁנַיִם אֲחֵרִים. וְכֵן אִם נִסְתַּפֵּק הַדָּבָר, מוֹסִיפִין וְהוֹלְכִים עַד ע" א. הִגִּיעוּ לע" א, וְאָמְרוּ ל"ה זַכַּאי, וְל"ה חַיָּב, וְאֶחָד אוֹמֵר: אֵינִי יוֹדֵעַ, נוֹשְׂאִים וְנוֹתְנִים עִמּוֹ עַד שֶׁיַּחֲזֹר לְצַד הָאֶחָד וְנִמְצָא ל"ו מְזַכִּין אוֹ מְחַיְּבִין. וְאִם לֹא חָזַר לֹא הוּא וְלֹא אֶחָד מֵהֶם, הֲרֵי הַמָּמוֹן סָפֵק וּמַעֲמִידִים הַמָּמוֹן בְּחֶזְקַת בְּעָלָיו. 

כָּל מִי שֶׁאוֹמֵר: אֵינִי יוֹדֵעַ, אֵינוֹ צָרִיךְ לָתֵת טַעַם לִדְבָרָיו וּלְהוֹדִיעַ מֵאֵיזֶה טַעַם בָּא לוֹ הַסָפֵק כְּדֶרֶךְ שֶׁמַּרְאֶה הַמְזַכֶּה מֵאֵיזֶה טַעַם מְזַכֶּה וְהַמְחַיֵּב מֵאֵיזֶה טַעַם מְחַיֵּב: 

שְׁלֹשָׁה שֶׁיָּשְׁבוּ לְדִין, וְסִלֵּק אֶחָד מֵהֶם עַצְמוֹ, אֵין הַשְּׁנַיִם יְכוֹלִים לִגְמֹר הַדִּין. <small>הַגָּה: וְהוּא הַדִּין אִם נִבְרְרוּ מִתְּחִלָּה יוֹתֵר מִשְׁלֹשָׁה וְנִסְתַּלֵּק אֶחָד, כְּמוֹ שֶׁנִּתְבָּאֵר לְעֵיל סוֹף סִימָן י"ג.</small> 

הָא דְאָמְרֵינָן בַּגְּמָרָא הָרַב וְתַלְמִידוֹ אֵין מוֹנִים לָהֶם אֶלָּא אֶחָד, הַיְנוּ דַּוְקָא בְּשָׁעָה שֶׁמְּלַמְּדוֹ הָרַב הַדִּין וְעַל פִּיו סוֹמֵךְ, וַאֲפִלּוּ בִּכְהַאי גַוְנָא אִם הוּא תַּלְמִיד כְּרַב אַמִּי וְרַב אַסִי דְלִגְמָרֵהּ דְּרַב הֲווֹ צְרִיכֵי וְלִסְבָרָתֵּיה לֹא הֲווֹ צְרִיכֵי יָכוֹל לְלַמְּדוֹ בִּשְׁעַת הַדִּין וְדָן עִמּוֹ. אֲבָל אִם אֵין מְלַמְּדוֹ בִּשְׁעַת הַדִּין, אַף עַל פִּי שֶׁהוּא תַּלְמִידוֹ, מוֹנִים לָהֶם שְׁנַיִם, רַק שֶׁיִּהְיֶה לוֹ קְצָת סְבָרָא לְהָבִין, לִשָּׂא וְלִתֵּן. <small>הַגָּה: וּלְעִנְיָן אִסּוּר וְהֶתֵּר אוֹ דִינֵי טֻמְאָה וְטָהֳרָה, אֲפִלּוּ צָרִיךְ לִסְבָרָתֵהּ מוֹנִים לָהֶם שְׁנַיִם <small><small>(נִמּוּקֵי יוֹסֵף)</small>.</small> </small> 

בֵּית דִּין פּוֹסְקִים בְּדִינֵי מָמוֹנוֹת שֶׁלֹא בִּפְנֵי בַּעַל דִּין: 


Siman 19

אַחַר שֶׁנָּשְׂאוּ וְנָתְנוּ בַּדָּבָר מַכְנִיסִים הַבַּעֲלֵי דִּינִים, וְגָדוֹל שֶׁבֵּדַּיָּנִים אוֹמֵר: אִישׁ פְּלוֹנִי אַתָּה זַכַּאי, אִישׁ פְּלוֹנִי אַתָּה חַיָּב. וְאָסוּר לַדַּיָּן לוֹמַר כְּשֶׁיֵּצֵא מִבֵּית דִּין: אֲנִי הָיִיתִי מְזַכֶּה, אֲבָל חֲבֵרַי רַבּוּ עָלַי; וְהָעוֹשֶׂה כֵן הֲרֵי הוּא מִכְּלָל "הוֹלֵךְ רָכִיל מְגַלֶּה סוֹד" <small><small>(מִשְׁלֵי יא, יג)</small>.</small> 

שָׁאַל אֶחָד מִבַּעֲלֵי הַדִּין שֶׁיִּכְתְּבוּ לוֹ הַפְּסַק דִּין <small>כְּדֶרֶךְ שֶׁנִּתְבָּאֵר לְעֵיל סִימָן ה סָעִיף ד',</small> אֵין מַזְכִּירִין שֵׁם הַמְזַכִּים וְלֹא שֵׁם הַמְחַיְּבִים, אֶלָּא כּוֹתְבִים סְתָם: פְּלוֹנִי בָא עִם פְּלוֹנִי בַעַל דִּינוֹ לִפְנֵי בֵית דִּין, וּמִדִּבְרֵיהֶם יָצָא פְלוֹנִי זַכַּאי וּפְלוֹנִי חַיָּב. 

קִבֵּל עָלָיו אֶת הַדִּין, וְאָמְרוּ לוֹ לְשַׁלֵּם וְהָלַךְ וְלֹא שִׁלֵּם, אֵין מְנַדִּין אוֹתוֹ עַד שֶׁיַּתְרוּ בּוֹ בה"ב, וְאַחַר כָּךְ מְנַדִּין אוֹתוֹ עַד שֶׁיִּתֵּן מַה שֶּׁהוּא חַיָּב; וְאִם עָמַד שְׁלֹשִׁים יוֹם וְלֹא תָבַע נִדּוּיוֹ, מַחֲרִימִין אוֹתוֹ. <small>הַגָּה: וְאִם אֵינוֹ רוֹצֶה לְקַבֵּל עָלָיו הַדִּין, מְנַדִּין אוֹתוֹ מִיָּד <small><small>(בֵּית יוֹסֵף)</small>.</small> וְעַיֵּן לְקַמָּן סִימָן ע"ט, אִם אוֹמֵר אַחַר כָּךְ: פָּרַעְתִּי.</small> 


Siman 20

מִי שֶׁנִּתְחַיֵּב בְּבֵית דִּין וְהֵבִיא עֵדִים אוֹ רְאָיָה לִזְכוּתוֹ, סוֹתֵר הַדִּין וְחוֹזֵר, אַף עַל פִּי שֶׁכְּבָר נִגְמַר; וַאֲפִלּוּ אִם פָּרַע כְּבָר, כָּל זְמַן שֶׁהוּא מֵבִיא רְאָיָה, סוֹתֵר. אָמְרוּ לוֹ הַדַּיָּנִים: כָּל רְאָיוֹת שֶׁיֵּשׁ לְךָ הָבֵא מִכָּאן וְעַד ל' יוֹם, אַף עַל פִּי שֶׁהֵבִיא רְאָיָה לְאַחַר שְׁלֹשִׁים יוֹם, סוֹתֵר אֵת הַדִּין, <small><small>(שֶׁאִם לֹא כֵן)</small></small> מַה יַּעֲשֶׂה אִם לֹא מָצָא בְּתוֹךְ שְׁלֹשִׁים וּמָצָא לְאַחַר שְׁלֹשִׁים. אֲבָל אִם אָמְרוּ לוֹ לְהָבִיא עֵדִים אוֹ רְאָיָה, וְאָמַר: אֵין לִי, אַף עַל פִּי שֶׁמָּצָא אַחַר כָּךְ, אֵינוֹ כְלוּם. וְאֵין צָרִיךְ לוֹמַר אִם אָמְרוּ לוֹ: יֵשׁ לְךָ עֵדִים, וְאָמַר: אֵין לִי עֵדִים; יֵשׁ לְךָ רְאָיָה, וְאָמַר: אֵין לִי רְאָיָה, וְדָנוּ אוֹתוֹ וְחִיְּבוּהוּ, כֵּיוָן שֶׁרָאָה שֶׁנִּתְחַיֵּב אָמַר: קִרְבוּ אִישׁ פְּלוֹנִי וּפְלוֹנִי וַהֲעִידוּנִי, אוֹ שֶׁהוֹצִיא רְאָיָה מִתּוֹךְ אֲפוּנְדָתוֹ <small><small>(פֵּי', חָלוּק קָטָן בִּתְפִירוֹת כְּעֵין כִּיסִין)</small>,</small> אֵין זֶה כְּלוּם וְאֵין מַשְׁגִּיחִים עָלָיו וְעַל רְאָיָתוֹ. <small>הַגָּה: אֲבָל אִם לֹא אָמַר אֵין לִי רְאָיָה, אַף עַל פִּי שֶׁשָּׁתַק עַד שֶׁנִּתְחַיֵּב בַּדִּין, וְאַחַר כָּךְ אָמַר: קִרְבוּ פְלוֹנִי וּפְלוֹנִי וְיָעִידוּ, סוֹתֵר הַדִּין <small><small>(תְּשׁוּבַת הָרֹא"שׁ כְּלָל ו' וְי"ג סִימָן י"ט)</small>.</small> </small> בַּמֶּה דְּבָרִים אֲמוּרִים, כְּשֶׁהָיְתָה הָרְאָיָה אֶצְלוֹ וְהָעֵדִים עִמּוֹ בַּמְּדִינָה, <small>אֲבָל</small> אִם אָמַר: אֵין לִי עֵדִים וְאֵין לִי רְאָיָה, וּלְאַחַר מִכָּאן בָּאוּ לוֹ עֵדִים מִמְּדִינַת הַיָּם, אוֹ שֶׁהָיְתָה דִּסְקִיָּא שֶׁל אָבִיו שֶׁיֵּשׁ שָׁם הַשְּׁטָרוֹת מֻפְקֶדֶת בְּיַד אֲחֵרִים <small>וְיֵשׁ אוֹמְרִים הוּא הַדִּין שְׁטָרוֹת שֶׁלּוֹ <small><small>(טוּר)</small>,</small> </small> וּבָא זֶה שֶׁהַפִּקָּדוֹן אֶצְלוֹ וְהוֹצִיא לוֹ רְאָיוֹתָיו, הֲרֵי זֶה מֵבִיא וְסוֹתֵר, מִפְּנֵי שֶׁיָּכוֹל לִטְעֹן וְלוֹמַר: זֶה שֶׁאָמַרְתִּי אֵין לִי עֵדִים וְאֵין לִי רְאָיָה מִפְּנֵי שֶׁלֹּא הָיוּ מְצוּיִים אֶצְלוֹ. <small>וְדַוְקָא שֶׁבָּאוּ עֵדִים שֶׁאוֹתָן הַשְּׁטָרוֹת הָיוּ בְּאוֹתָן שְׁטָרוֹת הַמֻּפְקָדִים <small><small>(מָרְדְּכַי סוֹף פֶּרֶק זֶה בּוֹרֵר)</small>.</small> </small> וְכָל זְמַן שֶׁיָּכוֹל לִטְעֹן וְלוֹמַר: מִפְּנֵי כָּךְ וְכָךְ אָמַרְתִּי אֵין לִי עֵדִים וְאֵין לִי רְאָיָה, וְהָיָה מַמָּשׁ בִּדְבָרָיו, הֲרֵי זֶה לֹא סָתַם טַעֲנוֹתָיו, וְסוֹתֵר. לְפִיכָךְ, אִם פֵּרַשׁ וְאָמַר: אֵין לִי עֵדִים כְּלָל לֹא הֵנָה וְלֹא בִּמְדִינַת הַיָּם וְלֹא רְאָיָה כְּלָל לֹא בְּיָדוֹ וְלֹא בְּיַד אֲחֵרִים, אֵינוֹ יָכוֹל לִסְתֹּר. בַּמֶּה דְּבָרִים אֲמוּרִים, בְּגָדוֹל; אֲבָל יוֹרֵשׁ שֶׁהָיָה קָטָן כְּשֶׁמֵּת מוֹרִישׁוֹ, וּבָאוּ עָלָיו טְעָנוֹת מֵחֲמַת מוֹרִישׁוֹ אַחַר שֶׁהִגְדִּיל, וְאָמַר: אֵין לִי עֵדִים וְאֵין לִי רְאָיָה, וְאַחַר שֶׁיָּצָא מִבֵּית דִּין חַיָּב אָמְרוּ לוֹ אֲחֵרִים: אָנוּ יוֹדְעִים לְאָבִיךָ עֵדוּת שֶׁתִּסְתֹּר בָּהּ דִּין זֶה, אוֹ שֶׁאָמַר לֵהּ אֶחָד: מוֹרִישְׁךָ הִפְקִיד רְאָיָה זוֹ, הֲרֵי זֶה מֵבִיא מִיָּד וְסוֹתֵר, שֶׁאֵין הַיּוֹרֵשׁ קָטָן יוֹדֵעַ כָּל רְאָיוֹת מוֹרִישׁוֹ. <small>הַגָּה: וְכָל זֶה בִּסְתָמָא, אֲבָל אִם הֵבִיא הַגָּדוֹל אַחַר כָּךְ רְאָיָה וְעֵדִים שֶׁלֹּא יָדַע מֵאֵלּוּ עֵדִים שֶׁהֵבִיא אַחַר כָּךְ, אוֹ <small><small>(קָטָן)</small></small> שֶׁבָּאוּ עֵדִים וְאוֹמְרִים שֶׁשְּׁטָרוֹת שֶׁל אָבִיו הָיוּ בְּיָדוֹ וְיָדַע בָּהֶן כְּשֶׁיָּרַד לְדִין, הוֹלְכִים אַחֲרֵיהֶם <small><small>(מָרְדְּכַי סוֹף פֶּרֶק זֶה בּוֹרֵר)</small>.</small> </small> 


Siman 21

מִי שֶׁקָּנוּ מִיָּדוֹ שֶׁאִם לֹא יָבֹא בְּיוֹם פְּלוֹנִי וְיִשָּׁבַע יִהְיֶה חֲבֵרוֹ נֶאֱמָן בְּטַעֲנוֹתָיו וְיִטֹּל כָּל מַה שֶּׁטָּעַן בְּלֹא שְׁבוּעָה, אוֹ שֶׁאִם לֹא יָבֹא בְּיוֹם פְּלוֹנִי וְיִשָּׁבַע וְיִטֹּל אִבֵּד זְכוּתוֹ וְאֵין לוֹ כְּלוּם וְיִפָּטֵר חֲבֵרוֹ, וְעָבַר הַיּוֹם וְלֹא בָּא, נִתְקַיְּמוּ הַתְּנָאִים וְאִבֵּד זְכוּתוֹ <small>מִיָּד, וְאֵין נוֹתְנִים לוֹ זְמַן יוֹתֵר <small><small>(בֵּית יוֹסֵף בְּסִי' י"ט בְּשֵׁם הָרַשְׁבָּ"א)</small>.</small> </small> וְאִם הֵבִיא רְאָיָה שֶׁהָיָה אָנוּס בְּאוֹתוֹ הַיּוֹם, הֲרֵי זֶה פָּטוּר מִקִּנְיָן זֶה, וְיִשָּׁבַע כְּשֶׁיִּתְבָּעֶנּוּ חֲבֵרוֹ כְּמוֹ שֶׁהָיָה מִקֹּדֶם, וְכֵן כָּל כַּיּוֹצֵא בָּזֶה. <small>וְכָל זֶה כְּשֶׁקָּנוּ מִיָּדוֹ, אֲבָל בְּלָאו הָכִי, לֹא, דְּהָוֵי אַסְמַכְתָּא. <small><small>(מָרְדְּכַי רֵישׁ סַנְהֶדְרִין וּתְשׁוּבַת הָרַשְׁבָּ"א סִימָן תתצ"ט)</small></small> וְעַיֵּן לְקַמָּן סִימָן ר"ז.</small> 


Siman 22

מִי שֶׁקִּבֵּל עָלָיו קָרוֹב אוֹ פָסוּל, בֵּין לִהְיוֹתוֹ דַיָּן בֵּין לִהְיוֹתוֹ עֵד עָלָיו, <small>הַגָּה: וְלֹא מִקְרֵי קַבָּלָה אֶלָּא אִם כֵּן קִבְּלוֹ לְדוּנוֹ, אֲבָל אִם הִשְׁלִישׁ בְּיָדוֹ מָעוֹת שֶׁדָּנִין עָלָיו, לֹא מִקְרֵי קַבָּלָה <small><small>(רִיבָ"שׁ סִימָן שי"א)</small>.</small> </small> אֲפִלּוּ קִבֵּל אֶחָד מֵהַפְּסוּלִים בַּעֲבֵרָה כִּשְׁנֵי עֵדִים כְּשֵׁרִים לְהָעִיד עָלָיו, אוֹ כְּג' בֵּית דִּין מֻמְחִים לָדוּן לוֹ. <small>הַגָּה: וְיֵשׁ חוֹלְקִים וּסְבִירָא לְהוּ דְדַוְקָא אִם קִבֵּל קָרוֹב אוֹ פָסוּל בְּדַיָּן אֶחָד אוֹ בְעֵד אֶחָד, אֲבָל אִם קִבְּלוֹ בִּתְרֵי, דְּאִכָּא תַּרְתֵּי לְרֵיעוּתָא, אֲפִלּוּ אַחַר גְּמַר דִּין יָכוֹל לַחֲזֹר בּוֹ, וְכֵן הַסְכָּמַת רֹב הַפּוֹסְקִים, אֲבָל אִם קָנוּ מִיָּדוֹ בְּכָל עִנְיָן לֹא יוּכַל לַחֲזֹר.</small> בֵּין שֶׁקִּבֵּל עַל עַצְמוֹ לְאַבֵּד זְכֻיּוֹתָיו וְלִמְחֹל מַה שֶּׁהָיָה טוֹעֵן עַל פִּיהֶן, בֵּין שֶׁקִּבֵּל עָלָיו שֶׁיִּתֵּן כָּל מַה שֶּׁיִּטְעֹן עָלָיו חֲבֵרוֹ בְּעֵדוּת זֶה הַפָּסוּל אוֹ בְדִינוֹ, אִם קָנוּ מִיָּדוֹ עַל זֶה, אֵינוֹ יָכוֹל לַחֲזֹר בּוֹ. וְאִם לֹא קָנוּ מִיָּדוֹ, יָכוֹל לַחֲזֹר בּוֹ עַד שֶׁיִּגְמֹר הַדִּין. <small>וּלְעֵיל סִימָן י"ב <small><small>(סָעִיף ב')</small></small> נִתְבָּאֵר אֵיזֶה מִקְרֵי גְמַר דִּין. וּלְעִנְיָן עֵדוּת מִיָּד שֶׁהֵעִידוּ לֹא יָכוֹל לַחֲזֹר בּוֹ <small><small>(רִיבָ"שׁ סִימָן ת"ץ וּמָרְדְּכַי)</small>.</small> </small> נִגְמַר הַדִּין, אֵינוֹ יָכוֹל לַחֲזֹר בּוֹ, וְהוּא שֶׁלֹּא נוֹדַע שֶׁטָּעוּ. <small>מִיהוּ, אִם הֵם מְמֻנִּים בָּעִיר אוֹ טוּבֵי הָעִיר לֹא יוּכַל לַחֲזֹר, כִּי כֵן נוֹהֲגִים דְּכָל מַה שֶּׁאָדָם מְקַבֵּל לִפְנֵי רָאשֵׁי הָעִיר שֶׁלֹּא יוּכַל לַחֲזֹר בּוֹ <small><small>(תְּשׁוּבַת מַיְמוֹנִי סוֹף שׁוֹפְטִים)</small>.</small> </small> וְאִם כּוֹפֵר וְאוֹמֵר: לֹא קִבַּלְתִּי עָלַי לָדוּן, וְאֵין עֵדִים בַּדָּבָר, יִשָּׁבַע שֶׁלֹּא קִבְּלוֹ עָלָיו, אֲפִלּוּ אִם הַדַּיָּן מַכְחִישׁוֹ וְאָמַר שֶׁקִּבְּלוֹ עָלָיו. <small>רַבִּים שֶׁהִמְחוּ עֲלֵיהֶם דַּיָּנִים דְּלָא גְמִירֵי, אֵין בַּעֲלֵי דִינִים יְכוֹלִים לְעַכֵּב <small><small>(ר' יְרוּחָם נ"א ח' י"ג)</small>.</small> </small> 

אִם קִבֵּל עָלָיו עֵדוּת גּוֹי, כְּמִי שֶׁקִּבֵּל עָלָיו עֵדוּת אֶחָד מֵהַפְּסוּלִים. אֲבָל אִם קִבֵּל עָלָיו גּוֹי לַדַּיָּן, אֲפִלּוּ קָנוּ מִנֵּהּ, אֵין הַקִּנְיָן כְּלוּם, וְאָסוּר לִדּוֹן לְפָנָיו. <small>אֲבָל אִם כְּבָר דָּן לְפָנָיו, לֹא יוּכַל לַחֲזֹר בּוֹ <small><small>(מָרְדְּכַי רֵישׁ פֶּרֶק זֶה בּוֹרֵר)</small>.</small> </small> 

מִי שֶׁנִּתְחַיֵּב לַחֲבֵרוֹ שְׁבוּעָה בְּבֵית דִּין, וְאָמַר לֵהּ: הִשָּׁבַע לִי בְּחַיֵּי רֹאשְׁךָ וְהִפָּטֵר, אוֹ הִשָּׁבַע לִי בְּחַיֵּי רֹאשְׁךָ וְאֶתֵּן לְךָ כָּל מַה שֶּׁתִּטְעֹן, אִם קָנוּ מִיָּדוֹ, אֵינוֹ יָכוֹל לַחֲזֹר בּוֹ. וְאִם לֹא קָנוּ מִיָּדוֹ, יָכוֹל לַחֲזֹר בּוֹ עַד שֶׁיִּגָּמֵר הַדִּין. נִגְמַר הַדִּין וְנִשְׁבַּע כְּמוֹ שֶׁאָמַר לֵהּ, אֵינוֹ יָכוֹל לַחֲזֹר בּוֹ, וְחַיָּב לְשַׁלֵּם. וְהוּא הַדִּין לְמִי שֶׁנִּתְחַיֵּב שְׁבוּעַת הֶסֵת, וַהֲפָכָהּ, אִם קָנוּ מִיָּדוֹ אוֹ אִם נִשְׁבַּע זֶה שֶׁנֶּהְפְּכָה עָלָיו, אֵינוֹ יָכוֹל לַחֲזֹר בּוֹ. וְהוּא הַדִּין בְּמִי שֶׁלֹּא הָיָה חַיָּב שְׁבוּעָה, וְאָמַר: אֶשָּׁבַע לְךָ שְׁבוּעָה, אִם קָנוּ מִיָּדוֹ אֵינוֹ יָכוֹל לַחֲזֹר בּוֹ, וְאִם לֹא קָנוּ מִיָּדוֹ, אַף עַל פִּי שֶׁקִּבֵּל בְּבֵית דִּין, חוֹזֵר עַד שֶׁיִּגְמֹר הַדִּין וְיִשָּׁבַע. <small>הַגָּה: מִי שֶׁמְּחֻיָּב לִשָּׁבַע, וְאָמַר לִפְנֵי בֵּית דִּין אֵינִי רוֹצֶה לִשָּׁבַע אֶלָּא הֲרֵינִי מְשַׁלֵּם, מִשֶׁיָּצָא חוּץ לְבֵית דִּין, אֵינוֹ יָכוֹל לַחֲזֹר בּוֹ דְזֶה הֲוֵי גְמַר דִּין דִּידֵהּ. וְיֵשׁ חוֹלְקִין. <small><small>(עַיֵּן בַּטּוּר)</small></small> מִי שֶׁנִּתְחַיֵּב לַחֲבֵרוֹ שְׁבוּעָה דְאוֹרַיְתָא, וְאָמַר לַחֲבֵרוֹ: הִשָּׁבַע וְטֹל, וְנִשְׁבַּע בְּלֹא נְטִילַת חֵפֶץ, לֹא יוּכַל לַחֲזֹר בּוֹ <small><small>(בֵּית יוֹסֵף)</small>.</small> </small> 


Siman 23

כָּל זְמַן שֶׁבַּעֲלֵי דִינִים עוֹמְדִים לִפְנֵי הַדַּיָּן, נֶאֱמָן לוֹמַר: לְזֶה חִיַּבְתִּי וּלְזֶה זִכִּיתִי. נִסְתַּלְּקוּ מִלְּפָנָיו, אֵינוֹ נֶאֱמָן, אִם אֵין בְּיָדוֹ פְסַק דִּין. וְדַוְקָא בְּשׁוּדָא דְדַיָּנֵי, אֲבָל דִּין הַתָּלוּי בִּטְעָנוֹת לֹא שַׁיָּךְ בּוֹ נֶאֱמָנוּת, שֶׁלְּפִי הַטְּעָנוֹת יִזְכֶּה הַזּוֹכֶה, וּבִלְבַד שֶׁלֹּא יִסְתֹּר טְעָנוֹת הָרִאשׁוֹנוֹת. וְכָל זֶה דַּוְקָא בְּדַיָּן אֶחָד, אֲבָל שְׁנַיִם נֶאֱמָנִים לְעוֹלָם, וַאֲפִלּוּ אִם יֵשׁ שְׁנֵי עֵדִים שֶׁמַּכְחִישִׁים אוֹתָם. <small>הַגָּה: וְהוּא הַדִּין אִם קִבְּלוּ עֲלֵיהֶם פַּשְׁרָן לִזְמַן, כָּל מַה שֶּׁאוֹמֵר תּוֹךְ הַזְּמַן, נֶאֱמָן. אֲבָל אִם כְּבָר כָּתַב וְנָתַן לָהֶן הַפְּשָׁרָה, אֵין לוֹ רְשׁוּת לְהוֹסִיף אוֹ לִגְרֹעַ <small><small>(אֲפִלּוּ תּוֹךְ הַזְּמַן)</small>,</small> אַף עַל פִּי שֶׁאוֹמֵר שֶׁכָּךְ הָיְתָה כַּוָּנָתוֹ <small><small>(בֵּית יוֹסֵף בְּשֵׁם רַשְׁבָּ"א)</small>.</small> </small> 


Siman 24

אֵין נִזְקָקִין אֶלָּא לַתּוֹבֵעַ תְּחִלָּה. וְאִם זַיְלֵי נִכְסֵי דְנִתְבָּע, נִזְקָקִין לוֹ תְחִלָּה. <small>הַגָּה: פֵּרוּשׁ, רְאוּבֵן תּוֹבֵעַ שִׁמְעוֹן בְּעִנְיָן שֶׁלֹּא יוּכַל לוֹמַר פָּרַעְתִּי, וְשִׁמְעוֹן מֵשִׁיב: יֵשׁ לְךָ מִשֶּׁלִּי כָּל כָּךְ, וּמְבַקֵּשׁ זְמַן לְהָבִיא עֵדִים יוֹתֵר מִל' יוֹם שֶׁהוּא זְמַן בֵּית דִּין, אַף עַל פִּי שֶׁאָנוּ יוֹדְעִים שֶׁיֵּשׁ לוֹ עֵדִים הַיּוֹדְעִים בַּדָּבָר, נִזְקָקִים לַתּוֹבֵעַ וְצָרִיךְ לְשַׁלֵּם לוֹ מִיָּד, אִם לֹא שֶׁזַּיְלֵי נִכְסֵהּ וְיֵשׁ הֶזֵּק בָּזֶה לַנִּתְבָּע. וְהוּא הַדִּין אִם הַתּוֹבֵעַ רוֹצֶה שֶׁיִּשְׁמְעוּ דְבָרָיו תְּחִלָּה קֹדֶם שֶׁיִּשְׁמְעוּ דְּבָרָיו שֶׁל נִתְבָּע, אוֹ שֶׁמְּבַקֵּשׁ מֵהַבֵּית דִּין שֶׁלֹּא יִפְסְקוּ לוֹ הַדִּין עַכְשָׁיו אֶלָּא כְּשֶׁיִּרְצֶה הוּא <small><small>(טוּר בְּשֵׁם הָרַאֲבַ"ד)</small>,</small> אוֹ שֶׁהַנִּתְבָּע חַיָּב לוֹ שְׁבוּעָה וְאוֹמֵר הַתּוֹבֵעַ שֶׁאֵינוֹ רוֹצֶה שֶׁיִּשָּׁבַע לוֹ עַכְשָׁיו רַק כְּשֶׁיִּרְצֶה <small><small>(נִמּוּקֵי יוֹסֵף)</small> ;</small> וְכָל כַּיּוֹצֵא בָזֶה, כְּגוֹן שֶׁאוֹמֵר שֶׁיֵּשׁ לוֹ הַרְבֵּה טְעָנוֹת עַל זֶה וְאֵינוֹ רוֹצֶה לִטְעֹן עַכְשָׁיו, שׁוֹמְעִין לַתּוֹבֵעַ, אִם לֹא שֶׁזַּיְלֵי נִכְסֵי הַנִּתְבָּע <small><small>(בֵּית יוֹסֵף בְּשֵׁם הרשב"ץ)</small>,</small> אוֹ שֶׁיֵּשׁ לַנִּתְבָּע הֶזֵּק בְּזֶה כְּפִי רְאוֹת עֵינֵי הַדַּיָּנִים:</small> 


Siman 25

כָּל דַּיָּן שֶׁדָּן דִּינֵי מָמוֹנוֹת וְטָעָה, אִם טָעָה בַּדְּבָרִים הַגְּלוּיִם וְהַיְדוּעִים, כְּגוֹן דִּינִים הַמְפֹרָשִׁים בַּמִּשְׁנָה אוֹ בַּתַּלְמוּד אוֹ בְּדִבְרֵי הַפּוֹסְקִים, חוֹזֵר הַדִּין וְדָנִין אוֹתוֹ כַּהֲלָכָה. <small>הַגָּה: מִיהוּ יֵשׁ אוֹמְרִים, דְּאִם נִרְאֶה לַדַּיָּן וְלִבְנֵי דוֹרוֹ מִכֹּחַ רְאָיוֹת מֻכְרָחוֹת שֶׁאֵין הַדִּין כְּמוֹ שֶׁהֻזְכַּר בַּפּוֹסְקִים, יָכוֹל לַחֲלֹק עָלָיו, מֵאַחַר שֶׁאֵינוֹ נִזְכַּר בַּתַּלְמוּד <small><small>(טוּר בְּשֵׁם הָרֹא"שׁ)</small>.</small> מִכָּל מָקוֹם אֵין לְהָקֵל בַּדָּבָר שֶׁהֶחֱמִירוּ בוֹ הַחִבּוּרִים שֶׁנִּתְפַּשְּׁטוּ בְּרֹב יִשְׂרָאֵל, אִם לֹא שֶׁקִּבֵּל מֵרַבּוֹתָיו שֶׁאֵין נוֹהֲגִין בְּאוֹתָהּ חֻמְרָא <small><small>(פִּסְקֵי מהרא"י סִימָן רמ"א)</small>.</small> </small> וְאִם אִי אֶפְשָׁר לַחֲזֹר, כְּגוֹן שֶׁהָלַךְ זֶה שֶׁנָּטַל הַמָּמוֹן שֶׁלֹּא כְדִין לִמְדִינַת הַיָּם, אוֹ שֶׁהוּא אַלָּם, אוֹ שֶׁטִּמֵּא דָבָר הַטָּהוֹר אוֹ שֶׁהוֹרָה בִּכְשֵׁרָה שֶׁהִיא טְרֵפָה וְהֶאֱכִילוּהוּ לַכְּלָבִים וְכַיּוֹצֵא בָזֶה, הֲרֵי אֵלּוּ פָּטוּר מִלְּשַׁלֵּם; אַף עַל פִּי שֶׁגָּרַם לְהַזִּיק, לֹא נִתְכַּוֵּין לְהַזִּיק. <small>הַגָּה: וְיֵשׁ חוֹלְקִין <small><small>(טוּר בְּשֵׁם הָרֹא"שׁ)</small>.</small> וּלְעִנְיָן הוֹרָאַת אִסּוּר וְהֶתֵּר, אִם הִגִּיעַ לְהוֹרָאָה, אַף עַל פִּי שֶׁאֵינוֹ סָמוּךְ, דִּינוֹ כְּמֻמְחֶה <small><small>(נִימוּקֵי יוֹסֵף רֵישׁ פֶּרֶק אד"מ)</small>.</small> וְעַיֵּן בְּיוֹרֶה דֵעָה סִימָן רמ"ב מִדִּין הַסְמִיכוֹת בַּזְּמַן הַזֶּה.</small>  
טָעָה בְּשִׁקּוּל הַדַּעַת, כְּגוֹן דָּבָר שֶׁהִיא מַחֲלֹקֶת תַּנָּאִים אוֹ אֲמוֹרָאִים וְלֹא נִפְסְקָה הֲלָכָה כְּאֶחָד מֵהֶם בְּפֵרוּשׁ, וְעָשָׂה כְּאֶחָד מֵהֶם וְלֹא יָדַע שֶׁכְּבָר פָּשַׁט הַמַּעֲשֶׂה בְּכָל הָעוֹלָם כְּדִבְרֵי הָאַחֵר, אִם הָיָה זֶה דַיָּן מֻמְחֶה וְנָטַל רְשׁוּת מֵרֵישׁ גָּלוּתָא, אוֹ שֶׁלֹּא נָטַל רְשׁוּת אֲבָל קִבְּלוּ אוֹתוֹ בַּעֲלֵי דִינִים עֲלֵיהֶם, הוֹאִיל וְהוּא מֻמְחֶה, חוֹזֵר הַדִּין. וְאִם אִי אֶפְשָׁר לְהַחֲזִיר, פָּטוּר מִלְּשַׁלֵּם. <small>הַגָּה: וְג' הֶדְיוֹטוֹת, דִּינָם כְּיָחִיד מֻמְחֶה. וְעַיֵּן לְעֵיל סוֹף סִימָן ג' כֵּיצַד נְטִילַת רְשׁוּת מִן הַמֶּלֶךְ מְהַנֵּי. וְלֹא יֹאמַר הָאָדָם: אֶפְסֹק כְּמִי שֶׁאֶרְצֶה בְּדָבָר שֶׁיֵּשׁ בּוֹ מַחֲלֹקֶת, וְאִם עוֹשֶׂה כֵן הֲרֵי זֶה דִּין שֶׁקֶר, אֶלָּא אִם הוּא חָכָם גָּדוֹל וְיוֹדֵעַ לְהַכְרִיעַ בִּרְאָיוֹת, הָרְשׁוּת בְּיָדוֹ; וְאִי לָאו בַּר הָכִי הוּא, לֹא יוֹצִיא מָמוֹן מִסָּפֵק, דְּכָל הֵיכָא דְאִכָּא סְפֵיקָא דְדִינָא אֵין מוֹצִיאִין מָמוֹן מִיַּד הַמֻחְזָק <small><small>(טוּר)</small>.</small> וְאִם הוּא בְּהוֹרָאַת אִסּוּר וְהֶתֵּר, וְהוּא דְבַר אִסּוּר דְּאוֹרַיְתָא, יֵלֶךְ לְחֻמְרָא; וְאִי דָּבָר דְּרַבָּנָן, יֵלֶךְ אַחַר הַמֵּקֵל. וְדַוְקָא אִם ב' הַחוֹלְקִים הֵם שָׁוִין, אֲבָל אֵין סוֹמְכִין עַל דִּבְרֵי קָטָן נֶגֶד דִּבְרֵי גָּדוֹל מִמֶּנּוּ בְּחָכְמָה וּבְמִנְיָן, אֲפִלּוּ בִּשְׁעַת הַדַּחַק, אֶלָּא אִם כֵּן הָיָה גַם כֵּן הֶפְסֵד מְרֻבֶּה. וְכֵן אִם הָיָה יָחִיד נֶגֶד רַבִּים, הוֹלְכִים אַחַר רַבִּים בְּכָל מָקוֹם <small><small>(רַשְׁבָּ"א סִימָן רנ"ג)</small>,</small> וַאֲפִלּוּ אֵין הָרַבִּים מַסְכִּימִים מִטַּעַם אֶחָד, אֶלָּא כָּל אֶחָד יֵשׁ לוֹ טַעַם בִּפְנֵי עַצְמוֹ, הוֹאִיל וְהֵם מַסְכִּימִים לְעִנְיַן הַדִּין מִקְּרֵי רַבִּים וְאָזְלִינָן בַּתְרַיְהוּ <small><small>(מַהֲרִי"ק שֹׁרֶשׁ מ"א)</small>.</small> וְאִם הָיָה מִנְהָג בָּעִיר לְהָקֵל, מִפְּנֵי שֶׁחָכָם אֶחָד הוֹרָה לָהֶם כָּךְ, הוֹלְכִין אַחַר דַּעְתּוֹ. וְאִם חָכָם אַחֵר בָּא לֶאֱסֹר מַה שֶּׁהֵם מַתִּירִין, נְהֹג בּוֹ אִסּוּר <small><small>(תְּשׁוּבַת הַרַשְׁבָּ"א סִימָן רנ"ג)</small>.</small> כָּל מָקוֹם שֶׁדִּבְרֵי הָרִאשׁוֹנִים כְּתוּבִים עַל סֵפֶר וְהֵם מְפֻרְסָמִים, וְהַפּוֹסְקִים הָאַחֲרוֹנִים חוֹלְקִים עֲלֵיהֶם, כְּמוֹ שֶׁלִּפְעָמִים הַפּוֹסְקִים חוֹלְקִים עַל הַגְּאוֹנִים, הוֹלְכִים אַחַר הָאַחֲרוֹנִים, דַּהֲלָכָה כְבַתְרָאֵי מֵאַבָּיֵי וְרָבָא וְאֵילָךְ <small><small>(מַהֲרִי"ק שֹׁרֶשׁ צ"ד)</small>.</small> אֲבָל אִם נִמְצָא לִפְעָמִים תְּשׁוּבַת גָּאוֹן וְלֹא עָלָה זִכְרוֹנוֹ עַל סֵפֶר, וְנִמְצְאוּ אֲחֵרִים חוֹלְקִים עָלָיו, אֵין צְרִיכִים לִפְסֹק כְּדִבְרֵי הָאַחֲרוֹנִים, שֶׁאֶפְשָׁר שֶׁלֹּא יָדְעוּ דִּבְרֵי הַגָּאוֹן, וְאִי הָוֵי שְׁמִיעַ לְהוּ הָוֵי הָדְרֵי בְהוּ <small><small>(מַהֲרִי"ק שֹׁרֶשׁ צ"ד)</small>.</small> </small>  
הָיָה הַטּוֹעֶה מֻמְחֶה בֵּית דִּין, וְלֹא נָטַל רְשׁוּת וְלֹא קִבְּלוּ אוֹתוֹ בַּעֲלֵי דִינִין עֲלֵיהֶם, אוֹ שֶׁלֹּא הָיָה מֻמְחֶה אֲבָל קִבְּלוּ אוֹתוֹ בַּעֲלֵי דִינִים עֲלֵיהֶם לָדוּן לָהֶם בַּדִּין, וְטָעָה בְּשִׁקּוּל הַדַּעַת, אִם נָשָׂא וְנָתַן בַּיָּד, מַה שֶּׁעָשָׂה עָשׂוּי וִישַׁלֵּם מִבֵּיתוֹ; וְאִם לֹא נָשָׂא וְנָתַן בַּיָּד, יַחֲזֹר הַדִּין, וְאִם אִי אֶפְשָׁר לְהַחֲזִיר, יְשַׁלֵּם מִבֵּיתוֹ. <small>הַגָּה: וְיֵשׁ אוֹמְרִים דַּאֲפִלּוּ לֹא נָשָׂא וְנָתַן בַּיָּד, מַה שֶּׁעָשָׂה עָשׂוּי וִישַׁלֵּם מִבֵּיתוֹ, וְאֵין הַדִּין חוֹזֵר <small><small>(הָרֹא"שׁ וְטוּר וְעוֹד הַרְבֵּה פוֹסְקִים עַיֵן סקי"ד אות א' וסוף ס"ק כ"ט)</small>.</small> וְכָל זֶה כְּשֶׁלֹּא קִבְּלוּם עֲלֵיהֶם בֵּין לְדִין בֵּין לְטָעוּת, אֲבָל אִם קִבְּלוּם עֲלֵיהֶם בֵּין לְדִין בֵּין לְטָעוּת <small><small>(טוּר וְהַרֹא"שׁ)</small>,</small> אוֹ בַזְּמַן הַזֶּה שֶׁמַּכְרִיחִין הַקָּהָל הַדַּיָּנִים, עַל פִּי הַחֵרֶם, שֶׁיִּהְיוּ דַיָּנִים בְּעַל כָּרְחָם, לֹא יְשַׁלְּמוּ אֲפִלּוּ טָעוּ, דְּמַה לָהֶם לַעֲשׂוֹת. מִכָּל מָקוֹם יֵשׁ לָהֶם לַחֲזֹר, אִם טָעוּ; וְאִם אֵינָן רוֹצִים לַחֲזֹר, צְרִיכִין לְשַׁלֵּם <small><small>(מָרְדְּכַי רֵישׁ סַנְהֶדְרִין)</small>.</small> וּכְשֶׁטָּעוּ וּמְשַׁלְּמִין, אִם הִסְכִּימוּ כָּל הַדַּיָּנִים בְּיַחַד, כֻּלָּם מְשַׁלְּמִין. וְאִם הָיוּ הַדַּיָּנִים רַק שְׁלֹשָׁה, וְהָלְכוּ אַחַר שְׁנַיִם שֶׁבָּהֶם, הֵם מְשַׁלְּמִין ב' חֲלָקִים, וְהַחֵלֶק הַשְּׁלִישִׁי מַפְסִיד הַבַּעַל דִּין. אֲבָל אִם הָיוּ הַדַּיָּנִים חֲמִשָּׁה, וְהָלְכוּ אַחַר שְׁלֹשָׁה שֶׁהֵם הָרֹב, צְרִיכִים לְשַׁלֵּם הַכֹּל <small><small>(טוּר)</small>.</small> </small>  
אֲבָל מִי שֶׁאֵינוֹ מֻמְחֶה, וְלֹא קִבְּלוּ אוֹתוֹ בַּעֲלֵי דִינִים, אַף עַל פִּי שֶׁנָּטַל רְשׁוּת, הֲרֵי זֶה בִּכְלַל בַּעַלֵי זְרוֹעַ, וְאֵינוֹ בִּכְלַל הַדַּיָּנִים, לְפִיכָךְ אֵין דִּינוֹ דִּין, בֵּין טָעָה בֵּין לֹא טָעָה, וְכָל אֶחָד מִבַּעֲלֵי דִינִים, אִם רָצָה, חוֹזֵר וְדָן בִּפְנֵי בֵּית דִּין. וְאִם טָעָה וְנָשָׂא וְנָתַן בַּיָּד, חַיָּב לְשַׁלֵּם מִבֵּיתוֹ, וְחוֹזֵר וְלוֹקֵחַ מִבַּעַל דִּין שֶׁנָּתַן לוֹ שֶׁלֹּא כַּהֲלָכָה; וְאִם אֵין לוֹ לְהַחֲזִיר, אוֹ שֶׁטִּמֵּא, אוֹ שֶׁהֶאֱכִיל דָּבָר הַמֻּתָּר לַכְּלָבִים, יְשַׁלֵּם כְּדִין כָּל גּוֹרֵם לְהַזִּיק, שֶׁזֶּה מִתְכַּוֵּן לְהַזִּיק הוּא.  
דַּיָּן שֶׁטָּעָה וְחִיֵּב שְׁבוּעָה לְמִי שֶׁאֵינוֹ חַיָּב בָּהּ, וְעָשָׂה זֶה פְּשָׁרָה עִם בַּעַל דִּינוֹ כְדֵי שֶׁלֹּא יִשָּׁבַע, וְאַחַר כָּךְ יָדַע שֶׁאֵינוֹ בֶּן שְׁבוּעָה, אַף עַל פִּי שֶׁקָּנוּ מִיָּדוֹ עַל הַפְּשָׁרָה, אֵינָהּ כְּלוּם, דְּקִנְיָן בְּטָעוּת הוּא, וְחוֹזֵר. <small>וְכֵן כָּל כַּיּוֹצֵא בָּזֶה. וְדַוְקָא שֶׁגִּלָּה דַעְתּוֹ שֶׁעָשָׂה הַפְּשָׁרָה מִשּׁוּם הַשְּׁבוּעָה, אוֹ כַּדּוֹמֶה לְזֶה <small><small>(עִטּוּר בְּשֵׁם הָרִי"ף)</small>.</small> </small> 

Siman 26

אָסוּר לִדּוֹן בִּפְנֵי דַּיָּנֵי עוֹבְדֵי כוֹכָבִים וּבְעַרְכָּאוֹת שֶׁלָּהֶם <small><small>(פֵּי', מוֹשָׁב קָבוּעַ לְשָׂרִים לָדוּן בּוֹ)</small>,</small> אֲפִלּוּ בְדִין שֶׁדָּנִים כְּדִינֵי יִשְׂרָאֵל, וַאֲפִלּוּ נִתְרַצּוּ ב' בַּעֲלֵי דִינִים לִדּוֹן בִּפְנֵיהֶם, אָסוּר. וְכָל הַבָּא לִדּוֹן בִּפְנֵיהֶם, הֲרֵי זֶה רָשָׁע, וּכְאִלּוּ חֵרֵף וְגִדֵּף וְהֵרִים יָד בְּתוֹרַת מֹשֶׁה רַבֵּנוּ ע"ה. <small>הַגָּה: וְיֵשׁ בְּיַד בֵּית דִּין לְנַדּוֹתוֹ וּלְהַחֲרִימוֹ עַד שֶׁיְּסַלֵּק יַד הַגּוֹיִים מֵעַל חֲבֵרוֹ <small><small>(מַהֲרִי"ק שֹׁרֶשׁ קנ"ד)</small>.</small> וְכֵן מַחֲרִימִין הַמַּחֲזִיק <small><small>(בְּיַד)</small></small> הַהוֹלֵךְ לִפְנֵי גּוֹיִים <small><small>(רִיבָ"שׁ סִימָן ק"ב)</small>.</small> וַאֲפִלּוּ אֵינוֹ דָן לִפְנֵי גּוֹיִים, רַק שֶׁכּוֹפֵהוּ עַל יְדֵי גּוֹיִים שֶׁיַּעֲמֹד עִמּוֹ לְדִין יִשְׂרָאֵל, רָאוּי לְמָתְחוֹ עַל הָעַמּוּד <small><small>(מָרְדְּכַי פֶּרֶק הַגּוֹזֵל קַמָּא)</small>.</small> וְעַיֵּן לְקַמָּן סִימָן שפ"ח. מִי שֶׁהָלַךְ בְּעַרְכָּאוֹת שֶׁל גּוֹיִים וְנִתְחַיֵּב בְּדִינֵיהֶם, וְאַחַר כָּךְ חוֹזֵר וּתְבָעוֹ לִפְנֵי דַיָּנֵי יִשְׂרָאֵל, יֵשׁ אוֹמְרִים שֶׁאֵין נִזְקָקִין לוֹ <small><small>(מַהֲרִי"ק שֹׁרֶשׁ קפ"ח)</small> ;</small> וְיֵשׁ אוֹמְרִים דְּנִזְקָקִין לוֹ <small><small>(מָרְדְּכַי בְּפֶרֶק הַגּוֹזֵל בַּתְרָא)</small>,</small> אִם לֹא שֶׁגָּרַם הֶפְסֵד לְבַעַל דִּינוֹ לִפְנֵי גוֹיִים <small><small>(מהר"ם מריזבורג)</small>.</small> וְהַסְּבָרָא רִאשׁוֹנָה נִרְאֶה לִי עִקָּר:</small> 

הָיְתָה יַד הַגּוֹיִים תַּקִּיפָה, וּבַעַל דִּינוֹ אַלָּם, וְאֵינוֹ יָכוֹל לְהַצִּיל מִמֶּנּוּ בְּדַיָּנֵי יִשְׂרָאֵל, יִתְבָּעֶנּוּ לְדַיָּנֵי יִשְׂרָאֵל תְּחִלָּה; אִם לֹא רָצָה לָבֹא, נוֹטֵל רְשׁוּת מִבֵּית דִּין וּמַצִּיל בְּדַיָּנֵי גוֹיִים מִיַּד בַּעַל דִּינוֹ. <small>הַגָּה: וְיֵשׁ רְשׁוּת לְבֵית דִּין לֵילֵךְ לִפְנֵי גוֹיִים וּלְהָעִיד שֶׁזֶּה חַיָּב לָזֶה <small><small>(בה"ת בְּשֵׁם ר' שְׁרִירָא)</small>.</small> וְכָל זֶה דַּוְקָא כְּשֶׁאֵינוֹ רוֹצֶה לִהְיוֹת צַיִית דִּין, אֲבָל בְּלָאו הָכִי אָסוּר לְבֵית דִּין לְהַרְשׁוֹת לָדוּן לִפְנֵי גּוֹיִים <small><small>(מַהֲרִי"ק שֹׁרֶשׁ א')</small>.</small> </small> 

הַמְקַבֵּל עָלָיו בְּקִנְיָן לִדּוֹן עִם חֲבֵרוֹ לִפְנֵי הַגּוֹיִים, אֵינוֹ כְלוּם, וְאָסוּר לִדּוֹן בִּפְנֵיהֶם. וְאִם קִבֵּל עָלָיו שֶׁאִם לֹא יֵלֵךְ בִּפְנֵיהֶם יִהְיֶה עָלָיו כָּךְ וְכָךְ לַעֲנִיִּים, אָסוּר לֵילֵךְ לִדּוֹן עִמּוֹ לִפְנֵי גּוֹיִים וְחַיָּב לִתֵּן מַה שֶּׁקִּבֵּל עָלָיו לַעֲנִיִּים. וְיֵשׁ מִי שֶׁאוֹמֵר, שֶׁאֵין בֵּית דִּין מוֹצִיאִין מִמֶּנּוּ, אֶלָּא מוֹדִיעִין אוֹתוֹ שֶׁחָל הַנֶּדֶר עָלָיו. 

שְׁטָר שֶׁכָּתוּב שֶׁיּוּכַל לְתָבְעוֹ בְּדִינֵי הַגּוֹיִים, אֵינוֹ רַשַּׁאי לְתָבְעוֹ בִּפְנֵיהֶם. וְאִם מָסַר הַשְּׁטָר לְגוֹי שֶׁיִּתְבָּעֶנּוּ בְּדִינֵיהֶם, חַיָּב לְשַׁלֵּם לוֹ כָּל מַה שֶּׁהִפְסִיד יוֹתֵר מִמַּה שֶּׁהוּא חַיָּב בְּדִינֵי יִשְׂרָאֵל. <small>הַגָּה: וְכָל זֶה כְּשֶׁיּוּכַל לְכֹפוֹ בְּדִין יִשְׂרָאֵל, אֲבָל אִם הַלּוֶֹה אַלָּם, מֻתָּר לְמָסְרוֹ לַגּוֹי <small><small>(בֵּית יוֹסֵף ס"ו בְּשֵׁם הָרִיטְבָ"א)</small>. </small> וְעַיֵּן לְקַמָּן סוֹף סִימָן שס"ט <small><small>(הָרֹא"שׁ בִּתְשׁוּבָה כְּלָל י"ח סימן א')</small></small> מִדִּין גּוֹי הַמּוֹכֵר שְׁטָר חוֹב לְיִשְׂרָאֵל עַל יִשְׂרָאֵל אַחֵר, אִם דָּן הוּא בְּדִין גּוֹיִים.</small> 


Siman 27

הַמְקַלֵּל אֶחָד מִיִּשְׂרָאֵל <small>וַאֲפִלּוּ מְקַלֵּל עַצְמוֹ <small><small>(טוּר)</small>,</small> </small> בְּשֵׁם אוֹ בְּכִנּוּי אוֹ בְאֶחָד מֵהַשֵּׁמוֹת שֶׁקּוֹרִים הַגּוֹיִים לְהקב"ה, אִם הָיָה בְּעֵדִים וְהַתְרָאָה, לוֹקֶה אַחַת, מִשּׁוּם "לֹא תְקַלֵּל חֵרֵשׁ" <small><small>(וַיִּקְרָא יט, יד)</small>,</small> וְאִם הָיָה דַיָּן, לוֹקֶה עוֹד אַחֶרֶת מִשּׁוּם "אֱלֹהִים לֹא תְקַלֵל" <small><small>(שְׁמוֹת כב, כז)</small>.</small> וְ" אָרוּר" הָוֵי לְשׁוֹן קְלָלָה. 

אִם לֹא הָיְתָה שָׁם הַתְרָאָה, אוֹ שֶׁקִּלֵּל בְּלֹא שֵׁם וּבְלֹא כִּנּוּי, אוֹ שֶׁהָיְתָה הַקְּלָלָה בָּאָה מִכְּלַל הַדְּבָרִים, כְּגוֹן שֶׁאָמַר: אַל יְהִי פְּלוֹנִי בָּרוּךְ לַה', אֵינוֹ לוֹקֶה. <small>וְהוּא הַדִּין הַמְקַלֵּל אֶת הַמֵּת, פָּטוּר <small><small>(טוּר)</small>,</small> </small> אֲבָל אִסוּרָא מִיהוּ אִכָּא. וְאִם חֵרֵף תַּלְמִיד חָכָם, מְנַדִּין אוֹתוֹ; וְאִם רָצוּ הַדַּיָּנִים לְהַכּוֹתוֹ מַכַּת מַרְדוּת, מַכִּין וְעוֹנְשִׁין אוֹתוֹ כַּמָּה שֶׁיִּרְאוּ. וְאִם חֵרֵף עַם הָאָרֶץ, עוֹנְשִׁין אוֹתוֹ כְּפִי שֶׁהַשָּׁעָה צְרִיכָה. <small>אֲפִלּוּ מָחַל הַמִּתְחַרֵף <small><small>(הַמִּתְקַלֵּל)</small>,</small> עוֹנְשִׁין אוֹתוֹ, שֶׁכְּבָר חָטָא וְנִתְחַיֵּב <small><small>(טוּר)</small>.</small> </small> מִי שֶׁנִּתְחַיֵּב נִדּוּי מִפְּנֵי שֶׁהִפְקִיר בְּבֵית דִּין, וְרָצוּ בֵּית דִּין לִמְחֹל עַל כְּבוֹדָם וְלֹא נִדּוּהוּ, הָרְשׁוּת בְּיָדָם; וְהוּא שֶׁלֹּא יִהְיֶה בַּדָּבָר הֶפְסֵד בִּכְבוֹד הַבּוֹרֵא, כְּגוֹן שֶׁהָיוּ הָעָם מְבַעֲטִין בִּכְבוֹד הַתּוֹרָה וּבְדַיָּנִים, הוֹאִיל וּפָקְרוּ הָעָם בַּדָּבָר, צְרִיכִים לְחַזֵּק וְלַעֲנֹשׁ כְּפִי מַה שֶּׁיֵּרָאֶה לָהֶם. 


Siman 28

כָּל מִי שֶׁיּוֹדֵעַ עֵדוּת לַחֲבֵרוֹ וְרָאוּי לְהָעִידוֹ, וְיֵשׁ לַחֲבֵרוֹ תּוֹעֶלֶת בְּעֵדוּתוֹ, חַיָּב לְהָעִיד, אִם יִתְבָּעֶנּוּ שֶׁיָּעִיד לוֹ בְּבֵית דִּין, <small><small>(תוס' וב"י)</small>,</small> בֵּין שֶׁיֵּשׁ עֵד אֶחָד עִמּוֹ בֵין שֶׁהוּא לְבַדּוֹ; וְאִם כָּבַשׁ עֵדוּתוֹ, פָּטוּר מִדִּינֵי אָדָם וְחַיָּב בְּדִינֵי שָׁמַיִם. <small>הַגָּה: וְעֵד אֶחָד לֹא יָעִיד אֶלָּא בִּדְבַר מָמוֹן שֶׁמֵּבִיא אֶחָד לִידֵי שְׁבוּעָה, אוֹ בִּדְבַר אִסּוּר לְאַפְרוּשֵׁי מֵאִסּוּרָא; אֲבָל אִם כְּבָר נַעֲשָׂה הָאִסּוּר, לֹא יָעִיד, דְּאֵינוֹ אֶלָּא כְּמוֹצִיא שֵׁם רָע עַל חֲבֵרוֹ <small><small>(הַגָּהוֹת מַיְמוֹנִי פֶּרֶק ה' מֵהִלְכוֹת עֵדוּת)</small>.</small> וְאָסוּר לָאָדָם לְהָעִיד בְּדָבָר שֶׁאֵינוֹ יוֹדֵעַ, אַף עַל פִּי שֶׁאָמְרוּ לוֹ אָדָם שֶׁיּוֹדֵעַ בּוֹ שֶׁאֵינוֹ מְשַׁקֵּר. וַאֲפִלּוּ אָמַר לוֹ: בֹּא וַעֲמֹד עִם עֵד אֶחָד שֶׁיֵּשׁ לִי וְלֹא תָעִיד, רַק שֶׁיְּפַחֵד בַּעַל חוֹבִי וְיִסְבֹּר שֶׁיֵּשׁ לִי שְׁנֵי עֵדִים וְיוֹדֶה לִי, לֹא יִשְׁמַע לוֹ <small><small>(טוּר)</small>.</small> </small> 

אָדָם רַשַּׁאי לְהַחֲרִים בְּבֵית הַכְּנֶסֶת עַל כָּל מִי שֶׁיּוֹדֵעַ לוֹ עֵדוּת שֶׁיָּבֹא וְיָעִיד. <small>הַגָּה: אֲבָל לֹא יוּכַל לְהַשְׁבִּיעָן אֶלָּא "אִם לֹא יַגִּיד וְנָשָׂא עֲוֹנוֹ" <small><small>(וַיִּקְרָא ה, א)</small> <small>(תְּשׁוּבַת הָרַשְׁבָּ"א סִימָן תרנ"ח)</small>.</small> מִיהוּ אִם נִרְאֶה לְבֵית דִּין צֹרֶךְ שָׁעָה לְהַשְׁבִּיעָן שֶׁיַּגִּידוּ הָאֱמֶת, הָרְשׁוּת בְּיָדָן <small><small>(בֵּית יוֹסֵף בְּשֵׁם רשב"ץ)</small>.</small> וְעַיֵּן לְעֵיל סִימָן ט"ז סָעִיף ג' וּלְקַמָּן סִימָן ע"א סָעִיף ז' ח'. יֵשׁ אוֹמְרִים כְּשֶׁנּוֹתְנִים חֵרֶם בְּעֵדוּת, אַף הַקְּרוֹבִים צְרִיכִים לְהָעִיד <small><small>(מָרְדְּכַי רֵישׁ פֶּרֶק שְׁבוּעַת הָעֵדוּת)</small>,</small> וַאֲפִלּוּ בַּעַל דָּבָר בְּעַצְמוֹ צָרִיךְ לְהָעִיד <small><small>(טוּר סִימָן ט"ז)</small>.</small> וְיֵשׁ חוֹלְקִין <small><small>(תְּשׁוּבַת הָרַשְׁבָּ"א סִימָן תרנ"ז וּתְשׁוּבַת הָרֹא"שׁ כְּלָל ו' סִימָן כ"א)</small>,</small> וְכֵן עִקָּר. וְעַיֵּן בְּיוֹרֶה דֵעָה סִימָן רל"ב מֶלֶךְ שֶׁצִּוָּה לָתֵת חֵרֶם בְּעֵדוּת:</small> 

אִם גּוֹי תּוֹבֵעַ יִשְׂרָאֵל, וְיֵשׁ יִשְׂרָאֵל יוֹדֵעַ עֵדוּת לַגּוֹי נֶגֶד יִשְׂרָאֵל, וְאֵין עֵד אֶלָּא הוּא, וְהַגּוֹי תּוֹבֵעַ שֶׁיָּעִיד לוֹ בְּמָקוֹם שֶׁדִּינֵי הַגּוֹיִים לְחַיֵּב מָמוֹן עַל פִּי עֵד אֶחָד, אָסוּר לְהָעִיד לוֹ; וְאִם הֵעִיד, מְשַׁמְּתִין אוֹתוֹ. <small>הַגָּה: אֲבָל אֵינוֹ חַיָּב לְשַׁלֵּם, דְּיָכוֹל לוֹמַר: אֱמֶת הֲעִדֹתִי. אֲבָל אִם יֵשׁ לְבָרֵר שֶׁשֶּׁקֶר הֵעִיד, חַיָּב לְשַׁלֵּם. וְאִם בַּעַל דָּבָר מוֹדֶה שֶׁאֱמֶת הֵעִיד, אֵין מְשַׁמְּתִין אוֹתוֹ <small><small>(הַגָּהוֹת מָרְדְּכַי דב"ק)</small>.</small> </small> וְאִם מִתְּחִלָּה יִחֲדוֹ הַגּוֹי לַיִּשְׂרָאֵל לִהְיוֹת עֵד, אִכָּא חִלּוּל ה' אִם לֹא יָעִיד לוֹ <small>וְיָעִיד לוֹ.</small> 

יִשְׂרָאֵל הַתּוֹבֵעַ לְגוֹי, וְכוֹפֵר, וְיֵשׁ לַגּוֹי עֵד אֶחָד, מֻתָּר לְהָעִיד לוֹ אִם יִתְבְּעֵהוּ. <small>הַגָּה: וְכָל שֶׁכֵּן שֶׁב' עֵדִים יְכוֹלִין לְהָעִיד, שֶׁהֲרֵי גַּם בְּדִין יִשְׂרָאֵל יִתְחַיֵּב עַל פִּיהֶם. וְכֵן בְּמָקוֹם שֶׁאֵין מוֹצִיאִין מָמוֹן עַל פִּי עֵד אֶחָד, יְכוֹלִים לְהָעִיד <small><small>(שָׁם בַּגְּמָרָא)</small>.</small> ב' קְרוֹבִים הֲרֵי הֵם כְּעֵד אֶחָד, דַּהֲרֵי בְּדִינֵנוּ אֵין אָנוּ מוֹצִיאִין מָמוֹן עַל פִּי עֵד אֶחָד <small><small>(הַגָּהוֹת מָרְדְּכַי דב"ק)</small>.</small> </small> 

תַּלְמִיד חָכָם שֶׁיּוֹדֵעַ עֵדוּת לְיִשְׂרָאֵל, וּתְבָעוֹ שֶׁיָּעִיד לִפְנֵי בֵּית דִּין קָטָן מִמֶּנּוּ, אִם הוּא עֵדוּת מָמוֹן, אֵינוֹ חַיָּב לֵילֵךְ לְהָעִיד, <small>אֶלָּא הֵם שׁוֹלְחִין אֵלָיו, וּמֵעִיד <small><small>(רַבֵּנוּ יְרוּחָם נ"ב ח' ב')</small>.</small> </small> אֲבָל אִם יֵשׁ בּוֹ צַד אַפְרוּשֵׁי מֵאִסוּרָא, חַיָּב לֵילֵךְ וּלְהָעִיד. כָל מִי שֶׁיֵּשׁ לוֹ רְאָיָה בְּעֵדִים, מְטַפֵּל בָּהֶם לַהֲבִיאָם לְבֵית דִּין. וְאִם יָדְעוּ בֵּית דִּין שֶׁבַּעַל דִּינוֹ אַלָּם, וְטָעַן הַתּוֹבֵעַ שֶׁהָעֵדִים מְפַחֲדִים מִבַּעַל דִּינוֹ לָבֹא לְהָעִיד, <small>וְיֵשׁ הוֹכָחָה לִדְבָרָיו <small><small>(טוּר)</small>,</small> </small> הֲרֵי בֵּית דִּין כּוֹפִין אֶת בַּעַל דִּינוֹ שֶׁיָּבִיא הוּא הָעֵדִים; וְכֵן כָּל כַּיּוֹצֵא בִּדְבָרִים אֵלּוּ דָנִין בָּהֶם לְאַלָּם. צְרִיכִים הָעֵדִים לְכַתְּחִלָּה לְהָעִיד מְעֻמָּד; וְאִם הָעֵד תַּלְמִיד חָכָם, מוֹשִׁיבִין אוֹתוֹ. <small>וְעַיֵּן לְקַמָּן סוֹף סִימָן זֶה.</small> 

צְרִיכִים הַדַּיָּנִים לְכַתְּחִלָּה לִהְיוֹת יוֹשְׁבִים בִּשְׁעַת קַבָּלַת הָעֵדוּת. צָרִיךְ שֶׁיָּבִינוּ הַדַּיָּנִים לְשׁוֹן הָעֵדוּת, שֶׁלֹּא יִשְׁמְעוּ מִפִּי הַתֻּרְגְּמָן. וְאִם מְבִינִים מַה שֶּׁהֵם אוֹמְרִים, אֲפִלּוּ אִם אֵינָם יוֹדְעִים לְהָשִׁיב, מֻתָּר לְהַעֲמִיד תֻּרְגְּמָן בֵּינֵיהֶם. <small>וְעַיֵּן לְעֵיל סִימָן י"ז סָעִיף ו'.</small> 

מְאַיְּמִין <small><small>(פֵּי', מַטִּילִין אֵימָה)</small></small> עַל הָעֵדִים בִּפְנֵי הַכֹּל, וּמוֹדִיעִין אוֹתָם כֹּחַ עֵדוּת שֶׁקֶר וּבֹשֶׁת הַמֵּעִיד בָּהּ בָּעוֹלָם הַזֶּה וּבָעוֹלָם הַבָּא וְשֶׁהוּא בָּזוּי בְּעֵינֵי שׂוֹכְרָיו. 

אַחַר כָּךְ מוֹצִיאִים אֶת כָּל אָדָם לַחוּץ, וּמְשַׁיְּרִים אֶת הַגָּדוֹל שֶׁבָּעֵדִים, וְאוֹמְרִים לוֹ: אֱמֹר הֵיאַךְ אַתָּה יוֹדֵעַ שֶׁזֶּה חַיָּב לָזֶה. אִם אָמַר: הוּא אָמַר <small><small>(לִי)</small></small> חַיָּב אֲנִי לוֹ, אוֹ: אִישׁ פְּלוֹנִי שֶׁהוּא כָּשֵׁר וְנֶאֱמָן אָמַר לִי שֶׁהוּא חַיָּב לוֹ, לֹא אָמַר כְּלוּם, עַד שֶׁיֹּאמַר שֶׁהוּא בְּעַצְמוֹ רָאָה שֶׁהִלְוָה לוֹ, אוֹ שֶׁיֹּאמַר: בְּפָנַי הוֹדָה לוֹ שֶׁהוּא חַיָּב. 

אַחַר כָּךְ מַכְנִיסִין הָעֵד הַשֵּׁנִי, וּבוֹדְקִין אוֹתוֹ. אִם הֵעִיד כְּמוֹ חֲבֵרוֹ, נוֹשְׂאִים וְנוֹתְנִים בַּדָּבָר וְגוֹמְרִים הַדִּין: 

אִם הָעֵדִים אוֹמְרִים עֵדוּתָן מְכֻוֶּנֶת בְּלָשׁוֹן אֶחָד מַמָּשׁ, יֵשׁ לָחוּשׁ שֶׁמְּשַׁקְּרִים וּבְעֵצָה אַחַת כִּוְּנוּ לְשׁוֹנָם, וְצָרִיךְ לַחֲקֹר וְלִדְרֹשׁ אוֹתָם. <small>הַגָּה: וְאִם הָעֵד הָאֶחָד אָמַר עֵדוּתוֹ, וְהַשֵּׁנִי אָמַר: אַף אֲנִי כָּמוֹהוּ יָדַעְתִּי, לֹא מְהַנֵּי, אֶלָּא אִם כֵּן הָלַךְ לִמְדִינַת הַיָּם וְאִי אֶפְשָׁר לוֹ לְהָעִיד בְּפֵרוּשׁ <small><small>(רַבֵּנוּ יְרוּחָם נ"ב ח"ב וּמָרְדְּכַי פֶּרֶק נִגְמַר הַדִּין)</small>.</small> </small> 

הָעֵדִים שֶׁשָּׁלְחוּ עֵדוּתָן בִּכְתָב לְבֵית דִּין, אֵינוֹ עֵדוּת, דִּכְתִיב: "עַל פִּי שְׁנַיִם עֵדִים" <small><small>(דְּבָרִים יז, ו)</small>,</small> מִפִּיהֶם, וְלֹא מִפִּי כְתָבָם. <small>הַגָּה: וְכֵן נוֹהֲגִין; וּדְלָא כְּיֵשׁ מַכְשִׁירִין אִם הָעֵדִים רְאוּיִין לְהָעִיד וְאֵינָם אִלְּמִים <small><small>(טוּר בְּשֵׁם ר"ת)</small>.</small> </small> 

חוֹתְכִין דִּינֵי מָמוֹנוֹת בְּעֵדוּת שֶׁבִּשְׁטָר, אַף עַל פִּי שֶׁאֵין הָעֵדִים קַיָּמִין, כְּדֵי שֶׁלֹּא תִּנְעֹל דֶּלֶת בִּפְנֵי לֹוִין. <small>וְעַיֵּן לְקַמָּן סִימָן ס"א סָעִיף ב' אֵיזֶה דָבָר מִקְרֵי שְׁטָר, גַּם לְקַמָּן סִימָן מ"ו סָעִיף י'.</small> 

כָּל זְמַן שֶׁזּוֹכֵר הָאָדָם, יָכוֹל לְהָעִיד לְעוֹלָם, וְאֵינוֹ חוֹשֵׁשׁ שֶׁמָּא מִתּוֹךְ שֶׁנִּתְיַשֵּׁן הַדָּבָר הַרְבֵּה אֵינוֹ זוֹכְרוֹ עַל בֻּרְיוֹ. אֲפִלּוּ אֵינוֹ נִזְכָּר לָעֵדוּת אֶלָּא מִתּוֹךְ הַכְּתָב, שֶׁכְּשֶׁמְּסָרוּהוּ לוֹ כְּתָבוֹ בְּפִנְקָסוֹ לְזִכְרוֹן דְּבָרִים, וְשָׁכַח הַדָּבָר וְאֵינוֹ נִזְכָּר אֶלָּא מִתּוֹךְ הַכְּתָב, יָכוֹל לְהָעִיד; וְהוּא שֶׁאַחַר שֶׁרָאָה הַכְּתָב נִזְכָּר לַדָּבָר. <small>וְעַיֵּן לְקַמָּן סִימָן מ"ו סָעִיף י'.</small> 

וְכֵן אִם נִזְכַּר לַדָּבָר עַל יְדֵי אַחֵר שֶׁהִזְכִּירוֹ לוֹ, יָכוֹל לְהָעִיד, אֲפִלּוּ הָיָה הַמַּזְכִּיר הָעֵד הַשֵּׁנִי. אֲבָל אִם הַבַּעַל דִּין בְּעַצְמוֹ מַזְכִּירוֹ וְנִזְכַּר, לֹא יָעִיד; וְאִם הָעֵד תַּלְמִיד חָכָם, אַף אִם הַבַּעַל דִּין בְּעַצְמוֹ מַזְכִּירוֹ, שַׁפִּיר דָּמֵי, שֶׁוַּדַאי אִי לֹא הָיָה נִזְכַּר לֹא הָיָה מֵעִיד. 

אֵין מְקַבְּלִין עֵדוּת שֶׁלֹּא בִּפְנֵי בַּעַל דִּין; וְאִם קִבְּלוּ, אֵין דָּנִין עַל פִּיו. <small>הַגָּה: וְחוֹזְרִין וּמַגִּידִין בְּפָנָיו. וְאִם שִׁנּוּ בְּעֵדוּתָן בְּפַעַם שֵׁנִי מִמַּה שֶּׁהִגִּידוּ בָרִאשׁוֹנָה, הוֹלְכִין אַחַר הָעֵדוּת הַשֵּׁנִי שֶׁהִגִּידוּ בְּפָנָיו, אַף עַל פִּי שֶׁהִגִּידוּ בָּרִאשׁוֹנָה עַל פִּי הַחֵרֶם, דְּכָל שֶׁלֹּא בְפָנָיו כְּחוּץ לְבֵית דִּין דָּמֵי, וְחוֹזְרִין וּמַגִּידִין <small><small>(בֵּית יוֹסֵף בְּשֵׁם ר' מְנַחֵם)</small>.</small> וְיֵשׁ חוֹלְקִין וְאוֹמְרִים דְּאִם נִתְקַבֵּל הָעֵדוּת שֶׁלֹּא בְפָנָיו, כָּשֵׁר בְּדִיעֲבַד <small><small>(ר"י נ"ב ח"א וּמָרְדְּכַי פֶּרֶק הַגּוֹזֵל בַּתְרָא)</small>.</small> וְלָכֵן אִם הַבַּעַל דִּין הוּא אַלָּם, וְהָעֵדִים יְרֵאִים לְהַגִּיד לְפָנָיו, מְקַבְּלִין הָעֵדוּת שֶׁלֹּא בְפָנָיו, וְדָנִין עַל פִּיו <small><small>(פִּסְקֵי מהרא"י סִימָן קע"ה וקע"ו)</small>.</small> מִיהוּ אִם אֶפְשָׁר לָכֹף הָאַלָּם כְּדֶרֶךְ שֶׁנִּתְבָּאֵר לְעֵיל סִימָן זֶה סָעִיף ה', עָדִיף טְפֵי. יֵשׁ אוֹמְרִים דְּלָא אָמְרוּ אֵין מְקַבְּלִין עֵדוּת אֶלָּא בִּפְנֵי בַּעַל דִּין, הַיְנוּ בְּדִינֵי מָמוֹנוֹת, אֲבָל בִּקְטָטוֹת וּמְרִיבוֹת שֶׁיֵּשׁ לָחוּשׁ שֶׁאִם יָעִידוּ בִּפְנֵיהֶם יִתְקוֹטְטוּ עִם עֵדִים, גַּם יִתְקוֹטְטוּ זֶה עִם זֶה, תִּקְּנוּ הַגְּאוֹנִים שֶׁמְּקַבְּלִים הָעֵדוּת שֶׁלֹּא בִפְנֵיהֶם, גַּם לֹא יְגַלּוּ מִי הֵם הָעֵדִים <small><small>(הַגָהֲת מָרְדְּכַי הַחֲדָשִׁים)</small>.</small> וְלִי נִרְאֶה, דְדַוְּקָא כְּשֶׁאֵין הַבֵּית דִּין רוֹצִים לָדוּן אֶחָד מֵהֶם עַל פִּי הַדִּין וְלַעֲנֹשׁ, רַק לְהַשְׁקִיט הַקְּטָטָה וּלְהוֹרוֹת כְּפִי צֹרֶךְ הַמְרִיבָה; אֲבָל כְּשֶׁרוֹצִים לַעֲנֹשׁ וְלָדוּן אֶחָד מֵהֶם, אֵין לְקַבֵּל הָעֵדוּת אֶלָּא בְּפָנָיו, וּכְמוֹ שֶׁנִּתְבָּאֵר בְּאֶבֶן הָעֵזֶר סִימָן י"א סָעִיף ד'.</small> 

הָיָה הַבַּעַל דִּין חוֹלֶה, אוֹ שֶׁהָיוּ הָעֵדִים חוֹלִים, מְקַבְּלִים שֶׁלֹּא בְּפָנָיו. וְאִם הָיוּ הָעֵדִים מְבַקְּשִׁים לֵילֵךְ לִמְדִינַת הַיָּם, וְשָׁלְחוּ לְבַעַל דִּין וְלֹא בָא, אוֹ שֶׁאֵינוֹ מָצוּי בָעִיר, הֲרֵי אֵלּוּ מְקַבְּלִים עֵדוּת שֶׁלֹּא בְּפָנָיו. <small>הַגָּה: אֲבָל אִם לֹא הוֹדִיעוּ אוֹתוֹ, לֹא <small><small>(טוּר)</small>.</small> וְדַוְקָא שֶׁאֵין לָחוּשׁ שֶׁהָעֵדִים יֵלְכוּ קֹדֶם שֶׁיּוֹדִיעוּ אוֹתוֹ <small><small>(מָרְדְּכַי בְּשֵׁם ראב"ן ור"י)</small>,</small> וּכְמוֹ שֶׁיִּתְבָּאֵר לְקַמָּן בְּסָמוּךְ. וְאִם הָיָה הַנִּתְבָּע חוֹלֶה, אֵין מְקַבְּלִין עֵדוּת שֶׁלֹּא בְפָנָיו, אַף עַל פִּי שֶׁיֵּשׁ לָחוּשׁ שֶׁיִּפְּלוּ הַנְּכָסִים קַמֵּי יַתְמֵי וְלֹא יוּכַל לָדוּן עִמָּהֶם, כְּמוֹ שֶׁיִּתְבָּאֵר בְּסִימָן ק"י <small><small>(טוּר)</small>.</small> וְיֵשׁ אוֹמְרִים דְּכָל שֶׁשָּׁלְחוּ אַחֲרָיו וְלֹא בָא לְבֵית דִּין, מְהַנֵּי, וּמְקַבְּלִין עֵדוּת שֶׁלֹּא בְּפָנָיו, אִם פָּתְחוּ לֵהּ בְּדִינָא, אוֹ אֲפִלּוּ לֹא פָתְחוּ לֵהּ בְּדִינָא, וְצָרִיךְ לָדוּן לִפְנֵי אוֹתָן דַּיָּנִים כְּדֶרֶךְ שֶׁנִּתְבָּאֵר סִימָן י"ד <small><small>(ר"י נָתִיב ב' ח"א)</small>.</small> וְכֵן אִם הָיָה דָבָר נָחוּץ, וְאִי אֶפְשָׁר לְקַבֵּל הָעֵדוּת אַחַר כָּךְ, כְּגוֹן שֶׁהָיוּ הָעֵדִים חוֹלִים אוֹ הַתּוֹבֵעַ חוֹלֶה וְיֵשׁ לָחוּשׁ שֶׁיָּמוּת <small><small>(טוּר)</small>,</small> וְכֵן אִם הָעֵדִים הוֹלְכִים לִמְדִינַת הַיָּם וְאֵין יְכוֹלִין לְהַמְתִּין עַד שֶׁיּוֹדִיעוּ אוֹתוֹ, מְקַבְּלִין אַף עַל פִּי שֶׁלֹּא שָׁלְחוּ אֵלָיו <small><small>(נִמּוּקֵי יוֹסֵף וּמָרְדְּכַי פֶּרֶק הַגּוֹזֵל בַּתְרָא וְהָרַאֲבַ"ד וְהָרַשְׁבָּ"א)</small></small> וְכֵן נִרְאֶה מִמַּה שֶּׁפָּסַק לְקַמָּן סִימָן ק"מ סָעִיף י'.</small> 

רְאוּבֵן שֶׁתּוֹבֵעַ אֶת שִׁמְעוֹן וְעֵדָיו בְּמָקוֹם אַחֵר, יֹאמְרוּ בֵּית דִּין לְשִׁמְעוֹן אִם חָפֵץ לֵילֵךְ בִּמְקוֹם הָעֵדִים וְיָעִידוּ בְּפָנָיו, וְאִם לָאו יְקַבְּלוּ בֵּית דִּין שֶׁבִּמְקוֹם הָעֵדִים עֵדוּת שֶׁלֹּא בְפָנָיו וְיוֹדִיעוּ לְבֵית דִּין שֶׁבִּמְקוֹם הַבַּעֲלֵי דִינִין, וְיָדוּנוּ עַל פִּי אוֹתָהּ קַבָּלָה. <small>הַגָּה: וְכֵן אִם מָצָא עֵדָיו בְּעִיר אַחֶרֶת, וְאֵין שָׁהוּת לִשְׁלֹחַ אַחֲרָיו, אוֹ שֶׁלֹּא יִמְצָא הָעֵדִים אַחַר כָּךְ, גּוֹבִין בִּפְנֵי בֵּית דִּין שֶׁלֹּא בִּפְנֵי בַּעַל דִּין, וְדָנִין עַל פִּי הָעֵדוּת הַהוּא <small><small>(א"ז)</small>.</small> וְכֵן הַמִּנְהָג פָּשׁוּט בִּמְדִינוֹת אֵלּוּ. אַף ע"פ שֶׁיֵּשׁ חוֹלְקִים וּסְבִירָא לְהוּ דַּאֲפִלּוּ בְּמָקוֹם שֶׁיֵּשׁ לָחוּשׁ שֶׁיַּפְסִיד הָעֵדוּת אִם לֹא יְקַבְּלוּ שֶׁלֹּא בְּפָנָיו, אֵין מְקַבְּלִין אֶלָּא אִם כֵּן שָׁלְחוּ לוֹ תְּחִלָּה, אֵין נוֹהֲגִין כֵּן, אֶלָּא כַּאֲשֶׁר נִתְבָּאֵר:</small> 

לֹא אָמְרוּ אֵין מְקַבְּלִין עֵדִים שֶׁלֹּא בִּפְנֵי ב"ד, אֶלָּא בְּתוֹבֵעַ שֶׁמֵּבִיא עֵדִים עַל תְּבִיעָתוֹ. אֲבָל הַמֵּבִיא עֵדִים לִפְטֹר אֶת עַצְמוֹ, מְקַבְּלִים. 

אֵין מְקַבְּלִין עֵדוּת עַל קָטָן, אֲפִלּוּ בְּפָנָיו; דְּכֵיוָן דְּקָטָן הוּא, בְּפָנָיו כְּשֶׁלֹא בְּפָנָיו דָּמֵי. וְיִתְבָּאֲרוּ פְּרָטֵי דִּין זֶה בְּסִימָן ק"י: 

אֵין שְׁנַיִם רְאוּיִן לְקַבָּלַת עֵדוּת; וְאִם קִבְּלוּ, לֹא עָשׂוּ כְּלוּם. 

קַבָּלַת עֵדוּת צָרִיךְ ג' מֻמְחִים יוֹדְעִים הִלְכוֹת עֵדוּת כָּשֵׁר וּפָסוּל, וּזְהִירִין בְּקַבָּלָתָן לְכַוֵּן עֵדוּת כָּל אֶחָד, כְּדִתְנָן: "הֱוֵי זָהִיר בִּדְבָרֶיךָ, שֶׁמָּא מִתּוֹכָן יִלְמְדוּ לְשַׁקֵּר"; וְכָל הַמְקַבֵּל עֵדוּת וְאֵינוֹ רָאוּי לָדוּן, כְּאִילוּ קִבֵּל עֵדוּת שֶׁקֶר, וְאֵינוֹ רָאוּי לָדוּן עַל פִּי אוֹתוֹ שְׁטָר. <small>אֶלָּא סוֹמְכִין עַל הָעֵדִים עַצְמָן <small><small>(טוּר)</small>.</small> </small> 

נָכוֹן לִמְקַבְּלֵי עֵדוּת לְפַרְסֵם בִּשְׁטַר קַבָּלַת הָעֵדוּת מִי הֵם הָעֵדִים. <small>מִיהוּ, אִם לֹא כָתְבוּ מִי הֵם הָעֵדִים, לֹא הִפְסִידוּ <small><small>(שָׁם בִּתְשׁוּבַת רַמְבַּ"ן סִימָן קי"ד)</small>.</small> </small> 

אִם רָצוּ הַצִּבּוּר לְתַקֵּן שֶׁהַשְּׁנֵי סוֹפְרִים מְקַבְּלִים עֵדוּת וּמַגְבִּין עַל פִּיהֶם, וְכֵן אִם רָצוּ שֶׁאִם יִפָּטֵר הָעֵד שֶׁהֻזְמַן לְהָעִיד עִם הַסוֹפֵר שֶׁתַּעֲלֶה חֲתִימַת הַסוֹפֵר כִּשְׁנֵי עֵדִים, תַּקָנָתָם קַיֶּמֶת. <small>הַגָּה: כִּי בְּכָל דְּבָרִים כָּאֵלֶּה רְשׁוּת לַצִּבּוּר לְתַקֵּן בְּעִירָם הַטּוֹב בְּעֵינֵיהֶם:</small> 

מִי שֶׁטּוֹעֵן שֶׁיֵּשׁ לוֹ שְׁנֵי כִתֵּי עֵדִים, וְאָמְרוּ הַכַּת הָאַחַת שֶׁאֵינָם יוֹדְעִים כְּלוּם, לֹא הִפְסִיד זְכוּתוֹ וּמֵבִיא כַּת שְׁנִיָּה. אֵין מְקַבְּלִין עֵדוּת אֶלָּא בַּיּוֹם; וְאִם קִבְּלוּהָ בַּלַּיְלָה, אֲפִלּוּ הָיוּ עֵדָיו רְדוּפִים לֵילֵךְ לִמְדִינַת הַיָּם, אֵין דָּנִין עַל פִּי אוֹתָהּ קַבָּלָה. <small>הַגָּה: מִיהוּ אִם קִבְּלוּ עֲלֵיהֶם בַּעֲלֵי הַדִּינִים לְקַבֵּל הָעֵדוּת בַּלַּיְלָה, מְקַבְּלִים אֲפִלּוּ לְכַתְּחִלָּה <small><small>(בֵּית יוֹסֵף בְּשֵׁם הָרַשְׁבָּ"א)</small>.</small> </small> 

אֵין מְקַבְּלִים עֵדוּת קֹדֶם שֶׁיָּשִׁיב הַנִּתְבָּע לִתְבִיעַת הַתּוֹבֵעַ, לְפִי שֶׁאוּלַי יוֹדֶה הַנִּתְבָּע וְלֹא יְהֵא צָרִיךְ עֵדִים, וְאַטְרוּחֵי בֵּית דִּין לֹא מַטְרְחִינָן. 

אִם קִבְּלוּ עֵדִים מְעֻמָּד, מַה שֶּׁעָשׂוּ עָשׂוּי. וְאִם הָיוּ נִסְמָכִים עַל הָעַמּוּד, אֲפִלּוּ לְכַתְּחִלָּה מֻתָּר, דִּסְמִיכָה כִּישִׁיבָה. וּבְסִימָן י"ז נִתְבָּאֵר שֶׁעַכְשָׁיו נָהֲגוּ לְהוֹשִׁיב הָעֵדִים: 


Siman 29

אַחַר שֶׁהֵעִיד הָעֵד בְּבֵית דִּין <small>וְהוּא לְאַחַר כְּדֵי דִבּוּר, <small><small>(ב"י)</small></small> </small> אֵינוֹ יָכוֹל לַחֲזֹר בּוֹ. כֵּיצַד, אָמַר מֻטְעֶה הָיִיתִי, שׁוֹגֵג הָיִיתִי וְנִזְכַּרְתִּי שֶׁאֵין הַדָּבָר כֵּן, לְפַחֲדוֹ עָשִׂיתִי; אֵין שׁוֹמְעִין לוֹ, אֲפִלּוּ נָתַן טַעַם לִדְבָרָיו. וְכֵן אֵינוֹ יָכוֹל לְהוֹסִיף בְּעֵדוּתוֹ תְּנַאי <small>וְיֵשׁ אוֹמְרִים דְּיָכוֹל לְהוֹסִיף בִּתְנַאי <small><small>(טוּר בְּשֵׁם הָרֹא"שׁ)</small>.</small> </small> אֲבָל בְּדָבָר שֶׁמּוֹכִיחוֹ שֶׁטָּעָה, כְּגוֹן שֶׁהִזְקִיקוּהוּ בֵּית דִּין לְהָבִיא עֵדִים שֶׁאֵינוֹ רַמַּאי, וְהָלַךְ וְהֵבִיאָם, וְאָמְרוּ לָהֶם הַבֵּית דִּין: יוֹדְעִים אַתֶּם בּוֹ שֶׁהוּא רַמַּאי, וְאָמְרוּ הָעֵדִים: הֵן, וְאָמַר לָהֶן הַבַּעַל דִּין: וְכִי אֲנִי רַמַּאי, וְאָמְרוּ: לֹא אָמַרְנוּ אֶלָּא שֶׁאֵינְךָ רַמַּאי, שׁוֹמְעִין לְדִבְרֵיהֶם הָאַחֲרוֹנִים, מִשּׁוּם דְּמִסְתָמָא אֵין אָדָם מֵבִיא עֵד לְהָעִיד חוֹבָתוֹ, וּבְוַדַאי טָעוּ. וְכֵן בְּכָל טָעוּת שֶׁהָעֵדִים מְצוּיִים לִטְעוֹת בּוֹ, נֶאֱמָנִים הֵם בְּעַצְמָם, וְאֵין בָּזֶה מִשּׁוּם חוֹזֵר וּמַגִּיד. וְכֵן אִם אֵינוֹ סוֹתֵר עִקָּר דְּבָרָיו הָרִאשׁוֹנִים, כְּגוֹן שֶׁהַדְּבָרִים סְתוּמִים וְסוֹבְלִים בֵּאוּר אֶחָד מִשְּׁנֵי עִנְיְנֵי מַשְׁמָעוּת, אֶחָד קָרוֹב וְאֶחָד רָחוֹק, כָּל שֶׁאָנוּ יְכוֹלִים לְכַוֵּן דִּבְרֵי הָעֵד כְּדֵי שֶׁלֹּא תְהֵא עֵדוּתוֹ מֻכְחֶשֶׁת, יֵשׁ לָנוּ לְכַוֵּן דְּבָרָיו, כְּשֵׁם שֶׁיֵּשׁ לָנוּ לְתָרֵץ דִּבְרֵי שְׁנֵי עֵדִים הַנִּרְאִים מַכְחִישִׁים זֶה אֶת זֶה, כְּדֵי שֶׁתְּהֵא עֵדוּת מְכֻוֶּנֶת. <small>הַגָּה: כְּשֶּׁנּוֹתְנִים חֵרֶם בְּבֵית הַכְּנֶסֶת, אַחַר עֵדוּת, שֶׁיָּגִּידוּ <small><small>(שֶׁיָּעִידוּ)</small></small> קֹדֶם שֶׁיֵּצְאוּ מִבֵּית הַכְּנֶסֶת, וּלְאַחַר שֶׁיָּצְאוּ בָּאוּ עֵדִים לְהַגִּיד, וְאוֹמְרִים: לֹא שַׂמְנוּ לִבֵּנוּ אָז לְהָעִיד, וְעַתָּה זוֹכְרִין, יְכוֹלִין לַחֲזֹר וּלְהָעִיד, הוֹאִיל וְשָׁתְקוּ תְּחִלָּה, וְלֹא אָמְרוּ: אֵין אָנוּ יוֹדְעִים <small><small>(מָרְדְּכַי פֶּרֶק שְׁבוּעַת הָעֵדוּת)</small>.</small> וַאֲפִלּוּ אָמְרוּ: אֵין אָנוּ יוֹדְעִים, וְנָתְנוּ אֲמַתְלָא לְדִבְרֵיהֶם לָמָּה אָמְרוּ כָךְ, חוֹזְרִין וּמַגִּידִין, הוֹאִיל וְלֹא אָמְרוּ בְּהֵפֶךְ מִמַּה שֶּׁאוֹמְרִים בָּאַחֲרוֹנָה <small><small>(בֵּית יוֹסֵף בְּשֵׁם הָרַמְבַּ"ם וְטוּר)</small>.</small> </small> 

עֵדִים שֶׁאָמְרוּ: שֶׁקֶר הֵעַדְנוּ, נֶאֱמָנִים לְגַבֵּי עַצְמָם, וְחַיָּבִים לְשַׁלֵּם כָּל מַה שֶּׁגָּרְמוּ לְהַפְסִיד בְּעֵדוּתָן. 

אַף עַל גַּב דְּלֹא רָאִינוּ אֵינָהּ רְאָיָה, הֵיכָא דְתַרְוַיְהוּ כִּי הֲדָדֵי <small><small>(נִינְהוּ)</small>,</small> כִּי אָמַר הָאֶחָד: לֹא רָאִיתִי, הֲוָה לֵהּ כְּאוֹמֵר לַחֲבֵרוֹ: לֹא רָאִיתָ, וַהֲוָה לֵהּ הַכְחָשָׁה. <small>הַגָּה: אֲבָל אִם אוֹמֵר הָעֵד שֶׁפְּלוֹנִי הָיָה עִמּוֹ, וְאוֹתוֹ הַפְּלוֹנִי אוֹמֵר שֶׁלֹּא הָיָה עִמּוֹ, אֵין זֶה הַכְחָשָׁה, דְּאֵין עֵד מְדַקְדֵּק מִי עִמּוֹ בִּשְׁעַת עֵדוּת <small><small>(תְּשׁוּבַת הָרֹא"שׁ כְּלָּל נ"ט סִימָן א')</small>.</small> </small> 


Siman 30

עֵדֵי דִּינֵי מָמוֹנוֹת, חוּץ מֵעֵדֵי חַבָּלוֹת, אֵינָם צְרִיכִים דְּרִישָׁה וַחֲקִירָה. כֵּיצַד, אָמְרוּ הָעֵדִים: בְּפָנֵינוּ הִלְוָה זֶה אֶת זֶה מָנֶה בְּשָׁנָה פְלוֹנִית, אַף עַל פִּי שֶׁלֹּא כִוְּנוּ הַחֹדֶשׁ וְלֹא הַמָּקוֹם שֶׁהִלְוָה בּוֹ וְלֹא הַמָּנֶה אִם הָיָה מִמַּטְבֵּעַ פְּלוֹנִית אוֹ מִמַּטְבֵּעַ פְּלוֹנִית, עֵדוּתָן קַיֶּמֶת. וְאִם נִרְאֶה לַדַּיָּן שֶׁהַדִּין מְרֻמֶּה, צָרִיךְ דְּרִישָׁה וַחֲקִירָה לְהוֹצִיא הַדִּין לַאֲמִתּוֹ. <small>הַגָּה: עַיֵּן לְעֵיל סִימָן ט"ו. וְעֵדִים הַמְעִידִים עַל דְּבַר אִסּוּר, עַיֵּן בְּאֶבֶן הָעֵזְר סִימָן י"ז סָעִיף כ"א וְסִימָן מ"ב סָעִיף ד' אִם בָּעֵינָן דְּרִישָׁה וַחֲקִירָה: וְסִימָן י"א ס"ד</small> 

אַף עַל פִּי שֶׁאֵין עֵדֵי דִּינֵי מָמוֹנוֹת צְרִיכִין דְּרִישָׁה וַחֲקִירָה, אִם הִכְחִישׁוּ זֶה אֶת זֶה בִּדְרִישׁוֹת אוֹ בַּחֲקִירוֹת, עֵדוּתָן בְּטֵלָה; וְאִם הִכְחִישׁוּ זֶה אֶת זֶה בִּבְדִיקוֹת, עֵדוּתָן קַיֶּמֶת. כֵּיצַד, אֶחָד אוֹמֵר: בְּנִיסָן לָוָה מִמֶּנּוּ, וְהַשֵּׁנִי אוֹמֵר: לֹא כִי אֶלָּא בְּאִיָּר, אוֹ שֶׁאָמַר הָאֶחָד: בִּירוּשָׁלַיִם, וְהַשֵּׁנִי אָמַר: לֹא כִי אֶלָּא בְּלֹד, עֵדוּתָן בְּטֵלָה. וְכֵן אִם אָמַר הָאֶחָד: חָבִית שֶׁל יַיִן הִלְוָהוּ, וְהַשֵּׁנִי אוֹמֵר: שֶׁל שֶׁמֶן הָיְתָה, עֵדוּתָן בְּטֵלָה, שֶׁהֲרֵי הִכְחִישׁוּ בִּדְרִישָׁה. אֲבָל אִם אָמַר הָאֶחָד: מָנֶה שָׁחוֹר, שֶׁהַמָּעוֹת הֻשְׁחְרוּ מֵחֲמַת יָשְׁנָן, וְהַשֵּׁנִי אוֹמֵר: מָנֶה לָבָן הָיָה, <small>וְזֶה תּוֹבְעוֹ שְׁנֵיהֶם <small><small>(טוּר)</small>, <small>(אוֹ)</small></small> </small> זֶה אוֹמֵר: בִּדְיוֹטָא הָעֶלְיוֹנָה הָיוּ כְּשֶׁהִלְוָהוּ, וְהַשֵּׁנִי אוֹמֵר: בִּדְיוֹטָא הַתַּחְתּוֹנָה הָיוּ; עֵדוּתָן קַיֶּמֶת <small>אִם הַמְּקוֹמוֹת קְרוֹבִים שֶׁאֶפְשָׁר לִרְאוֹת מִזֶּה לָזֶה <small><small>(טוּר)</small>.</small> </small> אֲפִלּוּ אָמַר הָאֶחָד: מָנֶה הִלְוָהוּ, וְהַשֵּׁנִי אוֹמֵר: ר', חַיָּב לְשַׁלֵּם מָנֶה, שֶׁיֵּשׁ בִּכְלַל ר' מָנֶה. וְכֵן אִם אָמַר הָאֶחָד: דְּמֵי חָבִית שֶׁל יַיִן יֵשׁ לוֹ בְּיָדוֹ, וְזֶה אוֹמֵר: דְּמֵי חָבִית שֶׁל שֶׁמֶן, <small>וְהוּא תְּבָעוֹ שְׁנֵיהֶם <small><small>(טוּר)</small>,</small> </small> מְשַׁלֵּם כְּפָחוֹת שֶׁבְּדָמִים <small><small>(ר"ן בתשובה סימן ל"ד)</small>.</small> וְכֵן כָּל כַּיּוֹצֵא בָּזֶה. <small>כָּל מָקוֹם שֶׁנּוּכַל לְיַשֵּׁב דִּבְרֵי הָעֵדִים, שֶׁאֵין מַכְחִישִׁין זֶה אֶת זֶה, מְיַשְּׁבִין דִּבְרֵיהֶם, וּכְמוֹ שֶׁנִּתְבָּאֵר סִימָן כ"ט <small><small>(סָעִיף א')</small>.</small> </small> 

רְאוּבֵן תָּבַע מִשִּׁמְעוֹן אֶלֶף וְת"ק זְהוּבִים, וּמֵבִיא ה' עֵדִים; אֶחָד אוֹמֵר: רָאִיתִי שֶׁהִלְוָהוּ ק', וְאֶחָד מֵעִיד עַל ר', וְאֶחָד מֵעִיד עַל ש', וְאֶחָד עַל ת', וְאֶחָד עַל ת"ק, אִם הֵעִידוּ כָּל אֶחָד מֵהֶם בְּעֵדוּת מְיֻחֶדֶת, כְּגוֹן שֶׁאָמַר הָרִאשׁוֹן: בְּאֶחָד בְּנִיסָן בַּשָּׁנָה הָרִאשׁוֹנָה, וְהַשֵּׁנִי אוֹמֵר בִּזְמַן אַחֵר, וְכֵן כֻּלָּם, מְשַׁלֵּם ת"ש, וְיִשָּׁבַע שְׁבוּעַת הַתּוֹרָה עַל מֵאָה, וִיגַלְגֵּל עָלָיו הַת"ש שֶׁנִּשְׁאֲרוּ. אֲבָל אִם הֵעִידוּ כֻלָּם בְּיוֹם אֶחָד, בְּהַכְחָשָׁה, אֵינוֹ מְשַׁלֵּם אֶלָּא ר'. וְכֵן אִם הֵעִידוּ סְתָם, דָּנִין הַדָּבָר כְּמַכְחִישִׁין, לְהָקֵל, שֶׁהַמּוֹצִיא מֵחֲבֵרוֹ עָלָיו הָרְאָיָה: 

עֵד שֶׁמֵּעִיד: רָאִיתִי דָּבָר זֶה וּפְלוֹנִי הָיָה עִמִּי, וְאוֹתוֹ פְּלוֹנִי אוֹמֵר: לֹא רָאִיתִי וְלֹא הָיִיתִי עִמְּךָ, אֵין זוֹ הַכְחָשָׁה <small>ע"ל סוֹף סִימָן כ"ט.</small> 

מִי שֶׁתָּבַע אֶת חֲבֵרוֹ שֶׁיֵּשׁ לוֹ בְּיָדוֹ מָאתַיִם זְהוּבִים בְּפִקָּדוֹן לְהַשְׁבִּיחָם לוֹ, וְהַלָּה כּוֹפֵר בַּכֹּל, וְעֵד אֶחָד מֵעִיד שֶׁשָּׁמַע מִפִּיו <small><small>(דְּהַנִּפְקָד)</small></small> שֶׁהָיוּ חֲמִשִּׁים, וְעֵד אַחֵר מֵעִיד שֶׁשָּׁמַע שֶׁהָיוּ מֵאָה וַחֲמִשִּׁים, הֻחְזַק כַּפְרָן לְאוֹתוֹ מָמוֹן, וּמְשַׁלֵּם ר'. 

בְּדִינֵי מָמוֹנוֹת, אַף עַל פִּי שֶׁלֹּא רָאוּ שְׁנֵי הָעֵדִים הַמַּעֲשֶׂה כְּאֶחָד, עֵדוּתָן מִצְטָרֶפֶת. כֵּיצַד, אָמַר הָאֶחָד: בְּפָנַי הִלְוָהוּ בְּיוֹם פְּלוֹנִי, אוֹ: בְּפָנַי הוֹדָה לוֹ, וְאָמַר הָעֵד הָאַחֵר: בְּפָנַי הִלְוָהוּ בְּיוֹם אַחֵר, אוֹ: הוֹדָה לוֹ, הֲרֵי אֵלּוּ מִצְטָרְפִין. וְכֵן אִם אָמַר הָאֶחָד: בְּפָנַי הִלְוָהוּ, וְהַשֵּׁנִי אָמַר: בְּפָנַי הוֹדָה לוֹ, אוֹ שֶׁאוֹמֵר הָרִאשׁוֹן: בְּפָנַי הוֹדָה לוֹ, וְהַשֵּׁנִי אוֹמֵר: אַחַר זְמַן הִלְוָהוּ בְּפָנַי, הֲרֵי אֵלּוּ מִצְטָרְפִין. <small>וְכֵן דִּינֵי עֵדוּת דְּבַר אִסּוּר <small><small>(מָרְדְּכַי פ"ב דִּיבָמוֹת)</small>. </small> וְעַיֵּן בְּאֶבֶן הָעֵזְר סִימָן י"א וְסִימָן קמ"ג סָעִיף י'.</small> 

הָא דְּהַלְוָאָה אַחַר הַלְוָאָה מִצְטָרְפִין, כְּשֶׁתָּבַע מִמֶּנּוּ ב' מָנִין, אֶחָד שֶׁהִלְוָה לוֹ בְּאֶחָד בְּשַׁבָּת וְהַמָּנֶה הַשֵּׁנִי בְּשֵׁנִי בְּשַׁבָּת; אֲבָל אִם הַמַּלְוֶה מוֹדֶה שֶׁלֹּא הִלְוָה לוֹ אֶלָּא מָנֶה אֶחָד, חֲזֵינָן, אִי אִכָּא לְמֵימַר דְּטָעִי חַד מִנַּיְהוּ בְּזִמְנָא דְהַלְוָאָה, כְּגוֹן שֶׁאוֹמֵר הָאֶחָד: בְּב' בַּחֹדֶשׁ, וְאֶחָד אוֹמֵר: בְּג' בַּחֹדֶשׁ, דְּאִכָּא לְמֵימַר דְּתַרְוַיְהוּ אַחַד יוֹמָא מְסַהֲדֵי וְטָעוּ בְּעִבּוּרָא דְיַרְחָא, מִצְטָרְפֵי, דְּאֵימוּר אַחַד מָנֶה מְסַהֲדֵי. וְאִי הֻבְרַר הַדָּבָר דְּבִתְרֵי מָנֶה מְסַהֲדֵי, הָא וַדַּאי חַד מִנַּיְהוּ שַׁקְרָן, הִלְכָּךְ מִשְׁתָּבַע לֵהּ שְׁבוּעָה דְאוֹרַיְתָא וּמִפְטַר. <small>הַגָּה: עֵד אֶחָד הֵעִיד שֶׁרְאוּבֵן נָתַן לְשִׁמְעוֹן קַרְקַע בְּקִנְיָן, וְעֵד אֶחָד הֵעִיד שֶׁשִּׁמְעוֹן הֶחֱזִיק בַּקַּרְקַע כָּרָאוּי, מִצְטָרְפִין, דְּהָוֵי כְּהוֹדָאָה אַחַר הַלְוָאָה <small><small>(תְּשׁוּבַת הָרֹא"שׁ כְּלָל נ"ט סִימָן א')</small>.</small> </small> 

תְּבָעוֹ ר' בִּשְׁטָר, וְאָמַר לוֹ: פְּרַעְתִּיךָ; וּמֵבִיא שְׁנֵי עֵדִים, אֶחָד אוֹמֵר: בְּנִיסָן פְּרָעוֹ ק', וְהַשֵּׁנִי אוֹמֵר: בְּתִשְׁרִי; מִצְטָרְפִין. וְאִם נַעֲשָׂה הַשְּׁטָר קֹדֶם נִיסָן מַחֲזִיקִים בְּפָרוּעַ מִמָּנֶה. וְכֵן אִם הוֹדָה בִּפְנֵי אֶחָד שֶׁפְּרָעוֹ מָנֶה בְּנִיסָן וְהוֹדָה בִּפְנֵי הַשֵּׁנִי שֶׁפְּרָעוֹ מָנֶה בְּתִשְׁרִי, אוֹ אֶחָד מֵעִיד שֶׁפְּרָעוֹ מָנֶה וְהַשֵּׁנִי מֵעִיד לְפָנַי הוֹדָה שֶׁפְּרָעוֹ מָנֶה, מִצְטָרְפִין, וְלֹא יוּכַל הַמַּלְוֶה לוֹמַר: סִטְרָאֵי נִינְהוּ <small><small>(פֵּי', מִצַד אַחֵר הוּא חַיָּב אוֹתָם)</small>.</small> 

בְּדִינֵי מָמוֹנוֹת א"צ לְהָעִיד שְׁנֵי הָעֵדִים כְּאֶחָד, אֶלָּא יָבוֹא אֶחָד בִּפְנֵי בֵּית דִּין וְשׁוֹמְעִין דְּבָרָיו הַיּוֹם, וּכְשֶׁיָּבוֹא הָעֵד הַשֵּׁנִי לְאַחַר זְמַן, שׁוֹמְעִין דְּבָרָיו, וּמִצְטָרְפִים זֶה לָזֶה וּמוֹצִיאִים בָּהֶם הַמָּמוֹן. 

וְכֵן אִם הָיָה עֵד אֶחָד בִּכְתָב וְעֵד אֶחָד בְּעַל פֶּה, מִצְטָרְפִין. וְאִם אָמַר זֶה שֶׁלֹּא כָתַב עֵדוּתוֹ: אֲנִי קָנִיתִי מִיָּדוֹ עַל דָּבָר זֶה וְלֹא בָּא הַמַּלְוֶה הַזֶּה וְלֹא שָׁאַל מִמֶּנִי לִכְתֹּב, שְׁנֵיהֶם מִצְטָרְפִים לַעֲשׂוֹת הַמִּלְוָה בִּשְׁטָר, וְאֵינוֹ יָכוֹל לוֹמַר: פָּרַעְתִּי. <small>וְעַיֵּן לְקַמָּן רֵישׁ סִימָן נ"א.</small> 

הֵעִיד הָאֶחָד בְּבֵית דִּין זֶה, וְהֵעִיד הַשֵּׁנִי בְּבֵית דִּין אַחֵר, יָבֹא בֵּית דִּין אֵצֶל בֵּית דִּין וְיִצְטָרְפוּ עֵדוּתָן. <small>הַגָּה: אֲבָל אֲחֵרִים שֶׁשָּׁמְעוּ הָעִנְיָן, אֵינָן יְכוֹלִין לְהִצְטָרֵף, דְּהָוֵי עֵד מִפִּי עֵד <small><small>(בֵּית יוֹסֵף בְּשֵׁם מָרְדְּכַי יָשָׁן פֶּרֶק גֵּט פָּשׁוּט)</small>.</small> </small> 

וְכֵן אִם הֵעִידוּ שְׁנֵי הָעֵדִים בְּבֵית דִּין זֶה, וְחָזְרוּ וְהֵעִידוּ בְּבֵית דִּין אַחֵר, וְחָזְרוּ וְהֵעִידוּ בְּבֵית דִּין שְׁלִישִׁי, יָבֹא אֶחָד מִכָּל בֵּית דִּין, וְיִצְטָרְפוּ לַעֲשׂוֹת בֵּית דִּין חָדָשׁ לָדוּן עַל מַה שֶּׁשָּׁמְעוּ. אֲבָל דַּיָּן שֶׁהֵעִידוּ שְׁנַיִם לְפָנָיו, אֵינוֹ מִצְטָרֵף עִם עֵד אֶחָד מֵהָעֵדִים שֶׁהֵעִידוּ לְפָנָיו. 

צָרִיךְ שֶׁיָּעִיד כָּל אֶחָד עַל דָּבָר שָׁלֵם, אֲבָל אִם הֵעִידוּ עַל חֲצִי דָבָר, אֵינוֹ כְּלוּם. כֵּיצַד, בָּאוּ לְהָעִיד עַל אֶחָד שֶׁהוּא גָדוֹל, וְהֵעִיד אֶחָד שֶׁרָאָה לוֹ שֵׂעָר אֶחָד בִּימִינוֹ, וְהַשֵּׁנִי בִּשְׂמֹאלוֹ, אֵינוֹ כְּלוּם, שֶׁכָּל אֶחָד לֹא הֵעִיד אֶלָּא עַל קְצָת הַסִימָנִים. אֲפִלּוּ הֵעִידוּ שְׁנַיִם בְּשֵׂעָר אֶחָד, וּשְׁנַיִם בַּשֵּׁנִי, אֵינוֹ כְּלוּם, שֶׁהֲרֵי כָּל כַּת לֹא הֵעִידָה אֶלָּא עַל חֲצִי דָבָר. אֲבָל אִם הֵעִיד עֵד אֶחָד שֶׁרָאָה שְׁתֵּי שְׂעָרוֹת בִּימִינוֹ, וְעֵד אֶחָד הֵעִיד שֶׁרָאָה שְׁתֵּי שְׂעָרוֹת בִּשְׂמֹאלוֹ, מִצְטָרְפִין, וְכֵן כָּל כַּיּוֹצֵא בָזֶה. 

עֵדוּת בִּידִיעָה שֶׁלֹּא בִרְאִיָּה, יִתְבָּאֵר בְּסִימָן צ' <small><small>(ס"ו וט"ז)</small></small> שֶׁיֵּשׁ מִי שֶׁאוֹמֵר דְּהָוֵי עֵדוּת. <small>אֵין חִלּוּק בְּדִינֵי מָמוֹנוֹת בֵּין מִלְּתָא דַעֲבִידָא לִגְלוּיֵי אוֹ לֹא <small><small>(רַבֵּנוּ יִצְחָק בַּר שֵׁשֶׁת סִימָן קפ"א)</small>.</small> </small> 


Siman 31

שְׁתֵּי כִּתֵּי עֵדִים הַמַּכְחִישׁוֹת זוֹ אֶת זוֹ, שֶׁבָּא עֵד אֶחָד מִכַּת זוֹ וְעֵד אֶחָד מִכַּת זוֹ וְהֵעִידוּ בְּעֵדוּת אַחֶרֶת, אֵין כָּאן עֵדוּת, שֶׁהֲרֵי בְּוַדַּאי אֶחָד מֵהֶם שִׁקֵּר. בָּאָה כַּת זוֹ בִּפְנֵי עַצְמָהּ וְהֵעִידָה עֵדוּת, וּבָאָה כַּת זוֹ וְהֵעִידָה עֵדוּת אַחֶרֶת בִּפְנֵי עַצְמָהּ, מְקַבְּלִים כָּל אַחַת מֵהֶן בִּפְנֵי עַצְמָהּ. 

מַלְוֶה שֶׁיֵּשׁ לוֹ עַל לֹוֶה אֶחָד שְׁנֵי שְׁטָרוֹת, אֶחָד בְּמָנָה וְאֶחָד בְּר', וְכָפַר הַלּוֶֹה בִּשְׁנֵי הַשְּׁטָרוֹת, וְכַת אַחַת מֵאֵלּוּ חֲתוּמָה בִּשְׁטָר זֶה, וְכַת שְׁנִיָּה חֲתוּמָה בִּשְׁטָר זֶה, אִם הוֹצִיאָן כְּאֶחָד לֹא יְשַׁלֵּם אֶלָּא מָנֶה וְיִשָּׁבַע עַל הַשְּׁאָר בִּנְקִיטַת חֵפֶץ, וּמוֹצִיאִין שְׁטָר שֶׁל ר' מִיָּדוֹ וְקוֹרְעִין אוֹתוֹ. וְאִם הוֹצִיא שְׁטָר אֶחָד בִּלְבַד, גּוֹבֶה אוֹתוֹ, וְאִם אַחַר כָּךְ הוֹצִיא הַשְּׁטָר הַשֵּׁנִי גּוֹבֶה אוֹתוֹ גַּם כֵּן. <small>וְיֵשׁ אוֹמְרִים דְּטוֹב לוֹ שֶׁיִּשְׂרֹף הַקָּטָן, שֶׁלֹּא יַשְׁבִּיעֵהוּ הַלּוֶֹה שֶׁיֵּשׁ לוֹ שְׁנֵי שְׁטָרוֹת שֶׁאֵלּוּ הָעֵדִים חֲתוּמִים.</small> שְׁנֵי מַלְוִים שֶׁהוֹצִיאוּ כָּל אֶחָד שְׁטָר עַל לֹוֶה שֶׁאֵלּוּ הַכִּתּוֹת חֲתוּמִים בּוֹ, כָּל כַּת בִּשְׁטָר אֶחָד, וְהַלּוֶֹה כּוֹפֵר בִּשְׁנֵיהֶם, זֶה נִשְׁבָּע וְנוֹטֵל וְזֶה נִשְׁבָּע וְנוֹטֵל, וַאֲפִלּוּ כָּתוּב נֶאֱמָנוּת בַּשְּׁטָרוֹת, צְרִיכִין לִשָּׁבַע. 

מַלְוֶה אֶחָד שֶׁהוֹצִיאָם עַל שְׁנֵי לוֹוִים, אִם הוֹצִיאָם כְּאֶחָד יִשָּׁבַע כָּל אֶחָד הֶסֵת וְיִפָּטֵר. וְאִי מוֹדֶה חַד מִנַּיְהוּ, יִגְבֶּה מִמֶּנּוּ מִבְּנֵי חָרֵי. וְאִם הוֹצִיא שְׁטָר אֶחָד, גּוֹבֶה בּוֹ, וְאַחַר כָּךְ מוֹצִיא הַשְּׁטָר הַשֵּׁנִי וְגוֹבֶה בּוֹ. 

מִי שֶׁהֵבִיא עֵדִים וְהֻכְחֲשׁוּ מִתּוֹךְ עֵדוּתָן, וְאַחַר כָּךְ הֵבִיא עֵדִים אֲחֵרִים עַל אוֹתָהּ תְּבִיעָה, וְהֻכְחֲשׁוּ, וְכֵן עַד מֵאָה כַּת, וְאַחַר כָּךְ הֵבִיא עֵדִים אֲחֵרִים וְנִמְצֵאת עֵדוּתָן מְכֻוֶּנֶת, דָּנִין עַל פִּיהֶם. אֲבָל שְׁטָר שֶׁבָּאוּ שְׁנָיִם וְאָמְרוּ: מִמֶּנּוּ שָׁאַל לְזַיֵּף שְׁטָר זֶה, אַף עַל פִּי שֶׁנִּתְקַיֵּם הַשְּׁטָר בְּחוֹתְמָיו, אֵין גּוֹבִין בּוֹ לְעוֹלָם, אֶלָּא אִם כֵּן בָּאוּ עֵדֵי הַשְּׁטָר וְהֵעִידוּ הֵם בְּעַצְמָם עַל כְּתַב יָדָם: 


Siman 32

אִם אָמַר רְאוּבֵן בִּפְנֵי עֵדִים שֶׁהוּא חַיָּב לְשִׁמְעוֹן מָנֶה, לֹא יָעִידוּ בְּבֵית דִּין סְתָם שֶׁהוֹדָה בִּפְנֵיהֶם שֶׁהוּא חַיָּב לְשִׁמְעוֹן מָנֶה, אֶלָּא יֹאמְרוּ דְבָרִים כַּהֲוָיָתָן. לְפִי שֶׁאֶפְשָׁר לוֹ לְהִפָּטֵר בְּטַעֲנַת מְשַׁטֶּה הָיִיתִי בּוֹ, אוֹ בְטַעֲנַת שֶׁלֹּא לְהַשְׂבִּיעַ אֶת עַצְמִי נִתְכַּוַּנְתִּי, עַל דֶּרֶךְ שֶׁיִּתְבָּאֵר בְּסִימָן פ"א, וּבֵית דִּין יַבְחִינוּ הַדְּבָרִים אִם הֵם בְּעִנְיָן שֶׁיּוֹעִילוֹ טְעָנוֹת אֵלּוּ אוֹ לָאו. 

 הַשּׂוֹכֵר עֵדֵי שֶׁקֶר לְהוֹצִיא מָנֶה מֵרְאוּבֵן לְשִׁמְעוֹן, פָּטוּר מִדִּינֵי אָדָם וְחַיָּב בְּדִינֵי שָׁמַיִם. <small>הַגָּה: וְדַוְקָא שֶׁלֹּא הָיָה חַיָּב לוֹ, אֲבָל אִם הָיָה חַיָּב לוֹ רַק שֶׁאֵלּוּ הָעֵדִים הֵם שַׁקָּרִים, פָּטוּר מִדִּינֵי שָׁמַיִם אֲבָל עוֹבֵר עַל "מִדְּבַר שֶׁקֶר תִּרְחָק" <small><small>(שְׁמוֹת כג, ז)</small> <small>(נִמּוּקֵי יוֹסֵף פֶּרֶק הַכּוֹנֵס בְּשֵׁם הָרֹא"שׁ)</small>.</small> וְכֵן אִם לֹא שְׂכָרָן, אֶלָּא פִּתָּה אוֹתָן בִּדְבָרִים שֶׁיָּעִידוּ שֶׁקֶר <small><small>(תּוֹסָפוֹת פֶּרֶק הנ"ל)</small>.</small> וְכָל זֶה בְּשׂוֹכֵר עֵדוּת שֶׁקֶר לְחַבְרֵהּ, וְהוּא אֵינוֹ מוֹדֶה. אֲבָל אִם שָׂכַר עֵדוּת שֶׁקֶר לְעַצְמוֹ, וְהוֹצִיא מָמוֹן שֶׁלֹּא כַּדִּין, אוֹ שֶׁהַבַּעַל דִּין מוֹדֶה <small><small>(שם בש"ס)</small>,</small> חַיָּב לְהַחֲזִיר לְהוֹצִיא הַגְּזֵלָה מִתַּחַת יָדוֹ <small><small>(בֵּית יוֹסֵף)</small>.</small> וְאִם הוּא אָמַר שֶׁהוּא כַּדִּין, וְהָעֵדִים מוֹדִים שֶׁהֵעִידוּ שֶׁקֶר, הָעֵדִים חַיָּבִים לְשַׁלֵּם <small><small>(נִמּוּקֵי יוֹסֵף בְּשֵׁם הָרְאָ"ה)</small>,</small> כְּדִלְעֵיל סִימָן כ"ט סָעִיף ב' וּכְדִלְקַמָּן סִימָן ל"ח.</small> 


Siman 33

כָּל הַפְּסוּלִים לָדוּן פְּסוּלִים לְהָעִיד; חוּץ מֵאוֹהֵב וְשׂוֹנֵא שֶׁכְּשֵׁרִים לְהָעִיד, אַף עַל פִּי שֶׁפְּסוּלִין לָדוּן. 

אֵלּוּ הֵם הַפְּסוּלִין: הָאַחִים, זֶה עִם זֶה, בֵּין מִן הָאֵם בֵּין מִן הָאָב, הֲרֵי הֵם רִאשׁוֹן בְּרִאשׁוֹן, וּבְנֵיהֶם זֶה עִם זֶה שֵׁנִי בְּשֵׁנִי, וּבְנֵי בְנֵיהֶם זֶה עִם זֶה שְׁלִישִׁי בִּשְׁלִישִׁי. וּלְעוֹלָם שְׁלִישִׁי בְּרִאשׁוֹן, כָּשֵׁר, וְאֵין צָרִיךְ לוֹמַר שְׁלִישִׁי בְּשֵׁנִי. אֲבָל שֵׁנִי בְּשֵׁנִי, וְאֵין צָרִיךְ לוֹמַר שֵׁנִי בְּרִאשׁוֹן, שְׁנֵיהֶם פְּסוּלִים. לְפִיכָךְ, הָאָב עִם בֶּן בְּנוֹ, פָּסוּל, מִפְּנֵי שֶׁהָאָב וּבְנוֹ רִאשׁוֹן בְּרִאשׁוֹן כְּמוֹ אָח וְאָחִיו, וְעִם בֶּן בֶּן בְּנוֹ, שֶׁהוּא רְבִיעִי מִמֶּנּוּ, כָּשֵׁר, מִפְּנֵי שֶׁהוּא שְׁלִישִׁי בְּרִאשׁוֹן. וְכֵן הַדֶּרֶךְ בִּנְקֵבוֹת. כֵּיצַד, שְׁתֵּי אֲחָיוֹת, אוֹ אָח וַאֲחוֹתוֹ, בֵּין מִן הָאָב בֵּין מִן הָאֵם, הֲרֵי הֵם רִאשׁוֹן בְּרִאשׁוֹן; בְּנֵיהֶם, בֵּין זְכָרִים בֵּין נְקֵבוֹת, שֵׁנִי בְשֵׁנִי. בְּנֵי בְּנֵיהֶם אוֹ בְּנוֹת בְּנוֹתֵיהֶם, שְׁלִישִׁי בִּשְׁלִישִׁי; וְיֵשׁ אוֹמְרִים: דְּשְּׁלִישִׁי בָּרִאשׁוֹן, פָּסוּל <small><small>(טוּר סִימָן ו' בְּשֵׁם ר"ת)</small>. <small>הַגָּה: וְכֵן רָאוּי לְהוֹרוֹת. וְיֵשׁ אוֹמְרִים דְּאֵינוֹ פָסוּל רַק מִדְּרַבָּנָן, אַף עַל גַּב דִּשְׁאָר פְּסוּלִים מִדְּאוֹרַיְתָא; וְנַפְקָא מִנָּהּ לְעִנְיַן עֵדֵי קִדּוּשִׁין, כְּמוֹ שֶׁנִּתְבָּאֵר בְּאֶבֶן הָעֵזְר סִימָן מ"ב</small> <small>(מָרְדְּכַי פֶּרֶק זֶה בּוֹרֵר)</small>. <small>וְיֵשׁ אוֹמְרִים דִּקְרוֹבֵי הָאֵם נַמֵי אֵינָם פְּסוּלִים אֶלָּא מִדְּרַבָּנָן</small> <small>(מיי' פי"ג מֵהִלְכוֹת עֵדוּת)</small>.</small> 

כָּל אִשָּׁה שֶׁאַתָּה פָּסוּל לָהּ, אַתָּה פָּסוּל לְבַעְלָהּ, שֶׁהַבַּעַל כְּאִשְׁתּוֹ. וְכָל בַּעַל שֶׁאַתָּה פָּסוּל לוֹ, כָּךְ אַתָּה פָּסוּל לְאִשְׁתּוֹ, שֶׁהָאִשָּׁה כְּבַעְלָהּ. וּלְדַעַת הַפּוֹסְלִים שְׁלִישִׁי בְּרִאשׁוֹן, מַכְשִׁירִים בְּאִשְׁתּוֹ, מִּפְּנֵי שֶׁהוּא מֻפְלָג. <small>וּמִכָּל מָקוֹם, אִם דָּנִין עַל מָמוֹן שֶׁיֵּשׁ לְבַעְלָהּ הֲנָאָה מִמֶּנּוּ, פָּסוּל לְהָעִיד לָהּ, דְּמַה שֶּׁקָּנְתָה אִשָּׁה קָנָה בַעֲלָהּ <small><small>(מָרְדְּכַי פֶּרֶק זֶה בּוֹרֵר)</small>.</small> </small> 

כָּל שְׁתֵּי נָשִׁים שֶׁהֵם זוֹ עִם זוֹ שֵׁנִי בְּשֵׁנִי, בַּעֲלֵיהֶם מְעִידִים זֶה לָזֶה, דִּתְרֵי בַּעַל כְּאִשְׁתּוֹ דְּשֵׁנִי בְּשֵׁנִי לֹא אָמְרִינָן. <small>וּמִיהוּ, לְכַתְּחִלָּה לֹא יַחְתְּמוּ עַצְמָן עַל שְׁטָר בְּיַחַד <small><small>(תְּרוּמַת הַדֶּשֶׁן סִימָן רכ"ו)</small>.</small> </small> אֲבָל אִם הָיוּ רִאשׁוֹן בְּרִאשׁוֹן, כְּגוֹן שֶׁלָּקַח זֶה אִשָּׁה וְזֶה בִּתָּהּ, וְכֵן בַּעֲלֵי אֲחָיוֹת, פְּסוּלִים זֶה לָזֶה, דְּאָמְרֵינָן בְּהוּ תְּרֵי בַּעַל כְּאִשְׁתּוֹ. וְאַף בְּרִאשׁוֹן בְּשֵׁנִי, אָמְרִינָן בְּהוּ תְּרֵי בַּעַל כְּאִשְׁתּוֹ, שֶׁכְּשֵׁם שֶׁהוּא פָּסוּל לְהָעִיד לְבֶן אֲחוֹת אִשְׁתּוֹ, כָּךְ הוּא פָסוּל לְהָעִיד לְבַעַל בַּת אֲחוֹת אִשְׁתּוֹ. אֲבָל מֵעִיד לְבֶן בַּעַל אֲחוֹת אִשְׁתּוֹ שֶׁיֵּשׁ לוֹ מֵאִשָּׁה אַחֶרֶת. וְיֵשׁ אוֹמְרִים דִּבְרִאשׁוֹן בְּשֵׁנִי לֹא אָמְרִינָן תְּרֵי בַּעַל כְּאִשְׁתּוֹ, <small>וְכֵן נִרְאֶה לִי לְהוֹרוֹת.</small> 

כָּל אִישׁ שֶׁאֵין אַתָּה מֵעִיד לוֹ מִפְּנֵי שֶׁהוּא בַּעַל קְרוֹבָתְךָ, הֲרֵי אַתָּה מֵעִיד לִשְׁאָר קְרוֹבָיו, כְּגוֹן בְּנוֹ וְאָחִיו. וְכֵן כָּל אִשָּׁה שֶׁאֵין אַתָּה מֵעִיד לָהּ מִפְּנֵי שֶׁהִיא אֵשֶׁת קְרוֹבְךָ, הֲרֵי אַתָּה מֵעִיד לִשְׁאָר קְרוֹבֶיהָ: 

אֲבִי חָתָן וַאֲבִי כַלָּה מְעִידִים זֶה לָזֶה. <small>הַגָּה: וְיֵשׁ אוֹמְרִים אַף עַל גַּב דִּלְעֵדוּת כְּשֵׁרִים, אֲסוּרִין לָדוּן, דְּהָוֵי לְהוּ כְּאוֹהֵב וְשׂוֹנֵא. וַאֲפִלּוּ הוּא דַיָּן קָבוּעַ, יָכוֹל לוֹמַר: אֵינוֹ מְקֻבָּל לִי <small><small>(הַגָּהַת מָרְדְּכַי בְּשֵׁם עִטּוּר)</small>,</small> וְנִרְאֶה לִי דִבְדִיעֲבַד דִּינוֹ דִין <small><small>(מַהֲרִי"ק שֹׁרֶשׁ כ"א)</small>.</small> </small> 

אַחֵי הָאָח, מִן הָאֵם, מְעִידִים זֶה לָזֶה, שֶׁהֲרֵי אֵין בֵּינֵיהֶם קֻרְבָה כְלָל. 

הָאִישׁ עִם אִשְׁתּוֹ רִאשׁוֹן בְּרִאשׁוֹן. וּלְפִיכָךְ, אֵינוֹ מֵעִיד לֹא לִבְנָהּ, וְלֹא לְאֵשֶׁת בְּנָהּ, וְלֹא לְבִתָּהּ, וְלֹא לְבַעַל בִּתָּהּ, וְלֹא לְאָבִיהָ, וְלֹא לְאִמָּהּ, וְלֹא לְבַעַל אִמָּהּ, וְלֹא לְאֵשֶׁת אָבִיהָ. 

הָאָרוּס פָּסוּל לְהָעִיד לַאֲרוּסָתוֹ, <small><small>(שָׁם בָּרַמְבַּ"ם דִין י"ד)</small>,</small> אֲבָל אִם הֵעִיד לִקְרוֹבֶיהָ אֵין פּוֹסְלִין אוֹתָהּ עֵדוּת. <small>וְדַוְקָא אֲרוּסָה, אֲבָל שִׁדּוּכִין בְּעָלְמָא אֵינָן פּוֹסְלִים. וּמִיהוּ, אִם רוֹצֶה לְהָעִיד שֶׁתִּזְכֶּה בְּמָמוֹן, אֶפְשָׁר דְּנוֹגֵעַ בַּדָּבָר <small><small>(הַגָּהַת אֲשֵׁרִ"י)</small>.</small> </small> 

זֶה שֶׁפָּסְלָה תּוֹרָה עֵדוּת הַקְּרוֹבִים, לֹא מִפְּנֵי שֶׁהֵם בְּחֶזְקַת אוֹהֲבִים זֶה אֶת זֶה, שֶׁהֲרֵי פְּסוּלִין לְהָעִיד לוֹ בֵּין לִזְכוּתוֹ בֵּין לְחוֹבָתוֹ, וַאֲפִלּוּ מֹשֶׁה וְאַהֲרֹן אֵינָם כְּשֵׁרִים לְהָעִיד זֶה לָזֶה, אֶלָּא גְּזֵרַת הַכָּתוּב הוּא. 

הַגֵּרִים, אֵין לָהֶם קֻרְבָה. אֲפִלּוּ שְׁנֵי אַחִים תְּאוֹמִים שֶׁנִּתְגַּיְּרוּ מְעִידִים זֶה לָזֶה, דְּגֵר שֶׁנִּתְגַּיֵּר כְּקָטָן שֶׁנּוֹלַד דָּמֵי. 

כָּל מִי שֶׁאֵין אַתָּה מֵעִיד לוֹ מִפְּנֵי שֶׁהוּא בַּעַל קְרוֹבָתְךָ, אִם מֵתָה אִשְׁתּוֹ, אַף עַל פִּי שֶׁהִנִּיחָה לוֹ בָּנִים, הֲרֵי זֶה נִתְרַחֵק, וְכָשֵׁר. <small>הַגָּה: מִיהוּ, אִם נִפְסַק הַדִּין כְּשֶׁהָיָה קָרוֹב לֹא יוּכַל לַחֲזֹר לְתָבְעוֹ אַחַר כָּךְ בְּעֵדוּת זֶה שֶׁנִּתְרַחֵק, דְּהוֹאִיל וְנִפְסַק הַדִּין נִפְסַק <small><small>(בֵּית יוֹסֵף)</small>.</small> </small> 

הָיָה יוֹדֵעַ לוֹ בְּעֵדוּת עַד שֶׁלֹּא נַעֲשָׂה חֲתָנוֹ, וְנַעֲשָׂה חֲתָנוֹ, פָּסוּל לוֹ. וְכֵן אִם יָדַע הָעֵדוּת כְּשֶׁהָיָה חֲתָנוֹ, וּמֵתָה בִתּוֹ, פָּסוּל. אֲבָל אִם יָדַע הָעֵדוּת בְּשָׁעָה שֶׁלֹּא הָיָה חֲתָנוֹ, וְנַעֲשָׂה חֲתָנוֹ, וּמֵתָה בִתּוֹ, מֵאַחַר שֶׁתְּחִלָּתוֹ וְסוֹפוֹ בְּכַשְׁרוּת, אַף עַל פִּי שֶׁנִּפְסַל בֵּינְתַיִם, כָּשֵׁר: 

שְׁכִיב מְרַע שֶׁצִּוָּה בִּפְנֵי עֵדִים הַקְּרוֹבִים לוֹ וּרְחוֹקִים מִבָּנָיו, אֵין הַצַּוָּאָה כְּלוּם, כֵּיוָן שֶׁהָיוּ קְרוֹבִים בְּשָׁעָה שֶׁנִּמְסַר לָהֶם הָעֵדוּת. וְיֵשׁ מִי שֶׁמַּכְשִׁיר. 

בְּפִסוּל מָמוֹן לֹא בָעֵינָן תְּחִלָּתוֹ וְסוֹפוֹ בְּכַשְׁרוּת, שֶׁאִם הָיָה נוֹגֵעַ בַּדָּבָר בִּשְׁעַת רְאִיַּת הָעֵדוּת מִפְּנֵי שֶׁהָיָה לוֹ הֲנָאָה בַּדָּבָר, יָכוֹל לְהִסְתַּלֵּק בְּעִנְיָן שֶׁלֹּא יִהְיֶה לוֹ הֲנָאָה בַּדָּבָר, וְיָעִיד: 

עֵדִים הַקְּרוֹבִים לֶעָרֵב פְּסוּלִים לַלּוֶֹה, לֹא שְׁנָא אִם הַלּוֶֹה בָּא לִפָּטֵר בְּטַעֲנוֹת כְּפִירָה וְהֵם מְעִידִים עָלָיו שֶׁלָּוָה, אוֹ אִם טוֹעֵן שֶׁפָּרַע וְהֵם מְעִידִים עָלָיו שֶׁהוֹדָה שֶׁלֹּא פָרַע. <small>הַגָּה: קְרוֹבֵי נִרְצָח יְכוֹלִין לְהָעִיד עַל הָרוֹצֵחַ <small><small>(הַגָּהוֹת אַשֵׁרִי וּמָרְדְּכַי פֶּרֶק זֶה בּוֹרֵר)</small>.</small> וְכֵן קְרוֹבֵי הַמֻּכֶּה יְכוֹלִין לְהָעִיד עַל הַמַּכֶּה לְגָרְשׁוֹ מִבֵּית הַכְּנֶסֶת אוֹ שְׁאָר עֹנֶשׁ דּוֹמֶה לָזֶה, שֶׁאֵין תּוֹעֶלֶת לַמֻּכֶּה בְּעֵדוּתוֹ <small><small>(הַגָּהוֹת מָרְדְּכַי שָׁם)</small>.</small> </small> 

הָעֵדִים שֶׁקְּרוֹבִים זֶה לָזֶה, אוֹ שֶׁקְּרוֹבִים לַדַּיָנִים, פְּסוּלִים. 

אִם הַקָּהָל מִנּוּ עֵדִים, וְתִקְּנוּ שֶׁלֹּא יִשְׁוֶה שׁוּם עֵדוּת זוּלָתָם, כְּשֵׁרִים לְהָעִיד אֲפִלּוּ לִקְרוֹבֵיהֶם, כֵּיוָן שֶׁקִּבְּלוּם עֲלֵיהֶם <small><small>(וע"ל סִימָן ל"ז סכ"ב)</small>. <small>הַגָּה: אֲבָל אִם מִנּוּ סְתָם עֵדִים בָּעִיר, אֵין כַּוָּנָתָם שֶׁיָּעִידוּ לִפְסוּלִים. וְכֵן דַּיָּנִים הַמְמֻנִּים בָּעִיר, לֹא יָדוּנוּ לִקְרוֹבֵיהֶם</small> <small>(רִיבָ"שׁ סִימָן שי"א)</small>, <small>וְכֵן נוֹהֲגִין.</small> </small> 


Siman 34

רָשָׁע פָּסוּל לְעֵדוּת. וַאֲפִלּוּ עֵד כָּשֵׁר, שֶׁיּוֹדֵעַ בַּחֲבֵרוֹ שֶׁהוּא רָשָׁע, וְאֵין הַדַּיָּנִים מַכִּירִים רִשְׁעוֹ, אָסוּר לוֹ לְהָעִיד עִמּוֹ, אַף עַל פִּי שֶׁהִיא עֵדוּת <small><small>(לְשׁוֹן הָרַמְבַּ"ם פ"י מֵעֵדוּת)</small> </small> אֱמֶת. וְאֵין צָרִיךְ לוֹמַר, עֵד כָּשֵׁר שֶׁהוּא יוֹדֵעַ בְּעֵדוּת לַחֲבֵרוֹ, וְיָדַע שֶׁהָעֵד הַשֵּׁנִי שֶׁעִמּוֹ עֵד שֶׁקֶר, שֶׁאָסוּר לוֹ לְהָעִיד. 

אֵיזֶהוּ רָשָׁע, כָּל שֶׁעָבַר עֲבֵרָה שֶׁחַיָּבִים עָלֶיהָ מַלְקוֹת; וְאֵין צָרִיךְ לוֹמַר אִם חַיָּבִים עָלֶיהָ מִיתַת בֵּית דִּין. לֹא שְׁנָא אִם עָבַר לְתֵאָבוֹן, לֹא שְׁנָא אִם עָבַר לְהַכְעִיס. <small>הַגָּה: עָבַר עֲבֵרָה שֶׁאֵין בָּהּ מַלְקוֹת, פָּסוּל מִדְּרַבָּנָן <small><small>(רַבֵּנוּ יְרוּחָם נ"ב ח"ד)</small>.</small> </small> 

הָיְתָה עֲבֵרָה שֶׁעָבַר מִדְּרַבָּנָן, פָּסוּל מִדְּרַבָּנָן. <small>הַגָּה: וְיֵשׁ אוֹמְרִים בְּדָבָר מִדִּבְרֵיהֶם, בָּעֵינָן שֶׁעָבַר מִשּׁוּם חִמּוּד מָמוֹן <small><small>(ר"י נ"ב ח"ד וְתוֹס' פֶּרֶק אֵיזֶהוּ נֶשֶׁךְ וְעִטּוּר)</small>.</small> </small> 

קוֹבְרֵי הַמֵּת בְּיוֹם טוֹב רִאשׁוֹן, כְּשֵׁרִים. אֲפִלּוּ נִדּוּ אוֹתָם וְשָׁנוּ בַדָּבָר, כְּשֵׁרִים, מִפְּנֵי שֶׁהֵם סוֹבְרִים שֶׁמִּצְוָה הֵם עוֹשִׂים וְשֶׁלֹּא נִדּוּ אוֹתָם אֶלָּא לְכַפָּרָה. <small>הַגָּה: וְהוּא הַדִּין בִּשְׁאָר דְּבַר אִסּוּר שֶׁנּוּכַל לוֹמַר שֶׁעָבְרוּ מִכֹּחַ טָעוּת <small><small>(רִיבָ"שׁ סִימָן שי"א)</small>.</small> וְעַיֵּן לְקַמָּן סָעִיף כ"ד. הַמַּגְבִּיהַּ יָדוֹ עַל חֲבֵרוֹ לְהַכּוֹתוֹ, פָּסוּל לְעֵדוּת, מִדְּרַבָּנָן <small><small>(בֵּית יוֹסֵף)</small>.</small> </small> 

הָעוֹבֵר עַל הַשְּׁבוּעָה, אֶחָד שְׁבוּעַת שָׁוְא וְאֶחָד שְׁבוּעַת שֶׁקֶר שֶׁל מָמוֹן וּבִטּוּי, פָּסוּל. וַאֲפִלּוּ עָבַר עַל חֵרֶם שֶׁהֶחֱרִימוּ הַקָּהָל. וְיֵשׁ אוֹמְרִים שֶׁאֵינוֹ נִפְסָל אֶלָּא דַּוְקָא בִּשְׁבוּעָה דְּלְשֶׁעָבָר, דִּבְשָׁעָה שֶׁיָּצְתָה שְׁבוּעָה מִפִּיו יָצְאָה לַשֶּׁקֶר; אֲבָל בִּשְׁבוּעָה דְּלְהַבָּא, כְּגוֹן שֶׁלֹּא אֹכַל, וְאָכַל, לֹא. <small>הַגָּה: מִי שֶׁבָּאוּ עֵדִים שֶׁעָבַר עַל שְׁבוּעָתוֹ, אֵינוֹ נֶאֱמָן לוֹמַר: שׁוֹגֵג אוֹ אָנוּס הָיִיתִי, לְהַכְשִׁיר עַצְמוֹ <small><small>(בֵּית יוֹסֵף בְּשֵׁם רַשְׁבָּ"א)</small>.</small> </small> 

טַבָּח שֶׁיָּצְתָה נְבֵלָה אוֹ טְרֵפָה מִתַּחַת יָדוֹ, פָּסוּל לְעֵדוּת <small>וְעַיֵּן בְּי"ד סִימָן קי"ט נִתְבָּאֵר דִּין זֶה.</small> 

גַּנָּב, וְכֵן גַּזְלָן, פְּסוּלִים לְעֵדוּת מֵעֵת שֶׁגָּנַב אוֹ גָזַל, וְאַף עַל פִּי שֶׁהֶחֱזִירוּ, עַד שֶׁיַּעֲשׂוּ תְשׁוּבָה. <small>וְעַיֵּן לְקַמָּן סָעִיף כ"ט. הַחוֹלֵק עִם הַגַּנָּב, אֵינוֹ נִפְסָל <small><small>(רִיבָ"שׁ סִימָן רס"ו)</small>.</small> וְעַיֵּן לְקַמָּן סִימָן צ"ב הַכּוֹפֵר בְּפִקָּדוֹן <small><small>(אוֹ מִלְוֶה)</small></small> אֵימַת נִפְסָל.</small> 

עֵד זוֹמֵם, אַף עַל פִּי שֶׁהֻזַּם בְּעֵדוּת מָמוֹן, וְשִׁלֵּם, פָּסוּל מִן הַתּוֹרָה לְכָל עֵדוּת. וּמֵאֵימָתַי הוּא נִפְסָל, מֵעֵת שֶׁהֵעִיד בְּבֵית דִּין, אַף עַל פִּי שֶׁלֹּא הֻזַּם עַל אוֹתָהּ עֵדוּת אֶלָּא לְאַחַר כַּמָּה יָמִים: 

אֵין עֵדֵי הַשְּׁטָר נַעֲשִׂים זוֹמְמִים עַד שֶׁיֹּאמְרוּ בְּבֵית דִּין: שְׁטָר זֶה בִּזְמַנּוֹ כְּתַבְנוּהוּ וְלֹא אֵחַרְנוּהוּ. אֲבָל אִם לֹא אָמְרוּ כֵּן, אַף עַל פִּי שֶׁזְּמַנּוֹ שֶׁל שְׁטָר בְּאֶחָד בְּנִיסָן בִּירוּשָׁלַיִם, וּבָאוּ עֵדִים וְהֵעִידוּ שֶׁעֵדֵי הַשְּׁטָר הָיוּ עִמָּהֶם בְּבָבֶל בְּיוֹם זֶה, הַשְּׁטָר כָּשֵׁר וְהָעֵדִים כְּשֵׁרִים; שֶׁאֶפְשָׁר שֶׁכְּתָבוּהוּ וְאֵחֲרוּהוּ, וּכְשֶׁהָיוּ בִּירוּשָׁלַיִם בְּאֶחָד בַּאֲדָר, כָּתְבוּ שְׁטָר זֶה שָׁם וְאֵחֲרוּ זְמַנּוֹ וְכָתְבוּ זְמַנּוֹ בְּנִיסָן. וְאִם אָמְרוּ: בִּזְמַנּוֹ כְּתַבְנוּהוּ, וְהֻזְּמוּ, אִם יֵשׁ שָׁם עֵדִים שֶׁיּוֹדְעִים הַיּוֹם שֶׁחָתְמוּ עַל זֶה הַשְּׁטָר, אוֹ עֵדִים שֶׁרָאוּ זֶה הַשְּׁטָר בַּחֲתִימַת יָדָם בּוֹ בְּיוֹם פְּלוֹנִי, כֵּיוָן שֶׁהֻזְּמוּ, נִפְסְלוּ לְמַפְרֵעַ מִיּוֹם שֶׁנּוֹדַע שֶׁחָתְמוּ עַל הַשְּׁטָר, שֶׁהָעֵדִים הַחֲתוּמִים הֲרֵי הֵם כְּמִי שֶׁנֶּחְקְרָה עֵדוּתָן בְּבֵית דִּין בְּעֵת הַחֲתִימָה. אֲבָל אִם אֵין עֵדִים שֶׁרָאוּ עֵדוּתָן, וְלֹא רָאוּ הַשְּׁטָר מִקֹּדֶם, אֵינָם נִפְסָלִים אֶלָּא מֵעֵת שֶׁהֵעִידוּ בְּבֵית דִּין שֶׁזֶּה כְּתַב יָדָם, וְאָמְרוּ: בִּזְמַנּוֹ כְּתַבְנוּהוּ, דְּאֶפְשָׁר שֶׁבְּיוֹם זֶה שֶׁהֵעִידוּ בְּבֵית דִּין בּוֹ בַּיּוֹם חָתְמוּ עַל הַשְּׁטָר שֶׁיֵּשׁ לוֹ כַּמָּה שָׁנִים, וְהֵם שִׁקְּרוּ וְאָמְרוּ: בִּזְמַנּוֹ כָּתַבְנוּ. <small>עֵדִים שֶׁחָתְמוּ עַצְמָם עַל שְׁטָר מֻקְדָּם, בְּמֵזִיד, פְּסוּלִין לְעֵדוּת <small><small>(המ"מ רֵישׁ פכ"ג מה' מַלְוֶה)</small>.</small> </small> 

הַמַּלְוֶה בְּרִבִּית, פָּסוּל. אֶחָד הַמַּלְוֶה וְאֶחָד הַלּוֶֹה, אִם בְּרִבִּית קְצוּצָה, פְּסוּלִים מִן הַתּוֹרָה, וְאִם בְּרִבִּית מִדְּרַבָּנָן, פְּסוּלִים מִדִּבְרֵיהֶם. <small>הַגָּה: וְיֵשׁ אוֹמְרִים דְּבַאֲבַק רִבִּית אֵינוֹ נִפְסָל אֶלָּא הַמַּלְוֶה וְלֹא הַלּוֶֹה <small><small>(נִמּוּקֵי יוֹסֵף פֶּרֶק בּוֹרֵר)</small>.</small> וְעַיֵּן בְּי"ד סִימָן ק"ס.</small> 

הַמַּלְוֶה מְעוֹת יְתוֹמִים, אֲפִלּוּ בְּרִבִּית קְצוּצָה, לֹא נִפְסָל, מִשּׁוּם דְּסָבַר: מִצְוָה קָעֲבִידְנָא לְהַרְוִיחַ נִכְסֵי הַיְתוֹמִים. 

עֵד הֶחָתוּם בַּשְּׁטָר, שֶׁמֵּת, וְהֵעִידוּ עָלָיו שֶׁהִלְוָה לְיִשְׂרָאֵל בְּרִבִּית קְצוּצָה, אִם הוּא מְפֻרְסָם שֶׁהוּא אַפּוֹטְרוֹפּוֹס אוֹ סַנְטֵר שֶׁל גּוֹי, תּוֹלִין דְּשֶׁל גּוֹי הִלְוָה בְּרִבִּית. וְכֵן אִם הוּא אַפּוֹטְרוֹפּוֹס לִיתוֹמִים, תּוֹלִים בְּשֶׁל יְתוֹמִים. אֲבָל בְּאֵינוֹ מְפֻרְסָם, אֵין תּוֹלִים בְּכָךְ, עַד שֶׁיִּתְבָּרֵר. אִם הֵעִידוּ עַל אָדָם שֶׁמֻחְזָק בְּכַשְׁרוּת שֶׁהִלְוָה בְּרִבִּית, לֹא נִפְסָל, שֶׁתּוֹלִים לוֹמַר בְּדֶרֶךְ שֶׁאֵין בּוֹ אִסוּר הִלְוָה, אוֹ שֶׁהָיָה טוֹעֶה וְסָבוּר שֶׁאֵין אִסוּר בַּדֶּרֶךְ הַהוּא. 

הָעוֹבֵר עַל גָּזֵל שֶׁל דִּבְרֵיהֶם, פָּסוּל מִדִּבְרֵיהֶם. כֵּיצַד, <small>כְּגוֹן שֶׁגָּזַל מְצִיאַת חֵרֵשׁ שׁוֹטֶה וְקָטָן, אוֹ <small><small>(טוּר)</small></small> </small> הַחַמְסָנִים, וְהֵם הַלּוֹקְחִים קַרְקַע אוֹ מִטַּלְטְלִים שֶׁלֹּא בִּרְצוֹן הַבְּעָלִים, אַף עַל פִּי שֶׁנּוֹתְנִים הַדָּמִים. וְכֵן הָרוֹעִים, אֶחָד רוֹעֵי בְּהֵמָה דַקָּה וְאֶחָד רוֹעֵי בְּהֵמָה גַסָה שֶׁל עַצְמָם, הֲרֵי הֵם פְּסוּלִים, שֶׁחֶזְקָתָן פּוֹשְׁטִים יְדֵיהֶם בְּגָזֵל וּמַנִּיחִים בְּהֶמְתָּן לִרְעוֹת בְּשָׁדוֹת וּבְפַרְדֵּסִים שֶׁל אֲחֵרִים: 

 הַמּוֹכְסִים, סְתָמָם פְּסוּלִים, מִפְּנֵי שֶׁחֶזְקָתָן לִקַּח יוֹתֵר מֵהַקָּצוּב לָהֶם בְּדִין הַמַּלְכוּת. אֲבָל גַּבָּאֵי מְנַת הַמֶּלֶךְ, סְתָמָם כְּשֵׁרִים. וְאִם נוֹדַע שֶׁלָּקְחוּ אֲפִלּוּ פַּעַם אַחַת יוֹתֵר מֵהָרָאוּי לָהֶם לִגְבּוֹת, פְּסוּלִים. <small>הַגָּה: יֵשׁ אוֹמְרִים דְּפֵרוּשׁ מוֹכְסִים, שֶׁגּוֹבֶה הַמֶּכֶס לְפִי אֹמֶד הַדַּעַת וְאֵין בַּדָּבָר קִצְבָה, לְפִיכָךְ מִסְּתָמָא פָסוּל, דְּמִסְּתָמָא נוֹשְׂאִים פָּנִים לְמִקְצָת בְּנֵי אָדָם וּמַכְבִּידִים עַל אֲחֵרִים. וְלָכֵן שַׁמָּאֵי הָעִיר שֶׁמַּטִּילִים מַס עַל בְּנֵי הָעִיר לְפִי אֹמֶד הַדַּעַת, צְרִיכִין לִזָּהֵר שֶׁלֹּא יַחֲנִיפוּ לְאֶחָד וְיַכְבִּידוּ עַל הָאַחֵר, שֶׁלֹּא יִפָּסְלוּ לְעֵדוּת וְלִשְׁבוּעָה <small><small>(הַגָּהוֹת אֲשֵׁרִ"י)</small>.</small> </small> 

אָרִיס שֶׁלָּקַח דָּבָר מוּעָט מֵהַפֵּרוֹת שֶׁבִּכְּרוּ בְּיוֹמֵי נִיסָן וְיוֹמֵי תִשְׁרִי קֹדֶם שֶׁתִּגָּמֵר מְלַאכְתָּן, <small>וְיֵשׁ אוֹמְרִים בְּדָבָר שֶׁנִּגְמַר מְלַאכְתָּה)</small> <small><small>(טוּר ס"כ)</small>,</small>  אַף עַל פִּי שֶׁלָּקַח שֶׁלֹּא מִדַּעַת בַּעַל הַשָּׂדֶה, אֵינוֹ גַנָּב, וְכָשֵׁר לְעֵדוּת, שֶׁאֵין בַּעַל הַשָּׂדֶה מַקְפִּיד עָלָיו. וְכֵן כָּל כַּיּוֹצֵא בָּזֶה: 

מַפְרִיחֵי יוֹנִים <small><small>(פֵּי', שֶׁמְּלַמְּדִים אוֹתָם לְהָבִיא יוֹנִים מִשֹּׁבַךְ הַזּוּלַת)</small> </small> בְּיִשּׁוּב, פְּסוּלִים, מִפְּנֵי שֶׁחֶזְקָתָן שֶׁגּוֹזְלִים יוֹנִים שֶׁל אֲחֵרִים. וְכֵן סוֹחֲרֵי שְׁבִיעִית, וְהֵם בְּנֵי אָדָם שֶׁיּוֹשְׁבִים בְּטֵלִים, וְכֵיוָן שֶׁבָּאָה שְׁבִיעִית פּוֹשְׁטִים יְדֵיהֶם וּמַתְחִילִים לִשָּׂא וְלִתֵּן בְּפֵרוֹת, שֶׁחֶזְקַת אֵלּוּ שֶׁהֵם אוֹסְפִים פֵּרוֹת שְׁבִיעִית וְעוֹשִׂין בָּהֶן סְחוֹרָה. וְכֵן מְשַׂחֵק בְּקֻבְיָא, וְהִיא שֶׁלֹּא תִהְיֶה לוֹ אֻמָּנוּת אֶלָּא הוּא, הוֹאִיל וְאֵינוֹ עוֹסֵק בְּיִשּׁוּבוֹ שֶׁל עוֹלָם, הֲרֵי זֶה בְּחֶזְקַת שֶׁאוֹכֵל מִן הַקֻּבְיָא שֶׁהוּא אֲבַק גָּזֵל. וְלֹא בְּקֻּבְיָא בִּלְבַד אָמְרוּ, אֶלָּא אֲפִלּוּ מְשַׂחֲקִים בִּקְלִפֵּי אֱגוֹזִים וּקְלִפֵּי רִמּוֹנִים; וְכֵן לֹא יוֹנִים בִּלְבַד אָמְרוּ, אֶלָּא אֲפִלּוּ בִּמְשַׂחֲקִים בִּבְהֵמָה חַיָּה וָעוֹף, וְאוֹמְרִים: כָּל הַקּוֹדֵם אֶת חֲבֵרוֹ אוֹ כָּל הַנּוֹצֵחַ אֶת חֲבֵרוֹ יִטֹּל בְּעָלָיו שְׁנֵיהֶם; וְכָל כַּיּוֹצֵא בִּשְׂחוֹק זֶה; וְהוּא שֶׁלֹּא תִּהְיֶה לוֹ אֻמָּנוּת אֶלָּא שְׂחוֹק זֶה, הֲרֵי זֶה פָּסוּל. וְכָל אֵלּוּ, הַפְּסוּלִים מִדִּבְרֵיהֶם. 

מִי שֶׁאֵינוֹ לֹא בְּמִקְרָא וְלֹא בְּמִשְׁנָה וְלֹא בְּדֶרֶךְ אֶרֶץ, הֲרֵי זֶה בְּחֶזְקַת רָשָׁע וּפָסוּל לְעֵדוּת מִדִּבְרֵיהֶם. לְפִיכָךְ, אֵין מוֹסְרִין עֵדוּת לְעַם הָאָרֶץ, וְאֵין מְקַבְּלִין מִמֶּנּוּ עֵדוּת, אֶלָּא אִם כֵּן הֻחְזַק שֶׁעוֹסֵק בְּמִצְוֹת וּבִגְמִילוּת חֲסָדִים וְנוֹהֵג בְּדַרְכֵי הַיְשָׁרִים וְיֵשׁ בּוֹ דֶרֶךְ אֶרֶץ, אַף עַל פִּי שֶׁהוּא עַם הָאָרֶץ וְאֵינוֹ לֹא בְּמִקְרָא וְלֹא בְּמִשְׁנָה. נִמְצֵאתָ אוֹמֵר: כָּל תַּלְמִיד חָכָם בְּחֶזְקַת כָּשֵׁר, עַד שֶׁיִּפָּסֵל. וְכָל עַם הָאָרֶץ בְּחָזְקַת שֶׁהוּא פָסוּל, עַד שֶׁיֻּחְזַק שֶׁהוֹלֵךְ בְּדַרְכֵי הַיְשָׁרִים. וְכָל מִי שֶׁמְּקַבֵּל עֵדוּת עַם הָאָרֶץ קֹדֶם שֶׁתִּהְיֶה לוֹ חֲזָקָה זוֹ, אוֹ קֹדֶם שֶׁיָּבוֹאוּ עֵדִים וְיָעִידוּ שֶׁהוּא נוֹהֵג בְּמִצְוֹת וּבְדֶרֶךְ אֶרֶץ, הֲרֵי זֶה הֶדְיוֹט, וְעָתִיד לִתֵּן אֶת הַדִּין, שֶׁהֲרֵי מְאַבֵּד מָמוֹנָן שֶׁל יִשְׂרָאֵל עַל פִּי רְשָׁעִים <small><small>(טוּר בְּשֵׁם הָרַמְבַּ"ם)</small>.</small> 

הַבְּזוּיִם, פְּסוּלִים לְעֵדוּת מִדִּבְרֵיהֶם; וְהֵם הָאֲנָשִׁים שֶׁהוֹלְכִים וְאוֹכְלִים בַּשּׁוּק בִּפְנֵי כָל הָעָם, וּכְגוֹן אֵלּוּ שֶׁהוֹלְכִים עֲרֻמִים בַּשּׁוּק בְּעֵת שֶׁהֵם עֲסוּקִים בִּמְלָאכָה מְנֻוֶּלֶת, וְכַיּוֹצֵא בְאֵלּוּ, שֶׁאֵין מַקְפִּידִים עַל הַבֹּשֶׁת, שֶׁכָּל אֵלּוּ חֲשׁוּבִים כְּכֶלֶב וְאֵין מַקְפִּידִים עַל עֵדוּת שֶׁקֶר. וּמִכְּלַל אֵלּוּ, הַמְקַבְּלִים צְדָקָה מִן הַגּוֹיִים בְּפַרְהֶסְיָא, אַף עַל פִּי שֶׁאֶפְשָׁר לָהֶם שֶׁיִּזּוֹנוּ בְצִנְעָא מְבַזִּים עַצְמָם וְאֵינָם חוֹשְׁשִׁים, כָּל אֵלּוּ פְּסוּלִים מִדִּבְרֵיהֶם. <small>הַגָּה: כָּל מִי שֶׁנּוֹטֵל שָׂכָר לְהָעִיד, עֵדוּתוֹ בָּטֵל, כְּמוֹ הַנּוֹטֵל שָׂכָר לָדוּן, כְּמוֹ שֶׁנִּתְבָּאֵר לְעֵיל סִימָן ט' סָעִיף ה' <small><small>(רַמְבַּ"ן)</small>,</small> וְאֵינָן צְרִיכִים הַכְרָזָה, אֶלָּא הַדִּין וְהָעֵדוּת בָּטֵל מֵעַצְמוֹ. וְאִם הֶחֱזִיר הַמָּמוֹן, דִּינוֹ וְעֵדוֹתָיו קַיָּמִים, שֶׁאֵין זֶה כִּשְׁאָר פְּסוּלִים שֶׁצְּרִיכִין הַכְרָזָה וּתְשׁוּבָה, אֶלָּא קְנָס קְנָסוּהוּ חֲכָמִים שֶׁיִּתְבַּטְּלוּ מַעֲשָׂיו כָּל זְמַן שֶׁנּוֹטֵל שָׂכָר <small><small>(רַ"ן סוֹף פֶּרֶק הָאִישׁ מְקַדֵּשׁ)</small>.</small> וְכָל זֶה בְּעֵדִים שֶׁכְּבָר רָאוּ הַמַּעֲשֶׂה וּמְחֻיָּבִים לְהָעִיד, כְּמוֹ שֶׁאָדָם מְחֻיָּב לָדוּן בֵּין אָדָם לַחֲבֵרוֹ. אֲבָל מִי שֶׁאֵינוֹ מְחֻיָּב לְהָעִיד, וְנוֹטֵל שָׂכָר לֵילֵךְ וְלִרְאוֹת הָעִנְיָן שֶׁיִּהְיֶה עֵד, מֻתָּר <small><small>(בֵּית יוֹסֵף סִימָן כ"ח בְּשֵׁם רַשְׁבָּ"א)</small>.</small> דַּיָּן שֶׁדָּן כְּבָר, וּבָא הַבַּעַל דִּין לִתֵּן לוֹ מַתָּנָה עַל שֶׁהָפַךְ בִּזְכוּתוֹ, אָסוּר לוֹ לְקַבְּלוֹ <small><small>(כֵּן מַשְׁמָע מֵאֲשֵׁרִ"י סוֹף פֶּרֶק זֶה בּוֹרֵר)</small></small> כָּל מַה שֶּׁאָדָם מֵעִיד לְסִבַּת יִסּוּרִין וְיִרְאָה, אֵין בּוֹ מַמָּשׁ <small><small>(מַהֲרִי"ק שֹׁרֶשׁ ס"ח)</small>.</small> </small> 

 גּוֹי וְעֶבֶד, פְּסוּלִים לְעֵדוּת. 

הַשּׂוֹנֵא לַחֲבֵרוֹ, וְאָמַר לוֹ בִּפְנֵי רַבִּים: אֵלֵךְ וְאֶמְסֹר מָמוֹנְךָ, פָּסוּל לְעֵדוּת. 

מַמְזֵר וּפְצוּעַ דַּכָּה וּכְרוּת שָׁפְכָה וְעָרֵל שֶׁמֵּתוּ אֶחָיו <small><small>(מַהֲרִי"ק שֹׁרֶשׁ פ"ה)</small></small> מֵחֲמַת מִילָה, כְּשֵׁרִים לְעֵדוּת. 

הַמּוֹסְרִים וְהָאֶפִּיקוֹרְסִים, פְּחוּתִים מֵהַגּוֹיִם וּפְסוּלִים לְעֵדוּת. <small>הַגָּה: וַאֲפִלּוּ מָחַל לוֹ הַנִּמְסָר, פָּסוּל, עַד שֶׁיָּשׁוּב בִּתְשׁוּבָה <small><small>(בֵּית יוֹסֵף בְּשֵׁם מ"כ וּמִדִּבְרֵי הָרַמְבַּ"ם בְּפי"ב, וְכָךְ מַשְׁמָע בָּאֲשֵׁרִ"י פ' ז"ב)</small>.</small> מְשֻׁמָּד שֶׁחָזַר בּוֹ וְקִבֵּל עָלָיו תְּשׁוּבָה, כָּשֵׁר מִיָּד, אַף עַל פִּי שֶׁלֹּא עֲשָׂאָהּ עֲדַיִן <small><small>(מַהֲרִי"ק שֹׁרֶשׁ פ"ה)</small>.</small> </small> 

הַפָּסוּל מִן הַתּוֹרָה, שֶׁהֵעִיד, עֵדוּתוֹ בְּטֵלָה אַף עַל פִּי שֶׁלֹּא הִכְרִיזוּ עָלָיו בְּבָתֵּי כְנֵסִיּוֹת וּבְבָתֵּי מִדְרָשׁוֹת. וְהַפָּסוּל מִדִּבְרֵיהֶם, הָעֵדוּת שֶׁהֵעִיד קֹדֶם שֶׁהִכְרִיזוּ עָלָיו, כְּשֵׁרָה. <small>הַגָּה: וַאֲפִלּוּ פָּסוּל מִן הַתּוֹרָה, אֵין לְפָסְלוֹ אֶלָּא בְּוַדַּאי, אֲבָל לֹא מִסָּפֵק, כְּגוֹן שֶׁהֵעִיד בְּבֵית דִּין וְאַחַר כָּךְ בָּאוּ עֵדִים עָלָיו שֶׁעָבַר עֲבֵרָה שֶׁנִּפְסַל בָּהּ מִן הַתּוֹרָה. אֲבָל אִם אֵין יוֹדְעִין אִם עָבַר קֹדֶם שֶׁהֵעִיד אוֹ אַחַר כָּךְ, מוֹקְמִינָן גַּבְרָא אַחֶזְקָתוֹ, וְכָל מַה שֶּׁהֵעִיד כָּשֵׁר, עַד דְּיָדְעִינָן דְּעָבַר קֹדֶם לָכֵן <small><small>(רִיבָ"שׁ סִימָן רס"ו)</small>.</small> כָּל הַפְּסוּלִים מִדְּרַבָּנָן שֶׁצְּרִיכִין הַכְרָזָה, אִם הֶעֱנִישָׁן בָּרַבִּים עַל עֲבֵרָתָן, כְּגוֹן שֶׁהוֹצִיאָן מִבֵּית הַכְּנֶסֶת, הָוֵי כְּאִלּוּ הִכְרִיזוּ עֲלַיְהוּ <small><small>(מָרְדְּכַי פֶּרֶק זֶה בּוֹרֵר)</small>.</small> </small> 

כָּל מִי שֶׁהֵעִידוּ עָלָיו שֶׁעָבַר עֲבֵרָה פְלוֹנִית, אַף עַל פִּי שֶׁלֹּא הִתְרוּ בּוֹ, שֶׁהֲרֵי אֵינוֹ לוֹקֶה, פָּסוּל; וְהוּא שֶׁעָבַר עַל דְּבָרִים שֶׁפָּשַׁט בְּיִשְׂרָאֵל שֶׁהֵם עֲבֵרָה. אֲבָל אִם רָאוּהוּ עוֹבֵר עַל דָּבָר שֶׁקָּרוֹב הָעוֹשֶׂה לִהְיוֹת שׁוֹגֵג, צְרִיכִים לְהַזְהִירוֹ וְאַחַר כָּךְ יִפָּסֵל. כֵּיצַד, רָאוּהוּ קוֹשֵׁר אוֹ מַתִּיר בְּשַׁבָּת, צְרִיכִים לְהוֹדִיעוֹ שֶׁזֶּה חִלּוּל שַׁבָּת, מִפְּנֵי שֶׁרֹב הָעָם אֵינָם יוֹדְעִים זֶה. וְכֵן אִם רָאוּהוּ עוֹשֶׂה מְלָאכָה בְּשַׁבָּת אוֹ בְּיוֹם טוֹב, צְרִיכִים לְהוֹדִיעוֹ שֶׁהַיּוֹם שַׁבָּת, שֶׁמָּא שׁוֹכֵחַ הוּא. וְכֵן הַמְשַׂחֵק בְּקֻבְיָא תָּמִיד, אוֹ מִי שֶׁנַּעֲשֶׂה מוֹכֵס אוֹ גַבַּאי שֶׁמּוֹסִיף לְעַצְמוֹ, צְרִיכִים הָעֵדִים לְהוֹדִיעוֹ שֶׁהָעוֹשֶׂה דָּבָר זֶה פָּסוּל לְעֵדוּת, שֶׁרֹב הָעָם אֵינָם יוֹדְעִים דְּבָרִים אֵלּוּ. וְכֵן כָּל כַּיּוֹצֵא בָּזֶה. 

אֵין אָדָם נִפְסָל בַּעֲבֵרָה עַל פִּי עַצְמוֹ, אֶלָּא עַל פִּי עֵדִים שֶׁיָּעִידוּ עָלָיו, שֶׁאֵין אָדָם מֵשִׂים עַצְמוֹ רָשָׁע <small><small>(רַמְבַּ"ם פ"ב מִטּוֹעֵן)</small>. <small>הַגָּה: וּמִכָּל מָקוֹם, אֵין עוֹשִׂין אוֹתוֹ עֵד, לְכַתְּחִלָּה, כְּדִלְקַמָּן סִימָן צ"ב סָעִיף ה'. וְכֵן אֵין נִפְסָל עַל קוֹל וַחֲשָׁד בְּעָלְמָא, כְּגוֹן מִי שֶׁחָשׁוּד עַל עֲרָיוֹת, שֶׁרָגִיל עִם עֲרָיוֹת וּמִתְיַחֵד עִמָּהֶם, וְקוֹל יוֹצֵא עָלָיו, כָּשֵׁר לְכָל עֵדוּת חוּץ מִלְּעֵדוּת אִשָּׁה</small> <small>(טוּר ס"ט)</small>. <small>וְעַיֵּן בְּדִין הַחֲשׁוּדִים בְּי"ד סִימָן קי"ט.</small> </small> 

לֹוֶה שֶׁהֵעִיד עַל הַמַּלְוֶה שֶׁהִלְוָה לוֹ בְּרִבִּית, וְיֵשׁ עֵד אֶחָד עִמּוֹ, מִצְטָרְפִין לְפָסְלוֹ; אַף עַל פִּי שֶׁעוֹשֶׂה עַצְמוֹ רָשָׁע, פַּלְגִינָן דִּבּוּרֵהּ וּמַאֲמִינִים אוֹתוֹ לְגַבֵּי מַלְוֶה וְלֹא לְגַבֵּי עַצְמוֹ. וְכֵן אִם הֵעִיד שֶׁפְּלוֹנִי רְבָעוֹ, אֲפִלּוּ לִרְצוֹנוֹ, אוֹ שֶׁבָּא עַל אִשְׁתּוֹ, אוֹ שֶׁרָבַע שׁוֹרוֹ, הוּא וְאַחֵר מִצְטָרְפִין לְפָסְלוֹ. <small>וְהוּא הַדִּין שֶׁהַנִּגְזָל יָכוֹל לְהָעִיד עַל הַגַּזְלָן כְּמוֹ הַלּוֶֹה עַל הַמַּלְוֶה, וּבִלְבַד שֶׁלֹּא יְהֵא לוֹ הֲנָאָה מֵעֵדוּתוֹ. <small><small>(מָרְדְּכַי פֶּרֶק זֶה בּוֹרֵר)</small>.</small> </small> 

יֵשׁ אוֹמְרִים שֶׁהַנִּשְׁבָּע לְהַכְחִישׁ הָעֵד, הָעֵד וְאוֹתוֹ שֶׁנִּשְׁבַּע לוֹ, מִצְטָרְפִים לְהָעִיד עָלָיו לְפָסְלוֹ. <small>הַגָּה: וְהוּא הַדִּין אִם נִשְׁבַּע לִשְׁנַיִם, הֵם מְעִידִים עָלָיו לְפָסְלוֹ. וְאֵין חִלּוּק אִם נִשְׁבַּע לָהֶם כְּאֶחָד אוֹ בָּזֶה אַחַר זֶה <small><small>(מָרְדְּכַי פֶּרֶק זֶה בּוֹרֵר)</small>.</small> וְיֵשׁ חוֹלְקִים. וַאֲפִלּוּ אִם הָיוּ ב' בַּעֲלֵי דִינִים, וּלְכָל אֶחָד עֵד אֶחָד, אֵין מִצְטָרְפִין אַחַר שֶׁעָמַד בַּדִּין וְנִשְׁבַּע עַל עֵדוּתָן, אֲבָל קֹדֶם לָכֵן יְכוֹלִין לְהָעִיד עָלָיו <small><small>(רִיבָ"שׁ בְּסִימָן של"ט בְּשֵׁם תְּשׁוּבַת רַמְבַּ"ן סִימָן ק"ט)</small>.</small> </small> 

שְׁנַיִם שֶׁהֵעִידוּ בְּאֶחָד שֶׁהוּא פָּסוּל בְּאַחַת מֵאֵלּוּ הָעֲבֵרוֹת, וּבָאוּ שְׁנַיִם וְהֵעִידוּ שֶׁחָזַר בּוֹ וְעָשָׂה תְּשׁוּבָה אוֹ שֶׁלָּקָה, הֲרֵי זֶה כָּשֵׁר. אֲבָל אִם בָּאוּ שְׁנַיִם וְהִכְחִישׁוּם, וְאָמְרוּ: לֹא עָשָׂה עֲבֵרָה זוֹ וְלֹא נִפְסַל, הֲרֵי זֶה סְפֵק פָּסוּל; לְפִיכָךְ, לֹא יָעִיד, וְאֵין מוֹצִיאִין מָמוֹן בְּעֵדוּתוֹ, וְלֹא יָדוּן, עַד שֶׁיִּוָּדַע שֶׁעָשָׂה תְשׁוּבָה. <small>שְׁנֵי עֵדִים שֶׁהֵעִידוּ עַל אֶחָד שֶׁהוּא פָּסוּל, כְּגוֹן שֶׁאֶחָד אוֹמֵר שֶׁגָּנַב וְהַשֵּׁנִי אוֹמֵר שֶׁהִלְוָה בְּרִבִּית, מִצְטָרְפִים לְפָסְלוֹ <small><small>(מָהֲרַ"ם פַּדָּוואָה סִימָן ל"ז)</small>.</small> </small> 

כָּל מִי שֶׁנִּתְחַיֵּב מַלְקוּת, כֵּיוָן שֶׁלָּקָה בְּבֵית דִּין חוֹזֵר לְכַשְׁרוּתוֹ. אֲבָל שְׁאָר פְּסוּלֵי עֵדוּת, שֶׁהֵם פְּסוּלִים מִשּׁוּם מָמוֹן שֶׁחָמְסוּ אוֹ שֶׁגָּזְלוּ, אַף עַל פִּי שֶׁשִּׁלְּמוּ, צְרִיכִים תְּשׁוּבָה וַהֲרֵי הֵם פְּסוּלִים, עַד שֶׁיִּוָּדַע שֶׁחָזְרוּ בָּהֶם מִדַּרְכָּם הָרָעָה. מֵאֵימָתַי חֲזָרַת מַלְוֵי בְּרִבִּית, מִשֶׁיִּקְרְעוּ שְׁטָרוֹתֵיהֶם מֵעַצְמָם וְיַחְזְרוּ בָּהֶם חֲזָרָה גְמוּרָה שֶׁלֹּא יַלְווּ בְּרִבִּית אֲפִלּוּ לְגוֹי. וְצָרִיךְ לְהַחֲזִיר כָּל מַה שֶּׁלָּקַח בְּרִבִּית, לְבַעֲלֵיהֶם; וְאִם אֵינוֹ יוֹדֵעַ מִמִּי לָקַח, צָרִיךְ לַעֲשׂוֹת בּוֹ צָרְכֵי רַבִּים. <small>הַגָּה: <small><small>(הָעִטּוּר)</small></small> וְיֵשׁ אוֹמְרִים דְּכָל זֶה דַּוְקָא בְּמִי שֶׁרָגִיל לִגְזֹל וְלִגְנֹב, אֲבָל מִי שֶׁגָּנַב וְגָזַל בְּאַקְרַאי בְּעָלְמָא, מִיָּד שֶׁהֶחֱזִיר מַה שֶּׁגָּנַב וְגָזַל, הָוֵי תְשׁוּבָה. וְדַוְקָא אִם הֶחֱזִירוֹ מֵעַצְמוֹ, אֲבָל אִם לֹא הֶחֱזִיר רַק עַל יְדֵי כְּפִיַּת בֵּית דִּין, לֹא מְהַנֵּי הַחֲזָרָה עַד שֶׁיַּעֲשֶׂה תְּשׁוּבָה <small><small>(טוּר סט"ו וְהָרֹא"שׁ כְּלָל נ"ט)</small>,</small> וְכֵן נִרְאֶה לִי.</small> 

מֵאֵימָתַי חֲזָרַת הַמְשַׂחֲקִים בְּקֻבְיָא, מִשֶּׁיִּשְׁבְּרוּ פַּסְפְּסֵיהֶם <small><small>(פֵּי', כְּלֵי הַשְּׂחוֹק הַנִּזְכָּר וְהֵם הַקֻבְיָאוֹת)</small></small> וְיַחְזְרוּ בָּהֶם חֲזָרָה גְמוּרָה שֶׁלֹּא יַעֲשׂוּ אֲפִלּוּ בְּחִנָּם: 

מֵאֵימָתַי חֲזָרַת מַפְרִיחֵי יוֹנִים, מִשֶּׁיִּשְׁבְּרוּ הַכֵּלִים שֶׁצָּדִין בָּהֶם וְיַחְזְרוּ בָהֶם חֲזָרָה גְמוּרָה שֶׁאֲפִלּוּ בַּמִּדְבָּר לֹא יַעֲשׂוּ. <small>וְיֵשׁ אוֹמְרִים דְּגַם כָּאן וּבִמְשַׂחֲקִים בְּקֻבְיָא צְרִיכִים לְהַחֲזִיר הַמָּעוֹת שֶׁהִרְוִיחוּ <small><small>(ר"י נ"ב ח"ד וּבֵית יוֹסֵף בְּשֵׁם הָרֹא"שׁ פֶּרֶק זֶה בּוֹרֵר)</small>.</small> </small> 

מֵאֵימָתַי חֲזָרַת סוֹחֲרֵי שְׁבִיעִית, מִשֶּׁתַּגִּיעַ שְׁבִיעִית וְיִבָּדְקוּ, וְלֹא חֲזָרַת דְּבָרִים בִּלְבַד, אֶלָּא כּוֹתֵב: אֲנִי פְּלוֹנִי בֶּן פְּלוֹנִי כָּנַסְתִּי מָאתַיִם זוּז מִפֵּרוֹת שְׁבִיעִית וַהֲרֵי הֵם נְתוּנִים בְּמַתָּנָה לַעֲנִיִּים. 

מֵאֵימָתַי חֲזָרַת הַמּוֹעֵל בִּשְׁבוּעָה, מִשֶּׁיָּבֹא לְבֵית דִּין שֶׁאֵין מַכִּירִין אוֹתוֹ וְיֹאמַר לָהֶם: חָשׁוּד אֲנִי, אוֹ יִתְחַיֵּב שְׁבוּעָה בְבֵית דִּין שֶׁאֵין מַכִּירִין אוֹתוֹ, בְּמָמוֹן חָשׁוּב, וִישַׁלֵּם וְלֹא יִרְצֶה לִשָּׁבַע. <small>הַגָּה: וְדַוְקָא מוֹעֲלֵי שְׁבוּעוֹת. אֲבָל עָבַר עַל שְׁאָר עֲבֵרוֹת, מִיָּד כְּשֶׁמְּקַבֵּל בְּבֵית דִּין שֶׁבְּעִירוֹ שֶׁלֹּא לַעֲשׂוֹת עוֹד, סָגֵי לֵהּ <small><small>(ר"י נ"ב ח"ד וְתוס')</small>.</small> וְדַוְקָא שֶׁלֹּא הֶעֱבִירוּהוּ בִּשְׁבִיל הָעֲבֵרָה מֵאֵיזֶה אֻמָּנוּת. אֲבָל הֶעֱבִירוּהוּ, דִּינוֹ כְּטַבָּח שֶׁיִּתְבָּאֵר בְּסָמוּךְ <small><small>(בֵּית יוֹסֵף)</small>.</small> </small> 

חֲזָרַת טַבָּח שֶׁהָיָה בּוֹדֵק לְעַצְמוֹ וּמוֹכֵר וְיָצָא טְרֵפָה מִתַּחַת יָדוֹ שֶׁיִּלְבַּשׁ שְׁחוֹרִים וְיִתְכַּסֶה שְׁחוֹרִים, וְיֵלֵךְ לְמָקוֹם שֶׁאֵין מַכִּירִים אוֹתוֹ, וְיַחֲזִיר אֲבֵדָה בְּדָבָר חָשׁוּב, אוֹ יוֹצִיא טְרֵפָה מִתַּחַת יָדוֹ בְּדָבָר חָשׁוּב <small>וְעַיֵּן בְּי"ד סִימָן קי"ט.</small> 

חֲזָרַת עֵד זוֹמֵם שֶׁיֵּלֵךְ לְמָקוֹם שֶׁאֵין מַכִּירִים אוֹתוֹ, וְנָתְנוּ לוֹ מָמוֹן חָשׁוּב לְהָעִיד שֶׁקֶר, וְלֹא רָצָה: 


Siman 35

קָטָן, פָּסוּל לְהָעִיד, אֲפִלּוּ הָיָה נָבוֹן וְחָכָם, עַד שֶׁיָּבִיא שְׁתֵּי שְׂעָרוֹת אַחַר י"ג שָׁנִים גְּמוּרוֹת. וְאִם שָׁהוּ מִלְּבָדְקוֹ זְמַן רַב אַחַר שֶׁהָיָה לוֹ י"ג שָׁנָה, וּבְדָקוּהוּ וְנִמְצְאוּ לוֹ שְׁתֵּי שְׂעָרוֹת, הוּא בְּחֶזְקַת גָּדוֹל מִשָּׁעָה שֶׁהָיָה לוֹ י"ג שָׁנָה. וְאִם נִתְמַלֵּא זְקָנוֹ, אֵינוֹ צָרִיךְ בְּדִיקָה. 

הִגִּיעַ לְעֶשְׂרִים שָׁנָה וְלֹא הֵבִיא שְׁתֵּי שְׂעָרוֹת, וְנוֹלַד בּוֹ סִימָן מִסִימָנֵי סָרִיס, הֲרֵי הוּא גָדוֹל, וְיָעִיד. וְאִם לֹא נוֹלַד בּוֹ, לֹא יָעִיד עַד רֹב שְׁנוֹתָיו. 

בֶּן י"ג שָׁנָה וְיוֹם אֶחָד שֶׁהֵבִיא שְׁתֵּי שְׂעָרוֹת וְאֵינוֹ יוֹדֵע בְּטִיב מַשָּׂא וּמַתָּן, אֵין עֵדוּתוֹ עֵדוּת בְּקַרְקָעוֹת, אֲבָל בְּמִטַּלְטְלִים, עֵדוּתוֹ עֵדוּת. 

מִי שֶׁהָיָה יוֹדֵעַ בְּעֵדוּת כְּשֶׁהוּא קָטָן, וְהֵעִיד בָּהּ כְּשֶׁהוּא גָדוֹל, אֵינוֹ כְּלוּם. וְיֵשׁ דְּבָרִים שֶׁסוֹמְכִים בָּהֶם עַל עֵדוּת שֶׁמֵּעִיד כְּשֶׁהוּא גָדוֹל שֶׁרָאָה בְּקַטְנוּת, וְאֵלוּ הֵם: נֶאֱמָן לוֹמַר: זֶה כְּתַב יָדוֹ שֶׁל אָבִי אוֹ שֶׁל רַבִּי אוֹ שֶׁל אָחִי. וְיֵשׁ מִי שֶׁאוֹמֵר, דְּעַל כְּתָב שֶׁל אֵלּוּ נֶאֱמָן, אֲבָל לֹא עַל שֶׁל אֲחֵרִים: 

וְנֶאֱמָן לוֹמַר: זְכוּרַנִי בְּאֵשֶׁת פְּלוֹנִי שֶׁנַּעֲשָׂה לָהּ מִנְהַג הַבְּתוּלוֹת כְּשֶׁנִּשֵֹּׂאת. וְנֶאֱמָן לוֹמַר: הַמָּקוֹם הַזֶּה בֵּית הַפְּרָס <small><small>(פֵּי', שָׂדֶה שֶׁנֶּאֱבַד אוֹ שֶׁנֶּחֱרַשׁ בָּהּ קֶבֶר, וְהוּא לְשׁוֹן פְּרוּסָה, שֶׁנִּפְרְסוּ וְנִתְרוֹצְצוּ בָּהּ עַצְמוֹת מֵתִים)</small>.</small> 

וְנֶאֱמָן לוֹמַר <small>וַאֲפִלּוּ הוּא לְבַדּוֹ <small><small>(טוּר)</small>:</small> </small> עַד כָּאן הָיִינוּ בָּאִים בְּשַׁבָּת, <small>כֵּיוָן שֶׁתְּחוּמִים דְּרַבָּנָן <small><small>(הַגָּהוֹת אַלְפָסִי פ"ב דִּכְתֻבּוֹת)</small>.</small> וְהוּא הַדִּין בִּשְׁאָר אִסּוּרֵי דְּרַבָּנָן.</small> וְנֶאֱמָן לוֹמַר שֶׁהָיָה פְלוֹנִי יוֹצֵא מִבֵּית הַסֵפֶר לִטְבֹּל לֶאֱכֹל תְּרוּמָתוֹ לָעֶרֶב, וְשֶׁהָיָה חוֹלֵק עִמָּנוּ תְּרוּמָה, וְשֶׁהָיִינוּ מוֹלִיכִים חַלָּה וּמַתָּנוֹת לִפְלוֹנִי כֹּהֵן עַל יְדֵי עַצְמוֹ, וְשֶׁאָמַר לִי אַבָּא: מִשְׁפָּחָה זוֹ כְּשֵׁרָה, מִשְׁפָּחָה זוֹ פְּסוּלָה, <small>אוֹ שֶׁעָשׂוּ אֵיזֶה סִימָן לְהוֹדִיעַ שֶׁאֶחָד מִן הַמִּשְׁפָּחָה נָשָׂא פְּסוּלָה <small><small>(טוּר)</small>,</small> כְּמוֹ שֶׁנִּתְבָּאֵר בְּאֶבֶן הָעֵזֶר סִימָן ב'.</small> 

וְכָל אֵלּוּ, אִם גּוֹי אוֹ עֶבֶד רָאָה אוֹתָם וְהֵעִיד אַחַר שֶׁנִּתְגַּיֵּר וְנִשְׁתַּחְרֵר, אֵינוֹ נֶאֱמָן. 

שׁוֹטֶה, פָּסוּל. וְלֹא שׁוֹטֶה שֶׁהוּא הוֹלֵךְ עָרֻם וּמְשַׁבֵּר כֵּלִים וְזוֹרֵק אֲבָנִים בִּלְבַד, <small>אֶלָּא</small> כָּל מִי שֶׁנִּטְרְפָה דַעְתּוֹ וְנִמְצֵאת דַּעְתּוֹ מְשֻׁבֶּשֶׁת תָּמִיד בְּדָבָר מֵהַדְּבָרִים, אַף עַל פִּי שֶׁהוּא מְדַבֵּר וְשׁוֹאֵל כָּעִנְיָן בִּשְׁאָר דְּבָרִים, הֲרֵי זֶה פָסוּל, וּבִכְלַל שׁוֹטִים יֵחָשֵׁב. 

הַנִּכְפֶּה <small><small>(הַמֻּכְרָח לִפֹּל לָאָרֶץ מֵחֲמַת חֹלִי הַמְשַׁגֵּעַ אוֹתוֹ לְעִתִּים)</small>,</small> בְּעֵת כְּפִיָּתוֹ, פָּסוּל, וּבְעֵת שֶׁהוּא בָּרִיא, כָּשֵׁר. וְאֶחָד הַנִּכְפֶּה מִזְּמַן לִזְמַן, אוֹ הַנִּכְפֶּה תָמִיד בְּלֹא עֵת קָבוּעַ, וְהוּא שֶׁלֹּא תִּהְיֶה דַּעְתּוֹ מְשֻׁבֶּשֶׁת תָּמִיד, שֶׁהֲרֵי יֵשׁ נִכְפִּים שֶׁגַּם בְּעֵת בְּרִיאוּתָם דַּעְתָּם מְטֹרֶפֶת. וְצָרִיךְ לְהִתְיַשֵּׁב בְּעֵדוּת הַנִּכְפִּים הַרְבֵּה. 

הַפְּתָאִים בְּיוֹתֵר, שֶׁאֵינָן מַכִּירִין דְּבָרִים שֶׁסוֹתְרִין זֶה אֶת זֶה, וְלֹא יָבִינוּ עִנְיְנֵי הַדָּבָר כְּדֶרֶךְ שֶׁמְּבִינִים שְׁאָר עַם הָאָרֶץ, וְכֵן הַמְבֹהָלִים, וְהַנֶּחְפָּזִים בְּדַעְתָּם, וְהַמִּשְׁתַּגְּעִים בְּיוֹתֵר, הֲרֵי אֵלּוּ בִּכְלַל הַשּׁוֹטִים. וְדָבָר זֶה לְפִי מַה שֶּׁיֵּרָאֶה לַדַּיָּן, שֶׁאִי אֶפְשָׁר לְכַוֵּן הַדַּעַת בִּכְתָב. 

חֵרֵשׁ, פָּסוּל. אֶחָד מְדַבֵּר וְאֵינוֹ שׁוֹמֵעַ, אוֹ שׁוֹמֵעַ וְאֵינוֹ מְדַבֵּר, וְדַעְתּוֹ נְכוֹנָה, מִפְּנֵי שֶׁצָּרִיךְ לְהָעִיד בְּבֵית דִּין בְּפִיו, וְשֶׁיִהְיֶה רָאוּי לִשְׁמֹעַ דִּבְרֵי הַדַּיָּנִים וְהָאִיּוּם שֶׁמְּאַיְּמִים עָלָיו. וְכֵן אִם נִשְׁתַּתֵּק, אַף עַל פִּי שֶׁנִּבְדַּק כְּדֶרֶךְ שֶׁבּוֹדְקִים לְעִנְיַן גִּטִּין וְנִמְצֵאת עֵדוּתוֹ מְכֻוֶּנֶת, וְהֵעִיד בְּפָנֵינוּ בִּכְתַב יָדוֹ, אֵינוֹ עֵדוּת כְּלָל, חוּץ מֵעֵדוּת אִשָּׁה, לְפִי שֶׁבַּעֲגוּנָה הֵקֵלּוּ: 

סוּמָא בִּשְׁתֵּי עֵינָיו, אַף עַל פִּי שֶׁמַּכִּיר הַקּוֹל וְהָאֲנָשִׁים וּמְכֻוֶּנֶת עֵדוּתוֹ, פָּסוּל. 

הָיָה חֵרֵשׁ אוֹ שׁוֹטֶה אוֹ סוּמָא בְּשָׁעָה שֶׁנִּמְסַר לוֹ הָעֵדוּת, וּבָרִיא בִּשְׁעַת הַעֲדָאַת הָעֵדוּת, אוֹ אִפְּכָא, פְּסוּלִים. אֲבָל אִם הָיָה בָּרִיא בְּשָׁעָה שֶׁנִּמְסַר לוֹ הָעֵדוּת וּבִשְׁעַת הַעֲדָאַת הָעֵדוּת, אַף עַל פִּי שֶׁבָּאֶמְצַע נִתְחָרֵשׁ אוֹ נִשְׁתַּטֶּה אוֹ נִסְתַּמֵּא, מֵאַחַר שֶׁתְּחִלָּתוֹ וְסוֹפוֹ בְּכַשְׁרוּת, כָּשֵׁר. 

אִשָּׁה, פְּסוּלָה. וְטֻמְטוּם וְאַנְדְּרוֹגֵינוֹס, פְּסוּלִים מִסָפֵק. וְכָל מִי שֶׁהוּא סָפֵק כָּשֵׁר סָפֵק פָּסוּל, הֲרֵי הוּא פָּסוּל. <small>הַגָּה: וְכָל אֵלּוּ הַפְּסוּלִים, פְּסוּלִים אֲפִלּוּ בְּמָקוֹם דְּלָא שְׁכִיחָא אֲנָשִׁים כְּשֵׁרִים לְהָעִיד <small><small>(הָרַשְׁבָּ"א בִתְשׁוּבָה וְהָרַמְבַּ"ם בְּפ"ח מֵה' נִזְקֵי מָמוֹן וְכ"כ הַב"י)</small>,</small> וְכָל זֶה מִדִּינָא, אֲבָל יֵשׁ אוֹמְרִים דְּתַקָּנַת קַדְמוֹנִים הוּא, דִּבְמָקוֹם שֶׁאֵין אֲנָשִׁים רְגִילִין לִהְיוֹת, כְּגוֹן בְּבֵית הַכְּנֶסֶת שֶׁל נָשִׁים, אוֹ בִּשְׁאָר דָּבָר אַקְרַאי שֶׁאִשָּׁה רְגִילָה וְלֹא אֲנָשִׁים, כְּגוֹן לוֹמַר שֶׁבְּגָדִים אֵלּוּ לָבְשָׁה אִשָּׁה פְלוֹנִית וְהֵן שֶׁלָּהּ, וְאֵין רְגִילִין אֲנָשִׁים לְדַקְדֵּק בָּזֶה, נָשִׁים נֶאֱמָנוֹת <small><small>(ת"ה סִימָן שנ"ג וַאֲגֻדָּה פֶּרֶק י' יוֹחֲסִין)</small>.</small> וְלָכֵן יֵשׁ מִי שֶׁכָּתַב דַּאֲפִלּוּ אִשָּׁה יְחִידָה, אוֹ קָרוֹב אוֹ קָטָן, נֶאֱמָנִים בְּעִנְיַן הַכָּאָת וּבִזְיוֹן תַּלְמִיד חָכָם אוֹ שְׁאָר קְטָטוֹת וּמְסִירוֹת, לְפִי שֶׁאֵין דֶּרֶךְ לְהַזְמִין עֵדִים כְּשֵׁרִים לָזֶה, וְאֵין פְּנַאי לְהַזְמִין <small><small>(מַהֲרִי"ק שֹׁרֶשׁ קע"ט וּמַהֲרַ"ם מִרִיזְבּוּרְג וְכָּלְבּוֹ סִימָן קט"ז)</small>.</small> וְהוּא שֶׁהַתּוֹבֵעַ טוֹעֵן בָּרִי <small><small>(מַהֲרִי"ק שֹׁרֶשׁ צ"ג)</small> <small>(וְע"ל סכ"ח סט"ו בְהג"ה)</small>.</small> </small> 


Siman 36

עֵדִים רַבִּים, שֶׁנִּמְצָא אֶחָד מֵהֶם קָרוֹב אוֹ פָסוּל, עֵדוּתָן בְּטֵלָה. בַּמֶּה דְּבָרִים אֲמוּרִים, בִּזְמַן שֶׁנִּתְכַּוְּנוּ כֻּלָּם לְהָעִיד. אֲבָל אִם לֹא נִתְכַּוְּנוּ כֻּלָּם לְהָעִיד, תִּתְקַיֵּם הָעֵדוּת בַּשְּׁאָר. וְכֵיצַד בּוֹדְקִים הַדָּבָר, אוֹמְרִים לָהֶם בֵּית דִּין: כְּשֶׁרְאִיתֶם דָּבָר זֶה, בָּאתֶם כְּדֵי לְהָעִיד אוֹ כְּדֵי לִרְאוֹת בִּלְבַד, כָּל מִי שֶׁאוֹמֵר: לְהָעִיד בָּאתִי, מַפְרִישִׁים אוֹתוֹ, אִם נִמְצָא בְּאֵלּוּ שֶׁנִּתְכַּוְּנוּ לְהָעִיד קָרוֹב אוֹ פָסוּל, עֵדוּתָן בְּטֵלָה <small>אֲפִלּוּ לֹא יָדְעוּ זֶה מִזֶּה. <small><small>(תּוֹסָפוֹת)</small>.</small> </small> וְאִם הָיוּ כָּל הָעֵדִים כְּשֵׁרִים, אֶחָד שֶׁנִּתְכַּוֵּן לְהָעִיד וְאֶחָד שֶׁלֹּא נִתְכַּוֵּן לְהָעִיד וְרָאָה הַדָּבָר וְכִוֵּן עֵדוּתוֹ, חוֹתְכִין הַדִּין עַל פִּי עֵדוּתוֹ. <small>הַגָּה: אֲבָל אֵינָן יְכוֹלִים לִכְתֹּב שְׁטָר עַל כָּךְ, אַף עַל פִּי שֶׁרָאוּ הַקִּנְיָן, וּסְתָם קִנְיָן לִכְתִיבָה עוֹמֵד, הוֹאִיל וְלֹא הִזְמִינָם לְכָךְ <small><small>(תְּשׁוּבַת רַשְׁבָּ"א סִימָן אֶלֶף וְע"ג)</small></small> וְע"ל סִימָן ל"ט סָעִיף ה'. </small> וְיֵשׁ אוֹמְרִים שֶׁאֲפִלּוּ כִּוֵּן לִרְאוֹת כְּדֵי לְהָעִיד, אֵינוֹ פוֹסֵל אֶלָּא אִם כֵּן בָּא לְבֵית דִּין וְהֵעִיד; דְּתַרְתֵּי בָעֵינָן, כִּוֵּן לִרְאוֹת כְּדֵי לְהָעִיד, וּבָא לְבֵית דִּין וְהֵעִיד. <small>הַגָּה: שְׁטָר שֶׁחָתַם עָלָיו עֵד פָּסוּל וְנִתְבַּטֵּל כָּל הָעֵדוּת, מִכָּל מָקוֹם, אִם הָעֵדִים הַכְּשֵׁרִים זוֹכְרִים הָעֵדוּת עַל יְדֵי רְאִיַּת הַשְּׁטָר, יְכוֹלִין לַחֲזֹר וּלְהָעִיד לְבַד לִפְנֵי בֵּית דִּין, וּבֵית דִין יִכְתְּבוּ עֵדוּתָן וְחָשׁוּב שְׁטָר <small><small>(תְּשׁוּבַת הָרֹא"שׁ כְּלָל ס' סִימָן ה')</small>.</small> תַּקָּנַת הַקָּהָל שֶׁחָתוּם עָלֶיהָ עֵד פָּסוּל, אוֹ שְׁטָר שֶׁחָתַם עָלָיו בַּעַל דָּבָר עַצְמוֹ, כָּשֵׁר בַּאֲחֵרִים, דְּאֵלּוּ לֹא נִתְכַּוְּנוּ לְהָעִיד <small><small>(רִיבָ"שׁ ס"ס קצ"ה)</small></small> וְע"ל סִימָן מ"ה סָעִיף י"ב וְי"ג.</small> וְאִם הִזְמִין הַתּוֹבֵעַ עֵדִים כְּשֵׁרִים, וְעָמְדוּ שָׁם קְרוֹבִים וּפְסוּלִים, אֲפִלּוּ נִתְכַּוְּנוּ לְהָעִיד, וְהֵעִידוּ, לֹא נִתְבַּטְּלָה עֵדוּת הַכְּשֵׁרִים. וְכֵן כְּשֶׁאָדָם צָרִיךְ לְעֵדוּת וּמְצַוֶּה לְהַחֲרִים <small><small>(עַל)</small></small> כָּל מִי שֶׁיּוֹדֵעַ לוֹ עֵדוּת שֶׁיָּבֹא וְיָעִיד, וְהֵעִידוּ כְּשֵׁרִים וּפְסוּלִים, לֹא נִתְבַּטְּלָה עֵדוּת הַכְּשֵׁרִים, שֶׁלֹּא הָיְתָה כַּוָּנָתוֹ אֶלָּא בִּרְאוּיִים לְהָעִיד. 

אִם הֵעִיד קָרוֹב עִם רָחוֹק, וְאֵין הָרָחוֹק יוֹדֵעַ בְּקֻרְבָתוֹ שֶׁל זֶה <small><small>(טוּר בְּשֵׁם הרי"ף וש"פ)</small>,</small> יֵשׁ אוֹמְרִים שֶׁעֵדוּת הָרָחוֹק כְּשֵׁרָה וּמְחַיְּבוֹ שְׁבוּעָה, וְנֶאֱמָן לוֹמַר שֶׁלֹּא הִכִּיר בְּקֻרְבָתוֹ. וְהוּא שֶׁאֵינוֹ רָגִיל אֶצְלוֹ, אֲבָל אִם הוּא רָגִיל אֶצְלוֹ, אֵינוֹ נֶאֱמָן. וְיֵשׁ מִי שֶׁחוֹלֵק עַל זֶה, וְאוֹמֵר שֶׁאֲפִלּוּ לֹא הִכִּיר בְּקֻרְבָתוֹ, נִתְבַּטְּלָה עֵדוּת הָרָחוֹק, <small>כֵּיוָן שֶׁהֵעִיד הַפָּסוּל עִמּוֹ בְּבֵית דִּין <small><small>(טוּר)</small>.</small> </small> 


Siman 37

כָּל עֵדוּת שֶׁיֵּשׁ לָאָדָם הֲנָאָה בָּהּ, פָּסוּל לְהָעִיד. לְפִיכָךְ, קַרְקַע שֶׁל שְׁנֵי שֻׁתָּפִים, וּבָא אֶחָד לְהוֹצִיאָה מִתַּחַת יַד הָאַחֵר, לוֹמַר שֶׁאוֹתוֹ שֶׁמְּכָרָהּ לָהֶם גְּזָלָהּ מִמֶּנּוּ, אֵין שֻׁתָּפוֹ מֵעִיד לוֹ עָלֶיהָ לִפְסֹל עֵדֵי הַמְעַרְעֵר, וַאֲפִלּוּ עַל חֵלֶק הַשֻׁתָּף לֹא יוֹעִיל עֵדוּתוֹ, אֶלָּא אִם כֵּן סִלֵּק עַצְמוֹ מִמֶּנָּה וְקָנוּ מִיָּדוֹ שֶׁנְּתָנוֹ לַשֻּׁתָּף. וַאֲפִלּוּ לֹא סִלֵּק עַצְמוֹ עַד לְאַחַר הָעִרְעוּר, מְהַנֵּי. וְצָרִיךְ שֶׁיְּקַבֵּל עָלָיו שֶׁאִם יָבֹא בַּעַל חוֹב וְיִטְרְפֶנָּה מִיַּד הַשֻׁתָּף, יְשַׁלֵּם לוֹ דָמֶיהָ. וְצָרִיךְ לְהַתְנוֹת שֶׁאִם יָבֹא לְחָטְפָהּ מִמֶּנּוּ בִּטְעָנוֹת אֲחֵרוֹת לוֹמַר שֶׁהָיְתָה גְזוּלָה בְיָדוֹ וְכַיּוֹצֵא בָּזֶה, שֶׁאֵינוֹ מְקַבֵּל אַחֲרָיוּת. אֲבָל אִם אֵין הַמְעַרְעֵר טוֹעֵן אֶלָּא עַל חֵלֶק הַשֻׁתָּף בִּלְבַד, כְּגוֹן שֶׁטּוֹעֵן שֶׁמְּכָרָהּ לוֹ הַשֻׁתָּף, יָכוֹל לְהָעִיד לוֹ, שֶׁאָז אֵינוֹ נוֹגֵעַ בְּעֵדוּת כְּלָל. 

הָעוֹרֵר עַל הַשָּׂדֶה, אִם יֵשׁ בָּהּ פֵּרוֹת אֵין הָאָרִיס מֵעִיד לוֹ עָלֶיהָ, שֶׁהֲרֵי רוֹצֶה הָאָרִיס לְהַעֲמִידָהּ בְּיַד בְּעָלֶיהָ, כְּדֵי שֶׁיִּטֹּל חֶלְקוֹ בַּפֵּרוֹת. וְאִם אֵין בּוֹ פֵּרוֹת, מֵעִיד <small><small>(נ"י בְּשֵׁם רמב"ם)</small>, <small>אִם אֵין לוֹ הֲנָאָה אַחֶרֶת מִזֶּה</small> <small>(טוּר)</small>.</small> 

עֵדִים שֶׁהוֹדוּ שֶׁיֵּשׁ לָהֶם חֵלֶק בְּאוֹתוֹ חוֹב שֶׁהֵעִידוּ כְּבָר עָלָיו, אֵין בְּאוֹתָהּ הוֹדָאָה מַמָּשׁ. <small>אֲבָל אִם אָמְרוּ כֵּן קֹדֶם שֶׁהֵעִידוּ, הָעֵדוּת בָּטֵל <small><small>(בֵּית יוֹסֵף בְּשֵׁם תְּשׁוּבָה שֶׁבְּסוֹף חֲזֵה הַתְּנוּפָה)</small>.</small> </small> 

רְאוּבֵן תָּבַע לִשְׁנַיִם שֶׁהִלְוָה לָהֶם, וְכָפַר אֶחָד וְהוֹדָה הַשֵּׁנִי שֶׁהוּא וַחֲבֵרוֹ <small>חַיָּבִים,</small> אִם אוֹתוֹ מָמוֹן לָקְחוּ בְּשֻׁתָּפוּת אֵינוֹ נֶאֱמָן עַל חֲבֵרוֹ, וְהוּא לְבַדּוֹ יִתְחַיֵּב בַּכֹּל. 

הַמּוֹצִיא שְׁטָר חוֹב עַל ג', וְטָעֲנוּ כֻּלָּם: פָּרַעְנוּ, אִם כָּל אֶחָד מֵהֶם חַיָּב עֲשָׂרָה זְהוּבִים לְעַצְמוֹ, וְאֵין לַחֲבֵרוֹ בָּהֶם שֻׁתָּפוּת, עֵדוּתוֹ כְּשֵׁרָה עַל חֲבֵרוֹ <small><small>(הגה"מ פֶּרֶק י"ד דִּכְתֻבּוֹת)</small>.</small> 

אִם טָעַן אֶחָד מֵהַשֻּׁתָּפִים דָּבָר שֶׁהוּא חוֹבָה לוֹ וְלַחֲבֵרוֹ, נֶאֱמָן כְּעֵד אֶחָד לְחַיֵּב שְׁבוּעָה אֶת חֲבֵרוֹ, וְלִפְטֹר מִשְּׁבוּעָה אֶת שֶׁכְּנֶגְדָּם. וְאִם שְׁנֵי שֻׁתָּפִים <small>הֵעִידוּ</small> חוֹבָתָם, נֶאֱמָנִים לְחַיֵּב אֶת חַבְרֵיהֶם. <small>וְע"ל סִימָן ע"ז סָעִיף ה'.</small> 

הַמּוֹכֵר שְׁטָר חוֹב לְאֶחָד מֵהַחֲתוּמִים בּוֹ, שַׁפִּיר דָּמֵי. <small>וְע"ל סִימָן קכ"ג סָעִיף י' וְי"א וְי"ב אִם מֻרְשֶׁה לִקְרוֹבָיו <small><small>(נ"א אִם קְרוֹבֵי הַמֻּרְשֶׁה)</small></small> יְכוֹלִים לְהָעִיד:</small> 

פַּשְׁרָנִים אוֹ דַיָּנִים אוֹ אַפּוֹטְרוֹפְּסִים, כְּשֵׁרִים לְהָעִיד. <small>וְע"ל סִימָן כ"ג בְּדִין דַּיָּנִים וּפַשְׁרָנִים וּלְקַמָּן סִימָן מ"ו סָעִיף כ"ד וּבְדִין אַפּוֹטְרוֹפּוֹס לְקַמָּן סִימָן ר"ץ.</small> 

הַגִּזְבָּרִים, כָּל זְמַן שֶׁאֵין לָהֶם וְלֹא לִקְרוֹבֵיהֶם שׁוּם זְכוּת בְּנִכְסֵי הַהֶקְדֵּשׁ, וְלֹא בְּפֵרוֹתֵיהֶם, כְּשֵׁרִים לְהָעִיד. <small>הַגָּה: וְכָל שֶׁכֵּן שֶׁקְּרוֹבֵיהֶם כְּשֵׁרִים לְהָעִיד, אַף עַל פִּי שֶׁהַגִּזְבָּר מְחַלֵּק הַמָּמוֹן לְמִי שֶׁיִּרְצֶה, לְמָאן דְּאָמַר טוֹבַת הֲנָאָה אֵינוֹ מָמוֹן. וְאַף עַל פִּי שֶׁנּוֹתֵן אַחַר כָּךְ לִקְרוֹבָיו עֲנִיִּים, מִכָּל מָקוֹם אֵין מְבַטְּלִים הָעֵדוּת מִשּׁוּם זֶה, מֵאַחַר שֶׁלֹּא הָיָה הַהֲנָאָה נִכֶּרֶת בִּשְׁעַת הָעֵדוּת <small><small>(בֵּית יוֹסֵף בְּשֵׁם הָרִיטְבָ"א)</small>.</small> </small> 

כָּל הֵיכָא דְּהַשְׁתָּא אֵינוֹ נוֹגֵעַ בְּעֵדוּת, אַף עַל פִּי שֶׁאִם יִתְעַשֵּׁר יֶהֱנֶה בְּעֵדוּתוֹ, כָּשֵׁר לְהָעִיד. 

רְאוּבֵן שֶׁיֵּשׁ לוֹ שְׁטָר חוֹב עַל שִׁמְעוֹן, וּנְתָנוֹ לְלֵוִי בִּכְתִיבָה וּמְסִירָה, וְהָיָה שִׁמְעוֹן אֶחָד מֵעֵדֵי הַמַּתָּנָה, פָּסוּל. <small>וְע"ל סִימָן ס"ו סָעִיף כ"א וְכ"ב אִם הַעֵד הֶחָתוּם הַקּוֹנֶה הַשְּׁטָר מִקְרֵי נוֹגֵעַ בָּעֵדוּת.</small> 

הַשּׂוֹכֵר, אִם לָקַח בְּיָדוֹ הַשְּׂכִירוּת, וְאָמַר: כָּל מִי שֶׁיִּתְקַיֵּם קַרְקַע זֶה בְּיָדוֹ, יִטֹּל, הֲרֵי זֶה מֵעִיד לַמַּשְׂכִּיר. וְאִם כְּבָר נָתַן הַשְּׂכִירוּת לְבַעַל הַקַּרְקַע, אֵינוֹ מֵעִיד לוֹ, שֶׁאִם תֵּצֵא הַקַּרְקַע לַמְעַרְעֵר חַיָּב לְשַׁלֵּם הַשְּׂכִירוּת פַּעַם אַחֶרֶת. וְאִם לָקַח הַמַּשְׂכִּיר דְּמֵי הַשְּׂכִירוּת וְהֶחֱזִירוֹ לַשּׂוֹכֵר כְּדֵי שֶׁיִּתְּנֵהוּ לְמִי שֶׁיִּזְכֶּה בַּדִּין, הֲרֵי זֶה מֵעִיד לוֹ. <small>הַגָּה: וְכָל זֶה שֶׁיֵּשׁ עֵדִים שֶׁדָּר הַשּׂוֹכֵר בַּבַּיִת, אֲבָל אִי לֵיכָּא עֵדִים, נֶאֱמָן בְּכָל עִנְיָן בְּמִגּוֹ דְּאִי בָעֵי שָׁתִיק <small><small>(מָרְדְּכַי)</small>.</small> </small> 

לֹוֶה שֶׁבָּאוּ לְעַרְעֵר עָלָיו לְהוֹצִיא קַרְקַע שֶׁלּוֹ מִיָּדוֹ, אִם לֹא יִשָּׁאֵר בְּיָדוֹ קַרְקַע אַחֵר כְּנֶגֶד הַחוֹב שֶׁיֵּשׁ לַמַּלְוֶה עָלָיו, אֵין הַמַּלְוֶה וְהֶעָרֵב יְכוֹלִים לְהָעִיד לוֹ לְהַעֲמִידָהּ בְּיָדוֹ. וְאִם יִשָּׁאֵר בְּיָדוֹ קַרְקַע אַחֵר כְּנֶגֶד הַחוֹב, יְכוֹלִים לְהָעִיד לוֹ. <small>וְעָרֵב קַבְּלָן, יֵשׁ אוֹמְרִים דְּאֵינוֹ יָכוֹל לְהָעִיד בְּכָל עִנְיָן <small><small>(טוּר)</small>.</small> </small> 

לוֹקֵחַ רִאשׁוֹן מֵעִיד לְלוֹקֵחַ שֵׁנִי שֶׁלָּקַח אַחֲרָיו, לְהַעֲמִידָהּ בְּיָדוֹ, וְהוּא שֶׁתִּשָּׁאֵר לַמּוֹכֵר שָׂדֶה אַחֶרֶת בַּת חוֹרִין כְּנֶגֶד דְּמֵי שָׂדֶה זוֹ שֶׁל לוֹקֵחַ רִאשׁוֹן, אוֹ שֶׁתִּשָּׁאֵר שָׂדֶה אַחֶרֶת בְּיַד שֵׁנִי. <small>הַגָּה: וְכֵן לוֹקֵחַ שֵׁנִי אֵינוֹ מֵעִיד לַלּוֹקֵחַ רִאשׁוֹן, אֶלָּא אִם כֵּן נִשְׁאַר בְּיַד מוֹכֵר קַרְקַע כְּדֵי דְמֵי לוֹקֵחַ רִאשׁוֹן <small><small>(טוּר)</small>.</small> </small> 

רְאוּבֵן שֶׁמָּכַר שָׂדֶה לְשִׁמְעוֹן שֶׁלֹּא בְּאַחֲרָיוּת, וּבָא יְהוּדָה לְעַרְעֵר עַל שִׁמְעוֹן לְהוֹצִיאָהּ מִתַּחַת יָדוֹ, אֵין רְאוּבֵן מֵעִיד לוֹ עָלֶיהָ. אַף עַל פִּי שֶׁאֵין עָלָיו אַחֲרָיוּת, הֲרֵי הוּא רוֹצֶה שֶׁתַּעֲמֹד בְּיַד שִׁמְעוֹן, כְּדֵי שֶׁיָּבֹא בַּעַל חוֹב שֶׁל רְאוּבֵן וְיִטְרְפֶנָּה בְּחוֹבוֹ, וְלֹא יִהְיֶה "לֹוֶה רָשָׁע וְלֹא יְשַׁלֵּם" <small><small>(תְּהִלִּים לז, כא)</small> <small>וְדַוְקָא שֶׁבָּא יְהוּדָה לְעַרְעֵר מִכֹּחַ הַמּוֹכֵר, אֲבָל אִם בָּא לְעַרְעֵר מִכֹּחַ הַלּוֹקֵחַ שֶׁאוֹמֵר שֶׁחַיָּב לוֹ, אָז יוּכַל הַמּוֹכֵר לְהָעִיד עָלֶיהָ</small> <small>(טוּר)</small>.</small> 

רְאוּבֵן שֶׁמָּכַר פָּרָה אוֹ טַלִּית לְשִׁמְעוֹן שֶׁלֹּא בְּאַחֲרָיוּת, וּבָא יְהוּדָה לְעַרְעֵר לְהוֹצִיאָהּ מִיַּד שִׁמְעוֹן בְּטַעֲנָה שֶׁקְּנָאָהּ מִגַּזְלָן, יָכוֹל רְאוּבֵן לְהָעִיד לוֹ, שֶׁאֵין לוֹ בְּזֶה שׁוּם הֲנָאָה שֶׁתִּשָּׁאֵר בְּיָדוֹ, שֶׁאֲפִלּוּ יָבֹא בַּעַל חוֹבוֹ אֵינוֹ יָכוֹל לְטָרְפָהּ, שֶׁאֵין בַּעַל חוֹב טוֹרֵף מִמִּטַּלְטְלִים אֲפִלּוּ עֲשָׂאָם לוֹ אַפּוֹתִיקִי <small><small>(פֵּי', היפאטעק בלע"ז, כְּלוֹמַר לֹא יְהֵא לְךָ פֵּרָעוֹן אֶלָּא מִזֶּה)</small>.</small> וּבַזְּמַן הַזֶּה, אֲפִלּוּ שִׁעְבֵּד לוֹ מִטַּלְטְלִים אַגַּב קַרְקַע אֵינוֹ טוֹרֵף מִמִּטַּלְטְלִים שֶׁמָּכַר. <small>הַגָּה: אֲבָל אִם יְהוּדָה טוֹעֵן שֶׁרְאוּבֵן גְּזָלָהּ בְּעַצְמוֹ, לֹא יוּכַל רְאוּבֵן לְהָעִיד עָלֶיהָ בְּמָקוֹם שֶׁהַמְעַרְעֵר צָרִיךְ לִתֵּן לְשִׁמְעוֹן מָעוֹתָיו מִשּׁוּם תַּקָּנַת הַשּׁוּק, וְיָכוֹל יְהוּדָה לַחֲזֹר וּלְהוֹצִיאָהּ מֵרְאוּבֵן <small><small>(טוּר)</small>.</small> </small> 

רְאוּבֵן שֶׁגָּזַל טַלִּית אוֹ שָׂדֶה מִשִּׁמְעוֹן, וּבָא יְהוּדָה וְעִרְעֵר עַל רְאוּבֵן, וְאָמַר: שָׂדֶה זוֹ אוֹ טַלִּית זוֹ שֶׁלִּי הִיא, אֵין שִׁמְעוֹן יָכוֹל לְהָעִיד שֶׁאֵין זוֹ הַשָּׂדֶה וְהַטַּלִּית שֶׁל יְהוּדָה, שֶׁהֲרֵי שִׁמְעוֹן רוֹצֶה לְהַעֲמִיד שָׂדֶה זוֹ אוֹ טַלִּית זוֹ בְּיַד רְאוּבֵן, מִפְּנֵי שֶׁאֶפְשָׁר שֶׁנּוֹחַ לוֹ לְהוֹצִיאָהּ מִיַּד רְאוּבֵן יוֹתֵר מִלְּהוֹצִיאָהּ מִיַּד יְהוּדָה. וְכֵן אִם מָכַר רְאוּבֵן הַשָּׂדֶה הַגְּזוּלָה, אוֹ הוֹרִישָׁהּ לְלֵוִי, וּבָא יְהוּדָה לְעַרְעֵר עַל לֵוִי, אֵין שִׁמְעוֹן מֵעִיד שֶׁאֵינָהּ שֶׁל יְהוּדָה. וְאִם מָכַר הַטַּלִּית הַגְּזוּלָה לְלֵוִי, וְנִתְיָאֵשׁ שִׁמְעוֹן מִמֶּנָּה, וּבָא יְהוּדָה לְעַרְעֵר <small><small>(עַל לֵוִי)</small>,</small> אִם מֵת רְאוּבֵן, שִׁמְעוֹן מֵעִיד עָלֶיהָ שֶׁאֵינָהּ שֶׁל יְהוּדָה, שֶׁהֲרֵי אֵין טַלִּית זוֹ חוֹזֶרֶת לְשִׁמְעוֹן לְעוֹלָם, שֶׁכְּבָר קְנָאָהּ הַלּוֹקֵחַ בְּיֵאוּשׁ וְשִׁנּוּי רְשׁוּת וּכְבָר מֵת רְאוּבֵן הַגַּזְלָן, וְאֵין לוֹ מִמִּי לִטֹל דָּמֶיהָ. אֲבָל אִם עֲדַיִן רְאוּבֵן קַיָּם, אֵין שִׁמְעוֹן מֵעִיד אַף עַל הַטַּלִּית, שֶׁהֲנָאָה הוּא לוֹ שֶׁלֹּא תַעֲמֹד בְּיַד יְהוּדָה, כְּדֵי שֶׁיָּבִיא רְאָיָה שֶׁרְאוּבֵן גְּזָלָהּ וִישַׁלֵּם דָּמֶיהָ. וְכֵן אִם הָיְתָה הַטַּלִּית בְּיַד יוֹרְשֵׁי רְאוּבֵן, אֵין שִׁמְעוֹן מֵעִיד עָלֶיהָ, מִפְּנֵי שֶׁסוֹפָהּ שֶׁאִם תַּעֲמֹד בְּיַד הַיּוֹרֵשׁ לַחֲזֹר לוֹ. וְכֵן כָּל כַּיּוֹצֵא בָּזֶה. וַאֲפִלּוּ כְּשֶׁמֵּת. דַוְקָא שֶׁלֹּא הִנִּיחַ אַחֲרָיוּת נְכָסִים, אֲבָל אִם הִנִּיחַ אַחֲרָיוּת נְכָסִים, חַיָּב, וְנִמְצָא שֶׁזֶּה נוֹגֵע בָּעֵדוּת. וְהָאִדָּנָא דְּתָקִינוּ רַבָּנָן לְבַעַל חוֹב לְמִגְבֵּי אֲפִלּוּ מִמְּטַלְטְלֵי דְיַתְמֵי; אַף עַל פִּי שֶׁמֵּת הַגַּזְלָן וְלֹא הִנִּיחַ אַחֲרָיוּת נְכָסִים, אֵין הַנִּגְזָל מֵעִיד לוֹ, דְּאַכַּתִּי נוֹגֵעַ בְּעֵדוּת הוּא. <small>הַגָּה: וְכָל זֶה שֶׁשִּׁמְעוֹן לֹא בָא לְהָעִיד רַק שֶׁהַשָּׂדֶה אוֹ הַטַּלִּית אֵינוֹ שֶׁל יְהוּדָה, אֲבָל אִם בָּא לְהָעִיד שֶׁהוּא שֶׁל רְאוּבֵן, בְּכָל עִנְיָן יָכוֹל לְהָעִיד, שֶׁכֵּיוָן שֶׁהוֹדָה עַל הַדָּבָר שֶׁהוּא שֶׁל רְאוּבֵן, שׁוּב אֵינוֹ יָכוֹל לְעַרְעֵר עָלָיו וְלוֹמַר שֶׁהוּא שֶׁלּוֹ, וְאֵינוֹ נוֹגֵעַ בָּעֵדוּת <small><small>(טוּר)</small>.</small> </small> 

בְּנֵי הָעִיר שֶׁבָּא מְעַרְעֵר לְעַרְעֵר עֲלֵיהֶם בַּמֶרְחָץ אוֹ בָרְחוֹב שֶׁל עִיר, אֵין אֶחָד מִבְּנֵי הָעִיר מֵעִיד בְּדָבָר זֶה, וְלֹא דָּן, עַד שֶׁיִּסְתַּלֵּק עַצְמוֹ בְּקִנְיָן גָּמוּר. <small>הַגָּה: וְיֵשׁ אוֹמְרִים דְּאִי אֶפְשָׁר לְהִסְתַּלֵּק מִדָּבָר שֶׁהוּא צָרְכֵי בְּנֵי הָעִיר <small><small>(טוּר וְרַמְבַּ"ם פֶּרֶק ט"ו מֵהִלְכוֹת עֵדוּת)</small>,</small> אִם לֹא שֶׁיֵּשׁ לָהֶם דָּבָר אַחֵר שֶׁהוּא כַּיּוֹצֵא בָּזֶה <small><small>(תְּשׁוּבַת הָרֹא"שׁ כְּלָל י"ג)</small>,</small> וְכֵן עִקָּר.</small> 

בְּנֵי הָעִיר שֶׁנִּגְנַב סֵפֶר תּוֹרָה שֶׁלָּהֶם, הוֹאִיל וְלִשְׁמִיעָה הוּא עָשׂוּי, שֶׁאִי אֶפְשָׁר לָאָדָם לְסַלֵּק עַצְמוֹ מִמֶּנּוּ, אֵין דָּנִין בְּדַיָּנֵי אוֹתָהּ הָעִיר, וְאֵין מְבִיאִים רְאָיָה מֵאַנְשֵׁי אוֹתָהּ הָעִיר, וְכֵן כָּל כַּיּוֹצֵא בָזֶה. <small>הַגָּה: וְעַיֵּן לְעֵיל סִימָן ז' סָעִיף י"ב דְּבְּשֶׁיֵּשׁ לָהֶם סֵפֶר תּוֹרָה אַחֶרֶת מֻתָּר. וְהוּא הַדִּין כָּל כַּיּוֹצֵא בָזֶה, כְּגוֹן בֵּית הַכְּנֶסֶת אוֹ שְׁאָר סְפָרִים וְכַדּוֹמֶה לָהֶם, שֶׁבְּנֵי הָעִיר דַּיָּנִים עֲלֵיהֶם:</small> 

הָאוֹמֵר: תְּנוּ מָנֶה לַעֲנִיֵּי עִירִי, אֵין דָּנִין בְּדַיָּנֵי אוֹתָהּ הָעִיר, וְאֵין מְבִיאִים רְאָיָה מֵאַנְשֵׁי אוֹתָהּ הָעִיר. בַּמֶּה דְּבָרִים אֲמוּרִים, כְּשֶׁהָיוּ הָעֲנִיִּים סְמוּכִים עֲלֵיהֶם וּפוֹסְקִים עֲלֵיהֶם צְדָקָה; אֲפִלּוּ אָמְרוּ שְׁנַיִם מֵאוֹתָהּ הָעִיר: אָנוּ נִתֵּן הַדָּבָר הַקָּצוּב עָלֵינוּ וְנָעִיד, אֵין שׁוֹמְעִין לָהֶם, שֶׁהֲנָאָה הוּא לָהֶם שֶׁיִּתְעַשְּׁרוּ הָעֲנִיִּים הָאֵלּוּ, הוֹאִיל וְהֵם סְמוּכִים עַל בְּנֵי הָעִיר, וְכֵן כָּל כַּיּוֹצֵא בָּזֶה <small>וְעַיֵּן לְעֵיל סוֹף סִימָן ז' דִּינֵי מִסִּים שֶׁבָּעִיר.</small> 

דְּבָרִים אֵלּוּ תְּלוּיִם בְּדַעַת הַדַּיָּן וְעֹצֶם בִּינָתוֹ. שֶׁיָּבִין עִקַּר הַמִּשְׁפָּטִים וְיֵדַע דָּבָר הַגּוֹרֵם לְדָבָר אַחֵר, וְיַעֲמִיק לִרְאוֹת אִם יִמָּצֵא לְזֶה הָעֵד צַד הֲנָאָה בְּעֵדוּת זוֹ, אֲפִלּוּ בְּדֶרֶךְ רְחוֹקָה וְנִפְלָאָה, הֲרֵי זֶה לֹא יָעִיד בָּהּ, וְכֵן לֹא יִהְיֶה דַיָּן בַּדָּבָר. 

עַכְשָׁיו נָהֲגוּ לְקַבֵּל עֵדִים מֵהַקָּהָל עַל תַּקָנָתָם וְהַסְכָּמָתָם, וְעַל הַהֶקְדֵּשׁוֹת וְעַל כָּל עִנְיְנֵיהֶם, וּכְשֵׁרִים אֲפִלּוּ לִקְרוֹבֵיהֶם, כֵּיוָן שֶׁקִּבְּלוּם עֲלֵיהֶם. <small>הַגָּה: כָּל דָּבָר הַתָּלוּי בְּמִנְהַג בְּנֵי הָעִיר, אֵין אוֹמְרִים בּוֹ תְּרֵי כְּמֵאָה, אֶלָּא אָזְלִינָן בֵּהּ בָּתַר הָרֹב. וְכֵן כָּל כַּיּוֹצֵא בָּזֶה שֶׁאֵין אָנוּ צְרִיכִים עֵדוּת מַמָּשׁ. וְכֵן לֹא אָמְרִינָן בְּכַיּוֹצֵא בָּזֶה: לֹא רָאִינוּ אֵינוֹ רְאָיָה, אֶלָּא הָוֵי רְאָיָה <small><small>(מַהֲרִי"ק שֹׁרֶשׁ קע"א)</small>,</small> וְדָנִין בְּחֶזְקַת הַיִּשׁוּב וְכַדּוֹמֶה לָזֶה מִצָּרְכֵי הָעִיר, אֲפִלּוּ עַל פִּי עֵד מִפִּי עֵד מִפִּי הַקַּבָּלָה, דַּהֲרֵי בְּלָאו הָכִי כֻּלָּן נוֹגְעִין בַּדָּבָר <small><small>(תְּשׁוּבַת מַיְמוֹנִי ה"ע סי' י"ג)</small>.</small> וְעַיֵּן לְקַמָּן סִימָן קנ"ו וְקס"ג מִדִּינִין אֵלּוּ. טוּבֵי הַקָּהָל הַמְמֻנִּים לַעֲסֹק בְּצָרְכֵי רַבִּים אוֹ יְחִידִים, הֲרֵי הֵן כְּדַיָּנִים וַאֲסוּרִים לְהוֹשִׁיב בֵּינֵיהֶם מִי שֶׁפָּסוּל לָדוּן מִשּׁוּם רִשְׁעָה:</small> 


Siman 38

שְׁנַיִם שֶׁהֵעִידוּ בְּאֶחָד שֶׁחַיָּב לִפְלוֹנִי מָנֶה, וּבָאוּ שְׁנַיִם וְהִכְחִישׁוּם אוֹ הֵזִימוּם, הֲרֵי זֶה פָטוּר. עֵדִים שֶׁהֵעִידוּ בְּבֵית דִּין בְּאֶחָד שֶׁחַיָּב לַחֲבֵרוֹ מָנֶה, וְאַחַר כָּךְ אָמְרוּ: שֶׁקֶר הֵעַדְנוּ, עֵדוּתָם הָרִאשׁוֹנָה קַיֶּמֶת, דְּכֵיוָן שֶׁהִגִּיד שׁוּב אֵינוֹ חוֹזֵר וּמַגִּיד; אֲבָל נֶאֱמָנִים לְגַבֵּי עַצְמָם, לְשַׁלֵּם לוֹ כָּל מַה שֶּׁהִפְסִידוּהוּ. <small>הַגָּה: הָרַב הַמְחַבֵּר קִצֵּר כָּאן בְּמָקוֹם שֶׁהָיָה לוֹ לְהַאֲרִיךְ, כִּי אַף עַל פִּי שֶׁאֵין <small><small>(אָנוּ)</small></small> דָּנִין דִּין עֵדִים זוֹמְמִים הָאִדָּנָא, מִשּׁוּם שֶׁהוּא קְנָס, מִכָּל מָקוֹם אִכָּא נַפְקוּתָא, דְּעֵד זוֹמֵם פָּסוּל לְהָעִיד, כְּמוֹ שֶׁנִּתְבָּאֵר לְעֵיל סִימָן ל"ד, וְעֵידֵי הַכְחָשָׁה כְּשֵׁרִין, כְּמוֹ שֶׁנִּתְבָּאֵר לְעֵיל סִימָן ל"א. וְעַל כֵּן כָּתַב בַּעַל הַטוּר הַרְבֵּה דִינִים מֵעֵדִים זוֹמְמִים, וְהָרוֹצֶה לַעֲמֹד עֲלֵיהֶם יְעַיֵּן שָׁם: </small> 


Siman 39

הַמַּלְוֶה אֶת חֲבֵרוֹ בְּעֵדִים, אוֹ שֶׁהוֹדָה בִּפְנֵי עֵדִים שֶׁהוּא חַיָּב לוֹ, נִקְרָא מִלְוָה עַל פֶּה, וְאֵינוֹ גוֹבֶה מֵהַמְשֻׁעְבָּדִים. וְהַמַּלְוֶה אֶת חֲבֵרוֹ בִּשְׁטָר, <small><small>(גּוֹבֶה מִן הַמְשֻׁעְבָּדִים)</small>,</small> אֲפִלּוּ לֹא כָתַב אַחֲרָיוּת, דְּקַיְמָא לָן אַחֲרָיוּת טָעוּת סוֹפֵר הוּא. וְאִם יֵשׁ עֵדִים שֶׁקָּנוּ מִיָּדוֹ, אֲפִלּוּ לֹא נִכְתַּב, גּוֹבֶה מִמְּשַׁעְבְּדֵי. <small>הַגָּה: וְעַיֵּן לְקַמָּן סִימָן ס"א סָעִיף ב' וְסָעִיף י' אֵיזֶה מִקְרֵי שְׁטָר, וְעַיֵּן לְקַמָּן רֵישׁ סִימָן רכ"ה מִדִּין אַחֲרָיוּת טָעוּת סוֹפֵר:</small> 

הַמַּלְוֶה אֶת חֲבֵרוֹ בְּעֵדִים, אֵין כּוֹתְבִין עֵדוּתָן וְנוֹתְנִין לַמַּלְוֶה, שֶׁלֹּא יַחֲזִירוּ לַמִּלְוָה עַל פֶּה מִלְוָה בִּשְׁטָר, עַד שֶׁיֹּאמַר לָהֶם הַלּוֶֹה: כִּתְבוּ שְׁטָר וְחִתְמוּ וּתְנוּ לוֹ. וְאַף עַל פִּי שֶׁאָמַר לָהֶם כֵּן, צְרִיכִים לְהִמָּלֵךְ בּוֹ אַחַר שֶׁחָתְמוּ בַשְּׁטָר, וְאַחַר כָּךְ נוֹתְנִים הַשְּׁטָר בְּיַד הַמַּלְוֶה. וְיֵשׁ אוֹמְרִים שֶׁאֵינָם צְרִיכִים לְהִמָּלֵךְ בּוֹ: 

בַּמֶּה דְּבָרִים אֲמוּרִים, בְּשֶׁלֹּא קָנוּ מִיָּדוֹ. אֲבָל אִם קָנוּ מִיָּדוֹ שֶּׁהוּא חַיָּב לוֹ מָנֶה, הֲרֵי אֵלּוּ כּוֹתְבִין וְנוֹתְנִין אַף עַל פִּי שֶׁלֹּא אָמַר לָהֶם: כִּתְבוּ, שֶׁסְתַם קִנְיָן לִכְתִיבָה עוֹמֵד. וַאֲפִלּוּ נִשְׁתַּהָה זְמַן מְרֻבֶּה וְאַחַר כָּךְ בָּא הַמַּלְוֶה וּתְבָעָם שֶׁיִּכְתְּבוּ לוֹ, הֲרֵי אֵלּוּ יִכְתְּבוּ וְיִתְּנוּ, וְאֵין צְרִיכִים לָחוּשׁ שֶׁמָּא פָרַע, וְכוֹתְבִין זְמַן הַקִּנְיָן, אוֹ יִכְתְּבוּ: שְׁטָרָא דְנָא אִחַרְנוּהִי וּכְתַבְנוּהִי. וַאֲפִלּוּ מֵת הַלּוֶֹה קֹדֶם כְּתִיבַת הַשְּׁטָר, אֲפִלּוּ קָבַע לוֹ זְמַן וְעָבַר הַזְּמַן, יְכוֹלִים לְכָתְבוֹ אַחַר מוֹתוֹ. וְכֵן אִם מֵת הַמַּלְוֶה, וּבָאוּ יוֹרְשָׁיו לְעֵדִים שֶׁיִּכְתְּבוּ לָהֶם הַשְּׁטָר, כּוֹתְבִים לָהֶם. וְיֵשׁ חוֹלְקִים וְאוֹמְרִים דְּאִי מָשַׁךְ מִלְּתָא טְפֵי מִשְּׁלֹשִׁים יוֹם, אֵין כּוֹתְבִין, וְאִם קָבַע לוֹ זְמַן לְפֵרָעוֹן, אֵין כּוֹתְבִין אַחַר אוֹתוֹ זְמַן, דְּחַיְשִׁינָן שֶׁמָּא פָרַע. <small>הַגָּה: וְכָל שֶׁלֹּא אָמַר: כִּתְבוּ וְחִתְמוּ, אַף עַל פִּי שֶׁכָּתְבוּ בַּשְּׁטָר, אֵינוֹ אֶלָּא כְּפִנְקַס בְּעָלְמָא <small><small>(תְּשׁוּבַת רַשְׁבָּ"א סִימָן אֶלֶף רי"א)</small>.</small> מִיהוּ יֵשׁ אוֹמְרִים דְּאִם נִתְקַיֵּם, דָּנִין עַל פִּיו. וְעַיֵּן לְקַמָּן סִימָן מ"ו סָעִיף י'. וְהָא דְבָעֵינָן דְּצָרִיךְ לוֹמַר: כִּתְבוּ וְחִתְמוּ, הַיְנוּ כְּשֶׁמִּתְחַיֵּב עַצְמוֹ, אֲבָל כְּשֶׁמּוֹחֵל דָּבָר לַחֲבֵרוֹ, אוֹ פְּטָרוֹ, אֵין צָרִיךְ. וְעַיֵּן לְקַמָּן סִימָן פ"א <small><small>(סָעִיף כ"ט)</small>.</small> </small> 

אִם הַלּוֶֹה מוֹחֶה בָּעֵדִים שֶׁלֹּא יִכְתְּבוּ לוֹ שְׁטָר, יֵשׁ אוֹמְרִים שֶׁאֵין כּוֹתְבִים; וַאֲפִלּוּ קָנוּ מִיָּדוֹ שֶׁלֹּא יוּכַל לִמְחוֹת בָּהֶם מִלִּכְתֹּב, אֵינוֹ מוֹעִיל. <small>וְעַיֵּן לְקַמָּן סִימָן רמ"ג <small><small>(סָעִיף ז')</small></small> </small> וְאִם יֹאמַר הַמַּלְוֶה: כֵּיוָן שֶׁאֵינְךָ רוֹצֶה שֶׁיִּכְתְּבוּ לִי שְׁטָר תַּחֲזִיר לִי מָעוֹתַי, שׁוֹמְעִין לוֹ. וְאִם עֵדָיו רוֹצִים לֵילֵךְ לִמְדִינַת הַיָּם, יֵשׁ מִי שֶׁאוֹמֵר, שֶׁהוֹלֵךְ לִפְנֵי בֵּית דִּין וְכוֹתֵב לוֹ, אֲבָל הָעֵדִים אֵין רַשָּׁאִים לִכְתֹּב. וְיֵשׁ אוֹמְרִים שֶׁאֲפִלּוּ עוֹמֵד וְצוֹוֵחַ: אַל תִּכְתְּבוּ לוֹ שְׁטָר, כּוֹתְבִים לוֹ עַל כָּרְחוֹ, אַף עַל פִּי שֶׁאֵין עֵדָיו רוֹצִים לֵילֵךְ לִמְדִינַת הַיָּם. יֵשׁ מִי שֶׁאוֹמֵר, דְּלָא אַמְרִינָן סְתָם קִנְיָן לִכְתִיבָה עוֹמֵד, אֶלָּא כְּשֶׁקָּנוּ מִמֶּנּוּ בִּפְנֵי הַמַּלְוֶה, אֲבָל אִם קָנוּ מִמֶּנּוּ שֶׁלֹּא בִּפְנֵי הַמַּלְוֶה, אֵין כּוֹתְבִים. <small>וְיֵשׁ חוֹלְקִין בָּזֶה <small><small>(נִמּוּקֵי יוֹסֵף פֶּרֶק גֵּט פָּשׁוּט בְּשֵׁם הָרַשְׁבָּ"א והרא"ה)</small>.</small> </small> 

הָעֵדִים אֵינָם צְרִיכִים לִהְיוֹת מְזֻמָּנִים, אֲבָל מִכָּל מָקוֹם אֵין יְכוֹלִים לִכְתֹּב לוֹ שְׁטָר כְּשֶׁהִזְמִין אֲחֵרִים בְּקִנְיָנוֹ; דְּכִי אַמְרִינָן סְתַם קִנְיָן לִכְתִיבָה עוֹמֵד, הָנֵי מִלֵּי דִמְיַחֲדֵי וַעֲשָׂאָן שְׁלוּחִים; אֲבָל אִם הֵעִידוּ בְּעַל פֶּה, עֵדוּתָם עֵדוּת אִם כָּפַר זֶה בְּעִקַּר הַדָּבָר. אֲבָל בְּאוֹמֵר: פָּרַעְתִּי, נֶאֱמָן, וַאֲפִלּוּ תּוֹךְ זְמַנּוֹ, מִשּׁוּם דְּרִיעַ טַעֲנָתוֹ שֶׁל מַלְוֶה כְּשֶׁלֹא הוֹצִיא שְׁטָר. אֲבָל אִם לֹא הָיָה קִנְיָן וְלֹא שְׁטָר, וְהֵעִידוּ שֶׁהוּא תּוֹךְ זְמַן, גּוֹבֶה עַל פִּיהֶם. <small>וְע"ל רֵישׁ סִימָן ע'.</small> 

כָּל שֶׁכָּתְבוּ וְחָתְמוּ בְּמָקוֹם שֶׁלֹּא הָיָה לָהֶם לִכְתֹּב וְלַחְתֹּם, אֵין לוֹ דִּין מִלְוָה בִּשְׁטָר. 

כָּל שֶׁלֹּא קָנוּ מִיָּדוֹ, אֲפִלּוּ הוֹדָה בִּפְנֵי בֵית דִּין שֶׁל שְׁלֹשָׁה, אִם לֹא הָיוּ קְבוּעִים וְלֹא שָׁלְחוּ לוֹ, אֲפִלּוּ קִבֵּץ אוֹתָם וְהוֹשִׁיבָם וְהוֹדָה בִּפְנֵיהֶם, וְאָמַר לָהֶם: הֱווּ עָלַי דַּיָּנִים, אִם בָּא אַחַר כָּךְ הַתּוֹבֵעַ וְאָמַר: כִּתְבוּ לִי הוֹדָאָתוֹ, אֵין כּוֹתְבִין, שֶׁמָּא יִתֵּן לוֹ וְנִמְצָא זֶה תּוֹבֵעַ אוֹתוֹ בַּשְּׁטָר. אֲבָל אִם הָיוּ בֵּית דִּין שֶׁל שְׁלֹשָׁה יוֹשְׁבִים מֵעַצְמָם בְּמָקוֹם הַקָּבוּעַ לָהֶם, וּבָא הַתּוֹבֵעַ וְקָבַל לִפְנֵיהֶם, וְשָׁלְחוּ שָׁלִיחַ אֵצֶל הַנִּתְבָּע וּבָא וְהוֹדָה בִּפְנֵיהֶם, הֲרֵי אֵלּוּ כּוֹתְבִים הוֹדָאָתוֹ וְנוֹתְנִים לְבַעַל דִּינוֹ, <small>וַאֲפִלּוּ לֹא אָמַר: אַתֶּם עֵדִים <small><small>(טוּר)</small> ;</small> </small> וְהוּא שֶׁיִּהְיוּ בֵּית דִּין מַכִּירִים אֶת שְׁנֵיהֶם <small><small>(רמב"ם)</small>,</small> כְּדֵי שֶׁלֹּא יַעֲרִימוּ שְׁנֵיהֶם לְחַיֵּב אִישׁ אַחֵר: 

בַּמֶּה דְּבָרִים אֲמוּרִים שֶׁאֵין כּוֹתְבִין הַהוֹדָאָה כְּשֶׁלֹא קָנוּ מִיָּדוֹ שֶׁהוֹדָה לוֹ בְּמִטַּלְטְלִים, אֲפִלּוּ הֵם בְּעַיִן, וַאֲפִלּוּ הֵם שֶׁל פִּקָּדוֹן. אֲבָל אִם הוֹדָה בְּקַרְקָעוֹת, אֲפִלּוּ בִּפְנֵי ב', אַף עַל פִּי שֶׁלֹּא קָנוּ מִיָּדוֹ וְלֹא אָמַר לָהֶם: כִּתְבוּ וּתְנוּ, הֲרֵי אֵלּוּ כּוֹתְבִין וְנוֹתְנִין, שֶׁאֵין כָּאן לָחוּשׁ שֶׁמָּא יִתֵּן לוֹ וְנִמְצָא תּוֹבְעוֹ פַּעַם שְׁנִיָּה. 

בַּמֶּה דְּבָרִים אֲמוּרִים שֶׁכְּשֶׁהוֹדָה בְּבֵית דִּין הוּא כְּמִלְוָה הַכְּתוּבָה בַשְּׁטָר, וּלְפִיכָךְ כּוֹתְבִים וְנוֹתְנִים לְבַעַל דִּינוֹ כְּשֶׁלֹא קִבֵּל עָלָיו אֶת הַדִּין עַד שֶׁשָּׁלְחוּ וֶהֱבִיאוּהוּ, כְּמוֹ שֶׁנִּתְבָּאֵר, אֲבָל שְׁנַיִם שֶׁבָּאוּ לְדִין, וְתָבַע אֶחָד מֵהֶם אֶת חֲבֵרוֹ וְאָמַר לֵהּ: מָנֶה לִי בְּיָדְךָ, וְאָמַר לֵהּ הַנִּתְבָּע: הֵן, בֵּין שֶׁאָמְרוּ הַדַּיָּנִים: חַיָּב אַתָּה לִתֵּן לוֹ, בֵּין שֶׁאָמְרוּ: צֵא תֵּן לוֹ, וְיָצָא, וְאָמַר: פָּרַעְתִּי, נֶאֱמָן, וְיִשָּׁבַע הֶסֵת שֶׁפְּרָעוֹ. לְפִיכָךְ אִם חָזַר הַתּוֹבֵעַ לַדַּיָנִים וְאָמַר: כִּתְבוּ לִי הוֹדָאָתוֹ, אֵין כּוֹתְבִין לוֹ, שֶׁמָּא פְּרָעוֹ. <small>וַאֲפִלּוּ לְמַאן דְּאָמַר שֶׁנֶּאֱמָן לוֹמַר: פָּרַעְתִּי, נֶגֶד פְּסַק דִּין, כְּמוֹ שֶׁיִתְבָּאֵר בְּסָמוּךְ, אֲפִלּוּ הָכִי אֵין נוֹתְנִין לוֹ, שֶׁמָּא כְּבָר פְּרָעוֹ.</small> 

אִם יֵשׁ בְּיָדוֹ פְּסַק דִּין, אֵין הֲלָה נֶאֱמָן לוֹמַר: פָּרַעְתִּי; <small>הַגָּה: וְאִם זֶה אֵחַר כַּמָּה יָמִים עִם הַפְּסַק דִּין בְּיָדוֹ, וְלֹא תְבָעוֹ, סְבָרָא שֶׁפְּרָעוֹ, מִדְּשָׁתַק כֻּלֵּי הַאי. וְהַדַּיָּנִים יֵשׁ לָהֶם לוֹמַר לַנִּתְבָּע שֶׁנָּתְנוּ הַפְּסַק דִּין לַתּוֹבֵעַ; וְאִם לֹא אָמְרוּ לוֹ, נֶאֱמָן לוֹמַר: פָּרַעְתִּי. וְאִם שָׁכְחוּ אִם אָמְרוּ לוֹ אוֹ לֹא, חֲזָקָה שֶׁכַּדִּין עָשׂוּ וְאָמְרוּ לוֹ <small><small>(הַגָּהוֹת מַיְמוֹנִי פֶּרֶק ז' מֵה' טוֹעֵן)</small>.</small> וְיֵשׁ חוֹלְקִין וְאוֹמְרִים דִּבְכָל עִנְיָן נֶאֱמָן הַנִּתְבָּע לוֹמַר: פָּרַעְתִּי, נֶגֶד פְּסַק דִּין <small><small>(טוּר בְּשֵׁם אֲבִי הָעֶזְרִי וּמָרְדְּכַי פ"ק דְּב"מ וּבֵית יוֹסֵף בְּשֵׁם רַשִׁ"י)</small>. <small>(עַיֵּן בִּשְׁאֵלוֹת וּתְשׁוּבוֹת רַבִּי לֵוִי בֶּן חָבִיב סִימָן ק"ט)</small>.</small> </small> 

שְׁטָר הוֹדָאָה שֶׁיָּצָא וְלֹא הָיָה כָתוּב בּוֹ: אָמַר לָנוּ: כִּתְבוּ וְחִתְמוּ וּתְנוּ לוֹ, הֲרֵי זֶה כָּשֵׁר, שֶׁאִלּוּ לֹא אָמַר לָהֶם: כִּתְבוּ וְחִתְמוּ וּתְנוּ לוֹ, לֹא הָיוּ נוֹתְנִים. וְיֵשׁ אוֹמְרִים שֶׁבְּסוֹפְרִים שֶׁבַּזְּמַן הַזֶּה חוֹשְׁשִׁים לְעִנְיַן טְרִיפַת לָקוֹחוֹת, שֶׁמָּא לֹא אָמַר לָהֶם. 

הָיָה כָתוּב בַּשְּׁטָר: "הוֹדָה בְּפָנֵינוּ בְּבֵית דִּין", וְאֵין חֲתוּמִים בּוֹ אֶלָּא שְׁנַיִם, אִם אֵין כָּתוּב דְּבָרִים שֶׁמַּשְׁמָע מִתּוֹכָן שֶׁהָיוּ שְׁלֹשָׁה, חוֹשְׁשִׁין שֶׁמָּא שְׁנַיִם הָיוּ וְטָעוּ וְדִימוּ <small><small>(לוֹמַר)</small>.</small> שֶׁהוֹדָאָה בִּפְנֵי שְׁנַיִם <small><small>(הָוֵי)</small></small> הוֹדָאָה בְּבֵית דִּין, וּלְפִיכָךְ אֵין דָּנִין בּוֹ דִין שְׁטָר. 

כּוֹתְבִין שְׁטָר לַלּוֶֹה, אַף עַל פִּי שֶׁאֵין הַמַּלְוֶה עִמּוֹ. <small>מִיהוּ, אִם הַמַּלְוֶה מוֹחֶה שֶׁלֹּא לִכְתֹּב הַשְּׁטָר לַלּוֶֹה, אֵין כּוֹתְבִין בְּעַל כָּרְחוֹ <small><small>(תְּשׁוּבַת רַשְׁבָּ"א סִימָן תתקמ"ה)</small>.</small> </small> וְאֵין כּוֹתְבִין שְׁטָר לַמַּלְוֶה, עַד שֶׁיְּהֵא לֹוֶה עִמּוֹ <small><small>(הה"מ פֶּרֶק כ"ג מֵהִלְכוֹת מַלְוֶה)</small>.</small> וַאֲפִלּוּ אוֹמֵר הַמַּלְוֶה לָעֵדִים: כִּתְבוּ הַשְּׁטָר וְחִתְמוּהוּ, וְיִהְיֶה בְּיֶדְכֶם, וְאִם יָבֹא הַלּוֶֹה לְהַקְנוֹת מִמֶּנּוּ תִּתְּנוּהוּ לִי, וְאִם לָאו, תִּקְרְעוּהוּ, אֵין שׁוֹמְעִין לוֹ. בַּמֶּה דְּבָרִים אֲמוּרִים, בַּשְּׁטָר שֶׁיֵּשׁ בּוֹ קִנְיָן, שֶׁהֲרֵי מִשָּׁעָה שֶׁקָּנוּ מִיָּדוֹ נִשְׁתַּעְבְּדוּ נְכָסָיו לוֹ <small>אוֹ שֶׁכָּתַב בַּשְּׁטָר בְּהֶדְיָא שֶׁהַנְּכָסִים יִהְיוּ מְשֻׁעְבָּדִים לוֹ מֵעַכְשָׁיו <small><small>(ר"ן פ"ב דִּכְתֻבּוֹת וְנ"י פ"ק דִּמְצִיעָא)</small>,;</small> </small> אֲבָל שְׁטָר שֶׁאֵין בּוֹ קִנְיָן, אֲפִלּוּ מָסַר מָעוֹת לַלּוֶֹה בְּפָנֵינוּ, אֵין כּוֹתְבִין אֲפִלּוּ לַלּוֶֹה, עַד שֶׁיִּהְיֶה מַלְוֶה עִמּוֹ וְיִתֵּן הַשְּׁטָר בְּיַד הַמַּלְוֶה בְּפָנֵינוּ, שֶׁמָּא יִכְתֹּב עַתָּה לִלְוֹת מִמֶּנּוּ בְּנִיסָן, וְלֹא יִלְוֶה מִמֶּנּוּ עַד תִּשְׁרִי, אוֹ <small><small>(יִלְוֶה אֲבָל)</small></small> לֹא יִמְסֹר לוֹ הַשְּׁטָר, וְנִמְצָא הַמַּלְוֶה טוֹרֵף בִּשְׁטָר זֶה מִנִּיסָן, שֶׁלֹּא כְּדִין, שֶׁלֹּא הִגִּיעַ לְיָדוֹ עַד תִּשְׁרִי. <small>הַגָּה: אָמַר: קְנוּ מִמֶּנִי שֶׁאֲנִי חַיָּב לִפְלוֹנִי כָּךְ וְכָךְ וְכִתְבוּ לוֹ, הֲרֵי אֵלּוּ כּוֹתְבִין וְנוֹתְנִין לוֹ, וְאֵין נוֹתְנִין אוֹתוֹ לְיַד הַלּוֶֹה. אֲבָל אִם אָמַר: כִּתְבוּ וּתְנוּ אוֹתוֹ בְּיָדִי, לֹא יִתְּנוּ לַמַּלְוֶה, וְלֹא יִזְכֶּה הַמַּלְוֶה עַד שֶׁיֵּצֵא מִתַּחַת יַד הַלּוֶֹה <small><small>(טוּר)</small>.</small> </small> 

חִיֵּב עַצְמוֹ לִשְׁנַיִם בְּקִנְיָן, וְאָמַר לְעֵדִים שֶׁיִּכְתְּבוּ וְיִתְּנוּ בְּיָדוֹ, וְכֵן עָשׂוּ, וּמָסַר הַחַיָּב הַשְּׁטָר לְאֶחָד מֵהֶם, אַף עַל פִּי שֶׁלֹּא יָדַע הָאַחֵר מִזּוֹ הַמְסִירָה, וַאֲפִלּוּ מֵת וְלֹא יָדַע, זָכָה בְּחֶלְקוֹ, וְיִגְבּוּהוּ הַיְתוֹמִים: 

עֵדִים שֶׁרָאוּ קָטָן שֶׁקָּנוּ מִיָּדוֹ, לֹא יִכְתְּבוּ עָלָיו שְׁטָר. 

עֵדִים שֶׁרָאוּ דָבָר לִזְכוּת רְאוּבֵן, וְאֵין זְכוּתוֹ נִגְמָר עַד שֶׁיָּבִיא עֵדִים שֶׁרָאוּ עוֹד דָּבָר אַחֵר, אִם כּוֹתְבִין הָעֵדִים וְנוֹתְנִים מַה שֶּׁרָאוּ, בְּסִימָן ר"ה. 

לֹוֶה שֶׁבָּא לְבֵית דִּין בִּשְּׁטָר חוֹב שֶׁבְּיָדוֹ לִכְפּוֹת אֶת הַמַּלְוֶה לְהַלְווֹתוֹ עַד זְמַן שֶׁקָּבַע, אֲפִלּוּ נִתְבָּרֵר שֶׁמִּדַּעַת הַמַּלְוֶה נִכְתַּב, יָכוֹל לַחֲזֹר בּוֹ. <small>אֲבָל <small><small>(אִם)</small></small> אָמַר לְהַלְווֹת לוֹ עַל מַשְׁכּוֹן וְהֶחֱזִיק בַּמַּשְׁכּוֹן, לֹא יוּכַל לַחֲזֹר בּוֹ <small><small>(תְּשׁוּבַת רַשְׁבָּ"א סִימָן אֶלֶף נ"ד)</small>.</small> </small> הַלּוֶֹה נוֹתֵן שְׂכַר הַסוֹפֵר, אֲפִלּוּ הוּא שְׁטַר עִסְקָא. <small>וְאִם הַמַּלְוֶה אִבֵּד הַשְּׁטָר וְצָרִיךְ לִכְתֹּב אַחֵר, הוּא נוֹתֵן הַשָּׂכָר <small><small>(נִמּוּקֵי יוֹסֵף פֶּרֶק גֵּט פָּשׁוּט וְהַמַּגִּיד פכ"ד מֵהִלְכוֹת מַלְוֶה)</small>.</small> </small> 


Siman 40

הַמְחַיֵּב עַצְמוֹ בְּמָמוֹן לְאַחֵר בְּלֹא תְּנַאי, אַף עַל פִּי שֶׁלֹּא הָיָה חַיָּב לוֹ כְּלוּם, הֲרֵי זֶה חַיָּב. כֵּיצַד, הָאוֹמֵר לְעֵדִים: הֱווּ עָלַי עֵדִים שֶׁאֲנִי חַיָּב לִפְלוֹנִי מָנֶה, אוֹ שֶׁכָּתַב לוֹ בִּשְׁטָר: הֲרֵינִי חַיָּב לְךָ מָנֶה, אַף עַל פִּי שֶׁאֵין שָׁם עֵדִים, אוֹ שֶׁאָמַר לוֹ בִּפְנֵי עֵדִים: הֲרֵינִי חַיָּב לְךָ מָנֶה בִּשְׁטָר, אַף עַל פִּי שֶׁלֹּא אָמַר: אַתֶּם עֵדַי, הוֹאִיל וְאָמַר: בִּשְׁטָר, הֲרֵי זֶה כְּמוֹ שֶׁאָמַר: הֱווּ עָלַי עֵדִים, וְחַיָּב לְשַׁלֵּם אַף עַל פִּי שֶׁשְּׁנֵיהֶם מוֹדִים וְהָעֵדִים יוֹדְעִים שֶׁלֹּא הָיָה לוֹ אֶצְלוֹ כְּלוּם, שֶׁהֲרֵי חִיֵּב עַצְמוֹ, כְּמוֹ שֶׁיִּשְׁתַּעְבֵּד הֶעָרֵב. <small>וְכָל שֶׁכֵּן כְּשֶׁכּוֹתֵב לְאֶחָד: קִבַּלְתִּי מִמְךָ כָּךְ וְכָךְ עַל הַחוֹב שֶׁלִּי בְּיָדְךָ, דְּהָוֵי מְחִילָה אַף עַל גַּב דְּיָדְעִינָן דְּלָא קִבֵּל <small><small>(בֵּית יוֹסֵף סִימָן ע"ג בְּשֵׁם הָרִיטְבָ"א)</small>.</small> </small> 

לֹוֶה שֶׁכָּתַב בִּכְתַב יָדוֹ וְהֵעִיד בּוֹ עֵדִים וְנָתְנוּ לַמַּלְוֶה, הֲרֵי זֶה שְׁטָר כָּשֵׁר. וְכֵן אִם כָּתַב שְׁטָר, אַף עַל פִּי שֶׁאֵין בּוֹ עֵדִים, וְנָתְנוּ לַמַּלְוֶה בִפְנֵי עֵדִים, הֲרֵי זֶה מִלְוֶה בִּשְׁטָר; וְהוּא שֶׁיִּהְיֶה כְּתַב יָדוֹ שֶׁאֵינוֹ יָכוֹל לְהִזְדַּיֵּף, וְיִקְרְאוּ אוֹתוֹ הָעֵדִים שֶׁנִּמְסַר בִּפְנֵיהֶם. וְיֵשׁ מֵהַגְּאוֹנִים שֶׁהוֹרוּ, שֶׁצָּרִיךְ לוֹמַר לָעֵדִים שֶׁמָּסְרוּ בִּפְנֵיהֶם: חִתְמוּ וְהָעִידוּ שֶׁנִּמְסַר בִּפְנֵיכֶם: 


Siman 41

מִי שֶׁבָּלָה שְׁטַר חוֹבוֹ וַהֲרֵי הוּא הוֹלֵךְ לְהִמָּחֵק, מַעֲמִיד עָלָיו עֵדִים וּבָא לְבֵית דִּין, וְהֵם עוֹשִׂים לוֹ קִיּוּם. <small>הַגָּה: וְיֵשׁ אוֹמְרִים אֲפִלּוּ נִמְחַק לְגַמְרֵי, מֵאַחַר שֶׁהָעֵדִים יוֹדְעִים מֶה הָיָה כָתוּב בּוֹ <small><small>(טוּר בְּשֵׁם הָרַמְבַּ"ם הָרַשְׁבַּ"ם וְנ"י פֶּרֶק גֵּט פָּשׁוּט)</small>.</small> וְעֵדוּת זוֹ שֶׁמְּעִידִין עַל הַשְּׁטָר יְכוֹלִים לְהָעִיד שֶׁלֹּא בִּפְנֵי בַעַל הַדָּבָר <small><small>(רַבֵּנוּ יְרוּחָם בְּשֵׁם הָרַשְׁבָּ"א)</small>.</small> </small> אֲבָל עֵדֵי הַשְּׁטָר עַצְמָם, אֵין כּוֹתְבִים לוֹ שְׁטָר אַחֵר אַף עַל פִּי שֶׁנִּמְחַק בִּפְנֵיהֶם, אֲבָל בָּאִים לְבֵית דִּין וּבֵית דִּין עוֹשִׂים לוֹ קִיּוּם. כֵּיצַד מְקַיְּמִים שְׁטָר זֶה, כּוֹתְבִים שְׁטָר אַחֵר, וְאוֹמְרִים: אָנוּ בֵּית דִּין פְּלוֹנִי וּפְלוֹנִי וּפְלוֹנִי, הוֹצִיא פְּלוֹנִי בֶּן פְּלוֹנִי שְׁטָר נִמְחָק לְפָנֵינוּ, וּזְמַנּוֹ בְּיוֹם פְּלוֹנִי, וּפְלוֹנִי וּפְלוֹנִי עֵדָיו; וְאִם כָּתְבוּ: וְהֻזְקַקְנוּ לְעֵדוּתָם שֶׁל עֵדִים וְנִמְצֵאת מְכֻוֶּנֶת, גּוֹבֶה בִּשְׁטַר זֶה שֶׁכָּתְבוּ לוֹ, וְאֵין צָרִיךְ קִיּוּם אַחֵר. וְאִם לֹא כָּתְבוּ כֵּן, צָרִיךְ לְהָבִיא רְאָיָה עַל הָעֵדִים הָרִאשׁוֹנִים, עַד שֶׁתִּתְקַיֵּם עֵדוּתָן <small><small>(ע"כ לְשׁוֹן הָרַמְבַּ"ם)</small>. <small>הַגָּה: וְאִם אֵינָן מְקַיְּמִים, הָוֵי כְּאִלּוּ הוֹצִיא עָלָיו שְׁטָר שֶׁאֵינוֹ מְקֻיָּם</small> <small>(הַמַּגִּיד פכ"ג)</small>.</small> וְיֵשׁ מִי שֶׁאוֹמֵר, שֶׁצָּרִיךְ לִכְתֹּב בַּקִּיּוּם שֶׁקָּרְעוּ הַשְּׁטָר הָרִאשׁוֹן; דְּאִם לֹא כֵן, פָּסוּל הוּא, דְּחַיְשִׁינָן שֶׁמָּא יֵלֵךְ לְבֵית דִּין אַחֵר וְיַּעֲשׂוּ לוֹ קִיּוּם אַחֵר, וְיִגְבֶּה וְיַחֲזֹר וְיִגְבֶּה. אֲבָל שְׁטָר מַתָּנָה שֶׁנִּמְחַק, כּוֹתְבִים לוֹ אַחֵר אַף עַל פִּי שֶׁלֹּא נִקְרַע הָרִאשׁוֹן. <small>הַגָּה: וְכוֹתְבִין הַשְּׁטָר מִזְּמַן הָרִאשׁוֹן וְלֹא מִזְּמַן שֶׁכּוֹתְבִין לוֹ בֵּית דִּין <small><small>(בֵּית יוֹסֵף בְּשֵׁם תּוֹסָפוֹת)</small>.</small> </small> אֲבָל אִם הָיָה בַּמַּתָּנָה אַחֲרָיוּת, וְכֵן בְּשִׁטְרֵי מֵקָּח וּמִמְכָּר, צָרִיךְ לִקְרֹעַ הָרִאשׁוֹן, אוֹ לִכְתֹּב בַּשֵּׁנִי: שְׁטָר זֶה לֹא נִכְתַּב לִטְרֹף בּוֹ מִמְּשַׁעְבְּדֵי וְלֹא מִבְּנֵי חָרֵי, אֶלָּא כְּדֵי לְהַעֲמִיד שָׂדֶה זוֹ בְּיַד מְקַבֵּל הַמַּתָּנָה אוֹ הַלּוֹקֵחַ, שֶׁלֹּא יוֹצִיאֶנּוּ מִיָּדוֹ הַנּוֹתֵן אוֹ הַמּוֹכֵר. 

מִי שֶׁנִּמְחַק שְׁטַר חוֹבוֹ, מַעֲמִיד עָלָיו עֵדִים לִפְנֵי בֵּית דִּין וְעוֹשִׂים לוֹ קִיּוּמוֹ. וְדַוְקָא שֶׁיֵּשׁ עֵדִים שֶׁנִּמְחַק בְּאֹנֶס, אֲבָל מְחָקוֹ מַלְוֶה מִדַּעַת, אוֹ שֶׁהִנִּיחוֹ בְּמָקוֹם שֶׁאֵינוֹ מִשְׁתַּמֵּר, וְנִמְחַק, אֵין עוֹשִׂים לוֹ קִיּוּם, דְּכֵיוָן שֶׁהִנִּיחוֹ בְּמָקוֹם שֶׁרָאוּי לְהִמָּחֵק, וַדַּאי פַרְעֵהּ. 

מִי שֶׁהָיָה לוֹ שְׁטָר, וְאָבַד, וּבָא לְבֵית דִּין שֶׁיִּכְתְּבוּ לוֹ שְׁטַר אַחֵר, אֵין כּוֹתְבִין לוֹ, אֲפִלּוּ אִם הֵבִיא עֵדֵי שְׁטָר הָרִאשׁוֹן וּמְעִידִים שֶׁכָּתְבוּ וְנָתְנוּ לוֹ. עַל כֵּן אֵין לְבֵית דִּין לִכְתֹּב הַעְתָּקַת שׁוּם שְׁטָר, אִם לֹא יִרְאוּ שֶׁיֵּשׁ בּוֹ צֹרֶךְ, כִּי הַאי דְּמִי שֶׁנִּמְחַק שְׁטָר חוֹבוֹ. וְאִם כָּתְבוּ לְאָדָם טֹפֶס שְׁטָר, וּבָא לִפְנֵי בֵּית דִּין, אֵין בֵּית דִּין גּוֹבִין בּוֹ עַד שֶׁיּוֹצִיא גוּף הַשְּׁטָר, אִם לֹא כָּתְבוּ בּוֹ טַעַם לָמָּה עָשׂוּ שְׁטָר אַחֵר, כִּי הַהִיא דְנִמְחַק שְׁטָר חוֹבוֹ וְכַיּוֹצֵא בּוֹ, כְּגוֹן שֶׁיָּדוּעַ לָעֵדִים שֶׁאָבַד. אֲבָל אֵין יָדוּעַ לָעֵדִים, לֹא יִכְתְּבוּ לוֹ; וַאֲפִלּוּ נֶאֱבַד בְּעֵדִים, אֵין כּוֹתְבִים לוֹ, דְּשֶׁמָּא יִמְצָאֶנּוּ, אֶלָּא אִם כֵּן עֵדִים מְעִידִים שֶׁנִּשְׂרַף. <small>הַגָּה: וְדַוְקָא בִּשְׁטַר הַלְוָאָה, אֲבָל שִׁטְרֵי מֵקָּח וּמַתָּנָה בְּלֹא אַחֲרָיוּת, כּוֹתְבִין לוֹ אַחֵר, מֵאַחַר שֶׁנֶּאֱבַד. אֲבָל אֵין מַטְפִּיסִין שׁוּם שְׁטָר לְלֹא צֹרֶךְ <small><small>(תְּשׁוּבַת הָרֹא"שׁ כְּלָל ס"ח סִימָן ט"ז וְכ"א כ"ג וְכ"ז)</small>.</small> שְׁטָר צַוָּאָה שֶׁכָּתוּב בּוֹ מַתָּנוֹת לָרַבִּים, וּבָא אֶחָד לְבֵית דִּין שֶׁיִּכְתְּבוּ לוֹ לְבַדּוֹ חֶלְקוֹ בַּמַּתָּנָה, כּוֹתְבִים לוֹ, דְּהָא לָאו לְגוּבַיְנָא קָאֵי, דַּהֲרֵי לָאו שְׁטָרָא הוּא, וְהַיְתוֹמִים יְכוֹלִים לְמֵימַר: פָּרַעְנוּ, <small><small>(תְּשׁוּבַת הָרַשְׁבָּ"א סִימָן תתקע"ח וּתְשׁוּבַת הָרַמְבַּ"ן סִימָן פ"ג)</small>.</small> </small> וּמִיהוּ אִם הָיָה בְּיַד אַחֵר, וְנֶאֱבַד מִשָּׁם, כּוֹתְבִים לוֹ אַחֵר, דְּלֵיכָּא לְמֵיחַשׁ שֶׁמָּא יִמְצָאֶנּוּ <small><small>(תְּשׁוּבַת הָרַשְׁבָּ"א סִימָן תתקע"ח וכפול לקמן ס"ס רנ"ג וע"ש ס"ב)</small>,</small> כֵּיוָן שֶׁלֹּא הָיָה בְּיָדוֹ. וְאִם הַלּוֶֹה בִּמְדִינַת הַיָּם, וְהַמַּלְוֶה חוֹשֵׁשׁ שֶׁלֹּא יוֹלִיךְ שְׁטָרוֹ בְּיָדוֹ, שֶׁמָּא יֹאבַד לוֹ בַּדֶּרֶךְ, יָבֹא לְבֵית דִּין וְכוֹתְבִין לוֹ אַחֵר, וְהוּא מַנִּיחַ שְׁטָרוֹ בְּיַד בֵּית דִּין שֶׁבְּעִירוֹ, וּבֵית דִין שֶׁבַּמָּקוֹם שֶׁהַלֹּוֶה שָׁם יוֹדִיעַ לְבֵית דִּין שֶׁבִּמְקוֹם הַמַּלְוֶה שֶׁהוּא נִפְרַע מֵחוֹבוֹ, וְקוֹרְעִים הַשְּׁטָר הָרִאשׁוֹן שֶׁבְּיָדָם. וְאִם נֶאֱבַד הַשְּׁטָר שֶׁהִטְפִּיס, כְּשֶׁהוּא הוֹלֵךְ לוֹ אֵצֶל הַלּוֶֹה וְיָדוּעַ זֶה בְּעֵדִים, הוֹלֵךְ לִפְנֵי בֵּית דִּין וְיָעִידוּ לִפְנֵיהֶם שֶׁנֶּאֱבַד, וְיַחֲזִירוּ לוֹ הַשְׁטָר שֶׁבְּיָדָם <small><small>(טוּר מבעה"ת וְהוּא מִבַּעַל הָעִטּוּר אוֹת ה' דף ק"ז ע"ב)</small>. <small>הַגָּה: וְכָל שְׁטָר שֶׁמַּטְפִּיסִין, וְמַעְתִּיקִין אוֹתוֹ אוֹת בְּאוֹת מִשְּׁטָר הָרִאשׁוֹן, וְכוֹתְבִין בּוֹ שֶׁהוּא הֶעְתֵּק; וְאֵין צְרִיכִין בֵּית דִּין לְהַעְתָּקַת שְׁטָר, אֶלָּא אֲפִלּוּ שְׁנֵי עֵדִים יְכוֹלִין לְהַעְתִּיקוֹ</small> <small>(רִיבָ"שׁ סִימָן תי"ג)</small> <small>(וַאֲפִלּוּ הֵן קְרוֹבִין זֶה לָזֶה)</small>, <small>(זֶהוּ הוֹסָפָה מִסְמַ"ע, וְאֵינוֹ נָכוֹן כְּמ"ש בְּס"ק י"ח)</small>.</small> 

מִי שֶׁהָיָה לוֹ חוֹב עַל חֲבֵרוֹ בַּשְּׁטָר, וְאָבַד הַשְּׁטָר, וַהֲרֵי הָעֵדִים קַיָּמִים; אַף עַל פִּי שֶׁקָּנוּ מִיָּדוֹ, אִם טוֹעֵן שֶׁפָּרַע הֲרֵי זֶה נִשְׁבַּע הֶסֵת. וַאֲפִלּוּ הָיָה הַחוֹב לִזְמַן וַעֲדַיִן לֹא הִגִּיעַ זְמַנּוֹ לְהִפָּרַע, הוֹאִיל וְכָתְבוּ לוֹ שְׁטָר וְאֵינוֹ בְּיָדוֹ, אִם טָעַן הַלּוֶֹה: פְּרַעְתִּיו, נֶאֱמָן, וְנִשְׁבַּע הֶסֵת שֶׁפְּרָעוֹ, שֶׁאָנוּ חוֹשְׁשִׁין שֶׁמָּא פְּרָעוֹ וּלְפִיכָךְ קָרַע הַשְּׁטָר אוֹ שְׂרָפוֹ. וַאֲפִלּוּ הָיָה הַשְּׁטָר יוֹצֵא מִתַּחַת <small><small>(יְדֵי)</small></small> אַחֵר, וְהַלּוֶֹה טוֹעֵן: מִמֶּנִי נָפַל אַחַר שֶׁפָּרַעְתִּי, אַף עַל פִּי שֶׁהוּא בְּתוֹךְ זְמַנּוֹ, נִשְׁבָּע הֶסֵת וְנִפְטָר; שֶׁכֵּיוָן שֶׁאֵין הַשְּׁטָר בְּיַד הַמַּלְוֶה, אֵין שָׁם חֲזָקָה אֵין אָדָם פּוֹרֵעַ בְּתוֹךְ זְמַנּוֹ. אֲבָל אִם הִפְקִידוֹ הַמַּלְוֶה אֵצֶל אַחֵר, וְהוּא יוֹצֵא מִתַּחַת יְדֵי הַנִּפְקָד, אֵין הַלּוֶֹה נֶאֱמָן לוֹמַר: פָּרַעְתִּי וּמִמֶּנִּי נָפַל וְאַתָּה מְצָאָתוֹ, וְאַף עַל פִּי שֶׁלֹּא הִפְקִידוֹ אֶצְלוֹ בְּעֵדִים. <small>הַגָּה: מִי שֶׁהָיוּ שִׁטְרוֹתָיו בְּעִיר שֶׁכְּבָשׁוּהָ כַּרְכּוֹם, מִסְּתָמָא הֵם בְּחֶזְקַת אֲבוּדִים, וְכוֹתְבִין לוֹ שְׁטָר אַחֵר; וַאֲפִלּוּ הַלּוֶֹה עוֹמֵד וּמוֹחֶה, אֵין מַשְׁגִּיחִין בּוֹ. <small><small>(מַהֲרִי"ק שֹׁרֶשׁ קי"ו)</small>.</small> </small> 


Siman 42

אֵין כּוֹתְבִין שְׁטַר חוֹב עַל דָּבָר שֶׁיָּכוֹל לִהְזְדַּיֵּף, וְאִם כָּתְבוּ עָלָיו, פָּסוּל אֲפִלּוּ לִגְבּוֹת בּוֹ לְאַלְתָּר. <small>וְדַוְקָא שְׁטָר חוֹב, אֲבָל שְׁטָר אַקְנָיָתָא, כָּשֵׁר <small><small>(ר"ן פ"ב דְּגִיטִין)</small>.</small> כָּל שְׁטַר שֶׁאֵינוֹ עָשׂוּי כְתַקָּנַת חֲכָמִים, אַף עַל פִּי שֶׁאֵין טַעַם לְפָסְלוֹ, פָּסוּל, וְלָכֵן אִם עָשָׂה בַּזְּמַן הַזֶּה שְׁטָר מְקֻשָּׁר, פָּסוּל <small><small>(נִמּוּקֵי יוֹסֵף רֵישׁ פֶּרֶק ג"פ לְדַעַת הָר"שׁ)</small>.</small> וְיֵשׁ חוֹלְקִין, וְהָכִי קַיְמָא לָן <small><small>(רַמְבַּ"ן וְעוֹד הַרְבֵּה פוֹסְקִים)</small></small> וְעַיֵּן לְקַמָּן סִימָן מ"ד סָעִיף א'.</small> 

נִכְתָּב בְּכָל לָשׁוֹן וְכָל כְּתָב, וּבִלְבַד שֶׁיְּדַקְדֵּק הַסוֹפֵר בַּכְּתָב הַהוּא, שֶׁלֹּא יְהֵא בּוֹ שׁוּם שִׁנּוּי: 

מִתִּקוּן שְׁטָרוֹת לְהִתְבּוֹנֵן בְּוָאוִי"ן וְזַיְנִי"ן שֶׁלּוֹ שֶׁלֹּא יִהְיוּ דְחוּקִים בֵּין הַתֵּיבוֹת, שֶׁמָּא זִיֵּף וְהוֹסִיף וָא"ו אוֹ זַיִ"ן; וְלֹא יִהְיוּ מְרֻחָקִים, שֶׁמָּא מָחַק אוֹת אַחַת, כְּגוֹן הֵ"א אוֹ חֵי"ת, וְהִנִּיחַ רַגְלָהּ אַחַת בִּמְקוֹם וָי"ו; וְכָל כַּיּוֹצֵא בּוֹ, מְדַקְדְּקִים בּוֹ בְכָל לָשׁוֹן <small><small>(טוּר כָּאן)</small></small> וּבְכָל כְּתָב. לָכֵן צָרִיךְ הַסוֹפֵר לִזָּהֵר בִּכְתִיבַת הַשְּׁטָר, שֶׁיִּהְיוּ אוֹתִיּוֹתָיו דּוֹמוֹת זוֹ לְזוֹ, וְיִהְיֶה הַכְּתָב מְיֻשָּׁר וְשָׁוֶה בְּכָל דְּבָרָיו שֶׁלֹּא יַרְחִיק הָאוֹתִיוֹת זוֹ מִזּוֹ יוֹתֵר מִדַּאי, וְאַל יִדְחֹק הַכְּתָב יוֹתֵר מִדַּאי, וְאַל יִדְחֹק בְּמָקוֹם אֶחָד וְיַרְחִיק בְּמָקוֹם אַחֵר. לְפִיכָךְ, אֵין הָעֵדִים רַשָּׁאִין לַחְתֹּם, עַד שֶׁיְּדַקְדְּקוּ הֵיטֵב בְּכָל אוֹתִיוֹתָיו. וּלְפִיכָךְ, כְּשֶׁיָּבֹא הַשְּׁטָר לִפְנֵי הַדַּיָּן, צָרִיךְ לְעַיֵּן בְּכָל אוֹתִיוֹתָיו, וּלְדַמּוֹת אוֹת לְאוֹת, וְאִם רוֹאֶה בּוֹ שׁוּם שִׁנּוּי לֹא יִגְבֶּה בּוֹ עַד שֶׁיִּבְדֹּק הַדָּבָר הֵיטֵב. <small>וְכָל דָּבָר שֶׁנּוּכַל לִתְלוֹת בִּמְחָק, תָּלִינָן <small><small>(נִמּוּקֵי יוֹסֵף פֶּרֶק גֵּט פָּשׁוּט)</small>.</small> </small> וְאִם צָרִיךְ לָכֹף בַּעַל הַשְּׁטָר וּלְהַכּוֹתוֹ כְּדֵי שֶׁיּוֹדֶה, יַעֲשֶׂה, כְּדֵי שֶׁיּוֹצִיא הַדִּין לַאֲמִתּוֹ. וְיֵשׁ מִי שֶׁאוֹמֵר, דְּהָנֵי מִלֵּי הֵיכָא דְאָתֵי לְאַפּוֹקֵי מִיּוֹרְשִׁים אוֹ מִלָּקוֹחוֹת, דְּקַיְמָא לָן טוֹעֲנִים לְיוֹרֵשׁ וּלְלוֹקֵחַ; אֲבָל הֵיכָא דְאָתֵי לְאַפּוֹקֵי מִלֹּוֶה אוֹ מִמּוֹכֵר וּמִנּוֹתֵן גּוּפַיְהוּ, וְלֹא טָעִין נִתְבָּע <small><small>(טְעָנוֹת דְּשַׁיְּכֵי)</small></small> בְּהַהִיא רִיעוּתָא דְאִשְׁתְּכַח בִּשְׁטָרָא, לֹא טַעֲנִינָן לֵהּ. 

צָרִיךְ לִזָּהֵר שֶׁלֹּא יִכְתֹּב בְּסוֹף שִׁטָּה מִשָּׁלֹשׁ וְעַד עֶשֶׂר, שֶׁמָּא יַעֲשֶׂה מֵעֶשֶׂר עֶשְׂרִים, וּמִשָּׁלֹשׁ שְׁלֹשִׁים. <small>הַגָּה: וְאִם כָּתַב שְׁלֹשָׁה אוֹ עֲשָׂרָה, שַׁפִּיר דָּמֵי, דְּהָא לֵיכָּא לְמֵיחַשׁ לְזִיּוּף <small><small>(בֵּית יוֹסֵף בְּשֵׁם תּוֹסָפוֹת וְהגהמ"י)</small>.</small> </small> וְאִם נִזְדַּמֵּן לוֹ בְּסוֹף שִׁטָּה, מַחֲזִיר הַדָּבָר פְּעָמִים הַרְבֵּה, עַד שֶׁיָּבֹא בְּתוֹךְ שִׁיטָה. וְכֵן יִזָּהֵר שֶׁלֹּא יִכְתֹּב הַחֶשְׁבּוֹן בְּאוֹתִיוֹת, כְּגוֹן ב' אוֹ ד', שֶׁלֹּא יַעֲשׂוּ כָ"ף אוֹ רֵישׁ. <small>הַגָּה: וְאִם לֹא עָשָׂה כֵּן, הָוֵי שְׁטָר שֶׁאֶפְשָׁר לְזַיֵּף, וּפָסוּל, אֲבָל אִי כָּתַב גִּימַטְרִיָּאוֹת אוֹ רָאשֵׁי תֵבוֹת, <small><small>(מִדְּבָרִים)</small></small> שֶׁאִי אֶפְשָׁר לְזַיֵּף, כָּשֵׁר <small><small>(הַגָּהוֹת מָרְדְּכַי דְּגִיטִין)</small>.</small> </small> 

הָיָה כָּתוּב בּוֹ לְמַעְלָה דָבָר אֶחָד, וּלְמַטָּה דָבָר אַחֵר, וְאֶפְשָׁר לְקַיֵּם <small>שְׁנֵיהֶם,</small> מְקַיְּמִים אוֹתָם. אֲבָל אִם הֵם סוֹתְרִים זֶה אֶת זֶה, כְּגוֹן שֶׁכָּתוּב לְמַעְלָה: מָנֶה, וּלְמַטָּה: מָאתַיִם, אוֹ אִפְּכָא, הוֹלְכִים אַחַר הַתַּחְתּוֹן, וְהוּא שֶׁלֹּא יִהְיֶה בְּשִׁיטָה אַחֲרוֹנָה, וְאֵין כָּתוּב בַּשְּׁטָר: "וְהַכֹּל שָׁרִיר וְקַיָּם ". <small>הַגָּה: מִיהוּ, לְאַפְקוּעֵי מִבַּעַל הַשְּׁטָר לְמֵדִין וַאֲפִלּוּ מִשִּׁיטָה אַחֲרוֹנָה <small><small>(נִמּוּקֵי יוֹסֵף פֶּרֶק גֵּט פָּשׁוּט בְּשֵׁם רִיטְבָ"א וְהרמ"ה)</small> <small>(והרא"ה)</small>.</small> וְאִם נִמְחַק סְכוּם שֶׁל מַטָּה, הַכֹּל פָּסוּל, דְּאֶפְשָׁר שֶׁהָיָה כָּתוּב בּוֹ לְמַטָּה רַק דִּינָר אֶחָד <small><small>(הַגָּהוֹת אֲשֵׁרִ"י)</small>.</small> </small> וְיֵשׁ מִי שֶׁאוֹמֵר, שֶׁאִם לְמַעְלָה הָיָה פוֹרֵט וְהוֹלֵךְ, וּלְמַטָּה כָּתוּב: "סְכוּם הַכֹּל כָּךְ וְכָךְ", וּפִחֵת אוֹ הוֹסִיף, בְּזֶה אָנוּ אוֹמְרִים וַדַּאי טָעָה בַּחֶשְׁבּוֹן, וְאַחַר הַפְּרָט אָנוּ הוֹלְכִים; וְנִרְאִין דְּבָרָיו. בַּמֶּה דְּבָרִים אֲמוּרִים שֶׁהוֹלְכִים אַחַר הַתַּחְתּוֹן, כְּשֶׁאֵין הָאֶחָד תָּלוּי בַּחֲבֵרוֹ. אֲבָל אִם הָיָה כָתוּב בּוֹ: "מֵאָה שֶׁהֵם מָאתַיִם", אוֹ "מָאתַיִם שֶׁהֵם מֵאָה", אֵינוֹ גּוֹבֶה אֶלָּא מֵאָה, שֶׁהוּא הַפָּחוֹת שֶׁבִּשְׁנֵיהֶם, דְּיַד בַּעַל הַשְּׁטָר עַל הַתַּחְתּוֹנָה. 

אִם נִמְחַק מֵהַתַּחְתּוֹן אוֹת אַחַת, שְּׁאֶפְשָׁר לְהָבִין עִנְיָנוֹ מֵהָעֶלְיוֹן, לְמֵדִין מִמֶּנּוּ. כְּגוֹן שֶׁכָּתוּב לְמַעְלָה שֶׁנִּתְחַיֵּב לַחֲנָנִי, וּלְמַטָּה כָתוּב: לְחָנָן, יִלְמַד תַּחְתּוֹן מֵעֶלְיוֹן וְיִנָּתֵן לַחֲנָנִי. אֲבָל שְׁנֵי אוֹתִיּוֹת אֵין לְמֵדִים, כְּגוֹן לְמַעְלָה: חֲנָנִי, וּלְמַטָּה: חֵן. וַאֲפִלּוּ אִם יֵשׁ בַּתֵּבָה הָעֶלְיוֹנָה שִׁשָּׁה אוֹתִיּוֹת, וְלֹא נִמְחַק בַּתַּחְתּוֹן אֶלָּא שְׁתַּיִם, אֵין לְמֵדִין מִמֶּנּוּ. וְכֵיוָן שֶׁאֵין לְמֵדִין וְיָדוּעַ שֶׁנִּמְחַק הַשְּׁטָר, פָּסוּל, וְאֵין גּוֹבִין בּוֹ. אֲבָל אוֹת אַחַת לְמֵדִין, אֲפִלּוּ אֵין בָּעֶלְיוֹן אֶלָּא שְׁתֵּי אוֹתִיּוֹת, וְאָנוּ צְרִיכִים לִלְמוֹד חֲצִי תֵבָה. וְאִם הָיָה חִסָרוֹן בְּלֹא מְחָק, שֶׁלְּמַעְלָה כָּתַב: חֲנָנִי, וּלְמַטָּה כָּתַב: חֵן, וַדַּאי חֲזָרָה הִיא, שֶׁהַסוֹפֵר לֹא הָיָה טוֹעֶה שְׁתֵּי אוֹתִיּוֹת, וְיִנָּתֵן לְחֵן: 

כָּתוּב בּוֹ מִלְּמַעְלָה: סֵפֶל <small><small>(פֵּרוּשׁ, מִדָּה שֶׁמַּחֲזֶקֶת סְאָה וָחֵצִי)</small>,</small> וּמִלְּמַטָּה: קֶפֶל <small><small>(פֵּרוּשׁ, מִדָּה שֶׁמַּחֲזֶקֶת קַב וָחֵצִי בִּלְבַד)</small>,</small> הַכֹּל הוֹלֵךְ אַחַר הַתַּחְתּוֹן, שֶׁהַקֶּפֶל פָּחוֹת מִסֵפֶל. כָּתוּב בּוּמִלְּמַעְלָה: קֶפֶל, וּמִלְּמַטָּה: סֵפֶל, חוֹשְׁשִׁים שֶׁמָּא זְבוּב הֵסִיר רֶגֶל הַקּוֹף וְנַעֲשָׂה סָמֶ"ךְ, וְאֵינוֹ גּוֹבֶה אֶלָּא קֶפֶל. וְכֵן כָּל כַּיּוֹצֵא בָּזֶה, שֶׁיַּד בַּעַל הַשְּׁטָר עַל הַתַּחְתּוֹנָה. 

בְּכָל הָנֵי דְאַמְרִינָן לְעֵיל שֶׁיַּד בַּעַל הַשְּׁטָר עַל הַתַּחְתּוֹנָה, אִי תָּפַס מִטַּלְטְלִים, לֹא מַפְקִינָן מִנֵּהּ. <small>הַגָּה: וְכָל שֶׁכֵּן שֶׁאוֹמְרִים בְּשׁוֹבָר יַד בַּעַל הַשְּׁטָר עַל הָעֶלְיוֹנָה, הוֹאִיל וְהוּא מֻחְזָק <small><small>(נִמּוּקֵי יוֹסֵף פֶּרֶק גֵּט פָּשׁוּט בְּשֵׁם הָרְאָ"ה)</small>.</small> דְּלָא כַּיֵּשׁ חוֹלְקִין וְאוֹמְרִים דַּאֲפִלּוּ בְּשׁוֹבָר אַמְרִינָן יָדוֹ עַל הַתַּחְתּוֹנָה <small><small>(שָׁם בְּשֵׁם הָרִיטְבָ"א תַּלְמִידוֹ)</small>.</small> </small> 

לֹא אַמְרִינָן יַד בַּעַל הַשְּׁטָר עַל הַתַּחְתּוֹנָה, אֶלָּא בְּכָל כִּי הָנֵי גַּוְנֵי דִלְעֵיל, שֶׁאֵין הַשְּׁטָר בָּטֵל לְגַמְרֵי. אֲבָל בְּדָבָר שֶׁהַשְּׁטָר בָּטֵל בּוֹ, לֹא. כְּגוֹן שֶׁכָּתוּב בַּשְּׁטָר: פְּלוֹנִי נִתְחַיֵּב לִפְלוֹנִי מָנֶה לְפָרְעוֹ בְּפֶסַח, צָרִיךְ לְפָרְעוֹ בַּפֶּסַח הַבָּא רִאשׁוֹן, וְאֵינוֹ יָכוֹל לוֹמַר: לֹא אֶפְרְעֶנּוּ אֶלָּא לְפֶסַח שֶׁאַחַר כַּמָּה שָׁנִים. וְכֵן כָּל כַּיּוֹצֵא בָּזֶה. <small>הַגָּה: וְיֵשׁ אוֹמְרִים הַיְנוּ דַוְקָא בְּדָבָר דְּלֵיכָּא לְמִתְלֵי בְטָעוּת, אֲבָל בְּדָבָר שֶׁאֶפְשָׁר שֶׁטָּעָה בּוֹ הַנּוֹתֵן, כְּגוֹן דְּאָמַר לָשׁוֹן דְּלָא מְהַנֵי בְּמַתָּנָה, וַדַּאי נִתְבַּטֵּל הַשְּׁטָר <small><small>(תְּשׁוּבַת הָרַשְׁבָּ"א מַהֲרִי"ק שֹׁרֶשׁ צ"ד)</small>.</small> </small> 

הַרְבֵּה מֵהַמְּפָרְשִׁים כָּתְבוּ, שֶׁעַכְשָׁיו שֶׁנָּהֲגוּ לִכְתֹּב: "דְּלָא כְּאַסְמַכְתָּא וּדְלָא כְּטָפְסֵי דִשְׁטָרֵי", אַמְרִינָן בְּכָל לָשׁוֹן מְסֻפָּק, יַד בַּעַל הַשְּׁטָר עַל הָעֶלְיוֹנָה. <small>הַגָּה: וְכָל לָשׁוֹן שֶׁהוּא כּוֹלֵל יוֹתֵר לְיִפּוּי כֹחַ בַּעַל הַשְּׁטָר וּסְתָמָא מַשְׁמָע כָּךְ לְפִי דַעַת הַשּׁוֹמְעִים, דָּנִין אוֹתוֹ כָךְ אֲפִלּוּ לְיִפּוּי בַּעַל הַשְּׁטָר <small><small>(בֵּית יוֹסֵף מחו' ה' בְּשֵׁם תשו' הָרַשְׁבָּ"א)</small>.</small> </small> 

כָּתוּב בַּשְּׁטָר: מִמַּטְבֵּעַ פְּלוֹנִי דְאִנּוּן כָּךְ וְכָךְ חַיָּב פְּלוֹנִי לִפְלוֹנִי, וְנִמְחַק אוֹתוֹ סְכוּם וְאֵינוֹ נִכָּר, אֵין לוֹ אֶלָּא שְׁנַיִם מֵאוֹתוֹ מַטְבֵּעַ. 

כָּתוּב בַּשְּׁטָר: סְלָעִים, מַלְוֶה אוֹמֵר: חָמֵשׁ, וְלֹוֶה אוֹמֵר: שְׁתַּיִם, נוֹתֵן לוֹ שְׁתַּיִם, וְנִשְׁבַּע לוֹ הֶסֵת עַל הַשְּׁאָר; וְאִי תָפִיס, מַפְקִינָן מִנֵּהּ. 

כָּתוּב בַּשְּׁטָר: פְּלוֹנִי לָוָה מִפְּלוֹנִי כֶּסֶף, נוֹתֵן לוֹ חֲתִיכָה שֶׁל כֶּסֶף, כָּל דְּהוּ, פָּחוֹת שֶׁבַּמִּשְׁקָלוֹת. כָּתוּב בּוֹ: מַטְבֵּעַ שֶׁל כֶּסֶף, אִם פְּרוּטוֹת שֶׁל כֶּסֶף יוֹצְאוֹת בְּאוֹתוֹ מָקוֹם, נוֹתֵן לוֹ פְּרוּטָה; וְאִם אֵין פְּרוּטוֹת שֶׁל כֶּסֶף יוֹצְאוֹת בּוֹ, נוֹתֵן לוֹ מַטְבֵּעַ שֶׁל כֶּסֶף הַקָּטָן שֶׁיּוֹצֵא שָׁם. וְאִם כָּתוּב בּוֹ: דִּינְרֵי כֶסֶף, אוֹ: כֶּסֶף דִּינְרֵי, נוֹתֵן לוֹ ב' דִּינָרִין שֶׁל כֶּסֶף. וְאִם כָּתוּב בּוֹ: כֶּסֶף בְּדִינְרֵי, נוֹתֵן לוֹ כֶּסֶף שֶׁשָּׁוֶה שְׁנֵי דִינָרִין שֶׁל זָהָב. וְאִם כָּתוּב בּוֹ: זָהָב בְּדִינְרֵי, נוֹתֵן לוֹ דַהֲבָא פְרִיכָא שָׁוֶה שְׁנֵי דִינְרֵי זָהָב. וְאִם כָּתוּב בּוֹ: כֶּסֶף בְּדִינָרִים, נוֹתֵן לוֹ שִׁבְרֵי כֶסֶף שֶׁשָּׁוֶה שְׁנֵי דִינָרִין שֶׁל כֶּסֶף. וְאִם כָּתוּב בּוֹ: זָהָב, נוֹתֵן לוֹ חֲתִיכָה שֶׁל זָהָב, פָּחוֹת שֶׁבַּמִּשְׁקָלוֹת. וְאִם כָּתוּב בּוֹ: מַטְבֵּעַ שֶׁל זָהָב, נוֹתֵן לוֹ מַטְבֵּעַ קָטָן הַיּוֹצֵא שֶׁל זָהָב. כָּתוּב בּוֹ: זְהַב דִּינָרִים, אוֹ: דִּינְרֵי זָהָב, נוֹתֵן לוֹ שְׁנֵי דִּינְרֵי זָהָב. וְאִם כָּתוּב בּוֹ: זָהָב בְּדִינָרִים, נוֹתֵן לוֹ זָהָב שָׁוֶה שְׁנֵי דִּינָרִין שֶׁל כֶּסֶף. <small>וְעַכְשָׁיו בַּזְּמַן הַזֶּה אֵין חִלּוּק בֵּין אָמַר דִּינָרִין, לְדִינְרֵי <small><small>(מַגִּיד סוֹף הל' מַלְוֶה)</small>.</small> וְנִרְאֶה לִי, דְנוֹתֵן לוֹ הַפָּחוֹת.</small> 

הַמּוֹצִיא שְׁטַר חוֹב עַל חֲבֵרוֹ בְּסַךְ מֵאָה דִינָרִים אוֹ סְלָעִים, <small>וְלֹא מִתְפָּרֵשׁ אֵיזֶה מַטְבֵּעַ <small><small>(טוּר)</small>,</small> </small> אִם הָיָה כָּתוּב בּוֹ: בְּבָבֶל, מַגְבֵּהוּ מִמְּעוֹת בָּבֶל. וְאִם הָיָה כָתוּב: בְּאֶרֶץ יִשְׂרָאֵל, מַגְבֵּהוּ מִמְּעוֹת אֶרֶץ יִשְׂרָאֵל. לֹא הָיָה כָּתוּב בַּשְּׁטַר שֵׁם מָקוֹם, וְהוֹצִיאוֹ בְּבָּבֶל, מַגְבֵּהוּ מִמְּעוֹת בָּבֶל. הוֹצִיאוֹ בְּאֶרֶץ יִשְׂרָאֵל, מַגְבֵּהוּ מִמְּעוֹת אֶרֶץ יִשְׂרָאֵל. בָּא לִגְבּוֹת מִמְּעוֹת הַמָּקוֹם שֶׁיָּצָא בּוֹ הַשְּׁטָר, וְטָעַן הַלּוֶֹה שֶׁהַמָּעוֹת שֶׁאֲנִי חַיָּב לוֹ מִכֶּסֶף שֶׁהוּא פָּחוֹת מִזֶּה הַמַּטְבֵּעַ, יִשָּׁבַע הַמַּלְוֶה וְיִטֹּל. <small>הַגָּה: מִיהוּ, אִם הֵבִיא הַלּוֶֹה רְאָיָה שֶׁהָיוּ דָרִין תְּחִלָּה בְּמָקוֹם שֶׁהַמַּטְבֵּעַ פָּחוֹת מִזּוֹ, נוֹתֵן לוֹ פָּחוֹת <small><small>(רַ"ן סוֹף כְּתֻבּוֹת)</small>.</small> </small> וְאִם הָיָה כָּתוּב בּוֹ: מֵאָה כֶסֶף, וְלֹא פֵּרַשׁ אִם סְלָעִים אִם פּוֹנְדְיוֹנִים, מַה שֶּׁיִּרְצֶה לֹוֶה מַגְבֵּהוּ. 

הָיָה כָּתוּב בּוֹ חֶשְׁבּוֹן סְתָם, הוֹלְכִים אַחַר הַמִּנְהָג שֶׁרְגִילִים לַעֲשׂוֹת בּוֹ בְּאוֹתוֹ מָקוֹם סְכוּם חֶשְׁבּוֹנָם; כְּהַהוּא שְׁטָרָא דִכְתִיב בֵּהּ: שִׁית מֵאָה וְזוּזֵי, דְּאִכָּא לְסַפּוּקֵי בְּשִׁית מֵאָה אִסְתֵּרָא וְזוּזָא, אוֹ בְּשִׁית מֵאָה זוּזֵי וְזוּזָא, דְּאַמְרִינָן שֶׁיִּתֵּן לוֹ שִׁית מֵאָה אִסְתְּרֵי, שֶׁהוּא פָחוֹת. אֲבָל אֵין לְסַפֵּק בְּשִׁית מֵאָה פְרוּטוֹת, לְפִי שֶׁאֵין עוֹשִׂים סְכוּם חֶשְׁבּוֹן מִפְּרוּטוֹת. לָשׁוֹן שֶׁרְגִילִים לִכְתֹּב בַּשְּׁטָרוֹת, אַף עַל פִּי שֶׁאֵינוֹ מִתִּקּוּן חֲכָמִים, אֶלָּא לָשׁוֹן שֶׁנָּהֲגוּ הַהֶדְיוֹטוֹת לִכְתֹּב בַּמָּקוֹם הַהוּא, הוֹלְכִים אַחֲרָיו; וַאֲפִלּוּ לֹא נִכְתַּב, דָּנִין אוֹתוֹ כְּאִלּוּ נִכְתַּב. <small>הַגָּה: וְהוּא הַדִּין תַּקָּנוֹת הַקָּהָל, אוֹ דָבָר שֶׁהוּא מִנְהַג הָעִיר <small><small>(רַמְבַּ"ם פֶּרֶק כ"ג דְּאִישׁוּת)</small>.</small> מִי שֶׁמְּגַדֵּל יָתוֹם בְּתוֹךְ בֵּיתוֹ, וְכָתַב עָלָיו בַּשְּׁטָר: בְּנִי, אוֹ הַיָּתוֹם כָּתַב עַל הַמְגַדְּלוֹ: אָבִי, אוֹ: אִמִּי, לָא מִקְרֵי מְזֻיָּף, וְכָשֵׁר, הוֹאִיל וְגִדְּלוּהוּ רָאוּי לִכְתֹּב כָּךְ <small><small>(תְּשׁוּבַת מַיְמוֹנִי סֵפֶר מִשְׁפָּטִים סִימָן מ"ח)</small>.</small> </small> 


Siman 43

כּוֹתְבִים בַּשְּׁטָר זְמַן הַלְוָאָה, כְּדֵי שֶׁנֵּדַע מֵאֵיזֶה לָקוֹחוֹת יִטְרֹף; שֶׁהַלָּקוֹחוֹת שֶׁקָּנוּ קֹדֶם זְמַן הַלְוָאָתוֹ אֵינוֹ יָכוֹל לִטְרֹף מֵהֶם. וְאִם לֹא כָּתַב בּוֹ זְמַן, כָּשֵׁר לִגְבּוֹת בּוֹ מִמֶּנּוּ, אֲבָל אֵינוֹ יָכוֹל לִטְרֹף מֵהַלָּקוֹחוֹת, שֶׁיְּכוֹלִים לוֹמַר: קֹדֶם הַלְוָאָתְךָ. וְיֵשׁ מִי שֶׁאוֹמֵר, שֶׁאִם קָנָה אַחַר שֶׁרָאוּ הָעֵדִים הַשְּׁטָר כָּתוּב וְחָתוּם, טוֹרֵף מֵהֶם. <small>שׁוֹבָר שֶׁאֵין בּוֹ זְמַן, כָּשֵׁר, וְיַד בַּעַל הַשּׁוֹבָר עַל הָעֶלְיוֹנָה <small><small>(תְּשׁוּבַת הָרֹא"שׁ כְּלָל ע"ו)</small>.</small> </small> 

אִם הִשְׁמִיט הַסוֹפֵר, וְלֹא כָּתַב: לִבְרִיאַת עוֹלָם <small><small>(בֵּית יוֹסֵף מַשְׁמָעוּת הַפּוֹסְקִים)</small>,</small> וְגַם לֹא כָתַב: חֲמֵשֶׁת אֲלָפִים, כָּשֵׁר. וַאֲפִלּוּ הִשְׁמִיט גַּם הַמֵּאוֹת, וְלֹא כָתַב אֶלָּא הַפְּרָט הַקָּטָן, כָּשֵׁר. <small>הַגָּה: אֲבָל אִם כָּתַב הָאֲלָפִים וְגַם הַפְּרָט הַקָּטָן, וְדִלֵּג הַמֵּאוֹת אוֹ הָעֲשָׂרוֹת, פָּסוּל <small><small>(רִיבָ"שׁ סִימָן שפ"ב)</small>.</small> </small> 

אִם כָּתַב אֲלָפִים, וְהִשְׁמִיט חֲמֵשֶׁת, כָּשֵׁר. 

אִם כָּתַב: בָּרְבִיעִי, עֶשְׂרִים יוֹם לְחֹדֶשׁ שְׁבָט, וְדִלֵּג בְּשַׁבָּת, כָּשֵׁר. 

אִם כָּתַב: בָּרְבִיעִי לְשַׁבָּת, כ"ב לְתִשְׁרִי, וְנִמְצָא שֶׁאֵינוֹ מְכֻוָּן, שֶׁרְבִיעִי בְּשַׁבָּת שֶׁל תִּשְׁרִי שֶׁל אוֹתָהּ שָׁנָה הָיָה בְּיוֹם <small>[אַרְבָּעָה]</small> וְעֶשְׂרִים, אֲפִלּוּ הָכִי כָּשֵׁר. 

כְּתַב יָדוֹ אֵין צָרִיךְ שֶׁיִּכְתֹּב בּוֹ זְמַן. 

שִׁטְרֵי חוֹב הַמֻּקְדָּמִים, פְּסוּלִים, שֶׁהֲרֵי טוֹרֵף בָּהֶם לָקוֹחוֹת שֶׁלֹּא כַּדִּין. וּלְפִיכָךְ קָנְסוּ אוֹתוֹ חֲכָמִים, וְלֹא יִגְבֶּה בִּשְׁטָר מֻקְדָּם אֶלָּא מִבְּנֵי חוֹרִין, גְּזֵרָה שֶׁמָּא יִטְרֹף בּוֹ מִזְּמַן רִאשׁוֹן שֶׁהִקְדִּימוֹ. וְאִם יִטְעֹן הַלּוֶֹה: פָּרַעְתִּי, דִּינוֹ כְּטוֹעֵן כֵּן בִּשְׁאָר שְׁטָרוֹת. וְאִם טָעַן: להד"מ, הֻחְזַק כַּפְרָן. <small>וְיֵשׁ אוֹמְרִים דְּפָסוּל לְגַמְרֵי <small><small>(טוּר בְּשֵׁם ר"י וְהָרֹא"שׁ וְהוּא בְּפֶרֶק א"נ וְרִיבָ"שׁ סִימָן שפ"ב מִיהוּ רְאָיוֹת הָרִיבָ"שׁ שָׁם יֵשׁ לִדְחוֹת, וּכְמ"ש בְּסִפְרִי ע"ש)</small>.</small> </small> 

בַּמֶּה דְּבָרִים אֲמוּרִים שֶׁגּוֹבֶה מִבְּנֵי חוֹרִין, כְּשֶׁלֹא הִקְדִּימוּ הָעֵדִים זְמַנּוֹ בְּכַוָּנָה. <small>הַגָּה: <small><small>(טוּר בְּשֵׁם יֵשׁ אוֹמְרִים וְר"נ פ"ק דר"ה בְשֵׁם הרז"ה וְר' שִׁמְשׁוֹן פֶּרֶק בַּתְרָא דִשְׁבִיעִית וּבַרְטְנוּרָה שָׁם וּבעה"ת רֵישׁ שַׁעַר נ"ו)</small></small> וְיֵשׁ אוֹמְרִים דְּהָעֵדִים נֶאֱמָנִים בָּזֶה, אַף עַל פִּי שֶׁכְּתַב יָדָן יוֹצֵא מִמָּקוֹם אַחֵר. וְהוּא הַדִּין בְּכָל טָעוּת שֶׁהָעֵדִים מְצוּיִים לִטְעוֹת בּוֹ, הָעֵדִים נֶאֱמָנִים לוֹמַר שֶׁטָּעוּ <small><small>(רַ"ן רֵישׁ ר"ה)</small>.</small> וְיֵשׁ חוֹלְקִין <small><small>(עַיֵּן בַּטּוּר שְׁתֵּי הַדֵּעוֹת)</small>.</small> </small> אֲבָל אִם הִקְדִּימוּהוּ בְּכַוָּנָה, וַדַּאי אֲפִלּוּ מִבְּנֵי חוֹרִין אֵין גּוֹבִין, שֶׁהֲרֵי הָעֵדִים פְּסוּלִים, שֶׁחָתְמוּ שֶׁקֶר. 

שְׁטַר מַתָּנָה שֶׁהָיָה לוֹ לִכְתֹּב בִּשְׁנַת נ"ח, וְכָתַב: בִּשְׁנַת נ"ז, וּמוֹכִיחַ מִתּוֹכוֹ שֶׁהוּא טָעוּת סוֹפֵר, שֶׁכָּתוּב בּוֹ: וּתְנוּ לִפְלוֹנִי חֲתָנִי, וּבִזְמַן נ"ז עֲדַיִן לֹא הָיָה חֲתָנוֹ, וְחָתוּם בַּשְּׁטָר גַּבְרָא רַבָּא בַּתּוֹרָה וּבַחֲסִידוּת, אֵין כָּל זֶה מַצִּיל מִלִּפְסֹל הַשְּׁטָר. וּמִכָּל מָקוֹם, אִם הָעֵדִים קַיָּמִים, וְאֵין כְּתַב יָדָן יוֹצֵא מִמָּקוֹם אַחֵר, יְכוֹלִים לַחְתֹּם שְׁטָר אַחֵר מִזְּמַן שֵׁנִי. וְאִם כְּתַב יָדָם יוֹצֵא מִמָּקוֹם אַחֵר, שׁוּב אֵין נֶאֱמָנִים. מִכָּל מָקוֹם, הַמְקַבֵּל מַתָּנָה נֶאֱמָן לוֹמַר: טָעוּת הָיָה, מִגּוֹ דְּאִי בָּעִי אָמַר: שְׁטָרָא מְעַלְיָא הוּא וּבִשְׁנַת נ"ז קָנוּ מִיָּדוֹ. 

שְׁטַר מֻקְדָּם דִּכְתִּיב בֵּהּ מִקַּמֵּי חֲתִימַת סַהֲדֵי: שְׁטָרָא דְנָן אִכְתּוּב בְּיוֹם פְּלָן וְלֹא אַחְתִּים עַד יוֹם פְּלָן, כָּשֵׁר. 

אֲפִלּוּ רָאוּ הָעֵדִים שֶׁהִלְוָה לוֹ, וְאָמַר הַלּוֶֹה: כִּתְבוּ וְחִתְמוּ הַשְּׁטָר וּתְנוּ בְּיַד הַמַּלְוֶה, אִם לֹא הָיָה שָׁם קִנְיָן, כּוֹתְבִין בַּשְּׁטָר יוֹם שֶׁנִּמְסַר בּוֹ, וְלֹא יוֹם שֶׁהִלְוָה לוֹ. 

שִׁטְרֵי חוֹב הַמְאֻחָרִים, כְּשֵׁרִים, שֶׁהֲרֵי הוּרַע כּוֹחוֹ שֶׁל בַּעַל הַשְּׁטָר, שֶׁאֵינוֹ טוֹרֵף אֶלָּא מִזְּמַן הַשְּׁטָר. וְאַף עַל פִּי שֶׁלֹּא כָּתְבוּ בּוֹ שֶׁהוּא מְאֻחָר, הֲרֵי זֶה כָּשֵׁר. בַּמֶּה דְּבָרִים אֲמוּרִים, שֶׁכָּתוּב בּוֹ: דְּאָקְנֵי. אֲבָל אִם <small>לֹא</small> כָּתוּב בּוֹ: דְּאֶקְנֶה, פְּסוּלִים <small><small>(וְכֵן כָּתוּב בְּסִימָן רנ"ח)</small>,</small> אֶלָּא אִם כֵּן מְפֹרָשׁ וְכָתוּב בּוֹ: וְאִחַרְנוּהוּ. <small>וְאֵין לְאַחֵר שׁוּם שְׁטָר לְכַתְּחִלָּה, דְּמִחֲזֵי כְּשִׁקְרָא <small><small>(רַבֵּנוּ יְרוּחָם נ"ד ח"ד)</small></small> </small> 

הָא דְּשִׁטְרֵי חוֹב הַמְאֻחָרִים כְּשֵׁרִים, דַּוְקָא בְּשִׁטְרֵי הַלְוָאָה. אֲבָל בְּשִׁטְרֵי מֵקָּח וּמִמְכָּר, אֲפִלּוּ מְאֻחָרִים פְּסוּלִים, אֶלָּא אִם כֵּן <small>כָּתַב</small> הָאִחוּר בְּפֵרוּשׁ <small><small>(הש"ךָ גורס כאן הגה דלעיל אֵין לְאַחֵר שׁוּם שְׁטָר לְכַתְּחִלָּה וכו')</small>. <small>(רַבֵּנוּ יְרוּחָם נ"ד ח"ד)</small>.</small> 

שְׁטָר שֶׁזְּמַנּוֹ כָּתוּב: בְּשַׁבָּת אוֹ בַּעֲשָׂרָה בְּתִשְׁרִי, שְׁטָר מְאֻחָר הוּא וְכָשֵׁר, וְאֵין חוֹשְׁשִׁין שֶׁמָּא מֻקְדָּם הוּא וּבְאֶחָד בְּשַׁבָּת אוֹ בְּי" א בְּתִשְׁרִי נִכְתַּב, אֶלָּא מַעֲמִידִין הַשְּׁטָר עַל חֶזְקָתוֹ, שֶׁהַדָּבָר יָדוּעַ שֶׁאֵין כּוֹתְבִין בְּשַׁבָּת וְלֹא בְּיוֹם הַכִּפּוּרִים, וּלְפִיכָךְ אִחֲרוּהוּ. וְיֵשׁ מִי שֶׁאוֹמֵר, דְּאִי אָמַר: אִשְׁתָּבַע לִי, חַיָּב לִשָּׁבַע. וְדַוְקָא בִּשְׁטָר מְקֻיָּם, אֲבָל אִם אֵינוֹ מְקֻיָּם, עַל בַּעַל הַשְּׁטָר לְהָבִיא רְאָיָה. 

כָּל שְׁטָר הַבָּא לְפָנֵינוּ, אָנוּ תּוֹלִים שֶׁנִּמְסַר בִּזְמַן הַכָּתוּב בּוֹ. חוּץ מֵהֵיכָא דְאִתְרַע, כְּגוֹן שֶׁנָּפַל; דְּכֵיוָן דְּאִתְיְלִיד בֵּהּ רִיעוּתָא, אֵינוֹ יָכוֹל לִגְבּוֹת בּוֹ עַד שֶׁיָּבִיא רְאָיָה שֶׁבָּא לְיָדוֹ מִזְמַן הַכָּתוּב בּוֹ, אִם אֵין בּוֹ קִנְיָן. 

אִם נִכְתַּב בַּלַּיְלָה וְנֶחְתַּם בַּיּוֹם שֶׁלְּאַחֲרָיו, כָּשֵׁר, שֶׁהַיּוֹם הוֹלֵךְ אַחַר הַלַּיְלָה. אֲבָל נִכְתַּב בַּיּוֹם וְנֶחְתַּם בַּלַּיְלָה, פָּסוּל. בַּמֶּה דְּבָרִים אֲמוּרִים, כְּשֶׁאֵין עֲסוּקִים בְּאוֹתוֹ עִנְיָן. אֲבָל עֲסוּקִים בְּאוֹתוֹ עִנְיָן, כָּשֵׁר. וְדַוְקָא שֶׁלֹּא לָקַח מִיָּד בְּקִנְיָן, אֲבָל לָקַח מִיָּד בְּקִנְיָן, אֲפִלּוּ לֹא חָתְמוּ אֶלָּא לִזְמַן מְרֻבֶּה, כָּשֵׁר. לְפִיכָךְ, עֵדִים שֶׁרָאוּ הַקִּנְיָן וְאִחֲרוּ לְכָתְבוֹ עַד אַחַר זְמַן, אִם זוֹכְרִים לִזְמַן הַקִּנְיָן, יִכְתְּבוּ הַזְּמַן מֵאוֹתוֹ הַיּוֹם; וְאִם לָאו, יִכְתְּבוּ מִיּוֹם הַכְּתִיבָה. 

יֵשׁ מִי שֶׁאוֹמֵר, דְּהָא דְּאַמְרִינָן דַּעֲסוּקִין בְּאוֹתוֹ עִנְיָן כָּשֵׁר, הַיְנוּ דַּוְקָא בְּשִׁטְרֵי הַלְוָאָה, אֲבָל בְּשִׁטְרֵי חִיּוּב שֶׁהוּא מִתְחַיֵּיב בְּקִנְיָן אוֹ בַשְּׁטָר, לֹא: 

כְּשֶׁכּוֹתְבִין יוֹם שֶׁקָּנוּ בּוֹ, סוֹמְכִים זְמַן הַכְּתִיבָה לְאוֹתוֹ יוֹם, וְכוֹתְבִין: "קָנִינוּ מִפְּלוֹנִי בְּיוֹם פְּלוֹנִי וְכָתַבְנוּ וּמָסַרְנוּ לְיַד פְּלוֹנִי". וּכְשֶׁכּוֹתְבִים יוֹם שֶׁעוֹמְדִים בּוֹ, סוֹמְכִים הַכְּתִיבָה לְאוֹתוֹ יוֹם שֶׁחוֹתְמִים, וְכוֹתְבִים: "קָנִינוּ מִפְּלוֹנִי וְכָתַבְנוּ וְחָתַמְנוּ בְּיוֹם פְּלוֹנִי וּמָסַרְנוּ לִפְלוֹנִי". וְאִי לָא, מִחֲזֵי כְּשִׁקְרָא. <small>מִיהוּ, אִם כָּתְבוּ סְתָמָא: בְּמָקוֹם פְּלוֹנִי קָנִינוּ מִפְּלוֹנִי, לֹא מִחֲזֵי כְּשִׁקְרָא <small><small>(ר' יְרוּחָם נ"ד ח"ב וְהוּא טוּר מבעה"ת)</small>.</small> </small> 

אִם אֵינָם זוֹכְרִים לְיוֹם הַקִּנְיָן, לֹא יֹאמְרוּ: בָּרוּר לָנוּ שֶׁקָּנִינוּ מִמֶּנּוּ בְּתִשְׁרִי, וְאֵין אָנוּ יוֹדְעִים בְּכַמָּה, וּלְפִיכָךְ נִכְתֹּב מִתְּחִלַּת חֶשְׁוָן, שֶׁזֶּה מִחֲזֵי כְּשִׁקְרָא. יֵשׁ מִי שֶׁאוֹמֵר, שֶׁאִם זוֹכְרִים שֶׁקָּנוּ מִמֶּנּוּ בִּתְחִלַּת תִּשְׁרִי אוֹ בְּאֶמְצָעוֹ אוֹ בְּסוֹפוֹ, יִכְתְּבוּ: בַּשְּׁלִישׁ הָרִאשׁוֹן שֶׁל חֹדֶשׁ פְּלוֹנִי, אוֹ בְּאֶמְצָעִי, אוֹ בִּשְׁלִישׁ אַחֲרוֹן. 

מִי שֶׁנִּמְסְרָה לָהֶם עֵדוּת בִּמְדִינָה אַחַת וְכָתְבוּ הָעֵדִים בִּמְדִינָה אַחֶרֶת, אֵין מַזְכִּירִים בַּשְּׁטָר מָקוֹם שֶׁנִּמְסְרָה בּוֹ הָעֵדוּת, אֶלָּא מָקוֹם שֶׁכָּתְבוּ בּוֹ חֲתִימַת יָדָם. וְדַוְקָא כְּשֶׁאֵין כּוֹתְבִין זְמַן הַקִּנְיָן, וְכוֹתְבִין זְמַן הַכְּתִיבָה; אֲבָל אִם זוֹכְרִים זְמַן הַקִּנְיָן, וְכוֹתְבִים אוֹתוֹ, אָז יִכְתְּבוּ הַמָּקוֹם שֶׁנַּעֲשָׂה בּוֹ הַקִּנְיָן, שֶׁאִם יִכְתְּבוּ מְקוֹם הַכְּתִיבָה, נִמְצְאוּ מְשַׁקְּרִים, וּפָסוּל. וּכְשֶׁכּוֹתְבִים מְקוֹם הַכְּתִיבָה, כּוֹתְבִים כָּךְ: אָמַר לָנוּ פְּלוֹנִי, וְכָתַבְנוּ בְּמָקוֹם פְּלוֹנִי. אֲבָל כְּשֶׁכּוֹתְבִים מָקוֹם שֶׁנִּמְסְרוּ הַדְּבָרִים, כּוֹתְבִים: אָמַר לָנוּ פְּלוֹנִי, אוֹ: קָנִינוּ מִפְּלוֹנִי בְּמָקוֹם פְּלוֹנִי וְכָתַבְנוּ וְחָתַמְנוּ וּמָסַרְנוּ לִפְלוֹנִי. 

הָא דְאַמְרִינָן שֶׁכּוֹתְבִים מְקוֹם הַכְּתִיבָה אַף עַל פִּי שֶׁקָּנוּ בְּמָקוֹם אַחֵר, דַּוְקָא שֶׁאֵין הַמַּטְבֵּעַ מִשְׁתַּנֶּה מִמְּקוֹם הַקִּנְיָן לִמְקוֹם הַכְּתִיבָה, אוֹ אֲפִלּוּ אִם מִשְׁתַּנֶּה, וּבִלְבַד שֶׁכָּתוּב בַּשְּׁטָר הַמַּטְבֵּעַ שֶׁיּוֹצֵא בְּמָקוֹם פְּלוֹנִי. אֲבָל אִם הַמַּטְבֵּעַ מִשְׁתַּנֶּה מִמְּקוֹם הַמְּסִירָה לִמְקוֹם הַכְּתִיבָה, וְאֵין כָּתוּב בַּשְּׁטָר: <small><small>(מַטְבֵּעַ)</small></small> הַיּוֹצֵא בְמָקוֹם פְּלוֹנִי, לֹא יִכְתְּבוּ אֶלָּא שֵׁם מָקוֹם שֶׁמָּכְרוּ הַדְּבָרִים שָׁם, שֶׁמַּטְבֵּעַ אוֹתוֹ מָקוֹם נִשְׁתַּעְבֵּד. וְאִם יִכְתְּבוּ מָקוֹם אַחֵר, הָיָה מִשְׁתַּעְבֵּד מִמַּטְבֵּעַ הַיּוֹצֵא בִּמְקוֹם כְּתִיבַת הַשְּׁטָר. 

שְׁטָר שֶׁאֵין כָּתוּב בּוֹ מָקוֹם שֶׁנִּכְתַּב בּוֹ, כָּשֵׁר <small><small>(וּמוּכָח לְעֵיל סִימָן מ"ב סי"ד)</small>.</small> 

רְאוּבֵן וְשִׁמְעוֹן שֶׁיֵּשׁ לְכָל אֶחָד מֵהֶם שְׁטָר עַל לֵוִי, בְּשֶׁל רְאוּבֵן כָּתוּב: בַּחֲמִשָּׁה <small><small>(נ"א בכ"ח)</small></small> בְּנִיסָן, וּבְשֶׁל שִׁמְעוֹן כָּתוּב: בְּנִיסָן, סְתָם, וְאֵין לְלֵוִי אֶלָּא שָׂדֶה אַחַת שֶׁאֵין בָּהּ כְּדֵי חוֹבוֹת שְׁנֵיהֶם, נוֹתְנִים אוֹתָהּ לִרְאוּבֵן, דְּשֶׁמָּא שְׁטָרוֹ שֶׁל שִׁמְעוֹן הָיָה בְּסוֹף נִיסָן. וְכֵן אֵין שִׁמְעוֹן יָכוֹל לִטְרֹף מִלָּקוֹחוֹת שֶׁקָּנוּ מִלֵּוִי מֵאִיָּר וְאֵילָךְ, שֶׁיֹּאמְרוּ לוֹ: זְמַנְּךָ מֵאֶחָד בְּנִיסָן, וְהִנַּחְנוּ לְךָ מָקוֹם לִגְבּוֹת חוֹבְךָ, וְהוּא אוֹתוֹ שָׂדֶה שֶׁגָּבָה רְאוּבֵן, כִּי שֶׁלֹּא כַּדִּין גָּבָה, שֶׁאַתָּה מֻקְדָּם לוֹ. לְפִיכָךְ, אִם יִכְתְּבוּ הַרְשָׁאָה זֶה לָזֶה, יִגְבּוּ מִלָּקוֹחוֹת שֶׁקָּנוּ מֵאִיָּר וְאֵילָךְ: 

אַף עַל פִּי שֶׁאֵין כָּתוּב בַּשּׁוֹבֵר לֹא עֵדֵי הַשְּׁטָר וְלֹא זְמַנּוֹ, כֵּיוָן שֶׁסְכוּם הַמָּעוֹת שֶׁל הַשְּׁטָר וְהַשּׁוֹבֵר שָׁוִים, מִמֵּילָא אַמְרִינָן שֶׁהַשּׁוֹבֵר נִכְתַּב עַל אוֹתוֹ שְׁטָר. 

מִי שֶׁהוֹצִיאוּ עָלָיו שְׁטָר חוֹב בְּנִיסָן, סְתָם, וְהוֹצִיא מְחִילָה שֶׁזְּמַנָּהּ בְּי"ח בְּנִיסָן, יֵשׁ כֹּחַ בִּמְחִילָה זוֹ לְבַטֵּל הַחוֹב. 

רְאוּבֵן הוֹצִיא שְׁטָר חוֹב עַל שִׁמְעוֹן שֶׁזְּמַנּוֹ בְּיוֹם כָּךְ, וְשִׁמְעוֹן הוֹצִיא שׁוֹבָר עַל שְׁטָר זֶה כָּתוּב בְּאוֹתוֹ יוֹם בְּעַצְמוֹ, יַד בַּעַל הַשְּׁטָר עַל הַתַּחְתּוֹנָה. 

רְאוּבֵן הוֹצִיא שְׁטַר חוֹב עַל שִׁמְעוֹן שֶׁזְּמַנּוֹ חֲמִשָּׁה בְּנִיסָן, וְשִׁמְעוֹן הוֹצִיא שׁוֹבָר שֶׁנִּכְתַּב בַּחֲמִשָּׁה בְּנִיסָן כָּתוּב בּוֹ שֶׁמָּחַל רְאוּבֵן לְשִׁמְעוֹן כָּל תְּבִיעוֹת שֶׁהָיוּ עָלָיו עַד אוֹתוֹ הַיּוֹם, רְאוּבֵן גּוֹבֶה שְׁטָרוֹ, דְּבִלְשׁוֹן הָעוֹלָם עַד וְלֹא עַד בִּכְלָל. אֲבָל אִם הָיָה כָּתוּב שֶׁמָּחַל לוֹ כָּל תְּבִיעוֹת שֶׁיֵּשׁ לוֹ עָלָיו עַד עַכְשָׁיו, הָוֵי סָפֵק, וּמִסְפֵיקָא לֹא מַפְקִינָן מָמוֹנָא. 

שְׁנֵי שְׁטָרוֹת שֶׁנַּעֲשׂוּ בְּשָׁנָה מְעֻבֶּרֶת, אֶחָד כָּתוּב בּוֹ: אֲדָר סְתָם, וְאֶחָד כָּתוּב בּוֹ: אֲדָר שֵׁנִי, וְאֵין לַלּוֶֹה נְכָסִים כְּנֶגֶד שְׁנֵיהֶם, נוֹתְנִים לְמִי שֶׁכָּתוּב בּוֹ אֲדָר סְתָם. וְאִם בִּשְׁנֵיהֶם נִכְתַּב אֲדָר סְתָם, הָוֵי כְּמוֹ שֶׁכָּתוּב בִּשְׁנֵיהֶם אֲדָר רִאשׁוֹן, וְנוֹתְנִים לְמִי שֶׁזְּמַנּוֹ קוֹדֵם בְּמִסְפָּר יְמֵי הַחֹדֶשׁ. <small>וְעַיֵּן בְּאֹרַח חַיִּים סִימָן תכ"ז כֵּיצַד כּוֹתְבִין, וּבְאֶבֶן הָעֵזֶר סִימָן קכ"ו.</small> כָּל זְמַן הַכָּתוּב בַּשְּׁטָר, כְּגוֹן; עַד הַפֶּסַח אוֹ עַד הַקָּצִיר, דָּנִים אוֹתוֹ כְּמוֹ בִּנְדָרִים. 

אִם כָּתוּב בַּשְּׁטָר: עַד אַחַר הַפֶּסַח, הַיְנוּ עַד שֶׁיַּעַבְרוּ רֹב הַיָּמִים שֶׁבֵּין פֶּסַח לַעֲצֶרֶת. <small><small>(עַד כָּאן יוֹם כ"א)</small>.</small> 


Siman 44

צָרִיךְ לְהַחֲזִיר מֵעִנְיָנוֹ שֶׁל שְׁטָר בְּשִׁיטָה אַחֲרוֹנָה, מִפְּנֵי <small>שֶׁאֵין לְמֵדִין מִשִּׁיטָה אַחֲרוֹנָה <small><small>(טוּר)</small>.</small> </small> שֶׁאֵין הָעֵדִים יְכוֹלִים לְצַמְצֵם שֶׁיַּחְתְּמוּ מִיָּד סָמוּךְ לַכְּתָב, וְיֵשׁ לָחוּשׁ שֶׁמָּא הִנִּיחוּ שָׁם כְּדֵי שִׁיטָה, וְכָתַב הַמְזַיֵּף שָׁם מַה שֶּׁרָצָה. וְאִם לֹא הֶחֱזִיר, אֵין הַשְּׁטָר נִפְסָל בְּכָךְ, אֶלָּא שֶׁאֵין לְמֵדִים מִשִּׁיטָה אַחֲרוֹנָה. <small>הַגָּה: וּדְלָא כְּיֵשׁ אוֹמְרִים שֶׁהַשְּׁטָר כֻּלּוֹ פָסוּל, דְּכָל שְׁטָר שֶׁלֹּא נַעֲשָׂה כְּתִקּוּן חֲכָמִים פָּסוּל אַף עַל פִּי שֶׁאֵין טַעַם לְפָסְלוֹ <small><small>(טוּר בְּשֵׁם הָרֹא"שׁ וְתוֹס' בְּפ' ג"פ דַּף קס"א ע"א)</small>.</small> וְהָא דְאֵין לְמֵדִין מִשִּׁיטָה אַחֲרוֹנָה, הַיְנוּ בְּמָקוֹם שֶׁיֵּשׁ חֲשָׁשׁ שֶׁמָּא זִיֵּף, אֲבָל אִם הַשִּׁיטָה אַחֲרוֹנָה לְחוֹבַת מוֹצִיא הַשְּׁטָר, לְמֵדִין מִמֶּנָּה, דְּוַדַּאי לֹא זִיֵּף. <small><small>(נִמּוּקֵי יוֹסֵף פֶּרֶק גֵּט פָּשׁוּט בְּשֵׁם רִיטְבָ"א והר"א)</small>.</small> </small> 

אִם הַשְּׁטָר כֻּלּוֹ מִכְּתִיבַת יָדוֹ שֶׁל מִי שֶׁנִּתְחַיֵּב, לְמֵדִין מִשִּׁיטָה אַחֲרוֹנָה. אֲבָל אִם הַשְּׁטָר מִיָד אַחֵר, וְהַחַיָּב חָתוּם לְמַטָּה, אֵין לְמֵדִין מִשִּׁיטָה אַחֲרוֹנָה. 

אִם סִיֵּם הַשְּׁטָר בְּסוֹף שִׁיטָה, וְהִרְחִיקוּ הָעֵדִים שִׁיטָה שְׁלֵמָה, וְחָתְמוּ הָעֵדִים בְּאֶמְצַע שִׁיטָה שְׁנִיָּה, אֵין לְמֵדִין מֵחֲצִי שִׁיטָה אַחֲרוֹנָה וּמִשִּׁיטָה שְׁלֵמָה שֶׁלְּפָנֶיהָ, <small>הַגָּה: <small><small>(עי' סק"י)</small></small> אִם נִמְצָא דָבָר כָּתוּב בַּחֲצִי שִׁיטָה שֶׁלִּפְנֵיהֶם וּבַשִּׁיטָה שֶׁלְּפָנֶיהָ. וְדַוְקָא שֶׁחָתְמוּ הָעֵדִים זֶה תַּחַת זֶה, אֲבָל אִם חָתְמוּ זֶה אַחַר זֶה, כָּל הַשְּׁטָר פָּסוּל, כְּדִלְקַמָּן סִימָן מ"ה סָעִיף י'.</small> 

הֵיכָא דִכְתִיב בֵּהּ: "שָׁרִיר וְקַיָּם", לְמֵדִין מִשִּׁיטָה אַחֲרוֹנָה. <small>וְאֵין צָרִיךְ לַחֲזֹר מֵעִנְיָנוֹ שֶׁל שְׁטָר בְּשִׁיטָה אַחֲרוֹנָה <small><small>(טוּר)</small>.</small> </small> 

אִם יֵשׁ בַּשְּׁטָר מְחָקִים אוֹ תְלוּיוֹת אוֹ תֵבוֹת שֶׁעָבַר עֲלֵיהֶם הַקּוּלְמוּס, צָרִיךְ לְקַיְּמָם קֹדֶם "וְהַכֹּל שָׁרִיר וְקַיָּם". <small>וְאֵין צָרִיךְ לִכְתֹּב "וְדֵין קִיּוּמֵיהוֹן" <small><small>(מָרְדְּכַי וְתוֹס' ר"פ ג"פ)</small>.</small> </small> וְאִם לֹא קִיֵּם, אֵינָם פּוֹסְלִים הַשְּׁטָר, אֶלָּא שֶׁאֵין לְמֵדִין מֵהֶם. <small>הַגָּה: וְיֵשׁ אוֹמְרִים שֶׁאִם הָיָה מְחָק, וְלֹא נִתְקַיֵּם, פָּסוּל כָּל הַשְּׁטָר, שֶׁמָּא הָיָה כָּתוּב חוֹבָה לְבַעַל הַשְּׁטָר וְנִמְחַק. אֶלָּא אִם כֵּן מוּכָח מִתּוֹךְ הַשְּׁטָר מֶה הָיָה הַמְחָק, אָז לֹא נִפְסָל כָּל הַשְּׁטָר <small><small>(טוּר ונ"י ר"פ ג"פ)</small>.</small> </small> וְאִם הָיוּ בְּגוּפוֹ שֶׁל שְׁטָר, דְּהַיְנוּ שֵׁם הַלּוֶֹה וְהַמַלְוֶה וְהַמָּעוֹת, נִפְסָל הַשְּׁטָר, אִם לֹא קִיְּמָם. וְאִם הָיוּ בַּזְּמַן וְלֹא קִיְּמָם, הָוֵי כִּשְׁטָר שֶׁאֵין בּוֹ זְמַן. 

שְׁטָר שֶׁיֵּשׁ בּוֹ גְּרָר מֵאַחֲרָיו, אוֹ בֵּינֵי שִׁיטֵי, בְּמָקוֹם שֶׁנָּהֲגוּ לִכְתּוֹב הַפֵּרָעוֹן מֵאַחֲרָיו אוֹ בֵּינֵי שִׁיטֵי, כָּשֵׁר, אֶלָּא שֶׁיֵּשׁ לְאַיֵּם עַל בַּעַל הַשְּׁטָר. וְיֵשׁ פּוֹסְלִים. 

יֵשׁ מִי שֶׁאוֹמֵר, שֶׁאֵין לְקַיֵּם הַמְּחָקִים אֶלָּא בִּכְתָב שֶׁהוּא בִּכְתַב הַשְּׁטָר, וְלֹא בִּכְתִיבָה דַקָּה יוֹתֵר מִכְּתַב הַשְּׁטָר. 

אִם הָיָה הַמְּחָק בְּשִׁיטָה אַחַת סָמוּךְ לָאַחֲרוֹנָה, וְהוּא כְּשִׁעוּר "שָׁרִיר וְקַיָּם" אוֹ יוֹתֵר, אַף עַל פִּי שֶׁחָזַר וְקִיְּמוֹ, פָּסוּל, שֶׁמָּא מְחָקוֹ וְכָתַב דָּבָר שֶׁזִּיֵּף, וְחָזַר וְקִיֵּם בָּרֶוַח שֶׁבֵּין הַכְּתָב וְהָעֵדִים. וְהָנֵי מִלֵּי כְּשֶׁאֵין אֲוִיר שִׁיטָה בֵין עֵדִים לַשְּׁטָר, דְּאִכָּא לְמֵיחַשׁ שֶׁמָּא הוֹסִיף בְּאוֹתוֹ הָאֲוִיר שֶׁהִנִּיחוּ הָעֵדִים, אֲבָל יֵשׁ בּוֹ אֲוִיר שִׁיטָה, כָּשֵׁר, וְלֹא חַיְשִׁינָן שֶׁמָּא הִנִּיחוּ אֲוִיר שְׁנֵי שִׁיטִין וְהוֹסִיף מַה שֶּׁרָצָה בַּשִּׁיטָה וְנִשְׁאַר עוֹד שִׁיטָה אֲוִיר. וְהָנֵי מִלֵּי כְּשֶׁעֵדִים מֻחְזָקִים בְּיוֹדְעִים, הָא לָאו הָכִי, חַיְשִׁינָן. 

הָאִדָּנָא נָהֲגוּ לִכְתֹּב קִיּוּם מְחָקִים וּתְלוּיוֹת אַחַר "וְקָנֵינָא", לְפִי שֶׁהֻרְגְּלוּ עַתָּה לִכְתֹּב בְּכָל הַשְּׁטָרוֹת "שָׁרִיר וְקַיָּם", דְּאִי אֶפְשָׁר לְזַיֵּף, וּלְמֵדִין מִשִּׁיטָה אַחֲרוֹנָה, וְאֵין צָרִיךְ לְהַחֲזִיר מֵעִנְיָנוֹ שֶׁל שְׁטָר. מִשּׁוּם הָכִי שְׁטָר שֶׁאֵין בּוֹ "שָׁרִיר וְקַיָּם", פָּסוּל, וְאֵין לְעֵדִים לַחְתֹּם אֶלָּא אִם כֵּן כָּתוּב: "שָׁרִיר וְקַיָּם". וְאִם כָּתוּב בּוֹ תְּרֵי "שָׁרִיר וְקַיָּם", כָּשֵׁר. <small>וּלְכַתְּחִלָּה לֹא יַעֲשֶׂה כֵן <small><small>(תְּשׁוּבַת הָרֹא"שׁ כְּלָל ס"ח סִימָן י"ח)</small>.</small> </small> 

שְׁטָר שֶׁכָּתוּב בְּקִיּוּמוֹ נ"ו עַל הַגְּרָר, וּבָדְקוּ וְחִפְּשׂוּ הַשְּׁטָר אוֹת בְּאוֹת וְלֹא נִמְצְאוּ אוֹתָן שְׁתֵּי אוֹתִיּוֹת, כָּשֵׁר. 

שְׁטָר שֶׁיֵּשׁ בּוֹ מְחָקִים, וְשָׁכְחוּ הָעֵדִים וְלֹא קִיְּמוּם בְּסוֹף הַשְּׁטָר, וְכָתְבוּ: "שָׁרִיר וְקַיָּם", וְחָתַם הָעֵד הָאֶחָד, וְקֹדֶם שֶׁיַּחְתֹּם הַשֵּׁנִי מָצְאוּ שֶׁלֹּא קִיְּמוּ הַמְּחָקִים, תַּקָּנָתוֹ שֶׁל שְׁטָר זֶה, שֶׁיִּכְתְּבוּ: "אֲנָן סַהֲדֵי לְבָתַר דְּחָתַם חַד מִנָּן עַד שֶׁלֹּא קִיַּמְנוּ, כָּךְ וְכָךְ מְחָקִים דְּאִית בֵּהּ קִיַּמְנוּם כִּדְקָא חֲזִי, וְהַכֹּל שָׁרִיר וְקַיָּם", וְיַחְזְרוּ וְיַחְתְּמוּ שְׁנֵיהֶם. <small>וְכָל שֶׁכֵּן אִם כָּתוּב אֵיזֶה דָבָר לְמַטָּה מֵחֲתִימַת עֵדִים, וְחָזְרוּ וְחָתְמוּ, דְּכָשֵׁר <small><small>(מָרְדְּכַי פ' גֵּט פָּשׁוּט)</small>.</small> </small> 


Siman 45

הָעֵדִים חוֹתְמִים לְמַטָּה בַּשְּׁטָר, וְלֹא מִן הַצְּדָדִים, וְלֹא מִלְמַעְלָה. 

רֹאשׁ בֵּית דִּין שֶׁהָיָה יוֹדֵעַ עִנְיַן הַשְּׁטָר, וְקָרָא לְפָנָיו הַסוֹפֵר שֶׁלּוֹ, הוֹאִיל וְהוּא מַאֲמִין אוֹתוֹ וְאֵימָתוֹ עָלָיו, הֲרֵי זֶה חוֹתֵם הַשְּׁטָר, אַף עַל פִּי שֶׁלֹּא קְרָאוֹ הוּא בְּעַצְמוֹ. וְאֵין שְׁאָר הָעָם <small>אוֹ רֹאשׁ בֵּית דִּין וְסוֹפֵר אַחֵר <small><small>(טוּר)</small> </small> </small> רַשַּׁאִים לַעֲשׂוֹת כֵּן, עַד שֶׁיִּקְרָא הָעֵד הַשְּׁטָר מִלָּה בְּמִלָּה. <small>הַגָּה: וְיֵשׁ אוֹמְרִים דִּשְׁנַיִם יִקְרְאוּ לִפְנֵיהֶם, וְהֵן חוֹתְמִין <small><small>(טוּר וְהָרֹא"שׁ וְהַגָּהוֹת מַיְמוֹנִי פכ"ד מֵהִלְכוֹת מַלְוֶה)</small></small> וְאִם אֵינָן מְבִינִין לְשׁוֹן הַשְּׁטָר, יְתַרְגְּמוּ לָהֶן הַקּוֹרְאִין, וְהֵם חוֹתְמִין <small><small>(בֵּית יוֹסֵף עי' סק"ג)</small>,</small> וְכֵן נִרְאֶה לִי עִקָּר. יֵשׁ אוֹמְרִים דְּקוֹרִין לִפְנֵי צִבּוּר וְחוֹתְמִין, דִּירֵאִים לְשַׁקֵּר לִפְנֵי צִבּוּר, וְהָוֵי כְּרֹאשׁ בֵּית דִּין וְסוֹפֵר שֶׁלּוֹ <small><small>(הַגָּהוֹת מָרְדְּכַי וַאֲשֵׁרִ"י פ"ב דְגִיטִּין)</small>.</small> </small> 

הוֹדָאָה בַחֲתָם יָדוֹ, וְהַשְּׁטָר בְּגוּפָן שֶׁל גּוֹיִים, וְהַדָּבָר בָּרוּר שֶׁאֵינוֹ יוֹדֵעַ לִקְרוֹת, וְיֵשׁ עֵדִים שֶׁחָתַם עַד שֶׁלֹּא קְרָאוֹ, מִכָּל מָקוֹם מִתְחַיֵּב הוּא בְּכָל מַה שֶּׁכָּתוּב בּוֹ. 

עֵדִים שֶׁאֵין יוֹדְעִים לַחְתֹּם, וְקָרְעוּ לָהֶם נְיָר חָלָק וְחָתְמוּ עַל הָרָשׁוּם, מַכִּין אוֹתָם מַכַּת מַרְדוּת, וְהַשְּׁטָר פָּסוּל. <small>וְיֵשׁ מַכְשִׁירִין הַשְּׁטָר <small><small>(טוּר וְהַמַּגִּיד פֶּרֶק כ"ד מֵהִלְכוֹת מַלְוֶה בְּשֵׁם רַשְׁבָּ"א, וְעַיֵּן בָּרַ"ן פ"ב דְגִיטִּין)</small>.</small> </small> 

מָקוֹם שֶׁנָּהֲגוּ שֶׁהַסוֹפֵר חוֹתֵם עַל פִּי הָעֵד, שֶׁכּוֹתֵב: פְּלוֹנִי בַּר פְּלוֹנִי חָתַם בִּמְסִירַת קוּלְמוּס, אוֹ שֶׁכָּתוּב בּוֹ: פְּלוֹנִי בַּר פְּלוֹנִי צִוָּה לַחְתֹּם, אִם קִבְּלוּ בְּנֵי הָעִיר עֲלֵיהֶם לַעֲשׂות עֵדוּתוֹ כְּעֵדוּת הָעֵד, כָּשֵׁר. וְאִם לֹא קִבְּלוּ עֲלֵיהֶם, אֵינוֹ כְּלוּם. כָּל שְׁטָר הַבָּא לְפָנֵינוּ, שֶׁעֵדִים מְעִידִים עַל חֲתִימַת הָעֵדִים, מְקַיְּמִים אוֹתוֹ, שֶׁחֲזָקָה אֵין הָעֵדִים חוֹתְמִים עַל הַשְּׁטָר אֶלָּא אִם כֵּן קְרָאוּהוּ וְיוֹדְעִים לַחְתֹּם. וְאִי אִיתְנַיְהוּ לְסָהֲדֵי קַמָּן, וְקִים לָן בְּהוּ דְלָא יָדְעֵי לְמִקְרֵי, אִי אָמְרִי: אַקְרֵינָן לְמָאן דְּיָדַע לְמִקְרֵי, סַמְכֵינָן עֲלַיְהוּ. <small>וְאִי לֹא אָמְרִי הָכִי, דַּיְקִינָן בְּסַהֲדוּתַיְהוּ עַל פֶּה, אִי מְכַוְּנֵי אַשִּׁטְרָא, מְקַיְּמִינָן לְהוּ <small><small>(טוּר)</small>.</small> </small> 

יְדַקְדְּקוּ הָעֵדִים, שֶׁלֹּא יַרְחִיקוּ מֵהַכְּתָב רֹחַב שְׁנֵי שִׁיטִין. וְאִם הִרְחִיקוּ שְׁנֵי שִׁיטִין, פָּסוּל, אֲפִלּוּ כָתוּב: "שָׁרִיר וְקַיָּם". אֲפִלּוּ יָדוּעַ שֶׁלֹּא הוֹסִיף וְלֹא זִיֵּף בּוֹ שׁוּם דָּבָר. וַאֲפִלּוּ טִיטוּהוּ בִּדְיוֹ <small><small>(פֵּרוּשׁ, מִלְּאוֹ נְקוּדִים נְקוּדִים שֶׁל דְּיוֹ)</small>,</small> פָּסוּל, שֶׁלֹּא יֹאמְרוּ: חָתְמוּ עַל הַטְּיוּטָא וְלֹא עַל עִקַּר הַשְּׁטָר. 

הָא דְּאַמְרֵינָן שֶׁאִם הִרְחִיקוּ ב' שִׁיטִין פָּסוּל, הַיְנוּ לְמִגְבֵּי בֵהּ מִמְּשַׁעְבְּדֵי, אִי נַמֵּי מִבְּנֵי חָרֵי, אִם הַלּוֶֹה טוֹעֵן: פָּרַעְתִּי. אֲבָל אֵינוֹ יָכוֹל לִטְעֹן: לֹא הָיוּ דְּבָרִים מֵעוֹלָם. 

ב' שִׁיטִין שֶׁאָמְרוּ, בִּכְתַב יְדֵי עֵדִים שֶׁהִיא גַסָה, וְלֹא יְדֵי סוֹפֵר, שֶׁכָּל הַמְזַיֵּף אֵינוֹ הוֹלֵךְ אֵצֶל הַסוֹפֵר. 

שְׁנֵי שִׁיטִין אֵלּוּ, הֵן וַאֲוִירָן, כְּגוֹן לָמֶ"ד בַּשִּׁיטָה הָעֶלְיוֹנָה וְךּ' בְּשִׁיטָה הַתַּחְתּוֹנָה, שֶׁהֵם שְׁנֵי שִׁיטִין וּשְׁלֹשָׁה אֲוִירִים. 

יֵשׁ מִי שֶׁאוֹמֵר, שֶׁאִם הַשְּׁטָר מְסַיֵּם בְּאֶמְצַע שִׁיטָה, וְהִנִּיחוּ אוֹתָהּ שִׁיטָה וְעוֹד אַחֶרֶת, וְהִתְחִילוּ לַחְתֹּם בְּשִׁיטָה שְׁלִישִׁית, פָּסוּל, שֶׁיָּכוֹל לִכְתֹּב בְּאוֹתָהּ חֲצִי שִׁיטָה מַה שֶּׁיִּרְצֶה, וְיַחֲזִיר מֵעִנְיָנוֹ שֶׁל שְׁטָר בְּשִׁיטָה אַחֲרוֹנָה. וְכֵן אִם מְסַיֵּם בְּסוֹף שִׁיטָה, וְהִרְחִיקוּ הָעֵדִים שִׁיטָה שְׁלֵמָה, וְהִתְחִילוּ הָעֵדִים בְּאֶמְצַע שִׁיטָה שְׁנִיָּה, פָּסוּל אִם יַחְתְּמוּ זֶה אַחַר זֶה בְּאוֹתָהּ חֲצִי שִׁיטָה, שֶׁיּוּכַל לִכְתֹּב בַּחֲצִי הַשִּׁיטָה הֶחָלָק שֶׁלִּפְנֵי חֲתִימָתָן: פְּלוֹנִי לָוָה מִפְּלוֹנִי מָנֶה, וִיהֵא שְׁטָר הַבָּא הוּא <small><small>(וְעֵדָיו)</small></small> בְּשִׁיטָה אַחַת, שֶׁהוּא כָּשֵׁר, וְיַחְתֹּךְ כָּל הָעֶלְיוֹן. <small>הַגָּה: וְעַיֵּן סִימָן מ"ד סָעִיף ג' <small><small>(עַד"מ)</small>.</small> וְאִם הַשְּׁטָר מְסַיֵּם בְּאֶמְצַע הַשִּׁיטָה, יְכוֹלִים הָעֵדִים לַחְתֹּם עַצְמָן בַּחֲצִי שִׁיטָה הַנִּשְׁאֶרֶת זֶה אֵצֶל זֶה, וְאָז לְמֵדִין מֵחֲצִי שִׁיטָה שֶׁלִּפְנֵיהֶם וּמִשִּׁיטָה שֶׁעֲלֵיהֶם, דְּאֵין לָחוּשׁ לְשׁוּם דָּבָר <small><small>(בֵּית יוֹסֵף בְּשֵׁם רשב"ץ)</small>.</small> </small> 

צָרִיךְ לִזָּהֵר כְּשֶׁחוֹתְמִין וְיֵשׁ חָלָק לִפְנֵי חֲתִימָתָן, שֶׁלֹּא יַחְתְּמוּ זֶה אַחַר זֶה בְּשִׁיטָה אַחַת, דְּשֶׁמָּא יִכְתֹּב בֶּחָלָק שֶׁלִּפְנֵי חֲתִימָתָן מַה שֶּׁיִּרְצֶה וְיַחְתֹּךְ הָעֶלְיוֹן, וְיִהְיֶה שְׁטָר שֶׁבָּא הוּא וְעֵדָיו בְּשִׁטָּה אַחַת. וְכֵיצַד יַעֲשׂוּ, יְטַיְּטֶנּוּ בִּדְיוֹ; וְלֹא אַמְרִינָן דְּאַטְּיוּטָא חֲתִימֵי, אֶלָּא הֵיכָא שֶׁהַטְּיוּטָא עוֹמֵד בֵּין שְׁטָר לְעֵדִים. וְאִם הִתְחִילוּ לַחְתֹּם בְּאֶמְצַע הַשִּׁיטָה וְחָתְכוּ הֶחָלָק שֶׁלִּפְנֵי חֲתִימָתָן, פָּסוּל, דְּשֶׁמָּא הָיָה כָּתוּב שָׁם חוֹבָתוֹ אוֹ שׁוּם תְּנַאי וְזֶה חֲתָכוֹ. וּמִיהוּ, אִם כָּתַב לְמַעְלָה בְּסוֹף הַשִּׁיטָה: "שָׁרִיר וְקַיָּם", כָּשֵׁר, וּבִלְבַד שֶׁהָיוּ הָעֵדִים חֲתוּמִים זֶה תַּחַת זֶה. אֲבָל אִם חֲתוּמִים זֶה אַחַר זֶה, פָּסוּל, דְּשֶׁמָּא הָיָה הַשְׁטָר הַבָּא הוּא וְעֵדָיו בְּשִׁיטָה אַחַת, וַחֲתָכוֹ, וְהָיָה חָלָק מִלְּמַעְלָה, וְכָתַב עָלָיו שְׁטָר זֶה. 

שְׁטָר שֶׁהָיוּ עֵדָיו מְרֻבִּים, וְנִמְצָא אֶחָד מֵהֶם קָרוֹב אוֹ פָסוּל, אוֹ שֶׁהָיוּ בָהֶם שְׁנַיִם קְרוֹבִים זֶה לָזֶה, וַהֲרֵי אֵין הָעֵדִים קַיָּמִים כְּדֵי לִשְׁאֹל אוֹתָם, אִם יֵשׁ שָׁם עֵדוּת בְּרוּרָה שֶׁכֻּלָּם יָשְׁבוּ לַחְתֹּם, שֶׁהֲרֵי נִתְכַּוְּנוּ לְהָעִיד, הֲרֵי זֶה בָּטֵל. וְאִם לָאו, תִּתְקַיֵּם הָעֵדוּת בַּשְּׁאָר, שֶׁהֲרֵי אֶפְשָׁר שֶׁחָתְמוּ הַכְּשֵׁרִים וְהִנִּיחוּ מָקוֹם לַגָּדוֹל לַחְתֹּם, וּבָא זֶה הַקָּרוֹב אוֹ הַפָּסוּל וְחָתַם שֶׁלֹּא מִדַּעְתָּם; אַף עַל פִּי שֶׁהָעֵד הֶחָתוּם בַּשְּׁטָר מִתְּחִלָּה הוּא הַפָּסוּל, הֲרֵי הַשְּׁטָר כָּשֵׁר. <small>הַגָּה: וּלְכַתְּחִלָּה לֹא יַחְתֹּם שׁוּם קָרוֹב אוֹ פָסוּל עַל הַשְּׁטָר <small><small>(טוּר)</small>.</small> וְיֵשׁ אוֹמְרִים דְּאֵין לְהַכְשִׁיר שְׁטָר שֶׁחֲתוּמִין בּוֹ פְּסוּלִין, אֶלָּא אִם כֵּן ב' עֵדִים הָאַחֲרוֹנִים הֵם כְּשֵׁרִים <small><small>(טוּר בְּשֵׁם אָבִיו הָרֹא"שׁ וְע"פ וְע' ס"ק כ"ג)</small>.</small> </small> 

אִם נִפְסַל עַל יְדֵי חֲתִימַת הַפְּסוּלִים, אִם הַכְּשֵׁרִים זוֹכְרִים הָעֵדוּת עַל יְדֵי רְאִיַּת הַשְּׁטָר יְכוֹלִים לְהָעִיד, וּבֵית דִּין יִכְתְּבוּ עֵדוּתָן כְּמוֹ שֶׁכָּתוּב בַּשְּׁטָר, וְחָשׁוּב כְּמוֹ שְׁטָר הָרִאשׁוֹן. 

הָיוּ הָעֵדִים מְרֻחָקִים מֵהַכְּתָב יֶתֶר עַל שְׁנֵי שִׁטִּין, וְהָיָה הָרֶוַח שֶׁבֵּין הַכְּתָב וְהָעֵדִים מָלֵא בְּעֵדִים פְּסוּלִים אוֹ קְרוֹבִים, הֲרֵי זֶה כָּשֵׁר, שֶׁהֲרֵי אֵינוֹ יָכוֹל לְהִזְדַּיֵּף. וְאִם נִרְאֶה הַשְּׁטָר בְּבֵית דִּין קֹדֶם שֶׁמִּלְּאוּהוּ בִּקְרוֹבִים אוֹ פְּסוּלִים, שׁוּב אֵין לוֹ תַּקָּנָה. אֲבָל אִם הֻכְשַׁר עַל יְדֵי מִלּוּי קְרוֹבִים קֹדֶם שֶׁבָּא לְבֵית דִּין, אֲפִלּוּ עֲשָׂאוֹ הַמַּלְוֶה מִדַּעְתּוֹ, שֶׁלֹּא מִדַּעַת הַלּוֶֹה, כָּשֵׁר. וְיֵשׁ אוֹמְרִים דְּדַוְקָא שֶׁמִּלְּאוּהוּ מִדַּעַת הַלּוֶֹה, אֲבָל אִם מִלְּאוּהוּ שֶׁלֹּא מִדַּעַת הַלּוֶֹה, פָּסוּל. 

הָא דְמַכְשְׁרִינָן בְּמִלְּאוּהוּ בִּקְרוֹבִים אוֹ פְּסוּלִים אִם הוּא שְׁטָר שֶׁאֵין בּוֹ קִנְיָן, דַּוְקָא שֶׁמִּלְּאוּהוּ בַּיּוֹם שֶׁנִּכְתַּב וְנֶחְתַּם. אֲבָל אִם מִלְּאוּהוּ לְמָחָר וּלְיוֹמָא אַחֲרָא, אֲפִלּוּ בְּמִצְוַת הַלּוֶֹה, פָּסוּל. 

אִם אַחַר שֶׁפְּרָעוֹ הוּא טוֹעֵן שֶׁהַשְּׁטָר הָיָה פָּסוּל לְפִי שֶׁהִרְחִיק הַסוֹפֵר חוֹתַם יָדוֹ יוֹתֵר מִשִּׁיטָה אַחַת, אֵין בִּדְבָרָיו כְּלוּם. 

הַבָּא מִכֹּחַ גּוֹי, הֲרֵי הוּא כָּמוֹהוּ לִגְבּוֹת בִּשְׁטָר שֶׁעֵדָיו מְרֻחָקִים ב' שִׁיטִים, אִם נָהֲגוּ הַגּוֹיִים לִגְבּוֹת בּוֹ. 

שְׁטָר הַבָּא כֻּלּוֹ בְּשִׁיטָה אַחַת, וְעֵדָיו בְּשִׁיטָה אַחֶרֶת, פָּסוּל, דְּשֶׁמָּא הִרְחִיקוּ הָעֵדִים מֵהַשְּׁטָר שִׁיטָה אַחַת, וְחָתַךְ כָּל הַשְּׁטָר וְכָתַב זֶה הַשְּׁטָר בְּאוֹתָהּ שִׁיטָה, וְנִמְצְאוּ הָעֵדִים חֲתוּמִים עָלָיו. <small>הַגָּה: וְכֵן אִם הָיָה הַשְּׁטָר ב' שִׁיטִין, אֶלָּא שֶׁאֵין הַשִּׁיטָה רִאשׁוֹנָה מַתְחֶלֶת בְּרֹאשׁ הַקְּלָף, דְּחַיְשִׁינָן שֶׁמָּא סִיְּמוּ הַשְּׁטָר בְּאֶמְצַע שִׁיטָה וְהִנִּיחוּ הַנִּשְׁאָר חָלָק וְגַּם שִׁטָּה שֶׁתַּחְתֶּיהָ, וְחָתְמוּ, וְחָתַךְ כָּל הַשְּׁטָר, וְזִיֵּף בַּשִּׁיטָה וּמֶחֱצָה מַה שֶּׁרָצָה, וַהֲרֵי הָעֵדִים חֲתוּמִים עָלָיו <small><small>(מָרְדְּכַי פֶּרֶק ג"פ)</small>.</small> </small> 

הָיָה הַשְּׁטָר כֻּלּוֹ עִם כָּל עֵדָיו בְּשִׁיטָה אַחַת, כָּשֵׁר, דְּלֵיכָּא לְמֵיחַשׁ לְמִידִי. אֲבָל אִם הַשְּׁטָר וְעֵדָיו בְּשִׁיטָה א', וְעוֹד לְמַטָּה מִמֶּנּוּ בְּשִׁיטָה אַחֶרֶת שְׁנֵי עֵדִים, יֵשׁ לָחוּשׁ שֶׁמָּא חָתַךְ כָּל הַשְּׁטָר הָעֶלְיוֹן שֶׁהָיוּ הָעֵדִים הַתַּחְתּוֹנִים חֲתוּמִים, וּבַשִּׁיטָה שֶׁבֵּין שְׁטָר לָעֵדִים כָּתַב שְׁטָר וְעֵדָיו, וּבָעֵדִים שֶׁבְּשִׁיטָה שְׁנִיָּה יֹאמַר כַּוָּנָתִי לְהַרְבּוֹת בְּעֵדִים. וּלְפִיכָךְ, כְּשֶׁיָּבֹא לְפָנֵינוּ שְׁטָר כָּזֶה אֵין מְקַיְּמִים אוֹתוֹ מֵעֵדִים שֶׁבְּשִׁיטָה שְׁנִיָּה, אֶלָּא מֵעֵדִים שֶׁבְּשִׁיטָה רִאשׁוֹנָה. 

שְׁטָר הַבָּא הוּא וְעֵדָיו עַל הַמְּחָק, כָּשֵׁר. וְהוּא שֶׁלֹּא יְהֵא שׁוּם שִׁנּוּי בֵּין הַשְּׁטָר לִמְקוֹם חֲתִימַת הָעֵדִים. שֶׁאִם יֵשׁ שׁוּם שִׁנּוּי, יֵשׁ לָחוּשׁ שֶׁמָּא מָחַק וְכָתַב מַה שֶּׁרָצָה, וּלְפִיכָךְ הוּא מְשֻׁנֶּה, שֶׁהֲרֵי מְחָקוֹ ב' פְּעָמִים. עַל כֵּן לֹא יַחְתְּמוּ הָעֵדִים עַל שְׁטָר מָחוּק, אֶלָּא אִם כֵּן נִמְחַק בִּפְנֵיהֶם, שֶׁאִם לֹא כֵן יֵשׁ לָחוּשׁ שֶׁמָּא מְקוֹם חֲתִימוֹת נִמְחַק שְׁתֵּי פְּעָמִים, וּמְקוֹם הַשְּׁטָר פַּעַם אַחַת, וּכְשֶׁחוֹזֵר וּמוֹחֵק פַּעַם שֵׁנִית וְכָתַב מַה שֶּׁיִּרְצֶה, נִמְצָא הַשְּׁטָר וּמְקוֹם חֲתִימַת הָעֵדִים שָׁוֶה, הַכֹּל מָחוּק שְׁנֵי פְעָמִים. <small>הַגָּה: וּצְרִיכִים לִזָּהֵר שֶׁנִּמְחַק הַכֹּל בְּיוֹם אֶחָד, דְּאֵינוֹ דוֹמֶה נִמְחַק בֶּן יוֹמוֹ לְנִמְחַק בֶּן שְׁנֵי יָמִים. <small><small>(בֵּית יוֹסֵף)</small></small> </small> וְאִם יֵשׁ בֵּין חֲתִימַת הָעֵד לַשֵּׁנִי רֶוַח כְּשִׁעוּר כְּתִיבַת "אֲנַחְנָא סָהֲדֵי חָתַמְנוּ עַל הַמְחָק וְהַשְּׁטָר עַל הַנְּיָר", פָּסוּל, שֶׁמָּא הָיָה הַשְּׁטָר עַל הַנְּיָר וְעֵדָיו עַל הַמְּחָק, וְהָיָה כָתוּב בֵּין חֲתִימַת הָעֵדִים: "אֲנַחְנוּ סָהֲדֵי" וְכו', וּמְחָקוֹ וּמָחַק הַשְּׁטָר, וְכָתַב מַה שֶּׁרָצָה אַחַר כָּךְ. <small>אֲבָל אִם לֹא הָיָה כָּאן מְחָק כְּלָל, הַשְּׁטָר כָּשֵׁר אַף עַל פִּי שֶׁיֵּשׁ בֵּין חֲתִימָה לַחֲתִימָה רֶוַח גָּדוֹל <small><small>(בֵּית יוֹסֵף בְּשֵׁם רִיבָ"שׁ סִימָן מ"ט)</small>.</small> </small> 

שְׁטָר שֶׁהוּא עַל הַנְּיָר וְעֵדָיו עַל הַמְחָק, פָּסוּל, שֶׁמָּא יִמְחֹק הַשְּׁטָר וִיזַיְּפוֹ, וְנִמְצְאוּ הוּא וְעֵדָיו עַל הַמְחָק. וְאִם כָּתְבוּ הָעֵדִים: "אָנוּ הָעֵדִים חָתַמְנוּ עַל הַמְחָק וְהַשְּׁטָר עַל הַנְּיָר", כָּשֵׁר. וְהוּא שֶׁכָּתְבוּ כֵן בֵּין חֲתִימַת עֵד הָרִאשׁוֹן לַחֲתִימַת עֵד הַשֵּׁנִי. אֲבָל אִם כָּתְבוּ כֵּן לִפְנֵי חֲתִימָתָם אוֹ אַחֲרֵיהֶם, לֹא מְהַנֵי. 

שְׁטָר שֶׁהוּא עַל הַמְּחָק וְעֵדָיו עַל הַנְּיָר, פָּסוּל. אֲפִלּוּ כָּתְבוּ: "אָנוּ הָעֵדִים חָתַמְנוּ עַל הַנְּיָר וְהַשְּׁטָר מָחוּק", דְּסוֹף סוֹף יִמְחֹק הַשְּׁטָר וִיזַיְּפוֹ וְיִכְתֹּב מַה שֶּׁיִּרְצֶה, אַף עַל פִּי שֶׁנִּמְחַק שְׁתֵּי פְעָמִים, אֵינוֹ נִכָּר, כֵּיוָן שֶׁאֵין אֶצְלוֹ מָקוֹם שֶׁמָּחוּק פַּעַם אַחַת שֶׁיּוּכְלוּ לְהַבְחִין בֵּין זֶה לָזֶה. 

בְּמָקוֹם שֶׁנּוֹהֲגִים לִכְתֹּב פֵּרָעוֹן בֵּינֵי שִׁיטֵי, צָרִיךְ לִזָּהֵר שֶׁלֹּא יְהֵא שׁוּם גְּרָר בֵּינֵי שִׁיטֵי, דְּאִכָּא לְמֵיחַשׁ שֶׁמָּא הָיָה בוֹ פֵּרָעוֹן וּמְחָקוֹ. וְכָל שֶׁכֵּן אִם הַפֵּרָעוֹן שֶׁבֵּינֵי שִׁיטֵי הוּא עַל הַמְחָק, דְּאִכָּא לְמֵיחַשׁ שֶׁמָּא הָיָה יוֹתֵר, וּמְחָקוֹ וְכָתַב מַה שֶּׁרָצָה. וְאִם יֵשׁ עֵדִים שֶׁהַפֵּרָעוֹן הוּא כְתַב יַד הַלּוֶֹה, כָּשֵׁר, דְּתוּ לֵיכָּא לְמֵיחַשׁ לְמִידִי. 


Siman 46

הַמּוֹצִיא שְׁטָר חוֹב עַל חֲבֵרוֹ, כָּל זְמַן שֶׁלֹּא נִתְקַיֵּם, יָכוֹל הַלּוֶֹה לוֹמַר: מְזֻיָּף הוּא וּמֵעוֹלָם לֹא צִוִּיתִי לְכָתְבוֹ. וַאֲפִלּוּ אִם מוֹדֶה וְאוֹמֵר: אֱמֶת שֶׁאֲנִי צִוִּיתִי לְכָתְבוֹ אֲבָל פְּרַעְתִּיו אוֹ אֲמָנָה הוּא אוֹ כָתַבְתִּי לִלְוֹת וַעֲדַיִן לֹא לָוִיתִי וְכָל כַּיּוֹצֵא בָּזֶה, הוֹאִיל וְאִם רָצָה אָמַר: לֹא הָיוּ דְבָרִים מֵעוֹלָם, וַהֲרֵי מִפִּיו נִתְקַיֵּם, הֲרֵי זֶה נֶאֱמָן, וְיִשָּׁבַע הֶסֵת וְיִפָּטֵר. וְאִם קִיְּמוֹ הַמַּלְוֶה אַחַר כָּךְ בְּבֵית דִּין, הֲרֵי הוּא כִּשְׁאָר הַשְּׁטָרוֹת. <small>וְע"ל רֵישׁ סִימָן פ"ב.</small> 

יֵשׁ אוֹמְרִים דְּהָא דִמְהֵמְנֵי לַלּוֶֹה בְּמִגּוֹ, דַּוְקָא כְּשֶׁאֵין בּוֹ נֶאֱמָנוּת לַמַּלְוֶה, אֲבָל אִם יֵשׁ בּוֹ נֶאֱמָנוּת, לֹא. וְיֵשׁ אוֹמְרִים דַּאֲפִלּוּ יֵשׁ בּוֹ נֶאֱמָנוּת לַמַּלְוֶה, נֶאֱמָן הַלּוֶֹה <small>בְּמִגּוֹ דְאִי בָּעִי אוֹמֵר מְזֻיָּף. וְהָכִי מִסְתַּבְרָא <small><small>(טוּר)</small>.</small> </small> 

כֵּיצַד הוּא הַקִּיּוּם, בָּאִים עֵדֵי הַשְּׁטָר וּמְעִידִים לִפְנֵי שְׁלֹשָׁה, אֲפִלּוּ הֵם הֶדְיוֹטוֹת, שֶׁזֹּאת הִיא חֲתִימָתָן, וְכוֹתְבִין לְמַטָּה: "בְּמוֹתַב תְּלָתָא כַחֲדָא הֲוֵינָא, וְאָתָא פְּלוֹנִי וּפְלוֹנִי וְאַסְהִידוּ קֳדָמָנָא אַחֲתִימַת יְדַיְהוּ, וּמִדְּאִתְבְּרַר לָנָא דְּדָא הִיא חֲתִימַת יְדַיְהוּ, אִשַּׁרְנוּהִי וְקִיַּמְנוּהִי כְדַחֲזִי"; וְחוֹתְמִים לְמַטָּה. 

אֵין מְקַיְּמִין שְׁטָרוֹת אֶלָּא בִּשְׁלֹשָׁה, מִפְּנֵי שֶׁהוּא דִּין; וּלְפִיכָךְ, אֵין מְקַיְּמִים שְׁטָרוֹת בַּלַּיְלָה. <small>הַגָּה: וְאִם קִיְּמוּ בִּשְׁנַיִם, לָא הֲוֵי קִיּוּם <small><small>(מָרְדְּכַי פֶּרֶק הַשּׁוֹלֵחַ וְהַגָּהַת מָרְדְּכַי דְקִדּוּשִׁין וְנ"י פֶּרֶק חֶזְקַת הַבָּתִּים)</small>.</small> וְיֵשׁ מִי שֶׁכָּתַב, מֵאַחַר שֶׁנָּהֲגוּ שֶׁהָרַב הַתּוֹפֵס יְשִׁיבָה מְקַיֵּם בִּיחִידִי, מִנְהָג כָּזֶה מְבַטֵּל הֲלָכָה <small><small>(תְּרוּמַת הַדֶּשֶׁן סִימָן של"ב)</small>,</small> וְכֵן הַמִּנְהָג פָּשׁוּט בִּמְדִינוֹת אֵלּוּ. וְנִרְאֶה לִי הַטַּעַם, דִּסְבִירָא לָן לְעִנְיַן קִיּוּם שְׁטָרוֹת דְּרַבָּנָן, דְּיָחִיד מֻמְחֶה דִּינוֹ כְּג' הֶדְיוֹטוֹת וּמִקְרֵי בֵית דִּין, כְּמוֹ שֶׁנִּתְבָּאֵר לְעֵיל סִימָן <small><small>(ג')</small></small> וְכ"ה, וְאַף עַל גַּב דְּאֵין יָחִיד מֻמְחֶה בַּזְּמַן הַזֶּה, מִכָּל מָקוֹם לְעִנְיַן קִיּוּם שְׁטָרוֹת דְּרַבָּנָן יֵשׁ לִסְמֹךְ עָלָיו, כֵּן נִרְאֶה לִי טַעַם הַמִּנְהָג:</small> 

מְקַיְּמִין הַשְּׁטָר אֲפִלּוּ שֶׁלֹּא בִפְנֵי בַּעַל דִּין. וַאֲפִלּוּ עוֹמֵד וְצוֹוֵחַ: מְזֻיָּף הוּא אַל תְּקַיְּמוּהוּ, אֵין שׁוֹמְעִין לוֹ. 

אַף עַל פִּי שֶׁהוּא מְקֻיָּם, צָרִיךְ שֶׁיַּכִּירוּ חֲתִימַת שְׁנֵי הָעֵדִים אוֹ מ"ב הַדַּיָּנִים; וְאִם לָאו, אֵין לוֹ דִּין מְקֻיָּם. וּמִיהוּ, נָפְקָא מִנָּהּ בְּקִיּוּם, כֵּיוָן שֶׁחֲתוּמִים עָלָיו שְׁנֵי עֵדִים וְג' דַּיָּנִים, יוֹתֵר בְּקַל יִמָּצֵא מִי שֶׁיַּכִּיר הַחֲתִימוֹת. 

בְּאֶחָד מֵחֲמִשָּׁה דְרָכִים מִתְקַיֵּם הַשְּׁטָר: הָאֶחָד, שֶׁיִּהְיוּ הַדַּיָּנִים מַכִּירִים כְּתַב יְדֵי הָעֵדִים; הַשֵּׁנִי, שֶׁיַּחְתְּמוּ הָעֵדִים בִּפְנֵיהֶם; הַשְּׁלִישִׁי, שֶׁיָּבוֹאוּ הָעֵדִים הַחֲתוּמִים בּוֹ וְיֹאמַר <small>כָּל אֶחָד:</small> זֶה כְּתַב יָדִי וַאֲנִי עֵד בַּדָּבָר הַזֶּה; הָרְבִיעִי, שֶׁיָּבוֹאוּ עֵדִים וְיָעִידוּ שֶׁזֶּה כְּתַב יָדָם שֶׁל אֵלּוּ, <small>וִיכוֹלִין לְהָעִיד עֵדוּת זֶה מִתּוֹךְ כְּתָבָם, וְאֵינָן צְרִיכִין לְהָעִיד בְּפִיהֶם <small><small>(רִיבָ"שׁ סִימָן שפ"ב וְתי"ג)</small> ;</small> </small> הַחֲמִישִׁי, שֶׁיְּהֵא כְּתַב יָדָם יוֹצֵא מִשְּׁטָרוֹת אֲחֵרוֹת, וְעוֹרְכִים בֵּית דִּין זֶה הַכְּתָב לְאוֹתוֹ הַכְּתָב שֶׁבַּשְּׁטָרוֹת אֲחֵרוֹת, וְיֵרָאֶה לָהֶם שֶׁכְּתַב יְדֵי אֵלּוּ הוּא כְּתַב יְדֵי אֵלּוּ. וְאֵין מְקַיְּמִים הַשְּׁטָר מִשְּׁטָרוֹת אֲחֵרוֹת, אֶלָּא מִשְׁתֵּי שְׁטָרוֹת שֶׁל שְׁתֵּי שָׂדוֹת שֶׁאֲכָלוּם בַּעֲלֵיהֶם שָׁלֹשׁ שָׁנִים אֲכִילָה גְלוּיָה נְכוֹנָה, בְּלֹא שׁוּם יִרְאָה וְלֹא פַחַד מִתְּבִיעָה בָּעוֹלָם, כְּדֶרֶךְ שֶׁאוֹכְלִים כָּל בַּעֲלֵי שָׂדוֹת שְׂדוֹתֵיהֶם, אוֹ מִשְּׁתֵּי שִׁטְרֵי כְתֻבּוֹת; וְהוּא שֶׁיָּצְאוּ הַשְּׁנֵי הַשְּׁטָרוֹת מִתַּחַת יַד אַחֵר, לֹא מִתַּחַת יְדֵי זֶה <small>(שֶׁקִּיֵּים)</small> <small><small>(שֶׁרוֹצֶה לְקַיֵּם)</small></small> שְׁטָרוֹ, שֶׁמָּא הוּא זִיֵּף הַכֹּל. <small>וַאֲפִלּוּ אִם ב' הַשְּׁטָרוֹת מְקֻיָּמִים, אֵין מְקַיְּמִין מֵהֶם, אִם יוֹצְאִין מִתַּחַת יָדוֹ <small><small>(טוּר וּבֵית יוֹסֵף בְּשֵׁם רַשִׁ"י)</small>.</small> וְיֵשׁ חוֹלְקִין <small><small>(ר"ן לְדַעַת הָרַמְבַּ"ם)</small>.</small> </small> וְכֵן מְקַיְּמִים הַשְּׁטָר מִשְּׁטָר שֶׁקָּרָא עָלָיו עַרְעָר, <small>וְיֵשׁ אוֹמְרִים דַּאֲפִלּוּ לֹא קָרָא עָלָיו עַרְעָר רַק שֶׁמְּקֻיָּם כְּדִלְקַמָּן סָעִיף ל"ז</small> וְהֻחְזַק בְּבֵית דִּין, מְקַיְּמִים מִמֶּנּוּ לְבַדּוֹ, כְּמוֹ שֶׁמְּקַיְּמִים מִשִּׁטְרֵי שְׁתֵּי שָׂדוֹת אוֹ שְׁתֵּי כְתֻבּוֹת. <small>הַגָּה: וְיֵשׁ אוֹמְרִים דִּמְקַיְּמִים חֲתִימָה מִסֵּפֶר שֶׁכָּתַב, אֲבָל לֹא מֵאִגֶּרֶת שֶׁכָּתַב <small><small>(רִיבָ"שׁ סִימָן קל"ו)</small>.</small> וְיֵשׁ אוֹמְרִים דַּאֲפִלּוּ מִסֵּפֶר אֵין מְקַיְּמִים, אֶלָּא אִם כֵּן חָתַם שְׁמוֹ בַּסּוֹף, דְּאָז מְקַיְּמִים מֵחֲתִימָתוֹ <small><small>(ר"ן פ"ב דִּכְתֻבּוֹת)</small>.</small> </small> 

בֵּית דִּין שֶׁכָּתְבוּ: בְּמוֹתַב תְּלָתָא הֲוֵינָא וְנִתְקַיֵּם שְׁטָר בְּפָנֵינוּ, הֲרֵי זֶה מְקֻיָּם אַף עַל פִּי שֶׁלֹּא פֵּרְשׁוּ בְּאֵיזֶה דֶרֶךְ נִתְקַיֵּם. וְנָהֲגוּ לִכְתֹּב הַדֶּרֶךְ שֶׁנִּתְקַיֵּם בּוֹ. 

כְּשֶׁהַשְּׁטָר מִתְקַיֵּם בְּעֵדוּת אֲחֵרִים שֶׁמְּעִידִים עַל כְּתָב יָדָם שֶׁל אֵלּוּ, אִם אֶחָד מֵעִיד עַל חֲתִימַת הָאֶחָד וְאֶחָד עַל חֲתִימַת הַשֵּׁנִי, לֹא נִתְקַיֵּם, לְפִי שֶׁצָּרִיךְ שְׁנֵי עֵדִים עַל חֲתִימַת כָּל אֶחָד. וְאִם יֵשׁ שְׁלִישִׁי עִמָּהֶם שֶׁמֵּעִיד עַל חֲתִימַת שְׁנֵי הָעֵדִים, נִתְקַיֵּם. 

מִי שֶׁחָתַם עַל הַשְּׁטָר, וּבָא לְהָעִיד עַל כְּתַב יָדוֹ בְבֵית דִּין, וְהִכִּיר כְּתַב יָדוֹ שֶׁזֶּהוּ בְּוַדַּאי, אֲבָל אֵינוֹ זוֹכֵר הָעֵדוּת כְּלָל, וְלֹא יִמָּצֵא בְלִבּוֹ זִכָּרוֹן כְּלָל שֶׁזֶּה לָוָה מִזֶּה מֵעוֹלָם, הֲרֵי זֶה אָסוּר לְהָעִיד עַל כְּתַב יָדוֹ שֶׁהוּא זֶה בְּבֵית דִּין, שֶׁאֵין אָדָם מֵעִיד עַל כְּתַב יָדוֹ שֶׁהוּא זֶה, אֶלָּא עַל הַמָּמוֹן שֶׁבַּשְּׁטָר הוּא מֵעִיד שֶׁזֶּה חַיָּב לָזֶה, וּכְתַב יָדוֹ הוּא כְּדֵי לְהַזְכִּירוֹ הַדָּבָר, אֲבָל אִם לֹא נִזְכַּר לֹא יָעִיד. הוֹאִיל וְהַדָּבָר כֵּן, שְׁטָר שֶׁיָּצָא בְבֵּית דִּין, וּבָאוּ עֵדִים וְאָמְרוּ: כְּתַב יָדֵינוּ הוּא זֶה, אֲבָל מֵעוֹלָם לֹא יָדַעְנוּ עֵדוּת זוֹ וְאֵין אָנוּ זוֹכְרִים שֶׁזֶּה לָוָה מִזֶּה אוֹ מָכַר לוֹ, לֹא נִתְקַיֵּם הַשְּׁטָר וַהֲרֵי הֵם כְּחֵרְשִׁים, עַד שֶׁיִּזְכְּרוּ עֵדוּתָן. וְכָל מִי שֶׁאֵינוֹ דָּן כֵּן, לֹא יָדַע בְּדִינֵי מָמוֹנוֹת בֵּין יְמִינוֹ לִשְׂמֹאלוֹ. אֲבָל אִם הָיָה כְּתַב יָדָם יוֹצֵא מִמָּקוֹם אַחֵר, אוֹ שֶׁהָיוּ שָׁם עֵדִים שֶׁזֶּה כְּתַב יָדָן, מְקַיְּמִים הַשְּׁטָר וְאֵין מַשְׁגִּיחִין עַל דִּבְרֵיהֶם שֶׁל אֵלּוּ שֶׁאוֹמְרִים אֵין אָנוּ זוֹכְרִים הָעֵדוּת, הוֹאִיל וּמִתְקַיֵּם הַשְּׁטָר שֶׁלֹּא עַל פִּיהֶם. וּמִפְּנֵי טַעַם זֶה אָנוּ מְקַיְּמִים כָּל הַשְּׁטָרוֹת, וְאֵין אָנוּ מַצְרִיכִים לְהָבִיא הָעֵדִים וְלִשְׁאֹל אוֹתָם אִם הֵם זוֹכְרִים הָעֵדוּת אוֹ לָאו, שֶׁאֲפִלּוּ בָּאוּ וְאָמְרוּ: אֵין אָנוּ זוֹכְרִים אוֹתָם, אֵין שׁוֹמְעִין לָהֶם, הוֹאִיל וְאֶפְשָׁר לְקַיְּמוֹ שֶׁלֹּא מִפִּיהֶם אֵלֶּה דִבְרֵי הָרַמְבַּ"ם. וְיֵשׁ חוֹלְקִים וְאוֹמְרִים שֶׁאֲפִלּוּ אֵין זוֹכְרִים שֶׁלָּוָה אוֹ שֶׁחָתְמוּ מֵעוֹלָם עַל שְׁטָר זֶה, וְאֵין כְּתַב יָדָן יוֹצֵא מִמָּקוֹם אַחֵר, כֵּיוָן שֶׁמְּעִידִים שֶׁזֶּה כְּתַב יָדָם, מְקַיְּמִים הַשְּׁטָר עַל פִּיהֶם. וּלְפִי דִבְרֵיהֶם, כְּשֶׁהֵם עַצְמָם בָּאִים לְהָעִיד עַל כְּתַב יָדָם, אִם שָׁכְחוּ הַהַלְוָאָה וְאֵינָם זוֹכְרִים כְּלָל שֶׁחָתְמוּ בִּשְׁטָר זֶה, צָרִיךְ שְׁנֵי עֵדִים עַל כָּל חֲתִימָה. לָכֵן צָרִיךְ אוֹ שֶׁיָּעִיד כָּל אֶחָד עַל כְּתַב יָדוֹ וְעַל כְּתַב יַד חֲבֵרוֹ, אוֹ שֶׁיִּצְטָרֵף אַחֵר עִמָּהֶן שֶׁיָּעִיד עַל כְּתַב יְדֵי שְׁנֵיהֶם, כְּדֵי שֶׁיְּהֵא עַל כָּל חֲתִימָה שְׁנֵי עֵדִים. <small>הַגָּה: וְלָא בָּעֵינָן שֶׁיִּזְכֹּר הָעֵדוּת, אֶלָּא בְּעֵד אֶחָד אוֹ בְב' עֵדִים, לְעִנְיַן קִיּוּם הַשְּׁטָר. אֲבָל ב' עֵדִים הַחֲתוּמִים עַל הַשְּׁטָר, אַף עַל פִּי שֶׁאֵין זוֹכְרִים הָעֵדוּת כְּלָל וְאֵין הַשְּׁטָר כָּתוּב כְּתִקּוּנוֹ, מִכָּל מָקוֹם הַעֲדָאַת עֵדִים אִכָּא <small><small>(מהרי"ו סִימָן צ"ד וְהַגָּהוֹת מָרְדְּכַי דִּכְתֻבּוֹת)</small>.</small> וְאִם נִתְקַיֵּם הַשְּׁטָר, אַזְלִינָן בַּתְרֵהּ לְכָל מַה שֶּׁכָּתוּב בּוֹ, אַף עַל גַּב שֶׁאֵין לוֹ דִּין שְׁטָר גָּמוּר, מִכָּל מָקוֹם לְעִנְיַן זֶה מִקְרֵי שְׁטָר דְּלָא יְהֵא מִפִּי כְתָבָם. וּכְמוֹ שֶׁנִּתְבָּאֵר לְעֵיל סִימָן כ"ח סָעִיף י"ב <small><small>(תשו' רַשְׁבָּ"א סִימָן אֶלֶף ר"ט וע' סקנ"ד)</small>.</small> וְיֵשׁ חוֹלְקִים כְּמוֹ שֶׁנִּתְבָּאֵר לְעֵיל רֵישׁ סִימָן ל"ט סָעִיף ג'.</small> 

אָמַר אֶחָד מֵהָעֵדִים: זֶה כְּתַב יָדִי, וְהֵעִיד הוּא וְאַחֵר עַל כְּתַב יָד הַשֵּׁנִי, לֹא נִתְקַיֵּם, לְפִי שֶׁשְּׁלֹשֶׁת רְבִיעֵי הַמָּמוֹן יוֹצְאִים עַל יְדֵי עֵד אֶחָד. 

וְכֵן אִם הֵעִיד אָחִיו אוֹ אָבִיו שֶׁל הָרִאשׁוֹן עִם אַחֵר עַל כְּתַב יָדוֹ שֶׁל הַשֵּׁנִי, לֹא נִתְקַיֵּם, שֶׁהֲרֵי שְׁלֹשֶׁת רְבִיעֵי הַמָּמוֹן יוֹצְאִים עַל יְדֵי קְרוֹבִים. 

שְׁנַיִם הַחֲתוּמִים עַל הַשְּׁטָר, וּמֵת אֶחָד מֵהֶם, צָרִיךְ שְׁנַיִם מִן הַשּׁוּק לְהָעִיד עַל חֲתִימָתוֹ, וְאֵין הָעֵד הַחַי יָכוֹל לְהִצְטָרֵף עִם אַחֵר לְהָעִיד עַל חֲתִימַת הַמֵּת, שֶׁאִם כֵּן יֵצְאוּ שְׁלֹשֶׁת רְבִיעֵי הַמָּמוֹן עַל יָדוֹ. וְאִם לֹא נִמְצָא אֶלָּא עֵד אֶחָד עִם זֶה הָעֵד הַחַי, כּוֹתֵב חֲתִימַת יָדוֹ בִּפְנֵי עֵדִים, אֲפִלּוּ עַל הַחֶרֶס, וּמַשְׁלִיכוֹ בְּבֵית דִּין עַד שֶׁיֻּחְזַק כְּתַב יָדוֹ בְּבֵית דִּין, <small>וְכָל שֶׁכֵּן אִם הָיוּ עֵדִים לְקַיֵּם חֲתִימַת הַחַי <small><small>(נִמּוּקֵי יוֹסֵף פֶּרֶק חֶזְקַת הַבָּתִּים)</small>,</small> </small> כְּדֵי שֶׁלֹּא יִצְטַרֵךְ לְהָעִיד עַל חֲתִימָתוֹ, וְאַחַר כָּךְ יָעִיד הוּא וְאַחֵר עַל חֲתִימַת הַמֵּת. 

אִם אֵין מַכִּירִים לֹא חֲתִימַת הָעֵדִים וְלֹא חֲתִימַת דַּיָּנֵי הַקִּיּוּם, וְאֶחָד מֵעֵידֵי הַשְּׁטָר מֵעִיד עַל כְּתַב יָדוֹ, וּשְׁנֵי עֵדִים מְעִידִים עַל חֲתִימַת אֶחָד מֵהַדַּיָּנִים, אוֹ הַדַּיָּן בְּעַצְמוֹ וְאַחֵר עִמּוֹ מֵעִיד עַל כְּתַב יָדוֹ, אֵינוֹ מוֹעִיל, דְּמַאי דְּמַסְהִיד הַאי לֹא מַסְהִיד הַאי, הָעֵד מֵעִיד עַל מָנֶה שֶׁבַּשְּׁטָר וְהַדַּיָן מֵעִיד עַל חֲתִימַת הָעֵדִים. <small>וְכֵן אִם נִתְקַיֵּם כְּתַב הַסּוֹפֵר וְעֵד אֶחָד, לָא הֲוֵי קִיּוּם <small><small>(בֵּית יוֹסֵף בְּשֵׁם ר"י נ"ב ח"ח)</small>.</small> </small> 

אִם שְׁנֵי דַיָּנֵי הַקִּיּוּם כָּל אֶחָד מֵעִיד עַל כְּתַב יָדוֹ, הַשְּׁטָר מְקֻיָּם. 

אִם עֵד אֶחָד מִן הַשּׁוּק מֵעִיד עַל חֲתִימַת עֵדֵי הַשְּׁטָר, וְדַיָּן אֶחָד מֵעִיד עַל חֲתִימָתוֹ, מִצְטָרְפִים, דְּאַמַּאי דְמַסְהִיד סָהֲדָא מַסְהִיד דַּיָּנָא. וְכֵן הַדִּין כְּשֶׁאֵין הַדַּיָּן מֵעִיד עַל חֲתִימָתוֹ, אֶלָּא שֶׁשְּׁנַיִם מִן הַשּׁוּק מְעִידִים עַל הַדַּיָּן, דְּהַשְׁתָּא כֻּלָּהּ סַהֲדוּתָא חַד הוּא. 

עֵדֵי הַקִּיּוּם יְכוֹלִים לִהְיוֹת קְרוֹבִים לְעֵדֵי הַשְּׁטָר. וְלֹא עוֹד, אֶלָּא אֲפִלּוּ מֵת הָאָב הֶחָתוּם בְּעוֹד הַבֵּן קָטָן, יָכוֹל לְהָעִיד עַל חֲתִימַת אָבִיו אַחַר שֶׁיַּגְדִּיל, לְהִצְטָרֵף עִם אַחֵר כָּשֵׁר. וְכֵן יָכוֹל לְהָעִיד עַל כְּתַב יַד אָחִיו אוֹ עַל כְּתַב יַד רַבּוֹ שֶׁרָאָה בְּקַטְנוּתוֹ. וְיֵשׁ אוֹמְרִים דְּדַוְקָא אֵלּוּ שֶׁרָגִיל עִמָּהֶם, אֲבָל עַל כְּתַב יַד אַחֵר אֵינוֹ נֶאֱמָן לְהָעִיד בְּגָדְלוֹ שֶׁהִכִּיר אוֹתוֹ בְּקַטְנוּתוֹ. 

צָרִיךְ שֶׁלֹּא יִהְיוּ עֵדֵי הַקִּיּוּם קְרוֹבִים לְדַיָּנֵי קִיּוּם; וְיֵשׁ מַכְשִׁירִין. <small>הַגָּה: וְעֵדֵי הַקִּיּוּם יְכוֹלִין לִהְיוֹת קְרוֹבִים לָעֵדִים הַמְעִידִים עַל חֲתִימַת הַדַּיָּנִים שֶׁקִּיְּמוּ הַשְּׁטָר <small><small>(בֵּית יוֹסֵף)</small>.</small> וְעֵדֵי הַקִּיּוּם לֹא יִהְיוּ קְרוֹבִים זֶה לָזֶה <small><small>(רַ"ן סוֹף פ"ב דִּכְתֻבּוֹת)</small>.</small> </small> 

עֵדֵי קִיּוּם הַקְּרוֹבִים לַמַּלְוֶה וְלַלֹּוֶה, פְּסוּלִים. וְיֵשׁ מִי שֶׁמַּכְשִׁיר. <small>וְדַיָּנֵי קִיּוּם הַקְּרוֹבִים לַמַּלְוֶה וְלֹוֶה, הַקִּיּוּם פָּסוּל <small><small>(ר"נ פֶּרֶק ב' דַּיָּנֵי גְזֵרוֹת וְרִיבָ"שׁ סִימָן שפ"ב וְהָרֹא"שׁ כְּלָל ס' סִימָן ד' ונ"י פֶרֶק י"נ וּמָרְדְּכַי פ"ב דִּכְתֻבּוֹת)</small>.</small> </small>

דַּיָּנִים הַחוֹתְמִים לְקַיֵּם הַשְּׁטָר, חוֹתְמִים, אַף עַל פִּי שֶׁלֹּא קְרָאוּהוּ. וְדַוְקָא מַה שֶּׁיֵּשׁ בְּגוּף הַשְּׁטָר אֵין צְרִיכִים לִקְרוֹת, אֲבָל מִכָּל מָקוֹם צְרִיכִים הֵם לִרְאוֹת מִי הֵם הַמַּלְוֶה וְהַלּוֶֹה, כְּדֵי שֶׁלֹּא יִהְיוּ קְרוֹבִים לַדַּיָנִים וְלֹא לָעֵדִים הַמְעִידִים בִּפְנֵיהֶם <small><small>(רַ"ן שָׁם)</small>. </small> וְיֵשׁ אוֹמְרִים שֶׁאֵין צָרִיךְ לִקְרוֹתוֹ כְּלָל. <small>וּבִלְבַד שֶׁיִּכְתְּבוּ מִי הֵם עֵדֵי הַקִּיּוּם, שֶׁאִם יִהְיוּ פְּסוּלִים לַמַּלְוֶה וְלֹוֶה, יְכוֹלִים לְהַכִּיר אַחַר כָּךְ <small><small>(נִמּוּקֵי יוֹסֵף בְּשֵׁם רִיטְבָ"א)</small>.</small> </small> 

דַּיָּנִים שֶׁדָּנִים עַל תְּנָאִים וְעִנְיָנִים שֶׁבַּמִּלְוָה עַצְמָהּ, צָרִיךְ שֶׁיִּהְיוּ רְחוֹקִים מֵעֵדֵי הַשְּׁטָר. 

דַּיָּנֵי קִיּוּם, צָרִיךְ שֶׁיִּהְיוּ רְחוֹקִים מִדַּיָּנִים שֶׁדָּנִים עַל הַמִּלְוָה עַצְמָהּ; וְיֵשׁ מַכְשִׁירִין. 

עֵדֵי הַקִּיּוּם יְכוֹלִים לִהְיוֹת קְרוֹבִים לְדַיָּנֵי מִּלְוֶה. 

שְׁלֹשָׁה שֶׁיָּשְׁבוּ לְקַיֵּם אֶת הַשְּׁטָר, שְׁנַיִם מֵהֶם מַכִּירִים חֲתִימַת יְדֵי הָעֵדִים וְאֶחָד אֵינוֹ מַכִּיר; עַד שֶׁלֹּא חָתְמוּ מְעִידִין בְּפָנָיו וְחוֹתֵם; מִשֶּׁחָתְמוּ, אֵין מְעִידִים בְּפָנָיו וְחוֹתֵם. וּמֻתָּר לִכְתֹּב הַקִּיּוּם בַּשְּׁטָר קֹדֶם שֶׁיִּתְקַיֵּם הַשְּׁטָר, שֶׁאֵין הַכְּתִיבָה עִקָּר אֶלָּא הַחֲתִימָה. וְיֵשׁ חוֹלְקִים. 

אִם בָּאוּ עֵדִים וְהֵעִידוּ שֶׁבְּשָׁעָה שֶׁנִּתְקַיֵּם בִּפְנֵיהֶם לֹא הָיוּ בְּמַעֲמָד אֶחָד, אֶלָּא כָּל אֶחָד קִבֵּל עֵדוּת בִּפְנֵי עַצְמוֹ, פָּסוּל. <small>וְאֵין הַדַּיָּנִים עַצְמָן נֶאֱמָנִים לוֹמַר שֶׁלֹּא הָיוּ בְּיַחַד וְשֶׁעָשׂוּ שֶׁלֹּא כַּדִּין <small><small>(תְּשׁוּבַת רַמְבַּ"ן סִימָן צ"א)</small>.</small> </small> וְיֵשׁ מִי שֶׁמַּכְשִׁיר. 

שְׁלֹשָׁה שֶׁיָּשְׁבוּ לְקַיֵּם אֶת הַשְּׁטָר, וּבָאוּ שְׁנֵי עֵדִים וְעִרְעֲרוּ עַל אֶחָד מֵהֶן שֶׁהוּא גַּזְלָן וְכַיּוֹצֵא בּוֹ, וּבָאוּ שְׁנַיִם אֲחֵרִים וְהֵעִידוּ שֶׁחָזַר בִּתְשׁוּבָה, אִם עַד שֶׁלֹּא חָתְמוּ הֵעִידוּ שֶׁחָזַר, הֲרֵי זֶה חוֹתֵם עִמָּהֶן, שֶׁהֲרֵי שְׁלֹשָׁה הָיוּ. וְאִם אַחַר שֶׁחָתְמוּ הֵעִידוּ עָלָיו שֶׁחָזַר בִּתְשׁוּבָה, אֵינוֹ חוֹתֵם עִמָּהֶם, שֶׁהֲרֵי הוּא כְּמִי שֶׁאֵינוֹ בְּעֵת חֲתִימַת הַשְּׁנַיִם. 

בַּמֶּה דְּבָרִים אֲמוּרִים, כְּשֶׁעִרְעֲרוּ עָלָיו בַּעֲבֵרָה. אֲבָל אִם עִרְעֲרוּ עָלָיו בִּפְגַם מִשְׁפָּחָה, כְּגוֹן שֶׁאָמְרוּ: אִמּוֹ לֹא נִשְׁתַּחְרְרָה, וְעֶבֶד הוּא; אוֹ לֹא נִתְגַּיְּרָה, וְגוֹי הוּא, וְנוֹדַע אַחַר שֶׁחָתְמוּ הַשְּׁנַיִם שֶׁאֵין בְּמִשְׁפַּחְתּוֹ פְּגָם וְשֶׁהוּא כָּשֵׁר, הֲרֵי זֶה חוֹתֵם עִמָּהֶם, שֶׁזֶּה גִלּוּי דָבָר הוּא שֶׁהָיָה מִקֹּדֶם. 

כָּתְבוּ קִיּוּם וְנִמְצָא אֶחָד מִדַּיָּנֵי קִיּוּם פָּסוּל, יַחְתְּכוּ אוֹתוֹ קִיּוּם, וְהַשְּׁטָר נִשְׁאָר בְּכַשְׁרוּתוֹ. 

שְׁלֹשָׁה שֶׁיָּשְׁבוּ לְקַיֵּם אֶת הַשְּׁטָר, וּמֵת אֶחָד מֵהֶם, צְרִיכִין לִכְתֹּב: בְּמוֹתַב תְּלָתָא הֲוֵינָא וְחַד לֵיתוֹהִי, כְּדֵי שֶׁלֹּא יֹאמַר הָרוֹאֶה: בֵּית דִּין שֶׁל שְׁנַיִם קִיְּמוּהוּ. אֲפִלּוּ הָיָה כָתוּב בּוֹ: בְּבֵית דִּין, יֹאמַר: שֶׁמָּא דִמּוּ שֶׁשְּׁנַיִם בֵּית דִּין הֵם. וְאִם יֵשׁ בּוֹ מַשְׁמָעוּת שֶׁהָיוּ שְׁלֹשָׁה, אֵינוֹ צָרִיךְ. וְיֵשׁ אוֹמְרִים שֶׁאִם לֹא כָתְבוּ: וְחַד לֵיתוֹהִי, כָּשֵׁר. וּמִכָּל מָקוֹם לְכֻלֵּי עָלְמָא אִם כָּתַב: בֵּי דִינָא וּבְמוֹתַב תְּלָתָא, תּוּ לֹא צָרִיךְ, וְחוֹתְמִים שְׁנַיִם מֵהֶם, וְדַיּוֹ. <small>הַגָּה: וְאִם כָּל הַשְּׁלֹשָׁה חֲתוּמִים, אֵין צָרִיךְ לִכְתֹּב: בְּמוֹתַב תְּלָתָא הֲוֵינָא <small><small>(נִמּוּקֵי יוֹסֵף פֶּרֶק ג"פ וְרִיבָ"שׁ סִימָן תי"ג ושי"ח וְרַשְׁבָּ"א סִימָן אֶלֶף קנ"ג וְרַ"ן פ"ב דִּכְתֻבּוֹת)</small>.</small> וַאֲפִלּוּ אֵין כָּתוּב בּוֹ רַק: שְׁטָר זֶה נִתְקַיֵּם כָּרָאוּי, דַּי בְכָךְ <small><small>(תְּשׁוּבַת רַמְבַּ"ן סִימָן צ"א)</small>.</small> </small> 

אֲפִלּוּ כְּשֶׁלֹא מֵת אֶחָד מֵהֶם, נוֹהֲגִין לִכְתֹּב: וְחַד לֵיתוֹהִי. כְּדֵי לְהָקֵל מֵעֲלֵיהֶם, שֶׁלֹּא יַחְתְּמוּ בּוֹ אֶלָּא שְׁנַיִם. <small>הַגָּה: אִם כָּתַב בַּהֶנְפֵּק: בְּמוֹתַב תְּלָתָא וְכו', וַחֲתוּמִים בּוֹ ג', וְנִמְצָא אֶחָד מֵהֶן קָרוֹב אוֹ פָסוּל, יֵשׁ אוֹמֵר דְּכָשֵׁר, דְּתָלִינָן דְּג' אֲחֵרִים יָשְׁבוּ, וְלֹא חָתְמוּ מֵהֶן רַק ב', וְהַג' הַקָּרוֹב אוֹ הַפָּסוּל חָתַם אַחַר כָּךְ <small><small>(רִיבָ"שׁ סִימָן תי"ג)</small>,</small> כְּמוֹ שֶׁנִּתְבָּאֵר לְעֵיל סִימָן מ"ה סָעִיף י"ב לְעִנְיַן שְׁאָר שְׁטָרוֹת. וְיֵשׁ אוֹמְרִים דְּפָסוּל <small><small>(הָרֹא"שׁ כְּלָל ס' סִימָן ד')</small>.</small> קִיּוּם שֶׁכָּתְבוּ: אֲנַחְנוּ סַהֲדֵי, כָּשֵׁר, דְּהוֹאִיל וַחֲתוּמִים ג' אָנוּ רוֹאִין שֶׁהָיוּ בֵּית דִּין <small><small>(רִיבָ"שׁ סִימָן שפ"ב)</small>.</small> </small> 

קִיּוּם בֵּית דִּין צָרִיךְ שֶׁיִּהְיֶה סָמוּךְ לִכְתַב יְדֵי הָעֵדִים, אוֹ סָמוּךְ לְצַד הַשְּׁטָר, אוֹ מֵאֲחוֹרָיו כְּנֶגֶד הַכְּתָב. <small>וְלָכֵן אִם הַנְּיָר קָצָר לְמַטָּה, יִכְתֹּב הַקִּיּוּם מִן הַצַּד אוֹ מֵאֲחוֹרָיו <small><small>(רַמְבַּ"ם וְהַמַּגִּיד פכ"ז מֵהל' מַלְוֶה)</small>.</small> </small> וְאִם הָיָה בֵּין הַקִּיּוּם וְהַשְּׁטָר רֶוַח שִׁטָּה אַחַת וּשְׁנֵי אֲוִירִים, פָּסוּל הַקִּיּוּם לְבַדּוֹ, שֶׁמָּא יַחְתֹּךְ הַשְּׁטָר שֶׁנִּתְקַיֵּם, וִיזַיֵּף בְּאוֹתָהּ שִׁיטָה שְׁטָר וּשְׁנֵי עֵדִים, וְנִמְצָא הַקִּיּוּם עַל שְׁטָר מְזֻיָּף. 

<small><small>(לְשׁוֹן רַמְבַּ"ם שָׁם דִּין ז' ועי' פְּרִישָׁה סס"ק פ"ה ופ"ז)</small>.</small> הִרְחִיק הַקִּיּוּם מֵהַשְּׁטָר שִׁטָּה אוֹ ב' שִׁטִּין אוֹ יוֹתֵר, וּמִלֵּא כָל הָרֶוַח שְׂרִיטוֹת דְּיוֹ, כָּשֵׁר, שֶׁהֲרֵי אֵינוֹ יָכוֹל לְזַיֵּף; וְאֵין חוֹשְׁשִׁין לְב"ד שֶׁקִּיְמוּ קִיּוּם עַל הַשְּׂרִיטוֹת, אֶלָּא עַל גּוּפוֹ שֶׁל שְׁטָר. וְיֵשׁ אוֹמְרִים שֶׁחוֹשְׁשִׁין לְכָךְ. 

שְׁטָר הַבָּא הוּא וְעֵדָיו עַל הַמְחָק, וְהַקִּיּוּם מִלְּמַטָּה עַל הַנְּיָר, אֵין מְקַיְּמִים אוֹתוֹ מִדַּיָּנֵי הַקִּיּוּם, אֶלָּא מֵעֵדִים שֶׁל מַעְלָה, שֶׁמָּא הַקִּיּוּם הָיָה רָחוֹק מֵהַשְּׁטָר הַרְבֵּה, וְהָיָה הָרֶוַח מָלֵא שְׂרִיטוֹת שֶׁל דְּיוֹ, וְחָתַךְ גּוּף הַשְּׁטָר, וּמָחַק הַשְּׂרִיטוֹת, וְכָתַב הַשְּׁטָר וְעֵדָיו עַל הַמְחָק. וְיֵשׁ מַכְשִׁירִין לְקַיְּמוֹ מִדַּיָּנֵי הַקִּיּוּם. 

חָתַם בִּשְּׁטָר קֹדֶם שֶׁנַּעֲשָׂה גַּזְלָן, וְנַעֲשָׂה גַּזְלָן, הוּא אֵינוֹ יָכוֹל לְהָעִיד עַל כְּתַב יָדוֹ. אֲבָל אִם אֲחֵרִים מְעִידִים שֶׁמַּכִּירִים חֲתִימָתוֹ וְרָאוּ חֲתִימָתוֹ שֶׁבִּשְׁטָר זֶה קֹדֶם שֶׁנַּעֲשָׂה גַּזְלָן, כָּשֵׁר. אֲבָל אִם לֹא רָאוּהוּ עַד אַחַר שֶׁנַּעֲשָׂה גַּזְלָן, לֹא, דְּאִכָּא לְמֵיחַשׁ שֶׁמָּא עַתָּה זִיֵּף וְחָתַם. <small>הַגָּה: <small><small>(נִלְמָד מֵהַדִּין שאח"ז)</small></small> וְאִם אֵין עֵדִים הַמַּכִּירִין חֲתִימָתוֹ, הַגַּזְלָן כּוֹתֵב חֲתִימָתוֹ, וּמְקַיְּמִין מִמֶּנָּה, כְּמוֹ שֶׁנִּתְבָּאֵר לְעֵיל סָעִיף י"ג. וְהוּא הַדִּין אִם נִשְׁתַּמֵּד לְאַחַר הַחֲתִימָה, דִּינוֹ כְּנַעֲשָׂה גַּזְלָן <small><small>(בֵּית יוֹסֵף בְּשֵׁם רִיטְבָ"א)</small>.</small> </small> 

חָתַם בַּשְּׁטָר עַד שֶׁלֹּא נַעֲשָׂה חֲתָנוֹ, וְנַעֲשָׂה חֲתָנוֹ, הוּא אֵינוֹ יָכוֹל לְהָעִיד עַל כְּתַב יָדוֹ, אֲבָל אֲחֵרִים מְעִידִים שֶׁמַּכִּירִים חֲתִימָתוֹ, אֲפִלּוּ לֹא רָאוּהוּ עַד שֶׁנַּעֲשָׂה חֲתָנוֹ. וְיֵשׁ מִי שֶׁאוֹמֵר, דְּהַיְנוּ דַּוְקָא כְּשֶׁהַשְּׁטָר יוֹצֵא מִתַּחַת יַד אַחֵר, אֲבָל אִם יוֹצֵא מִתַּחַת יַד הָעֵדִים, לֹא. 

חָתַם כְּשֶׁהָיָה בָרִיא וְנִשְׁתַּתֵּק, הוּא אֵינוֹ יָכוֹל לְהָעִיד עַל כְּתַב יָדוֹ, אֲבָל אֲחֵרִים מְעִידִים עֲלֵהּ. 

שְׁנַיִם הַחֲתוּמִים עַל הַשְּׁטָר, וָמֵתוּ, וְאֵין כְּתַב יָדָם יוֹצֵא מִמָּקוֹם אַחֵר, וּבָאוּ שְׁנַיִם וְאָמְרוּ: כְּתַב יָדָם הוּא, אֲבָל קְטַנִּים הָיוּ, אוֹ פְּסוּלִין, הֲרֵי אֵלּוּ נֶאֱמָנִים וְקוֹרְעִין הַשְּׁטָר, אֶלָּא אִם כֵּן טָעַן שֶׁנִּקְבַּע לוֹ זְמַן לְקַיֵּם הַשְּׁטָר. וְאִם יֵשׁ עֵדִים שֶׁהוּא כְתַב יָדָם, אוֹ שֶׁהָיָה כְתַב יָדָם יוֹצֵא מִמָּקוֹם אַחֵר מִשְּׁטָר שֶׁקָּרָא עָלָיו עַרְעָר וְהֻחְזַק בְּבֵית דִּין, אֵין קוֹרְעִין אוֹתוֹ. וְיֵשׁ מִי שֶׁאוֹמֵר, שֶׁאֵין צָרִיךְ שֶׁקָּרָא עָלָיו עַרְעָר, דִּבְהֻחְזַק בְּבֵית דִּין סָגֵי, אֲפִלּוּ לֹא קָרָא <small><small>(עָלָיו)</small></small> עַרְעָר. <small>הַגָּה: וְכָל זֶה שֶׁכְּבָר מֵתוּ הָעֵדִים, אֲבָל אִם הָעֵדִים עֲדַיִן חַיִּים, וּב' עֵדִים אֲחֵרִים בָּאִים לְפָסְלָן וְאָמְרוּ שֶׁפְּסוּלִין הֵם, גַּם הַשְּׁטָר נִפְסָל, אַף עַל פִּי שֶׁכְּתַב יָדָם יוֹצֵא מִמָּקוֹם אַחֵר <small><small>(רַ"ן בְּשֵׁם יֵשׁ אוֹמְרִים וְטוּר בְּשֵׁם הַתּוֹסָפוֹת)</small>.</small> וְיֵשׁ חוֹלְקִין וּמַכְשִׁירִין הַשְּׁטָר <small><small>(שָׁם בְּשֵׁם אָבִיו הָרֹא"שׁ)</small>.</small> וְהָא דְאֵין נֶאֱמָנִים בְּשֶׁכְּתַב יָדָם יוֹצֵא מִמָּקוֹם אַחֵר, לָא לְמֵהֱוֵי שְׁטָרָא מְעַלְיָא לִגְבּוֹת בּוֹ, אֶלָּא דְּאִי תָפַס מִטַּלְטְלִין, לָא מַפְקִינָן מִנֵּהּ <small><small>(טוּר בְּשֵׁם רַשִׁ"י וְהָרֹא"שׁ)</small>.</small> </small> עֵדִים שֶׁאֵין כְּתַב יָדָם יוֹצֵא מִמָּקוֹם אַחֵר, וְאָמְרוּ: כְּתַב יָדֵינוּ הוּא זֶה, וְאוֹמְרִים בְּתוֹךְ כְּדֵי דִבּוּר: אֲנוּסִים הָיִינוּ מֵחֲמַת נְפָשׁוֹת, אוֹ: קְטַנִּים הָיִינוּ, אוֹ: פְּסוּלֵי עֵדוּת הָיִינוּ מֵחֲמַת קֻרְבָה וְנִתְרַחַקְנוּ, אוֹ: מָסַר מוֹדָעָא בְּפָנֵינוּ, אוֹ: תְּנַאי הָיָה בַּדָּבָר וְלֹא רָאִינוּ שֶׁנִּתְקַיֵּם הַתְּנַאי, הֲרֵי אֵלּוּ נֶאֱמָנִים. וַאֲפִלּוּ עֵד אֶחָד אוֹמֵר: לֹא הָיָה תְּנַאי, וְעֵד אֶחָד אוֹמֵר: הָיָה תְּנַאי וְלֹא נִתְקַיֵּם, נֶאֱמָן, וְאֵין כָּאן אֶלָּא עֵד אֶחָד. <small>וְאִם כָּתוּב בִּשְׁטָרָא: וַאֲנָן סַהֲדֵי מְסָהֲדִינָן דְּלָא הֲוֵי שִׁיּוּר בִּשְׁטָרָא, אֵינָן יְכוֹלִין לוֹמַר תְּנַאי הָיָה בַּדָּבָר, דְּאֵינָן חוֹזְרִין וּמַגִּידִין. מִיהוּ, אִם אוֹמְרִים מַה שֶּׁכָּתוּב שֶׁלֹּא הָיָה בּוֹ שִׁיּוּר לֹא נֶאֱמַר לְבַטֵּל הַתְּנַאי, רַק שֶׁלֹּא הָיָה שִׁיּוּר בְּגוּף הַמֶּכֶר, נֶאֱמָנִין <small><small>(טוּר סנ"ה)</small>.</small> וְכֵן יְכוֹלִים לְפָרֵשׁ דִּבְרֵי הַשְּׁטָר בְּכָל דָּבָר שֶׁאֵינָן סוֹתְרִין דִּבְרֵיהֶם <small><small>(נִמּוּקֵי יוֹסֵף פֶּרֶק מִי שֶׁמֵּת)</small>.</small> </small> אֲבָל אִם אָמְרוּ שֶׁהָיוּ אֲנוּסִין מֵחֲמַת מָמוֹן, אוֹ שֶׁהָיָה שְׁטַר אֲמָנָה, אוֹ שֶׁהָיוּ פְסוּלִים בַּעֲבֵרָה, אֵינָם נֶאֱמָנִים. וַאֲפִלּוּ אָמְרוּ שֶׁאַחַר כָּךְ עָשׂוּ תְשׁוּבָה. וְאַף עַל פִּי שֶׁאֵינָם נֶאֱמָנִים לְבַטֵּל הַשְּׁטָר, מִכָּל מָקוֹם לְגַבֵּי דִידְהוּ נֶאֱמָנִים, וְחַיָּבִים לְשַׁלֵּם לַלּוֶֹה הַהֶפְסֵד שֶׁבָּא לוֹ מִכֹּחַ חֲתִימָתָם. וְאִם אוֹמְרִים שֶׁבְּשָׁעָה שֶׁחָתְמוּ לֹא יָדְעוּ שֶׁהָיָה אֲמָנָה, וְאַחַר כָּךְ נִתְבָּרֵר לָהֶם שֶׁהָיָה אֲמָנָה, נֶאֱמָנִים. וְאִם כְּתַב יָדָם יוֹצֵא מִמָּקוֹם אַחֵר, אוֹ שֶׁיֵּשׁ עֵדִים שֶׁזֶּה כְּתַב יָדָם, אֵין נֶאֱמָנִים בְּשׁוּם דָּבָר שֶׁיֹּאמְרוּ לְבַטֵּל הַשְּׁטָר, חוּץ מִלּוֹמַר: בְּפָנֵינוּ מָסַר מוֹדָעָא. 

עֵדִים הַחֲתוּמִים עַל הַשְּׁטָר, שֶׁאָמְרוּ שֶׁהַלֹּוֶה הָיָה קָטָן בְּאוֹתָהּ שָׁעָה, אֵינָם נֶאֱמָנִים. <small>הַגָּה: יֵשׁ אוֹמְרִים הָא דְעֵדִים הַחֲתוּמִים עַל הַשְּׁטָר כְּמִי שֶׁנֶּחְקְרָה עֵדוּתָן וְאֵינָן יְכוֹלִין לַחֲזֹר, דַּוְקָא שְׁנַיִם, אֲבָל עֵד אֶחָד הֶחָתוּם בַּשְּׁטָר, יָכוֹל לַחֲזֹר בּוֹ <small><small>(רִיבָ"שׁ סִימָן קכ"ז)</small>.</small> </small> 


Siman 47

מַלְוֶה שֶׁאָמַר עַל שְׁטָר שֶׁבְּיָדוֹ שֶׁהוּא אֲמָנָה אוֹ פָּרוּעַ, אִם הוּא חַיָּב לַאֲחֵרִים וְאֵין לוֹ מִמַּה לִּפְרֹעַ, אֶלָּא מִזֶּה הַשְּׁטָר, וְכָתוּב בּוֹ נֶאֱמָנוּת, וְהֻחְזַק הַשְּׁטָר בְּבֵית דִּין אוֹ שֶׁהוּא בְּיַד שָׁלִישׁ, אֵינוֹ נֶאֱמָן. וַאֲפִלּוּ אִם לֹא נוֹדַע בִּשְׁעַת הוֹדָאָתוֹ שֶׁהוּא חַיָּב לַאֲחֵרִים, וְנוֹדַע אַחַר כָּךְ, אֵינוֹ נֶאֱמָן, כֵּיוָן שֶׁהוּא בָּא לָחוּב לַאֲחֵרִים; אֲפִלּוּ אִם מַפְסִיד גַּם לְעַצְמוֹ, כְּגוֹן שֶׁהַשְּׁטָר הוּא מִמָּאתַיִם, וְאֵינוֹ חַיָּב לַאֲחֵרִים אֶלָּא מָנֶה, אֵינוֹ נֶאֱמָן. וְאִם אַחַר שֶׁאָמַר: שְׁטַר אֲמָנָה הוּא, פָּרַע לְבַעַל חוֹבוֹ וּבָא לִגְבּוֹת הַשְּׁטָר מֵהַלּוֶֹה, רוֹאִים, אִם כְּשֶׁבַּעַל חוֹבוֹ בָּא לִגְבּוֹת מִזֶּה הַשְּׁטָר אָמַר: שְׁטַר אֲמָנָה הוּא, אָז וַדַּאי לֹא הָיְתָה כַּוָּנָתוֹ אֶלָּא לִדְחוֹת בַּעַל חוֹבוֹ, וְחוֹזֵר וְגוֹבֶה חוֹבוֹ. אֲבָל אִם בְּלֹא תְּבִיעַת בַּעַל חוֹבוֹ <small><small>(טוּר)</small></small> הוֹדָה שֶׁשְּׁטַר אֲמָנָה הוּא, אֵינוֹ חוֹזֵר וְגוֹבֶה בּוֹ. 

 אִם אָמַר הַמַּלְוֶה: זֶה הַשְּׁטָר אֱמֶת הוּא שֶׁהַלֹּוֶה צִוָּה לָעֵדִים לִכְתֹּב בַּשְּׁטָר אֶלֶף דִּינָר וְהוּא הֶאֱמִין בִּי שֶׁלֹּא אֶתְבַּע מִמֶּנּוּ כִּי אִם ת"ק דִּינָרִים, כָּשֵׁר. אֲבָל אִם אוֹמֵר שֶׁטָּעוּ הָעֵדִים כְּשֶׁכָּתְבוּ אֶלֶף דִּינָרִים, הֲרֵי הַשְּׁטָר כְּחֶרֶס, וְאַף עַל פִּי שֶׁיֵּשׁ נֶאֱמָנוּת בַּשְּׁטָר, נִשְׁבָּע הַלּוֶֹה הֶסֵת, וְנִפְטָר. <small>וְאִם אוֹמֵר עַל שְׁטָר שֶׁבְּיָדוֹ, שֶׁהוּא שֶׁל אֲחֵרִים, עַיֵּן לְקַמָּן סִימָן צ"ט.</small> 


Siman 48

סוֹפֵר שֶׁבָּא לִכְתֹּב טָפְסֵי שְׁטָרוֹת כְּדֵי שֶׁיִּהְיוּ מְצוּיִם אֶצְלוֹ, הָרְשׁוּת בְּיָדוֹ. וְיָכוֹל לִכְתֹּב הַכֹּל: שֵׁם הַלּוֶֹה וְהַמַּלְוֶה וְהַמָּעוֹת, רַק שֶׁיַּנִּיחַ מְקוֹם הַזְּמַן, שֶׁלֹּא יִהְיֶה מֻקְדָּם. אֲבָל שְׁטָר שֶׁנִּכְתַּב עַל הַלְוָאָה אַחַת, וְנִפְרַע, אֵינוֹ יָכוֹל לַחֲזֹר וְלִלְווֹת בּוֹ, אֲפִלּוּ אִם הַכֹּל בְּיוֹם אֶחָד, שֶׁאֵינוֹ מֻקְדָּם, שֶׁכֵּיוָן שֶׁנִּמְחַל שִׁעְבּוּדוֹ אֵינוֹ חוֹזֵר וְלֹוֶה בּוֹ. וְאִם פָּרַע מִקְצָת חוֹבוֹ, אֵינוֹ חוֹזֵר וְלֹוֶה בּוֹ בְּאוֹתוֹ שְׁטָר אוֹתוֹ מִקְצָת, דְּהָוֵי נִמְחַל שִׁעְבּוּדוֹ לְאוֹתוֹ מִקְצָת. <small>הַגָּה: וְיֵשׁ מִי שֶׁאוֹמֵר, הָא דְנִמְחַל שִׁעְבּוּדוֹ, הַיְנוּ הַקִּנְיָן הָרִאשׁוֹן; וְלָכֵן אִם חָזַר וְקִבֵּל קִנְיָן, יָכוֹל לַחֲזֹר וְלִלְוֹת בּוֹ <small><small>(מָרְדְּכַי פֶּרֶק כָּל הַגֵּט)</small>.</small> וַאֲפִלּוּ לֹא חָזַר וְהִקְנָה לוֹ, רַק שֶׁחָזַר וּמְסָרוֹ לוֹ בִּפְנֵי עֵדִים, לְמָאן דְּאָמַר עֵדֵי מְסִירָה עִקָּר אֲפִלּוּ בִּשְׁטָרוֹת <small><small>(מָרְדְּכַי פֶּרֶק הַכּוֹתֵב)</small>,</small> וְעַיֵּן לְקַמָּן סִימָן נ"א.</small> 


Siman 49

אִם יֵשׁ לַלּוֶֹה אוֹ לַמַּלְוֶה ב' שֵׁמוֹת, אֵין צָרִיךְ לִכְתֹּב אֶלָּא שֵׁם הָעִקָּר. וְאִם כָּתְבוּ שֵׁם הַטָּפֵל לְבַד, כָּשֵׁר. וְאֵין צָרִיךְ לִכְתֹּב הַחֲנִיכָה <small><small>(פֵּי', שֵׁם שֶׁמְּלַוִּין אוֹתוֹ לְשֵׁם הָעֶצֶם)</small></small> אוֹ כֹהֵן וְלֵוִי, אֶלָּא אִם יִהְיוּ בָּעִיר שְׁנַיִם שֶׁשְּׁמוֹתֵיהֶם שָׁוִים. 

צָרִיךְ שֶׁיַּכִּירוּ הָעֵדִים שֶׁשֵּׁם הַלּוֶֹה פְּלוֹנִי בַר פְּלוֹנִי; וּבִשְׁטַר הַמֶּכֶר, שֵׁם הַמּוֹכֵר; וּבְשׁוֹבָר, שֵׁם הַלּוֶֹה וְהַמַּלְוֶה. וְאִם שְׁטַר הַמִּלְוָה הוּא בְּלֹא קִנְיָן, צְרִיכִין לְהַכִּיר אַף שֵׁם הַמַּלְוֶה. וְאִם אֵינָם מַכִּירִים אוֹתָם, אֲפִלּוּ אִשָּׁה אוֹ קָרוֹב כְּשֵׁרִים לוֹמַר שֶׁכָּךְ הוּא שְׁמָם. וְהֵיכָא דְסָמִיךְ אָאִשָּׁה אוֹ קָרוֹב וְאִשְׁתְּכַח טָעוּתָא, לְצוֹרְבָא מֵרַבָּנָן מְקַבְּלִינָן, <small>מִשּׁוּם דְּאֵין דֶּרֶךְ צוֹרְבָא מֵרַבָּנָן לְדַקְדֵּק <small><small>(בֵּית יוֹסֵף ר"ס כ"ט בְּשֵׁם רַשְׁבָּ"ם)</small>:</small> וְיֵשׁ אוֹמְרִים דַּוְקָא בְּאִשָּׁה אֵין דַּרְכּוֹ לְדַקְדֵּק, מִשּׁוּם דְּאֵין דַּרְכָּן לְהִסְתַּכֵּל בְּנָשִׁים, כְּמוֹ שֶׁנִּתְבָּאֵר בְּאֶבֶן הָעֵזְר סִימָן ק"י, אֲבָל בִּשְׁאָר דְּבָרִים אֵין חִלּוּק בֵּין תַּלְמִיד חָכָם לִשְׁאָר גַּבְרֵי; וְכָתַב הַמְחַבֵּר בְּסִפְרוֹ בֵּית יוֹסֵף <small><small>(בח"מ)</small></small> סִימָן כ"ט שֶׁכֵּן עִקָּר, וְלָכֵן תָּמוּהַ מַה שֶּׁכָּתַב כָּאן בְּהֵפֶךְ,</small> לְגַבְרָא אַחֲרִינָא דְאוֹרְחֵהּ לְמֵידָק, לָא מְקַבְּלִינָן, דְּוַדַּאי מֵידָק דָק וְהַשְׁתָּא הָדַר וּמְשַׁקֵּר. <small>הַגָּה: וְכֵן בִּשְׁאָר טָעוּת סוֹפֵר דְּמוּכָח שֶׁטָּעָה, הַשְּׁטָר כָּשֵׁר, וְאַמְרִינָן דְּטָעָה, כְּמוֹ שֶׁאַמְרִינָן אַחֲרָיוּת טָעוּת סוֹפֵר <small><small>(הָרֹא"שׁ כְּלָל ס"ח סִימָן ל"ב)</small></small> וּכְדִלְעֵיל רֵישׁ סִימָן ל"ט.</small> 

כָּל שֶׁהֻחְזַק שְׁמוֹ שְׁלֹשִׁים יוֹם בָּעִיר, כּוֹתְבִים אוֹתוֹ שֵׁם, וְאֵין חוֹשְׁשִׁין שֶׁמָּא שִׁנָּה שְׁמוֹ לַעֲשׂוֹת קְנוּנְיָא <small><small>(פֵּי', רַמָּאוּת)</small>.</small> 

אִי קָרוּ לֵהּ וְעָנֵי, מַחְזְקִינָן לֵהּ בְּהַהוּא שְׁמָא לְחוֹבָתוֹ. כְּגוֹן שֶׁקָּרָא אֶת עַצְמוֹ: רְאוּבֵן, וְכָתַב שְׁטָר עָלָיו: רְאוּבֵן לָוָה מִשִּׁמְעוֹן, וְטָעִין הַשְׁתָּא: לָאו רְאוּבֵן שִׁמִי, אִי קָרוּ לֵהּ רְאוּבֵן וְעָנֵי, אַף עַל גַּב דְּלָא אִתְחַזַּק שְׁלֹשִׁים יוֹם בְּהַאי שְׁמָא, חַיָּב. 

יָצָא לְפָנֵינוּ שְׁטָר, וְטָעַן הַלּוֶֹה וְאָמַר: אֵינִי חַיָּב כְּלוּם שֶׁמָּא רַמַּאי אֶחָד הֶעֱלָה שְׁמוֹ <small><small>(כִּשְׁמִי)</small></small> וְהוֹדָה לָזֶה, אוֹ שֶׁאָמַר: לֹא לָזֶה אֲנִי חַיָּב אֶלָּא לְאַחֵר וְזֶה רַמַּאי הוּא וְהֶעֱלָה שְׁמוֹ בְּשֵׁם בַּעַל חוֹבִי, מֵאַחַר שֶׁלֹּא הֻחְזְקוּ שָׁם שְׁנַיִם שֶׁשְּׁמוֹתֵיהֶם שָׁוִים, אֵין חוֹשְׁשִׁין לִדְבָרָיו. 

מִי שֶׁהֻחְזַק בְּשֵׁם כִּנּוּי בָּעִיר, וְכָתְבוּ עָלָיו שְׁטָר בְּאוֹתוֹ כִּנּוּי, וְאַחַר כָּךְ נוֹדַע שֶׁהָיָה לוֹ כִּנּוּי אַחֵר, אוֹ שֶׁטָּעוּ בְּשֵׁם הַלּוֶֹה אוֹ הַמַּלְוֶה וְכָתְבוּ: רְאוּבֵן בִּמְקוֹם שִׁמְעוֹן, אוֹ שֶׁטָּעוּ בִּסְכוּם הַמָּעוֹת, יִכְתְּבוּ שְׁטָר אַחֵר <small>וְהוּא הַדִּין בִּשְׁאָר טָעוּת, וְלָא אַמְרִינָן כְּבָר עָשׂוּ עֵדִים שְׁלִיחוּתָם. וְיֵשׁ אוֹמְרִים דַּאֲפִלּוּ כָתְבוּ שְׁטָר כָּשֵׁר, לֹא שַׁיָּךְ בִּשְׁטָרוֹת לוֹמַר עָשׂוּ שְׁלִיחוּתָן כָּל זְמַן שֶׁלֹּא נִכְתַּב בּוֹ קִנְיָן וּמְחֻסָּר עֲדַיִן נְתִינָה לִבְעָלָיו <small><small>(רַ"ן פֶּרֶק הַמְקַבֵּל)</small>.</small> וְיֵשׁ אוֹמְרִים דְּאֵין שַׁיָּךְ כְּלָל בִּשְׁטָרוֹת לוֹמַר כְּבָר עָשׂוּ עֵדִים שְׁלִיחוּתָן <small><small>(בֵּית יוֹסֵף בְּשֵׁם רַשְׁבָּ"א)</small>,</small> </small> וְיֵשׁ מִי שֶׁאוֹמֵר, שֶׁאֲפִלּוּ אִם לֹא כָּתְבוּ אַחֵר, אִם יִתְבָּרֵר הַדָּבָר שֶׁהוּא טָעוּת סוֹפֵר, כָּשֵׁר. 

הָיוּ שְׁנַיִם בְּעִיר אַחַת, שֵׁם כָּל אֶחָד מֵהֶם יוֹסֵף בֶּן שִׁמְעוֹן, אֵין שׁוּם אֶחָד מֵהֶם יָכוֹל לְהוֹצִיא שְׁטָר עַל חֲבֵרוֹ, אִם יֵשׁ בּוֹ קִנְיָן, שֶׁיֹּאמַר לוֹ: שְׁטָר זֶה שֶׁאַתָּה מוֹצִיא עָלַי שֶׁלִּי הוּא וְהֶחֱזַרְתִּי לְךָ כְּשֶׁפָּרַעְתָּ לִי הַחוֹב שֶׁהָיָה לִי בְּיָדְךָ. <small>הַגָּה: דְּבָרָיו סוֹתְרִים זֶה אֶת זֶה בְּכָאן, דִּלְפִי הַאי טַעֲמָא שֶׁיָּכוֹל לוֹמַר: הַאי שְׁטָרָא שֶׁלִּי וְהֶחֱזַרְתִּיו לְךָ, אֵין חִלּוּק בֵּין שְׁטָר שֶׁיֵּשׁ בּוֹ קִנְיָן אוֹ אֵין בּוֹ קִנְיָן. אֲבָל יֵשׁ מְפָרְשִׁים הַטַּעַם שֶׁאֵין מוֹצִיאִין שְׁטַר זֶה עַל זֶה, מִטַּעַם דְּכוֹתְבִין שְׁטָר לַלּוֶֹה אַף עַל פִּי שֶׁאֵין מַלְוֶה עִמּוֹ, וְחַיְשִׁינָן שֶׁזֶּה הַמּוֹצִיאוֹ הוּא הַלּוֶֹה, וּבָזֶה אֵין לָחוּשׁ רַק בִּשְׁטָר שֶׁיֵּשׁ בּוֹ קִנְיָן כְּדִלְעֵיל סוֹף סִימָן ל"ט, וְלָכֵן כָּתַב כָּאן בַּתְּחִלָּה דְבָעֵינָן שְׁטָר שֶׁיֵּשׁ בּוֹ קִנְיָן, וְאִם כֵּן יֵשׁ סְתִירָה בִדְבָרָיו.</small> וְלֹא אַחֵר יָכוֹל לְהוֹצִיא שְׁטָר חוֹב עֲלֵיהֶם, שֶׁכָּל אֶחָד יֹאמַר: לֹא עָלַי נִכְתַּב שְׁטָר זֶה, אֶלָּא עַל חֲבֵרִי, אֶלָּא אִם כֵּן בָּאוּ עֵדֵי הַשְּׁטָר בְּעַצְמָם וְאָמְרוּ: זֶהוּ הַשְּׁטָר שֶׁהֵעַדְנוּ עָלָיו וְזֶהוּ שֶׁהֵעַדְנוּ עָלָיו בְּהַלְוָאָה. וְאִם עֵדִים אֲחֵרִים הֵעִידוּ כֵּן, יֵשׁ לוֹ דִּין מִלְוָה עַל פֶּה. וְאִם הָיָה אֶחָד מֵהֶם קָטָן בִּזְמַן הַכָּתוּב בַּשְּׁטָר, גּוֹבִין מֵהָאַחֵר. וּמַה תַּקָּנָתָם, יִכְתְּבוּ שֵׁם זְקֵנָם; וְאִם גַּם שֵׁם זְקֵנָם שָׁוֶה, יִכְתְּבוּ שׁוּם סִימָן. <small>הַגָּה: יֵשׁ אוֹמְרִים דְּאִם הֵם מִב' עֲיָרוֹת, מוֹצִיאִים שְׁטָר חוֹב עֲלֵיהֶם, דִּצְרִיכִים לִכְתֹּב שֵׁם הָעִיר שֶׁל לֹוֶה אוֹ מַלְוֶה בַשְּׁטָר <small><small>(טוּר בְּשֵׁם הר"ר יְשַׁעְיָה)</small>.</small> וְיֵשׁ אוֹמְרִים דְּאֵין כּוֹתְבִין שֵׁם הָעִיר בַּשְּׁטָרוֹת <small><small>(רַמְבַּ"ם פי"ז מֵה' מַלְוֶה וְטוּר סִימָן ס"א)</small>,</small> וְכֵן נוֹהֲגִין. מִיהוּ, וַדַּאי אִם הֵם מִב' עֲיָרוֹת, וְכָתְבוּ שֵׁם הָעִיר שֶׁל אֶחָד מֵהֶן, לֹא גָרַע מִסִּימָן, וְלֵיכָּא לְמִטְעֵי בְּאַחֵר כְּלָל, כֵּן נִרְאֶה לִי. אִם שְׁנֵי יוֹסֵף בֶּן שִׁמְעוֹן בְּעִיר אַחַת, וְהָאֶחָד מֵת אָבִיו, וְכָתַב בַּשְּׁטָר: יוֹסֵף בֶּן שִׁמְעוֹן שַׁלִי"ט אוֹ נר"ו, וּכְמוֹ שֶׁכּוֹתְבִין עַל מִי שֶׁאָבִיו חַי, אִם כָּתְבוּ הָעֵדִים: אָמַר לָנוּ יוֹסֵף בֶּן שִׁמְעוֹן שַׁלִי"ט, הָוֵי סִימָן. אֲבָל אִם כָּתוּב בַּשְּׁטָר: אֲנִי יוֹסֵף בֶּן שִׁמְעוֹן שַׁלִי"ט, אוֹ כַיּוֹצֵא בָזֶה, לָוִיתִי מִפְּלוֹנִי וְכו' וְהָעֵדִים חֲתוּמִים לְמַטָּה, אֵין זֶה סִימָן, דְּחַיְשִׁינָן שֶׁמָּא הַשֵּׁנִי הֶעֱרִים לִכְתֹּב כָּךְ, וְהָעֵדִים לֹא דִּקְדְּקוּ בְכָךְ, דְּלָאו אַכֻּלֵּיה מִלְּתָא קָא מְסַהֲדֵי <small><small>(בֵּית יוֹסֵף בְּשֵׁם הָרַשְׁבָּ"א)</small>.</small> </small> אֲבָל הֵם מוֹצִיאִין שְׁטָרוֹת עַל אַחֵר, וְלֹא יָכוֹל הָאַחֵר לוֹמַר: לֹא נִתְחַיַּבְתִּי לְךָ אֶלָּא לַחֲבֵרְךָ שֶׁשְּׁמוֹ כְּשִׁמְךָ, שֶׁכָּל מִי שֶׁהַשְּׁטָר יוֹצֵא מִתַּחַת יָדוֹ מַחְזִיקִינָן לֵהּ בְּשֶׁלּוֹ. <small>הַגָּה: אֲבָל אִם אֵין הַשְּׁטָר יוֹצֵא מִתַּחַת יָדוֹ, אַף עַל פִּי שֶׁמּוֹדֶה שֶׁחַיָּב לְאֶחָד מֵהֶם, אֵינָם יְכוֹלִים לְהוֹצִיא מִמֶּנּוּ <small><small>(נִמּוּקֵי יוֹסֵף בְּשֵׁם הָרִיטְבָ"א)</small></small> אֶלָּא בְּהַרְשָׁאָה שֶׁיִּתְּנוּ זֶה לָזֶה <small><small>(ד"ע)</small>.</small> </small> וְאִם יֵשׁ בְּיָדוֹ שׁוֹבָר מֵאֶחָד מֵהֶם, אֵין שׁוּם אֶחָד מֵהֶם יָכוֹל לְתֹבְעוֹ, שֶׁיֹּאמַר לְכָל אֶחָד מֵהֶם: אַתָּה כָּתַבְתָּ לִי זֶה הַשּׁוֹבֵר. וּמִיהוּ, אִם יִכְתְּבוּ הַרְשָׁאָה זֶה לָזֶה, יִגְבֶּה אֶחָד מֵהֶם. שֶׁהֲרֵי הוּא מוֹדֶה שֶׁלֹּא פָּרַע אֶלָּא לְאֶחָד. וְאִם יִטְעֹן: פָּרַעְתִּי לִשְׁנֵיכֶם וְצִוִּיתִי לִכְתֹּב שׁוֹבָר אֶחָד כִּי הוּא יַסְפִּיק לִי לְהַרְאוֹתוֹ לְכָל מִי שֶׁיָּבֹא מִכֶּם לְתָבְעֵנִי חוֹבוֹ, טַעֲנָתוֹ טְעָנָה וְלֹא יוֹעִיל הַרְשָׁאָה. 

בַּמֶּה דְּבָרִים אֲמוּרִים, כְּשֶׁאֵין מְשֻׁלָּשִׁים לֹא בַּשְּׁטָרוֹת וְלֹא בַּשׁוֹבָר. אֲבָל אִם מְשֻׁלָּשִׁים בַּשְּׁטָרוֹת וְלֹא בַּשׁוֹבָר, עַל בַּעַל הַשּׁוֹבֵר לְהָבִיא רְאָיָה. 

מַלְוֶה אֶחָד שֶׁהִלְוָה לִשְׁנֵי יוֹסֵף בֶּן שִׁמְעוֹן בִּשְׁנֵי שְׁטָרוֹת וְהָיוּ מְשֻׁלָּשִׁים שֶׁנִּכָּר שְׁטָרוֹ שֶׁל כָּל אֶחָד, וְנִמְצָא אֵצֶל הַלּוֶֹה שְׁטָר מְקֻיָּם שֶׁשְּׁטָרוֹ שֶׁל יוֹסֵף בֶּן שִׁמְעוֹן פָּרוּעַ, וְלֹא הָיָה הַשּׁוֹבֵר מְשֻׁלָּשׁ, וְנִמְצְאוּ שְׁנֵי הַשְּׁטָרוֹת בֵּין שִׁטְרוֹתָיו שֶׁל מַלְוֶה הַקְּרוּעִים, הוּרַע כֹּחָם שֶׁל הַשְּׁטָרוֹת וּשְׁנֵיהֶם בְּחֶזְקַת פְּרוּעִים. 

שְׁנֵי יוֹסֵף בֶּן שִׁמְעוֹן שֶׁלָּוָה אֶחָד מֵהֶם מֵאַחֵר, וְנִמְצָא לְאֶחָד מֵהֶם שָׂדֶה שֶׁקָּנָה מִיּוֹסֵף בֶּן שִׁמְעוֹן הַשֵּׁנִי, אוֹ שֶׁהָיוּ שֻׁתָּפִים בּוֹ, אֵין הַמַּלְוֶה יָכוֹל לִטְרֹף הַשָּׂדֶה, וְלוֹמַר: אִם לְךָ הִלְוֵיתִי, מוּטָב, וְאִם לַחֲבֵרְךָ הִלְוֵיתִי, כֵּיוָן שֶׁאֵין לַחֲבֵרְךָ בְּנֵי חוֹרִין הֲרֵי לָקַחְתָּ שִׁעְבּוּדִי; וְכֵן כְּשֶׁהֵם שֻׁתָּפִים לֹא יוּכַל לִגְבּוֹת הַחֵצִי מִמַּה נַפְשָׁךְ, לְפִי שֶׁאֵין נִכְסֵי בַּעַל חוֹב מְשֻׁעְבָּדִים אֶלָּא מִטַּעַם עָרֵב, וְהֶעָרֵב אֵינוֹ מִשְׁתַּעְבֵּד אֶלָּא בְּמָקוֹם שֶּׁיָּכוֹל לִתְבֹּעַ מֵהַלּוֶֹה עַצְמוֹ, וְכֵיוָן שֶׁאֵינוֹ יָכוֹל לִתְבֹּעַ מֵהַלּוֶֹה עַצְמוֹ, אֵינוֹ יָכוֹל לִגְבּוֹת מִנְּכָסָיו; נִמְצָא, שֶׁהֶעָרֵב לִשְׁנֵי יוֹסֵף בֶּן שִׁמְעוֹן, בֵּין לִשְׁנֵי מַלְוִים בֵּין לְמַלְוֶה אֶחָד, כְּשֵׁם שֶׁאֵינוֹ יָכוֹל לִתְבֹּעַ מֵהֶן, כָּךְ אֵינוֹ יָכוֹל לִתְבֹּעַ מֵהֶעָרֵב: 


Siman 50

שְׁטָר בְּעֵדִים שֶׁכָּתוּב בּוֹ: אֲנִי פְּלוֹנִי לָוִיתִי מִמְּךָ מָנֶה, כָּל הַמּוֹצִיאוֹ גּוֹבֶה בּוֹ. אֲבָל אִם אֵין בּוֹ עֵדִים, אֶלָּא שֶׁהוּא כְּתַב יָדוֹ, מִתּוֹךְ שֶׁנֶּאֱמָן לוֹמַר: פָּרַעְתִּי, נֶאֱמָן לוֹמַר: לֹא לָוִיתִי מִמְּךָ אֶלָּא מֵאַחֵר וְנָפַל מִמֶּנּוּ וּמְצָאָתוֹ. <small>הַגָּה: וְהוּא הַדִּין פְּסַק דִּין שֶׁכָּתוּב בּוֹ: פְּלוֹנִי נִתְחַיֵּב לִכְנֶגְדּוֹ, חַיָּב לְשַׁלֵּם לְמִי שֶׁמּוֹצִיאוֹ <small><small>(מָרְדְּכַי פֶּרֶק ג"פ וּפִסְקֵי רֶקַנַּטִי סִימָן תל"ז וּתְשׁוּ' מַהֲרַ"ם ד"פ סִימָן תקכ"א)</small>.</small> וְכֵן שְׁטָר שֶׁכָּתוּב <small><small>(בּוֹ)</small>:</small> פְּלוֹנִי חַיָּב לִפְלוֹנִי אוֹ לְכָל מִי שֶׁמּוֹצִיאוֹ, חַיָּב לְשַׁלֵּם לְכָל מִי שֶׁמּוֹצִיאוֹ. וְדַוְקָא שֶׁבָּא מֵחֲמַת אוֹתוֹ פְּלוֹנִי, אֶלָּא אִם כֵּן כָּתוּב בְּפֵרוּשׁ: בֵּין בָּא מֵחֲמָתוֹ אוֹ שֶׁלֹּא מֵחֲמָתוֹ <small><small>(ר"י נ"ו ח"ה)</small>.</small> וְאִם נִכְתַּב שׁוֹבָר מִשּׁוּם אָדָם עַל שְׁטַר זֶה אַחַר כָּךְ, שׁוּם אָדָם לֹא יוּכַל לִגְבּוֹת בּוֹ <small><small>(נִמּוּקֵי יוֹסֵף פֶּרֶק ג"פ בְּשֵׁם הָר"מ וְהָרִיטְבָ"א)</small>.</small> וְאִם כָּתַב בַּשְּׁטָר שֶׁמְּשַׁעְבֵּד עַצְמוֹ נֶגֶד הַמּוֹצִיא שְׁטָר חוֹב זֶה עָלָיו, אַף עַל גַּב שֶׁיָּדוּעַ שֶׁלֹּא הָיָה חַיָּב לוֹ מֵעוֹלָם, מִכָּל מָקוֹם חַיָּב לְשַׁלֵּם לוֹ, דַּהֲרֵי מִכָּל מָקוֹם נִשְׁתַּעְבֵּד נֶגְדּוֹ <small><small>(תְּשׁוּבַת הָרֹא"שׁ כְּלָל ס"ח סִימָן ט' וְי"א)</small>,</small> וּכְמוֹ שֶׁנִּתְבָּאֵר לְעֵיל סִימָן מ'. וְעַיֵּן לְקַמָּן סִימָן ס"א סָעִיף י'.</small> 


Siman 51

עֵד אֶחָד בִּכְתָב וְעֵד אֶחָד בְּעַל פֶּה <small>בְּלֹא קִנְיָן <small><small>(טוּר)</small>, </small> </small> מִצְטָרְפִים. וְאִם אָמַר זֶה שֶׁלֹּא כָּתַב עֵדוּתוֹ: אֲנִי קָנִיתִי מִיָּדוֹ עַל דָּבָר זֶה וְלֹא בָּא הַמַּלְוֶה וְלֹא שָׁאַל מִמֶּנִי לִכְתֹּב, שְׁנֵיהֶם מִצְטָרְפִים לַעֲשׂוֹת הַמִּלְוֶה בִּשְׁטָר, וְאֵינוֹ יָכוֹל לוֹמַר: פָּרַעְתִּי. וְאִם אוֹתוֹ שֶׁמֵּעִיד עַל פֶּה אוֹמֵר: בְּפָנַי נִמְסַר הַשְּׁטָר, הָוֵי כִּשְׁטָר גָּמוּר לִגְבּוֹת בּוֹ מִמְּשַׁעְבְּדֵי. <small>הַגָּה: וְדַוְקָא דִּיכוֹלִין לְמֵימַר שֶׁנִּמְסַר גַּם כֵּן לִפְנֵי עֵד הֶחָתוּם, דְּהָוֵי שְׁנֵי עֵדִים דִּמְסִירָה, אֲבָל אִם לֹא נִמְסַר רַק בְּעֵד אֶחָד <small><small>(בֵּית יוֹסֵף בְּשֵׁם הָרֹא"שׁ)</small>,</small> אֲפִלּוּ הָיוּ כָּאן ב' שְׁטָרוֹת שֶׁכָּל אֶחָד חָתוּם עָלָיו עֵד אֶחָד, וְנִמְסַר רַק לִפְנֵי עֵד אֶחָד, אֵינָן מִצְטָרְפִים לִטְרֹף מִמְּשַׁעְבְּדֵי <small><small>(טוּר)</small>.</small> </small> 

הוֹצִיא עָלָיו שְׁטַר חוֹב בְּעֵד אֶחָד, וְטוֹעֵן הַלּוֶֹה: פָּרַעְתִּי, הֲרֵי זֶה מְחֻיָּב שְׁבוּעָה וְאֵינוֹ יָכוֹל לִשָּׁבַע, וּמְשַׁלֵּם. טָעַן וְאָמַר: יִשָּׁבַע לִי שֶׁלֹּא פְּרַעְתִּיו, הֲרֵי זֶה נִשְׁבָּע. אֲבָל אִם טָעַן: לֹא לָוִיתִי, הֲרֵי זֶה נִשְׁבָּע לְהַכְחִישׁ אֶת הָעֵד, וְנִפְטָר. וְיֵשׁ אוֹמְרִים שֶׁגַּם אִם טָעַן: פָּרַעְתִּי, נֶאֱמָן בִּשְׁבוּעָה. 

שְׁטָר שֶׁחֲתוּמִים בּוֹ שְׁנֵי עֵדִים בִּלְבַד, וְנִמְצָא עֵד אֶחָד מֵהֶם קָרוֹב אוֹ פָּסוּל, אַף עַל פִּי שֶׁיֵּשׁ שָׁם עֵדֵי מְסִירָה, הֲרֵי הוּא כְּחֶרֶס. וְיֵשׁ אוֹמְרִים שֶׁדִּינוֹ כִּשְׁטָר שֶׁאֵין חָתוּם בּוֹ אֶלָּא עֵד אֶחָד. <small>הַגָּה: וְהַיְנוּ דַּוְקָא בְּדֶרֶךְ שֶׁלֹּא נִתְבַּטֵּל כָּל הָעֵדוּת, וּכְמוֹ שֶׁיִּתְבָּאֵר בְּסָמוּךְ:</small> 

שְׁטָר שֶׁהָיוּ עֵדָיו מְרֻבִּים, וְנִמְצָא עֵד אֶחָד מֵהֶם קָרוֹב אוֹ פָּסוּל, וְאֵין הָעֵדִים קַיָּמִים לִשְׁאֹל אוֹתָם, אִם יֵשׁ עֵדוּת בְּרוּרָה שֶׁכֻּלָּם יָשְׁבוּ לַחְתֹּם, שֶׁהֲרֵי נִתְכַּוְּנוּ לְהָעִיד, הֲרֵי זֶה בָּטֵל. וְאִם לָאו, תִּתְקַיֵּם הָעֵדוּת בַּשְּׁאָר, שֶׁהֲרֵי אֶפְשָׁר שֶׁחָתְמוּ הָעֵדִים הַכְּשֵׁרִים וְהִנִּיחוּ מָקוֹם לַגָּדוֹל לַחְתֹּם, וּבָא זֶה הַקָּרוֹב אוֹ הַפָּסוּל וְחָתַם שֶׁלֹּא מִדַּעְתָּם. <small>וּכְבָר נִתְבָּאֵר כָּל זֶה לְעֵיל סִימָן מ"ה סָעִיף י"ב.</small> 

צַוָּאָה שֶׁנִּמְצָא אֶחָד מֵעֵדֶיהָ קָרוֹב אוֹ פָּסוּל, <small>וְנִתְבַּטֵּל בַּדֶּרֶךְ שֶׁנִּתְבָּאֵר, </small> הָעֵד שֶׁאֵינוֹ קָרוֹב, אִם זָכוּר הָעֵדוּת, יָבֹא לִפְנֵי בֵּית דִּין וְיָעִיד; וְאִם יֵשׁ עֵד אֶחָד שֶׁשָּׁמַע הַצַּוָּאָה מִבַּחוּץ, מִצְטָרֵף עִמּוֹ לְהָעִיד, אַף עַל פִּי שֶׁלֹּא יִחֲדוּהוּ לְהָעִיד. 

הַכּוֹתֵב כָּל נְכָסָיו לִשְׁנֵי בְּנֵי אָדָם בְּעֵדוּת אַחַת, וְהָעֵדִים קְרוֹבִים לְאֶחָד מִמְּקַבְּלֵי הַמַּתָּנָה וּרְחוֹקִים מֵהַשֵּׁנִי, הָרֵי הַשְּׁטָר פָּסוּל, מִפְּנֵי שֶׁהוּא עֵדוּת אַחַת, אֶלָּא אִם כֵּן נִסְתַּלֵּק אוֹתוֹ שֶׁהָעֵדִים פְּסוּלִים לוֹ מֵאוֹתוֹ מָמוֹן. <small>וּבְעֵדוּת עַל פֶּה בְּכִי הַאי גַוְנָא כְּשֵׁרִים לְהָעִיד לָזֶה שֶׁאֵינָן קְרוֹבָיו <small><small>(מָרְדְּכַי פ"ב דְּגִיטִין תְּשׁוּבַת רִיטְבָ"א בְּב"י סִימָן ל"ז מְחֻדָּשׁ ט')</small>.</small> </small> אֲבָל אִם כָּתַב בִּשְׁטָר אֶחָד: שֶׁנָּתַתִּי לִרְאוּבֵן חָצֵר פְּלוֹנִית וְשֶׁנָּתַתִּי לְשִׁמְעוֹן חָצֵר פְּלוֹנִית, וְנִמְצְאוּ הָעֵדִים קְרוֹבִים לָזֶה וּרְחוֹקִים מִזֶּה, זֶה שֶׁהֵם רְחוֹקִים מִמֶּנּוּ מַתְּנָתוֹ קַיֶּמֶת, שֶׁאֵלּוּ שְׁתֵּי עֵדֻיּוֹת הֵן אַף עַל פִּי שֶׁהֵם בִּשְׁטָר אֶחָד. <small>הַגָּה: וְכֵן אִם הָיוּ כְתוּבִים בַּשְּׁטָר ב' אוֹ ג' דְּבָרִים, וְנִתְבַּטֵּל הַשְּׁטָר לְדָבָר אֶחָד, הַשְּׁאָר לֹא נִתְבַּטֵּל <small><small>(מוֹהֲרַ"ם פַּדָּוואָה סִימָן מ"ד)</small>.</small> </small> 

שְׁטָר שֶׁנִּמְסַר בִּפְנֵי שְׁנֵי עֵדִים, גּוֹבִין בּוֹ מִמְּשַׁעְבְּדֵי אַף עַל פִּי שֶׁהֵם <small>אֵינָן</small> חֲתוּמִים בּוֹ. וּמִכָּל מָקוֹם, אִם נִמְצְאוּ עֵדֵי חֲתִימָתוֹ פְּסוּלִים, וַאֲפִלּוּ עֵד אֶחָד מֵהֶם פָּסוּל, הַשְּׁטָר פָּסוּל אַף עַל פִּי שֶׁנִּמְסַר בִּפְנֵי עֵדִים כְּשֵׁרִים, מִפְּנֵי שֶׁהוּא מְזֻיָּף מִתּוֹכוֹ: 


Siman 52

שְׁטָר שֶׁיֵּשׁ בּוֹ רִבִּית מְפֹרָשׁ, אֵינוֹ גּוֹבֶה בּוֹ הָרִבִּית אֲבָל גּוֹבֶה בּוֹ אֶת הַקֶּרֶן אֲפִלּוּ מִמְּשַׁעְבְּדֵי. אֲבָל אִם כָּלַל הַקֶּרֶן עִם הָרִבִּית, פָּסוּל, מִפְּנֵי שֶׁיָּבֹא לִגְבּוֹת בּוֹ אֶת הָרִבִּית. <small>הַגָּה: מִיהוּ, אִם הַחַיָּב מוֹדֶה, צָרִיךְ לְשַׁלֵּם לוֹ הַקֶּרֶן <small><small>(מַהֲרִי"ק שֹׁרֶשׁ י"ז)</small>.</small> וְיֵשׁ אוֹמְרִים דְּפָטוּר, דְּקַנְסִינָן לַמַּלְוֶה וְאֵין צָרִיךְ לְשַׁלֵּם לוֹ <small><small>(שָׁם בְּשֵׁם מָרְדְּכַי וְכ"כ הַתוס' שָׁם וּבְב"מ)</small>.</small> מִיהוּ, אִם הַמַּלְוֶה הִלְוָה עַל יְדֵי שָׁלִיחַ, וְהַשָּׁלִיחַ עָשָׂה שְׁטָר וְכָלַל קֶרֶן עִם רִבִּית, גּוֹבֶה הַקֶּרֶן מִכָּל מָקוֹם, דְּאָמַר: לְתַּקּוּנֵי שַׁדַּרְתִּי שְׁלוּחִי וְלָא לְעַוּוּתֵי לִכְלֹל הַקֶרֶן עִם הָרִבִּית <small><small>(מַהֲרִי"ק שָם)</small>.</small> וְעַיֵּן בְּי"ד סִימָן קס"א עוֹד מִדִּינִים אֵלּוּ.</small> שְׁטָר שֶׁבָּא לְפָנֵינוּ קָרוּעַ קֶרַע בֵּית דִּין, וְהוּא שֶׁקָּרוּעַ בִּמְקוֹם הָעֵדִים וְהַזְּמַן וְהַתֹּרֶף, אוֹ שֶׁקָּרוּעַ שְׁתִי וָעֵרֶב, פָּסוּל. וְאִם נִכָּר שֶׁנַּעֲשָׂה בְּסַכִּין, אֲפִלּוּ אִם לֹא נִקְרַע שְׁתִי וָעֵרֶב, פָּסוּל. נִקְרַע לִשְׁנַיִם, גָּרַע טְפֵי מִקֶּרַע בֵּית דִּין, וּפָסוּל. <small>הַגָּה: וְאִם יֵשׁ עֵדִים שֶׁנִּקְרַע בְּאֹנֶס, דִּינוֹ כְּמִי שֶׁנִּמְחַק שְׁטַר חוֹבוֹ, וּכְמוֹ שֶׁנִּתְבָּאֵר לְעֵיל סִימָן מ"א. וְאִם הָיָה נִקְרָע שֶׁלֹּא בְּקֶּרַע ב"ד, אוֹ נִרְאָה לַדַּיָּן שֶׁהָיָה בּוֹ קֶרַע בֵּית דִּין וְהוֹסִיפוּ עַל הַקֶּרַע כְּדֵי לְהַעֲלִים הַקֶּרַע ב"ד, אֵין גּוֹבִין בּוֹ. אֲבָל בְּלָאו הָכִי, אֵין חוֹשְׁשִׁין <small><small>(בַּעַל הַתְּרוּמוֹת שַׁעַר נ"ז)</small>.</small> </small> 

נִמְחַק אוֹ נִטַּשְׁטֵשׁ, אִם רִשּׁוּמוֹ נִכָּר, כָּשֵׁר. וְאִם לָאו, פָּסוּל. הִרְקִיב וְנַעֲשָׂה כִּכְבָרָה, כָּשֵׁר. <small>הַגָּה: וְאִם אֲכָלוֹ עָשׁ אוֹ עַכְבָּרִים בְּרֹאשׁוֹ, כָּל שֶׁנִּכָּר הַמַּלְוֶה וְהַלּוֶֹה וְעִקַּר הָעִנְיָן בְּסוֹפוֹ, מַכְשִׁירִינָן לֵהּ. <small><small>(תְּשׁוּבַת הָרֹא"שׁ כְּלָל ס"ח סִימָן כ"ט וּתְשׁוּבַת מיי' דְּמִשְׁפָּטִים סִימָן ס"ב)</small>.</small> </small> 


Siman 53

מִי שֶׁיֵּשׁ לוֹ שְׁטָר עַל חֲבֵרוֹ בְּמָנֶה, וְאָמַר: עֲשׂוּ לִי שְׁנַיִם מֵחֲמִשִּׁים חֲמִשִּׁים; אוֹ שֶׁיֵּשׁ לוֹ שְׁנַיִם שֶׁל חֲמִשִּׁים חֲמִשִּׁים, וְאָמַר שֶׁיַּעֲשׂוּ לוֹ אֶחָד שֶׁל מָנֶה, אֵין שׁוֹמְעִין לוֹ. <small>הַגָּה: וַאֲפִלּוּ יָדְעִינָן שֶׁאֵין הַשְּׁטָר הָרִאשׁוֹן פָּרוּעַ, אָסוּר לְשַׁנּוֹת אֶלָּא מֵרְצוֹן הַלּוֶֹה <small><small>(הַמַּגִּיד פֶּרֶק כ"ג מֵהל' מַלְוֶה וְרַבֵּנוּ יְרוּחָם)</small>.</small> </small> וַאֲפִלּוּ יֵשׁ לוֹ אֶחָד שֶׁל מֵאָה, וְאוֹמֵר שֶׁיִּקְרְעוּהוּ וְיַעֲשֶׂה לוֹ אֶחָד שֶׁל חֲמִשִּׁים, אֵין שׁוֹמְעִין לוֹ, שֶׁמָּא פָּרַע לוֹ אוֹתוֹ שֶׁל מֵאָה וְכָתַב לוֹ עָלָיו שׁוֹבָר, וְיוֹצִיא זֶה שֶׁל חֲמִשִּׁים וְיֹאמַר: זֶה שְׁטָר אַחֵר הוּא, וְיִגְבֶּה בּוֹ. 


Siman 54

מִי שֶׁפָּרַע מִקְצָת חוֹבוֹ, אִם רָצָה הַמַּלְוֶה, בֵּית דִּין יַעֲשׂוּ לוֹ שְׁטָר מִמַּה שֶׁנִּשְׁאַר חַיָּב לוֹ וְיִכְתְּבוּהוּ מִזְּמַן רִאשׁוֹן, אֲבָל לֹא עֵדֵי הַשְּׁטָר. <small>הַגָּה: אַף עַל פִּי שֶׁהוּא מֵרְצוֹן הַלּוֶֹה <small><small>(רַשְׁבָּ"ם)</small>.</small> אֲבָל מִזְּמַן הַפֵּרָעוֹן וְאֵילָךְ יְכוֹלִים עֵדִים לַעֲשׂוֹת לוֹ שְׁטָר אַחֵר אִם הוּא מִרְצוֹן הַלּוֶֹה <small><small>(הַגָּהוֹת אֲשֵׁרִ"י פֶּרֶק גֵּט פָּשׁוּט)</small>.</small> </small> וְאִם רָצָה יִכְתֹּב שׁוֹבָר. <small>וְהַמַּלְוֶה יִתֵּן שְׂכַר הַסּוֹפֵר לִכְתֹּב הַשּׁוֹבֵר. וְאִם אֵין שְׁטָר לַמַּלְוֶה, וְהַלּוֶֹה מְבַקֵּשׁ מִמֶּנּוּ שׁוֹבָר, הוּא יִתֵּן הַשָּׂכָר <small><small>(נִמּוּקֵי יוֹסֵף פֶּרֶק ג"פ)</small>.</small> </small> 

הַבָּא לִפְרֹעַ חוֹבוֹ, וְאָמַר הַמַּלְוֶה: אָבַד לִי הַשְּׁטָר, אֵין הַלּוֶֹה יָכוֹל לוֹמַר: לֹא אֶפְרַע לְךָ עַד שֶׁתַּחֲזִיר לִי שְׁטָרִי, אֶלָּא הֲרֵי זֶה יִכְתֹּב לוֹ שׁוֹבָר, וְיִפְרַע לוֹ כָּל חוֹבוֹ. וְיֵשׁ לַלּוֶֹה לְהַחֲרִים סְתָם עַל מִי שֶׁכּוֹבֵשׁ שְׁטָרוֹ וְטוֹעֵן שֶׁאָבַד. וְאִם טָעַן הַלּוֶֹה טַעֲנַת וַדַּאי וְאָמַר: הַשְּׁטָר אֶצְלוֹ וְעַתָּה הִנִּיחוֹ בְּכִיסוֹ, יִשָּׁבַע הַמַּלְוֶה הֶסֵת שֶׁאָבַד הַשְּׁטָר, וְאַחַר כָּךְ יִפָּרַע חוֹבוֹ וְיִכְתֹּב שׁוֹבָר. 

אָמַר הַמַּלְוֶה: אֵין שְׁטָרִי עַתָּה בְּיָדִי כִּי הוּא בְּעִיר אַחֶרֶת, וְאֶכְתֹּב לְךָ שׁוֹבָר, יֵשׁ מִי שֶׁאוֹמֵר, שֶׁאֵין שׁוֹמְעִין לוֹ, כֵּיוָן שֶׁהוּא בָּעוֹלָם לֹא יִפְרַע לוֹ עַד שֶׁיַּחֲזִיר לוֹ שְׁטָרוֹ. <small>הַגָּה: וְכָל שֶׁכֵּן אִם שְׁטָרוֹ בְּיָדוֹ וְאֵינוֹ רוֹצֶה לְהַחֲזִירוֹ, דְּאֵינוֹ חַיָּב לְשַׁלֵּם לוֹ עַד שֶׁיַּחֲזִיר לוֹ שְׁטָרוֹ. וַאֲפִלּוּ נִשְׁבַּע לְשַׁלֵּם לוֹ, פָּטוּר מִן הַשְּׁבוּעָה <small><small>(תְּשׁוּבַת רַשְׁבָּ"א אֶלֶף ק"י)</small>.</small> וְאִם הַמַּלְוֶה אוֹמֵר: תִּפְרָעֵנִי תְּחִלָּה וְאַחַר כָּךְ אַחֲזִיר לְךָ שְׁטָרְךָ, וְהַלּוֶֹה אָמַר: הַחֲזֵר לִי שְׁטָרִי וְאַחַר כָּךְ אֶפְרַע לְךָ, הַדִּין עִם הַלּוֶֹה <small><small>(שָׁם וּבְסִימָן אֶלֶף קי"ג)</small>.</small> וְנִרְאֶה לִי דְּאִם אֵינוֹ מַאֲמִינוֹ, נוֹתֵן הַשְּׁטַר בְּיַד שָׁלִישׁ עַד אַחַר הַפֵּרָעוֹן. מִי שֶׁחַיָּב לַחֲבֵרוֹ מָנֶה בִּשְׁטַר וּמוֹדֶה לוֹ בְּנ', וּבְנ' הַאֲחֵרִים יֵשׁ לוֹ טַעֲנָה עָלָיו, וּבַעַל הַשְּׁטָר אוֹמֵר: תֵּן לִי הַנ' שֶׁאַתָּה מוֹדֶה לִי בָּהֶן וְאֶכְתֹּב לְךָ שׁוֹבָר עֲלֵיהֶם, וְעַל נ' אֲחֵרִים אָבִיא רְאָיָה, וְנִתְבָּע אוֹמֵר: לֹא אֲשַׁלֵּם לְךָ כְּלוּם עַד שֶׁתַּחֲזִיר לִי שְׁטָרִי, אִם יוּכַל הַתּוֹבֵעַ לְהָבִיא רְאָיוֹתָיו עַכְשָׁיו וְלָדוּן עִם הַנִּתְבָּע <small><small>(ע"ל סִימָן כ"ד)</small>,</small> הַדִּין עִם הַנִּתְבָּע. אֲבָל אִם אִי אֶפְשָׁר לוֹ לְהָבִיא רְאָיוֹתָיו עַכְשָׁיו אוֹ לָדוּן עַכְשָׁיו כְּפִי הַנִּרְאֶה לְבֵית דִּין, וְאֵין עָרְמָה בַּדָּבָר, אוֹ שֶׁהַב"ד צְרִיכִין לִהְיוֹת מְתוּנִין בַּדִּין, הַדִּין עִם הַתּוֹבֵעַ, שֶׁצָּרִיךְ לְשַׁלֵּם לוֹ מִיָּד מַה שֶּׁמּוֹדֶה לוֹ, וְיִתֵּן לוֹ שׁוֹבָר <small><small>(שָׁם סִימָן תתק"ל)</small>.</small> שְׁטָר שֶׁכָּתוּב בּוֹ שֶׁיְּהֵא בְתָקְפּוֹ כָּל זְמַן שֶׁאֵינוֹ קָרוּעַ קֶרַע בֵּית דִּין אוֹ בִּדְלָא כָתוּב עָלָיו תַּבְרָא, אֲפִלּוּ הָכִי מְהַנֵּי שׁוֹבָר <small><small>(מַהֲרִי"ק שֹׁרֶשׁ פ"ט)</small>.</small> </small> כְּשֶׁכּוֹתְבִים שׁוֹבָר, אִם זוֹכְרִים זְמַן הַשְּׁטָר יִכְתְּבוּ שׁוֹבָר עַל שְׁטָר שֶׁזְּמַנּוֹ כָךְ וְכָךְ. וְאִם אֵין זוֹכְרִים אוֹתוֹ, יִכְתְּבוּ סְתָם עַל שְׁטָר שֶׁסְכוּמוֹ כָךְ וְכָךְ, וְלֹא יִכְתְּבוּ זְמַן בַּשּׁוֹבֵר, שֶׁמָּא אִחֲרוּ הָעֵדִים זְמַן הַהַלְוָאָה בַּשְּׁטָר וְנִמְצָא שֶׁלִּפְעָמִים זְמַן הַשּׁוֹבֵר קֹדֶם לִזְמַן הַשְּׁטָר, וְיַחֲזוֹר וְיוֹצִיא שְׁטָר חוֹבוֹ הַמְאֻחָר וְיִטְרֹף בּוֹ. לְפִיכָךְ, אֵין לָעֵדִים לִכְתֹּב זְמַן בַּשּׁוֹבֵר, אֶלָּא אִם כֵּן זוֹכְרִים זְמַן הַהַלְוָאָה. שׁוֹבָר שֶׁנִּכְתַּב סְתָם: פְּלוֹנִי פָּרַע לִפְלוֹנִי, מְבַטֵּל כָּל שְׁטָר שֶׁיֵּשׁ לוֹ עָלָיו. <small>הַגָּה: וְכֵן אִם יֵשׁ לְזֶה עֵדִים שֶׁפְּלוֹנִי יֵשׁ לוֹ שְׁטָר פָּרוּעַ עָלָיו, אֵינוֹ יָכוֹל לְהוֹצִיא עָלָיו שְׁטָר וְלוֹמַר שֶׁשְּׁטָר אַחֵר פָּרוּעַ הָיָה לוֹ עָלָיו, אֶלָּא כָּל שִׁטְרוֹתָיו בְּחֶזְקַת פְּרוּעִים <small><small>(הָרֹא"שׁ בִּתְשׁוּבָה כְּלָל ס"ח סִימָן י"ט)</small>.</small> </small> 

אִם זְמַן הַשְּׁטָר וְהַשּׁוֹבֵר בְּיוֹם אֶחָד, נִתְבָּאֵר בְּסִימָן מ"ג <small><small>(סכ"ו)</small>.</small> 

אִם כָּתוּב בַּשּׁוֹבֵר: דִּינָרִים, סְתָם, מְבַטֵּל כָּל שְׁטָר שֶׁיֵּשׁ לוֹ עָלָיו. אֲבָל אִם הָיָה כָּתוּב בּוֹ: כָּךְ וְכָךְ דִּינָרִין, וְנִמְחַק הַסְכוּם, וְנִשְׁאַר דִּינָרִים, אוֹ שֶׁכָּתוּב הַסְכוּם עַל הַמְחָק וְלֹא נִתְקַיֵּם, אֵין דָּנִים בּוֹ אֶלָּא בַּפָּחוֹת שֶׁבַּלְּשׁוֹנוֹת: 


Siman 55

<small><small>(לְשׁוֹן רַמְבַּ"ם פי"א מֵהִלְכוֹת מְכִירָה)</small></small> מִי שֶׁפָּרַע מִקְצָת חוֹבוֹ וְהִשְׁלִישׁ אֶת הַשְּׁטָר, וְאָמַר לוֹ: אִם לֹא נָתַתִּי לְךָ עַד יוֹם פְּלוֹנִי תֵּן לוֹ שְׁטָרוֹ, וְהִגִּיעַ הַזְּמַן וְלֹא נָתַן לוֹ, לֹא יִתֵּן הַשָּׁלִישׁ אֶת הַשְּׁטָר, שֶׁזּוֹ אַסְמַכְתָּא הִיא <small><small>(פֵּרוּשׁ, שֶׁתָּלָה שִׁעְבּוּדוֹ בְּדַעַת עַצְמוֹ וּבְמִידִי דִבְיָדוֹ וְלָאו בְּיָדוֹ וְסַמְכָא דַעְתֵּהּ שֶׁלֹּא יָחוּל הַשִּׁעְבּוּד וְלָכֵן לֹא גָמַר וּמַקְנֶה)</small>,</small> וְלָא קַנְיָא. וְאִם קָנוּ מִיָּדוֹ עֲלֵהּ בְּבֵית דִּין חָשׁוּב, הֲרֵי זֶה קָנָה, וְהוּא שֶׁיַּתְפִּיס זְכֻיּוֹתָיו בְּבֵית דִּין, וְהוּא שֶׁלֹּא יִהְיֶה אָנוּס. כֵּיצַד, הֲרֵי שֶׁהִתְפִּיס שְׁטָרוֹ אוֹ שׁוֹבְרוֹ בְּבֵית דִּין, וְקָנוּ מִיָּדוֹ שֶׁאִם לֹא יָבֹא בְּיוֹם פְּלוֹנִי יִנָּתֵן זֶה לְבַעַל דִּינוֹ, וְהִגִּיעַ הַיּוֹם וְלֹא בָּא, הֲרֵי אֵלּוּ נוֹתְנִים. וְאִם עִכְּבוֹ נָהָר אוֹ חֹלִי מִלָּבֹא, לֹא יִתְּנוּ. וְכֵן כָּל כַּיּוֹצֵא בָּזֶה. וְהוּא שֶׁיִּהְיֶה בְּבֵית דִּין חָשׁוּב. <small>הַגָּה: וְיֵשׁ אוֹמְרִים דְּלָא בָּעֵינָן שֶׁהִתְפִּיס שְׁטָרוֹ, מֵאַחַר דְּקָנוּ מִנֵּהּ בְּבֵית דִּין חָשׁוּב, דְּהַיְנוּ ג' דִּבְקִיאֵי בְּדִינֵי אַסְמַכְתָּא <small><small>(טוּר בְּשֵׁם הָרֹא"שׁ וּמוֹהֲרַ"ם)</small>.</small> וְעַיֵּן לְקַמָּן סִימָן ר"ז <small><small>(סט"ו)</small>.</small> שָׁלִישׁ שֶׁהֶחֱזִיר שְׁטָר לַמַּלְוֶה, שֶׁלֹּא הָיָה לוֹ לְהַחֲזִיר, מְשַׁמְתִּינָן לַשָּׁלִישׁ עַד דִּמְּקַבֵּל עָלָיו כָּל אֹנְסָא שֶׁיֶּאֱרַע לַלּוֶֹה מִזֶּה <small><small>(תְּשׁוּבַת רַשְׁבָּ"א אֶלֶף נ"ב)</small>.</small> וְאִם נוֹדַע לַב"ד שֶׁהֶחֱזִיר שֶׁלֹּא כְּדִין, אֵין דָּנִין עַל הַשְּׁטָר <small><small>(בֵּית יוֹסֵף בְּשֵׁם רַשְׁבָּ"א)</small>.</small> וְאִם לֹא נוֹדַע לַב"ד, וְהוֹצִיאוּ מִן הַלּוֶֹה כָּל הַשְּׁטָר, וְאַחַר כָּךְ נוֹדַע שֶׁהֶחֱזִירוֹ הַשָּׁלִישׁ שֶׁלֹּא כַּדִּין, הַשָּׁלִישׁ פָּטוּר, דְּהָוֵי גְּרָמָא בִּנְזָקִין <small><small>(תְּשׁוּבַת רַשְׁבָּ"א אֶלֶף נ"ב)</small>.</small> </small> 

בַּמֶּה דְּבָרִים אֲמוּרִים שֶׁנּוֹתְנִים הַשְּׁטָר לְבַעַל דִּינוֹ, כְּשֶׁאָמַר: אִם לֹא פָּרַעְתִּי בְּיוֹם פְּלוֹנִי יִהְיוּ הַמָּעוֹת שֶׁנָּתַתִּי מַתָּנָה וְיִשָּׁאֵר הַשְּׁטָר קַיָּם כְּבַתְּחִלָּה, שֶׁאִם לֹא כֵן הָוֵי שְּׁטָר שֶׁנִּמְחָל שִׁעְבּוּדוֹ כְּדֵי הַמָּעוֹת שֶׁנָּתַן, <small><small>(עַיֵן סק"ד)</small> <small>וְאֵינוֹ גּוֹבֶה בּוֹ כְּלוּם אֶלָּא מִבְּנֵי חוֹרִין</small> <small>(בֵּית יוֹסֵף בְּשֵׁם הָרֹא"שׁ)</small>.</small> 


Siman 56

שָׁלִישׁ, בִּזְמַן שֶׁשָּׁלִישׁוּתוֹ בְּיָדוֹ, נֶאֱמָן כִּשְׁנֵי עֵדִים, אֲפִלּוּ אִם הוּא קָרוֹב, וְאֵין צָרִיךְ לִשָּׁבַע. <small>הַגָּה: וַאֲפִלּוּ כָּתְבוּ עִנְיַן הַשָּׁלִישׁוּת בַּשְּׁטָר, לֹא נֹאמַר שֶׁלֹּא סָמְכוּ עַל עִנְיַן הַשָּׁלִישׁ, אֶלָּא גַם בָּזֶה הַשָּׁלִישׁ נֶאֱמָן <small><small>(בֵּית יוֹסֵף בְּשֵׁם הָרַשְׁבָּ"א)</small>.</small> </small> וְאַף עַל פִּי שֶׁעָבַר הַזְּמַן שֶׁהָיָה לוֹ לְהַחֲזִירוֹ לְאֶחָד <small><small>(מֵהֶן)</small></small> וְלֹא הֶחֱזִיר, עֲדַיִן שָׁלִישׁ הוּא וְנֶאֱמָן. וַאֲפִלּוּ הִכְחִישׁוֹ אֶחָד מֵהֶם וְאָמַר שֶׁלֹּא עֲשָׂאוֹ שָׁלִישׁ, הַשָּׁלִישׁ נֶאֱמָן. וַאֲפִלּוּ הִכְחִישׁוּ שְׁנֵיהֶם, הַשָּׁלִישׁ נֶאֱמָן. וְהוּא שֶׁלֹּא יִהְיֶה בֵּינֵיהֶם וּבֵין הַשָּׁלִישׁ הַכְחָשָׁה בְּסַךְ הַמָּעוֹת שֶׁבְּיָדוֹ, דְּאִם כֵּן הֲוָה לֵהּ נוֹגֵעַ בַּדָּבָר, וְאֵינוֹ נֶאֱמָן. <small>הַגָּה: בְּמָקוֹם שֶׁאֵין לוֹ מִגּוֹ, אֲבָל בְּמָקוֹם שֶׁיֵּשׁ לוֹ מִגּוֹ, נֶאֱמָן <small><small>(מָרְדְּכַי פֶּרֶק הַחוֹבֵל)</small>.</small> וִיכוֹלִים לְהַשְׁבִּיעוֹ אֲפִלּוּ בְּטַעֲנַת שֶׁמָּא <small><small>(הַגָּהוֹת מָרְדְּכַי דְּגִיטִין)</small>.</small> </small> שְׁטָר שֶׁהָיָה בְּיַד שָׁלִישׁ, וְהוֹצִיאוֹ מִתַּחַת יָדוֹ בְּבֵית דִּין וְאָמַר: פָּרוּעַ הוּא, אַף עַל פִּי שֶׁהַשְּׁטָר מְקֻיָּם, נֶאֱמָן, שֶׁאִלּוּ רָצָה הָיָה שׂוֹרְפוֹ אוֹ קוֹרְעוֹ. וְכֵן אִם מֵת הַשָּׁלִישׁ וְנִמְצָא כְּתָב יוֹצֵא מִתַּחַת יְדֵי הַשָּׁלִישׁ שֶׁשְּׁטָר זֶה הַמֻּנָּח אֶצְלוֹ פָּרוּעַ הוּא, <small><small>(ה"ז פָּרוּעַ)</small></small> אַף עַל פִּי שֶׁאֵין עֵדִים עַל הַכְּתָב <small>וְע"ל סִימָן ס"ה מִדִּינִין אֵלּוּ.</small> אֲבָל כְּתָב שֶׁיָּצָא מִתַּחַת יְדֵי הַמַּלְוֶה שֶׁשְּׁטָר פְּלוֹנִי פָּרוּעַ, אֲפִלּוּ הָיָה בִּכְתָב יְדֵי הַמַּלְוֶה, אֵינוֹ אֶלָּא כִּמְשַׂחֵק. <small>הַתּוֹבֵעַ יְשַׁלֵּם שְׂכַר הַשָּׁלִישׁוּת <small><small>(הַגָּהוֹת מָרְדְּכַי סוֹף פֶּרֶק זֶה בּוֹרֵר)</small>.</small> </small> 

הִכְחִישׁוּהוּ עֵדִים וְאָמְרוּ לֹא עַל תְּנַאי זֶה הָיִיתָ שָׁלִישׁ בֵּינֵיהֶם, הָעֵדִים נֶאֱמָנִים. בַּמֶּה דְּבָרִים אֲמוּרִים, כְּשֶׁאוֹמֵר הַשָּׁלִישׁ: בְּיוֹם פְּלוֹנִי נִמְסַר בְּיָדִי הַשָּׁלִישׁוּת בִּתְנַאי כָךְ וְכָךְ, וְהָעֵדִים מַכְחִישִׁים אוֹתוֹ. אֲבָל אִם אוֹמֵר: בִּתְנַאי כָךְ וְכָךְ הוּא בְּיָדִי, סְתָם, אֲפִלּוּ שֶׁאוֹמְרִים הָעֵדִים כְּשֶׁנִּמְסַר לְיָדוֹ לֹא הָיוּ הַתְּנָאִים כֵּן, הַשָּׁלִישׁ נֶאֱמָן, דְּשֶׁמָּא אַחַר כָּךְ בָּאוּ לְפָנָיו וְהִתְנוּ בְּעִנְיָן זֶה; אַף עַל פִּי שֶׁאֵין הַשָּׁלִישׁ טוֹעֵן בְּפֵרוּשׁ כֵּן, אֲנָן טַעֲנִינָן לֵהּ כֵּן, כְּדֵי שֶׁלֹּא יִהְיֶה מֻכְחָשׁ מֵהָעֵדִים. <small>הַגָּה: וְאֵין חִלּוּק לְעִנְיַן שָׁלִישׁ בֵּין אִם שְׁנֵיהֶם נָתְנוּ בְּיָדוֹ אוֹ שֶׁהַמַּלְוֶה נְתָנוֹ בְּיָדוֹ לִהְיוֹת שָׁלִישׁ בֵּינֵיהֶם <small><small>(בֵּית יוֹסֵף בְּשֵׁם תְּשׁוּבַת הָרַשְׁבָּ"א)</small>.</small> </small> 

אֵין לוֹ לִתֵּן הַשָּׁלִישׁוּת אֶלָּא בִּפְנֵי בֵּית דִּין, וִיפָרֵשׁ לָהֶם עִנְיַן הַשָּׁלִישׁוּת, שֶׁמָּא יִפֹּל בֵּינֵיהֶם מַחֲלֹקֶת, וְאִם יוֹצִיא הַשָּׁלִישׁוּת מִתַּחַת יָדוֹ לֹא יִהְיֶה נֶאֱמָן אֶלָּא בְּעֵד אֶחָד, לְפִיכָךְ צָרִיךְ שֶׁיִּכְתְּבוּ בֵּית דִּין וְיַחְתְּמוּ הָעִנְיָן. <small>הַגָּה: <small><small>(טוּר ס"א בְּשֵׁם בַּעַל הָעִטּוּר)</small></small> וְהָא דְנֶאֱמָן כְּעֵד אֶחָד אַף עַל פִּי שֶׁאֵין שָׁלִישׁוּתוֹ בְּיָדוֹ, דַּוְקָא כְּשֶׁשְּׁנֵיהֶם נִסְתַּלְּקוּ מֵעָלָיו וְאֵין לָהֶם תַּרְעֹמֶת עָלָיו. אֲבָל אִם יֵשׁ לָהֶם תַּרְעֹמֶת עָלָיו בְּעִנְיַן הַשָּׁלִישׁוּת שֶׁהָיָה בְּיָדוֹ, הָוֵי נוֹגֵעַ בָּעֵדוּת וְאֵינוֹ נֶאֱמָן כְּלָל. וְכֵן אִם הָיָה קָרוֹב אוֹ פָּסוּל <small><small>(טוּר)</small>.</small> </small> 

שְׁטָר שֶׁיּוֹצֵא מִתַּחַת יַד שָׁלִישׁ, וְהַלּוֶֹה טוֹעֵן שֶׁהוּא מְזֻיָּף אוֹ פָּרוּעַ, אִם אֵין יְכוֹלִין לְקַיֵּם חֲתִימַת הָעֵדִים, אַף עַל פִּי שֶׁהַשָּׁלִישׁ מֵעִיד שֶׁהַמַּלְוֶה וְהַלּוֶֹה מְסָרוּהוּ לוֹ וְאָמְרוּ לוֹ שֶׁכָּךְ וְכָךְ נִשְׁאַר עֲדַיִן לִפְרֹעַ מִשְּׁטָר זֶה, אֵינוֹ נֶאֱמָן. 

שָׁלִישׁ שֶׁהֻשְׁלַשׁ שְׁטָר בְּיָדוֹ שֶׁיִּפְרָעֶנּוּ בְּיוֹם פְּלוֹנִי, וְעָבַר הַזְּמַן, וְטוֹעֵן הַלּוֶֹה שֶׁפְּרָעוֹ בִּזְמַנּוֹ, אוֹ שֶׁמֵּת הַלּוֶֹה, הֲרֵי הוּא בְּחֶזְקַת שֶׁאֵינוֹ פָּרוּעַ וּמַחֲזִירוֹ לַמַּלְוֶה. וְאִם מֵת הַלּוֶֹה, לֹא יִפָּרַע אֶלָּא בִּשְׁבוּעָה, כְּדִין הַבָּא לִפָּרַע מִן הַיְתוֹמִים. מִי שֶׁחִיֵּב עַצְמוֹ בִּשְׁטָר בְּקִנְיָן לַחֲבֵרוֹ, וְהִפְקִידוֹ הַחַיָּב בְּיַד אַחֵר בִּסְתָם, וּמֵת הַמַּפְקִיד, הֲרֵי זֶה לֹא יִתְּנֶנּוּ לַמַּלְוֶה וְגַם לֹא יַחֲזִירֶנּוּ לְיוֹרְשֵׁי לֹוֶה. 

שָׁלִישׁ הַנַּעֲשֶׂה עַל יְדֵי שָׁלִיחַ, כְּגוֹן שֶׁבָּא הַלּוֶֹה עִם אַחֵר שֶׁבְּיָדוֹ מַשְׁכּוֹן אוֹ שְׁטָר, וְאָמַר לֵהּ: הַמַּלְוֶה עֲשָׂאַנִי שָׁלִיחַ לְהָבִיא זֶה אֵלֶיךָ לְמָסְרוֹ בְּיָדְךָ עַל תְּנַאי כָךְ וְכָךְ, וְקִבְּלוּ הַשָּׁלִישׁ, וְאַחַר כָּךְ בָּא הַמַּלְוֶה וְהִכְחִישׁ הַשְּׁלִיחוּת, וְאָמַר שֶׁלֹּא עֲשָׂאוֹ שָׁלִיחַ לְדָבָר זֶה מֵעוֹלָם, יַעֲשֶׂה שָּׁלִישׁ מַה שֶּׁאָמַר לוֹ הַשָּׁלִיחַ. <small>הַגָּה: וְאִם לֹא הִכְחִישׁוּ עִנְיַן הַשְּׁלִיחוּת, רַק כִּי הַשָּׁלִישׁ לֹא רָצָה לְקַבֵּל הַשָּׁלִישׁוּת, וְנִשְׁאַר בְּיַד הַשָּׁלִיחַ, אֵין לַשָּׁלִיחַ דִּין שָׁלִישׁ, אֶלָּא כְּשָׁלִיחַ בְּעָלְמָא, וְיַחֲזֹר לְמִי שֶׁנָּתַן לוֹ <small><small>(בֵּית יוֹסֵף בְּשֵׁם תְּשׁוּבַת הָרַשְׁבָּ"א)</small>.</small> הַשָּׁלִישׁ יַעֲשֶׂה תָּמִיד כְּפִי מַה שֶּׁהֻשְׁלַשׁ בְּיָדוֹ, אַף עַל פִּי שֶׁיֵּשׁ לְאֶחָד אַחַר כָּךְ טַעֲנָה בַּדָּבָר. כֵּיצַד, הֲרֵי רְאוּבֵן שֶׁהִשְׁוָה עַצְמוֹ עִם שִׁמְעוֹן הַחַיָּב לוֹ <small><small>(שֶׁיְּשַׁלֵּם לוֹ)</small></small> עַל זְמַנִּים, וְהִפְקִיד הַשְּׁטָר בְּיַד לֵוִי, וְהִתְנָה שֶׁאִם לֹא יִפְרַע לוֹ זְמַן אֶחָד יַחֲזִיר לוֹ לֵוִי שְׁטָרוֹ וְיִגְבֶּה הַכֹּל בְּפַעַם אַחַת, וְלֹא פָּרַע לוֹ שִׁמְעוֹן זְמַן אֶחָד, יַחֲזִיר לוֹ לֵוִי שְׁטָרוֹ, אַף עַל פִּי שֶׁיּוֹדֵעַ שֶׁיִּהְיוּ לְשִׁמְעוֹן טְעָנוֹת עַל זֶה, כִּי אֵין לֵוִי דַיָּן בַּדָּבָר רַק שָׁלִישׁ, לָכֵן יַחֲזִיר לִרְאוּבֵן שְׁטָרוֹ, וְקֹדֶם שֶׁיּוֹצִיאֶנּוּ מִיָּדוֹ יֹאמַר לִפְנֵי עֵדִים הֵיאַךְ בָּא הַשְּׁטָר לְיָדוֹ וְעַל אֵיזֶה תְנַאי, וְהָעֵדִים יִכְתְּבוּ וְיַחְתְּמוּ וְיִתְּנוּ הָעִנְיָן לַשָּׁלִישׁ, וְהוּא יִמְסְרֶנּוּ לְשִׁמְעוֹן, וְהוּא יִטְעֹן אַחַר כָּךְ מַה שֶּׁיִּרְצֶה <small><small>(טוּר בְּשֵׁם תְּשׁוּבַת הָרֹא"שׁ כְּלָל ק"ה סִימָן ו')</small>. </small> וְלָכֵן כָּל שֶׁהֶחֱזִיר הַשָּׁלִישׁ הַשְּׁטָר, אֵין לָחוּשׁ שֶׁנַּעֲשָׂה שֶׁלֹּא כְּדִין וְשֶׁלֹּא הָיָה בָּקִי בְּדִין הַשָּׁלִישׁוּת, אֶלָּא אִם כֵּן אִתְיְלִיד רִיעוּתָא <small><small>(תְּשׁוּבַת רַשְׁבָּ"א סִימָן תתקט"ז)</small>.</small> </small> 

אִשָּׁה הַנּוֹשֵׂאת וְנוֹתֶנֶת בְּתוֹךְ הַבַּיִת, וְאַפּוֹטְרוֹפּוֹס הַמְמֻנֶּה עַל נִכְסֵי בַּעַל הַבַּיִת, וּמֵת בַּעַל הַבַּיִת, וְיוֹדְעִים שֶׁהָיוּ לְבַעַל הַבַּיִת נְכָסִים שֶׁל אֲחֵרִים וְהַמָּמוֹן נִשְׁאַר בְּיָדָם, וְיוֹדְעִים שֶׁל מִי הֵם, חַיָּבִים לְהַחֲזִיר לְכָל אֶחָד מֵהֶם שֶׁלּוֹ, וְאִם לֹא הֶחֱזִירוּ וּבָאוּ לְבֵית דִּין, מְהֵימְנִי בְּמִגּוֹ: 


Siman 57

אָסוּר לְהַשְׁהוֹת שְׁטָר פָּרוּעַ בְּתוֹךְ בֵּיתוֹ, <small>וְהוּא הַדִּין שְׁטָר שֶׁנִּמְחַל שִׁעְבּוּדוֹ <small><small>(תְּשׁוּבַת הָרֹא"שׁ כְּלָל ע"ח)</small>.</small> </small> וְאִם אֵינוֹ רוֹצֶה לְהַחֲזִיר שְׁטָר פָּרוּעַ, רָאוּי לְנַדּוֹתוֹ עַד שֶׁיַּחֲזִירֶנּוּ; וְאֵין לוֹ לְעַכֵּב הַשְּׁטָר בִּשְׁבִיל פְּשִׁיטֵי דְסַפְרָא. <small>הַגָּה: וּבְמָקוֹם שֶׁאֵין הַלּוֶֹה נוֹתֵן שְׂכַר הַסּוֹפֵר, אֵין צָרִיךְ לְהַחֲזִיר הַשְּׁטָר, וּבִלְבַד שֶׁיִּקְרָעֶנּוּ <small><small>(בֵּית יוֹסֵף בְּסִימָן ס"א בְּשֵׁם הָרַשְׁבָּ"א)</small>.</small> </small> אֲבָל מֻתָּר לְהַשְׁהוֹת שְׁטָר שֶׁל מָנֶה, אַף עַל פִּי שֶׁאֵינוֹ חַיָּב אֶלָּא חֲמִשִּׁים, וְהוּא שֶׁיִּכְתֹּב שׁוֹבָר עַל גַּבָּיו מִמַּה שֶׁנִּפְרַע, אוֹ יִכְתֹּב שׁוֹבָר בִּפְנֵי עַצְמוֹ וְיִמְסְרֶנּוּ לַלּוֶֹה. 

שְׁטָר שֶׁלָּוָה בּוֹ וּפְרָעוֹ, אֵינוֹ חוֹזֵר וְלֹוֶה בּוֹ, כְּמוֹ שֶׁנִּתְבָּאֵר בְּסִימָן מ"ח. וְאִם אָמַר לוֹ הַלּוֶֹה: פָּרַעְתִּי, וְהֵשִׁיב הַמַּלְוֶה: כֵּן הָיָה אֲבָל הֶחֱזַרְתִּים לְךָ, הֲרֵי מוֹדֶה שֶׁנִּמְחַל שִׁעְבּוּדוֹ וְאֵינוֹ גוֹבֶה בּוֹ. אֲבָל אִם אָמַר: הֶחֱזַרְתִּים לְךָ שֶׁתַּחֲלִיפֵם לִי, מִפְּנֵי שֶׁלֹּא הָיוּ הַמָּעוֹת יוֹצְאִים אֶלָּא עַל יְדֵי הַדְּחָק, הַשְּׁטָר קַיָּם: 


Siman 58

הַמּוֹצִיא שְׁטָר מְקֻיָּם עַל חֲבֵרוֹ, וְאָמַר לֵהּ: פְּרַעְתִּיךָ, וְאָמַר לוֹ: אֱמֶת שֶׁפְּרַעְתַּנִי אֲבָל מִלְוֶה אַחֵר יֵשׁ לִי עָלֶיךָ עַל פֶּה וּבִשְׁבִילָם קִבַּלְתִּים וְזֶה הַשְּׁטָר עֲדַיִן בְּחֶזְקָתוֹ עוֹמֵד, אִם לֹא נְתָנָם לוֹ בִּפְנֵי עֵדִים, נֶאֱמָן, וְהַשְּׁטָר עֲדַיִן בְּחֶזְקָתוֹ וְגוֹבֶה בּוֹ בְּלֹא שְׁבוּעָה, אִם יֵשׁ בּוֹ נֶאֱמָנוּת. וְאִם אַחַר כָּךְ יִתְבָּעֶנּוּ שֶׁלָּקַח מִמֶּנּוּ שֶׁלֹּא כְּדִין, נִשְׁבָּע הֶסֵת, וְנִפְטָר. וְאִם אֵין בּוֹ נֶאֱמָנוּת, אֵינוֹ נוֹטֵל אֶלָּא בִּשְׁבוּעָה. וְאִם לֹא פְּרָעוֹ הַלּוֶֹה עַצְמוֹ, אֶלָּא שְׁלָחָם עַל יְדֵי שָׁלִיחַ, בֵּין שֶׁאָמַר לוֹ: קַח הַשְּׁטָר וְתֵן הַמָּעוֹת, בֵּין שֶׁאָמַר לוֹ: <small><small>(וְע"ל סִימָן ק"ל ס"ה)</small></small> תֵּן הַמָּעוֹת וְקַח הַשְּׁטָר, חַיָּב הַשָּׁלִיחַ לִפְרֹעַ לַמְשַׁלֵּחַ. <small>הַגָּה: וְיֵשׁ אוֹמְרִים דְּאַחַר דְּחַיָּב הַשָּׁלִיחַ לְשַׁלֵּם, לֹא יוּכַל הַמַּלְוֶה לְעַכְּבָן אִם יֹאמַר שֶׁהַלֹּוֶה חַיָּב לוֹ מִמָּקוֹם אַחֵר, אֶלָּא אִם טוֹעֵן שֶׁהַשָּׁלִיחַ נְתָנָם לוֹ גַם כֵּן עַל חוֹב אַחֵר. וְיֵשׁ חוֹלְקִים וּסְבִירָא לְהוּ דִּבְכָל עִנְיָן לוֹמַר דְּחַיָּב לוֹ מִמָּקוֹם אַחֵר <small><small>(מָרְדְּכַי פֶּרֶק הַכּוֹתֵב שְׁתֵּי הַדֵּעוֹת)</small>. </small> וְכֵן מִי שֶׁהִפְקִיד בְּיַד אֶחָד וְאָמַר הַנִּפְקָד שֶׁהַפִּקָדוֹן הוּא שֶׁל פְּלוֹנִי אַחֵר הַחַיָּב לוֹ, אִם טוֹעֵן שֶׁבִּשְׁלִיחוּת אוֹתוֹ פְלוֹנִי נָתַן הַמַּפְקִיד בְּיָדוֹ, יָכוֹל לִטְעֹן עָלָיו עַד כְּדֵי דְמֵיהֶן, בְּמִגּוֹ דְהֶחֱזַרְתִּים, אַף עַל גַּב דְּהַמַּפְקִיד יִצְטָרֵךְ לְשַׁלֵּם לְאוֹתוֹ פְלוֹנִי. אֲבָל אִם אוֹמֵר שֶׁהַמַּפְקִיד לֹא הִזְכִּיר לוֹ אוֹתוֹ פְלוֹנִי, רַק הִפְקִידוֹ בְּיָדוֹ, רַק שֶׁהוּא טוֹעֵן שֶׁהַפִּקָּדוֹן שֶׁל פְּלוֹנִי, לֹא יוּכַל לְעַכְּבָן, הוֹאִיל וְלֹא יָכוֹל לְבָרֵר שֶׁאוֹתוֹ פְלוֹנִי חַיָּב לוֹ <small><small>(רִיבָ"שׁ סִימָן שצ"ג)</small>.</small> וְיֵשׁ אוֹמְרִים דַּוְקָא שֶׁבָּא לְיַד הַנִּפְקָד בְּתוֹרַת פִּקָּדוֹן, אֲבָל אִם תְּפָסוֹ מִיַּד הַמַּפְקִיד וְיֵשׁ לוֹ מִגּוֹ, יוּכַל לוֹמַר שֶׁאוֹתוֹ שֶׁהַפִּקָּדוֹן שֶׁלּוֹ הוּא חַיָּב לוֹ כְּדֵי דָמָיו, וְהַמַּפְקִיד חַיָּב לְשַׁלֵּם, שֶׁהֲרֵי פָּשַׁע <small><small>(בֵּית יוֹסֵף ס"ס פ"ג בְּשֵׁם הָרִיטְבָ"א וְכ"כ עוֹד הָרִיטְבָ"א כְּתֻבּוֹת פֶּרֶק הַכּוֹתֵב ע"ש)</small>.</small> </small> אֲבָל אִם לֹא הִזְכִּיר שֶׁיִּקַּח הַשְּׁטָר, פָּטוּר. <small>הוֹאִיל וְלֹא אָמַר לִתְּנָם לוֹ בִפְנֵי עֵדִים <small><small>(טוּר)</small>.</small> </small> 

טָעַן הַלּוֶֹה וְאָמַר: הֲלֹא פְּרַעְתִּיךָ בִּפְנֵי פְלוֹנִי וּפְלוֹנִי, וּבָאוּ אֵלּוּ וְהֵעִידוּ שֶׁפְּרָעוֹ, אֲבָל לֹא הִזְכִּיר לוֹ הַשְּׁטָר, וְהֵשִׁיב הַמַּלְוֶה: חוֹב אַחֵר הוּא שֶׁפָּרַעְתָּ לִי, הֲרֵי בָּטֵל הַשְּׁטָר. <small>הַגָּה: וְיֵשׁ אוֹמְרִים דְּאֵין הַשְּׁטָר בָּטֵל לְגַמְרֵי, רַק דְּלָא מַגְבִּינָן בֵּהּ, מִיהוּ, אִם תָּפַס לֹא מַפְקִינָן מִנֵּהּ <small><small>(טוּר בְּשֵׁם הָרֹא"שׁ וְהָרַ"ן)</small> ;</small> וְכֵן נִרְאֶה לִי עִקָּר.</small> בַּמֶּה דְּבָרִים אֲמוּרִים, כְּשֶׁהֵעִידוּ שֶׁנָּתַן לוֹ בְּתוֹרַת פֵּרָעוֹן. אֲבָל אִם רָאוּהוּ נוֹתֵן לוֹ מָעוֹת, וְלֹא יָדְעוּ אִם בְּתוֹרַת פֵּרָעוֹן אוֹ בְּתוֹרַת פִּקָּדוֹן אוֹ בְּתוֹרַת מַתָּנָה, אִם אָמַר הַמַּלְוֶה: לֹא הָיוּ דְבָרִים מֵעוֹלָם, הֲרֵי הֻחְזַק כַּפְרָן, וּבָטֵל הַשְּׁטָר. וְאִם אָמַר: פֵּרָעוֹן שֶׁל חוֹב אַחֵר הוּא, הֲרֵי זֶה נֶאֱמָן, וְנִשְׁבָּע וְנוֹטֵל מַה שֶּׁבַּשְּׁטָר, שֶׁהֲרֵי לֹא פְּרָעוֹ בְּעֵדִים, מִתּוֹךְ שֶׁיָּכוֹל לוֹמַר: מַתָּנָה נְתָנָם לִי, נֶאֱמָן לוֹמַר: פֵּרָעוֹן שֶׁל חוֹב אַחֵר הוּא. <small>הַגָּה: וְיֵשׁ חוֹלְקִין וּסְבִירָא לְהוּ דַאֲפִלּוּ בִּכְהַאי גַוְנָא אִתְּרַע שְׁטָרָא <small><small>(טוּר בְּשֵׁם ר"ת וְהָרֹא"שׁ וְכ"כ הה"מ בְּשֵׁם הַרַמְבַּ"ן וְכ"כ הָרַ"ן)</small>,</small> וְכֵן נִרְאֶה לִי עִקָּר, דְּהַמּוֹצִיא מֵחֲבֵרוֹ עָלָיו הָרְאָיָה. וְכָל זֶה דִּנְתָנוֹ לוֹ בִּפְנֵי שְׁנֵי עֵדִים, אֲבָל בִּפְנֵי עֵד אֶחָד, לֹא אַמְרִינָן דְּאִתְּרַע שְׁטָרָא <small><small>(טוּר בְּשֵׁם הָרַמְבַּ"ן)</small>,</small> וְע"ל סִימָן ע'.</small> 

אָמַר לוֹ הַלּוֶֹה: הֲלֹא שְׁטָר חוֹב זֶה דְמֵי שׁוֹר שֶׁלָּקַחְתִּי מִמְּךָ הוּא וְאַתָּה גָּבִיתָ דְּמֵי בְשָׂרוֹ, וְאָמַר לוֹ בַּעַל הַשְּׁטָר: כֵּן אֲנִי גָּבִיתִי דָמָיו אֲבָל מֵחוֹב אַחֵר שֶׁהָיָה לִי אֶצְלְךָ, הוֹאִיל וְהוֹדָה שֶׁדְּמֵי הַשּׁוֹר הוּא הַחוֹב וּמִדָּמָיו נִפְרַע, בָּטֵל הַשְּׁטָר אִם יֵשׁ עֵדִים שֶׁפָּרַע לוֹ דְּמֵי הַשּׁוֹר. וְיֵשׁ מִי שֶׁכָּתַב, שֶׁאַף עַל פִּי שֶׁאֵין עָלָיו עֵדִים שֶׁפָּרַע מִדָּמָיו, יִשָּׁבַע הַלּוֶֹה הֶסֵת שֶׁפְּרָעוֹ. <small>וְהָעִקָּר כִּסְבָרָא הָרִאשׁוֹנָה; אִם יָדוּעַ שֶׁנָּתַן לוֹ קְצָת הַדָּמִים עַל חוֹב אֶחָד, לֹא יוּכַל לוֹמַר עַל הָאֲחֵרִים שֶׁהֵם חוֹב אַחֵר <small><small>(מַהֲרִי"ק שֹׁרֶשׁ ק"כ)</small>.</small> </small> 

מִי שֶׁנּוֹשֶׁה בַּחֲבֵרוֹ שְׁנֵי חוֹבוֹת, וּפָרַע לוֹ הַלּוֶֹה סְתָם, הָרְשׁוּת בְּיַד הַמַּלְוֶה לוֹמַר: מֵחוֹב פְּלוֹנִי לָקַחְתִּי; וְלֹא עוֹד, אֶלָּא אֲפִלּוּ אָמַר לוֹ לֹוֶה בִּשְׁעַת פֵּרָעוֹן: הֵילָךְ מָעוֹת אֵלּוּ בִּשְׁבִיל חוֹב פְּלוֹנִי, וּמַלְוֶה קִבֵּל וְשָׁתַק, יָכוֹל לוֹמַר אַחַר כָּךְ הַמַּלְוֶה שֶׁבִּשְׁבִיל מִלְוָה עַל פֶּה אוֹ בִּשְׁבִיל חוֹב אַחֵר תְּפָסָם. <small>וְעַיֵּן לְקַמָּן סִימָן פ"ג <small><small>(סָעִיף ו')</small>.</small> </small> 

נָתַן הַלּוֶֹה לַמַּלְוֶה מָנֶה לִתְּנָם לְבַעַל חוֹב אַחֵר, רַשַּׁאי לְעַכְּבָם לְעַצְמוֹ. 


Siman 59

מַלְוֶה שֶׁהוֹצִיא שְׁטַר חוֹב מְקֻיָּם, וְטוֹעֵן הַלּוֶֹה שֶׁהוּא פָּרוּעַ, וְהַמַּלְוֶה אוֹמֵר: אֵינִי יוֹדֵעַ, אֵינוֹ גּוֹבֶה בּוֹ. וְאִם חָזַר וְאָמַר: עִיַּנְתִּי בְּחֶשְׁבּוֹנִי וְזָכוּר אֲנִי בְּבָרִי שֶׁאֵינוֹ פָּרוּעַ, חוֹזֵר וְגוֹבֶה בּוֹ. 


Siman 60

הַבָּא לִגְבּוֹת חוֹבוֹ בִּשְׁטַר מֵהַלּוֶֹה, וְלֹא הִסְפִּיק כָּל הַנִּמְצָא לוֹ כְּנֶגֶד שְׁטָר חוֹבוֹ, הֲרֵי זֶה טוֹרֵף מִקַּרְקָעוֹת שֶׁהָיוּ לוֹ בְּשָׁעָה שֶׁלָּוָה מִזֶּה וּמְכָרָם אוֹ נְתָנָם אַחַר כָּךְ. אֲבָל קַרְקָעוֹת שֶׁקָּנָה אַחַר שֶׁלָּוָה מִזֶּה וּמְכָרָם אוֹ נְתָנָם, אֵינוֹ טוֹרֵף מֵהֶם. וְאִם כָּתוּב בַּשְּׁטָר שֶׁהוּא מְשַׁעְבֵּד לוֹ נְכָסִין דְּקָנִינָא וְדַאֲנָא עָתִיד לְמִקְנֵי, גּוֹבֶה גַּם מֵהֶם. אֲבָל הַמִּטַּלְטְלִים אֵין עֲלֵיהֶם אַחֲרָיוּת; אֲפִלּוּ מִטַּלְטְלִים שֶׁהָיוּ לוֹ בְּעֵת שֶׁלָּוָה, שֶׁמְּכָרָם אוֹ נְתָנָם לִשְׁעָתוֹ, אֵין בַּעַל חוֹב טוֹרֵף אוֹתָם. וְאִם כָּתוּב בַּשְּׁטָר שֶׁהוּא מְשַׁעְבֵּד לוֹ מִטַּלְטְלֵי שֶׁיֵּשׁ לוֹ אַגַּב מְקַרְקְעֵי דְּלָא כְאַסְמַכְתָּא וּדְלָא כְּטָפְסֵי דִשְׁטָרֵי <small>ע"ל סִימָן קי"ג <small><small>(וְר"ב)</small>,</small> </small> הֲרֵי זֶה טוֹרֵף מֵהַמִּטַּלְטְלִים שֶׁהָיוּ לוֹ כְּשֶׁלָּוָה, כְּשֵׁם שֶׁהוּא טוֹרֵף מִקַּרְקָעוֹת. וְאִם כָּתוּב בַּשְּׁטָר שֶׁשִּׁעְבֵּד לוֹ מִטַּלְטְלֵי אַגַּב מְקַרְקְעֵי דְקָנִינָא וְדַאֲנָא עָתִיד לְמִקְנֵי דְּלָא כְּאַסְמַכְתָּא וּדְלָא כְּטָפְסֵי דִשְׁטָרָא, טוֹרֵף אַף מִמִּטַּלְטְלִים שֶׁקָּנָה אַחַר שֶׁלָּוָה וּמְכָרָם אוֹ נְתָנָם, כְּשֵׁם שֶׁהוּא טוֹרֵף מֵהַקַּרְקָעוֹת, זֶהוּ דִין הַתַּלְמוּד. וְעַכְשָׁיו, אַף עַל פִּי שֶׁנָּהֲגוּ לִכְתֹּב בְּכָל הַשְּׁטָרוֹת שֶׁהוּא מְשַׁעְבֵּד לוֹ מִטַּלְטְלֵי אַגַּב מְקַרְקְעֵי, נָהֲגוּ שֶׁאֵינוֹ טוֹרֵף מֵהַמִּטַּלְטְלִים שֶׁמָּכַר אוֹ נָתַן אוֹ מִשְׁכֵּן, מִפְּנֵי תַקָּנַת הַשּׁוּק. וַאֲפִלּוּ לְמִנְהָג זֶה, אִם הָיָה לַלּוֶֹה שְׁטַר חוֹב עַל אֶחָד וּמְכָרוֹ, בַּעַל חוֹב גּוֹבֶה מִמֶּנּוּ, דְּלָא שַׁיָּךְ בִּשְׁטָרוֹת תַּקָּנַת הַשּׁוּק, דְּלָא שָׁכִיחַ. וְכֵן אִם נָתַן כָּל נְכָסָיו לְאַחֵר וְלֹא שִׁיֵּר לְעַצְמוֹ כְּלוּם, אֻמְדְּנָא דְמוּכָח הוּא שֶׁלְּהַבְרִיחַ עָשָׂה, וְלֹא שַׁיָּךְ בֵּהּ תַּקָּנַת הַשּׁוּק. <small>וְעַיֵּן לְקַמָּן סִימָן צ"ט סָעִיף ו'.</small> 

הַמְחַיֵּב עַצְמוֹ בְּדָבָר שֶׁאֵינוֹ קָצוּב, כְּגוֹן שֶׁנִּתְחַיֵּב לָזוּן אֶת חֲבֵרוֹ אוֹ לְכַסוֹתוֹ חָמֵשׁ שָׁנִים, <small>אוֹ שֶׁלֹּא נָתַן קִצְבָּה לַשָּׁנִים <small><small>(בֵּית יוֹסֵף בְּשֵׁם הָרַשְׁבָּ"א)</small>,</small> </small> אַף עַל פִּי שֶׁקָּנוּ מִיָּדוֹ, לֹא נִשְׁתַּעְבֵּד לְהָרַמְבַּ"ם; וְחָלְקוּ עָלָיו כָּל הַבָּאִים אַחֲרָיו לוֹמַר שֶׁהוּא מִשְׁתַּעְבֵּד, וְהָכִי נָקְטִינָן. <small>וְעַיֵּן לְקַמָּן סוֹף סִימָן ר"ז.</small> 

הַמְחֻיָּב לָזוּן אֶת חֲבֵרוֹ, הַנּוֹתֵן אוֹמֵר לָתֵת לוֹ פֵּרוֹת וַהֲלָּה אוֹמֵר מָעוֹת, הַדִּין עִם מְקַבֵּל הַמַּתָּנָה. וְאִם הִתְנָה עִמּוֹ בְּפֵרוּשׁ לְזוּנוֹ עַל שֻׁלְחָנוֹ, וְהוּא אֵינוֹ רוֹצֶה לֶאֱכֹל עִמּוֹ, אֵינוֹ חַיָּב לִתֵּן לוֹ אֶלָּא לְפִי בִּרְכַּת הַבַּיִת. <small>הַגָּה: מִיהוּ, אִם אֵין הָעִכּוּב מִכֹּחַ הַנִּזּוֹן אֶלָּא מִכֹּחַ הַמִּתְחַיֵּב, חַיָּב לָתֵת לוֹ כָּל דְּמֵי הַמְּזוֹנוֹת <small><small>(בֵּית יוֹסֵף בְּשֵׁם הָרִיטְבָ"א)</small>.</small> וְאִם חָלָה הַנִּזּוֹן, אֵינוֹ חַיָּב בִּרְפוּאָתוֹ, רַק בִּדְמֵי מְזוֹנוֹת כְּמוֹ שֶׁהָיָה בָּרִיא <small><small>(בֵּית יוֹסֵף סוֹף סי' ר"ז בְּשֵׁם הָרִיטְבָ"א פֶּרֶק הַנּוֹשֵׂא)</small>.</small> וְיֵשׁ אוֹמְרִים דְּהַמְקַבֵּל עָלָיו לָזוּן חֲבֵרוֹ סְתָם, כָּל יְמֵי חַיָּיו אוֹ כָּל זְמַן שֶׁצָּרִיךְ מַשְׁמָע <small><small>(רַ"ן פֶּרֶק מִי שֶׁאָחֲזוֹ וּב"י בְּטוּר אה"ה סִימָן קי"ד בְּשֵׁם הָרַשְׁבָּ"א)</small>.</small> וְיֵשׁ אוֹמְרִים דְּאִם קִבֵּל עָלָיו לְזוּנוֹ סְתָם, אוֹ יִתֵּן לוֹ ק' זְהוּבִים לְשָׁנָה, נִפְטָר בְּשָׁנָה אַחַת מִנִּדְרוֹ <small><small>(תְּשׁוּבַת הָרֹא"שׁ כ"ו סִימָן י"ז י"ח וְי"ט)</small>.</small> הַמְקַבֵּל עָלָיו לָזוּן חֲבֵרוֹ לְפִי כְבוֹדוֹ, בֵּית דִּין שַׁיְמֵי כְּפִי מַה שֶּׁהָיָה נוֹהֵג קֹדֶם לָכֵן <small><small>(תְּשׁוּבַת הָרֹא"שׁ כְּלָל ע"ד וְטוּר סִימָן ר"ז)</small>,</small> וְאֵין מַלְבּוּשִׁים בִּכְלַל מְזוֹנוֹת, אֶלָּא אִם כֵּן אָמַר: אָזוּן וַאֲפַרְנֵס, דְּמַלְבּוּשִׁים הוּא בִּכְלַל פַּרְנָסָה <small><small>(בֵּית יוֹסֵף בְּשֵׁם הָרַשְׁבָּ"א)</small>.</small> מִי שֶׁכָּתַב לַחֲבֵרוֹ לְזוּנוֹ זְמַן מָה אוֹ לָתֵת לוֹ ק' דִּינָרִין, וְזָנוֹ קְצָת הַזְּמַן וּפָסַק, אֵינוֹ חַיָּב לָתֵת לוֹ ק' דִּינָרִין, אֶלָּא לְתַשְׁלוּם מְזוֹנוֹת עַד ק' דִּינָרִין וְלֹא יוֹתֵר, דְּוַדַּאי לֹא כִוֵּן אֶלָּא אִם לֹא יְזוּנוֹ כְּלָל <small><small>(בֵּית יוֹסֵף בְּשֵׁם הָרַשְׁבָּ"א)</small>.</small> רְאוּבֵן שֶׁקִּבֵּל עָלָיו לָזוּן, לְשִׁמְעוֹן וְאִשְׁתּוֹ, וְהִתְחִיל לְזוּנָן, וּמֵתָה אֵשֶׁת שִׁמְעוֹן, פָּטוּר מִמְּזוֹנוֹתֶיהָ. וַאֲפִלּוּ קָצַב סָךְ לְצֹרֶךְ מְזוֹנוֹתֶיהָ, אֲפִלּוּ הָכִי פָּטוּר מֵחֶלְקָהּ <small><small>(תְּשׁוּבַת הָרַשְׁבָּ"א סִימָן תתק"ע)</small>.</small> </small> 

הַמִּתְחַיֵּב לָזוּן אֶת חֲבֵרוֹ, סְתָם, אוֹ לְזוּנוֹ עַל שֻׁלְחָנוֹ, וּמֵת הַמִּתְחַיֵּב, חַיָּבִים הַיּוֹרְשִׁים לְזוּנוֹ כְּמוֹ שֶׁהָיָה חַיָּב מוֹרִישׁוֹ, <small>דְּשֻׁלְחָנוֹ לָאו דַּוְקָא.</small> 

שְׁנַיִם שֶׁנִּתְחַיְּבוּ לָזוּן לְאֶחָד, דִּינוֹ כְּדִין שְׁנַיִם שֶׁלָּווּ מֵאֶחָד. <small>וְעַיֵּן בְּאֶבֶן הָעֵזְר סִימָן קי"ד סָעִיף ז'.</small> 

הַמְחַיֵּב עַצְמוֹ בְּדָבָר שֶׁלֹא בָּא לָעוֹלָם אוֹ שֶׁאֵינוֹ מָצוּי אֶצְלוֹ, חַיָּב. אַף עַל גַּב דְּאֵין אָדָם מַקְנֶה דָּבָר שֶׁלֹּא בָּא לָעוֹלָם, הָנֵי מִלֵּי כְּשֶׁהִקְנָה לוֹ בִּלְשׁוֹן מֶכֶר אוֹ בִּלְשׁוֹן מַתָּנָה, וַאֲפִלּוּ כָּתַב לוֹ שִׁעְבּוּד עַל שָׂדֶה אוֹ קִבֵּל אַחֲרָיוּת עַל כָּל נְכָסָיו, וַאֲפִלּוּ נָתַן לוֹ מַשְׁכּוֹן, אֵינוֹ כְּלוּם; אֲבָל בִּלְשׁוֹן חִיּוּב, כְּגוֹן שֶׁאָמַר: הֱווּ עָלַי עֵדִים שֶׁאֲנִי מִתְחַיֵּב לִפְלוֹנִי בְּכָךְ וְכָךְ, חַיָּב <small><small>(כֵן הוֹצִיא מִבעה"ת שַׁעַר ס"ד)</small>,</small> וְהוּא שֶׁקָּנוּ מִיָּדוֹ. רְאוּבֵן שֶׁהוֹצִיא שְׁטָר בְּקִנְיָן עַל שִׁמְעוֹן, שֶׁכָּתוּב בּוֹ: מֵחֲמַת שֶׁנָּתַתִּי לוֹ ק' זְהוּבִים וְשִׁעְבַּדְתִּי כָּל נְכָסַי לִגְבּוֹתָם מֵהֶם <small>אֲבָל לֹא שִׁעְבֵּד עַצְמוֹ לְהִתְחַיֵּב <small><small>(בֵּית יוֹסֵף)</small>,</small> </small> וְטָעַן שִׁמְעוֹן שֶׁבְּשָׁעָה שֶׁכְּתָבוֹ עַל עַצְמוֹ לֹא הָיוּ בְּיָדוֹ וְאֵין אָדָם מַקְנֶה דָּבָר שֶׁלֹּא בָּא לָעוֹלָם, אִם הַזְּהוּבִים שֶׁבַּשְּׁטָר הוּא מַטְבֵּעַ שֶׁנּוֹשְׂאִים וְנוֹתְנִים בּוֹ, אֵין מַטְבֵּעַ נִקְנֶה בַּחֲלִיפִין. וְאִם אֵין נוֹשְׂאִים וְנוֹתְנִים בַּמְּדִינָה בְּאוֹתָם זְהוּבִים, נִקְנִים בַּחֲלִיפִין <small><small>(וְע"ל סִימָן רי"א ס"ו)</small>,</small> אֶלָּא שֶׁצָּרִיךְ שֶׁיִּהְיוּ בִּרְשׁוּתוֹ בִּשְׁעַת קִנְיָן. וְאִם אֵין הַדָּבָר יָדוּעַ שֶׁהָיוּ בִּרְשׁוּתוֹ, עַל הַתּוֹבֵעַ לְהָבִיא רְאָיָה. <small>הַגָּה: וְאִם טוֹעֵן הַתּוֹבֵעַ בָּרִי שֶׁהָיוּ בִּרְשׁוּתוֹ, וְהַנִּתְבָּע כּוֹפֵר, צָרִיךְ לִשָּׁבַע <small><small>(טוּר בְּשֵׁם הָרִי"ף)</small>.</small> וְנֶאֱמָן לוֹמַר: נָתַתִּי, בְּמִגּוֹ דְּאִי בָעֵי אָמַר שֶׁלֹּא הָיָה בִּרְשׁוּתוֹ <small><small>(בֵּית יוֹסֵף בְּשֵׁם הָרִי"ף)</small>.</small> מִיהוּ, כָּל זֶה לִסְבָרַת הָרִי"ף וּקְצָת רַבְּוָתָא, אֲבָל רַבִּים חוֹלְקִים עַל זֶה, וּסְבִירָא לְהוּ, דְּכָל הָאוֹמֵר: נָתַתִּי לִפְלוֹנִי כָּךְ וְכָךְ, הָוֵי הוֹדָאַת בַּעַל דִּין וּכְמֵאָה עֵדִים דָּמֵי, וְאֵין מְדַקְדְּקִים כֵּיצַד נָתַן, דְּמֵאַחַר שֶׁהוֹדָה אַמְרִינָן דְּוַדַּאי נָתַן בְּאֹפֶן הַמּוֹעִיל, וְקָנָה מְקַבֵּל הַמַּתָּנָה <small><small>(טוּר בְּשֵׁם הָרַאֲבַ"ד וְהָרֹא"שׁ סוֹף כְּלָל ל"ו וְתוֹסָפוֹת ר"פ אַף עַל פִּי, וְעַיֵּן בְּב"י)</small>.</small> </small> 

רְאוּבֵן הִלְוָה לְשִׁמְעוֹן מָנֶה, וְאַחַר זְמַן כָּתַב לוֹ שְׁטַר בְּקִנְיָן: מֵחֲמַת שֶׁלָּוִיתִי מִפְּלוֹנִי כָּךְ וְכָךְ וְנִתְחַיַּבְתִּי לוֹ בָּהֶם וּמִשְׁכַּנְתִּי לוֹ קַרְקַע פְּלוֹנִי, זָכָה בַּמַשְׁכּוֹנָה. 

רְאוּבֵן הוֹצִיא שְׁטָר שֶׁלָּוָה שִׁמְעוֹן מִלֵּוִי, וְטָעַן רְאוּבֵן שֶׁלֵּוִי הָיָה שְׁלוּחוֹ וְכָתַב הַשְּׁטָר עַל שְׁמוֹ וְלֹא הִקְפִּיד עָלָיו, וְשִׁמְעוֹן טוֹעֵן: לָאו בַּעַל דְּבָרִים דִּידִי אַתְּ <small>מֵאַחַר שֶׁאֵין לְךָ הַרְשָׁאָה מִלֵּוִי <small><small>(טוּר)</small>,</small> </small> אִם הוֹדָה לֵוִי לִרְאוּבֵן שֶׁשְּׁלוּחוֹ הָיָה, אִם אֵינוֹ חָב לַאֲחֵרִים בְּהוֹדָאָתוֹ, כּוֹפִין אֶת שִׁמְעוֹן שֶׁיִּפְרַע לִרְאוּבֵן; וְאִם בָּא לֵוִי לִמְחֹל לְשִׁמְעוֹן, אֵינוֹ מָחוּל. 

רְאוּבֵן הִלְוָה מָנֶה לְלֵוִי, וּבִשְׁעַת הַלְוָאָה אָמַר לְלֵוִי שֶׁיִּכְתְּבוּ <small><small>(הָעֵדִים)</small></small> הַשְּׁטָר עַל שֵׁם שִׁמְעוֹן, אַךְ שֶׁיִּתְּנוּ הַשְּׁטָר לְיַד רְאוּבֵן, וּכְשֶׁתָּבַע רְאוּבֵן מִלֵּוִי בִּזְמַנּוֹ, טוֹעֵן: לָאו בַּעַל דְּבָרִים דִּידִי אַתְּ, הַדִּין עִם רְאוּבֵן. וְאִם תָּבַע רְאוּבֵן לְשִׁמְעוֹן שֶׁיַּעֲשֶׂה לוֹ שְׁטַר מֶכֶר מֵהַשְּׁטָר הַזֶּה שֶׁנִּכְתַּב עַל שְׁמוֹ, אֵין כּוֹפִין אוֹתוֹ. וַאֲפִלּוּ הוֹדָה לוֹ שִׁמְעוֹן שֶׁיַּעֲשֶׂה לוֹ שְׁטַר מֶכֶר, יָכוֹל לַחֲזֹר בּוֹ. אֲבָל אִם אָמַר לַלּוֶֹה בִּשְׁעַת הַלְוָאָה: עַל מְנָת כֵּן אֲנִי מַלְוֶה לְךָ שֶׁתַּעֲשֶׂה לִי שְׁטָר בְּשֵׁם שִׁמְעוֹן וְלִכְשֶׁאֶרְצֶה תַּחֲזִירֶנּוּ לִי עַל שְׁמִי, כּוֹפִין אוֹתוֹ עַל כָּךְ; אֲפִלּוּ לֹא פֵּרַשׁ דְּבָרָיו, אֶלָּא אָמַר לְעֵדִים בִּפְנֵי הַלּוֶֹה: עוֹד שְׁטָר אַחֵר תִּכְתְּבוּ לִי עַל הַלְוָאָה זוֹ, מְחַיְּבִין אוֹתוֹ לִכְתֹּב שְׁטָר אַחֵר עַל שְׁמוֹ. שְׁטָר שֶׁהָיָה כָּתוּב עַל שֵׁם רְאוּבֵן, וְכָתוּב בְּסוֹפוֹ <small><small>(קֹדֶם חֲתִימַת הָעֵדִים)</small>:</small> וְאֵלוּ הַמָּעוֹת הֵם מֵחֲכִירוּת הַקָּהָל, וְטוֹעֵן רְאוּבֵן שֶׁכֵּיוָן שֶׁכְּתוּבִים עַל שְׁמוֹ, שֶׁלּוֹ הֵם, שֶׁהַקָּהָל נָתְנוּ לוֹ שְׁטָר זֶה עַל מָעוֹת שֶׁהָיָה לוֹ אֵצֶל הַקָּהָל, וְהַקָּהָל מַכְחִישִׁין אוֹתוֹ, הַדִּין עִם הַקָּהָל. 

 שִׁמְעוֹן שֶׁהָיָה חַיָּב מָנֶה לִרְאוּבֵן, וְנִתְפַּשְּׁרוּ בֵּינֵיהֶם שֶׁיַּעֲשֶׂה שִׁמְעוֹן שְׁטָר חוֹב לְלֵוִי מֵעֶשְׂרִים דִּינָרִים, וְאַחַר כָּךְ עָשָׂה רְאוּבֵן <small><small>(לְשִׁמְעוֹן)</small></small> שְׁטַר מְחִילָה מִכָּל תְּבִיעַת מָמוֹן, וְעַכְשָׁיו טוֹעֵן שִׁמְעוֹן שֶׁכֵּיוָן שֶׁלֵּוִי לֹא הִלְוָהוּ, אֶלָּא רְאוּבֵן, כֵּיוָן שֶׁמָּחַל לוֹ כָּל תְּבִיעַת מָמוֹן גַּם זֶה בִּכְלָל, הַדִּין עִם שִׁמְעוֹן. 

הַמַּלְוֶה אֶת חֲבֵרוֹ עַל מַשְׁכּוֹנַת קַרְקַע, וְצִוָּה לִכְתֹּב הַקַּרְקַע בְּשֵׁם בְּנוֹ הַקָּטָן, וְעַכְשָׁיו טוֹעֵן הַלּוֶֹה לַמַּלְוֶה: לָאו בַּעַל דְּבָרִים דִּידִי אַתְּ, אֵין בִּדְבָרָיו כְּלוּם. 

אִשָּׁה שֶׁטּוֹעֶנֶת עַל הַקַּרְקָעוֹת שֶׁהִנִּיחַ בַּעְלָהּ, שֶׁחֶצְיָם שֶׁלָּהּ מִמָּעוֹת שֶׁנָּפְלוּ לָהּ מִבֵּית אָבִיהָ, וְהַשְּׁטָרוֹת כְּתוּבִים בְּשֵׁם שְׁנֵיהֶם, הַדִּין עִם הָאִשָּׁה. וְאִם כְּתוּבִים בִּשְׁמָהּ לְבַד, וְהִיא טוֹעֶנֶת שֶׁכֻּלָּם שֶׁלָּהּ, כֻּלָּם שֶׁלָּהּ. 


Siman 61

קָהָל שֶׁתִּקְּנוּ שֶׁלֹּא יוֹעִיל שׁוּם שְׁטָר אִם לֹא יִהְיֶה מִכְּתִיבַת יַד סוֹפֵר הָעִיר, אֵין בִּכְלָל זֶה מְחִילָה שֶׁמָּחַל רְאוּבֵן לְשִׁמְעוֹן וְחָתוּם עָלֶיהָ רְאוּבֵן, <small>דְּוַדַּאי אֵין הַכַּוָּנָה רַק עַל הַשְּׁטָר הֶחָתוּם בְּעֵדִים <small><small>(טוּר)</small>.</small> </small> 

 טֹפֶס הַשְּׁטָר שֶׁבְּיָד הַסוֹפֵר שֶׁחֲתוּמִים עָלָיו עֵדִים וְלֹא הֻעְתַּק הַשְּׁטָר, אֵין דִּין שְׁטָר לְאוֹתוֹ טֹפֶס, אֶלָּא אִם כֵּן מִנְהָג בָּעִיר לִהְיוֹת לוֹ דִּין שְׁטָר. <small>הַגָּה: דְּכָל שֶׁלֹּא חָתְמוּ בּוֹ הָעֵדִים כְּדֵי לְמָסְרוֹ לִבְעָלָיו, רַק לְזִכְרוֹן דְּבָרִים בְּעָלְמָא, לֹא מִקְרֵי שְׁטָר. וְכֵן שְׁטָר שֶׁלֹּא נִתַּן לִכָּתֵב, וְאִכָּא לְמֵימַר שֶׁהָעֵדִים טָעוּ, אֵין דָּנִין עַל פִּי אוֹתוֹ שְׁטָר <small><small>(תְּשׁוּבַת רַשְׁבָּ"א סִימָן אֶלֶף רי"א)</small>,</small> דְּהָוֵי מִפִּי כְּתָבָן, כְּמוֹ שֶׁנִּתְבָּאֵר לְעֵיל סִימָן כ"ח סָעִיף י"א וְי"ב. מִיהוּ יֵשׁ חוֹלְקִים, וּסְבִירָא לְהוּ דְּכָל שֶׁכָּתְבוּ טֹפֶס עַל מְנָת לִכְתֹּב שְׁטָר, אַף עַל פִּי שֶׁלֹּא נִכְתַּב הַשְּׁטָר, יֵשׁ לְטֹפֶס זֶה דִּין שְׁטָר <small><small>(טוּר בְּשֵׁם הָרֹא"שׁ כְּלָל ס"ח)</small>.</small> </small> 

אִשָּׁה שֶׁנִּתְחַיְּבָה לִשָּׁבַע, כְּתַקָּנַת הַגְּאוֹנִים שֶׁתִּקְנוּ לַלּוֶֹה אִם יֵשׁ לָהּ מִטַּלְטְלִין שֶׁיִּפָּרַע מֵהֶם, וְהִיא מְסָרֶבֶת, מְנַדִּין אוֹתָהּ עַד דְּצַיְתָא דִינָא, כְּשֵׁם שֶׁעוֹשִׂים לְאִישׁ. <small>דְּאִשָּׁה שָׁוָה לְאִישׁ לְכָל עֳנָשִׁין שֶׁבַּתּוֹרָה <small><small>(טוּר)</small>.</small> </small> 

שְׁטָר שֶׁכָּתוּב בּוֹ שֶׁיּוּכַל כָּל הַמּוֹצִיאוֹ לִגְבּוֹת בּוֹ בְּלֹא הַרְשָׁאָה, אִם אֵין מִנְהָג בָּעִיר שֶׁלֹּא לִגְבּוֹת בּוֹ בְּלֹא הַרְשָׁאָה, תְּנָאוֹ קַיָּם וְגוֹבֶה בּוֹ בְּלֹא הַרְשָׁאָה; וַאֲפִלּוּ כָּתוּב בּוֹ שֶׁנִּתְחַיֵּב לְכָל מוֹצִיאוֹ, בֵּין יְהוּדִי בֵּין גּוֹי. וְדַוְקָא שֶׁהַמּוֹצִיא הָיָה יָלוּד בִּשְׁעַת הַלְוָאָה, אֲבָל אִם נוֹלַד לְאַחַר מִכָּאן, לֹא, דְּלָא הָיָה יָכוֹל לְהִשְׁתַּעְבֵּד לְמִי שֶׁלֹּא בָּא לָעוֹלָם. 

כָּל דָּבָר שֶׁנָּהֲגוּ בַּמְּדִינָה לִכְתֹּב, הֵן נֶאֱמָנוּת, הֵן כְּתַבוּהָ בְּשׁוּקָא, הֵן שְׁאָר שׁוּפְרֵי דִשְׁטָרֵי שֶׁנָּהֲגוּ הַסוֹפְרִים לִכְתּוֹב, כָּל מִי שֶׁמַּקְנֶה בְסוּדָר לִכְתֹּב שְׁטָר דַּעְתּוֹ שֶׁיִּכְתְּבוּהוּ כְּמִנְהַג הַמְדִינָה, וְאֵין צָרִיךְ לְפָרֵשׁ שֶׁיִּכְתְּבוּ כָּל לִשָּׁנֵי שַׁפִּירֵי דְאִית בֵּהּ; וְיִתְבָּאֵר עוֹד בְּסִימָן ע" א. <small>הַגָּה: וְהַאי מַאן דִּמְקַבֵּל לְמִכְתַּב שְׁטָרָא בְּכָל לִשָּׁנֵי דִזְכוּתָא, אַף עַל גַּב דְּלָא יָדַע סַפְרָא לְאַחְזוּקֵי כָּרָאוּי, כֵּיוָן דִּכְתַב בֵּהּ: "וְאַחֲרָיוּת שְׁטָרָא דְנָן קָבִילִית עָלַי כְּכָל שְׁטָרוֹת דִּנְהִיגֵי בְּיִשְׂרָאֵל דְּלָא כְּאַסְמַכְתָּא וּדְלָא כְטָפְסֵי דִּשְׁטָרֵי", קָאֵי לְכָל כְּלָלֵי בִּתְחִלַּת עִנְיָנָא; אֲבָל תְּנָאִים, כְּגוֹן נֶאֱמָנוּת בְּהַלְוָאָה אוֹ בִּטּוּל מוֹדָעָה בְּמַתָּנָה לֹא חָשְׁבִינָן עַד דְּמִפַּרְשֵׁי <small><small>(ר"י נ"ד ח"א)</small></small> וְע"ל סִימָן ע"א סָעִיף י"ד.</small> שְׁטָר שֶׁכָּתוּב בּוֹ שֶׁיִּפְרַע הַהוֹצָאוֹת עַל הַכֶּפֶל, אַסְמַכְתָּא הוּא וְאֵינוֹ גּוֹבֶה. <small>הַגָּה: וְאַף עַל גַּב דִּכְתַב בֵּהּ "דְּלָא כְּאַסְמַכְתָּא" וְכו'. וְע"ל סִימָן ר"ז בְּדִינֵי אַסְמַכְתָּא. וְכָל דָּבָר שֶׁנָּהֲגוּ בּוֹ בְּנֵי הַמְּדִינָה בַּשְּׁטָּרוֹת, אַף עַל פִּי שֶׁאֵינוֹ כְּתִקּוּן חֲכָמִים, הוֹלְכִים אַחֲרָיו <small><small>(טוּר בְּס"ס מ"ב וְרִיבָ"שׁ סִימָן ק"ה)</small>.</small> </small> 

שְׁטָר שֶׁכָּתוּב בּוֹ שֶׁיֵּשׁ רְשׁוּת לַמַּלְוֶה לֵירֵד לְנִכְסֵי לֹוֶה בֵין בְּפָנָיו בֵּין שֶׁלֹּא בְפָנָיו בְּלֹא רְשׁוּת בֵּית דִּין וּבְלֹא שׁוּמָא וְהַכְרָזָה, אֵינוֹ רַשַּׁאי לַעֲבֹר עַל דִבְרֵי תוֹרָה לֵירֵד לִנְכָסָיו, שֶׁהַמַּלְוֶה אֶת חֲבֵרוֹ לֹא יְמַשְׁכֶּנּוֹ אֶלָּא בְּבֵית דִּין. אֲבָל אִם לֹא מָצָא דַיָּן שֶׁרוֹצֶה לְדוּנוֹ, אָז יֵשׁ לוֹ רְשׁוּת לַעֲשׂוֹת דִּין לְעַצְמוֹ. 

שִׁמְעוֹן שֶׁכָּתַב עָלָיו לִרְאוּבֵן בְּאֶחָד בְּנִיסָן שֶׁנִּתְחַיֵּב לוֹ בְּכָל סַךְ מָמוֹן עַד אֶלֶף זְהוּבִים שֶׁיּוֹדֶה שִׁמְעוֹן אַחַר זְמַנּוֹ שֶׁל שְׁטָר זֶה שֶׁיֵּשׁ לִרְאוּבֵן עָלָיו וְיִכְתֹּב וְיַחְתֹּם בַּחֲתִימַת יָדוֹ בְּהוֹדָאָה זוֹ, וְהוֹצִיא רְאוּבֵן כְּתַב יָדוֹ שֶׁל שִׁמְעוֹן שֶׁהוֹדָה שֶׁיֵּשׁ לִרְאוּבֵן עָלָיו מֵאָה זְהוּבִים, וּזְמַן כְּתַב יָדוֹ בְּכ"ז בְּנִיסָן, וְנִתְקַיְּמָה חֲתִימַת שִׁמְעוֹן בְּאֶחָד בְּאִיָּר, רְאוּבֵן גּוֹבֶה מִזְּמַן שְׁטָרוֹ, דְּאָז יָצָא הַקּוֹל שֶׁנִּתְחַזֵּק שְׁטָר שֶׁל שִׁמְעוֹן עַד אֶלֶף זְהוּבִים. 

רְאוּבֵן שֶׁתָּבַע אֶת שִׁמְעוֹן לְדִין וְאָמַר לֵהּ: אַתָּה הוֹדֵיתָ בִּפְנֵי עֵדִים שֶׁאַתָּה חַיָּב לִי מָנֶה בִּשְׁטָר, וְעַתָּה גָנְבוּ הַשְּׁטָר וּנְתָנוּהוּ לְךָ, הֵשִׁיב שִׁמְעוֹן: אַתָּה לֹא הִלְוִיתַנִי, לֵוִי נָתַן לִי מַשְׁכּוֹן וְשָׁאַל מִמֶּנִי לִכְתֹּב עָלַי שְׁטָר חוֹב בְּשִׁמְךָ, וְהוּא הֶחֱזִיר לִי הַשְּׁטָר וְהֶחֱזַרְתִּי לוֹ מַשְׁכּוֹנוֹ, שִׁמְעוֹן נֶאֱמָן בִּשְׁבוּעָה. 

הָרוֹצֶה לִפְסֹל שְׁטָר מִפְּנֵי שֶׁלֹּא הוֹצִיאוֹ בְּחַיֵּי אָבִיו, וְעוֹד שֶׁבָּא <small><small>(הַמַּלְוֶה)</small></small> לְתַכְלִית הָעֹנִי וְלֹא הוֹצִיאוֹ, אֵין הַשְּׁטָר נִפְסָל בְּכָךְ; אָמְנָם יֵשׁ לַדַּיָּן לַחֲקֹר וְלִדְרֹשׁ לְהוֹצִיא הַדִּין לַאֲמִתּוֹ, וְאִם יֵרָאֶה לוֹ בְּאֻמְדְּנָא דְמוּכָח שֶׁהַדִּין מְרֻמֶּה וְשֶׁקֶר, יִכְתֹּב וְיַחְתֹּם שֶׁאֵין לְשׁוּם דַּיַּן יִשְׂרָאֵל לְהִשְׁתַּדֵּל בְּדִין זֶה, וְיִתֵּן בְּיַד הַנִּתְבָּע <small><small>(וְע"ל סִימָן ט"ו ס"ג)</small>. <small>הַגָּה: וְכֵן כָּל שְׁטָר יָשָׁן, יֵשׁ לְבֵית דִּין לַחֲקֹר וּלְפַשְׁפֵּשׁ אַחֲרָיו</small> <small>(טוּר סִימָן צ"ח בְּשֵׁם הָרֹא"שׁ כְּלָל פ"א סוֹף ס' י' וּמַהֲרִי"ק שֹׁרֶשׁ קצ"א)</small>, <small>אַף עַל גַּב שֶׁכָּתוּב בּוֹ שֶׁלֹּא יִטְעֹן הַנִּתְבָּע שׁוּם טַעֲנָה נֶגֶד הַשְּׁטָר, וְקִבֵּל עָלָיו בְּחֵרֶם וּשְׁבוּעָה, אֲפִלּוּ הָכִי הַבֵּית דִּין צָרִיךְ לַחֲקֹר אַחַר זֶה, כְּדֵי לְהוֹצִיא הַדִּין לַאֲמִתּוֹ</small> <small>(שָׁם בַּמַּהֲרִי"ק)</small>.</small> 

שְׁטָר שֶׁכָּתוּב בְּלָשׁוֹן זֶה: בֵּאוּר מַה שֶּׁהוֹדָה בְּפָנֵינוּ רְאוּבֵן שֶׁיֵּשׁ עָלָיו מִמָּמוֹן עִזְבוֹן יַעֲקֹב כָּךְ וְכָךְ, אֵין לוֹ דִּין שְׁטָר לִגְבּוֹת מִמְּשַׁעְבְּדֵי. כִּי אֵין בּוֹ קִנְיָן אֶלָּא הוֹדָאָה בְּעָלְמָא הוּא; וּמוֹכִיחַ הַלָּשׁוֹן שֶׁלֹּא כִוְּנוּ בִּכְתִיבָה זוֹ אֶלָּא לְזִכְרוֹן דְּבָרִים וְלֹא לְשֵׁם שְׁטָר, שֶׁכָּתְבוּ: בֵּאוּר מַה שֶּׁהוֹדָה בְּפָנֵינוּ, וְלֹא כָתְבוּ: הֵעֲדָנוּ עַל עַצְמוֹ, כְּמוֹ שֶׁרְגִילִים לִכְתֹּב בַּשְּׁטָרוֹת, וְלֹא: הוֹדָה בְּפָנֵינוּ, כְּמוֹ שֶׁכּוֹתְבִים בִּשְׁטָרֵי הוֹדָאוֹת. שְׁטָר שֶׁלֹּא נִכְתַּב בּוֹ <small><small>(שֵׁם הַמַּלְוֶה)</small>,</small> אֶלָּא שִׁעְבֵּד עַצְמוֹ הַלּוֶֹה לְכָל מִי שֶׁמּוֹצִיא עָלָיו שְׁטָר זֶה שֶׁיִּגְבֶּה מִמֶּנּוּ, כָּל הַמּוֹצִיאוֹ יִגְבֶּה בּוֹ, אַף עַל פִּי שֶׁיָּדוּעַ שֶׁהוּא לֹא הִלְוָה זֶה הַמָּמוֹן, וְהוּא שֶׁיִּהְיֶה נוֹלָד בִּשְׁעַת כְּתִיבַת הַשְּׁטָר. <small>וְעַיֵּן לְעֵיל סִימָן נ'.</small> 

לֹוֶה שֶׁפָּרַע לַמַּלְוֶה וְאֵין הַמַּלְוֶה רוֹצֶה לְהַחֲזִיר לוֹ שְׁטָרוֹ, יֵשׁ לְנַדּוֹתוֹ עַד שֶׁיַּחֲזִירֶנּוּ, לְפִי שֶׁעוֹבֵר עַל לָאו שֶׁל דִּבְרֵי קַבָּלָה. <small>וְע"ל סִימָן נ"ז.</small> 

שְׁטָר שֶׁנִּפְרַע אוֹ שֶׁנִּמְחַל שִׁעְבּוּדוֹ, צָרִיךְ הַמַּלְוֶה לְהַחֲזִיר הַשְּׁטָר לַלּוֶֹה, דְּגוּפוֹ שֶׁל נְיָר שֶׁלּוֹ הוּא <small>וְעַיֵּן לְעֵיל סִימָן נ"ז.</small> 

מִי שֶׁטָּעַן עַל כְּתֻבַּת אִשְׁתּוֹ שֶׁהָיָה עַם הָאָרֶץ וְלֹא הֵבִין כְּשֶׁקָּרָא הַחַזָּן הַכְּתֻבָּה וְהַתְּנָאִים, אֵין שׁוֹמְעִין לוֹ. <small>הַגָּה: וְהוּא הַדִּין בִּשְׁאַר דִּקְדּוּקִים שֶׁיֵּשׁ לְדַקְדֵּק מִן הַשְּׁטָר, וְלָא אַמְרִינָן דְּהַאי גַבְרָא לֹא דִקְדֵּק כָּל כָּךְ, וּכְמוֹ שֶׁנִּתְבָּאֵר בְּסָמוּךְ <small><small>(בֵּית יוֹסֵף בְּשֵׁם רִיבָ"שׁ סִימָן ת"פ)</small>.</small> </small> 

מִי שֶׁיֵּשׁ בְּיָדוֹ שְׁטַר מַתָּנָה, שֶׁמִּן הַדִּין אֵינוֹ גּוֹבֶה בוֹ, וְהֲלָּה טוֹעֵן שֶׁיָּכֹפוּ אוֹתוֹ לְהוֹצִיא הַשְּׁטַר, אֵין כּוֹפִין אוֹתוֹ. 

מְדַקְדְּקִין לְשׁוֹן הַשְּׁטָר וְדָנִין עַל פִּי אוֹתוֹ דִקְדּוּק, וְלָא אַמְרִינָן הַאי גַּבְרָא לָא גָמִיר כֻּלֵּי הַאי וְהָיָה סָבוּר שֶׁהַדִּין הָיָה בְּעִנְיָן כָּךְ וּמִפְּנֵי כָךְ כָּתַב אוֹתוֹ לָשׁוֹן. 

יֵשׁ מִי שֶׁאוֹמֵר, שֶׁתְּנַאי שֶׁאָדָם מַתְנֶה עִם חֲבֵרוֹ אֵין הוֹלְכִים אַחַר הַלָּשׁוֹן הַכָּתוּב, אֶלָּא אַחַר הַכַּוָּנָה: 


Siman 62

אִשָּׁה הַנּוֹשֵׂאת וְנוֹתֶנֶת בְּתוֹךְ הַבַּיִת, וְהָיוּ שְׁטָרוֹת מִקְּנִיַת הַקַּרְקָעוֹת וַעֲבָדִים, אוֹ שִׁטְרֵי חוֹבוֹת, כְּתוּבִים עַל שְׁמָהּ, וְהִיא אוֹמֶרֶת: שֶׁלִּי הֵם, <small>אֲפִלּוּ הַשְּׁטָרוֹת תַּחַת יָדָהּ,</small> עָלֶיהָ לְהָבִיא רְאָיָה בְּעֵדִים שֶׁהוּא כִּדְבָרֶיהָ שֶׁהָיָה לָהּ מָמוֹן מְיֻחָד; וְאֵין צָרִיךְ שֶׁיָּעִידוּ עַל אֵלּוּ הַשְּׁטָרוֹת שֶׁהֵם שֶׁלָּהּ. וְהוּא הַדִּין אִם נִמְצְאוּ לָהּ מִטַּלְטְלִים בִּרְשׁוּתָהּ, עָלֶיהָ לְהָבִיא רְאָיָה. <small>הַגָּה: וַאֲפִלּוּ אַלְמָנָה, וַאֲפִלּוּ הָיוּ הַשְּׁטָרוֹת בְּיָדָהּ <small><small>(מָרְדְּכַי רֵישׁ פֶּרֶק הַסְפִינָה)</small>.</small> לֹא הָיְתָה נוֹשֵׂאת וְנוֹתֶנֶת תּוֹךְ הַבַּיִת, וְהָיוּ שְׁטָרוֹת כְּתוּבִים עַל שְׁמָהּ, הֵם שֶׁלָּהּ. הָיוּ כְּתוּבִים עַל שְׁמָהּ וְעַל שֵׁם בַּעֲלָהּ, הֵם שֻׁתָּפוּת שֶׁל שְׁנֵיהֶם <small><small>(טוּר אֶבֶן הָעֵזֶר סוֹף סִימָן פ"ו)</small>. </small> וּסְתַם אִשָּׁה נוֹשֵׂאת וְנוֹתֶנֶת תּוֹךְ הַבַּיִת <small><small>(מָרְדְּכַי פ' חֶזְקַת הַבָּתִּים וְהָרַשְׁבָּ"א סי' תתקנ"ז)</small>.</small> אִשָּׁה שֶׁכָּתְבָה לַאֲחֵרִים שֶׁמַּה שֶּׁתַּחַת יָדֶיהָ הוּא שֶׁל אֲחֵרִים, אִם יָדוּעַ שֶׁהָיָה לָהּ מָמוֹן שֶׁאֵינוֹ שֶׁל בַּעֲלָהּ, נֶאֱמֶנֶת, וְאֵין הַבַּעַל יָכוֹל לוֹמַר שֶׁהוּא שֶׁלּוֹ <small><small>(בֵּית יוֹסֵף בְּטוּר אֶבֶן הָעֵזֶר סִימָן פ"ו בְּשֵׁם הָרַשְׁבָּ"א)</small>.</small> יֵשׁ מִי שֶׁאוֹמֵר, שֶׁאִם הָיוּ הַשְׁטָרוֹת כְּתוּבִים עַל שְׁמָהּ, אַף עַל פִּי שֶׁהִיא אֵינָהּ נֶאֱמֶנֶת מֵאַחַר שֶׁנּוֹשֵׂאת וְנוֹתֶנֶת תּוֹךְ הַבַּיִת, מִכָּל מָקוֹם אִם מֵתָה, טוֹעֲנִין לְיוֹרְשֶׁיהָ שֶׁהִיא שֶׁלָּהּ, וּכְמוֹ שֶׁיִּתְבָּאֵר בְּסָמוּךְ לְעִנְיַן הָאַחִין <small><small>(תְּשׁוּבַת רַשְׁבָּ"א סִימָן תתע"ט וְרִיבָ"שׁ סִימָן קס"ט)</small>,</small> וְכֵן נִרְאֶה לִי. וְעַיֵּן עוֹד מִדִּינִין אֵלּוּ בְּאֶבֶן הָעֵזֶר סִימָן פ"ו.</small> וְכֵן אֶחָד מֵהָאַחִים שֶׁנּוֹשֵׂא וְנוֹתֵן בְּתוֹךְ הַבַּיִת, וּשְׁטָרוֹת עֲשׂוּיִם עַל שְׁמוֹ, וְאוֹמֵר: שֶׁלִּי הֵם שֶׁנָּפְלוּ לִי מִבֵּית אִמִּי, אוֹ: מְצִיאָה מָצָאתִי, אוֹ: מַתָּנָה נִתְּנָה לִי, עָלָיו לְהָבִיא רְאָיָה בְּעֵדִים. וְאִם מֵת וְהִנִּיחַ יְתוֹמִים, אָז צְרִיכִים הָאַחִים לְהָבִיא רְאָיָה בְּעֵדִים. <small>הַגָּה: וְדַוְקָא בְּדָבָר שֶׁאֵינוֹ יָדוּעַ שֶׁהָיָה שֶׁל אַחִין, אֲבָל בְּדָבָר יָדוּעַ שֶׁהָיָה שֶׁל אַחִין, עַל הַיְתוֹמִים לְהָבִיא רְאָיָה <small><small>(מָרְדְּכַי רֵישׁ פֶּרֶק חֶזְקַת הַבָּתִּים)</small>.</small> </small> וְאִם הָיוּ חֲלוּקִין בְּעִסָתָן אוֹ בְּשׁוּם דָּבָר, עַל הָאַחִים לְהָבִיא רְאָיָה, וַאֲפִלּוּ בְּחַיָּיו, מִשּׁוּם דְּאֵימוּר מֵעִסָתוֹ קִמֵּץ. וַאֲפִלּוּ אוֹמֵר: מִבֵּית אֲבִי אִמִּי נָפְלוּ, נֶאֱמָן בְּמִגּוֹ. <small>הַגָּה: וְדַוְקָא שֶׁהַשְּׁטָרוֹת כְּתוּבִין עַל שְׁמוֹ, אֲבָל כָּתוּב עַל שֵׁם הָאַחִין אוֹ עַל שֵׁם אֲבִיהֶם, לֹא יוּכַל לוֹמַר שֶׁשֶּׁלּוֹ הוּא. וַאֲפִלּוּ מֵת, עַל הַיְתוֹמִים לְהָבִיא רְאָיָה בְּעֵדִים <small><small>(בֵּית יוֹסֵף בְּשֵׁם הַתְּרוּמוֹת וְרַמְבַּ"ם פ"ט מֵהִלְכוֹת נְחָלוֹת וְהָרֹא"שׁ כְּלָל פ"ה)</small>.</small> וְכָל זֶה בְּאִשָּׁה אוֹ אַחִין, אֲבָל בֶּן בַּיִת שֶׁנּוֹשֵׂא וְנוֹתֵן בְּשֶׁל בַּעַל הַבַּיִת, כָּל מַה שֶּׁהִפְקִיד אוֹ שֶׁנִּמְצָא תַּחַת יָדוֹ הוּא בְּחֶזְקַת שֶׁהוּא שֶׁלּוֹ, זוּלָתִי אִם נוֹדַע שֶׁהוּא שֶׁל בַּעַל הַבַּיִת, אֲפִלּוּ אֵינוֹ אָמוּד, וְיָדוּעַ שֶׁלֹּא הָיָה לוֹ שׁוּם דָּבָר חוּץ מִשֶּׁל בַּעַל הַבַּיִת; וְאִם מֵת, נוֹתְנִין לְיוֹרְשָׁיו <small><small>(רַבֵּנוּ יְרוּחָם נ"ל)</small>.</small> </small> 


Siman 63

הַמּוֹצִיא שְׁטַר חוֹב עַל חֲבֵרוֹ, וּבָאוּ שְׁנַיִם וְאָמְרוּ: מִמֶּנּוּ שָׁאַל לְזַיֵּף לוֹ שְׁטָר זֶה, אַף עַל פִּי שֶׁנִּתְקַיֵּם הַשְּׁטָר בְּחוֹתְמָיו, אֵין גּוֹבִין בּוֹ לְעוֹלָם, אֶלָּא אִם כֵּן עֵדֵי הַשְּׁטָר מְעִידִים שֶׁרָאוּ הַהַלְוָאָה, אוֹ אֲחֵרִים מְעִידִים עֲלֵיהֶם שֶׁרָאוּ שֶׁחָתְמוּ. וְאִם עֵדֵי הַשְּׁטָר מְעִידִים שֶׁזּוֹ הִיא חֲתִימָתָן, גּוֹבִין בּוֹ. <small>וְיֵשׁ חוֹלְקִין וּסְבִירָא לְהוּ דְהַכָּרַת הַחֲתִימָה לֹא מְהַנֵּי <small><small>(טוּר בְּשֵׁם הָרְמַ"ה וְרַ"ן פֶּרֶק אֵלּוּ נַעֲרוֹת)</small>.</small> </small> 

כְּשֶׁאָמְרוּ אֵין גּוֹבִין בּוֹ, לֹא מַשְׁהִינָן לֵהּ בְּיָדֵהּ, אֶלָּא מוֹקְמֵינָן לֵהּ בְּיַד שָׁלִישׁ. <small>הַגָּה: וְאִם לֹא אָמְרוּ הָעֵדִים שֶׁשָּׁאַל לָהֶם לְזַיֵּף שְׁטָר זֶה, אֶלָּא שְׁטָר סְתָם, כָּל שִׁטְוֹתָיו שֶׁל זֶה שֶׁבִּקֵּשׁ לְזַיֵּף אִתְרְעוּ, וְלָא גָבִינָן בְּהוּ <small><small>(טוּר)</small>.</small> </small> 


Siman 64

מִי שֶׁהִפְקִידוּ בְּיָדוֹ שְׁטָרוֹת, וּמֵת הַמַּפְקִיד, וְטוֹעֵן הַנִּפְקָד: מֵחַיִּים תָּפַסְתִּי אוֹתָם לְמַשְׁכּוֹן בִּשְׁבִיל חוֹב שֶׁיֵּשׁ לִי עַל הַמַּפְקִיד, דְּאִלּוּ לִגְבּוֹתָם לֹא הָיָה מוֹעִיל בְּלֹא כְּתִיבָה, אִם יֵשׁ עֵדִים שֶׁתְּבָעָם מִמֶּנּוּ מֵחַיִּים וְלֹא רָצָה לְהַחֲזִירָם לוֹ, אָז הָוְיָא תְפִיסָה. וְאִי לֹא, לֹא. וּמַיְרֵי שֶׁיֵּשׁ עֵדִים שֶׁהִפְקִידָם בְּיָדוֹ, וְגַם יֵשׁ עֵדִים שֶׁרָאוּם עַתָּה בְּיָדוֹ, שֶׁאִם לֹא כֵן הָיָה נֶאֱמָן בְּמִגּוֹ דְנֶאֶנְסוּ אוֹ לֹא הָיוּ דְבָרִים מֵעוֹלָם. וְכָל זֶה לְדִינָא דִּגְמָרָא, אֲבָל לְמַאי דְתַקּוּן רַבָּנָן שֶׁגּוֹבִין מִטַּלְטְלֵי דְיַתְמֵי, גּוֹבִין מִשִּׁטְרוֹתֵיהֶם אֲפִלּוּ לֹא תָּפַס מֵחַיִּים. <small>הַגָּה: וְאַף עַל פִּי שֶׁאֵין לוֹ מִגּוֹ, וְאֵינוֹ יָכוֹל לוֹמַר: לְקוּחִין הֵם בְּיָדִי, מִכָּל מָקוֹם אִם תְּפָסָם מֵחַיִּים יוּכַל לוֹמַר: לְמַשְׁכּוֹן תְּפַסְתִּים <small><small>(תּוֹסָפוֹת וְהָרֹא"שׁ פֶּרֶק הַכּוֹתֵב)</small>,</small> דְּלָא כְּיֵשׁ מִי שֶׁאוֹמֵר, דְּלָא יוּכַל לוֹמַר: לְמַשְׁכּוֹן תְּפַסְתִּים אֶלָּא בְּיָדוּעַ שֶׁהָיָה חַיָּב לוֹ, מֵאַחַר שֶׁאֵין לוֹ מִגּוֹ <small><small>(בֵּית יוֹסֵף בְּשֵׁם הָרַשְׁבָּ"א)</small>.</small> </small> 


Siman 65

הַמּוֹצֵא שְׁטָר אֶצְלוֹ וְאֵינוֹ יוֹדֵע מַה טִּיבוֹ, אִם הַמַּלְוֶה הִפְקִידוֹ אוֹ הַלּוֶֹה אוֹ אִם הִפְקִידוּהוּ בְּיָדוֹ בְּתוֹרַת שָׁלִישׁוּת וּמִקְצָתוֹ פָרוּעַ, יְהֵא מֻנָּח עַד שֶׁיָּבֹא אֵלִיָּהוּ. וְאִם הֶחֱזִירוֹ לְאוֹתוֹ שֶׁכָּתוּב עַל שְׁמוֹ, עָבַר עַל דִּבְרֵי חֲכָמִים. וְאִם זֶה שֶׁהַשְּׁטָר עַתָּה בְּיָדוֹ מַכְחִישׁ דִּבְרֵי אוֹתוֹ שֶׁנְּתָנוֹ לוֹ, הָיָה יָכוֹל לִגְבּוֹת בּוֹ. וְאִם הוּא מוֹדֶה לוֹ שֶׁנְּתָנוֹ לְיָדוֹ, צָרִיךְ לְהַחֲזִירוֹ לוֹ וִיהֵא מֻנָּח עַד שֶׁיָּבֹא אֵלִיָּהוּ. וּבְסִימָן זֶה יִתְבָּאֵר עוֹד <small>וְעַיֵּן סָעִיף ט"ז.</small> וְאִם שְׁטַר מַשְׁכּוֹנָא נִמְצָא בְיָדוֹ וְאֵינוֹ יוֹדֵעַ מַה טִּיבוֹ, אַף עַל פִּי שֶׁבַּעַל מַּשְׁכּוֹנָא מֻחְזָק בַּקַּרְקַע, אֵינוֹ מוֹעִיל לוֹ כְּלוּם שׁוּם טַעֲנָה, וִיהֵא הַשְּׁטָר מֻנָּח עַד שֶׁיָּבֹא אֵלִיָּהוּ וּמַחֲזִיר הַקַּרְקַע לִבְעָלֶיהָ. <small>הַגָּה: וְכָל זֶה דַּוְקָא בְּמִי שֶׁאֵין לוֹ שַׁיָּכוּת עִם הַמַּפְקִיד אוֹ הַנִּפְקָד, אֲבָל בֵּן שֶׁמּוֹצֵא שִׁטְרוֹת שֶׁל אָבִיו בְּיָדוֹ, וְאֵינוֹ יוֹדֵע מַה טִּיבָן, אוֹ הָאָב שֶׁמּוֹצֵא שְׁטָרוֹת בְּנוֹ וְהוּא סָמוּךְ עַל שֻׁלְחָנוֹ, וְהוּא הַדִּין כָּל אֵלּוּ שֶׁאֵין לָהֶן חֲזָקָה זֶה עַל זֶה, כְּמוֹ שֶׁיִּתְבָּאֵר לְקַמָּן סִימָן קמ"ט, כָּל אֵלּוּ כְּאָדָם אֶחָד הֵן וְהָוֵי כְּאִלּוּ נִמְצָא תַּחַת יְדֵי עַצְמוֹ <small><small>(תְּשׁוּבַת רַשְׁבָּ"א אֶלֶף ל"ה)</small>.</small> </small> 

וְכֵן יוֹרְשֵׁי הַנִּפְקָד לֹא יַחֲזִירוּ שׁוּם שְׁטָר שֶׁנִּמְצָא בִּרְשׁוּת אֲבִיהֶם, אֶלָּא אִם כֵּן יוֹדְעִים מַה טִּיבוֹ. וְיֵשׁ מִי שֶׁאוֹמֵר, שֶׁאִם הַמַּלְוֶה בְּעַצְמוֹ לְקָחוֹ קֹדֶם שֶׁבָּא לְיַד אַחֵר, לָא אַמְרִינָן בֵּהּ יְהֵא מֻנָּח, וַאֲפִלּוּ לְקָחוֹ מִבֵּית הַיּוֹרֵשׁ קֹדֶם שֶׁבָּא לְיַד הַיּוֹרֵשׁ. <small>וּמִיהוּ, אִם הַיּוֹרֵשׁ מוֹצֵא <small><small>(שְׁטָר)</small></small> כְּתֻבַּת אִשָּׁה הַנִּפְקָד אֶצְלוֹ, יַחֲזִירֶנּוּ לָאִשָּׁה, וְלָא חַיְשִׁינָן שֶׁהִיא פְרוּעָה <small><small>(בֵּית יוֹסֵף בְּשֵׁם הָרִיטְבָ"א)</small>.</small> </small> 

יֵשׁ אוֹמְרִים, שֶׁאֲפִלּוּ שְׁנֵיהֶם רוֹצִים, לֹא יוֹצִיאֵם מִתַּחַת יָדוֹ אֶלָּא קָרוּעַ, דְּחַיְשִׁינָן לִקְנוּנְיָא. וְיֵשׁ מִי שֶׁאוֹמֵר, דְּלָא חַיְשִׁינָן, וְאִם שְׁנֵיהֶם רוֹצִים יַעֲשֶׂה כְּמַאֲמָרָם. 

אִם יִטְעֲנוּ הַיּוֹרְשִׁים עַל שְׁטָר שֶׁמּוֹצְאִים בִּרְשׁוּת אֲבִיהֶם שֶׁאָבִיו הִלְוָה עָלָיו מָעוֹת לַמַּלְוֶה, אַף עַל פִּי שֶׁאֵינוֹ יָכוֹל לִגְבּוֹתוֹ מֵהַלּוֶֹה בְּלֹא כְתִיבָה, מִכָּל מָקוֹם לְקָחוֹ לְמַשְׁכּוֹן, טַעֲנָתָם טַעֲנָה; אֲבָל אֲנָן לֹא טַעֲנִינָן לְהוּ. 

רְאוּבֵן שֶׁמֵּת וְנִמְצְאוּ בִּרְשׁוּתוֹ שְׁטָרוֹת שֶׁל אֲחוֹתוֹ קְשׁוּרִים יַחַד, מִקְצָתָם לִזְכוּתָהּ דְּהַיְנוּ שְׁטַר נְדוּנְיָתָהּ וְשִׁטְרֵי קַרְקְעוֹתֶיהָ, וּמֵהֶם לְחוֹבָתָהּ כְּגוֹן שְׁטַר מַתָּנָה שֶׁנָּתְנָה לְבַעֲלָהּ קַרְקַע שֶׁהָיָה לָהּ, אַף שֶׁשְּׁטַר נְדוּנְיָתָהּ הוּא כִּשְׁאָר שִׁטְרֵי חוֹבוֹת, מֵאַחַר שֶׁהוּא קָשׁוּר עִם שִׁטְרֵי קַרְקְעוֹתֶיהָ שֶׁהֵם וַדַּאי שֶׁלָּהּ, הָוֵי כְּאִלּוּ נוֹדַע וַדַּאי שֶׁהִיא הִפְקִידָתָם. וּמִטַעַם זֶה גַם שְׁטַר הַמַּתָּנָה שֶׁנָּתְנָה לְבַעֲלָה קַּרְקַע אָנוּ מַחֲזִיקִים שֶׁהִיא הִפְקִידָתוֹ, וְיַחֲזִירוּ לָהּ אוֹ לַיּוֹרְשִׁים. 

הַמּוֹצֵא שְׁטַר חוֹב, אַף עַל פִּי שֶׁיֵּשׁ בּוֹ נֶאֱמָנוּת, אֲפִלּוּ הוּא תּוֹךְ זְמַנּוֹ, וַאֲפִלּוּ אֵין בּוֹ אַחֲרָיוּת וְלֹוֶה מוֹדֶה, לֹא יַחֲזִיר, דְּחַיְשִׁינָן לְפֵרָעוֹן וְלִקְנוּנְיָא. וַאֲפִלּוּ אָמַר הַלּוֶֹה אוֹ הַמַּלְוֶה: נֶקֶב יֵשׁ בּוֹ בְּצַד אוֹת פְּלוֹנִי, לֹא יַחֲזִיר לֹא לָזֶה וְלֹא לָזֶה. וְאִם מְפֹרָשׁ בַּשְּׁטָר בְּהֶדְיָא שֶׁאֵינוֹ חַיָּב בְּאַחֲרָיוּת, אִם חַיָּב מוֹדֶה, יַחֲזִיר. 

וְכֵן אִם יֵשׁ לַלּוֶֹה בְּנֵי חוֹרִין שֶׁמַּסְפִּיקִין לְשִׁעְבּוּד הַחוֹב, אִם חַיָּב מוֹדֶה, יַחֲזִיר. וְכֵן אִם נִמְצָא בַּיּוֹם שֶׁנִּכְתַּב, וְכָתוּב בּוֹ הֶנְפֵּק <small><small>(פֵּרוּשׁ, קִיּוּם שֶׁעוֹשִׂין אַנְשֵׁי הַבֵּית דִּין, תַּרְגּוּם "יָצָא" נְפַק, וְלָכֵן נִקְרָא "הֶנְפֵּק" שֶׁיָּצָא בְבֵית דִּין)</small>,</small> אִם חַיָּב מוֹדֶה, יַחֲזִיר. וְיֵשׁ מִי שֶׁאוֹמֵר, דְּהָא דְאַמְרִינָן שֶׁאִם נִמְצָא בַּיּוֹם שֶׁנִּכְתַּב יַחֲזִיר, הָנֵי מִלֵּי דְלֵיתֵהּ לַלּוֶֹה קַמָּן, אֲבָל אִיתֵהּ קַמָּן וְאָמַר: פְּרַעְתִּיו וּמִמֶּנִּי נָפַל, לֹא יַחֲזִיר. 

מָצָא בַּשּׁוּק שְׁטָרוֹת קְרוּעִים וּשְׁטַר חוֹב בֵּינֵיהֶם, לֹא יַחֲזִיר. וְאִם יֵשׁ עִמָּהֶם שׁוֹבָר, אֲפִלּוּ בְּלֹא עֵדִים, יַחֲזִיר הַשְּׁטַר לַלּוֶֹה: 

הַמּוֹצֵא שְׁטָר בִּכְלִי, יִתְּנֶנּוּ לְמִי שֶׁנּוֹתֵן סִימָן בַּכְּלִי. וַאֲפִלּוּ אֵינוֹ נוֹתֵן סִימָן בַּכְּלִי, אֶלָּא כְּשֶׁזֶּה מַכְרִיז: שְׁטָר מָצָאתִי, וְזֶה אוֹמֵר: מָצָאתָ בִּכְלִי פְּלוֹנִי, אִם אֵין דֶּרֶךְ הָעוֹלָם לִתֵּן שְׁטָרוֹת בְּאוֹתוֹ הַכְּלִי, הָוֵי סִימָן. 

מָצָא ג' שְׁטָרוֹת אוֹ יוֹתֵר כְּרוּכִים זֶה עַל זֶה, אוֹ שֶׁאֶחָד כָּרוּךְ בְּרֹאשׁ חֲבֵרוֹ, יַכְרִיז: שְׁטָרוֹת מָצָאתִי, לְמִי שֶׁיֹּאמַר מִנְיָנָם יַחֲזִירֵם; וְאֵין צָרִיךְ שֶׁיֹּאמַר הֵיאַךְ הָיוּ כְּרוּכִים. <small>הַגָּה: אֲבָל הַכְּרִיכָה לְחוּד לָא הָוֵי סִימָן, אִם כָּל הַשְּׁטָרוֹת הָיוּ שֶׁל מַלְוֶה וְלֹוֶה אֶחָד <small><small>(ד"ע בְּפי' דִּבְרֵי הַטוּר וְהָרְמַ"ה)</small>.</small> וְהָנֵי מִלֵּי שֶׁאֵין שְׁנֵיהֶם לְפָנֵינוּ, אֲבָל אִם הֵם שְׁנֵיהֶם לְפָנֵינוּ וְהָאֶחָד יוֹדֵעַ הַכְּרִיכָה וְהַשֵּׁנִי אֵינוֹ יוֹדֵעַ, נוֹתְנִין לְמִי שֶׁיּוֹדֵעַ <small><small>(טוּר)</small>.</small> </small> 

מָצָא ג' שְׁטָרוֹת יַחַד עַל לֹוֶה אֶחָד שֶׁלָּוָה מִג' אֲנָשִׁים, וְהֵם מְקֻיָּמִים, יַחֲזִירֵם לַלּוֶֹה אַף בְּלֹא סִימָן, וְלֹא יִתְּנֵם לַמַּלְוֶה אַף אִם יִתֵּן בָּהֶם סִימָן. וְאִם אֵינָם מְקֻיָּמִים, לֹא יִתְּנֵם אֶלָּא לְמִי שֶׁנּוֹתֵן בָּהֶם סִימָן. וְאִם מָצָא ג' בְּיַחַד מִג' לֹוִין שֶׁלָּווּ מִמַּלְוֶה אֶחָד, וְהֵם כְּתִיבַת יַד שְׁלֹשָׁה סוֹפְרִים, יִתְּנֵם לַמַּלְוֶה אַף בְּלֹא סִימָן. וְאִם הֵם כְּתִיבַת יַד סוֹפֵר אֶחָד, יִתְּנֵם לְמִי שֶׁיִּתֵּן בָּהֶם סִימָן. <small>וְהוּא הַדִּין שְׁנֵי שְׁטָרוֹת מִשְּׁנֵי לֹוִין אוֹ שְׁנֵי מַלְוִין <small><small>(רַבֵּנוּ יְרוּחָם נ"כ ח"ב)</small>.</small> </small> 

מָצָא אִגְּרוֹת שׁוּם וְאִגְּרוֹת מָזוֹן <small><small>(פֵּרוּשׁ אִגְּרוֹת שׁוּם, שׁוּמַת בֵּית דִּין נִכְסֵי לֹוֶה וְנָתְנוּ לַמַּלְוֶה וּפֵי' אִגְּרוֹת מָזוֹן, שֶׁקִבֵּל עָלָיו לָזוּן בְּנֵי אִשְׁתּוֹ)</small>,</small> שִׁטְרֵי חֲלִיצָה וּמֵאוּנִין וְשִׁטְרֵי בֵרוּרִין וְכָל מַעֲשֵׂה בֵּית דִּין כְּגוֹן חֲלַטְתָּא <small><small>(פֵּרוּשׁ חֲלַטְתָּא, שֶׁהֶחֱלִיטוּ וְגָמְרוּ בֵּית דִּין נִכְסֵי לֹוֶה לַמַּלְוֶה וְשִׁטְרֵי בֵּרוּרִין, שֶׁזֶּה בּוֹרֵר לוֹ אֶחָד וְזֶה בּוֹרֵר לוֹ אֶחָד, אוֹ שִׁטְרֵי טְעָנוֹת שֶׁטָּעֲנוּ בְבֵית דִּין שֶׁשּׁוּב אֵינָם יְכוֹלִים לַחֲזֹר מֵהֶם)</small>,</small> יַחֲזִיר לִבְעָלָיו. 

הַמּוֹצֵא שְׁטַר שִׁחְרוּר, אִם אֵין הָאָדוֹן מוֹדֶה בוֹ, לֹא יַחֲזִיר לֹא לְזֶה וְלֹא לְזֶה. וְאִם הָאָדוֹן מוֹדֶה שֶׁנְּתָנוֹ לָעֶבֶד לְהִשְׁתַּחְרֵר בּוֹ, יַחֲזִירֶנּוּ לָעֶבֶד. וּמִיהוּ, אִם יָבֹא הָעֶבֶד לִטְרֹף בּוֹ מִמַּה שֶּׁמָּכַר אֲדוֹנָיו מִנְּכָסָיו מֵאַחַר זְמַן הַכָּתוּב בּוֹ, צָרִיךְ לְהָבִיא רְאָיָה שֶׁהִגִּיעַ לְיָדוֹ מִזְּמַן הַכָּתוּב בּוֹ. <small>וּבְמָקוֹם שֶׁעֵדָיו בַּחֲתוּמָיו זָכִין לוֹ, כַּדֶּרֶךְ שֶׁנִּתְבָּאֵר לְעֵיל סִימָן ל"ט, אֵין צָרִיךְ לְהָבִיא רְאָיָה עַל זֶה <small><small>(נ"י)</small>.</small> </small>

הַמּוֹצֵא שְׁטַר מַתְּנַת בָּרִיא אוֹ שְׁטַר מֶכֶר, אֲפִלּוּ אוֹמֵר הַנּוֹתֵן אוֹ הַמּוֹכֵר שֶׁיִּתְּנוּהוּ לַמְקַבֵּל אוֹ לַלּוֹקֵחַ, לֹא יִתְּנוּ לוֹ אֶלָּא אִם כֵּן פֵּרַשׁ בַּמַּתָּנָה שֶׁשִּׁיֵּר לְעַצְמוֹ כֹּחַ שֶׁיּוּכַל לַחֲזֹר בּוֹ כָּל יָמָיו, כְּגוֹן שֶׁכָּתַב: מֵהַיּוֹם אִם לֹא אֶחֱזֹר בִּי כָּל יְמֵי חַיַּי, וְאִם הוּא שְׁטַר הַקְנָאָה שֶׁפֵּרַשׁ שֶׁהִקְנָה לוֹ מִיָּד, אַף עַל פִּי שֶׁלֹּא הִגִּיעַ הַשְּׁטָר לְיָדוֹ, יַחֲזִיר, אֲפִלּוּ לֹא שִׁיֵּר לְעַצְמוֹ שֶׁיּוּכַל לַחֲזֹר. הַמּוֹצֵא שְׁטָר מַתְּנַת שְׁכִיב מְרַע, אִם הַנּוֹתֵן קַיָּם וְאוֹמֵר שֶׁיִּתְּנוּהוּ לַמְקַבֵּל, יִתְּנוּהוּ לוֹ. וְאִם מֵת הַנּוֹתֵן, אַף עַל פִּי שֶׁבְּנוֹ אוֹמֵר שֶׁיִּתְּנוּהוּ לוֹ, לֹא יִתְּנוּהוּ לוֹ אֶלָּא אִם כֵּן יִהְיֶה שְׁטַר הַקְנָאָה. 

שְׁנַיִם שֶׁהֵם אוֹחֲזִין בִּשְׁטַר, הַמַּלְוֶה אוֹמֵר: שֶׁלִּי הוּא וְהוֹצֵאתִיו לְהִפָּרַע בּוֹ מִמְּךָ, וְהַלּוֶֹה אוֹמֵר: פְּרַעְתִּיו וּמִמֶּנִּי נָפַל, אִם הָיָה הַשְּׁטָר שֶׁיָּכוֹל לְקַיְּמוֹ, זֶה יִשָּׁבַע שֶׁאֵין לוֹ בְּדָמִים אֵלּוּ פָּחוֹת מֵחֶצְיָן, וְזֶה יִשָּׁבַע שֶׁאֵין לוֹ בְּדָמִים אֵלּוּ פָּחוֹת מֵחֶצְיָן, וִישַׁלֵּם הַלּוֶֹה מֶחֱצָה <small>שָׁוְיוֹ שֶׁל חוֹב שֶׁבַּשְּׁטַר <small><small>(ר"י נ"ו ח"ה בְּשֵׁם הָר"ר יוֹנָה וְכ"ה בַּתוס')</small>.</small> </small> וְאִם אֵינוֹ יָכוֹל לְקַיְמוֹ, יִשָּׁבַע הַלּוֶֹה הֶסֵת שֶׁפְּרָעוֹ, וְיֵלֵךְ לוֹ. וְיֵשׁ אוֹמְרִים שֶׁאִם הוּא מְקֻיָּם וְאוֹחֲזִין בּוֹ שְׁנֵיהֶם בְּשָׁוֶה בַּטֹּפֶס אוֹ בַּתֹּרֶף, אוֹ שֶׁשְּׁנֵיהֶם אוֹחֲזִים בַּגִּלָּיוֹן, וַאֲפִלּוּ כָּל הַתֹּרֶף קָרוֹב לְאֶחָד יוֹתֵר מִלַּחֲבֵירוֹ, זֶה יִשָּׁבַע שֶׁאֵין לוֹ בּוֹ פָּחוֹת מֵחֶצְיוֹ וְזֶה יִשָּׁבַע שֶׁאֵין לוֹ בּוֹ פָּחוֹת מֵחֶצְיוֹ, וְיִפְרַע לוֹ חֶצְיוֹ, אֲפִלּוּ אִם יֵשׁ בּוֹ נֶאֱמָנוּת. וְאִם אֶחָד אוֹחֵז בַּתֹּרֶף וְאֶחָד בַּטֹּפֶס, הָאוֹחֵז בַּתֹּרֶף נוֹטֵל יִתְרוֹן הַמָּמוֹן שֶׁשָּׁוֶה הַתֹּרֶף עַל הַטֹּפֶס, וְהַשְּׁאָר יַחְלְקוּ בְּשָׁוֶה בִּשְׁבוּעָה. 

הַמַּחֲזִיר שְׁטַר שֶׁמִּן הַדִּין לֹא הָיָה לוֹ לְהַחֲזִירוֹ, יֵשׁ מִי שֶׁאוֹמֵר שֶׁגּוֹבִין בּוֹ, וְיֵשׁ אוֹמְרִים שֶׁאֵין גּוֹבִין בּוֹ. וְיֵשׁ מִי שֶׁאוֹמֵר שֶׁאֲפִלּוּ גָבוּ בּוֹ בְּבֵית דִּין וְאַחַר כָּךְ נוֹדַע בְּעֵדִים שֶׁנָּפַל, מַחֲזִירִין בֵּית דִּין וּמוֹצִיאִין מֵהַמַּלְוֶה לַלּוֶֹה. אֲבָל אִם מֵעַצְמוֹ פָּרַע לַמַּלְוֶה אוֹ לְיוֹרְשָׁיו, אֵין מוֹצִיאִים מִיָּדָם. <small>וְעַיֵּן רֵישׁ סִימָן זֶה <small><small>(ס"א)</small>.</small> </small> 

מִי שֶׁהוֹצִיא שְׁטַר חוֹב עַל חֲבֵרוֹ וּתְבָעוֹ בְּבֵית דִּין, וְאַחַר כָּךְ נֶאֱבַד מִמֶּנּוּ, וְיֵשׁ כַּמָּה אֻמְדָּנוֹת דְּמוּכְחֵי טוּבָא שֶׁנֶּאֱבַד, מְחֻיָּבִים בֵּית דִּין לִכְתֹּב מַעֲשֵׂה בֵית דִּין וּלְקַיֵּם הַשְּׁטָר כְּבַתְּחִלָּה, וּלְכֹפוֹ לִפְרֹעַ. 

הַמּוֹצֵא שׁוֹבָר בַּשּׁוּק, בִּזְמַן שֶׁהַמַּלְוֶה מוֹדֶה שֶׁנְּתָנוֹ לַלֹּוֶה, יַחֲזִיר לַלּוֶֹה. אֵינוֹ מוֹדֶה, לֹא יִתְּנֶנּוּ לֹא לָזֶה וְלֹא לָזֶה. וְאִם נִמְצָא בְּיַד הַמַּלְוֶה שׁוֹבָר עַל אֶחָד מִשִּׁטְרוֹתָיו שֶׁהוּא פָּרוּעַ, אֵינוֹ כְּלוּם לִגְרֹעַ כֹּחַ הַשְּׁטָר, אֲפִלּוּ אִם הוּא כְּתַב יַד הַלּוֶֹה אוֹ הַמַּלְוֶה עַצְמוֹ, אֶלָּא אִם כֵּן שֶׁהַשְּׁטָר שֶׁהַשּׁוֹבֵר כָּתוּב עָלָיו מֻנָּח בֵּין שִׁטְרוֹתָיו הַקְּרוּעִים, אַף עַל פִּי שֶׁהוּא אֵינוֹ קָרוּעַ מִכָּל מָקוֹם אִתְּרַע וְסָמְכִינָן אַשּׁוֹבֵר, אֲפִלּוּ אֵין עַל הַשּׁוֹבֵר עֵדִים. אֲבָל לֹא נִמְצָא עָלָיו שׁוֹבָר, אַף עַל פִּי שֶׁנִּמְצָא בֵּין שְׁטָרוֹת קְרוּעִים, לֹא גָרַע, וְגוֹבִין בּוֹ. וְאִם עֵדִים חֲתוּמִים עַל הַשּׁוֹבֵר שֶׁנִּמְצָא בְּיַד הַמַּלְוֶה, יִשְׁאֲלוּ הָעֵדִים, אִם יוֹדְעִים שֶׁהַשְּׁטָר פָּרוּעַ יַעֲשׂוּ עַל פִּיהֶם; וְאִם אֵינָם יוֹדְעִים, אוֹ שֶׁאֵינָם לְפָנֵינוּ, אֵינוֹ כְּלוּם; וְאִם הוּא מְקֻיָּם, כָּשֵׁר. 

אִם הַשּׁוֹבֵר בְּיַד הַשָּׁלִישׁ וְאוֹמֵר שֶׁהוּא פָרוּעַ, נֶאֱמָן, אֲפִלּוּ רָאוּהוּ בֵּית דִּין כְּבָר בְּיָדוֹ, וַאֲפִלּוּ אֵין עָלָיו עֵדִים, וַאֲפִלּוּ מֵת הַשָּׁלִישׁ, כָּשֵׁר הַשּׁוֹבֵר. וְדַוְקָא שֶׁהַשְּׁטָר בְּיָדוֹ עִם הַשּׁוֹבֵר, אֲבָל אִם אֵין הַשְּׁטָר בְּיָדוֹ, וְאֵין עֵדִים בַּשּׁוֹבֵר, אֵינוֹ כְלוּם. וְאִם יֵשׁ עָלָיו עֵדִים, אַף עַל פִּי שֶׁאֵינָם כָּאן, אִם הוּא מְקֻיָּם, כָּשֵׁר. וְאִם אֵינוֹ מְקֻיָּם, יִתְקַיֵּם בְּחוֹתְמָיו. וְאִם הַשָּׁלִישׁ מֵת, לֹא יַחֲזִיר לֹא לַלּוֶֹה וְלֹא לַמַּלְוֶה, אֲפִלּוּ שֶׁהַחַיָּב מוֹדֶה שֶׁהַמַּלְוֶה הִפְקִידוֹ בְּיָדוֹ וַעֲדַיִן לֹא נִפְרַע הַחוֹב, לְפִי שֶׁחוֹשְׁשִׁין לִקְנוּנְיָא. לְפִיכָךְ, אֵין גּוֹבִין בִּשְׁטָר חוֹב שֶׁזֶּה הַשּׁוֹבֵר יוֹצֵא עָלָיו, וְאֵין קוֹרְעִין אוֹתוֹ. 

<small><small>(לְשׁוֹן הָרַמְבַּ"ם פֶּרֶק ט"ז מֵהִלְכוֹת מַלְוֶה דִין י' כָּל הַסָעִיף)</small></small> שְׁטַר שֶׁנִּמְצָא בּוֹ שׁוֹבָר בְּגוּף הַשְּׁטָר, בֵּין מִלְּפָנָיו בֵּין מִלְּאַחֲרָיו, וַאֲפִלּוּ בְּמִקְצָתוֹ: שְׁטַר זֶה פָּרוּעַ, אוֹ: שֶׁנִּפְרַע מִמֶּנּוּ כָּךְ וְכָךְ, אֲפִלּוּ יוֹצֵא מִתַּחַת יְדֵי הַמַּלְוֶה, וְאַף עַל פִּי שֶׁאֵין עַל הַכְּתָב עֵדִים, עוֹשִׂים כְּמוֹ שֶׁכָּתוּב בַּשּׁוֹבֵר. <small>וְהוּא הַדִּין אִם מָצָא כָּתוּב בְּפִנְקָסוֹ: שְׁטָר פְּלוֹנִי הוּא פָּרוּעַ <small><small>(ר' יְרוּחָם נ"י ח"ד)</small>.</small> </small> 

רְאוּבֵן נִפְטַר וְנִמְצָא בְּאֶחָד מִשִּׁטְרוֹתָיו מִכְּתָב יָדוֹ: שְׁטָר זֶה פָּרוּעַ, אוֹ: שֶׁנִּפְרַע כָּךְ וְכָךְ, עוֹשִׂים כְּמוֹ שֶׁכָּתוּב בַּשּׁוֹבֵר. 

מִי שֶׁמֵּת וְנִמְצָא בְּאֶחָד מִשִּׁטְרוֹתָיו מִכְּתַב יָדוֹ: שְׁטָר זֶה חֶצְיוֹ לִפְלוֹנִי, אֵין לְאוֹתוֹ פְּלוֹנִי חֵלֶק בּוֹ. 

הָאוֹמֵר: שְׁטָר בֵּין שִׁטְרוֹתַי פָּרוּעַ וְאֵינִי יוֹדֵעַ אֵיזֶהוּ, כָּל שִׁטְרוֹתָיו פְּרוּעִים. נִמְצָא לְאֶחָד שָׁם שְׁנַיִם, הַגָּדוֹל פָּרוּעַ וְלֹא הַקָּטָן <small><small>(נ"י סוֹף ב"ב)</small>. <small>הַגָּה: אֲבָל אִם נִמְצָא שׁוֹבָר בְּבֵית לֹוֶה עַל הַקָּטָן, וַדַּאי הַקָּטָן פָּרוּעַ וְלֹא הַגָּדוֹל</small> <small>(נִמּוּקֵי יוֹסֵף)</small>. <small>וְכֵן אִם לֹא אָמַר: אֶחָד פָּרוּעַ, אֶלָּא אוֹמֵר: שְׁטָר אֶחָד מָחוּל לְךָ, הַקָּטָן מָחוּל וְלֹא הַגָּדוֹל</small> <small>(מה"ר דָּוִד כֹּהֵן בַּיִת ב' סִימָן ז')</small>.</small> 

הָאוֹמֵר לַחֲבֵרוֹ: שְׁטָר לְךָ בְּיָדִי שֶׁהוּא פָרוּעַ, הַגָּדוֹל פָּרוּעַ וְהַקָּטָן אֵינוֹ פָּרוּעַ. חוֹב לְךָ בְּיָדִי פָּרוּעַ, כָּל שְׁטָרוֹת שֶׁיֵּשׁ לוֹ עָלָיו פְּרוּעִים: 


Siman 66

אוֹתִיּוֹת, אֵין נִקְנִין אֶלָּא בִּכְתִיבָה וּמְסִירָה. <small>הַגָּה: מִיהוּ, יָכוֹל לִתְפֹּס הַנְּיָר עַד שֶׁיַּחֲזִיר לוֹ דָמָיו <small><small>(רַבֵּנוּ יְרוּחָם נָתִיב י"ד)</small>.</small> וְכֵן אִם אֵין לַמּוֹכֵר לְשַׁלֵּם לַלּוֹקֵחַ, מוֹצִיאִין מִן הַלּוֶֹה וְנוֹתְנִין לַקּוֹנֶה, כְּדִלְקַמָּן סִימָן פ"ו, וְאַף עַל פִּי שֶׁלֹּא קָנָה הַשְּׁטָר <small><small>(בֵּית יוֹסֵף בְּשֵׁם הָרַשְׁבָּ"א)</small>.</small> וְכֵן אִם קִבֵּל עָלָיו הַמּוֹכֵר אַחֲרָיוּת אִם לֹא יִגְבֶּה הַלּוֹקֵחַ הַשְּׁטָרוֹת, צָרִיךְ לְקַיֵּם הַמּוֹכֵר מַה שֶּׁקִּבֵּל עָלָיו, אַף עַל פִּי שֶׁלֹּא קָנָה הַלּוֹקֵחַ הַשְּׁטָרוֹת <small><small>(תְּשׁוּבַת הָרַשְׁבָּ"א)</small>.</small> וּבְמָקוֹם דְּלָא קָנָה הַלּוֹקֵחַ הַשְּׁטָר, וְאוֹמֵר שֶׁהַמּוֹכֵר עֲדַיִן יִכְתֹּב וְיִמְסֹר לוֹ, וְהַמּוֹכֵר חוֹזֵר בַּמְכִירָה, יֵשׁ אוֹמְרִים דְּאֵינוֹ חַיָּב לְקַבֵּל "מִי שֶׁפָּרַע" וְיָכוֹל לַחֲזֹר בּוֹ וְאַף עַל פִּי שֶׁקִּבֵּל הַמָּעוֹת <small><small>(בֵּית יוֹסֵף בְּשֵׁם הַתְּרוּמוֹת)</small>.</small> </small> הִלְכָּךְ, הַאי מַאן דְּמַזְבִּין שְׁטָרָא לְחַבְרֵהּ, צָרִיךְ לְמִכְתַּב לֵהּ: קְנֵי לָךְ אִיהוּ וְכָל שִׁעְבּוּדָא דְאִית בֵּהּ. וְאִם לֹא כָּתַב כֵּן, לֹא קָנָה הַמִּלְוֶה שֶׁבּוֹ, וַאֲפִלּוּ הַנְּיָר לָצוּר עַל פִּי צְלוֹחִיתוֹ לֹא קָנָה, אֶלָּא מִקַּח טָעוּת הוּא, וּמַחֲזִיר הַנְּיָר וְיַחֲזִיר לוֹ הַדָּמִים. <small>הַגָּה: יֵשׁ אוֹמְרִים דִּשְׁטָר שֶׁכָּתוּב בּוֹ: אֲנִי מְשַׁעְבֵּד לְךָ וּלְכָל מִי שֶׁמּוֹצִיאוֹ, נִקְנֶה בַּחֲלִיפִין אוֹ בִּמְסִירָה בְּלֹא כְתִיבָה <small><small>(ת"ה סִימָן של"א)</small>.</small> אֲבָל אִם לֹא כָּתוּב בּוֹ כָּךְ, רַק שֶׁנִּכְתַּב עַל שֵׁם הַלּוֹקֵחַ מִתְּחִילָּה, צָרִיךְ כְּתִיבָה וּמְסִירָה. וְדַוְקָא שֶׁהָיָה הַשְּׁטָר שֶׁל מוֹכֵר רַק שֶׁהָיָה נִכְתָּב עַל שֵׁם הַלּוֹקֵחַ, אֲבָל אִם אָמַר מִתְּחִילָּה לְעֵדִים: כִּתְבוּ שְׁטָר לַלּוֹקֵחַ וּתְנוּ לוֹ, דְּעִקַּר הַכְּתִיבָה הָיְתָה לַלּוֹקֵחַ, אֵין צָרִיךְ כְּתִיבָה וּמְסִירָה. וְעַיֵּן בְּסָמוּךְ <small><small>(סְעִיפִים ד' ה')</small> <small>(בֵּית יוֹסֵף בְּשֵׁם הָרַשְׁבָּ"א וְהַתְּרוּמָה וְהָרִי"ף)</small>.</small> </small> 

אֲפִלּוּ אִם מְסָרוֹ לְיָדוֹ וְקָנוּ מִיָּדוֹ בְּקִנְיָן שֶׁמּוֹכֵר לוֹ כָּל הַשִּׁעְבּוּד שֶׁבּוֹ, וְכָתְבוּ לוֹ עֵדִים הַקִּנְיָן, זֶה הַכְּתָב אֵינוֹ אֶלָּא לִרְאָיָה בְּעָלְמָא, וְאֵינוֹ כְּלוּם, אֶלָּא צָרִיךְ שֶׁיֹּאמַר לְעֵדִים שֶׁיִּכְתְּבוּ שְׁטַר מֶכֶר וְשֶׁיִּקְנֶה בְּאוֹתָהּ כְּתִיבָה שְׁטָר זֶה וְכָל שִׁעְבּוּדוֹ, וְצָרִיךְ שֶׁיִּכְתֹּב, וְאִם לֹא נִכְתַּב, לֹא קָנָה. וְיֵשׁ מִי שֶׁאוֹמֵר, שֶׁצָּרִיךְ שֶׁתָּבֹא לְיָדוֹ אוֹתָהּ כְּתִיבָה. 

הַנּוֹתֵן נְכָסָיו לְאַחֵר בְּמַתְּנַת בָּרִיא מִטַּלְטְלֵי אַגַּב מְקַרְקְעֵי בְּקִנְיָן, וְהָיוּ לוֹ שְׁטָרוֹת, אַף עַל גַּב דִּשְׁטָרֵי בִּכְלַל נִכְסֵי אִנּוּן, לֹא קְנָאָם, כֵּיוָן שֶׁלֹּא כָתַב לוֹ: קְנֵי לָךְ אִיהוּ וְכָל שִׁעְבּוּדָא דְאִית בֵּהּ. 

יֵשׁ מִי שֶׁאוֹמֵר, שֶׁצָּרִיךְ מְסִירַת הַשְּׁטָר קֹדֶם כְּתִיבַת הַשִּׁעְבּוּד. אִם הַשְּׁטָר הַנִּמְכָּר אֵינוֹ מָצוּי אֶצְלוֹ, אַף עַל פִּי שֶׁהִקְנָהוּ לוֹ בְּקִנְיַן חֲלִיפִין, אֵינוֹ חָשׁוּב כִּמְסִירָה. <small>הַגָּה: שְׁטָר שֶׁל רְאוּבֵן וְשִׁמְעוֹן בְּיַחַד שֶׁנָּתַן לָהֶם הַשַּׂר רְשׁוּת לִגְבּוֹת הַכְנָסַת כְּפָר אֶחָד, וְהָאֶחָד טוֹעֵן שֶׁחֲבֵרוֹ מָחַל לוֹ חֶלְקוֹ, וְהַשְּׁטָר תַּחַת יָדוֹ, אֵין טַעֲנָתוֹ טַעֲנָה, דִּשְׁטָר כָּזֶה אֵין נִקְנֶה אֲפִלּוּ בִּכְתִיבָה וּמְסִירָה הוֹאִיל וְאֵין בּוֹ חִיּוּב כְּלָל רַק שֶׁהַמֶּלֶךְ נָתַן לָהֶם רְשׁוּת. מִיהוּ, אִם כְּבָר גָּבָה הָאֶחָד וְאוֹמֵר שֶׁהַשֵּׁנִי מָחַל לוֹ, מַה שֶּׁגָּבָה גָבָה <small><small>(בֵּית יוֹסֵף בְּשֵׁם הָרַשְׁבָּ"א)</small> <small>(וְעַיֵּן לְקַמָּן סָעִיף י"ז)</small>.</small> רְאוּבֵן שֶׁיֵּשׁ לוֹ שְׁטָרוֹת מִשִּׁמְעוֹן מֻפְקָדִים בְּיָדוֹ וְשִׁמְעוֹן מָחַל לוֹ עֲלֵיהֶם, לֹא קָנָה רְאוּבֵן, דִּכְתִיבָה וּמְסִירָה בָּעֵינָן <small><small>(בֵּית יוֹסֵף בְּשֵׁם תְּשׁוּבַת הָרַשְׁבָּ"א)</small>.</small> </small> 

רְאוּבֵן הִפְקִיד מָעוֹת בְּיַד שִׁמְעוֹן לְהִתְעַסֵק בָּהֶם, וְנָתַן לוֹ רְשׁוּת לְהַעֲלוֹת הַשְּׁטָרוֹת בִּשְׁמוֹ, וְאַחַר כָּךְ נְתָנָם לוֹ בְּמַתָּנָה בְלֹא כְּתִיבָה, לֹא קָנָה. <small>וּכְבָר נִתְבָּאֵר בְּסָמוּךְ <small><small>(בְּסוֹף ס"א)</small>.</small> </small> 

שְׁטַר הֶעָשׂוּי בְּעַרְכָּאוֹת שֶׁל גּוֹיִם, אִם הוּא עָשׂוּי בְּעִנְיָן שֶׁהוּא כָּשֵׁר בְּדִינֵנוּ, וְכֵן שְׁטָר שֶׁל כְּתַב יָדוֹ, הֵם נִקְנִים בִּכְתִיבָה וּמְסִירָה. 

שְׁטַר הַקְּנָאָה הֶעָשׂוּי בְּגוּפָן <small><small>(בְּדִינָן)</small></small> שֶׁל גּוֹיִם, אִם כָּתוּב בּוֹ לְשׁוֹנוֹת הַמַּסְפִּיקִים לִנְתִינַת גּוּף הַנְּיָר וְהַשִּׁעְבּוּד, הֲרֵי הֵם כִּשְׁטָרוֹת שֶׁלָּנוּ. 

שְׁטָר מַשְׁכּוֹנָא, לְהָרִ"י ן' מִיגַ"שׁ, כֵּיוָן שֶׁיָּכוֹל לְסַלְּקוֹ בְּמָעוֹת צָרִיךְ כְּתִיבָה וּמְסִירָה. וְהַגְּאוֹנִים כָּתְבוּ דִּמְסִירָה בְּלֹא כְּתִיבָה לָא קַנְיָא, אֲבָל כְּתִיבָה קַנְיָא בְּלֹא מְסִירָה, דְּכֵיוָן שֶׁהֶחֱזִיק בַּקַּרְקַע וְכָתַב לוֹ: קְנֵי לָךְ וְכו', קָנָה אַף עַל פִּי שֶׁלֹּא מָסַר לוֹ שְׁטַר הַמַּשְׁכּוֹנָא. וְדַוְקָא בְּמַשְׁכּוֹנָא מֻחְזֶקֶת, אֲבָל אֵינָהּ מֻחְזֶקֶת הָוְיָא כִּשְׁאָר מִלְוָה. אֲבָל שְׁטַר חוֹב עַל מַשְׁכּוֹן שֶׁל מִטַּלְטְלִין, כֵּיוָן שֶׁמָּכַר לוֹ הַחוֹב וּמָסַר לוֹ הַמִּטַּלְטְלִין, קָנָה הַחוֹב שֶׁעָלָיו בִּמְסִירַת הַמַּשְׁכּוֹן, אַף עַל פִּי שֶׁלֹּא מָסַר לוֹ הַשְּׁטַר וְלֹא כָתַב לוֹ שׁוּם דָּבָר. 

הַאי מְסִירָה דִשְׁטָרוֹת, צָרִיךְ הַגְבָּהָה עִמָּהּ; אוֹ מְשִׁיכָה, אִם הוּא שַׂק מָלֵא שְׁטָרוֹת שֶׁאֵין דַּרְכּוֹ לְהַגְבִּיהוֹ; וְהָא דְקָרֵי לֵהּ מְסִירָה, אַף עַל גַּב <small>דְּבָעֵי מְשִׁיכָה אוֹ הַגְבָּהָה עִמָּהּ, מִשּׁוּם <small><small>(טוּר)</small></small> </small> דְּבָעֵי מְסִירָה מִיָּד לְיָד עִם הַהַגְבָּהָה אוֹ עִם הַמְּשִׁיכָה. אִי נַמֵּי, אֲפִלּוּ אִי לֹא בָעֵי מְסִירָה מִיָּד לְיָד נָקַט לְשׁוֹן מְסִירָה, מִשּׁוּם דְּבָעֵי דַעַת אַחֶרֶת מַקְנָה. לְפִיכָךְ, הַזּוֹכֶה בִּשְׁטַר הֶפְקֵר שֶׁחֲבֵרוֹ הִפְקִיר שְׁטָרוֹ, אֵינוֹ קוֹנֶה עַל יָדוֹ מִלְוָה הַכְּתוּבָה בוֹ, כֵּיוָן שֶׁאֵין דַּעַת אֲחֵרִים מַקְנָה. 

הַמַּקְנֶה לַחֲבֵרוֹ קַרְקַע כָּל שֶׁהוּא, וְהִקְנָה לוֹ עַל גַּבּוֹ שְׁטַר חוֹב, הֲרֵי זֶה קָנָה הַשְּׁטַר בְּכָל מָקוֹם שֶׁהוּא בְּלֹא כְתִיבָה וּבְלֹא מְסִירָה, וְהוּא שֶׁיֹּאמַר לוֹ עַל פֶּה: קְנֵה לָךְ הוּא וְכָל שִׁעְבּוּדָא דְאִית בֵּהּ. <small>הַגָּה: וְיֵשׁ אוֹמְרִים דִּשְׁטָר אֵינוֹ נִקְנֶה בְּאַגָּב <small><small>(טוּר בְּשֵׁם ר"ח וְהָרֹא"שׁ)</small>.</small> וּלְעִנְיַן הִלְכְתָא נַקְטִינָן כַּסְּבָרָא הָרִאשׁוֹנָה, דְּנִקְנֶה בְּאַגָּב. וְדַוְקָא שְׁטַר שֶׁכְּבָר נִכְתַּב, אֲבָל לֹא יוּכַל לְהַקְנוֹת לוֹ בְּאַגָּב, שְׁטָר שֶׁעֲדַיִּן לֹא נִכְתַּב <small><small>(רִיבָ"שׁ סִימָן ר"י)</small>.</small> </small> 

מִי שֶׁהוֹצִיא שְׁטַר, וְטוֹעֵן שֶׁחֲבֵרוֹ מְכָרוֹ לוֹ בִּכְתִיבָה וּמְסִירָה וְאָבַד מִמֶּנּוּ שְׁטַר הַמֶּכֶר, אֵינוֹ צָרִיךְ עֵדִים לְעִנְיַן קְנִיָּתוֹ, אֲבָל צָרִיךְ עֵדִים לְעִנְיַן תְּבִיעָתוֹ, שֶׁהֲרֵי הַנִּתְבָּע אוֹמֵר לוֹ: מִי יֹאמַר לִי שֶׁבַּעַל דְּבָרִים שֶׁלִּי כָּתַב וּמָסַר לְךָ. לְפִיכָךְ, רְאוּבֵן שֶׁהוֹצִיא שְׁטָר חוֹב שֶׁיֵּשׁ לְלֵוִי עַל שִׁמְעוֹן, וְטָעַן שֶׁלֵּוִי נְתָנוֹ לוֹ בִּכְתִיבָה וּמְסִירָה וְאָבַד הַשְּׁטָר שֶׁהִקְנָהוּ בּוֹ, אוֹ שֶׁטָּעַן שֶׁהִקְנָהוּ עַל גַּבֵּי קַרְקַע, הֲרֵי זֶה גּוֹבֶה אוֹתוֹ מִשִּׁמְעוֹן, אִם אֵין הַלּוֶֹה טוֹעֵן: מִי יֹאמַר שֶׁבַּעַל דְּבָרִים שֶׁלִּי כָתַב וּמָסַר לְךָ. וְאִם טוֹעֵן שִׁמְעוֹן שֶׁפָּרַע לְלֵוִי, וְאָמַר: יִשָּׁבַע לִי, יִשָּׁבַע לֵוִי לְשִׁמְעוֹן, וְאַחַר כָּךְ יִגְבֶּה רְאוּבֵן. וְאִם יֵשׁ רְאָיָה שֶׁמָּכַר וְלֹא רָצָה לִשָּׁבַע, חַיָּב לְשַׁלֵּם לִרְאוּבֵן. וְכֵן אִם הוֹדָה לוֹ שֶׁפְּרָעוֹ יְשַׁלֵּם לֵוִי לִרְאוּבֵן. מֵת מוֹכֵר, יוֹרְשָׁיו נִשְׁבָּעִים שְׁבוּעַת הַיּוֹרְשִׁים, וְנוֹטֵל לוֹקֵחַ. וְאִם לֹא רָצוּ לִשָּׁבַע, מְשַׁלְּמִין לַלּוֹקֵחַ. טָעַן לֵוִי שֶׁלֹּא מָכַר וְלֹא נָתַן שְׁטָר זֶה, נִשְׁבָּע הֶסֵת וְנִפְטָר. וְיֵשׁ אוֹמְרִים שֶׁגַּם לְעִנְיַן קְנִיָּתוֹ אֵינוֹ נֶאֱמָן. <small>הַגָּה: וְכֵן נִרְאֶה לִי עִקָּר לְעִנְיַן הִלְכְתָא. וְאִם הָיָה הַשְּׁטָר מֻנָּח תַּחַת יַד שָׁלִישׁ, אַף עַל גַּב דְּנֶאֱמָן נֶגֶד הַמּוֹכֵר שֶׁעֲשָׂאוֹ שָׁלִישׁ, מִכָּל מָקוֹם אֵינוֹ נֶאֱמָן נֶגֶד הַנִּתְבָּע, וְאֵין הַלּוֹקֵחַ יָכוֹל לִגְבּוֹת בִּשְׁטָר זֶה בְּלֹא כְּתִיבָה וּמְסִירָה <small><small>(נִמּוּקֵי יוֹסֵף סוֹף ב"ב)</small>.</small> </small> 

 מַכְנֶסֶת לְבַעֲלָהּ שְׁטָר, אֵינוֹ צָרִיךְ כְּתִיבָה וּמְסִירָה. וְאִם הוּא מִלְוֶה עַל פֶּה, אֵינוֹ צָרִיךְ מַעֲמַד שְׁלָשְׁתָּן, וַאֲפִלּוּ אִם הָיוּ נִכְסֵי מְלוֹג. 

כֵּיוָן דְּאֵין אוֹתִיּוֹת נִקְנוֹת אֶלָּא בִּכְתִיבָה וּמְסִירָה, הַנּוֹתֵן מַתָּנָה לַחֲבֵרוֹ וְהֶחֱזִיר לוֹ הַשְּׁטַר, לֹא חָזְרָה מַתְּנָתוֹ, עַד שֶׁיִּכְתֹּב לוֹ: קְנִי לָךְ אִיהוּ וְכָל שִׁעְבּוּדָא דְאִית בֵּהּ. 

אֵין שְׁטַר נִקְנֶה בִּכְתִיבָה וּמְסִירָה, אֶלָּא שְׁטַר חוֹב אוֹ שְׁטַר שֶׁל קְנִיָּה שֶׁכָּתַב לוֹ: שָׂדִי מְכוּרָה לְךָ, שֶׁהוּא עִקַּר הַקִּנְיָן וּבוֹ קָנָה הַשָּׂדֶה. וּלְפִיכָךְ, כְּשֶׁמְּסָרוֹ הַלּוֹקֵחַ לְאַחֵר, וְכָתַב לוֹ: קְנִי לָךְ אִיהוּ וְכָל שִׁעְבּוּדָא דְאִית בֵּהּ, קָנָה עַל יָדוֹ הַקַּרְקַע. אֲבָל אִם קָנָה הַקַּרְקַע בְּכֶסֶף אוֹ בַּחֲזָקָה אוֹ בְּקִנְיָן, וְכָתְבוּ לוֹ שְׁטַר לִרְאָיָה, אִם מְסָרוֹ לְאַחֵר וְכָתַב לוֹ: קְנֵי לָךְ אִיהוּ וְכו', לֹא קָנָה. 

הַקּוֹנֶה מֵהַמַּלְוֶה שְׁטָר חוֹב שֶׁיֵּשׁ לוֹ עַל הַלּוֶֹה, וּמֵת הַלּוֶֹה, אִם אַחַר שֶׁלְּקָחוֹ מֵת, נִשְׁבָּע הַלּוֹקֵחַ שֶׁלֹּא אָמַר לוֹ הַמּוֹכֵר כְּלוּם וְשֶׁאֵינוֹ יוֹדֵעַ שֶׁשְּׁטָר זֶה פָּרוּעַ, וְגוֹבֶה. וְדַוְקָא שֶׁמֵּת הַמּוֹכֵר, אֲבָל אִם הוּא חַי, גַּם הוּא צָרִיךְ לִשָּׁבַע קֹדֶם שֶׁיִּגְבֶּה הַלּוֹקֵחַ. וְכֵן אִם הַלּוֶֹה קַיָּם, וְטוֹעֵן שֶׁהוּא פָרוּעַ, וְאֵין בּוֹ נֶאֱמָנוּת, אִם הַמּוֹכֵר קַיָּם, יִשָּׁבַע, וְגוֹבֶה הַלּוֹקֵחַ. וְאִם אֵינוֹ רוֹצֶה לִשָּׁבַע, לֹא יִפְרַע הַלּוֶֹה, <small>וְהַמּוֹכֵר צָרִיךְ לְשַׁלֵּם לַלּוֹקֵחַ <small><small>(בֵּית יוֹסֵף)</small>.</small> </small> וְאִם הַמּוֹכֵר מֵת, נִשְׁבָּע הַיּוֹרֵשׁ: שֶׁלֹּא פְקָדַנִי אַבָּא; וְאִם אֵינוֹ רוֹצֶה, חוֹזֵר הַלּוֹקֵחַ עָלָיו. וְאִם מֵת הַלּוֶֹה קוֹדֶם שֶׁלְּקָחוֹ זֶה, וְאַחַר כָּךְ מֵת מַלְוֶה, אֵינוֹ גּוֹבֶה אֲפִלּוּ בִּשְׁבוּעָה. 

הַמּוֹכֵר שְׁטָר חוֹב לַחֲבֵרוֹ, כְּדִינוֹ, וּבָאִים הַמּוֹכֵר וְהַלּוֹקֵחַ לְתָבְעוֹ מֵהַלּוֶֹה, בֵּית דִּין אוֹמְרִים לוֹ לִתְּנוֹ לַלּוֹקֵחַ; וְאִם יִפְרַע לַמּוֹכֵר, חוֹזֵר וְגוֹבֶה מִמֶּנּוּ הַלּוֹקֵחַ. וְאִם קָדַם הַלּוֶֹה וּפָרַע לַמּוֹכֵר, נִפְטָר, וְאֵין לַלּוֹקֵחַ עָלָיו אֶלָּא תַּרְעֹמֶת. <small>וְיֵשׁ אוֹמְרִים דְּהַלּוֹקֵחַ צָרִיךְ לְהַחֲזִיר לַלּוֶֹה שְׁטָרוֹ <small><small>(בֵּית יוֹסֵף בְּשֵׁם הַתְּרוּמוֹת שָׁם)</small></small> </small> וּבֵית דִּין מְחַיְּבִים אֶת הַמַּלְוֶה לִתֵּן לַלּוֹקֵחַ מַה שֶּׁגָּבָה מֵהַלּוֶֹה. וְאִם הוֹצִיא וּבִזְבֵּז, וְאֵין לוֹ לְשַׁלֵּם, פָּטוּר הַלּוֶֹה. וְיֵשׁ אוֹמְרִים שֶׁאִם פָּרַע הַלּוֶֹה לְהַמַּלְוֶה לֹא נִפְטָר בָּזֶה מֵהַלּוֹקֵח. 

לֹוֶה שֶׁפָּרַע לַלּוֹקֵחַ שֶׁמָּסַר לוֹ הַשְּׁטָר, וְלֹא כָתַב לוֹ: קְנֵי לָךְ אִיהוּ וְכָל שִׁעְבּוּדֵהּ, אֵינוֹ חַיָּב לַמּוֹכֵר כְּלוּם, שֶׁאַף עַל פִּי שֶׁאֵין הַמֶּכֶר כְּלוּם, מִכָּל מָקוֹם אִם תָּפַס הַלּוֹקֵחַ אֵין מוֹצִיאִין מִיָּדוֹ. <small>הַגָּה: וְדַוְקָא שֶׁלֹּא כָתַב לֵהּ: קְנֵי לָךְ וְכו', רַק אָמַר לוֹ בְּעַל פֶּה. אֲבָל אִי לֹא אָמַר לוֹ כֵן, אֲפִלּוּ תָּפַס, מוֹצִיאִין מִיָּדוֹ <small><small>(הַמַּגִּיד פֶּרֶק כ"ב מֵהִלְכוֹת מְכִירָה וְנִמּוּקֵי יוֹסֵף פֶּרֶק אֵיזֶהוּ נֶשֶׁךְ)</small>.</small> </small> וְיֵשׁ מִי שֶׁאוֹמֵר, דַּוְקָא שֶׁיָּדַע הַמּוֹכֵר שֶׁגְּבָאוֹ הַלּוֹקֵחַ, דְּכֵיוָן שֶׁיָּדַע וְשָׁתַק, מָחַל. אֲבָל אִם לֹא יָדַע הַמּוֹכֵר, חוֹזֵר וְגוֹבֶה מִבַּעַל חוֹב, דְּאָמַר לֵהּ: לֹא הָיָה לְךָ לִתֵּן לוֹ חוֹבִי עַד שֶׁיַּרְאֶה לְךָ שֶׁקְּנָאוֹ מִמֶּנִּי כְּדִין קְנִיַּת שְׁטָר. <small>וְאִם אֵין הַלּוֶֹה יָכוֹל לְשַׁלֵּם, אֵין הַמּוֹכֵר יָכוֹל לְהוֹצִיא מִן הַלּוֹקֵחַ כְּלוּם, הוֹאִיל וְתָפַס <small><small>(ת"ה ס' שי"ג)</small>.</small> </small> 

יֵשׁ מִי שֶׁאוֹמֵר, שֶׁאִם זְקָפָן בְּמִלְוֶה עַל שְׁמוֹ, דִּינוֹ כְּגָבָה. 

רְאוּבֵן שֶׁהָיָה לוֹ שְׁטָר חוֹב עַל לֵוִי, וְאָמַר לֵהּ: מָנֶה יֵשׁ לִי בְּיָדְךָ בִּשְׁטָר תְּנֵהוּ לְשִׁמְעוֹן, בְּמַעֲמַד שְׁלָשְׁתָּן, קָנָה שִׁמְעוֹן אַף עַל פִּי שֶׁלֹּא נָתַן לוֹ הַשְּׁטָר, וְנִשְׁתַּעְבְּדוּ לוֹ הַלָּקוֹחוֹת כְּמוֹ שֶׁנִּשְׁתַּעְבְּדוּ <small>לִרְאוּבֵן,</small> אֶלָּא שֶׁאֵין שִׁמְעוֹן הַזּוֹכֶה יָכוֹל לְהוֹצִיא גוּף הַשְּׁטָר מִיָּד הַמַּלְוֶה, אֶלָּא שִׁמְעוֹן תּוֹבֵעַ לַלּוֶֹה, וְאִם יִכְפֹּר אוֹ שֶׁהֻצְרַךְ לִגְבּוֹת מֵהַמְשֻׁעְבָּדִין, בֵּית דִּין כּוֹפִין לַמַּלְוֶה לְהוֹצִיא הַשְּׁטָר, וְדָנִין עַל פִּיו. וְאִם פָּרַע הַלּוֶֹה לְשִׁמְעוֹן הַזּוֹכֶה, מוֹצִיאִין גּוּף הַשְּׁטָר מִיַּד הַמַּלְוֶה וּמַחֲזִירִין אוֹתוֹ לְיַד הַלּוֶֹה. 

רְאוּבֵן הִפְקִיד שִׁטְרֵי חוֹבוֹת אֵצֶל שִׁמְעוֹן, וְאָמַר לוֹ: שְׁטָרוֹת שֶׁהִפְקַדְתִּי בְיָדְךָ תְּנֵם לְלֵוִי, בְּמַעֲמַד שְׁלָשְׁתָּן, כָּל זְמַן שֶׁלֹּא חָזַר בּוֹ רְאוּבֵן יֵשׁ לְשִׁמְעוֹן לִתְּנָם לְלֵוִי. חָזַר בּוֹ, יֵשׁ לוֹ לְהַחֲזִירָם לוֹ, שֶׁכָּל זְמַן שֶׁלֹּא קָנָה הַשִּׁעְבּוּד שֶׁבָּהֶם לֹא קָנָה גוּפָם, בֵּין בִּמְסִירָה בֵין בַּחֲלִיפִין בֵּין בְּמַעֲמַד שְׁלָשְׁתָּן. וְאִם כָּתַב לוֹ וְהִקְנָה לוֹ הֵן וְכָל הַשִּׁעְבּוּד שֶׁבָּהֶן, וְהִמְחָהוּ אֵצֶל אוֹתוֹ שֶׁמֻּפְקָדִים בְּיָדוֹ, הַמְחָאָה זוֹ כְּמוֹ מְסִירָה, וְנִמְצָא שֶׁהֵם קְנוּיִים לוֹ בִּכְתִיבָה וּמְסִירָה. 

רְאוּבֵן הָיָה לוֹ שְׁטָר עַל שִׁמְעוֹן, וְלֵוִי חָתוּם בּוֹ, וּמְכָרוֹ לְלֵוִי הָעֵד, אֵין לֵוִי חָשׁוּב נוֹגֵעַ בַּדָּבָר, וְלָא חַיְשִׁינָן לַחֲשָׁדָא לוֹמַר שֶׁהוּא חָתַם לוֹ שֶׁקֶר כְּדֵי שֶׁיִּקְנֵהוּ מִמֶּנּוּ אַחַר כָּךְ, לְפִי שֶׁהָעֵד הָאַחֵר לֹא הָיָה מַסְכִּים עִמּוֹ לְהָעִיד שֶׁקֶר בִּשְׁבִיל הֲנָאָתוֹ שֶׁל לֵוִי. <small>וְדַוְקָא אִם הָעֵד חָתוּם עַל הַשְּׁטָר, אֲבָל לֹא יוּכַל לְהָעִיד עַל פֶּה <small><small>(בֵּית יוֹסֵף בְּשֵׁם הַתְּרוּמוֹת)</small>.</small> </small> אֲבָל אִם מְכָרוֹ לִשְׁנֵי עֵדִים הַחֲתוּמִים עָלָיו, חַיְשִׁינָן לְהָכִי, וְאִם אֵין הַלּוֶֹה מוֹדֶה בוֹ, אֵין יְכוֹלִין לִגְבּוֹתוֹ. 

רְאוּבֵן שֶׁיֵּשׁ לוֹ שְׁטָר עַל שִׁמְעוֹן, וּנְתָנוֹ לְלֵוִי בִּכְתִיבָה וּמְסִירָה, וְהָיָה שִׁמְעוֹן אֶחָד מֵעֵדֵי הַמַּתָּנָה וְאַחֵר עִמּוֹ, וְרוֹצֶה רְאוּבֵן לַחֲזֹר מֵהַמַּתָּנָה וְטוֹעֵן שֶׁהַשְּׁטָר פָּסוּל, לְפִי שֶׁשִּׁמְעוֹן הוּא נוֹגֵעַ בָּעֵדוּת, שֶׁרוֹצֶה לְהָעִיד כְּדֵי שֶׁיִּפָּטֵר מִבַּעַל דִּינוֹ, שֶׁהַשֵּׁנִי נוֹחַ לוֹ, הַדִּין עִמּוֹ, וַהֲרֵי הוּא חָשׁוּב נוֹגֵעַ בַּדָּבָר: 

הַמּוֹכֵר שְׁטָר חוֹב כְּדִינוֹ, אִם חָזַר וּמְחָלוֹ לַלּוֶֹה, מָחוּל. <small>מִיהוּ, אֵין הַלּוֹקֵחַ מְחֻיָּב לְהַחֲזִיר לַלּוֶֹה שְׁטָרוֹ. וְיֵשׁ חוֹלְקִין <small><small>(רַ"ן פֶּרֶק הַכּוֹתֵב וְרַבֵּינוּ יְרוּחָם ני"ד שְׁתֵּי הַדֵּעוֹת)</small>.</small> </small> וּמַאי תַּקַּנְתֵּהּ, יְפַיֵּס לַלּוֶֹה שֶׁיַּעֲשֶׂה לוֹ שְׁטָר עַל שְׁמוֹ, אוֹ יְקַבֵּל עָלָיו הַלּוֶֹה בְּקִנְיָן אוֹ בְּהוֹדָאָתוֹ בִּפְנֵי עֵדִים, שֶׁזְּקָפוֹ עָלָיו בְּמִלְוָה לַקּוֹנֶה, וְשׁוּב לֹא יוּכַל לִמְחֹל. וַאֲפִלּוּ אִם הִתְנָה עִמּוֹ שֶׁלֹּא יוּכַל לְמָחֲלוֹ, אִם מְחָלוֹ מָחוּל. וַאֲפִלּוּ אִם סִלֵּק עַצְמוֹ מִכֹּחַ הַחוֹב הַהוּא לְגַמְרֵי, וְרִקֵּן כָּל כֹּחוֹ בַּשְּׁטָר לַקּוֹנֶה, אֲפִלּוּ הָכִי אִם מְחָלוֹ מָחוּל. וַאֲפִלּוּ הַיּוֹרֵשׁ שֶׁל הַמּוֹכֵר יוּכַל לִמְחֹל. וּמִיהוּ, אֵין הַיּוֹרֵשׁ יָכוֹל לִמְחֹל לְעַצְמוֹ כְּדֵי לְהַפְסִיד לַלּוֹקֵחַ. כֵּיצַד, רְאוּבֵן הִלְוָה לִבְנוֹ בִּשְׁטָר, וּמְכָרוֹ לְשִׁמְעוֹן, וּמֵת רְאוּבֵן, לֹא יֹאמַר הַבֵּן: הוֹאִיל וַאֲנִי יוֹרֵשׁ הֶחֱזַקְתִּי לִמְחֹל לְעַצְמִי וְאֵין לִי לְשַׁלֵּם כְּלוּם מִדִּינָא דִגְרָמֵי שֶׁאֲנִי לֹא כִּוַּנְתִּי לְהַזִּיק לַלּוֹקֵחַ אֶלָּא לִפְטֹר עַצְמִי, אֶלָּא פּוֹרֵעַ כָּל הַחוֹב לַלּוֹקֵחַ. וְיֵשׁ מִי שֶׁחוֹלֵק וְאוֹמֵר שֶׁאַף לְעַצְמוֹ יָכוֹל לִמְחֹל. <small>הַגָּה: לְעֵיל סִימָן ס' סָעִיף ח' <small><small>(גַּם בַּטּוּר שָׁם סִימָן ז')</small></small> נִתְבָּאֵר שֶׁאִם רְאוּבֵן צִוָּה לִכְתֹּב שְׁטָר שֶׁלּוֹ עַל שֵׁם שִׁמְעוֹן, אֵין שִׁמְעוֹן יָכוֹל לְמָחֲלוֹ, הוֹאִיל וְאֵין הַמָּמוֹן שֶׁלּוֹ, אֲבָל רְאוּבֵן יָכוֹל לְמָחֲלוֹ, כִּי הוּא נִקְרָא בַּעַל הַשְּׁטָר. וַאֲפִלּוּ לֹא מְחָלוֹ בְּהֶדְיָא, רַק שֶׁמָּחַל לַלֹּוֶה כָּל מַה שֶּׁבְּיָדוֹ אוֹ כַּיּוֹצֵא בַזֶּה, גַּם שְׁטָר זֶה נִמְחָל, אַף עַל פִּי שֶׁנִּכְתַּב עַל שֵׁם שִׁמְעוֹן <small><small>(תְּשׁוּבַת רַשְׁבָּ"א סִימָן תתקכ"ז)</small>.</small> </small> 

יֵשׁ מִי שֶׁאוֹמֵר, שֶׁכָּל שֶׁיָּכוֹל לִמְחֹל יָכוֹל לַעֲשׂוֹת שׁוֹבָר הוֹדָאָה שֶׁנִּפְרַע, אוֹ לְהַאֲרִיךְ זְמָן הַפֵּרָעוֹן, וּמְשַׁלֵּם כְּפִי מַה שֶּׁהִזִּיקוֹ. 

גּוֹי שֶׁמָּכַר שְׁטָר חוֹב לְיִשְׂרָאֵל, יֵשׁ מִי שֶׁאוֹמֵר, שֶׁכֵּיוָן שֶׁבְּדִינֵיהֶם כָּל זְכוּתוֹ מָכַר לוֹ, כְּדִינֵיהֶם דַּיְנִינָן לֵהּ, שֶׁאִם חָזַר וּמְחָלוֹ אֵינוֹ מָחוּל. <small>וְכֵן כָּל שֶׁנָּתַן בְּדִינֵיהֶם, אֲפִלּוּ בְּלֹא כְּתִיבָה וּמְסִירָה, מְשַׁלֵּם <small><small>(נִמּוּקֵי יוֹסֵף פֶּרֶק מִי שֶׁמֵּת)</small>.</small> </small> וְיִשְׂרָאֵל שֶׁמָּכַר לְגוֹי כְּאִילוּ מָכַר לְיִשְׂרָאֵל. 

יֵשׁ אוֹמְרִים שֶׁאִם כָּתַב לֹוֶה לַמַּלְוֶה: מִשְׁתַּעְבַּדְנָא לָךְ וּלְכָל דְּאָתִי מֵחֲמָתָךְ, וּמְכָרוֹ לְמִי שֶׁהָיָה נוֹלָד בִּשְׁעַת הַלְוָאָה, שׁוּב אֵינוֹ יָכוֹל לִמְחֹל. וְיֵשׁ אוֹמְרִים שֶׁאַף עַל פִּי כֵן יָכוֹל לִמְחֹל. <small>הַגָּה: יֵשׁ אוֹמְרִים הָא דְּמוֹכֵר שְׁטָר חוֹב יָכוֹל לִמְחֹל, הַיְנוּ שֶׁהַמּוֹכֵר לֹא הָיָה חַיָּב לַלּוֹקֵחַ, אוֹ שֶׁיֵּשׁ לוֹ בַּמֶּה לִפְרֹעַ. אֲבָל אִם הָיָה חַיָּב לוֹ וְאֵין לוֹ בַּמֶּה לִפְרֹעַ, שֶׁמֵּעַכְשָׁיו הַלּוֶֹה מְשֻׁעְבָּד לַלּוֹקֵחַ, כְּמוֹ שֶׁיִּתְבָּאֵר לְקַמָּן סִימָן פ"ו, אֵינוֹ יָכוֹל לִמְחֹל <small><small>(מָרְדְּכַי פ"ב דִּכְתֻבּוֹת וְס"פ הָאִשָּׁה שֶׁנָּפְלוּ)</small>.</small> וְיֵשׁ חוֹלְקִין <small><small>(רַמְבַּ"ן תּוֹסָפוֹת וְהָרֹא"שׁ)</small>.</small> ע"ל סִימָן פ"ו. וְאִם הִקְנָה לוֹ הַחוֹב עַצְמוֹ אַגַּב קַרְקַע, יֵשׁ אוֹמְרִים דְּאֵינוֹ יָכוֹל לִמְחֹל, וְיֵשׁ אוֹמְרִים דְּיָכוֹל לִמְחֹל <small><small>(מָרְדְּכַי פֶּרֶק הַכּוֹתֵב שְׁתֵּי הַדֵּעוֹת)</small>.</small> וְיֵשׁ אוֹמְרִים דְּאֵין כָּאן קִנְיָן כְּלָל, דְּאֵינוֹ נִקְנֶה בְּאַגָּב וְלֹא בַּחֲלִיפִין <small><small>(בֵּית יוֹסֵף לְדַעַת הָרַמְבַּ"ם)</small></small> וְע"ל סִימָן ר"ג סָעִיף ט'.</small> 

נְתָנוֹ בְּמַתְּנַת שְׁכִיב מְרַע, וָמֵת, אֵין הַיּוֹרֵשׁ יָכוֹל לִמְחֹל. 

 מַכְנֶסֶת לְבַעֲלָהּ שְׁטָר חוֹב אוֹ מִלְוֶה עַל פֶּה, אוֹ שֶׁלָּווּ מִמֶּנָּה אֲחֵרִים אַחַר נִשּׂוּאֶיהָ, אֵינָהּ יְכוֹלָה לִמְחֹל, דְּאֵין קִנְיָן לָאִשָּׁה בְּלֹא בַּעֲלָהּ, וַאֲפִלּוּ הָיוּ נִכְסֵי מְלוֹג, <small><small>(פֵּרוּשׁ, נִכְסֵי הָאִשָּׁה שֶׁהַבַּעַל אוֹכֵל פֵּרוֹת וּמַנִּיחַ הַקֶרֶן, כָּעִנְיָן מְלִיגַת הָרֹאשׁ שֶׁתּוֹלְשִׁין הַשֵּׂעָר וּמַנִּיחִין הָרֹאשׁ)</small>.</small> 

הַנּוֹתֵן שְׁטָר חוֹב לַחֲבֵרוֹ אוֹ מְכָרוֹ, בְּמַעֲמַד שְׁלָשְׁתָּן, אֵינוֹ יָכוֹל לִמְחֹל. 

הַמּוֹכֵר שְׁטָר חוֹב לַחֲבֵרוֹ, וְיֵשׁ מַשְׁכּוֹן בְּיָדוֹ, וּמְסָרוֹ בְּיַד הַלּוֹקֵחַ, שׁוּב אֵינוֹ יָכוֹל לִמְחֹל לַלּוֶֹה מַה שֶּׁכְּנֶגֶד הַמַּשְׁכּוֹן; וְהוּא הַדִּין אִם הָיְתָה מַשְׁכּוֹנַת קַרְקַע, וְיָרַד הַלּוֹקֵחַ וְהֶחֱזִיק בָּהּ, שֶׁאֵינוֹ יָכוֹל לִמְחֹל. וְיֵשׁ מִי שֶׁחוֹלֵק בְּזוֹ. 

לוֹקֵחַ שְׁטָר חוֹב שֶׁחָזַר וּמְכָרוֹ לַמַּלְוֶה, אֵינוֹ יָכוֹל לִמְחֹל. וְלֹא עוֹד, אֶלָּא אִם מְכָרוֹ לוֹקֵחַ רִאשׁוֹן לְאִינָשׁ דְּעָלְמָא, אֵין לוֹקֵחַ רִאשׁוֹן יָכוֹל לִמְחֹל. 

כְּשֶׁמּוֹחֵל הַמּוֹכֵר, אוֹ יוֹרְשָׁיו, צְרִיכִים לְשַׁלֵּם כָּל מַה שֶּׁכָּתוּב בִּשְׁטָר הַחוֹב, מֵהַיָּפֶה שֶׁבַּנְּכָסִים, שֶׁהֲרֵי גָרַם לוֹ לְאַבֵּד הַשְּׁטָר, וַהֲרֵי הוּא כְּמוֹ שֶׁשְּׂרָפוֹ. וּמִיהוּ, שָׁמִין הַשְּׁטָר כְּפִי מַה שֶּׁהוּא, כְּגוֹן אִם הַלּוֶֹה גַבְרָא אַלָּמָא דְלָא צָיִית דִּינָא, אוֹ שֶׁאֵין לוֹ נְכָסִים; וְאִם מֵת, יְשַׁלְּמוּ יוֹרְשָׁיו. <small>הַגָּה: <small><small>(תשו' רַשְׁבָּ"א וְע' ס"ק ק"ג)</small></small> וְאִם מָכַר לוֹ שְׁטָר חוֹב שֶׁל גּוֹי, וּמְחָלוֹ, צָרִיךְ לְשַׁלֵּם לוֹ אַף הָרִבִּית שֶׁעָלָה עָלָיו. אֲבָל אִם נוֹדַע שֶׁפָּרוּעַ הוּא אַף עַל גַּב דְּהוּא הָיָה יָכוֹל לַחֲזֹר וְלִגְבּוֹת מִן הַגּוֹי פָּטוּר הַמּוֹחֵל <small><small>(רַבֵּנוּ יְרוּחָם ני"ד בְּשֵׁם הָרַשְׁבָּ"א)</small>.</small> וְכָל זֶה לְדַעַת קְצָת רַבְּוָתָא <small><small>(ב' הַדֵּעוֹת בַּטּוּר וב"י וע' ס"ק ק"ה)</small>,</small> אֲבָל רַבִּים חוֹלְקִים וּסְבִירָא לְהוּ דִּבְכָל מוֹכֵר שְׁטָר חוֹב וּמְחָלוֹ אֵין צָרִיךְ לְשַׁלֵּם לוֹ אֶלָּא הַדָּמִים שֶׁנָּתַן לוֹ <small><small>(טוּר בְּשֵׁם הָרֹא"שׁ וְרַב שְׁרִירָא גָאוֹן)</small></small> וּמַה שֶּׁהוֹצִיא עָלָיו <small><small>(מהרי"ו סי' קס"ב וד"מ)</small>.</small> </small> 

בַּמֶּה דְּבָרִים אֲמוּרִים שֶׁהַמּוֹחֵל חַיָּב בְּתַשְׁלוּמִין, בִּזְמַן שֶׁהַשְּׁטָר כָּשֵׁר וְהַמִּלְוֶה רָאוּי לִפָּרַע מִמֶּנּוּ. אֲבָל אִם טָעַן הַלּוֶֹה שֶׁהוּא מְזֻיָּף, וְאֵינוֹ יָכוֹל לְקַיְּמוֹ, אוֹ שֶׁהַלֹּוֶה אַלָּם אוֹ עָנִי, פָּטוּר הַמּוֹחֵל מִצַּד מְחִילָתוֹ: 

גַּם בְּמוֹכֵר שְׁטָר חוֹב אַמְרִינָן אַחֲרָיוּת טָעוּת סוֹפֵר הוּא. לְפִיכָךְ, אִם בָּא בַּעַל חוֹב <small>שֶׁל מוֹכֵר</small> וְטָרַף זֶה הַחוֹב, אוֹ שֶׁבָּא אֶחָד וְהֵבִיא רְאָיָה שֶׁשְּׁטָר זֶה שֶׁלּוֹ אוֹ שֶׁלְּקָחוֹ מֵהַמַּלְוֶה תְּחִלָּה, וְכָל כַּיּוֹצֵא בָּזֶה, חוֹזֵר הַלּוֹקֵחַ וְגוֹבֶה מֵהַמּוֹכֵר מִדִּין אַחֲרָיוּת. וְאִם הוֹצִיא הַלּוֶֹה שׁוֹבָר שֶׁשְּׁטָר זֶה פָּרוּעַ אוֹ שֶׁמָּחַל לוֹ הַמַּלְוֶה קֹדֶם לָכֵן, הֲרֵי זֶה מִקַּח טָעוּת, וְהַמָּעוֹת חוֹזְרִים. וְאִם הָיָה הַלּוֶֹה עָנִי בִּשְׁעַת מְכִירָה, בִּכְלַל אוֹנָאָה הוּא אִם מְכָרוֹ בְּיוֹתֵר מִדְּמֵי שָׁוְיוֹ. וְאֵין לְשִׁטְרוֹת אוֹנָאָה. וְאִם הֶעֱנִי אַחַר כָּךְ וְאֵינוֹ יָכוֹל לְהוֹצִיא מִמֶּנּוּ כְּלוּם, אֵין זֶה בִּכְלַל אַחֲרָיוּת, דְּמַזָּל דִּידֵהּ גָּרַם. 

הַמּוֹחֵל, מַזִּיק הוּא מִשָּׁעָה שֶׁמְּחָלוֹ. וַאֲפִלּוּ קִבֵּל עָלָיו אַחֲרָיוּת, אֵינוֹ גוֹבֶה מִמְּשַׁעְבְּדֵי, אֲפִלּוּ מִלָּקוֹחוֹת שֶׁלָּקְחוּ לְאַחַר מִכָּאן, אֶלָּא אִם כֵּן כָּתַב לוֹ בִשְׁעַת מְכִירָה: <small>אִם</small> אֶחֱזֹר וְאֶמְחֹל חוֹב זֶה הֲרֵינִי מְשַׁעְבֵּד עַצְמִי וּנְכָסַי לְשַׁלֵּם דְּמֵי חוֹב זֶה, גּוֹבֶה מִמְּשַׁעְבְּדֵי, אֲפִלּוּ מִלָּקוֹחוֹת שֶׁקָּדְמוּ לִמְחִילָתוֹ. 

יֵשׁ מִי שֶׁאוֹמֵר, שֶׁהוּא הַדִּין בְּנוֹתֵן שְׁטַר חוֹב לַחֲבֵרוֹ וְחָזַר וּמְחָלוֹ, חַיָּב לְשַׁלֵּם לוֹ, כְּדִין הַמּוֹכֵר שְׁטַר חוֹב וְחָזַר וּמְחָלוֹ. 

גֵּר שֶׁהָיָה לוֹ מִלְוָה בִּשְׁטַר עַל יִשְׂרָאֵל, וּמָכַר הַשְּׁטַר לְיִשְׂרָאֵל, וּמֵת הַגֵּר, פָּקַע לֵהּ, וְנִפְטָר הַלּוֶֹה. 

הַמּוֹכֵר שְׁטַר לַחֲבֵרוֹ, לִגְבּוֹתוֹ, אֵין בּוֹ דִין אוֹנָאָה. אֲפִלּוּ מָכַר שְׁוֵה אֶלֶף בְּדִינָר אוֹ שְׁוֵה דִינָר בְּאֶלֶף. <small>וְיֵשׁ חוֹלְקִין וּסְבִירָא לְהוּ דִבְיוֹתֵר מִמֶּחֱצָה הָוֵי בִּטוּל מֵקָּח <small><small>(טוּר בְּשֵׁם ר"ת וְהָרֹא"שׁ פֶּרֶק הַזָּהָב)</small>.</small> </small> 

שְׁטָרוֹת, אֵין נִשְׁבָּעִים עֲלֵיהֶם. אֲפִלּוּ הוֹדָה בְּמִקְצַת אוֹ שֶׁיֵּשׁ עָלָיו עֵד אֶחָד, הֲרֵי זֶה פָּטוּר מִשְּׁבוּעַת הַתּוֹרָה. אֲבָל נִשְׁבָּעִים עֲלֵיהֶם הֶסֵת אִם הָיְתָה שָׁם טַעֲנַת וַדַּאי. <small>וְכֵן נִשְׁבָּעִין עֲלֵיהֶם עַל יְדֵי גִלְגּוּל <small><small>(הָרִי"ף וְהָרֹא"שׁ פֶּרֶק שְׁבוּעַת הַדַּיָּנִים)</small></small> וְע"ל סִימָן צ"ה.</small> 

אִם הָיָה שׁוֹמֵר שָׂכָר עֲלֵיהֶם, וְנִגְנְבוּ אוֹ אָבְדוּ, אֲפִלּוּ בִפְשִׁיעָה, פָּטוּר מִלְּשַׁלֵּם, אֲבָל מַפְסִיד שְׂכָרוֹ עַד שֶׁיִּשָּׁבַע שֶׁשָּׁמַר כָּרָאוּי. <small>וְכָל שֶׁכֵּן שֶׁשּׁוֹמֵר חִנָּם פָּטוּר מִפְּשִׁיעָה.</small> וְיֵשׁ מְחַיְּבִים בִּפְשִׁיעָה. <small>וְהַסְּבָרָא הָרִאשׁוֹנָה הִיא עִקָּר, דִּפְטוּרִים עַל שְׁטָרוֹת אֲפִלּוּ בִּפְשִׁיעָה; אֲבָל אִם הִזִּיק בְּיָדַיִם, כְּגוֹן שֶׁהִשְׁלִיכוֹ לַנָּהָר אוֹ כַדּוֹמֶה, חַיָּב <small><small>(טוּר בְּשֵׁם הָרִי"ף וְהָרֹא"שׁ, וְעַיֵּן בְּב"י)</small>.</small> </small> וְאִם קָנוּ מִיָּדוֹ שֶׁיִּתְחַיֵּב כְּדִין הַשּׁוֹמְרִים, חַיָּב. <small>וְעַיֵּן לְקַמָּן סִימָן ש"א וּלְקַמָּן רֵישׁ סִימָן צ"ה.</small> 

אַחִים אוֹ שֻׁתָּפִים שֶׁבָּאוּ לַחֲלֹק, וְיֵשׁ לָהֶם שְׁטָרוֹת, יָשׁוּמוּ בֵּית דִּין כָּל הַשְּׁטָרוֹת לְפִי שָׁוְיָן, כָּל אֶחָד לְפִי קֵרוּב הַזְּמַן וְרִחוּקוֹ, וּלְפִי נִכְסֵי הַלּוֶֹה וְאַלְמוּתוֹ, וְיַחֲלֹקוּ. וְאִם הוּא שְׁטָר חוֹב אֶחָד, יָכוֹל כָּל אֶחָד לוֹמַר: גּוֹד אוֹ אֶגוֹד <small><small>(פֵּרוּשׁ, מְשֹׁךְ אוֹ אֶמְשֹׁךְ, כְּלוֹמַר קְנֵה אוֹ מְכֹר)</small> ;</small> וְאִם אַחַר שֶׁשָּׁמוּ בֵּית דִּין וְחִלְּקוּ בְּגוֹרָל, נִתְקַלְקֵל שְׁטָרוֹ שֶׁל אֶחָד מֵהֶם, מַזָּלוֹ גָרַם. 

אָמַר: נְכָסַי לִפְלוֹנִי, שְׁטָרַי בִּכְלַל נְכָסַי. וְאִם הוּא שְׁכִיב מְרַע שֶׁדְּבָרָיו כִּכְתוּבִין וְכִמְסוּרִין, קָנָה גַם הַשְּׁטָרוֹת. <small>הַגָּה: וְלָכֵן בַּעַל שֶׁסִּלֵּק עַצְמוֹ מִנִּכְסֵי אִשְׁתּוֹ, אַף שְׁטָרוֹת בִּכְלָל, וְסִלֵּק גַּם כֵּן עַצְמוֹ מִשְּׁטַר יְרֻשָּׁה שֶׁלָּהּ שֶׁעָשָׂה לָהּ אָבִיהָ <small><small>(מַהֲרִי"ק שֹׁרֶשׁ י"ג)</small> ;</small> אֲבָל אֵין שְׁטָרוֹת בִּכְלַל מִטַּלְטְלִים, וְלָכֵן אִם אָמַר: מִטַּלְטְלִים לִפְלוֹנִי, אֵין שְׁטָרוֹת בִּכְלָל <small><small>(תְּשׁוּבַת רַשְׁבָּ"א סִימָן תתפ"ה)</small>.</small> </small> 


Siman 67

אֵין שְׁמִטַּת כְּסָפִים נוֹהֶגֶת מִן הַתּוֹרָה אֶלָּא בִּזְמַן שֶׁהַיּוֹבֵל נוֹהֵג. וּמִדִּבְרֵי סוֹפְרִים שֶׁתְּהֵא שְׁמִטַּת כְּסָפִים נוֹהֶגֶת בַּזְּמַן הַזֶּה בְּכָל מָקוֹם. <small>הַגָּה: <small><small>(רַמְבַּ"ם פ"ט מֵה' שְׁמִטָּה בעה"ת שַׁעַר מ"ה וְהָרַ"ן בְּשֵׁם יֵשׁ אוֹמְרִים)</small></small> כֵּן הוּא הַסְכָּמַת הַפּוֹסְקִים. אֲבָל יֵשׁ אוֹמְרִים דְּאֵין שְׁמִטָּה נוֹהֶגֶת בַּזְּמַן הַזֶּה; וְנִרְאֶה שֶׁעֲלֵיהֶם סָמְכוּ בִּמְדִינוֹת אֵלּוּ, שֶׁאֵין נוֹהֲגִים דִּין שְׁמִטָּה כְּלָל בַּזְּמַן הַזֶּה, וְהַמִּנְהָג הָיוּ נוֹהֲגִים עֲדַיִן בִּזְמַן הָרֹא"שׁ, כְּמוֹ שֶׁכָּתוּב בִּתְשׁוּבָה <small><small>(הַטּוּר ס"ה הֵבִיאוֹ)</small>,</small> שֶׁהָיָה צוֹוֵחַ כִּכְרוּכְיָא לְבַטֵּל הַמִּנְהָג, וְלֹא אַשְׁגָּחוּ בֵהּ, וּכְבָר כָּתְבוּ גַם כֵּן הָאַחֲרוֹנִים ז"ל <small><small>(בד"מ ס"ה הֵבִיאוֹ)</small> </small> טַעַם לַמִּנְהָג שֶׁאֵין נוֹהֲגִין שְׁמִטָּה כַּמְבֹאָר בְּדִבְרֵי מַהֲרִי"ק שֹׁרֶשׁ צ"ב וּמהר"ר אִיסֶרְלָן בְּת"ה סִימָן ד"ש וּבַמַּהֲרִי"ל, וְאֵין לְדַקְדֵּק אַחֲרֵיהֶם. וּבְחֶשְׁבּוֹן שְׁנַת הַשְּׁמִטָּה נָפְלָה מַחֲלֹקֶת, וְהָעִקָּר שֶׁשְּׁנַת ש"כ וּשְׁנַת שכ"ז הָיְתָה שְׁמִטָּה, וְאִם כֵּן יִהְיֶה שְׁנַת של"ד הַבָּאָה עָלֵינוּ לְטוֹבָה שְׁמִטָּה, יְהִי רָצוֹן שֶׁיִּבָּנֶה בֵּית הַמִּקְדָּשׁ וְיַחְזְרוּ אָז לִמְנוֹת שְׁמִטִּין וְיוֹבְלוֹת "כִּי יָבֹא שִׁלֹ"ה" <small><small>(בְּרֵאשִׁית מט, יא)</small></small> לִפְרָט.</small> 

שְׁבִיעִית מְשַׁמֶּטֶת אֶת הַמִּלְוֶה, וַאֲפִלּוּ מִלְוֶה שֶׁבִּשְׁטָר שֶׁיֵּשׁ בּוֹ אַחֲרָיוּת נְכָסִים. וְהַמַּשְׁכַּנְתָּא, בְּמָקוֹם שֶׁדַּרְכָּם לְסַלֵּק הַמַּלְוֶה בְּכָל עֵת שֶׁיָּבִיא מָעוֹתָיו, שְׁבִיעִית מְשַׁמַּטְתָּהּ; וּמָקוֹם שֶׁאֵינוֹ יָכוֹל לְסַלְּקוֹ עַד סוֹף זְמַנּוֹ, אֵין שְׁבִיעִית מְשַׁמַּטְתָּהּ. וְאִם אֵינָהּ מַשְׁכַּנְתָּא, אֶלָּא שֶׁסִיֵּם לוֹ שָׂדֶה בְּהַלְוָאָתוֹ, אֵינוֹ מְשַׁמֵּט. וְיֵשׁ אוֹמְרִים דְּהָנֵי מִלֵּי בְּאַתְרָא דְּלָא מְסַלְּקֵי לֵהּ; וְכָל שֶׁאֵינוֹ יָכוֹל לְסַלְּקוֹ, אֲפִלּוּ יוֹם אֶחָד, מִקְרֵי אַתְרָא דְּלָא מְסַלְּקֵי לֵהּ. 

מִי שֶׁיֵּשׁ לוֹ עִסְקָא מִשֶּׁל חֲבֵרוֹ, שְׁבִיעִית מְשַׁמֶּטֶת פַּלְגָּא שֶׁהִיא מִלְוָה. 

מִי שֶׁהָיָה שֻׁתָּף עִם חֲבֵרוֹ, וְהָיוּ מִתְעַסְקִים בִּסְחוֹרוֹת וּבִשְׁטָרוֹת, וְנִשְׁאַר בְּיַד אֶחָד מֵהַשֻּׁתָּפִים, אֵין שְׁבִיעִית מְשַׁמַּטְתּוֹ, שֶׁאֵין שְׁבִיעִית מְשַׁמֶּטֶת אֶלָּא מִלְוָה. 

עָרֵב שֶׁפָּרַע לַמַּלְוֶה, וְקֹדֶם שֶׁפָּרַע הַלּוֶֹה הִגִּיעָה שְׁנַת הַשְּׁמִטָּה, מְשַׁמֵּט. 

כָּל דָּבָר שֶׁשְּׁבִיעִית מְשַׁמֶּטֶת, גַּם כֵּן מְשַׁמֶּטֶת שְׁבוּעָתוֹ. לְפִיכָךְ, שְׁבוּעַת הַדַּיָּנִים וְכַיּוֹצֵא בָהּ, שֶׁאִם הָיָה מוֹדֶה בּוֹ הָיְתָה שְׁבִיעִית מְשַׁמַּטְתּוֹ, מְשַׁמֶּטֶת שְׁבוּעָתוֹ. אֲבָל שְׁבוּעַת הַשּׁוֹמְרִים וְהַשֻּׁתָּפִים וְכַיּוֹצֵא בָּהֶם, שֶׁאִם הָיָה מוֹדֶה בּוֹ לֹא הָיְתָה שְׁבִיעִית מְשַׁמַּטְתּוֹ, לְפִי שֶׁהֵם פִּקָּדוֹן וְלֹא מִלְוָה, אֵין שְׁבִיעִית מְשַׁמֶּטֶת שְׁבוּעָתוֹ. <small>הַגָּה: מִי שֶׁחַיָּב לַחֲבֵרוֹ וְנִשְׁבַּע לְשַׁלֵּם לוֹ כָּל דָּבָר שֶׁהַשְּׁבִיעִית מְשַׁמֶּטֶת, פָּטוּר גַּם כֵּן לְשַׁלֵּם מִכֹּחַ הַשְּׁבוּעָה, דְּלָא נִשְׁבַּע לְשַׁלֵּם רַק כָּל זְמָן שֶׁחַיָּב לוֹ מָמוֹן <small><small>(מַהֲרִי"ק שֹׁרֶשׁ פ"א וּתְשׁוּבַת רַמְבַּ"ן סִימָן רנ"ו)</small> <small>(וְע"ל סִימָן ע"ג סָעִיף ז')</small></small> </small> 

<small><small>(הִלְוָהוּ, וּ)</small></small> תְבָעוֹ וְכָפַר וְנִשְׁבַּע לוֹ, וְהִגִּיעָה שְׁמִטָּה וְהוּא בִּכְפִירָתוֹ, וּלְאַחַר שֶׁעָבְרָה הַשְׁמִטָּה הוֹדָה אוֹ בָאוּ עֵדִים, אֵינוֹ מְשַׁמֵּט. אֲבָל כָּפַר וְנִשְׁבַּע וְהוֹדָה אַחַר כָּךְ, אוֹ שֶׁבָּאוּ עֵדִים קֹדֶם סוֹף שְׁבִיעִית, הֲרֵי זוֹ מְשַׁמֶּטֶת. 

תְּבָעוֹ מָמוֹן וְכָפַר, וְהֵבִיא עֵדִים וְחִיְּבוּהוּ בֵּית דִּין וְכָתְבוּ לוֹ פְּסַק דִּין, הָוֵי כְּגָבוּי וְאֵינוֹ מְשַׁמֵּט. 

הַמַּלְוֶה אֶת חֲבֵרוֹ, וְהִתְנָה עִמּוֹ שֶׁלֹּא תַשְׁמִטֶּנּוּ שְׁבִיעִית, הֲרֵי זֶה נִשְׁמָט. אֲבָל אִם הִתְנָה עִמּוֹ שֶׁלֹּא יַשְׁמִיט הוּא חוֹב זֶה וַאֲפִלּוּ בַשְּׁבִיעִית, תְּנָאוֹ קַיָּם, שֶׁנִּמְצָא שֶׁחִיֵּב עַצְמוֹ בְּמָמוֹן שֶׁלֹּא חִיַּבְתּוֹ תּוֹרָה, שֶׁהוּא חַיָּב. <small>הַגָּה: וְכֵן אִם כָּתַב בַּשְּׁטָר לְשׁוֹן פִּקָּדוֹן, אֵינָהּ מְשַׁמֶּטֶת, דִּלְהָכִי כָּתַב לְשׁוֹן פִּקָּדוֹן, שֶׁלֹּא יְשַׁמֵּט <small><small>(מַהֲרִי"ק שֹׁרֶשׁ קפ"ב)</small>.</small> אִם נָהֲגוּ לִכְתֹּב כֵּן בַּשְּׁטָרוֹת, וּבִשְׁטָר אֶחָד לֹא נִמְצָא כָּךְ, לָא אַמְרִינָן דְּהָוֵי כְּאִלּוּ נִכְתָּב, אַף עַל פִּי שֶׁלְּעִנְיַן שְׁאָר דְּבָרִים אַמְרִינָן כֵּן, כְּדִלְעֵיל סִימָן מ"ב <small><small>(בֵּית יוֹסֵף בְּשֵׁם הָרַשְׁבָּ"א)</small>.</small> </small> 

הַמַּלְוֶה אֶת חֲבֵרוֹ וְקָבַע לוֹ זְמַן לְעֶשֶׂר שָׁנִים אוֹ פָּחוֹת אוֹ יוֹתֵר, אֵין שְׁבִיעִית הַבָּאָה בְּתוֹךְ הַזְּמַן מְשַׁמַּטְתּוֹ, דְּהַשְׁתָּא לֹא קָרִי בֵהּ "לֹא יִגּוֹשׂ" <small><small>(דְּבָרִים טו, ב)</small>.</small> 

 הַמּוֹסֵר שִׁטְרוֹתָיו לְבֵית דִּין, וְאָמַר לָהֶם: אַתֶּם גְּבוּ לִי חוֹבִי, אֵינוֹ נִשְׁמָט. 

הַמַּלְוֶה עַל הַמַּשְׁכּוֹן, אֵינוֹ מְשַׁמֵּט מַה שֶּׁכְּנֶגֶד הַמַּשְׁכּוֹן. וְיֵשׁ מִי שֶׁאוֹמֵר, שֶׁאַף הַיָּתֵר עַל הַמַּשְׁכּוֹן אֵינוֹ מְשַׁמֵּט. 

מִשְׁכְּנוֹ שֶׁלֹּא בִּשְׁעַת הַלְוָאָתוֹ, עַל יְדֵי בֵּית דִּין, דִּינוֹ כְּמַלְוֶה עַל הַמַּשְׁכּוֹן. 

הַקָּפַת <small><small>(פֵּרוּשׁ, שֶׁקָנָה בַּאֲמָנָה)</small> </small> חֲנוּת, אֵינָהּ מְשַׁמֶּטֶת. וְאִם זָקְפָה עָלָיו בְּמִלְוָה, מְשַׁמֶּטֶת. <small>הַגָּה: וּמִקְרֵי זְקִיפָה, מִשָּׁעָה שֶׁקָּבַע לוֹ זְמַן לְפָרְעוֹ <small><small>(טוּר וְהָרֹא"שׁ פֶּרֶק הַשּׁוֹלֵחַ)</small>.</small> וְיֵשׁ אוֹמְרִים דְּמִקְרֵי זְקִיפָה, מִיָּד שֶׁכָּתַב בְּפִנְקָסוֹ כָּל הַחֶשְׁבּוֹן בְּיַחַד <small><small>(מָרְדְּכַי פֶּרֶק הַנִּשְׁבָּעִין)</small>.</small> </small> 

שְׂכַר שָׂכִיר, אֵינוֹ מְשַׁמֵּט. וְאִם זְקָפוֹ עָלָיו בְּמִלְוָה, מְשַׁמֵּט. 

קְנָס שֶׁל אוֹנֵס וּמְפַתֶּה וּמוֹצִיא שֵׁם רָע, אֵינָם מְשַׁמְּטִים. וְאִם זְקָפָם בְּמִלְוָה, מְשַׁמְּטִים. וּמֵאֵימָתַי נִזְקָפִים, מִשְּׁעַת הַעֲמָדָה בַּדִּין. 

הַמְגָרֵשׁ אֶת אִשְׁתּוֹ קֹדֶם הַשְּׁמִטָּה, אֵין כְּתֻבָּתָהּ נִשְׁמֶטֶת. וְאִם פְּגַמְתָּהּ אוֹ זְקַפְתָּהּ עָלָיו בְּמִלְוָה, מְשַׁמֶּטֶת. <small>הַגָּה: הַבָּא מִכֹּחַ גּוֹי, הֲרֵי הוּא כְּגוֹי. וְלָכֵן מִי שֶׁקָּנָה שְׁטָר מִן הַגּוֹי, עַל חֲבֵרוֹ, אֵין הַשְּׁבִיעִית מְשַׁמַּטְתּוֹ <small><small>(תְּשׁוּבַת הָרַשְׁבָּ"א סִימָן תשס"ט)</small>.</small> וְכֵן מִי שֶׁעָרַב בְּעַד חֲבֵרוֹ נֶגֶד גּוֹי, וּפָרַע לַגּוֹי, וְלָקַח הַשְּׁטַר מִן הַגּוֹי וְתָבַע חֲבֵרוֹ בְּאוֹתוֹ הַשְּׁטַר, אֵין הַשְּׁבִיעִית מְשַׁמֶּטֶת; אֲבָל בְּלָאו הָכִי, מְשַׁמֶּטֶת, אַף עַל פִּי שֶׁפָּרַע לַגּוֹי בִּשְׁבִילוֹ <small><small>(בֵּית יוֹסֵף בְּשֵׁם הָרַשְׁבָּ"א)</small>.</small> </small> 

פְּרוֹזְבּוּל, אֵינוֹ מְשַׁמֵּט. וְאֵינוֹ נִכְתָּב אֶלָּא בְּבֵית דִּין חָשׁוּב, דְּהַיְנוּ שְׁלֹשָׁה בְּקִיאִים בְּדִין וּבְעִנְיַן פְּרוֹזְבּוּל, וְיוֹדְעִים עִנְיַן שְׁמִטָּה, וְהִמְחוּם רַבִּים עֲלֵיהֶם בְּאוֹתָהּ הָעִיר. <small>וְיֵשׁ אוֹמְרִים דְּכוֹתְבִין פְּרוֹזְבּוּל בְּכָל בֵּית דִּין <small><small>(טוּר וּבֵית יוֹסֵף בְּשֵׁם הַפּוֹסְקִים)</small>,</small> וְנִרְאֶה לִי דְיֵשׁ לְהָקֵל בַּזְּמַן הַזֶּה:</small> 

זֶה גּוּפוֹ שֶׁל פְּרוֹזְבּוּל: מוֹסְרַנִי לָכֶם, פְּלוֹנִי וּפְלוֹנִי וּפְלוֹנִי הַדַּיָּנִים שֶׁבְּמָקוֹם פְּלוֹנִי, שֶׁכָּל חוֹב שֶׁיֵּשׁ לִי שֶׁאֶגְבֶּנּוּ כָּל זְמַן שֶׁאֶרְצֶה. וְהַדַּיָּנִים אוֹ הָעֵדִים, חוֹתְמִים מִלְּמַטָּה. <small>וְהוּא הַדִּין שֶׁיּוּכַל לִמְסֹר בְּבֵית דִּין חוֹבוֹתָיו שֶׁבְּעַל פֶּה <small><small>(רַ"ן פֶּרֶק הַשּׁוֹלֵחַ)</small>.</small> </small> 

תַּלְמִידֵי חֲכָמִים שֶׁהִלְווּ זֶה אֶת זֶה, וּמָסַר דְּבָרָיו לַתַּלְמִידִים, וְאָמַר: מוֹסְרַנִי לָכֶם, שֶׁכָּל חוֹב שֶׁיֵּשׁ לִי שֶׁאֶגְבֶּנּוּ כָּל זְמַן שֶׁאֶרְצֶה, אֵינוֹ צָרִיךְ לִכְתֹּב פְּרוֹזְבּוּל, מִפְּנֵי שֶׁהֵם יוֹדְעִים שֶׁשְּׁמִטַּת כְּסָפִים בַּזְּמַן הַזֶּה מִדִּבְרֵיהֶם, וּבִדְבָרִים בִּלְבַד הִיא נִדְּחֵת. <small>הַגָּה: וְיֵשׁ אוֹמְרִים דְּכָל אָדָם נַמֵּי יוּכַל לוֹמַר דְּבָרָיו בְּעַל פֶּה לִפְנֵי ב"ד, וּמְהַנֵּי, וְאֵין צָרִיךְ פְּרוֹזְבּוּל <small><small>(טוּר)</small>.</small> וְאֵין חִלּוּק בֵּין אִם הַמַּלְוֶה בְּעִיר הַדַּיָּנִים אוֹ לֹא, כִּי יָכוֹל לוֹמַר אֲפִלּוּ שֶׁלֹּא בִפְנֵיהֶם: אֲנִי מוֹסֵר שִׁטְרוֹתַי לְבֵית דִּין פְּלוֹנִי שֶׁבְּעִיר פְּלוֹנִי <small><small>(מָרְדְּכַי סוֹף פֶּרֶק הַשּׁוֹלֵחַ)</small>.</small> </small> 

יֵשׁ מִי שֶׁכָּתַב, עִנְיַן שְׁטַר פְּרוֹזְבּוּל כָּךְ הוּא: הוֹלֵךְ הַמַּלְוֶה אֵצֶל שְׁלֹשָׁה עֵדִים <small><small>(בה"ת בְּשַׁעַר מ"ה בְּשֵׁם יֵשׁ אוֹמְרִים)</small>,</small> וְיֵשׁ אוֹמְרִים אֲפִלּוּ לִשְׁנַיִם, וְאוֹמֵר: הֱווּ עָלַי סַהֲדֵי וַחֲזוּ דַּאֲנָא מָסַרְנָא פְּרוֹזְבּוּל קַמֵּי שְׁלֹשָׁה דַיָּנִים דְּאִנּוּן פְּלוֹנִי וּפְלוֹנִי וּפְלוֹנִי דַיָּנִים שֶׁבְּמָקוֹם פְּלוֹנִי, וְדַי לוֹ אִם יַחְתְּמוּ בּוֹ אוֹתָם עֵדִים. וְאִי חָתְמוּ בֵּהּ דַּיָּנֵי, טְפֵי מְעָלֵּי, וְאֵין צָרִיךְ שָׁם עֵדִים. 

אֵין כּוֹתְבִין פְּרוֹזְבּוּל אֶלָּא עַל הַקַּרְקַע, וַאֲפִלּוּ קַרְקַע כָּל שֶׁהוּא סָגֵי, וַאֲפִלּוּ אֵין לוֹ אֶלָּא עָצִיץ נָקוּב מֻנָּח עַל גַּבֵּי יְתֵדוֹת בָּאֲוִיר, אַף עַל פִּי שֶׁאֵין מְקוֹם הַיְתֵדוֹת שֶׁלּוֹ, סָגֵי; אֲפִלּוּ אֵין לַלּוֶֹה כְּלָל, וְיֵשׁ לַחַיָּב לוֹ אוֹ לֶעָרֵב, אוֹ לְמִי שֶׁחַיָּב לוֹ, כּוֹתְבִין. וַאֲפִלּוּ אֵין לָזֶה וְלֹא לָזֶה, וְיֵשׁ לַמַּלְוֶה אוֹ לְמִי שֶׁחַיָּב לוֹ, מְזַכֵּהוּ אֲפִלּוּ עַל יְדֵי אַחֵר, וַאֲפִלּוּ שֶׁלֹּא בְּפָנָיו. <small>הַגָּה: מִיהוּ, אִם הַלּוֶֹה לְפָנֵינוּ וְצוֹוֵחַ: אֵינִי רוֹצֶה לִזְכּוֹת בְּקַרְקַע שֶׁל אֲחֵרִים, אֵין מְזַכִּין לוֹ לָאָדָם בְּעַל כָּרְחוֹ <small><small>(רַ"ן פֶּרֶק הַשּׁוֹלֵחַ)</small></small> </small> 

הִשְׁאִילוֹ מָקוֹם לְתַנּוּר אוֹ לְכִירַיִם, כּוֹתְבִין עָלָיו פְּרוֹזְבּוּל <small><small>(כ"כ בְּעִטּוּר מַאֲמָר ג')</small>.</small> וְהוּא הַדִּין אִם הִשְׂכִּירוֹ לוֹ. 

הָיְתָה לוֹ שָׂדֶה מְמֻשְׁכֶּנֶת, כּוֹתְבִין עָלֶיהָ פְּרוֹזְבּוּל. 

כּוֹתְבִים לָאִישׁ עַל נִכְסֵי אִשְׁתּוֹ, וְלָאִשָּׁה עַל נִכְסֵי בַּעֲלָהּ, וְלַיְתוֹמִים עַל נִכְסֵי אַפּוֹטְרוֹפּוֹס. 

חֲמִשָּׁה שֶׁלָּווּ מֵאֶחָד, דַּי לוֹ בִּפְרוֹזְבּוּל אֶחָד. וְאִם לָווּ בִּשְׁטָר אֶחָד, אֲפִלּוּ אֵין קַרְקַע אֶלָּא לְאֶחָד מֵהֶם, כּוֹתְבִים פְּרוֹזְבּוּל עַל כֻּלָּם. 

חֲמִשָּׁה שֶׁהִלְווּ לְאֶחָד, כָּל אֶחָד צָרִיךְ פְּרוֹזְבּוּל. 

יְתוֹמִים קְטַנִּים שֶׁיֵּשׁ לָהֶם מִלְוָה בְּיַד אֲחֵרִים, אֵין צְרִיכִים פְּרוֹזְבּוּל. מִי שֶׁחַיָּב לְקֻפַּת הַצְּדָקָה, אֵינוֹ מְשַׁמֵּט. 

יְתוֹמִים גְּדוֹלִים, טַעֲנִינָן לְהוּ שֶׁמָּא הָיָה לַאֲבִיהֶם פְּרוֹזְבּוּל אוֹ שֶׁמָּא הִתְנָה שֶׁלֹּא יַשְׁמִטֶנָּה בַּשְּׁבִיעִית. 

אֵין שְׁבִיעִית מְשַׁמֶּטֶת כְּסָפִים אֶלָּא בְּסוֹפָהּ. לְפִיכָךְ, הַמַּלְוֶה אֶת חֲבֵרוֹ בַּשְּׁבִיעִית עַצְמָהּ, גּוֹבֶה חוֹבוֹ כָּל הַשָּׁנָה בְּבֵית דִּין; וּכְשֶׁתִּשְׁקַע חַמָּה בְּלֵיל רֹאשׁ הַשָּׁנָה שֶׁל מוֹצָאֵי שְׁבִיעִית, אָבַד הַחוֹב: 

כָּל זְמַן שֶׁהוּא יָכוֹל לִגְבּוֹת הַחוֹב, כּוֹתְבִין פְּרוֹזְבּוּל. 

פְּרוֹזְבּוּל הַמֻּקְדָּם, כָּשֵׁר; וְהַמְאֻחָר, פָּסוּל. 

נֶאֱמָן אָדָם לוֹמַר: פְּרוֹזְבּוּל הָיָה לִי וְאָבַד; וְלֹא עוֹד, אֶלָּא שֶׁפּוֹתְחִין לוֹ: שֶׁמָּא פְּרוֹזְבּוּל הָיָה לְךָ וְאָבַד, וְאִם אָמַר: כֵּן, נֶאֱמָן. <small>הַגָּה: וְאִם לֹא פָּתְחוּ לוֹ הַבֵּית דִּין, וְיָצָא מִבֵּית דִּין וְחָזַר וְאָמַר: פְּרוֹזְבּוּל הָיָה לִי, אִם הוּא קֹדֶם פְּסַק דִּין, נֶאֱמָן. אֲבָל אִם הוּא לְאַחַר פְּסַק דִּין, אֵינוֹ נֶאֱמָן <small><small>(בֵּית יוֹסֵף בְּשֵׁם הָרַשְׁבָּ"א)</small>.</small> </small> 

וְכֵן אִם אָמַר הַמַּלְוֶה: תְּנַאי הָיָה בֵּינֵינוּ שֶׁלֹּא תַשְׁמִיטֵנִי שְׁבִיעִית, אוֹ הַקָּפַת חֲנוּת הָיָה, אוֹ מִשְּׁאָר דְּבָרִים שֶׁאֵין שְׁבִיעִית מְשַׁמְּטָתָן, נֶאֱמָן, בְּמִגּוֹ דְּאִי בָעֵי אָמַר: פְּרוֹזְבּוּל הָיָה לִי וְאָבַד. 

הוֹצִיא פְּרוֹזְבּוּל, וְטוֹעֵן הַנִּתְבָּע וְאָמַר: מִלְוָה זוֹ שֶׁהוּא תוֹבֵעַ, אַחַר פְּרוֹזְבּוּל זֶה הָיְתָה, הַתּוֹבֵעַ נֶאֱמָן; שֶׁאִלּוּ אָמַר: פְּרוֹזְבּוּל הָיָה לִי וְאָבַד, נֶאֱמָן, וְאַף עַל פִּי שֶׁאֵין אָנוּ יוֹדְעִים זְמַן הַפְּרוֹזְבּוּל שֶׁאָבַד. 

הַמַּחֲזִיר חוֹב שֶׁעָבְרָה עָלָיו שְׁבִיעִית, יֹאמַר לוֹ הַמַּלְוֶה: מְשַׁמֵּט אֲנִי וּכְבָר נִפְטַרְתָּ מִמֶּנִי. אָמַר לוֹ: אַף עַל פִּי כֵן רְצוֹנִי שֶׁתְּקַבֵּל, יְקַבֵּל מִמֶּנּוּ. וְאַל יֹאמַר לוֹ: בְּחוֹבִי אֲנִי נוֹתֵן לְךָ, אֶלָּא יֹאמַר לוֹ: שֶׁלִּי הֵם, וּבְמַתָּנָה אֲנִי נוֹתֵן לְךָ. הֶחֱזִיר לוֹ חוֹבוֹ וְלֹא אָמַר לוֹ כֵּן, מְסַבֵּב עִמּוֹ בִּדְבָרִים עַד שֶׁיֹּאמַר לוֹ: שֶׁלִּי הֵם וּבְמַתָּנָה נְתַתִּים לְךָ. וְאִם לֹא אָמַר, לֹא יְקַבֵּל מִמֶּנּוּ, אֶלָּא יִטֹּל מָעוֹתָיו וְיֵלֵךְ לוֹ. 

שְׁטָר חוֹב שֶׁעָבְרָה עָלָיו שְׁבִיעִית וְלֹא נִכְתַּב עָלָיו פְּרוֹזְבּוּל, מוֹצִיאִין שְׁטָר מֵהַמַּלְוֶה לְהַחֲזִירוֹ לַלּוֶֹה. 

הַמּוֹכֵר שְׁטָר חוֹב לַחֲבֵרוֹ וְאַחַר כָּךְ עָבְרָה עָלָיו שְׁמִטָּה, אֵין הַלּוֹקֵחַ חוֹזֵר עַל הַמּוֹכֵר, שֶׁהַלּוֹקֵחַ פָּשַׁע בְּעַצְמוֹ שֶׁלֹּא עָשָׂה פְרוֹזְבּוּל. וְאִם כְּבָר עָבְרָה עָלָיו שְׁמִטָּה כְּשֶׁמְּכָרוֹ, טוֹעֲנִין לַלּוֹקֵחַ שֶׁהַמּוֹכֵר הָיָה לוֹ פְּרוֹזְבּוּל וְאָבַד. וְאִם הוֹדָה הַמּוֹכֵר שֶׁלֹּא הָיָה לוֹ פְּרוֹזְבּוּל, אִם אֵין לוֹ נְכָסִים אֵינוֹ נֶאֱמָן, וְאִם יֵשׁ לוֹ נְכָסִים, נֶאֱמָן וְנִפְטָר הַלּוֶֹה וְהַמּוֹכֵר יְשַׁלֵּם לַלּוֹקֵחַ. 


Siman 68

שְׁטָר שֶׁכָּתוּב בְּכָל לָשׁוֹן וּבְכָל כְּתָב, אִם הָיָה עָשׂוּי כְּתִקּוּן שִׁטְרֵי יִשְׂרָאֵל שֶׁאֵינָם יְכוֹלִים לְהִזְדַּיֵּף וְלֹא לְהוֹסִיף וְלֹא לִגְרֹעַ, וְהָיוּ עֵדָיו יִשְׂרָאֵל וְיוֹדְעִין לִקְרוֹתוֹ, הֲרֵי הוּא כָּשֵׁר וְגוֹבֶה בּוֹ מֵהַמְשֻׁעְבָּדִים. אֲבָל כָּל הַשְּׁטָרוֹת שֶׁחוֹתְמִים גּוֹיִים, פְּסוּלִים, חוּץ מִשִּׁטְרֵי מֵקָּח וּמִמְכָּר וְשִׁטְרֵי חוֹבוֹת; וְהוּא שֶׁיִּתֵּן הַמָּעוֹת בִּפְנֵיהֶם וְיִכְתְּבוּ בַּשְּׁטָר: לְפָנֵינוּ מָנֶה פְלוֹנִי לִפְלוֹנִי כָּךְ וְכָךְ דְּמֵי הַמֶּכֶר אוֹ מְעוֹת הַחוֹב. וְהוּא שֶׁיִּהְיוּ עֲשׂוּיִם בְּעַרְכָּאוֹת שֶׁלָּהֶם, אֲבָל בִּמְקוֹם קִבּוּץ פְּלִילֵיהֶם, בְּלֹא קִיּוּם הַשּׁוֹפֵט שֶׁלָּהֶם, לֹא יוֹעִילוּ כְּלוּם. <small>וַאֲפִלּוּ דָנוּ כְּבָר הָעַרְכָּאוֹת עַל פִּי אוֹתוֹ הַשְּׁטָר וְהֶחֱזִיקוּ הַקּוֹנֶה בְּמִקְּחוֹ, אֵינוֹ כְּלוּם <small><small>(א"ז פ"ק דְּגִטִּין)</small>.</small> </small> וְכֵן צְרִיכִים עֵדֵי יִשְׂרָאֵל שֶׁיָּעִידוּ עַל אֵלּוּ הַגּוֹיִים שֶׁהֵם עֵדֵי הַשְּׁטָר, וְעַל זֶה הַשּׁוֹפֵט שֶׁלָּהֶם שֶׁקִּיֵּם עֵדוּתָן, שֶׁאֵינָם יְדוּעִים בְּקַבָּלַת שֹׁחַד, וְאָז גּוֹבִים מִבְּנֵי חוֹרִין. וְאִם חָסְרוּ שִׁטְרֵי הַגּוֹיִים דָּבָר מִכָּל אֵלּוּ, הֲרֵי הֵם כְּחֶרֶס. <small>הַגָּה: וְסֵפֶר שֶׁכּוֹתְבִין בּוֹ הָעַרְכָּאוֹת, הָוֵי כִּשְׁטָר שֶׁלָּהֶם <small><small>(בֵּית יוֹסֵף בְּשֵׁם הָרַשְׁבָּ"א)</small>.</small> וְיֵשׁ אוֹמְרִים דִּסְתָם עַרְכָּאוֹת לֹא מְקַבְּלֵי שׁוֹחֲדָא, וְכֵיוָן שֶׁנַּעֲשָׂה בִּפְנֵיהֶם גּוֹבִין אֲפִלּוּ מִמְּשַׁעְבְּדֵי, אֲפִלּוּ בְּלֹא עֵדֵי מְסִירָה יִשְׂרָאֵל, וַאֲפִלּוּ אֵין הַשּׁוֹפֵט חָתוּם לְקַיֵּם הָעֵדִים, אֶלָּא כָּל שֶׁנַּעֲשָׂה בִּפְנֵי הָעַרְכָּאוֹת לֹא מַרְעֵי נַפְשַׁיְהוּ לְשַׁקּוּרֵי. וַאֲפִלּוּ נָפַק עֲלַיְהוּ קַלָא דִמְקַבְּלֵי שׁוֹחֲדָא לְהַטּוֹת מִשְׁפָּט, מִכָּל מָקוֹם לְעֵדוּת שֶׁקֶר לֹא מַרְעֵי נַפְשַׁיְהוּ. וְאֵין צָרִיךְ שֶׁיְּהֵא כָּתוּב בּוֹ שֶׁרָאוּ נְתִינַת הַמָּעוֹת, אֶלָּא שֶׁאָנוּ סוֹמְכִין שֶׁרָאוּ בְּוַדַּאי <small><small>(הָרֹא"שׁ פ"ק דְּגִטִּין וְטוּר)</small>.</small> וְאֵין חִלּוּק בֵּין חָתוּם עָלָיו עֵד אֶחָד גּוֹי אוֹ שְׁנַיִם <small><small>(בֵּית יוֹסֵף בְּשֵׁם הָרַשְׁבָּ"א)</small>,</small> כָּל שֶׁנַּעֲשָׂה לִפְנֵי הַשּׁוֹפֵט. אֲבָל אִם כָּתַב סוֹפֵר הַמְּמֻנֶּה מִפִּי הַשּׁוֹפֵט, שֶׁלֹּא בִּפְנֵי הַשּׁוֹפֵט, אֵינוֹ כְּלוּם <small><small>(טוּר וּמַהֲרַ"ם פַּאדוֹוָאה סִימָן נ"ד)</small>.</small> מִיהוּ, בְּמָקוֹם שֶׁיֵּשׁ דִּינָא דְמַלְכוּתָא לְהַכְשִׁיר שְׁטָר שֶׁנַּעֲשָׂה עַל יְדֵי סוֹפֵר הַמֶּלֶךְ, כָּשֵׁר <small><small>(טוּר בְּשֵׁם הָרַמְבַּ"ן)</small>.</small> </small> אֲבָל שִׁטְרֵי מַתָּנוֹת, כְּגוֹן: שָׂדִי נְתוּנָה לְךָ, שֶׁעִקָּר הַקִּנְיָן נַעֲשָׂה עַל יְדֵי הַשְּׁטָר, וְהֵם חֲתוּמִים בּוֹ, וְכֵן שִׁטְרֵי הוֹדָאוֹת שֶׁפְּלוֹנִי הוֹדָה לִפְלוֹנִי שֶׁהוּא חַיָּב לוֹ, וּפְשָׁרוֹת שֶׁהֵם בְּעֵדִים שֶׁלָּהֶם <small>אוֹ שִׁטְרֵי מְחִילוֹת <small><small>(טוּר)</small>,</small> </small> אַף עַל פִּי שֶׁיֵּשׁ בָּהֶם כָּל הַדְּבָרִים שֶׁמָּנִינוּ, <small>וְנִמְסְרוּ לִפְנֵי עֵדֵי יִשְׂרָאֵל <small><small>(טוּר)</small>,</small> </small> הֲרֵי הֵם כְּחֶרֶס. <small>הַגָּה: וְיֵשׁ אוֹמְרִים דְּשִׁטְרֵי הוֹדָאוֹת כְּשִׁטְרֵי הַלְוָאוֹת <small><small>(בֵּית יוֹסֵף בְּשֵׁם הָרַשְׁבָּ"א וְהָרַ"ן בְּפ"ק דְּגִיטִּין)</small>.</small> וְכֵן שִׁטְרֵי מְחִילוֹת כְּשֵׁרִים בְּעַרְכָּאוֹת <small><small>(רִיבָ"שׁ סִימָן קמ"ב)</small>.</small> וְכֵן מַתָּנָה הַנִּקְנֵית בְּקִנְיָן אוֹ בַחֲזָקָה <small><small>(בֵּית יוֹסֵף)</small>,</small> רַק שֶׁהוֹדָה בְּעַרְכָּאוֹת, דְּכָל הַשְּׁטָר אֵינוֹ אֶלָּא רְאָיָה בְעָלְמָא, כָּשֵׁר מַה שֶּׁנַּעֲשָׂה לִפְנֵיהֶם <small><small>(רַ"ן פ"ק דְּגִיטִּין)</small>.</small> וְלָכֵן שְׁכִיב מְרַע שֶׁעָשָׂה צַוָּאָה לִפְנֵי עַרְכָּאוֹת שֶׁל גּוֹיִם, קַיָּם כָּל מַה שֶּׁצִּוָּה <small><small>(רִיבָ"שׁ סִימָן נ"א)</small>,</small> וּכְמוֹ שֶׁיִּתְבָּאֵר לְקַמָּן סִימָן רנ"ג סָעִיף נ"ב. וּבְכָל מָקוֹם שֶׁמִּשְׁפַּט הַמֶּלֶךְ לִכְתֹּב כָּל הַדְּבָרִים בְּעַרְכָּאוֹת, כָּל הַשְּׁטָרוֹת הָעֲשׂוּיִין לִפְנֵיהֶם, כְּשֵׁרִים, אֲפִלּוּ שִׁטְרֵי מַתָּנוֹת, מִכֹּחַ דִּינָא דְמַלְכוּתָא <small><small>(הָרֹא"שׁ פ"ק דְּגִיטִּין וְטוּר)</small>.</small> וְכָל שֶׁכֵּן בְּמָקוֹם שֶׁכְּבָר נָהֲגוּ לְהַכְשִׁירָם, כְּשֵׁרִים <small><small>(רִיבָ"שׁ סִימָן תצ"ג וְתע"ח וּבה"ת וּבֵית יוֹסֵף בְּשֵׁם רַשְׁבָּ"א וְהַמַּגִּיד פכ"ז מֵה' מַלְוֶה)</small>.</small> וְעַיֵּן לְקַמָּן סִימָן שס"ט בְּדִין דִּינָא דְמַלְכוּתָא. וְכָל שְׁטָר שֶׁמַּכְשִׁירִין מִשּׁוּם דִּינָא דְמַלְכוּתָא, אִם לֹא נִכְתַּב כְּהֹגֶן לְפִי דִינֵיהֶם, אַף עַל פִּי שֶׁנִּכְתָּב כְּהוֹגֶן לְפִי דִינֵנוּ, פָּסוּל, דְּלָא נַכְשִׁיר יוֹתֵר מֵהֶם <small><small>(רִיבָ"שׁ סִימָן נ"א)</small>.</small> וְכֵן לְהֶפֶךְ, אִם פָּסוּל לְפִי דִינֵנוּ וְכָשֵׁר לְפִי דִינֵיהֶם <small><small>(מַהֲרִי"ק שֹׁרֶשׁ קפ"ח)</small>.</small> וְיֵשׁ חוֹלְקִין בָּזֶה <small><small>(תְּשׁוּבַת הָרֹא"שׁ כְּלָל י"ח)</small>.</small> </small> 

אִם לֹא יָדְעוּ דַיָּנֵי יִשְׂרָאֵל לִקְרוֹת שְׁטָר זֶה הַנַּעֲשֶׂה בְּעַרְכָּאוֹת שֶׁל גּוֹיִם, נוֹתְנִים לִשְׁנֵי גּוֹיִם, זֶה שֶׁלֹּא בִּפְנֵי זֶה, וְקוֹרִים אוֹתוֹ, שֶׁנִּמְצָא כָּל אֶחָד כְּמֵסִיחַ לְפִי תֻּמּוֹ, וְגוֹבֶה בוֹ מִבְּנֵי חוֹרִין. שְׁטָר שֶׁעֵדָיו גּוֹיִם, שֶׁמְּסָרוֹ הַלּוֶֹה לְיַד הַמַּלְוֶה, אוֹ הַמּוֹכֵר לְיַד הַלּוֹקֵחַ, בִּפְנֵי שְׁנֵי עֵדִים מִיִּשְׂרָאֵל, אַף עַל פִּי שֶׁאֵינוֹ עָשׂוּי בְּעַרְכָּאוֹת שֶׁל גּוֹיִם וְאֵין בּוֹ כָל הַדְּבָרִים שֶׁמָּנִינוּ, הֲרֵי זֶה גוֹבֶה מִבְּנֵי חוֹרִין, וְהוּא שֶׁיִּהְיוּ הָעֵדִים שֶׁמָּסַר בִּפְנֵיהֶם יוֹדְעִים לִקְרוֹתוֹ, וּקְרָאוּהוּ כְּשֶׁמְּסָרוֹ בִפְנֵיהֶם <small><small>(הָרֹא"שׁ)</small>,</small> וְיִהְיֶה כְּתִקּוּן שְׁטַר יִשְׂרָאֵל שֶׁאֵינוֹ יָכוֹל לְהִזְדַּיֵּף וְלֹא לְהוֹסִיף וְלֹא לִגְרֹעַ. וְיֵשׁ מִי שֶׁאוֹמֵר, דְּהָנֵי מִלֵּי שֶׁשְּׁמוֹת הָעֵדִים הַחֲתוּמִים בּוֹ שֵׁמוֹת מֻבְהָקִים בְּגַיּוּת, שֶׁאֵין דֶּרֶךְ יִשְׂרָאֵל לִקָרוֹת בְּאוֹתָן שֵׁמוֹת, אוֹ בְּמָקוֹם שֶׁאֵין יִשְׂרָאֵל רְגִילִים לַחְתֹּם בִּשְׁטָרוֹת כְּלָל. <small>הַגָּה: שְׁטָר הֶעָשׂוּי בְּעַרְכָּאוֹת, וְהַלּוֶֹה כּוֹפֵר בּוֹ, נֶאֱמָן הַסּוֹפֵר לְהָעִיד שֶׁהוּא כְּתָבוֹ <small><small>(תְּשׁוּבַת רַמְבַּ"ן סִימָן ע"ח וּתְשׁוּבַת רַשְׁבָּ"א סִימָן תתקפ"ו)</small>.</small> שְׁטָר הֶעָשׂוּי לִפְנֵי גּוֹיִם, וְהַלּוֶֹה בְּעַצְמוֹ חָתוּם עָלָיו, אַף עַל פִּי שֶׁאֵינוֹ יוֹדֵעַ לִקְרוֹת, חַיָּב בְּכָל מַה שֶּׁכָּתוּב בּוֹ, דַּהֲרֵי גָמַר בְּדַעְתּוֹ לְהִתְחַיֵּב וְלָכֵן חָתַם עַצְמוֹ וּבְוַדַּאי קְרָאוּהוּ לְפָנָיו וְהֶאֱמִין לַקּוֹרֵא הַהוּא <small><small>(תְּשׁוּבַת רַשְׁבָּ"א סִימָן תתקפ"ה)</small>.</small> ועַיֵּן לְעֵיל סִימָן מ"ה סָעִיף ג'.</small> 


Siman 69

הוֹצִיא עָלָיו כְּתַב יָדוֹ שֶׁהוּא חַיָּב לוֹ, גּוֹבֶה מִנִּכְסֵי בְּנֵי חוֹרִין. בֵּין שֶׁכָּתַב: אֲנִי פְּלוֹנִי הַבָּא עַל הֶחָתוּם מוֹדֶה שֶׁאֲנִי חַיָּב לִפְלוֹנִי מָנֶה, וְחָתַם לְמַטָּה; בֵּין שֶׁכָּתוּב בִּכְתַב יָד אַחֵר, וְהוּא חָתַם לְמַטָּה. וְהוּא הַדִּין אִם לֹא חָתַם לְמַטָּה, אֶלָּא כָּתַב: אֲנִי פְּלוֹנִי בֶּן פְּלוֹנִי חַיָּב לְךָ מָנֶה. אֶלָּא שֶׁבָּזֶה יֵשׁ חִלּוּק, כְּשֶׁחָתַם לְמַטָּה, אֲפִלּוּ כָּל הָעֶלְיוֹן כְּתַב יָד אַחֵר, גּוֹבֶה. אֲבָל כְּשֶׁחָתַם שְׁמוֹ לְמַעְלָה, צָרִיךְ שֶׁיְּהֵא הַכֹּל בִּכְתִיבַת יָדוֹ, דְּשֶׁמָּא חָתַם שְׁמוֹ בְּרֹאשׁ הַמְגִלָּה, וּמְצָאוֹ אַחֵר וְכָּתַב תַּחְתָּיו. אֲבָל כְּשֶׁהַכֹּל הוּא כְּתַב יָדוֹ לֵיכָּא לְמֵיחַשׁ לְזִיּוּפֵי, אֲפִלּוּ לֹא כָּתַב שְׁמוֹ, אֶלָּא שֶׁכָּתַב: אֲנִי חַיָּב לִפְלוֹנִי כָּךְ וְכָךְ, כֵּיוָן שֶׁהוּא כְּתַב יָדוֹ, חַיָּב. לְפִיכָךְ, הַפִּתְקוֹת שֶׁהַשֻּׁתָּפִים מוֹצִיאִים זֶה עַל זֶה, הוֹאִיל וְהוּא כְּתַב יָדָם, אֲפִלּוּ אֵין בּוֹ חֲתִימָה כְלָל, אֶלָּא: קִבַּלְתִּי בְּיוֹם פְּלוֹנִי כָּךְ וְכָךְ, גּוֹבִין בּוֹ מִבְּנֵי חוֹרִין, וְאֵינוֹ נֶאֱמָן לוֹמַר: לֹא הָיוּ דְבָרִים מֵעוֹלָם. <small>הַגָּה: אֲפִלּוּ כָּתַב לוֹ בִּכְתָב יָדוֹ: חֲתִימַת יָדִי דִלְמַטָּה תָּעִיד עָלַי כְּמֵאָה עֵדִים, אֲפִלּוּ הָכִי לָא הָוֵי רַק כִּשְׁאַר כְּתִיבַת יָד <small><small>(פִּסְקֵי מהרא"י סִימָן ר"א)</small>.</small> </small> 

<small>אֲפִלּוּ</small> נִתְקַיֵּם בְּבֵית דִּין שֶׁהוּא כְּתָב יָדוֹ, אֵין לוֹ אֶלָּא דִּין מִלְוֶה עַל פֶּה בְּעֵדִים, וְאֵינוֹ גּוֹבֶה לֹא מִן הַיּוֹרְשִׁים וְלֹא מִן הַלָּקוֹחוֹת, אֶלָּא מִמֶּנּוּ, אִם הוֹדָה שֶׁלֹּא פָרַע. אֲבָל אִם טוֹעֵן: פָּרַעְתִּי, נֶאֱמָן, וְנִשְׁבַּע הֶסֵת וְנִפְטָר. וְאֵינוֹ יָכוֹל לוֹמַר: שְׁטָרְךָ בְּיָדִי מַאי בָּעֵי, שֶׁאֵינוֹ חוֹשֵׁשׁ לְהַנִּיחוֹ בְּיָדוֹ, כֵּיוָן שֶׁאֵינוֹ שְׁטָר גָּמוּר, וְאִם מוֹדֶה לוֹ מִקְצָת, נִשְׁבָּע שְׁבוּעָה דְאוֹרַיְתָא. וְאִם כָּפַר וְאָמַר שֶׁאֵינוֹ כְּתָב יָדוֹ, אִם נִתְקַיֵּם בְּבֵית דִּין, אוֹ שֶׁעֵדִים מְעִידִים שֶׁהוּא כְּתָב יָדוֹ, הֻחְזַק כַּפְרָן, וּמְשַׁלֵּם. וְאִם לָאו, נִשְׁבָּע הֶסֵת, וְנִפְטָר. <small>הַגָּה: וְיֵשׁ אוֹמְרִים דְּאֵינוֹ יָכוֹל לוֹמַר: פָּרַעְתִּי, עַל כְּתִיבַת יָדוֹ <small><small>(טוּר בְּשֵׁם הרמ"ה וְהַמַּגִּיד פי"א מֵהִלְכוֹת מַלְוֶה וְנ"י סוֹף פֶּרֶק הַמּוֹכֵר אֶת הַבַּיִת וּמָרְדְּכַי פֶּרֶק ג"פ)</small>.</small> וְאֵין לַדַּיָּן בָּזֶה אֶלָּא מַה שֶּׁעֵינָיו רוֹאוֹת <small><small>(רִיבָ"שׁ סִימָן תנ"ד)</small>.</small> </small> וְאִם טוֹעֵן וְאוֹמֵר: אֱמֶת כִּי הִיא חֲתִימָתִי אֲבָל מֵעוֹלָם לֹא חָתַמְתִּי עַל הוֹדָאַת הַלְוָאָה אֶלָּא שָׁכַחְתִּי וְחָתַמְתִּי שְׁמִי בְּסוֹף מְגִלָּה וְאֶפְשָׁר שֶׁמְּצָאָהּ זֶה וְכָתַב עָלֶיהָ, <small>הַגָּה: וְלֹא מְהַנֵּי טַעֲנָה זוֹ אֶלָּא בְּטוֹעֵן וַדַּאי: לֹא חָתַמְתִּי שְׁמִי מֵעוֹלָם, אֲבָל אִם טוֹעֵן טַעֲנַת שֶׁמָּא, לֹא מְהַנֵּי <small><small>(בֵּית יוֹסֵף בְּשֵׁם הַתְּרוּמוֹת)</small>,</small> </small> אוֹ שֶׁטּוֹעֵן: אֲמָנָה הָיְתָה הוֹדָאָתִי זֹאת בֵּינִי לְבֵינוֹ אֲבָל לֹא לָוִיתִי הַלְוָאָה זוֹ מֵעוֹלָם, נֶאֱמָן בְּהֶסֵת, בְּמִגּוֹ שֶׁאִם הָיָה רוֹצֶה הָיָה אוֹמֵר: פָּרַעְתִּי. וְאִם כָּתוּב בּוֹ נֶאֱמָנוּת, אִם נִתְקַיְּמָה חֲתִימָתוֹ, אֵינוֹ נֶאֱמָן לוֹמַר: פָּרַעְתִּי, שֶׁאִלּוּ פְרָעוֹ לֹא הָיָה מַנִּיחוֹ בְּיָדוֹ, כֵּיוָן שֶׁיֵּשׁ בּוֹ נֶאֱמָנוּת. וְאִם לֹא נִתְקַיְּמָה חֲתִימָתוֹ, וְטָעַן: פָּרַעְתִּי, נֶאֱמָן בִּשְׁבוּעַת הֶסֵת. <small>וְעַיֵּן לְקַמָּן סִימָן קכ"ו סָעִיף י"ג וְי"ד אִם נֶאֱמָן לוֹמַר: טָעִיתִי, בְּמִגּוֹ דְפָרַעְתִּי.</small> 

כְּתַב יָדוֹ שֶׁהֶחְתִּים עֵדִים אַחַר חֲתִימָתוֹ, לֹא לְקַיֵּם הַחֲתִימָה אֶלָּא לְקַיֵּם הָעִנְיָן, אֵינוֹ נֶאֱמָן לוֹמַר: פָּרַעְתִּי. 

פִּנְקָס שֶׁחָתְמוּ עָלָיו בַּעֲלֵי הַדָּבָר, וְהֶחֱתִימוּ עֵד אֶחָד עִמָּהֶם, אֵינוֹ נֶאֱמָן לוֹמַר: פָּרַעְתִּי, כָּל זְמַן שֶׁהַפִּנְקָס בְּיָד חֲבֵרוֹ. 

הוֹצִיא כְּתַב יָד הַלּוֶֹה עַל יוֹרְשָׁיו, אַף עַל פִּי שֶׁמּוֹדִים שֶׁהוּא כְּתַב יַד אֲבִיהֶם, אָנוּ טוֹעֲנִים לָהֶם שֶׁהוּא פָּרוּעַ, וּפְטוּרִים אַף מִשְּׁבוּעַת הַיּוֹרְשִׁים; אֲבָל מַחֲרִימִין סְתָם בְּמַעֲמַד הַיּוֹרְשִׁים אִם שׁוּם אָדָם יוֹדֵעַ שֶׁאֲבִיהֶם לֹא פְרָעוֹ. <small>הַגָּה: וְכֵן עִקָּר. וּדְלֹא כַּיֵּשׁ חוֹלְקִין וְאוֹמְרִים דְּיוֹרְשֵׁי הַלּוֶֹה צְרִיכִין לִשָּׁבַע שֶׁאֵין יוֹדְעִים שֶׁאֲבִיהֶן נִשְׁאַר חַיָּב לוֹ <small><small>(טוּר בְּשֵׁם הַתְּרוּמוֹת)</small>.</small> וּמִכָּל מָקוֹם, נָהֲגוּ בְּדוֹרוֹת אַחֲרוֹנִים לְהַחֲמִיר עַל הַיּוֹרְשִׁין לִשָּׁבַע, אִם יֵשׁ קְצָת רַגְלַיִם לַדָּבָר וְיֵשׁ לְהִסְתַּפֵּק אִם חַיָּב לוֹ <small><small>(פִּסְקֵי מהרא"י סִימָן רמ"ח)</small>.</small> </small> וְאִם הוּא תּוֹךְ הַזְּמַן, אוֹ שֶׁהוֹדָה הַחַיָּב וְצִוָּה בְּחָלְיוֹ שֶׁהוּא חַיָּב לוֹ כָּךְ וְכָךְ, בִּכְתָב יָדוֹ, אוֹ שֶׁנִּדּוּהוּ כְּדֵי שֶׁיִּתֵּן, וּמֵת בְּנִדּוּיוֹ וְלֹא נָתַן, הוֹאִיל וּמוֹדִים שֶׁהוּא כְּתָב יָד אֲבִיהֶם, אוֹ שֶׁנִּתְקַיֵּם כְּתָב יָד אֲבִיהֶם, גּוֹבֶה מֵהֶם <small><small>(עי' טוּר וב"י)</small>.</small> וְאִם אֵין מוֹדִים שֶׁהוּא כְּתָב יָד אֲבִיהֶם, וְגַם לֹא נִתְקַיֵּם כְּתָב יָד אֲבִיהֶם, אַף עַל פִּי שֶׁהוּא תּוֹךְ הַזְּמָן, פְּטוּרִים; <small><small>(טוּר בְּשֵׁם הָרֹא"שׁ)</small></small> אֲבָל מַחֲרִימִין סְתָם בְּמַעֲמַד הַיּוֹרְשִׁים אִם שׁוּם אָדָם יוֹדֵעַ שֶׁאֲבִיהֶם חַיָּב חוֹב זֶה וְלֹא פְרָעוֹ. <small>הַגָּה: מִיהוּ, אִם נִדּוּהוּ, וּמֵת בְּנִדּוּיוֹ, אֵין לְחַלֵּק, וּבְכָל עִנְיָן חַיָּב לְשַׁלֵּם <small><small>(בֵּית יוֹסֵף וד"ע)</small>.</small> </small> 

אִם רְאוּבֵן הוֹצִיא פְּסָק עַל יוֹרְשֵׁי שִׁמְעוֹן, שֶׁאֲבִיהֶם נִתְחַיֵּב לוֹ שְׁבוּעָה עַל עֵסֶק תְּבִיעַת מָמוֹן, וְהֵם אוֹמְרִים: שֶׁמָּא נִשְׁבַּע לְךָ אוֹ פָּרַע לְךָ, פְּטוּרִים אַף בְּלֹא שְׁבוּעָה, אֶלָּא מַחֲרִימִים סְתָם בְּמַעֲמַד הַיּוֹרְשִׁים: 


Siman 70

אָסוּר לְהַלְווֹת בְּלֹא עֵדִים, וַאֲפִלּוּ לְתַלְמִיד חָכָם, אֶלָּא אִם כֵּן הִלְוָהוּ עַל הַמַּשְׁכּוֹן. וְהַמַּלְוֶה בִּשְׁטָר מְשֻׁבָּח יוֹתֵר. וְכָל הַמַּלְוֶה בְּלֹא עֵדִים, עוֹבֵר מִשּׁוּם "לִפְנֵי עִוֵּר לֹא תִתֵּן מִכְשֹׁל" <small><small>(וַיִּקְרָא יט, יד)</small>,</small> וְגוֹרֵם קְלָלָה לְעַצְמוֹ. הַמַּלְוֶה אֶת חֲבֵרוֹ בְּעֵדִים, בְּלֹא קִנְיָן וּבְלֹא שְׁטָר, אֵין צָרִיךְ לְפָרְעוֹ בְעֵדִים, אֶלָּא נֶאֱמָן בִּשְׁבוּעַת הֶסֵת, לוֹמַר: פְּרַעְתִּיךָ. <small>הַגָּה: אֲבָל אִם קִבֵּל קִנְיָן, אֲפִלּוּ בְּלֹא שְׁטָר, לֹא יוּכַל לוֹמַר: פָּרַעְתִּי, דְּהָוֵי כִּשְׁטָר, דְּכָל קִנְיָן לִכְתִיבָה עוֹמֵד <small><small>(בֵּית יוֹסֵף בְּשֵׁם הַתְּרוּמוֹת בְּשַׁעַר כ"ה וּמָרְדְּכַי פ"ק דִּכְתֻבּוֹת)</small>.</small> וְיֵשׁ חוֹלְקִין <small><small>(שָׁם בְּמָרְדְּכַי)</small></small> וְעַיֵּן לְעֵיל סִימָן ל"ט סָעִיף ה'. וְכָל מָקוֹם שֶׁנֶּאֱמָן לוֹמַר: פָּרַעְתִּי, נֶאֱמָן לוֹמַר: מָחַלְתָּ לִי, אַף עַל פִּי שֶׁמְּחִילָה טְעָנָה גְרוּעָה הִיא <small><small>(מָרְדְּכַי פֶּרֶק הַשֻּׁתָּפִין וכ"כ לְקַמָּן סימן פ"ב)</small>.</small> </small> 

אָמַר: פְּרַעְתִּיךָ בִּפְנֵי פְלוֹנִי וּפְלוֹנִי, אוֹמְרִים לַלּוֶֹה: הֲבִיאֵם וְהִפָּטֵר <small>שֶׁצָּרִיךְ לְבָרֵר דְּבָרָיו <small><small>(טוּר)</small>.</small> </small> לֹא בָּאוּ, וַאֲפִלּוּ בָאוּ, וְהִכְחִישׁוּהוּ וְאָמְרוּ: לֹא הָיוּ דְבָרִים מֵעוֹלָם, יִשָּׁבַע הֶסֵת וְיִפָּטֵר. וְאִם אוֹמֵר שֶׁהִזְמִינָם לְעֵדִים כְּשֶׁפְּרָעוֹ, אִם הִכְחִישׁוּהוּ, חַיָּב לְשַׁלֵּם. <small>הַגָּה: <small><small>(עַיֵּן סק"ו)</small></small> וְיֵשׁ אוֹמְרִים דְּאֵין חִלּוּק בֵּין הִזְמִינָם אוֹ לֹא, וְכָל שֶׁבָּאוּ עֵדִים וְהִכְחִישׁוּהוּ חַיָּב לְשַׁלֵּם, אֶלָּא שֶׁאֵין צָרִיךְ לְבָרֵר דְּבָרָיו <small><small>(הָרֹא"שׁ פֶּרֶק גֵּט פָּשׁוּט וְהַמַּגִּיד פ"ו מֵה' טוֹעֵן אַלִּבָּא דְהָרַמְבַּ"ם)</small>.</small> וְאִם לֹא יוּכַל לְהָבִיא הָעֵדִים, לֵית לָן בָּהּ. וְעַיֵּן לְקַמָּן רֵישׁ סִימָן ע"ה.</small> 

אָמַר לוֹ: אַל תִּפְרָעֵנִי אֶלָּא בְּעֵדִים, בֵּין שֶׁאָמַר לוֹ בִּשְׁעַת הַלְוָאָה, בֵּין שֶׁאָמַר לוֹ אַחַר שֶׁהִלְוָהוּ, צָרִיךְ לְפָרְעוֹ בְּעֵדִים. וְאִם אָמַר שֶׁפְּרָעוֹ שֶׁלֹּא בְּעֵדִים, אֵינוֹ נֶאֱמָן <small><small>(טוּר וְהוּא מהרא"שׁ)</small>,</small> וְהַמַּלְוֶה גוֹבֶה מִמֶּנּוּ בְּלֹא שְׁבוּעָה. טָעַן וְאָמַר: כֵּן עָשִׂיתִי וּפְרַעְתִּיךָ בִּפְנֵי פְלוֹנִי וּפְלוֹנִי וְהָלְכוּ לִמְדִינַת הַיָּם, אוֹ מֵתוּ, הֲרֵי זֶה נֶאֱמָן, וְנִשְׁבָּע שְׁבוּעַת הֶסֵת וְנִפְטָר. וְכֵן אִם אָמַר: אַל תִּפְרָעֵנִי אֶלָּא בִּפְנֵי תַּלְמִיד חָכָם, אוֹ: בִּפְנֵי רוֹפְאִים, וְאָמַר: בִּפְנֵיהֶם פְּרַעְתִּיךָ וְאוֹתָם עֵדִים שֶׁפְּרַעְתִּיךָ בִּפְנֵיהֶם מֵתוּ אוֹ הָלְכוּ לִמְדִינַת הַיָּם, הֲרֵי זֶה נֶאֱמָן, וְנִשְׁבָּע הֶסֵת וְנִפְטָר. 

אָמַר לוֹ: אַל תִּפְרָעֵנִי אֶלָּא בִּפְנֵי פְלוֹנִי וּפְלוֹנִי, וְאָמַר לוֹ: פְּרַעְתִּיךָ בִּפְנֵי אֲחֵרִים, אִם בָּאוּ אוֹתָם אֲחֵרִים וְהֵעִידוּ שֶׁפְּרָעוֹ בִּפְנֵיהֶם, פָּטוּר. <small>מִיהוּ, הַמַּלְוֶה יוּכַל לוֹמַר שֶׁעַל חוֹב אַחֵר קִבְּלָם, אַף עַל פִּי שֶׁפְּרָעוֹ בְּעֵדִים, הוֹאִיל וְלֹא פְּרָעוֹ בִּפְנֵי פְלוֹנִי וּפְלוֹנִי שֶׁאָמַר <small><small>(מָרְדְּכַי פֶּרֶק הַדַּיָּנִים)</small>.</small> </small> וְאִם מֵתוּ אוֹ הָלְכוּ לִמְדִינַת הַיָּם, אֵינוֹ נֶאֱמָן. וְאִם אָמַר: פְּרַעְתִּיךָ בִּפְנֵי פְלוֹנִי וּפְלוֹנִי שֶׁיִּחַדְתָּ וָמֵתוּ אוֹ הָלְכוּ לִמְדִינַת הַיָּם, נֶאֱמָן בִּשְׁבוּעָה, שֶׁהֲרֵי אָמַר שֶׁקִּיֵּם תְּנָאוֹ. וְאִם מוֹדֶה שֶׁלֹּא פְרָעוֹ, אֶלָּא שֶׁאוֹמֵר: לֹא אֶפְרָעֲךָ עַד שֶׁיָּבֹא פְּלוֹנִי וּפְלוֹנִי שֶׁיִּחַדְתָּ לִי וְאֶפְרָעֲךָ בִּפְנֵיהֶם, אֵין שׁוֹמְעִין לוֹ, אֶלָּא פּוֹרְעוֹ בְּבֵית דִּין וְכוֹתְבִין לוֹ שֶׁפְּרָעוֹ בִּפְנֵיהֶם. 

אָמַר לוֹ: אַל תִּפְרָעֵנִי אֶלָּא בִּפְנֵי פְלוֹנִי וּפְלוֹנִי, פְּרָעוֹ בֵּינוֹ לְבֵינוֹ וְנֶאֶנְסוּ הַמָּעוֹת, וְהַמַּלְוֶה אוֹמֵר: בְּתוֹרַת פִּקָּדוֹן קִבַּלְתִּים עַד שֶׁיָּבוֹאוּ אוֹתָם פְּלוֹנִי וּפְלוֹנִי, וְתוֹבֵעַ שֶׁיַּחֲזֹר לְפָרְעוֹ, אֵין בִּדְבָרָיו כְּלוּם; מֵאַחַר שֶׁמּוֹדֶה שֶׁקִּבְּלָם <small><small>(כ"כ בב"ה ועי' ש"ךָ סקכ"א)</small>,</small> וְהַלָּה לֹא בְּתוֹרַת פִּקָּדוֹן מְסָרָם, הָוֵי פֵּרָעוֹן, וּדְבָרִים שֶׁאוֹמֵר זֶה, אֵינָם דְּבָרִים. 

מִי שֶׁנִּמְחַק שְׁטָרוֹ, וְכָתְבוּ לוֹ בֵּית דִּין שְׁטָר אַחֵר, דִּינוֹ כְּמִלְוֶה בִּשְׁטָר וְאֵינוֹ יָכוֹל לִטְעֹן: פָּרַעְתִּי. וְיֵשׁ מִי שֶׁאוֹמֵר, דְּהוּא הַדִּין אִם תָּבַע אֶת חֲבֵרוֹ עַל פֶּה, וְנִתְחַיֵּב לוֹ בַּדִּין וְלֹא הָיָה בְּיָדוֹ לְפָרְעוֹ, וְכָתְבוּ לוֹ מַעֲשֵׂה בֵּית דִּין, אִם טָעַן אַחַר כָּךְ: פָּרַעְתִּי, אֵינוֹ נֶאֱמָן, וְגוֹבֶה מֵהַלָּקוֹחוֹת. מִי שֶׁמָּכַר שָׂדֵהוּ בְּאֹנֶס, וּמָסַר מוֹדָעָא קֹדֶם לָכֵן בְּעִנְיָן שֶׁהַמֶּכֶר בָּטֵל, הַמָּעוֹת שֶׁל הָאַנָּס שֶׁבְּיַד הַמּוֹכֵר יֵשׁ לָהֶם דִּין מִלְוֶה עַל פֶּה, וְאֵינוֹ טוֹרֵף מִמְּשַׁעְבְּדֵי בְּכֹחַ שְׁטָר שֶׁבְּיָדוֹ, שֶׁאֵין לוֹ דִּין שְׁטָר, שֶׁלֹּא נִתָּן לִכָּתֵב; וְגַם נֶאֱמָן לוֹמַר: פָּרַעְתִּי <small><small>(תְּשׁוּבַת הָרַשְׁבָּ"א)</small>.</small> וְהוּא הַדִּין לְכָל שְׁטָר שֶׁלֹּא נִתַּן לִכָּתֵב <small><small>(וְעַיֵּן לְעֵיל סִימָן ס"א סָעִיף ב')</small>.</small> 


Siman 71

הִתְנָה הַמַּלְוֶה עִם הַלּוֶֹה שֶׁיְּהֵא נֶאֱמָן בְּכָל עֵת שֶׁיֹּאמַר שֶׁלֹּא פְרָעוֹ, הֲרֵי זֶה נוֹטֵל בְּלֹא שְׁבוּעָה אַף עַל פִּי שֶׁטּוֹעֵן שֶׁפְּרָעוֹ, אֲפִלּוּ הִיא מִלְוָה עַל פֶּה. <small>הַגָּה: וְדַוְקָא בִּדְאִכָּא עֵדִים שֶׁהֶאֱמִינוֹ עָלָיו, אֲבָל אִי לֵיכָּא עֵדִים, וְהַלּוֶֹה אוֹמֵר שֶׁהֶאֱמִינוֹ וּפְרָעוֹ, נֶאֱמָן בְּמִגּוֹ. וְעַיֵּן לְעֵיל סִימָן ס"ט סָעִיף ב'.</small> אֲבָל אִם הֵבִיא עֵדִים שֶׁפְּרָעוֹ, אֵינוֹ נוֹטֵל כְּלוּם. וְאִם הִתְנָה עִמּוֹ שֶׁיְּהֵא הַמַּלְוֶה נֶאֱמָן כִּשְׁנֵי עֵדִים, אַף עַל פִּי שֶׁהֵבִיא עֵדִים שֶׁפְּרָעוֹ, הֲרֵי זֶה גּוֹבֶה מִמֶּנּוּ בְּלֹא שְׁבוּעָה, וַאֲפִלּוּ הֵבִיא מֵאָה עֵדִים שֶׁפְּרָעוֹ בִּפְנֵיהֶם, שֶׁהַשְּׁנַיִם כְּמֵאָה. <small>הַגָּה: וַאֲפִלּוּ הָיָה לַלּוֶֹה מִגּוֹ, וְהָיָה אֶפְשָׁר לְמִפְטַר עַצְמוֹ בְּטַעֲנָה אַחֶרֶת, לֹא מְהֵימְנִינָן לֵהּ בְּמִגּוֹ נֶגֶד הַנֶּאֱמָנוּת שֶׁהֶאֱמִין עָלָיו <small><small>(בֵּית יוֹסֵף בְּשֵׁם הָרַשְׁבָּ"א)</small>.</small> </small> אֲבָל אִם אָמַר לוֹ: הֲרֵי אַתָּה נֶאֱמָן עָלַי כִּשְׁלֹשָׁה, הוֹאִיל וְיָרַד לְמִנְיָן, אִם פְּרָעוֹ בִּפְנֵי אַרְבָּעָה הֲרֵי זֶה פָּרוּעַ. 

הָא דִמְהַנֵּי נֶאֱמָנוּת בְּלֹא קִנְיָן, דַּוְקָא בִּשְׁעַת הַלְוָאָה. אֲבָל לְאַחַר הַלְוָאָה, וְלֹא קָנוּ מִנֵּהּ, לֹא מִשְׁתַּעְבֵּד. 

הָא דִמְהַנֵּי נֶאֱמָנוּת כְּנֶגֶד עֵדִים, הָנֵי מִלֵּי כְּשֶׁמְּעִידִים: בְּפָנֵינוּ פְּרָעוֹ. אֲבָל אִם הֵעִידוּ: בְּפָנֵינוּ הוֹדָה שֶׁפְּרָעוֹ, נֶאֱמָנִים; שֶׁלֹּא פְּסָלָם אֶלָּא לְפֵרָעוֹן, אֲבָל הוֹדָאָה מִלְּתָא אַחֲרִיתִי הִיא, וּבָהּ לֹא פְּסָלָם. וְכֵן אִם הֵעִידוּ שֶׁמָּחַל לוֹ הַחוֹב, נֶאֱמָנִים. <small>הַגָּה: וְכֵן כָּל כַּיּוֹצֵא בָּזֶה. דְּאֵין הַנֶּאֱמָנוּת אֶלָּא לְמַה שֶּׁהֶאֱמִינוֹ עָלָיו, וְלֹא יוֹתֵר <small><small>(טוּר סי"ד בְּשֵׁם תשו' הָרֹא"שׁ)</small>.</small> כְּגוֹן מִי שֶׁקִּבֵּל מָעוֹת בְּעִסְקָא וְהֶאֱמִין לַנּוֹתֵן עָלָיו וְעַל יוֹרְשָׁיו לוֹמַר שֶׁלֹּא אֵרַע הֶפְסֵד בְּאוֹתוֹ מָמוֹן, וּבְכָל אֲשֶׁר יֹאמַר בְּעִקַּר הַמָּמוֹן, וְאַחַר כָּךְ נִפְטַר הַמְקַבֵּל וְהִנִּיחַ מָמוֹן בְּיַד אַחֵר, וְהַנּוֹתֵן אוֹמֵר שֶׁהוּא מֵעֵסֶק הַשֻּׁתָּפוּת, אֵינוֹ נֶאֱמָן בָּזֶה, אֲפִלּוּ הָיָה הַמְקַבֵּל <small><small>(חַי)</small>,</small> הוֹאִיל וְלֹא נִכְלַל בִּלְשׁוֹן הַנֶּאֱמָנוּת <small><small>(תְּשׁוּבַת הָרֹא"שׁ כְּלָל ע"א ס"ב וְהֵבִיאוֹ הַטּוּר)</small>.</small> אֲבָל כָּל מַה שֶּׁכָּתַב עָלָיו נֶאֱמָנוּת, מְהַנֵּי. כְּגוֹן, אִם כָּתַב לוֹ שֶׁיְּהֵא נֶאֱמָן כַּמָּה הוֹצִיא הוֹצָאוֹת וְשָׁחֳדִים, מְהַנֵּי, כְּמוֹ שֶׁמְּהַנֵּי לְעִקַּר הַקֶּרֶן, דְּכָל תְּנַאי שֶׁבְּמָמוֹן קַיָּם <small><small>(כְּלָל הַנַּ"ל סִימָן ח' וְהֵבִיאוֹ הַטּוּר)</small>.</small> </small> 

הַמְדַקְדְּקִים, עוֹשִׂין שׁוֹבָר מִכְּתַב יָדוֹ שֶׁל מַלְוֶה עַל שְׁטָר שֶׁל נֶאֱמָנוּת, וְתוּ לֵיכָּא לְמֵיחָשׁ לְמִידִי. 

הֲרֵי שֶׁפְּרָעוֹ, וְטָעַן הַמַּלְוֶה שֶׁלֹּא נִפְרַע, וּפְרָעוֹ פַּעַם שֵׁנִית מִפְּנֵי הַתְּנַאי, הֲרֵי הַלּוֶֹה חוֹזֵר וְתוֹבֵעַ אֶת הַמַּלְוֶה בַּדִּין, וְאוֹמֵר לוֹ: כָּךְ וְכָךְ אַתָּה חַיָּב לִי, מִפְּנֵי שֶׁפְּרַעְתִּיךָ שְׁנֵי פְעָמִים; אִם הוֹדָה, יְשַׁלֵּם. וְאִם כָּפַר, יִשָּׁבַע שְׁבוּעַת הֶסֵת עַל כָּךְ שֶׁלֹּא פְרָעוֹ אֶלָּא פַּעַם אַחַת. <small>הַגָּה: וַאֲפִלּוּ פְּרָעוֹ תְּחִלָּה בְּעֵדִים, מֵאַחַר שֶׁהֶאֱמִינוֹ נֶגֶד עֵדִים, אֵין לוֹ עָלָיו אֶלָּא שְׁבוּעַת הֶסֵּת <small><small>(טוּר בְּשֵׁם הָרֹא"שׁ וְהָרִ"י ן' מִיגַ"שׁ וּב"י)</small>.</small> </small> וּלְפִיכָךְ, אִם כָּתַב לוֹ בַּנֶּאֱמָנוּת שֶׁיְּהֵא נֶאֱמָן בְּלֹא שׁוּם שְׁבוּעָה קַלָּה וַחֲמוּרָה וְגִלְגּוּל, לְעוֹלָם לֹא מִשְׁתָּבַע, לֹא בִּתְחִלַּת הַפֵּרָעוֹן וְלֹא בְּסוֹף הַפֵּרָעוֹן. <small>הַגָּה: שְׁטָר שֶׁכָּתוּב בּוֹ נֶאֱמָנוּת כָּל זְמַן שֶׁלֹּא נִכְתַּב עָלָיו תַּבְרָא, לֹא עָלָיו עַל הַשְּׁטָר מַמָּשׁ קָאָמַר, אֶלָּא עַל הַחוֹב קָאָמַר, וַאֲפִלּוּ נִכְתַּב בְּמָקוֹם אַחֵר <small><small>(מַהֲרִי"ק שֹׁרֶשׁ פ"ט)</small> ;</small> אֶלָּא אִם כֵּן פֵּרַשׁ בְּהֶדְיָא, דְּאָז צָרִיךְ לְקִיּוּמֵהּ תְּנָאֵהּ <small><small>(רשב"ץ וּמְבִיאוֹ ב"י ס"ס ע')</small>.</small> וְאִם הֵבִיא עֵדִים שֶׁפְּרָעוֹ, מְהַנֵּי, דְּהָוֵי כְּאִלּוּ אָמַר: אַל תִּפְרָעֵנִי אֶלָּא בִּפְנֵי פְּלוֹנִי וּפְלוֹנִי, וּפְרָעוֹ לִפְנֵי עֵדִים אֲחֵרִים <small><small>(שָׁם)</small>,</small> וּכְמוֹ שֶׁנִּתְבָּאֵר לְעֵיל סִימָן ע' סָעִיף ד'.</small> 

אֵין הַנֶּאֱמָנוּת מוֹעִיל שֶׁלֹּא לְהַחֲרִים חֵרֶם סְתָם, אֲפִלּוּ אִם פֵּרְשׁוֹ בְּפֵרוּשׁ. <small>הַגָּה: פְּטָרוֹ מִן הַשְּׁבוּעָה, נֶדֶר בִּכְלָל, דְּאֵין חִלּוּק בֵּין נֶדֶר לִשְׁבוּעָה רַק בְּבַעַל הַכּוֹתֵב לְאִשְׁתּוֹ נֶאֱמָנוּת <small><small>(רַ"ן פֶּרֶק הַכּוֹתֵב)</small>.</small> </small> 

הַמַּחֲרִים, לֹא לֵימָא: כָּל מַאן דִּגְזָלֵהּ, אֶלָּא כָּל מַאן דְּאִיתֵהּ לַגְּזֵלָה בְּיָדֵהּ וְלֹא מְהַדֵּר. 

אֵין כּוֹתְבִים פִּתְקָא דְלָטוּתָא לְהַחֲרִים בַּצִּבּוּר, אֶלָּא לַיְתוֹמִים שֶׁבָּאוּ בְּטַעֲנַת אֲבִיהֶם אוֹ אַפּוֹטְרוֹפּוֹס, וְאָמְרוּ: אֵין אָנוּ יוֹדְעִין אֵצֶל מִי יֵשׁ לְמוֹרִישֵׁנוּ כְּלוּם. וְאִם אֶחָד רָצָה לָצֵאת מִבֵּית הַכְּנֶסֶת כְּשֶׁזֶּה מַחֲרִים, יֵשׁ לְבֵית דִּין לוֹמַר: לָמָּה אַתָּה יוֹצֵא, וְאִם לֹא רָצָה לְהִתְעַכֵּב אֵין מוֹנְעִין אוֹתוֹ; וַאֲפִלּוּ שֶׁיָּצָא בִּשְׁעַת הַחֵרֶם, <small><small>(הַחֵרֶם)</small> </small> חָל עָלָיו. <small>הַגָּה: וְעַיֵּן לְעֵיל סִימָן ט"ז סָעִיף ג', דְּיֵשׁ אוֹמְרִים דְּנוֹתְנִים לְכָל אָדָם חֵרֶם אַחַר עֵדוּת, וְכֵן נוֹהֲגִין.</small> 

שְׁטָר שֶׁיֵּשׁ בּוֹ נֶאֱמָנוּת, וְהַלּוֶֹה מוֹצִיא כְּתַב יָד הַמַּלְוֶה שֶׁקִּבֵּל מִמֶּנּוּ סְכוּם פְּלוֹנִי בְּיוֹם פְּלוֹנִי וּסְכוּם פְּלוֹנִי בְּיוֹם פְּלוֹנִי, וְהַמַּלְוֶה טוֹעֵן שֶׁאוֹתוֹ כְּתַב יָד הוּא מֵעֵסֶק אַחֵר, הַדִּין עִם הַלּוֶֹה. 

שְׁטָר שֶׁיֵּשׁ בּוֹ נֶאֱמָנוּת, וְיוֹצֵא מִתַּחַת יַד אַחֵר, יֵשׁ מִי שֶׁאוֹמֵר שֶׁאֵין מוֹעִיל הַנֶּאֱמָנוּת. 

כְּתַב פֵּרָעוֹן בְּעֵדִים נֶגֶד שְׁטָר חוֹב, וּמֵת הַמַּלְוֶה, וְיֵשׁ כַּמָּה אֲמַתְלָאוֹת מוֹכִיחוֹת שֶׁכְּתַב הַפֵּרָעוֹן מְזֻיָּף, יִתְבָּרֵר הַדָּבָר בִּדְרִישׁוֹת וַחֲקִירוֹת, וְאִם אַחַר כָּךְ יֵרָאֶה לְבֵית דִּין שֶׁהָעֵדוּת מְכֻוֶּנֶת, חַיָּבִים הַיּוֹרְשִׁים לְהַחֲזִיר הַשְּׁטָר לַלּוֶֹה. 

אַף עַל פִּי שֶׁיֵּשׁ בַּשְּׁטָר נֶאֱמָנוּת, אֵינוֹ גּוֹבֶה מֵהַיְתוֹמִים קְטַנִּים, כִּי אוּלַי כְּשֶׁיִּגְדְּלוּ יִמְצְאוּ שׁוֹבָר אוֹ עֵדֵי פֵרָעוֹן. 

שְׁטָר שֶׁיֵּשׁ בּוֹ נֶאֱמָנוּת, וְנִמְצָא הַמַּלְוֶה כַּפְרָן בְּדָבָר אַחֵר <small><small>(נ"א אֶחָד)</small>,</small> בְּעֵדִים, בָּטֵל הַנֶּאֱמָנוּת. 

שְׁטָר שֶׁיֵּשׁ בּוֹ נֶאֱמָנוּת, וּמִנְהַג הַמָּקוֹם שֶׁהַרְבֵּה כּוֹתְבִין נֶאֱמָנוּת בְּלֹא הַמְלָכַת הַבְּעָלִים לְשׁוּפְרָא דִשְׁטָרָא, וְהַלּוֶֹה טוֹעֵן כִּי בְּלֹא רְשׁוּתוֹ נִכְתַּב, אִם הָעֵדִים עַצְמָם הֵם כָּאן וְאוֹמְרִים שֶׁלֹּא כְתָבוּהוּ כִּי אִם מִפְּנֵי שֶׁהָיוּ רוֹאִין שֶׁבִּשְׁאָר שְׁטָרוֹת הוּא כָּתוּב כָּךְ, אַף עַל גַּב דִּכְתִיב בֵּהּ: וּקְנֵינָא מִנֵּהּ עַל כָּל מַאי דִכְתִיב לְעֵיל, אֵין סוֹמְכִין עַל הַנֶּאֱמָנוּת, כֵּיוָן שֶׁאֵינוֹ מִנְהָג פָּשׁוּט לִכְתֹּב כֵּן בְּכָל הַשְּׁטָרוֹת <small>וְהוּא הַדִּין בִּשְׁאַר תִּקּוּנֵי הַשְּׁטָר, וְעַיֵּן לְעֵיל סִימָן ס"א סָעִיף ה'.</small> וְאִם כָּתוּב בּוֹ בְּפֵרוּשׁ: וּקְנֵינָא עַל כָּל מַאי דִכְתִיב וּמְפֹרָשׁ לְעֵיל, וּבְעִנְיַן הַנֶּאֱמָנוּת מְפֹרָשׁ, וְאַחַר כָּךְ אָמְרוּ: לֹא אָמַר לָנוּ מֵעוֹלָם נֶאֱמָנוּת זֶה, אוֹ: בְּטָעוּת כְּתַבְנוּהוּ, אֵינָם נֶאֱמָנִים, דְּכֵיוָן שֶׁהִגִּיד שׁוּב אֵינוֹ חוֹזֵר וּמַגִּיד. לְכָךְ, מִנְהָג טוֹב לִכְתֹּב בַּשְּׁטָרוֹת קִנְיָן עַל הַנֶּאֱמָנוּת מְפֹרָשׁ, וְשׁוּב אֵין לְפַקְפֵּק: 

בְּמָקוֹם שֶׁנָּהֲגוּ שֶׁלֹּא לִכְתֹּב נֶאֱמָנוּת אֶלָּא בְּצִווּי הַלּוֶֹה, כְּשֶׁמְּצַוֶּה הַלּוֶֹה מוֹעִיל, אֲפִלּוּ בְּלֹא קִנְיָן. <small>הַגָּה: וְנִרְאֶה לִי, דַּוְקָא כְּשֶׁאָמַר כֵּן בִּשְׁעַת הַלְוָאָה, כְּמוֹ שֶׁנִּתְבָּאֵר בְּסִימָן זֶה סָעִיף ב'.</small> 

שְׁטָר שֶׁיֵּשׁ בּוֹ נֶאֱמָנוּת, וְכָתוּב בּוֹ זְמַן קָבוּעַ לְפֵרָעוֹן, אַף עַל פִּי שֶׁעָבַר הַזְּמַן עֲדַיִן הַנֶּאֱמָנוּת קַיָּם. 

בַּמֶּה דְּבָרִים אֲמוּרִים דִּמְהַנֵּי נֶאֱמָנוּת סְתָם לְפָטְרוֹ מִשְּׁבוּעָה, בְּעוֹד שֶׁהַלֹּוֶה חַי וּבָא לִגְבּוֹת מִמֶּנּוּ. אֲבָל אִם מֵת, וּבָא לִגְבּוֹת מִיּוֹרְשָׁיו, לֹא מְהַנֵּי, אֶלָּא אִם כֵּן פֵּרַשׁ שֶׁפּוֹטְרוֹ מִמֶּנּוּ ומִיּוֹרְשָׁיו, שֶׁאָז גּוֹבִים בְּלֹא שְׁבוּעָה. וְאִם כָּתַב: תְּהֵא נֶאֱמָן עָלַי וְעַל בָּאֵי כֹחִי, יוֹרְשָׁיו בִּכְלָל, וּמְקַבְּלֵי מַתָּנָה גַם כֵּן בִּכְלַל בָּאֵי כֹחוֹ. 

מֵת לֹוֶה בְּחַיֵּי מַלְוֶה, בִּשְׁטָר שֶׁיֵּשׁ בּוֹ נֶאֱמָנוּת סְתָם, וְאַחַר כָּךְ מֵת מַלְוֶה, הַיּוֹרְשִׁים גּוֹבִים בִּשְׁבוּעַת הַיּוֹרְשִׁים: שֶׁלֹּא פְקָדָנוּ אַבָּא שֶׁשְּׁטָר זֶה פָרוּעַ. וְאִם כָּתוּב בַּשְּׁטָר נֶאֱמָנוּת מְפֹרָשׁ, שֶׁפָּטַר אוֹתוֹ וְהַבָּאִים מִכֹּחוֹ מִמֶּנּוּ וּמִבָּאֵי כֹחוֹ, גּוֹבִים בְּלֹא שְׁבוּעָה כְּלָל. 

אֵין נֶאֱמָנוּת מוֹעִיל לְגַבֵּי לָקוֹחוֹת, אֲפִלּוּ הִתְנָה בְּפֵרוּשׁ שֶׁיִּגְבֶּה מֵהַלָּקוֹחוֹת בְּלֹא שְׁבוּעַת הַמַּלְוֶה <small><small>(רִיטְבָ"א וְטוּר ר"ס פ"ב)</small>,</small> וְהוּא הַדִּין לְמַלְוֶה מֻקְדָּם הַבָּא לִגְבּוֹת, שֶׁצָּרִיךְ לִשָּׁבַע, אַף עַל פִּי שֶׁכָּתַב בִּשְׁטָרוֹ נֶאֱמָנוּת. 

יֵשׁ אוֹמְרִים שֶׁאֵין נֶאֱמָנוּת מוֹעִיל אֶלָּא לְנִפְרָע בְּפָנָיו מִמֶּנּוּ, אֲבָל שֶׁלֹּא בְפָנָיו, לֹא, אֶלָּא בֵּית דִּין מַשְׁבִּיעִים אוֹתוֹ. וְאִם פֵּרַשׁ: וְלֹא לַבָּאִים מִכֹּחוֹ, אֵין בֵּית דִּין מַשְׁבִּיעִים אוֹתוֹ: 

מַלְוֶה שֶׁהֶאֱמִין לַלּוֶֹה שֶׁיְּהֵא נֶאֱמָן עַל הַשְּׁטָר לוֹמַר שֶׁהוּא פָּרוּעַ, מוֹעִיל נַמֵּי גַבֵּי יוֹרְשִׁים, שֶׁאִם מֵת הַמַּלְוֶה וּבָאִים יוֹרְשִׁים לִגְבּוֹת מֵהַלּוֶֹה, נֶאֱמָן לוֹמַר שֶׁהוּא פָּרוּעַ; אֲבָל צָרִיךְ לִשָּׁבַע שֶׁהוּא פָּרוּעַ, אֲפִלּוּ בְּחַיֵּי הַמַּלְוֶה, אֶלָּא אִם כֵּן כָּתַב לוֹ שֶׁיְּהֵא נֶאֱמָן בְּלֹא שְׁבוּעָה. וְאֵין הַמַּלְוֶה יָכוֹל לִגְבּוֹת בִּשְׁטָר זֶה מִן הַיּוֹרְשִׁים וְלֹא מֵהַלָּקוֹחוֹת; אֲפִלּוּ <small><small>(אִם)</small></small> אָמַר הַלּוֶֹה: לֹא פָּרַעְתִּי, אֵין הַמַּלְוֶה טוֹרֵף בִּשְׁטָר זֶה מֵהַלָּקוֹחוֹת, דְּחַיְשִׁינָן לִקְנוּנְיָא. וְאִם טָעַן הַלּוֶֹה בִּשְׁטָר זֶה וְאָמַר: פָּרַעְתִּי מִקְצָתוֹ, <small>(אוֹ כֻלּוֹ)</small>, וְהַמַּלְוֶה אוֹמֵר: לֹא פָּרַע כְּלוּם, מְשַׁלֵּם הַמִּקְצָת שֶׁהוֹדָה בּוֹ, וְנִשְׁבָּע הֶסֵת. וְאִם הִתְנָה עָלָיו שֶׁיְּהֵא נֶאֱמָן בְּלֹא שְׁבוּעַת הֶסֵת, אֵינוֹ נִשְׁבָּע כְּלָל. 

כְּשֶׁהֶאֱמִין הַמַּלְוֶה לַלּוֶֹה שֶׁהוּא נֶאֱמָן עַל הַשְּׁטָר לוֹמַר: פָּרַעְתִּי, אֲפִלּוּ תּוֹךְ הַזְּמַן נֶאֱמָן לוֹמַר: פָּרַעְתִּי. וְאִם מֵת הַלּוֶֹה תּוֹךְ הַזְּמַן, יֵשׁ מִי שֶׁאוֹמֵר, שֶׁאֵינוֹ גּוֹבֶה מֵהַיּוֹרְשִׁים, שֶׁאָנוּ טוֹעֲנִין שֶׁאֲבִיהֶם פָּרַע. וּמִיהוּ, בְּחֵרֶם סְתָם, דְּלָא יָדְעֵי דְּלָא פָרַע. וְיֵשׁ מִי שֶׁאוֹמֵר, שֶׁחַיָּבִים לִפְרֹעַ, אֶלָּא אִם כֵּן הֵבִיאוּ עֵדִים שֶׁאֲבִיהֶם אָמַר לִפְנֵיהֶם שֶׁהוּא פָּרוּעַ. 

שְׁטָר שֶׁכָּתוּב בּוֹ: נִתְחַיֵּב פְּלוֹנִי לִפְלוֹנִי אוֹ לִפְלוֹנִי וְהֶאֱמִין לְמוֹצִיא הַשְּׁטָר, וְאֶחָד מֵהֶם הוֹצִיא הַשְּׁטָר, וְטוֹעֵן הַלּוֶֹה שֶׁפָּרַע לַחֲבֵרוֹ, וַחֲבֵרוֹ מוֹדֶה לוֹ, כֵּיוָן שֶׁהֶאֱמִין לְמוֹצִיא הַשְּׁטָר, לָאו כָּל כְּמִינֵהּ לוֹמַר שֶׁפָּרַע, כָּל זְמַן שֶׁזֶּה הוֹצִיא הַשְּׁטָר. וְאִם הָיוּ שֻׁתָּפִים בַּחוֹב, כֵּיוָן שֶׁאֶחָד מֵהֶם מוֹדֶה שֶׁנִּפְרַע, אִם יֵשׁ נְכָסִים לַמּוֹדֶה בֵּית דִּין יוֹרְדִים לִנְכָסָיו וּפוֹרְעִים לַחֲבֵרוֹ חֶלְקוֹ. וְאִם אֵין לוֹ נְכָסִים לַמּוֹדֶה, אֵינוֹ נֶאֱמָן לְהַפְסִיד לַחֲבֵרוֹ, כֵּיוָן שֶׁהַשְּׁטָר בְּיָדוֹ, אֲבָל עַל חֶלְקוֹ הוּא נֶאֱמָן, וּבֵית דִּין מַגְבִּין לְאַחֵר חֶלְקוֹ:


Siman 72

הַמַּלְוֶה עַל הַמַּשְׁכּוֹן, צָרִיךְ לִזָּהֵר שֶׁלֹּא יִשְׁתַּמֵּשׁ בּוֹ, מִפְּנֵי שֶׁהוּא כְּמוֹ רִבִּית. וְאִם הִלְוָה לְעָנִי עַל מָרָא וְקַרְדּוֹם וְכַיּוֹצֵא בּוֹ, שֶׁשְּׂכָרוֹ מְרֻבֶּה וְאֵינוֹ נִפְחָת אֶלָּא מְעַט, יָכוֹל לְהַשְׂכִּירוֹ שֶׁלֹּא בִּרְשׁוּת בְּעָלִים, וּלְנַכּוֹת לוֹ דְּמֵי הַשְּׂכִירוּת בְּחוֹבוֹ. וְיֵשׁ מִי שֶׁאוֹמֵר, דְּדַוְקָא לַאֲחֵרִים יָכוֹל לְהַשְׂכִּירָם, אֲבָל לֹא לְעַצְמוֹ, מִשּׁוּם חֲשָׁדָא. <small>הַגָּה: וְדַוְקָא שֶׁלֹּא הִתְנָה עִמּוֹ מִתְּחִלָּה, אֲבָל אִם הִתְנָה עִם הַלּוֶֹה מִתְּחִלָּה, שָׁרִי <small><small>(בֵּית יוֹסֵף)</small>.</small> וְעַיֵּן בְּי"ד סִימָן קע"ב וְקס"ו. יֵשׁ אוֹמְרִים דְּאֵין חִלּוּק בֵּין סְפָרִים לִשְׁאַר דְּבָרִים, וְאִם לָמַד בַּסְּפָרִים שֶׁהִלְוָה עֲלֵיהֶם, מִקְרֵי שׁוֹלֵחַ יָד בַּפִּקָּדוֹן. וְיֵשׁ מְחַלְּקִים, מִשּׁוּם דְּקָסָבַר מִצְוָה קָעָבִיד <small><small>(מָרְדְּכַי פֶּרֶק אֵלּוּ מְצִיאוֹת שְׁתֵּי הַדֵּעוֹת)</small></small> וְעַיֵּן בְּי"ד סִימָן קע"ב.</small> 

הַמַּלְוֶה אֶת חֲבֵרוֹ עַל הַמַּשְׁכּוֹן, בֵּין שֶׁהִלְוָהוּ מָעוֹת בֵּין שֶׁהִלְוָהוּ פֵּרוֹת, בֵּין שֶׁמִּשְׁכְּנוֹ בִּשְׁעַת הַלְוָאָתוֹ בֵין שֶׁמִּשְׁכְּנוֹ אַחַר שֶׁהִלְוָהוּ, הֲרֵי זֶה שׁוֹמֵר שָׂכָר. <small>הַגָּה: וְאֵין חִלּוּק בֵּין אִם פֵּרַשׁ שֶׁקִּבְּלוֹ לְמַשְׁכּוֹן בִּכְדֵי שָׁוְיוֹ, בֵּין קִבְּלוֹ סְתָם <small><small>(טוּר)</small>.</small> </small> לְפִיכָךּ, אִם אָבַד הַמַּשְׁכּוֹן אוֹ נִגְנַב, חַיָּב בְּדָמָיו. וְאִם הָיָה שָׁוֶה הַמַּשְׁכּוֹן כְּדֵי דְּמֵי הַחוֹב, אֵין לְאֶחָד עַל חֲבֵרוֹ כְּלוּם. וְאִם הַחוֹב יוֹתֵר עַל הַמַּשְׁכּוֹן, מְשַׁלֵּם הַלּוֶֹה הַיִּתָּרוֹן. <small>הַגָּה: וְיֵשׁ אוֹמְרִים דְּאִם פֵּרַשׁ וְאָמַר בִּשְׁעַת הַלְוָאָה שֶׁמְּקַבֵּל הַמַּשְׁכּוֹן בְּכָל הַחוֹב, אֲפִלּוּ אִם קִבֵּל קַתָּא דְמַגְלָא בְּאַלְפָא זוּזֵי, אָבַד הַמַּשְׁכּוֹן אָבַד הַכֹּל <small><small>(טוּר)</small>.</small> </small> וְאִם דְּמֵי הַמַּשְׁכּוֹן יְתֵרִים עַל הַחוֹב, נוֹתֵן הַמַּלְוֶה לַלּוֶֹה הַיִּתָּרוֹן. וְאִם נֶאֱנַס הַמַּשְׁכּוֹן, כְּגוֹן שֶׁנִּלְקַח בְּלִסְטִים מְזֻיָּן וְכַיּוֹצֵא בּוֹ מִשְּׁאַר אֳנָסִים, יִשָּׁבַע הַמַּלְוֶה שֶׁנֶּאֱנַס, וִישַׁלֵּם לוֹ בַּעַל הַמַּשְׁכּוֹן אֶת חוֹבוֹ עַד פְּרוּטָה אַחֲרוֹנָה. <small>הַגָּה: וְיֵשׁ אוֹמְרִים דְּמַלְוֶה עַל הַמַּשְׁכּוֹן לָא הֲוֵי אֶלָּא שׁוֹמֵר חִנָּם לְעִנְיָן זֶה, שֶׁאִם דְּמֵי הַמַּשְׁכּוֹן יְתֵרִים עַל הַחוֹב אֵין הַמַּלְוֶה נוֹתֵן לַלּוֶֹה הַיִּתָּרוֹן אֶלָּא אִבֵּד מָעוֹתָיו, וְלֹא יוֹתֵר <small><small>(טוּר בְּשֵׁם רַבֵּנוּ יְרוּחָם וְהָרֹא"שׁ)</small> וְכֵן מוּכַח בֶּאֶמֶת דַּעַת הָרֹא"שׁ בְּכַמָּה דֻכְתֵּי, וּבִפְרָט בְּסוֹף פֶּרֶק שְׁבוּעַת הַדַּיָּנִים כָּתַב "וּמִכָּל אֵלּוּ הָרְאָיוֹת בְּרוּרוֹת נִרְאֶה דַהֲלָכָה כְּרַבָּה", וְלֹא כַּבֵּית יוֹסֵף לְדַעַת הָרֹא"שׁ, וְכ"כ עוֹד הָרֹא"שׁ לְהֶדְיָא בְּפֶרֶק יֵשׁ נוֹחֲלִין גַּבֵּי קִנְיָן עַד אֵימָתַי חוֹזֵר עַיֵּן שָׁם</small> וּמִסְּפֵיקָא לָא מַפְקִינָן מָמוֹנָא <small><small>(מָרְדְּכַי סוֹף פֶּרֶק הָאֻמָּנִין)</small>.</small> וְאִם נֶאֱבַד אוֹ נִגְנַב בִּפְשִׁיעָה, חַיָּב לְשַׁלֵּם לְדִבְרֵי הַכֹּל <small><small>(טוּר)</small>.</small> </small> 

הַמַּלְוֶה עַל הַמַּשְׁכּוֹן, וְחָזַר הַמַּלְוֶה וְהִפְקִידוֹ לַלּוֶֹה, וְנִגְנַב אוֹ נֶאֱבַד, חַיָּב הַמַּלְוֶה, אַף עַל פִּי שֶׁבְּיַד הַלּוֶֹה אָבַד, כֵּיוָן דִּבְתוֹרַת פִּקָּדוֹן נְתָנוֹ לוֹ, אַכַּתִּי בִּרְשׁוּתָא דְמַלְוֶה קָאֵי. וּמִזֶּה הַטַּעַם, אִם רְאוּבֵן לָוָה מָעוֹת מִשִּׁמְעוֹן עַל בִּגְדֵי אִשְׁתּוֹ, וְחָזַר וְהִשְׁאִילָן לוֹ עַד לְאַחַר הַמּוֹעֵד, וּמֵת בַּמּוֹעֵד, וּמֵאֵימַת הַמּוֹשֵׁל מָסְרָה אֶת אֲשֶׁר לָהּ לְשִׁמְעוֹן, וְגַם הַבְּגָדִים הָהֵם, וְאַחַר כָּךְ הֶחֱזִיר לָהּ שִׁמְעוֹן הַכֹּל חוּץ מֵאוֹתָם בְּגָדִים, הַדִּין עִם שִׁמְעוֹן, כֵּיוָן שֶׁבְּתוֹרַת שְׁאֵלָה בָּאוּ לְיַד רְאוּבֵן עֲדַיִן הֵם בִּרְשׁוּת שִׁמְעוֹן. <small>הַגָּה: רְאוּבֵן שֶׁנָּתַן לְשִׁמְעוֹן מַשְׁכּוֹן לְמַשְׁכְּנוֹ אֵצֶל גּוֹי, וְשִׁמְעוֹן נָתַן מַשְׁכּוֹן אַחֵר לַגּוֹי וְעִכֵּב מַשְׁכּוֹן שֶׁל רְאוּבֵן בְּיָדוֹ, נַעֲשָׂה עָלָיו שׁוֹמֵר כְּאִלּוּ הִלְוָהוּ עָלָיו <small><small>(מהר"מ פַּאדוֹוָאה סִימָן נ"ט)</small>. </small> </small> 

הַמַּלְוֶה עַל הַמַּשְׁכּוֹן וְנָתַן לוֹ רְשׁוּת לְהִשְׁתַּמֵשׁ בּוֹ, וְנֶאֱנַס, אֶפְשָׁר שֶׁאֲפִלּוּ בִּנְתִינַת רְשׁוּת בִּלְבַד הָוֵי שׁוֹאֵל, וְחַיָּב. 

מִי שֶׁנִּתְמַשְׁכֵּן עַל יְדֵי נֶאֱמָנֵי הַקָּהָל עַל חֶלְקוֹ הַמַּגִּיעוֹ מֵהַמַּס, וְנִגְנַב הַמַּשְׁכּוֹן, אֵין לַקָּהָל וְלֹא לַנֶּאֱמָן דִּין שׁוֹמֵר שָׂכָר. <small>אֶלָּא אִם כֵּן יֵשׁ מִנְהָג בָּעִיר הוֹלְכִין אַחֲרָיו <small><small>(בֵּית יוֹסֵף בְּשֵׁם הָרַשְׁבָּ"א)</small>.</small> </small> 

הַמַּלְוֶה עַל הַמַּשְׁכּוֹן, וָמֵת, אַף בְּנוֹ נַעֲשׂה עָלָיו שׁוֹמֵר שָׂכָר: 

הַמַּלְוֶה עַל הַמַּשְׁכּוֹן, וּבִשְׁעַת קַבָּלַת הַמַּשְׁכּוֹן אָמַר: אֵינִי מְקַבֵּל אַחֲרָיוּתוֹ עָלַי, אֵינוֹ אֲפִלּוּ שׁוֹמֵר חִנָּם, וּפָטוּר אֲפִלּוּ מִפְּשִׁיעָה. 

רְאוּבֵן שָׁאַל מִשִּׁמְעוֹן סַיִף שֶׁהָיָה לוֹ בְּמַשְׁכּוֹן מִגּוֹי, וְאִבְּדוֹ, וְשׁוֹאֵל מִמֶּנּוּ מָמוֹן הַרְבֵּה כְּמוֹ שֶׁשּׁוֹאֵל מִמֶּנּוּ הַגּוֹי, לֹא יְשַׁלֵּם לוֹ אֶלָּא דְּמֵי שָׁוְיוֹ דִּסְתָם סַיִף דְּעָלְמָא. 

הַמַּלְוֶה עַל הַמַּשְׁכּוֹן, וְאָבַד אוֹ נִגְנַב בְּלֹא אֹנֶס, שֶׁהֲרֵי הַמַּלְוֶה חַיָּב בִּדְמֵי הַמַּשְׁכּוֹן, כְּמוֹ שֶׁנִּתְבָּאֵר, וְאָמַר הַמַּלְוֶה: סֶלַע הִלְוִיתִיךָ עָלָיו וְשֶׁקֶל הָיָה שָׁוֶה, וְהַלּוֶֹה אוֹמֵר: סֶלַע הִלְוִיתַנִי עָלָיו וְסֶלַע הָיָה שָׁוֶה, הֲרֵי הַמַּלְוֶה נִשְׁבָּע תְּחִלָּה שְׁבוּעַת הַשּׁוֹמְרִים שֶׁאֵינוֹ בִּרְשׁוּתוֹ, וְהַלּוֶֹה נִשְׁבָּע הֶסֵת שֶׁהָיָה שָׁוֶה כְּנֶגֶד הַחוֹב, וְנִפְטָר. 

אָמַר הַמַּלְוֶה: סֶלַע הִלְוִיתִיךָ עָלָיו וְשֶׁקֶל הָיָה שָׁוֶה, וְהַלּוֶֹה אוֹמֵר: סֶלַע הִלְוִיתַנִי עָלָיו וְג' דִּינָרִין הָיָה שָׁוֶה, יִשָּׁבַע הַמַּלְוֶה תְּחִלָּה שֶׁאֵינוֹ בִרְשׁוּתוֹ, וְאַחַר כָּךְ יִשָּׁבַע הַלּוֶֹה כַּמָּה הָיָה שָׁוֶה, שֶׁהֲרֵי הוֹדָה בְּמִקְצָתוֹ, וִישַׁלֵּם הַדִּינָר. 

סֶלַע הִלְוִיתִיךָ עָלָיו וְשֶׁקֶל הָיָה שָׁוֶה, וְהַלּוֶֹה אוֹמֵר: אֵינִי יוֹדֵעַ דָּמָיו, יִשָּׁבַע מַלְוֶה שֶׁאֵינוֹ בִּרְשׁוּתוֹ, וְכוֹלֵל בִּשְׁבוּעָתוֹ שֶׁשְּׁנֵי דִינָרִים הָיָה שָׁוֶה, וִישַׁלֵּם הַלּוֶֹה שְׁאַר הַחוֹב, שֶׁהֲרֵי הוּא יוֹדֵעַ בְּוַדַּאי שֶׁהוּא חַיָּב, וְאֵינוֹ יוֹדֵע אִם פְּרָעוֹ אִם לָאו. וְאִם יֵשׁ לַמַּלְוֶה עֵדִים שֶׁנֶּאֱבַד, נוֹטֵל שֶׁקֶל בְּלֹא שְׁבוּעָה, אֶלָּא שֶׁמַחֲרִים הַלּוֶֹה סְתָם עַל מִי שֶׁנּוֹטֵל מִמֶּנּוּ שֶׁלֹּא כַּדִּין. וְהוּא הַדִּין שֶׁאִם מַאֲמִינוֹ הַלּוֶֹה שֶׁנֶּאֱבַד, שֶׁנּוֹטֵל שֶׁקֶל בְּלֹא שְׁבוּעָה. 

אָמַר הַלּוֶֹה: סֶלַע הִלְוִיתַנִי עָלָיו וּשְׁתַּיִם הָיָה שָׁוֶה, <small>הַגָּה: וּמַיְרֵי שֶׁאָבְדוּ בִּפְשִׁיעָה, לְמָאן דְּאָמַר דְּלָא הָוֵי עָלָיו אֶלָּא שׁוֹמֵר חִנָּם <small><small>(טוּר)</small>,</small> </small> וְהַמַּלְוֶה אוֹמֵר שֶׁלֹּא הָיָה שָׁוֶה אֶלָּא סֶלַע, אִם הַלּוֶֹה מַאֲמִינוֹ שֶׁנֶּאֱבַד, אוֹ שֶׁיֵּשׁ לוֹ עֵדִים שֶׁנֶּאֱבַד, נִשְׁבָּע הַמַּלְוֶה הֶסֵת, וְנִפְטָר. וְאִם אֵין הַלּוֶֹה מַאֲמִינוֹ שֶׁנֶּאֱבַד, וְגַם אֵין לוֹ עֵדִים שֶׁנֶּאֱבַד, נִשְׁבָּע הַמַּלְוֶה שֶׁאֵינוֹ בִּרְשׁוּתוֹ, וּמְגַלְגֵּל עָלָיו שֶׁלֹּא הָיָה שָׁוֶה יוֹתֵר מִמַּה שֶּׁהִלְוָהוּ. וְאִם הַמַּלְוֶה מוֹדֶה בְּמִקְצַת, שֶׁאָמַר הַלּוֶֹה: סֶלַע הִלְוִיתַנִי עָלָיו וּשְׁתַּיִם הָיָה שָׁוֶה, וְאָמַר הַמַּלְוֶה שֶׁלֹּא הָיָה שָׁוֶה אֶלָּא חֲמִשָּׁה דִינָרִים, מְשַׁלֵּם לוֹ הַדִּינָר שֶׁמּוֹדֶה, וְיִשָּׁבַע שֶׁלֹּא הָיָה שָׁוֶה יוֹתֵר מֵחֲמִשָּׁה דִינָרִים, וְכוֹלֵל בִּשְׁבוּעָתוֹ שֶׁאֵינוֹ בִּרְשׁוּתוֹ, אִם אֵינוֹ מַאֲמִינוֹ שֶׁנֶּאֱבַד וְגַם אֵין לוֹ עֵדִים שֶׁנֶּאֱבַד. וְאִם אָמַר לוֹ: הֵילָךְ מַה שֶּׁהוּא שָׁוֶה יוֹתֵר מִמַּה שֶּׁהִלְוִיתִיךָ, אוֹ שֶׁאָמַר: הָיָה לִי בְּיָדְךָ בִּכְדֵי שֶׁהָיָה שָׁוֶה יוֹתֵר עַל הַחוֹב, הֲרֵי זֶה נִשְׁבָּע הֶסֵת, וְנִפְטָר, אִם זֶה מַאֲמִינוֹ שֶׁנֶּאֱבַד אוֹ אִם יֵשׁ לוֹ עֵדִים שֶׁנֶּאֱבַד. אָמַר הַלּוֶֹה: סֶלַע הִלְוִיתַנִי עָלָיו וּשְׁתַּיִם הָיָה שָׁוֶה, וְהַמַּלְוֶה אוֹמֵר: אֵינִי יוֹדֵעַ כַּמָּה הָיָה שָׁוֶה, יִשָּׁבַע הַמַּלְוֶה שֶׁאֵינוֹ בִּרְשׁוּתוֹ, וְיִכְלֹל בִּשְׁבוּעָתוֹ שֶׁאֵינוֹ יוֹדֵעַ שֶׁהָיָה שָׁוֶה יוֹתֵר מִדְּמֵי הַחוֹב, וְיִפָּטֵר. וְאִם יֵשׁ עֵדִים שֶׁנֶּאֱבַד, אוֹ שֶׁהַלֹּוֶה מַאֲמִינוֹ, נִשְׁבָּע הֶסֵת שֶׁאֵינוֹ יוֹדֵעַ שֶׁהָיָה שָׁוֶה יוֹתֵר מִדְּמֵי הַחוֹב, וְיִפָּטֵר. וְאִם הֵשִׁיב: אֲנִי יוֹדֵעַ שֶׁהָיָה שָׁוֶה יוֹתֵר מִדְּמֵי הַחוֹב וְאֵינִי יוֹדֵעַ כַּמָּה, הֲוָה לֵהּ מְחֻיָּב שְׁבוּעָה וְאֵינוֹ יָכוֹל לִשָּׁבַע, וּמְשַׁלֵּם לוֹ סֶלַע. וְאִם רָצָה הַמַּלְוֶה, מַחֲרִים סְתָם עַל מִי שֶׁטּוֹעֵן שֶׁקֶר. אִם שְׁנֵיהֶם תּוֹבְעִים זֶה אֶת זֶה, שֶׁאָמַר הַלּוֶֹה: סֶלַע הִלְוִיתַנִי עָלָיו וּשְׁתַּיִם הָיָה שָׁוֶה, וְהַמַּלְוֶה אוֹמֵר שֶׁלֹּא הָיָה שָׁוֶה אֶלָּא שֶׁקֶל, נִשְׁבָּע הַלּוֶֹה הֶסֵת שֶׁלֹּא הָיָה שָׁוֶה פָּחוֹת מִסֶלַע, וְהַמַּלְוֶה נִשְׁבָּע שֶׁאֵינוֹ בִּרְשׁוּתוֹ, וְיִכְלֹל בִּשְׁבוּעָתוֹ שֶׁלֹּא הָיָה שָׁוֶה יוֹתֵר מִסֶלַע. וְאִם הָיָה הַלּוֶֹה מַאֲמִינוֹ שֶׁנֶּאֱבַד, אוֹ שֶׁיֵּשׁ לוֹ עֵדִים, גַּם הוּא לֹא יִשָּׁבַע אֶלָּא הֶסֵת שֶׁלֹּא הָיָה שָׁוֶה יוֹתֵר מִסֶלַע. 

הָיוּ שְׁנֵיהֶם מוֹדִים זֶה לָזֶה, כְּגוֹן שֶׁאָמַר הַלּוֶֹה: סֶלַע הִלְוִיתַנִי וְסֶלַע הָיָה שָׁוֶה, וּבָא לִפְדּוֹתוֹ, וְהַמַּלְוֶה מוֹדֶה, אֶלָּא שֶׁאָמַר שֶׁאָבַד, אִם אֵין לוֹ עֵדִים וְאֵין הַלּוֶֹה מַאֲמִינוֹ, נִשְׁבָּע שֶׁאֵינוֹ בִּרְשׁוּתוֹ, וְיֵצֵא זֶה בָּזֶה. <small>הַגָּה: הָיוּ עֵדִים שֶׁנִּגְנַב וְשֶׁהָיָה שָׁוֶה יוֹתֵר עַל דְּמֵי הַחוֹב, וְתוֹבֵעַ הַלּוֶֹה הַמּוֹתָר, וְהַמַּלְוֶה טוֹעֵן שֶׁלֹּא נִגְנַב אוֹ נֶאֱבַד בִּפְשִׁיעָתוֹ וּפָטוּר, לְמָאן דְּאָמַר דְּלָא הָוֵי אֶלָּא כְּשׁוֹמֵר חִנָּם, יִשָּׁבַע הַמַּלְוֶה כִּשְׁאַר שׁוֹמֵר חִנָּם שֶׁלֹּא פָּשַׁע בּוֹ <small><small>(טוּר)</small>.</small> </small> 

אִם הַלּוֶֹה תְּבָעוֹ בַּיִּתְרוֹן שֶׁהָיָה שָׁוֶה הַמַּשְׁכּוֹן יוֹתֵר עַל דְּמֵי הַחוֹב, וְיֵשׁ עֵדִים לָזֶה אוֹ שֶׁהַמַּלְוֶה מוֹדֶה לוֹ, אֶלָּא שֶׁטּוֹעֵן שֶׁנֶּאֱבַד בְּאֹנֶס וְתוֹבֵעַ דְּמֵי חוֹבוֹ, יִשָּׁבַע הַמַּלְוֶה שֶׁאֵינוֹ בִּרְשׁוּתוֹ וְשֶׁלֹּא שָׁלַח בּוֹ יָד וְשֶׁנֶּאֱבַד בְּאֹנֶס, וְגוֹבֶה חוֹבוֹ מֵהַלּוֶֹה, שֶׁהֲרֵי אֵין הַלּוֶֹה יוֹדֵעַ כֵּיצַד נֶאֱבַד, וְהָוָה לֵהּ כְּהִלְוִיתַנִי וְאֵינִי יוֹדֵעַ אִם הֶחֱזַרְתִּים לְךָ. <small>הַגָּה: הַלּוֶֹה שֶׁאָמַר לַמַּלְוֶה עַל מַשְׁכּוֹן: פְּרַעְתִּיךָ כָּךְ וְכָךְ, וְהַמַּלְוֶה אוֹמֵר: אֱמֶת פְּרַעְתַּנִי אֲבָל אֵינִי יוֹדֵעַ כַּמָּה, הַלּוֶֹה נֶאֱמָן בַּמֶּה שֶּׁאוֹמֵר, דְּמַלְוֶה אֵין לוֹ עַל הַמַּשְׁכּוֹן רַק שִׁעְבּוּד, וְהָוֵי כְּאִלּוּ הוּא הַתּוֹבֵעַ, וְאֵין אָדָם מוֹצִיא מֵאַחֵר בְּטַעֲנַת סָפֵק <small><small>(תְּשׁוּבַת רַשְׁבָּ"א סִימָן אֶלֶף מ"א וּתְשׁוּבַת רַמְבַּ"ן סִימָן פ"ה)</small>.</small> וְאִם עֵד אֶחָד מֵעִיד שֶׁלֹּא כְּדִבְרֵי הַלּוֶֹה, נִשְׁבָּע הַלּוֶֹה נֶגֶד הָעֵד, וְנוֹטֵל הַמַּשְׁכּוֹן בַּמֶּה שֶּׁאוֹמֵר, הוֹאִיל וְהַמַּלְוֶה אֵינוֹ יוֹדֵעַ <small><small>(בֵּית יוֹסֵף בְּשֵׁם הָרַשְׁבָּ"א)</small>.</small> וְעַיֵּן לְקַמָּן סִימָן זֶה סָעִיף כ"ד:</small> 

כָּל הֵיכָא שֶׁהַמַּלְוֶה צָרִיךְ לִשָּׁבַע שֶׁאֵינוֹ בִּרְשׁוּתוֹ, אֲפִלּוּ שֶׁאָמַר: הֲרֵינִי מְשַׁלֵּם כְּפִי שֶׁתָּבַע הַלּוֶֹה וְאֵינִי נִשְׁבָּע, אֵין שׁוֹמְעִין לוֹ, דְּחַיְשִׁינָן שֶׁמָּא עֵינָיו נָתַן בּוֹ. וְאִם הָיָה דָבָר שֶׁכָּל מִינוֹ שָׁוֶה וּמָצוּי בַּשּׁוּק לִקְנוֹת כְּמוֹתוֹ בְּאוֹתָן הַדָּמִים שֶׁרוֹצֶה לְשַׁלֵּם, הֲרֵי זֶה מְשַׁלֵּם וְאֵינוֹ נִשְׁבָּע. בַּמֶּה דְּבָרִים אֲמוּרִים, כְּשֶׁהַשְּׁבוּעָה מֻטֶּלֶת עַל הַמַּלְוֶה לְבַד וְאֵין עַל הַלּוֶֹה שׁוּם שְׁבוּעָה. אֲבָל בִּזְמַן שֶׁהַלֹּוֶה נִשְׁבָּע כַּמָּה הָיָה שָׁוֶה, כְּדֵי לִטֹּל אוֹ לִפָּטֵר, אָז לֹא יִנָּצֵל הַמַּלְוֶה לְעוֹלָם מִלִּשָּׁבַע שֶׁאֵינוֹ בִּרְשׁוּתוֹ, <small>וַאֲפִלּוּ מַאֲמִין הַלּוֶֹה לַמַּלְוֶה <small><small>(רַ"ן פֶּרֶק הַדַּיָּנִים)</small>, </small> </small> אֲפִלּוּ אִם יִרְצֶה לְשַׁלֵּם וְהוּא דָבָר הַמָּצוּי לִקְנוֹת, דְּחַיְשִׁינָן שֶׁמָּא יוֹצִיא אֶת הַמַּשְׁכּוֹן אַחַר שְׁבוּעַת הַלּוֶֹה, וְנִמְצָא שֵׁם שָׁמַיִם מִתְחַלֵּל. 

הַמַּלְוֶה אֶת חֲבֵרוֹ עַל טַבַּעַת שֶׁיֵּשׁ בּוֹ אֶבֶן, וְנֶאֱבַד, אִם הַלּוֶֹה מוֹדֶה שֶׁאוֹתוֹ שֶׁבְּיַד הַשֻּׁלְחָנִי שָׁוֶה לְשֶׁלּוֹ, פָּשׁוּט שֶׁנֵּלֵךְ אַחַר שׁוּמַת הַבְּקִיאִים. אֲבָל אִם טָעַן הַלּוֶֹה דְשֶׁלּוֹ הָיְתָה שָׁוָה יוֹתֵר, וְהַמַּלְוֶה טוֹעֵן בָּרִי שֶׁלֹּא הָיְתָה שָׁוָה אֶלָּא כְּזוֹ, הֲרֵי זֶה מוֹדֶה מִקְצָת, וְנוֹתֵן לוֹ מַה שֶּׁהוּא מוֹדֶה וְנִשְׁבָּע עַל הַשְּׁאָר. וְאִם הַמַּלְוֶה אֵינוֹ יוֹדֵעַ כַּמָּה הָיְתָה שָׁוָה, וְהַלּוֶֹה טוֹעֵן בָּרִי שֶׁהָיְתָה שָׁוָה יוֹתֵר, הֲרֵי הוּא נֶאֱמָן, מִשּׁוּם דְּהָוָה לֵהּ מַלְוֶה מְחֻיָּב שְׁבוּעָה שֶׁאֵינוֹ יָכוֹל לִשָּׁבַע. וּמִכָּל מָקוֹם צְרִיכִים בֵּית דִּין לַחֲקֹר הֵיטֵב וּלְאַיֵּם עַל הַלּוֶֹה שֶׁלֹּא יְשַׁקֵּר לָשׁוּם אוֹתָהּ יוֹתֵר מִשָּׁוְיָהּ: 

אִם לֹא נֶאֱבַד הַמַּשְׁכּוֹן, וַחֲלוּקִים בְּעִקַּר הַלְוָאָה, שֶׁהַמַּלְוֶה אוֹמֵר שֶׁהִלְוָהוּ סֶלַע וְהַלּוֶֹה אוֹמֵר שֶׁלֹּא הִלְוָהוּ אֶלָּא שֶׁקֶל, אִם הוּא בְּעִנְיָן שֶׁהָיָה הַמַּלְוֶה יָכוֹל לְהַחֲזִיק בַּמַּשְׁכּוֹן וְלִטְעֹן: לָקוּחַ הוּא בְיָדִי, אוֹ: לֹא הָיוּ דְּבָרִים מֵעוֹלָם, אוֹ: הֶחֱזַרְתִּיו לְךָ, נֶאֱמָן לוֹמַר שֶׁהִלְוָה עָלָיו עַד כְּדֵי דָמָיו, בִּשְׁבוּעָה בִּנְקִיטַת חֵפֶץ. <small>וְדַוְקָא שֶׁתָּפַס חֵפֶץ, אֲבָל תָּפַס מָעוֹת, נִשְׁבָּע הֶסֵּת וְנִפְטָר <small><small>(טוּר וְהַתְּרוּמוֹת שַׁעַר מ"ט)</small>.</small> </small> וַאֲפִלּוּ מֵת הַלּוֶֹה תְּחִלָּה, וְאַחַר כָּךְ מֵת מַלְוֶה, נִפְרָעִים <small>יְתוֹמָיו</small> מִמַּה שֶּׁתַּחַת יָדָם. לְפִיכָךְ, אִם הַמַּשְׁכּוֹן שָׁוֶה סֶלַע, הֲרֵי נִשְׁבָּע וְנוֹטְלוֹ. אֵין הַמַּשְׁכּוֹן שָׁוֶה אֶלָּא דִינָר, הֲרֵי הַמַּלְוֶה נוֹטֵל דִּינָר מִדְּמֵי הַמַּשְׁכּוֹן, וּפוֹרֵעַ הַלּוֶֹה עוֹד דִּינָר שֶׁמּוֹדֶה בוֹ, וְנִשְׁבָּע עַל הַשְּׁנַיִם שֶׁכָּפַר בָּהֶם. וְאִם כָּפַר בַּכֹּל וְאָמַר: אֵין זֶה מַשְׁכּוֹן אֶלָּא פִּקָּדוֹן בְּיָדוֹ וְאֵין לוֹ אֶצְלִי כְּלוּם, הֲרֵי הַמַּלְוֶה נִפְרָע מִדְּמֵי הַמַּשְׁכּוֹן. וְאִם אֵינוֹ שָׁוֶה כְּדֵי חוֹבוֹ, נוֹטֵל מִמֶּנּוּ מַה שֶּׁשָּׁוֶה, וְעַל הַשְּׁאָר נִשְׁבָּע הַלּוֶֹה הֶסֵת, וְנִפְטָר. <small>הַגָּה: וַאֲפִלּוּ הָיָה זֶה הַדָּבָר שֶׁמַּחֲזִיק בּוֹ דְּבָרִים שֶׁעוֹשִׂין בָּהֶן אֹכֶל נֶפֶשׁ, אוֹ בֶּגֶד אַלְמָנָה, לָא אַמְרִינָן כֵּיוָן שֶׁמְּחֻיָּב לְהַחֲזִיר אֵין לוֹ מִגּוֹ, אֶלָּא כֵּיוָן שֶׁאֵין עֵדִים וְהָיָה יָכוֹל לִכְפֹּר, יָכוֹל לִטְעֹן עָלָיו כְּדֵי דָמָיו <small><small>(טוּר)</small>.</small> וְהוּא הַדִּין בְּמָקוֹם שֶׁיֵּשׁ תַּקָּנָה שֶׁלֹּא לְעַכֵּב אֶחָד שֶׁל חֲבֵרוֹ הַבָּא לְיָדוֹ דֶּרֶךְ שְׁאֵלָה אוֹ פִקָּדוֹן, אוֹ מְלַמֵּד בִּסְפָרִים שֶׁלּוֹמֵד עִם הַנְּעָרִים, אַף עַל פִּי שֶׁמְּחֻיָּב לְהַחֲזִיר, מִכָּל מָקוֹם לֹא אָבַד מִגּוֹ שֶׁלּוֹ וְנֶאֱמָן לִטְעֹן עֲלֵיהֶם כְּדֵי דָמָיו כָּל מָקוֹם שֶׁיֵּשׁ לוֹ מִגּוֹ. וַאֲפִלּוּ בְּמָקוֹם שֶׁיֵּשׁ תַּקָּנָה זוֹ, מִכָּל מָקוֹם הַמְלַמֵּד יוּכַל לְעַכֵּב הַסֵּפֶר בְּעַד שְׂכִירוּת הַלִּמּוּד <small><small>(מָרְדְּכַי סוֹף פֶּרֶק הַמְקַבֵּל)</small>.</small> יֵשׁ אוֹמְרִים דִּבְכָל מָקוֹם שֶׁיָּכוֹל לִטְעֹן עַל מַה שֶּׁתַּחַת יָדוֹ, יָכוֹל לִשָּׁבַע סְתָם שֶׁאֵינוֹ חַיָּב לוֹ כְּלוּם, וּבִלְבַד שֶׁיּוֹדֵעַ בְּוַדַּאי שֶׁזֶּה שֶׁכְּנֶגְדּוֹ חַיָּב לוֹ, כְּגוֹן שֶׁיֵּשׁ לוֹ מִלְוֶה בְּיָדוֹ אוֹ פִּקָּדוֹן וּבָרוּר לוֹ שֶׁלֹּא נֶאֱנַס מִשֶּׁכְּנֶגְדּוֹ וְשֶׁהוּא חַיָּב לִתֵּן לוֹ פִּקְדוֹנוֹ אוֹ דָּמָיו וְכַיּוֹצֵא בָזֶה <small><small>(נִמּוּקֵי יוֹסֵף פ"ק דִּמְצִיעָא וּב"י סִימָן ע"ה בְּשֵׁם תַּלְמִידֵי רַשְׁבָּ"א)</small>.</small> מִיהוּ, לְכַתְּחִלָּה אוֹמְרִים לוֹ לְבָרֵר דְּבָרָיו, כְּמוֹ שֶׁיִּתְבָּאֵר לְמַטָּה סָעִיף כ"ה וּלְקַמָּן רֵישׁ סִימָן ע"ה. וְהָא דְיָכוֹל לִטְעֹן עַל מַה שֶּׁתַּחַת יָדוֹ, הַיְנוּ שֶׁאוֹמֵר שֶׁזֶּה שֶׁכְּנֶגְדּוֹ חַיָּב לוֹ מָמוֹן; אֲבָל לֹא יוּכַל לְהַחֲזִיק בַּמֶּה שֶּׁתַּחַת יָדוֹ עַד שֶׁחֲבֵרוֹ יִתֵּן לוֹ פְּטוּרִים אוֹ כַּיּוֹצֵא בָּזֶה מִשְּׁאַר תְּבִיעוֹת, כִּי אֵין זֶה שַׁיָּךְ לָזֶה <small><small>(מהרי"ו סִימָן כ"א וְל"ה)</small>.</small> וְכָל מִי שֶׁיּוּכַל לִטְעֹן עַל מַה שֶּׁתַּחַת יָדוֹ, אֵין לוֹ זְכוּת בּוֹ רַק מִשְּׁעַת הַעֲמָדָה בַדִּין וְאֵילָךְ, וְלֹא מִשְּׁעַת תְּפִיסָה; וְלָכֵן אִם נִתְיַקֵּר קֹדֶם הַעֲמָדָה בַדִּין, בִּרְשׁוּת מָרָא קַמָּא אַיְקָר <small><small>(רִיבָ"שׁ סִימָן שצ"ו)</small>.</small> </small> 

וְאִם הוּא בְּעִנְיָן שֶׁאֵין יָכוֹל לִטְעֹן: לָקוּחַ הוּא בְּיָדִי, אוֹ: לֹא הָיוּ דְבָרִים מֵעוֹלָם, אוֹ: הֶחֱזַרְתִּיו לְךָ, נִשְׁבָּע הַלּוֶֹה שֶׁלֹּא הִלְוָהוּ אֶלָּא שֶׁקֶל, וּפוֹרֵעַ לוֹ וְנוֹטֵל מַשְׁכּוֹנוֹ. כֵּיצַד, דְּבָרִים שֶׁאֵינָם עֲשׂוּיִים לְהַשְׁאִיל וּלְהַשְׂכִּיר, וְאֵין עֵדִים לוֹמַר הֵיאַךְ בָּאוּ לְיָדוֹ, אֲפִלּוּ רָאוּ עֵדִים עַתָּה בְיָדוֹ, נֶאֱמָן לוֹמַר: לָקוּחַ הוּא בְּיָדִי. וְכֵן אֲפִלּוּ דְבָרִים הָעֲשׂוּיִים לְהַשְׁאִיל וּלְהַשְׂכִּיר, אוֹ שֶׁאֵין עֲשׂוּיִים לְהַשְׁאִיל וּלְהַשְׂכִּיר, אֶלָּא שֶׁיֵּשׁ עֵדִים שֶׁבָּאוּ לְיָדוֹ בְּתוֹרַת שְׁאֵלָה, וְאֵין עֵדִים שֶׁרָאוּ עַתָּה בְּיָדוֹ, יָכוֹל לוֹמַר: הֶחֱזַרְתִּים לְךָ, אוֹ: לֹא הָיוּ דְבָרִים מֵעוֹלָם, אִם אֵין עֵדִים שֶׁמְּסָרָם לְיָדוֹ. אֲבָל דְּבָרִים הָעֲשׂוּיִים לְהַשְׁאִיל וּלְהַשְׂכִּיר, וְיֵשׁ עֵדִים שֶׁרָאוּהוּ עַתָּה בְּיָדוֹ, אֵינוֹ יָכוֹל לוֹמַר: לָקוּחַ הוּא בְיָדִי, אוֹ: הֶחֱזַרְתִּים לְךָ. <small>הַגָּה: יֵשׁ אוֹמְרִים דְּלָא בָּעֵינָן שֶׁרָאוּ הָעֵדִים בְּשָׁעָה שֶׁתְּבָעוֹ לְבֵית דִּין, אֶלָּא שֶׁרָאוּ קֹדֶם לָכֵן בְּיָדוֹ וְטָעַן אָז שֶׁהֵן מְכוּרִין בְּיָדוֹ, אוֹ טַעֲנָה אַחֶרֶת שֶׁאֵינָן רְאוּיִים לְהַחֲזִיר לְפִי אוֹתָהּ טַעֲנָה, דְּמֵעַתָּה אֵין לוֹ מִגּוֹ שֶׁהָיָה יָכוֹל לוֹמַר: הֶחֱזַרְתִּים, דַּאֲנָן סַהֲדֵי שֶׁלֹּא הֶחֱזִירָם. וְכֵן אִם הוּא מְפֻרְסָם שֶׁהוּא בְיָדוֹ, אַף עַל פִּי שֶׁאֵין כָּאן עֵדִים שֶׁרָאוּ בְיָדוֹ, לֹא יוּכַל לוֹמַר: לְקוּחִים הֵם בְּיָדִי, שֶׁהֲרֵי אֵין כָּאן מִגּוֹ דְיוּכַל לוֹמַר: הֶחֱזַרְתִּים, דְּיָרֵא לְשַׁנּוֹת הַיָּדוּעַ <small><small>(הַגָּהוֹת אֲשֵׁרִ"י סוֹף פֶּרֶק הַמְקַבֵּל)</small>.</small> וַאֲפִלּוּ אָמַר בְּשָׁעָה שֶׁרָאוּ עֵדִים, שֶׁחַיָּב לוֹ כָּךְ וְכָךְ כְּמוֹ שֶׁטּוֹעֵן עַכְשָׁיו בְּבֵית דִּין, לֹא מְהֵימָן <small><small>(תְּשׁוּבַת הָרֹא"שׁ כְּלָל ק"ו סִימָן ב')</small>. </small> וְדַוְקָא שֶׁרָאוּהוּ עֵדִים קֹדֶם שֶׁתְּבָעוֹ בְּבֵית דִּין, אֲבָל אִם רָאוּהוּ אַחַר שֶׁנָּפְלוּ הַטְּעָנוֹת וְהַמַּחֲלֹקֹת בֵּינֵיהֶם בְּבֵית דִּין, לֹא אָבַד הַמִּגּוֹ שֶׁלּוֹ וְנֶאֱמָן בַּמֶּה שֶׁטּוֹעֵן לְקוּחִים אוֹ הֶחֱזַרְתִּים, דְּהוֹלְכִים בָּזֶה אַחַר שְׁעַת טַעֲנָה בְּבֵית דִּין <small><small>(תְּשׁוּבַת רַמְבַּ"ן סִימָן פ"ד)</small>.</small> וְאִם יֵשׁ עֵד אֶחָד בָּזֶה, יֵשׁ אוֹמְרִים דְּאֵין הַמַּלְוֶה נֶאֱמָן, דְּהָוֵי לֵהּ מְחֻיָּב לִשָּׁבַע לְהַכְחִישׁ הָעֵד, וְאֵינוֹ יָכוֹל, שֶׁהֲרֵי מוֹדֶה לוֹ רַק טוֹעֵן טַעֲנָה אַחֶרֶת לִפָּטֵר עַצְמוֹ, וְהָוָה לֵהּ מְחֻיָּב שְׁבוּעָה וְאֵינוֹ יָכוֹל לִשָּׁבַע, וּמְשַׁלֵּם <small><small>(תְּשׁוּבוֹת הַנַּ"ל)</small>,</small> כְּדִלְקַמָּן סִימָן ע"ה <small><small>(סָעִיף י"ג)</small>.</small> וְיֵשׁ אוֹמְרִים דְּהַמַּלְוֶה נֶאֱמָן בִּשְׁבוּעָה <small><small>(תְּשׁוּבַת רַשְׁבָּ"א סִימָן תתקצ"ח וְסִי' אֶלֶף מ')</small>.</small> וְהַסְכָּמַת בַּעַל הַמְחַבֵּר כַּסְּבָרָא הָרִאשׁוֹנָה, כְּמוֹ שֶׁיִּתְבָּאֵר לְקַמָּן סִימָן זֶה סָעִיף כ"ג. וְעַיֵּן לְקַמָּן סִימָן ע"ה סָעִיף י"ג. וְעַיֵּן לְעֵיל סִימָן נ"ח כָּתַבְתִּי אִם אָדָם יוּכַל לִטְעֹן עַל מַה שֶּׁתַּחַת יָדוֹ מֵחֲמַת אַחֵר וְלֹא מֵחֲמַת זֶה שֶׁנְּתָנוֹ בְיָדוֹ. וְהָא דְאָדָם יוּכַל לִטְעֹן: לָקוּחַ הוּא בְּיָדִי, אוֹ: הִלְוֵיתִי עָלָיו, הַיְנוּ דַּוְקָא שֶׁהַחֵפֶץ תַּחַת יָדוֹ, אֲבָל רְאוּבֵן שֶׁהִפְקִיד דָּבָר אֵצֶל שִׁמְעוֹן, וְלֵוִי הֵבִיא עֵדִים שֶׁהוּא שֶׁלּוֹ, אוֹ שֶׁשִּׁמְעוֹן מוֹדֶה לוֹ, וְשִׁמְעוֹן טוֹעֵן שֶׁרְאוּבֵן חַיָּב לוֹ עָלָיו, אֵין רְאוּבֵן נֶאֱמָן <small><small>(לוֹמַר)</small></small> שֶׁלְּקָחוֹ מִלֵּוִי. אֲבָל אִם שִׁמְעוֹן אוֹמֵר שֶׁיּוֹדֵעַ שֶׁרְאוּבֵן לְקָחוֹ מִלֵּוִי, נֶאֱמָן, בְּמִגּוֹ שֶׁהָיָה אוֹמֵר שֶׁהוּא לְקָחוֹ מִלֵּוִי וְאָז הָיָה נֶאֱמָן הוֹאִיל וְלֵיכָּא עֵדִים כֵּיצַד בָּא לְיָדוֹ אוֹ שֶׁלֹּא רָאוּ בְּיָדוֹ <small><small>(תְּשׁוּבַת רַשְׁבָּ"א)</small>.</small> וְאִם אֵינוֹ טוֹעֵן לָקוּחַ הוּא בְּיָדִי, רַק שֶׁרְאוּבֵן נָתַן לוֹ שֶׁל לֵוִי לְמַשְׁכּוֹן, ע"ל סִימָן שנ"ו שֶׁחַיָּב לִפְדּוֹתוֹ מִשּׁוּם תַּקָּנַת הַשּׁוּק. וְעַיֵּן עוֹד מֵאֵלּוּ הַדִּינִין סִימָן קל"ג.</small> 

דְּבָרִים הָעֲשׂוּיִים לְהַשְׁאִיל וּלְהַשְׂכִּיר, לְהָרַמְבַּ"ם הַיְנוּ כֵּלִים שֶׁתְּחִלַּת עֲשִׂיָּתָם לְהַשְׁאִיל וּלְהַשְׂכִּיר. וּלְהָרִי"ף וְר"ת כָּל כְּלִי שֶׁמַּקְפִּידִים עָלָיו לְהַשְׁאִילוֹ מִפְּנֵי חֲשִׁיבוּתוֹ אוֹ שֶׁמִּתְקַלְקֵל, הוּא דָבָר שֶׁאֵין דַּרְכּוֹ לְהַשְׁאִיל וּלְהַשְׂכִּיר. וּשְׁאָר כָּל הַכֵּלִים, דַּרְכָּן לְהַשְׁאִיל וּלְהַשְׂכִּיר, וְהוּא שֶׁיִּהְיֶה זֶה שֶׁהַחֵפֶץ בְּיָדוֹ רָגִיל אֵצֶל בַּעַל הַחֵפֶץ, וְגַם שֶׁיִּהְיֶה בַּעַל הַחֵפֶץ רָגִיל לְהַשְׁאִיל כֵּלָיו לַאֲחֵרִים. <small>הַגָּה: וְזֶה הַכֹּל תָּלוּי בְּאַהֲבַת הָאִישׁ וְשִׂנְאָתוֹ, וּלְפִי מִנְהַג הַמָּקוֹם, וּלְפִי רְאוֹת עֵינֵי הַדַּיָּן לְפִי מַה שֶּׁהַתּוֹבֵעַ וְהַנִּתְבָּע הֵם בְּנֵי אָדָם <small><small>(טוּר)</small>.</small> </small> 

הַמֻּחְזָק בְּמַשְׁכּוֹן שֶׁלֹּא בְעֵדִים, שֶׁאָמַרְנוּ שֶׁיָּכוֹל לִטְעֹן עָלָיו עַד כְּדֵי דָמָיו, אִם אֵינוֹ שָׁוֶה לְשׁוּמַת הַבְּקִיאִים הַחֵצִי שֶׁהוּא טוֹעֵן עָלָיו, וְאוֹמֵר: אֲנִי אֶטְּלֶנּוּ בְּחוֹבִי לְפִי שֶׁהוּא שָׁוֶה בְעֵינַי כְּדֵי חוֹבִי, וְהָאַחֵר כּוֹפֵר שֶׁאֵינוֹ חַיָּב לוֹ כְּלוּם, וְאוֹמֵר: אַף עַל פִּי שֶׁאֵינִי חַיָּב לוֹ אֲנִי רוֹצֶה לְסַלְּקוֹ בְּדָמִים שֶׁהוּא שָׁוֶה לִשְׁאַר בְּנֵי אָדָם, הַדִּין עִם בַּעַל הַכְּלִי. <small>וְיֵשׁ אוֹמְרִים שֶׁהַדִּין עִם הַמַּחֲזִיק <small><small>(טוּר)</small>, </small> וְנִרְאֶה לִי, דְּהַמּוֹצִיא מֵחֲבֵרוֹ עָלָיו הָרְאָיָה.</small> 

אֵין חֶזְקַת הַמַּחֲזִיק מוֹעֶלֶת לִטְעֹן עָלָיו כְּדֵי דָמָיו אֶלָּא בְּדָבָר שֶׁאֵינוֹ יָכוֹל לֵילֵךְ מֵעַצְמוֹ וְהוּא עוֹמֵד תַּחַת יַד הַבְּעָלִים, כְּגוֹן מִטַּלְטְלִים, אוֹ עֶבֶד קָטָן שֶׁאֵינוֹ הוֹלֵךְ בְּרַגְלָיו, וּבְהֵמָה הַמִּשְׁתַּמֶּרֶת בְּיַד הָרוֹעֶה, דְּכֵיוָן שֶׁהוּא שָׁמוּר בְּיַד בְּעָלָיו וְזֶה מֻחְזָק בּוֹ, נֶאֱמָן לִטְעֹן עָלָיו עַד כְּדֵי דָמָיו. אֲבָל עֲבָדִים גְּדוֹלִים וּבְהֵמָה שֶׁאֵינָה מְסוּרָה לְרוֹעֶה, אֶלָּא מֵעַצְמָהּ הוֹלֶכֶת וְרוֹעָה, אֵינוֹ נֶאֱמָן לוֹמַר: לָקוּחַ הוּא בְּיָדִי, אוֹ: מַשְׁכּוֹן הוּא בְּיָדִי, אֶלָּא כְּשֶׁיָּבִיא הָאֶחָד עֵדִים שֶׁהֵם שֶׁלּוֹ, יַחֲזִיר לוֹ הָעֶבֶד וּבְהֵמָה, וְהוּא יִשָּׁבַע לוֹ שֶׁלֹּא מָכַר וְלֹא מִשְׁכֵּן לוֹ כְּלוּם, לְפִי שֶׁאֵין תְּפִיסָתָן תְּפִיסָה, שֶׁמֵּעַצְמָם הוֹלְכִים אָנֶה וָאָנָה, וּבְכָל מָקוֹם בִּרְשׁוּת בְּעָלִים הֵם. וְאִם הֶחֱזִיק בָּהֶם שָׁלֹשׁ שָׁנִים וְיֵשׁ לוֹ עֵדִים בְּכָךְ, הֲרֵי זֶה נֶאֱמָן, וְיִשָּׁבַע הֶסֵת שֶׁלְּקָחָן מִמֶּנּוּ אוֹ שֶׁמְּסָרָם לוֹ בְּחוֹבוֹ. 

אִם הַמַּלְוֶה כּוֹפֵר בַּמַּשְׁכּוֹן, וּשְׁנֵיהֶם מוֹדִים בַּהַלְוָאָה, יִשָּׁבַע הַמַּלְוֶה הֶסֵת שֶׁלֹּא הִנִּיחַ בְּיָדוֹ מַשְׁכּוֹן, וְהַלּוֶֹה יִשָּׁבַע הֶסֵת שֶׁהוּא תּוֹפֵס מִשֶּׁלּוֹ כְּנֶגֶד חוֹבוֹ אוֹ יוֹתֵר. וְאַף עַל פִּי שֶׁשָּׁוֶה יוֹתֵר, נִפְטָר הַמַּלְוֶה מִמֶּנּוּ, שֶׁכְּבָר נִשְׁבַּע עָלָיו. וְאִם הָיָה שָׁוֶה פָּחוֹת, נִשְׁבָּע שֶׁמַּשְׁכּוֹנוֹ הָיָה שָׁוֶה כָּךְ וְכָךְ, וִישַׁלֵּם הַשְּׁאָר. 

רְאוּבֵן שֶׁלָּוָה מִשִּׁמְעוֹן עֲשָׂרָה דִינָרִים עַל מַשְׁכּוֹן, וְהָיָה עֵד אֶחָד בַּדָּבָר שֶׁיָּדַע הַמַּשְׁכּוֹן וְהַחוֹב, אֲבָל לֹא יָדַע כַּמָּה הָיָה הַחוֹב, וְשִׁמְעוֹן אוֹמֵר שֶׁעֶשְׂרִים דִּינָרִין הִלְוָה לוֹ, אִם הוֹצִיא שִׁמְעוֹן הַמַּשְׁכּוֹן לִפְנֵי בֵית דִּין אוֹ בִּפְנֵי עֵדִים קֹדֶם שֶׁנָּפְלָה הַכְחָשָׁה בֵינֵיהֶם, הַדִּין עִם רְאוּבֵן, וְכֵיוָן שֶׁיֵּשׁ כָּאן עֵד אֶחָד, מְחַיְּבוֹ שְׁבוּעָה, וַהֲרֵי הוּא מוֹדֶה לְדִבְרֵי הָעֵד וְאֵינוֹ יָכוֹל לִשָּׁבַע, הִלְכָּךְ, מַחֲזִיר הַמַּשְׁכּוֹן, וְיָבִיא רְאָיָה עַל הַמָּעוֹת, וְיִטֹּל, וְיִשָּׁבַע רְאוּבֵן הֶסֵת עַל הָעֲשָׂרָה שֶׁהוּא כּוֹפֵר בָּהֶם. אֲבָל אִם קֹדֶם שֶׁהוֹצִיא שִׁמְעוֹן הַמַּשְׁכּוֹן בְּבֵית דִּין נָפַל הַמַחֲלֹקֶת בֵּינֵיהֶם, שִׁמְעוֹן נֶאֱמָן, וְנִשְׁבָּע בִּנְקִיטַת חֵפֶץ, וְנוֹטֵל. 

רְאוּבֵן שֶׁלָּוָה מִשִּׁמְעוֹן שִׁבְעָה דִינָרִים עַל הַמַּשְׁכּוֹן, וְאַחַר כָּךְ אָמַר לוֹ: פְּרַעְתִּיךָ פַּעַם אֶחָד שְׁנֵי דִינָרִים וּפַעַם שֵׁנִית שְׁנֵי דִינָרִים וּפַעַם שְׁלִישִׁית דִּינָר, וְהֵשִׁיב שִׁמְעוֹן: אֵינִי זוֹכֵר אֶלָּא מֵהַדִּינָר לְבַד, הַדִּין עִם רְאוּבֵן, מִפְּנֵי שֶׁגּוּף הַמַּשְׁכּוֹן שֶׁלּוֹ, וְנִמְצָא כְּשֶׁהוּא תוֹבֵעַ מַשְׁכּוֹנוֹ שִׁמְעוֹן מְשִׁיבוֹ אֵינִי יוֹדֵעַ אִם יֵשׁ לִי עָלָיו שׁוּם דָּבָר מִסָפֵק, וְכֵיוָן שֶׁכֵּן אֵין שִׁמְעוֹן יָכוֹל לִתְבֹּעַ מִסָפֵק בְּנִכְסֵי רְאוּבֵן. <small>וְעַיֵּן לְעֵיל סִימָן זֶה סָעִיף י"ד. </small> 

הַתּוֹפֵס חֵפֶץ מֵחֲבֵרוֹ, וְטוֹעֵן שֶׁיֵּשׁ לוֹ עָלָיו עַד כְּדֵי דָמָיו מֵעֵסֶק מַשָּׂא וּמַתָּן שֶׁבֵּינֵיהֶם, צָרִיךְ לְבָרֵר הֵיאַךְ נִתְחַיֵּב לוֹ, מִשּׁוּם דִּנְפִישֵׁי רַמָּאֵי, וְאוּלַי מִתּוֹךְ דְּבָרָיו יִתְבָּרֵר רַמָּאוּתוֹ. <small>וְעַיֵּן לְעֵיל סִימָן זֶה סָעִיף י"ז וּלְקַמָּן סִימָן ע"ה.</small> 

מִי שֶׁיֵּשׁ בְּיָדוֹ מַשְׁכּוֹן מֵחֲבֵרוֹ, וְדוֹחֲקוֹ לִפְדּוֹתוֹ, וְאָמַר לוֹ הַלָּה: יְהֵא הַמַּשְׁכּוֹן שֶׁלְּךָ, לֹא קָנִי, דִּדְחוּיֵי מַדְחִי לֵהּ. 

מַשְׁכּוֹן שֶׁנִּפְחֲתוּ דָמָיו בְּיַד הַמַּלְוֶה, וְטוֹעֵן הַלּוֶֹה: בָּרִי לִי שֶׁנִּפְחַת מֵחֲמַת שֶׁנִּרְקַב אוֹ אֲכָלוּהוּ עַכְבָּרִים אוֹ עָשׁ, אִם טוֹעֵן הַמַּלְוֶה שֶׁשְּׁמָרוֹ בְּמָקוֹם שֶׁמִּשְׁתַּמֵּר מֵעַכְבָּרִים וְרִקָּבוֹן וְנִעֲרוֹ כָּרָאוּי, אִם כֵּן אָנוּס הוּא, וְנִשְׁבַּע הֶסֵת שֶׁהוּא כִּדְבָרָיו, וְנִפְטָר. וְאִם מוֹדֶה שֶׁלֹּא שָׂם אוֹתוֹ בְּמָקוֹם הַמִּשְׁתַּמֵּר מֵעַכְבָּרִים, אוֹ לֹא נִעֲרוֹ כָּרָאוּי, חַיָּב לְשַׁלֵּם הַפְּחָת. וְאִם יֵשׁ מַחֲלֹקֶת בֵּינֵיהֶם, זֶה אוֹמֵר: נִפְחַת כָּךְ וְכָךְ, וְזֶה אוֹמֵר: לֹא נִפְחַת כָּל כָּךְ, אִם הַלּוֶֹה מוֹדֶה שֶׁמִּתְּחִלָּה לֹא הָיָה שָׁוֶה אֶלָּא כְּדֵי הַחוֹב, כְּגוֹן שֶׁהִלְוָהוּ עֶשְׂרִים וְהָיָה שָׁוֶה עֶשְׂרִים וְעַתָּה שָׁוֶה עֲשָׂרָה, וְהַמַּלְוֶה אוֹמֵר: שֶׁמִּתְּחִלָּה לֹא הָיָה שָׁוֶה אֶלָּא ט"ו, וְשׁוֹאֵל מִמֶּנּוּ חֲמִשָּׁה, נִשְׁבָּע הַלּוֶֹה הֶסֵת, וְנִפְטָר. וְאַף עַל פִּי שֶׁהוּא מוֹדֶה מִקְצָת, שֶׁהֲרֵי הַמַּשְׁכּוֹן הֵילָךְ הוּא. אֲבָל הַמַּלְוֶה אֵינוֹ נִשְׁבָּע, שֶׁהֲרֵי גַם מִתְּחִלָּה לֹא הָיָה שָׁוֶה אֶלָּא כְּדֵי חוֹבוֹ. וְאִם מִתְּחִלָּה הָיָה שָׁוֵה יוֹתֵר מִכְּדֵי הַחוֹב, כְּגוֹן שֶׁטּוֹעֵן הַלּוֶֹה שֶׁהָיָה שָׁוֶה שְׁלֹשִׁים וְהִלְוָהוּ עֶשְׂרִים וְעַתָּה אֵינוֹ שָׁוֶה אֶלָּא ט"ו, וְשׁוֹאֵל מִמֶּנּוּ עֲשָׂרָה, וְהַמַּלְוֶה אוֹמֵר שֶׁלֹּא הָיָה שָׁוֶה אֶלָּא כ"ה וְאֵין לוֹ לִתֵּן אֶלָּא חֲמִשָּׁה, נִשְׁבָּע הַמַּלְוֶה שֶׁלֹּא נִפְחַת אֶלָּא עֲשָׂרָה, וּמְנַכֶּה לוֹ חֲמִשָּׁה מִתּוֹכוֹ, וְהַשְּׁאָר גּוֹבֶה מֵהַמַּשְׁכּוֹן, שֶׁהוּא נֶאֱמָן בִּשְׁבוּעָה עַד כְּדֵי דָמָיו. וְכָל שֶׁכֵּן אִם אֲפִלּוּ אַחַר שֶׁנִּפְחַת שָׁוֶה כְּדֵי הַחוֹב, וְהֵם חֲלוּקִים בַּפְּחָת, אוֹ שֶׁאָמַר הַמַּלְוֶה: אֵינִי יוֹדֵעַ כַּמָּה נִפְחַת, שֶׁנִּשְׁבָּע הַמַּלְוֶה שְׁבוּעַת הֶסֵת, וְנִפְטָר. 

מַלְוֶה אוֹמֵר: סֶלַע הִלְוִיתִיךָ עָלָיו וְג' דִּינָרִים הָיָה שָׁוֶה וְיֵשׁ לִי אֶצְלְךָ דִּינָר, וְלֹוֶה אוֹמֵר: מָכַרְתִּי לְךָ בִּשְׁלֹשָׁה דִינָרִים וְלֹא נָתַתָּ לִי הַמָּעוֹת, וְתוֹבֵעַ אוֹתוֹ בָּהֶם, שְׁנֵיהֶם נִשְׁבָּעִים שְׁבוּעַת הֶסֵת, זֶה נִשְׁבָּע שֶׁמַּשְׁכּוֹן הוּא בְּיָדוֹ, וְזֶה נִשְׁבָּע שֶׁמְּכָרוֹ לוֹ. וְאִם רָצוּ לְהַפֵּךְ שְׁבוּעָתָם זֶה עַל זֶה, הוֹפְכִים. וְאִם הֵם חוֹלְקִים עַל הַהֶפֶךְ, זֶה אוֹמֵר: אֲנִי מְהַפְּכָהּ, וְזֶה אוֹמֵר: אֲנִי מְהַפְּכָהּ, עוֹמֵד הַדָּבָר עַד שֶׁיִּתְרַצּוּ שְׁנֵיהֶם <small><small>(שֶׁיִּתְרַצֶה אֶחָד מֵהֶן)</small>,</small> וְאִם לֹא נִתְרַצּוּ, שְׁנֵיהֶם נִשְׁבָּעִים. 

מַלְוֶה שֶׁטּוֹעֵן שֶׁנֶּאֱבַד הַמַּשְׁכּוֹן בְּאֹנֶס, וְהַלּוֶֹה טוֹעֵן: בָּרִי לִי שֶׁאַתָּה מְכַרְתּוֹ וְלָקַחְתָּ דָּמָיו, נִשְׁבָּע הַלּוֶֹה הֶסֵת, וְנִפְטָר. 

רְאוּבֵן מִשְׁכֵּן מַשְׁכּוֹן בְּיַד שִׁמְעוֹן, וְהָלַךְ שִׁמְעוֹן וּמִשְׁכְּנוֹ לְלֵוִי אוֹ נָתַן לוֹ בְּמַתָּנָה מַה שֶּׁהָיָה לוֹ עָלָיו, וְנֶאֱנַס מִיַּד לֵוִי, וְתוֹבֵעַ רְאוּבֵן מַשְׁכּוֹנוֹ מִיַּד שִׁמְעוֹן וְאוֹמֵר כִּי סֶלַע הָיָה שָׁוֶה וְלֹא הִלְוָהוּ לוֹ עָלָיו אֶלָּא שְׁנֵי דִינָרִים וְשׁוֹאֵל מִמֶּנּוּ שְׁנֵי דִינָרִים, וְשִׁמְעוֹן אוֹמֵר שֶׁלֹּא הָיָה שָׁוֶה אֶלָּא שְׁלֹשָׁה דִינָרִים וְאֵינוֹ חַיָּב לוֹ אֶלָּא דִינָר, נִמְצָא <small><small>(שִׁמְעוֹן)</small></small> מוֹדֶה מִקְצָת וְצָרִיךְ לִשָּׁבַע שֶׁלֹּא הָיָה שָׁוֶה אֶלָּא ג' דִּינָרִים, גַּם צָרִיךְ לִשָּׁבַע שֶׁאֵינוֹ בִרְשׁוּתוֹ וְשֶׁנֶּאֱנַס, וְזֶה אִי אֶפְשָׁר לוֹ לִשָּׁבַע כֵּיוָן שֶׁלֹּא נֶאֱנַס בְּיָדוֹ, וְלֵוִי אֵינוֹ יָכוֹל לְפָטְרוֹ בִּשְׁבוּעָתוֹ שֶׁנֶּאֱנַס, כִּי יֹאמַר: לֹא מְהֵימָן לִי לֵוִי, הִלְכָּךְ, הֲוָה לֵהּ שִׁמְעוֹן מְחֻיָּב שְׁבוּעָה וְאֵינוֹ יָכוֹל לִשָּׁבַע, וּמְשַׁלֵּם. וְכֵן הַדִּין אִם נִפְחַת הַמַּשְׁכּוֹן וְיֵשׁ מַחֲלֹקֶת בֵּינֵיהֶם כַּמָּה שִׁעוּר פְּחִיתוּתוֹ, וּמוֹדֶה שִׁמְעוֹן שֶׁנִּפְחַת וְאֵינוֹ יוֹדֵע אִם הָיָה בְאֹנֶס אִם לָאו, הֲוָה לֵהּ מְחֻיָּב שְׁבוּעָה וְאֵינוֹ יָכוֹל לִשָּׁבַע, וּמְשַׁלֵּם. וְאִם רָצָה לְהַחֲרִים עַל כָּל אָדָם שֶׁיּוֹדֵעַ שֶׁמַּשְׁכּוֹנוֹ אֵינוֹ שָׁוֶה כְּמוֹ שֶׁטּוֹעֵן, הָרְשׁוּת בְּיָדוֹ. וְאִם יֵשׁ עֵדִים שֶׁשְּׁמָרוֹ לֵוִי כָּרָאוּי וְנֶאֱנַס מִמֶּנּוּ, נִפְטָר שִׁמְעוֹן. וַאֲפִלּוּ אֵין עֵדִים, אִם דֶּרֶךְ רְאוּבֵן לְהַפְקִיד פִּקְדוֹנוֹתָיו בְּיַד לֵוִי, יִשָּׁבַע לֵוִי שֶׁאֵינוֹ בִרְשׁוּתוֹ וְשֶׁנֶּאֱנַס מִמֶּנּוּ, וְנִפְטָר שִׁמְעוֹן. <small>הַגָּה: וְאִם פָּשַׁע לֵוִי וְנֶאֱבַד, וְאֵין לוֹ לְשַׁלֵּם, חַיָּב שִׁמְעוֹן לְשַׁלֵּם לִרְאוּבֵן שֶׁהוּא בַּעַל דָּבָר שֶׁל רְאוּבֵן, אַף עַל גַּב שֶׁרְאוּבֵן רָגִיל לְהַפְקִיד אֵצֶל לֵוִי <small><small>(טוּר)</small>.</small> וְעַיֵּן לְקַמָּן סִימָן רצ"א.</small> 

רְאוּבֵן שָׁאַל מִשִּׁמְעוֹן מַשְׁכּוֹן שֶׁמִּשְׁכֵּן בְּיָדוֹ, הֵשִׁיב שִׁמְעוֹן: בִּנְךָ הַקָּטָן בָּא וְשָׁאַל אוֹתוֹ בְּשִׁמְךָ וּנְתַתִּיו לוֹ, וּרְאוּבֵן אוֹמֵר שֶׁלֹּא בָא לְיָדוֹ, שִׁמְעוֹן פּוֹשֵׁעַ הוּא, שֶׁמְּסָרוֹ לְיַד בֶּן רְאוּבֵן, אֲפִלּוּ אִם הָיָה גָדוֹל, שֶׁהַמְמַשְׁכֵּן אוֹ מַשְׁאִיל חֵפֶץ לַחֲבֵרוֹ צָרִיךְ לְהַחֲזִיר לְיָדוֹ. 

רְאוּבֵן הָיָה לוֹ מָעוֹת בְּיַד שִׁמְעוֹן, וּבִקֵּשׁ מִמֶּנּוּ לֵוִי שֶׁיַּלְוֶה אוֹתָם לוֹ, וְנִתְרַצָּה לְהַלְוֹתָם וְנָתַן לוֹ בָּהֶם מַשְׁכּוֹן, וְשָׁלַח רְאוּבֵן כְּתָב לְשִׁמְעוֹן שֶׁיִּתֵּן הַמָּעוֹת לְלֵוִי, וּנְתָנָם לוֹ, וְנֶאֶבְדוּ הַמַּשְׁכּוֹנוֹת בְּיַד רְאוּבֵן, דִּין מַלְוֶה עַל הַמַּשְׁכּוֹן יֵשׁ לוֹ וְנִתְחַיֵּב רְאוּבֵן בִּשְׁמִירַת הַמַּשְׁכּוֹנוֹת. וּמִיהוּ, לֹא נִתְחַיֵּב בִּשְׁמִירָתָם עַד שֶׁיַּגִּיעוּ הַמָּעוֹת לְיַד לֵוִי, וְאִם נֶאֶבְדוּ הַמַּשְׁכּוֹנוֹת קֹדֶם לָכֵן, פָּטוּר רְאוּבֵן. לְפִיכָךְ, אִם יִשָּׁבַע רְאוּבֵן שֶׁנִּגְנְבוּ קֹדֶם שֶׁבָּאוּ הַמָּעוֹת לְיַד לֵוִי, יַחֲזִיר לוֹ לֵוִי מָעוֹתָיו. וְאִם הוּא מְסֻפָּק, אֵין מוֹצִיאִין הַמָּעוֹת מִיַּד לֵוִי. 

רְאוּבֵן תּוֹבֵעַ לְלֵוִי סְפָרִים שֶׁמִּשְׁכֵּן לְשִׁמְעוֹן, וְאָמַר שֶׁשִּׁמְעוֹן הִמְחָהוּ אֵצֶל לֵוִי לָתֵת אוֹתָם לוֹ כְּשֶׁיִּתֵּן לוֹ הַמָּעוֹת, וּכְשֶׁהוֹצִיא לֵוִי הַסְפָרִים לְתִתָן לִרְאוּבֵן, אוֹמֵר שֶׁנִּפְחֲתוּ וְנִפְסְדוּ בְּיָדוֹ, וּתְבָעוֹ לְשַׁלֵּם לוֹ הַפְּחָת, וְלֵוִי אוֹמֵר: מִמִּי שֶׁקִּבַּלְתִּי הַסְפָרִים הוּא הִרְשַׁנִי לִלְמֹד בָּהֶם כָּל זְמַן שֶׁיִּהְיוּ בִרְשׁוּתִי, כֵּיוָן שֶׁלֵּוִי הָיָה יוֹדֵעַ שֶׁהַסְפָרִים שֶׁל רְאוּבֵן, אַף אִם הִרְשָׁהוּ שִׁמְעוֹן לִלְמֹד בָּהֶם לֹא הָיָה לוֹ לִשְׁמֹעַ לוֹ, וּלְפִיכָךְ חַיָּב לְשַׁלֵּם לִרְאוּבֵן כָּל מַה שֶּׁנִּפְחֲתוּ הַסְפָרִים בַּתַּשְׁמִישׁ שֶׁנִּשְׁתַּמֵּשׁ בָּהֶם. 

יוֹרֵשׁ שֶׁהוֹצִיא שְׁטָר שֶׁיֵּשׁ לְמוֹרִישׁוֹ כָּךְ וְכָךְ מָמוֹן אֵצֶל פְּלוֹנִי, וְיֵשׁ לְאוֹתוֹ פְלוֹנִי מַשְׁכּוֹן בְּיַד הַמּוֹרִישׁ, וְטוֹעֵן הַיּוֹרֵשׁ שֶׁהַמַּשְׁכּוֹן נֶאֱנַס מִיַּד מוֹרִישׁוֹ, וְתוֹבֵעַ הַמָּעוֹת, נִשְׁבָּע הַנִּתְבָּע הֶסֵת שֶׁלֹּא הֶחֱזִיר לוֹ הַמַּשְׁכּוֹן, וְשֶׁהָיָה שָׁוֶה כְּנֶגֶד חוֹבוֹ, וְיִפָּטֵר. 

רְאוּבֵן הִנִּיחַ מַשְׁכּוֹן בְּיַד שִׁמְעוֹן, וּמֵת שִׁמְעוֹן וְהִנִּיחַ בָּנִים קְטַנִּים, וּבָא רְאוּבֵן לִשְׁאֹל מַשְׁכּוֹנוֹ מִיַּד יוֹרְשֵׁי שִׁמְעוֹן, וְאוֹמֵר שֶׁהוּא מְמֻשְׁכָּן בְּיַד אֲבִיהֶם בַּחֲמִשִּׁים, וְטוֹעֲנִים הַיְתוֹמִים שֶׁאֲבִיהֶם צִוָּה שֶׁהוּא מְמֻשְׁכָּן בְּמֵאָה; הַחֲמִשִּׁים שֶׁרְאוּבֵן מוֹדֶה, יִתֵּן מִיָּד לַיְתוֹמִים; וְהַחֲמִשִּׁים הָאֲחֵרִים יִתֵּן בְּיַד הַשָּׁלִישׁ, עַד שֶׁיִּגְדְּלוּ הַיְתוֹמִים וְיִשָּׁבְעוּ שְׁבוּעַת הַיּוֹרְשִׁים שֶׁלֹּא פְּקָדַנוּ אַבָּא וְכו', וְנוֹטְלִים הַחֲמִשִּׁים מִיַּד הַשָּׁלִישׁ. בַּמֶּה דְּבָרִים אֲמוּרִים, כְּשֶׁהָיָה הַמַּשְׁכּוֹן שָׁוֶה מֵאָה; וְאִם לָאו, אֵין עָלָיו לָתֵת אֶלָּא כְּדֵי דָמָיו, וְעַל הַשְּׁאָר יִשָּׁבַע הֶסֵת. בַּמֶּה דְּבָרִים אֲמוּרִים, שֶׁאֵין הַמַּשְׁכּוֹן מִדְּבָרִים הָעֲשׂוּיִים לְהַשְׁאִיל וּלְהַשְׂכִּיר. אֲבָל אִם הוּא מִדְּבָרִים הָעֲשׂוּיִים לְהַשְׁאִיל וּלְהַשְׂכִּיר, אֵינוֹ מְשַׁלֵּם אֶלָּא הַחֲמִשִּׁים, וַאֲפִלּוּ אִם הַמַּשְׁכּוֹן שָׁוֶה יוֹתֵר, שֶׁהוּא נֶאֱמָן בְּמִגּוֹ שֶׁהוּא שָׁאוּל בְּיָדוֹ. 

מַשְׁכּוֹנוֹ שֶׁל יִשְׂרָאֵל בְּיַד הַגֵּר, וּמֵת הַגֵּר וְאֵין לוֹ יוֹרֵשׁ, וּבָא אַחֵר וְהֶחֱזִיק בּוֹ, מוֹצִיאִים אוֹתוֹ מִיָּדוֹ וּמַחֲזִירִים אוֹתוֹ לִבְעָלָיו, שֶׁכֵּיוָן שֶׁמֵּת הַגֵּר פָּקַע שִׁעְבּוּדוֹ. 

וְכֵן הַדִּין אִם יֵשׁ לוֹ שְׁטַר מַשְׁכּוֹנָא עַל קַרְקַע שֶׁל יִשְׂרָאֵל וּמֻחְזֶקֶת בְּיָדוֹ, וָמֵת, וּבָא יִשְׂרָאֵל אַחֵר וְהֶחֱזִיק בָּהּ, לֹא עָשָׂה כְּלוּם, שֶׁמִּיָּד שֶׁמֵּת הַגֵּר פָּקַע שִׁעְבּוּדוֹ וּבִרְשׁוּת בְּעָלֶיהָ עוֹמֶדֶת. 

נָכְרִי שֶׁהִלְוָה לְיִשְׂרָאֵל עַל הַמַּשְׁכּוֹן וְנָפַל מִמֶּנּוּ, וּמְצָאוֹ יִשְׂרָאֵל, חַיָּב לַהֲשִׁיבוֹ לָיִשְׂרָאֵל. וְיֵשׁ מִי שֶׁאוֹמֵר, דְּהוּא הַדִּין לְמָעוֹת שֶׁהִלְוָה יִשְׂרָאֵל לְנָכְרִי עַל מַשְׁכּוֹן וְנָפְלוּ הַמָּעוֹת מֵהַנָכְרִי וּמְצָאָם יִשְׂרָאֵל, יַחֲזִיר לָיִשְׂרָאֵל. <small>וְלִי נִרְאֶה, דִבְמָעוֹת הֵם שֶׁל הַמּוֹצֵא, דְּמָעוֹת לְהוֹצָאָה נִתְּנוּ וּכְבָר יָצְאוּ לְגַמְרֵי מֵרְשׁוּת הַנּוֹתֵן.</small> 

מַשְׁכּוֹנוֹ שֶׁל גֵּר בְּיַד יִשְׂרָאֵל, וּמֵת הַגֵּר, וּבָא אַחֵר וְהֶחֱזִיק בּוֹ, זֶה קָנָה כְּנֶגֶד מָעוֹתָיו שֶׁהָיָה הַגֵּר חַיָּב, וְזֶה קָנָה הַשְּׁאָר. בַּמֶּה דְּבָרִים אֲמוּרִים, כְּשֶׁהָיָה הַמַּשְׁכּוֹן בְּחָצֵר שֶׁאֵינָהּ מִשְׁתַּמֶּרֶת, וְלֹא הָיָה הַמַּלְוֶה בַּחֲצֵרוֹ בִּשְׁעַת מִיתַת הַגֵּר. אֲבָל אִם הָיָה הַמַּלְוֶה בַּחֲצֵרוֹ, אוֹ אֲפִלּוּ לֹא הָיָה בַּחֲצֵרוֹ, וְהַמַּשְׁכּוֹן בַּחֲצֵרוֹ הַמִּשְׁתַּמֶּרֶת, זָכָה לוֹ חֲצֵרוֹ בְּכָל הַמַּשְׁכּוֹן. רְאוּבֵן הָיוּ בְּיָדוֹ מַשְׁכּוֹנוֹת <small>שֶׁל שִׁמְעוֹן,</small> וּמֵת שִׁמְעוֹן, וְיוֹרְשָׁיו תּוֹבְעִים הַמַּשְׁכּוֹנוֹת, וּרְאוּבֵן טוֹעֵן: אוֹתָם הַמַּשְׁכּוֹנוֹת אֲנִי תוֹפֵס מִפְּנֵי שֶׁאָמַר לִי לֵוִי שֻׁתָּפִי שֶׁשִּׁמְעוֹן חַיָּב לוֹ מִדְּמֵי הַשֻּׁתָּפוּת, וְרוֹצֶה לִשָּׁבַע לֵוִי עַל מַשְׁכּוֹנוֹת אֵלּוּ, אֵין בִּדְבָרָיו כְּלוּם, מֵאַחַר שֶׁאֵינָם בְּיָדוֹ. 

מַשְׁכּוֹנוֹ שֶׁל גּוֹי בְּיַד רְאוּבֵן, וְאָמַר לֵהּ רְאוּבֵן: תֵּן לִי מְעוֹתַי, אָמַר לוֹ הַגּוֹי: תְּמַשְׁכֵּן אוֹתוֹ לְיִשְׂרָאֵל אַחֵר, וְהָלַךְ רְאוּבֵן וּמִשְׁכְּנוֹ לְשִׁמְעוֹן, וְנָתַן לוֹ הַמָּעוֹת שֶׁהַגּוֹי חַיָּב לוֹ, וּמֵת הַגּוֹי, וְהַמַּשְׁכּוֹן שָׁוֶה כִּפְלַיִם מֵהַחוֹב, זָכָה שִׁמְעוֹן בְּכָל הַמַּשְׁכּוֹן. <small>הַגָּה: מַשְׁכּוֹן שֶׁל גּוֹי בְּיַד יִשְׂרָאֵל, וְאָמַר הַגּוֹי לִתֵּן הַמַּשְׁכּוֹן לְיִשְׂרָאֵל אַחֵר, וָמֵת, זָכָה זֶה הָרִאשׁוֹן בַּמַּשְׁכּוֹן שֶׁבְּיָדוֹ וְאֵין צָרִיךְ לִתֵּן לְאַחַר כְּלוּם, דְּהָא לֹא מָשַׁךְ <small><small>(בֵּית יוֹסֵף בְּשֵׁם הָרַשְׁבָּ"א)</small>.</small> וְאִם הָיָה הַגּוֹי חַיָּב לְיִשְׂרָאֵל אַחֵר, עי' לְקַמָּן רֵישׁ סִימָן פ"ו.</small> 

מַשְׁכּוֹנוֹ שֶׁל גּוֹי בְּיַד רְאוּבֵן, וְהִפְקִידוֹ רְאוּבֵן בְּיַד שִׁמְעוֹן, וּמֵת הַגּוֹי, יֵשׁ לְהִסְתַּפֵּק אִם זָכָה שִׁמְעוֹן בַּמֶּה שֶׁהַמַּשְׁכּוֹן יוֹתֵר מֵהַחוֹב: 

הַמַּחֲזִיק בְּקַרְקַע חֲבֵרוֹ וְאוֹכֵל פֵּרוֹתָיו, וְטוֹעֵן כִּי בְּמַשְׁכּוֹנָא יָרַד בּוֹ וְהָיָה לוֹ שְׁטָר מִמֵּאָה דִינָרִים שֶׁהִלְוָה עָלָיו וְעַכְשָׁיו נֶאֱבָד מִמֶּנּוּ, וְהַלָּה טוֹעֵן שֶׁלֹּא הָיָה כִּי אִם מֵחֲמִשִּׁים דִּינָרִים, אִם לֹא הֶחֱזִיק בּוֹ הַמַּלְוֶה שְׁנֵי חֲזָקָה, הַלּוֶֹה נֶאֱמָן וְיִשָּׁבַע <small><small>(ש"ד)</small></small> כְּדִין מוֹדֶה מִקְצָת, וְנוֹטֵל קַרְקָעוֹ. אֲבָל אִם הֶחֱזִיק בּוֹ שָׁלֹשׁ שָׁנִים, נֶאֱמָן הַמַּלְוֶה בִּשְׁבוּעַת הֶסֵת, וְשָׁקִיל מֵאָה דְּקָא תָבַע, מִפֵּירֵי דְאַרְעָא: 

הַמַּלְוֶה אֶת חֲבֵרוֹ עַל הַמַּשְׁכּוֹן, וּפְרָעוֹ, וְאָמַר לוֹ: תֵּן לִי מַשְׁכּוֹנִי, אָמַר לוֹ: לֵךְ עַתָּה וּבֹא לְמָחָר וְאַחֲזִירֶנּוּ לָךְ, וְנִגְנַב הַמַּשְׁכּוֹן, אִם נִגְנַב קֹדֶם הַזְּמַן שֶׁקָּבַע לוֹ לָבֹא בִּשְׁבִילוֹ, חַיָּב הַמַּלְוֶה. וְאִם נִגְנַב אַחַר הַזְּמַן שֶׁקָּבַע לוֹ לָבֹא בִּשְׁבִילוֹ, פָּטוּר. לְפִיכָךְ, אִם יֵשׁ עֵדִים לַלּוֶֹה שֶׁבָּא בַּזְּמַן שֶׁקָּבַע לוֹ וְלֹא נְתָנוֹ לוֹ, חַיָּב. וְאִם אֵין עֵדִים, יִשָּׁבַע הַמַּלְוֶה שֶׁלֹּא בָּא בַּזְּמַן שֶׁקָּבַע לוֹ, וּפָטוּר. <small>הַגָּה: וְדַוְקָא לְמָאן דְּאָמַר מַלְוֶה עַל הַמַּשְׁכּוֹן הָוֵי שׁוֹמֵר שָׂכָר, אֲבָל לְמָאן דְּאָמַר שׁוֹמֵר חִנָּם כְּמוֹ שֶׁנִּתְבָּאֵר רֵישׁ סִימָן זֶה, לֹא מִחַיֵּב אֶלָּא בִּפְשִׁיעָה.</small> 

רְאוּבֵן שֶׁהָיָה לוֹ מַשְׁכּוֹן בְּיַד גּוֹי הַמַּלְוֶה בְּרִבִּית, וְשִׁמְעוֹן הֻצְרַךְ לְמָעוֹת, וּבִקֵּשׁ מֵרְאוּבֵן שֶׁיַּרְשֵׁהוּ לִלְוֹת מִמֶּנּוּ עַל אוֹתוֹ מַשְׁכּוֹן, וְעָשָׂה כֵן, וְנִשְׂרַף הַמַּשְׁכּוֹן בְּיַד גּוֹי, פָּטוּר שִׁמְעוֹן מִלְּשַׁלֵּם לִרְאוּבֵן דְּמֵי הַמַּשְׁכּוֹן. 

אִם הַמַּשְׁכּוֹן הוּא בְעַיִן וְאֵינוֹ שָׁוֶה שִׁעוּר מְעוֹתָיו; יָכוֹל הַמַּלְוֶה לְכֹפוֹ לִפְרֹעַ מְעוֹתָיו: 


Siman 73

הַמַּלְוֶה אֶת חֲבֵרוֹ, סְתָם, וְלֹא קָבַע לוֹ זְמַן, בְּמָקוֹם שֶׁאֵין לָהֶם מִנְהָג, יֵשׁ לוֹ זְמַן שְׁלֹשִׁים יוֹם, שֶׁאֵינוֹ יָכוֹל לְתָבְעוֹ קֹדֶם, בֵּין בְּמִלְוָה בִּשְׁטָר בֵּין בְּמִלְוָה עַל פֶּה, בֵּין בְּמַשְׁכּוֹן בֵּין בְּלֹא מַשְׁכּוֹן. וְאִם הִתְנָה שֶׁיִּתְבַּע כָּל זְמַן שֶׁיִּרְצֶה, יֵשׁ לוֹ לְתָבְעוֹ אֲפִלּוּ בְּיוֹמוֹ. אֲבָל שְׁאֵלָה סְתָם, זְמַנָּהּ לְאַלְתָּר, וְיָכוֹל לְתָבְעוֹ מִיָּד. <small>הַגָּה: מִיהוּ, אִם הַלּוֶֹה מוֹחֶה שֶׁלֹּא לִתֵּן שְׁטָר לַמַּלְוֶה, וְהוּא מְבַקֵּשׁ מִמֶּנּוּ שְׁטָר, צָרִיךְ לְהַחֲזִיר לוֹ מָעוֹתָיו מִיָּד, כִּי מִסְּתָמָא לֹא הִלְוָה לוֹ אֶלָּא שֶׁיִּכְתֹּב לוֹ שְׁטָר, וּמֵאַחַר שֶׁאֵינוֹ רוֹצֶה, יַחֲזִיר לוֹ מָעוֹתָיו <small><small>(טוּר בְּשֵׁם הָרֹא"שׁ)</small>. </small> </small> 

הַמַּלְוֶה אֶת חֲבֵרוֹ וְקָבַע לוֹ זְמַן לְפָרְעוֹ, אַף עַל פִּי שֶׁלֹּא קָנוּ מִיָּדוֹ, אֵינוֹ יָכוֹל לְתָבְעוֹ קֹדֶם הַזְּמַן, בֵּין בְּמִלְוֶה עַל פֶּה בֵין בְּמִלְוֶה בִּשְׁטָר, בֵּין בְּמַשְׁכּוֹן בֵּין שֶׁלֹּא בְמַשְׁכּוֹן, בֵּין שֶׁמֵּת מַלְוֶה, בֵּין שֶׁמֵּת לֹוֶה אִם יוֹרְשָׁיו אֲמוּדִים בִּנְכָסִים כָּמוֹהוּ. טָעַן הַמַּלְוֶה וְאָמַר: הַיּוֹם סוֹף הַזְּמַן שֶׁקָּבַעְתִּי, וְהַלּוֶֹה אוֹמֵר: עַד עֲשָׂרָה יָמִים קָבַעְתָּ, הַלּוֶֹה נִשְׁבָּע הֶסֵת. וְאִם הָיָה שָׁם עֵד אֶחָד שֶׁהַיּוֹם סוֹף זְמַנּוֹ, הֲרֵי זֶה נִשְׁבָּע שְׁבוּעַת הַתּוֹרָה. 

זֶה אוֹמֵר: חֲמִשָּׁה יָמִים נִשְׁאַר מֵהַזְּמַן, וְזֶה אוֹמֵר: עֲשָׂרָה, אוֹמְרִים לַמַּלְוֶה: הַמְתֵּן עוֹד עַד סוֹף הַחֲמִשָּׁה, וְאָז יִשָּׁבַע הֶסֵת שֶׁנִּשְׁאַר עוֹד חֲמִשָּׁה יָמִים. 

בַּמֶּה דְּבָרִים אֲמוּרִים, בְּמִלְוָה עַל פֶּה בְּלֹא מַשְׁכּוֹן. אֲבָל אִם הָיְתָה מִלְוָה בִּשְׁטָר, אוֹ עַל הַמַּשְׁכּוֹן, וְטָעַן הַמַּלְוֶה שֶׁלֹּא קָבַע לוֹ זְמַן אוֹ שֶׁהַיּוֹם סוֹף זְמַן שֶׁקָּבַע לוֹ, יִשָּׁבַע הַמַּלְוֶה הֶסֵת וְיִגְבֶּה חוֹבוֹ מִיָּד. 

רְאוּבֵן נִשְׁבַּע שֶׁלֹּא לִמְכֹּר מִשֶּׁלּוֹ לִפְרֹעַ שׁוּם חוֹב, וְאַחַר כָּךְ נִשְׁבַּע לִפְרֹעַ לְשִׁמְעוֹן לִזְמַן פְּלוֹנִי, וּכְשֶׁהִגִּיעַ הַזְּמַן טוֹעֵן אֵין לִי מָעוֹת, וּכְבָר נִשְׁבַּעְתִּי שֶׁלֹּא לִמְכֹּר מִשֶּׁלִּי לִפְרֹעַ שׁוּם חוֹב, אִם חוֹב שִׁמְעוֹן קָדַם לַשְּׁבוּעָה שֶׁלֹּא לִמְכֹּר מִשֶּׁלּוֹ, לֹא חָלָה הַשְּׁבוּעָה, וּמַכִּין אוֹתוֹ עַד שֶׁתֵּצֵא נַפְשׁוֹ אִם אֵינוֹ רוֹצֶה לִפְרֹעַ. וְאִם הַשְּׁבוּעָה קָדְמָה לְחוֹב שִׁמְעוֹן, נִמְצֵאת הַשְּׁנִיָּה שְׁבוּעַת שָׁוְא, וּמַכִּין עָלֶיהָ מַכַּת מַרְדוּת. וְאִם מִתּוֹךְ אֵימַת הַמַּלְקוֹת יִתְחָרֵט וְיִמְצָא פֶּתַח לִשְׁבוּעָה רִאשׁוֹנָה, יַתִּירוּהוּ לוֹ, וְיִמְכֹּר, וִיקַיֵּם שְׁבוּעָה שְׁנִיָּה. 

הַנִּשְׁבָּע לַחֲבֵרוֹ לְפָרְעוֹ קֹדֶם שֶׁיַּעֲבֹר זְמַן פְּלוֹנִי, אַף עַל פִּי שֶׁלֹּא תְבָעוֹ בְּתוֹךְ הַזְּמַן, עֲדַיִן הַשְּׁבוּעָה בִּמְקוֹמָהּ עוֹמֶדֶת. <small>וְעַיֵּן בְּי"ד סִימָן רכ"ח סָעִיף מ"ב מִדִּינִים אֵלּוּ, וְסִימָן רל"ב סָעִיף י"ב.</small> 

הַנִּשְׁבָּע לִפְרֹעַ לַחֲבֵרוֹ בְּיוֹם פְּלוֹנִי, וְאֵרַע אוֹתוֹ יוֹם בְּשַׁבָּת, חַיָּב לְפָרְעוֹ קֹדֶם אוֹתוֹ יוֹם. וְאִם לֹא פְרָעוֹ קֹדֶם, צָרִיךְ לִתֵּן בְּאוֹתוֹ יוֹם מַשְׁכּוֹן, וְיָשׁוּמוּ אוֹתוֹ, וְיִתְּנֶנּוּ לוֹ בְּתוֹרַת פֵּרָעוֹן. <small>הַגָּה: מִי שֶׁנִּשְׁבַּע לַחֲבֵרוֹ לִפְרֹעַ לוֹ לִזְמַן, וְהִגִּיעַ הַשְּׁמִטָּה בֵּינְתַיִם אוֹ שֶׁמָּחַל לוֹ, פָּטוּר מִשְּׁבוּעָתוֹ, דְּכָל שֶׁפָּטוּר מִדִּין הַפֵּרָעוֹן אֵינוֹ חַיָּב לְשַׁלֵּם מִכֹּחַ הַשְּׁבוּעָה <small><small>(תְּשׁוּבַת רַמְבַּ"ן סִימָן רנ"ו וּמַהֲרִי"ק שֹׁרֶשׁ פ"א בְשֵׁם תְּשׁוּבַת רַשְׁבָּ"א וּב"י ד"מ סִימָן ס"ז וְע"ש)</small>.</small> </small> 

הַנִּשְׁבָּע לַחֲבֵרוֹ לְפָרְעוֹ בְּיוֹם פְּלוֹנִי, וְהִגִּיעַ הַזְּמַן וְהַמַּלְוֶה אֵינֶנּוּ בָּעִיר, הוּא פָּטוּר עַד שֶׁיָּבֹא הַמַּלְוֶה אוֹ שְׁלוּחוֹ; אֲבָל צָרִיךְ שֶׁיִּהְיוּ הַמָּעוֹת בְּיָדוֹ בְּאוֹתוֹ יוֹם, וְאֵינוֹ רַשַּׁאי לְהוֹצִיאָם. <small>הַגָּה: וְהָנֵי מִלֵּי שֶׁנִּפְטַר כְּשֶׁאֵין הַמַּלְוֶה בָּעִיר, הַיְנוּ דַּוְקָא כְּשֶׁלֹּא הָיָה הַמַּלְוֶה דָּר בַּמָּקוֹם שֶׁהָיָה דָר תְּחִלָּה כְּשֶׁנִּשְׁבָּע הַלּוֶֹה, אוֹ יָצָא מִשָּׁם, אֲבָל אִם הוּא בָּעִיר שֶׁהָיָה תְּחִלָּה כְּשֶׁנִּשְׁבָּע הַלּוֶֹה, צָרִיךְ לְהוֹלִיכוֹ אַחֲרָיו, כִּי אַדַּעְתָּא דְהָכִי נִשְׁבַּע תְּחִלָּה <small><small>(מַהֲרִי"ק שֹׁרֶשׁ י"ז)</small>.</small> וְיֵשׁ אוֹמְרִים דַּאֲפִלּוּ אִם עָקַר דִּירָתוֹ מִמָּקוֹם לְמָקוֹם, אִם אֵינוֹ רָחוֹק מִן הַלּוֶֹה יוֹתֵר מִתְּחִלָּה, צָרִיךְ לְהוֹלִיכוֹ אַחֲרָיו <small><small>(מַהֲרִי"ק שֹׁרֶשׁ קי"ב)</small>.</small> מִי שֶׁנִּשְׁבַּע לִתֵּן נְדוּנְיָא לַחֲתָנוֹ, וּבְתוֹךְ זֶה הִרְגִּיל קְטָטָה עִם בִּתּוֹ, וְיֵשׁ לָחוּשׁ שֶׁיַּרְגִּיל יוֹתֵר אִם יִתֵּן לוֹ, אֵין צָרִיךְ לִתֵּן לוֹ <small><small>(טא"ה סִימָן נ"ב)</small>.</small> מִי שֶׁנִּשְׁבַּע לְשַׁלֵּם לַחֲבֵרוֹ אַף עַל פִּי שֶׁלֹּא הָיָה חַיָּב לְשַׁלֵּם לוֹ, מִכָּל מָקוֹם חַיָּב לְשַׁלֵּם מִכֹּחַ שְׁבוּעָתוֹ <small><small>(תְּשׁוּבַת הָרֹא"שׁ כְּלָל ס"ח סִימָן י"א וְרִיבָ"שׁ סִימָן שד"מ)</small>.</small> וְעַיֵּן לְקַמָּן סִימָן צ"ז סָעִיף ט"ו וְסָעִיף ל', וּלְקַמָּן סִימָן ר"ט סָעִיף ד'.</small> 

הַנִּשְׁבַּע לִפְרֹעַ בְּרֹאשׁ חֹדֶשׁ אֲדָר, חַיָּב לִפְרֹעַ בְּיוֹם הַחֹדֶשׁ הָרִאשׁוֹן. 

מִי שֶׁיֵּשׁ לוֹ שְׁטָר עַל חֲבֵרוֹ לִזְמַן, וּבָא בְּתוֹךְ הַזְּמַן לְבֵית דִּין וְאָמַר: מָצָאתִי מִנִּכְסֵי פְלוֹנִי וַאֲנִי יָרֵא שֶׁאִם יָבוֹאוּ לְיָדוֹ יַבְרִיחֵם מִמֶּנִי וְלֹא אֶמְצָא מָקוֹם לִגְבּוֹת חוֹבִי, אִם רוֹאֶה הַדַּיָּן שׁוּם אֲמַתְלָא לִדְבָרָיו שֶׁלֹּא יוּכַל לִגְבּוֹת חוֹבוֹ כְּשֶׁיַּגִיעַ הַזְּמַן, מִצְוָה עַל הַדַּיָּן לְעַכֵּב הַמָּמוֹן עַד שֶׁיַּגִּיעַ זְמַן הַשְּׁטָר. וְכֵן הַדִּין בְּלָוָה לִזְמַן וּבְתוֹךְ הַזְּמַן רוֹאֶה הַמַּלְוֶה שֶׁהַלֹּוֶה מְבַזְבֵּז נְכָסָיו וְאֵין לוֹ קַרְקַע, אוֹ שֶׁהַלֹּוֶה רוֹצֶה לֵילֵךְ לִמְדִינַת הַיָּם, וְתוֹבֵעַ הַמַּלְוֶה אֶת שֶׁלּוֹ אוֹ שֶׁיִּתֵּן לוֹ עָרֵב, שׁוֹמְעִין לוֹ. <small>הַגָּה: וְהוּא הַדִּין בְּכָל מָקוֹם שֶׁנִּרְאֶה לְבֵית דִּין לְעַכֵּב מְעוֹת הַנִּתְבָּע <small><small>(פִּסְקֵי מהרא"י סִימָן ס"ד)</small>.</small> וּמִזֶּה נִשְׁתַּרְבֵּב הַמִּנְהָג לְעַקֵּל הַמָּעוֹת אַף עַל פִּי שֶׁאֵין בּוֹ צֹרֶךְ כֻּלֵּי הַאי <small><small>(תְּרוּמַת הַדֶּשֶׁן סִימָן פ"ה)</small>.</small> וְאִם הַנִּתְבָּע מֵעִיר אַחֶרֶת, וְנִרְאֶה לְבֵית דִּין שֶׁמִּן הָרָאוּי לְעַקֵּל מָעוֹתָיו שֶׁל הַנִּתְבָּע, אִם הֵם בְּעִיר הַתּוֹבֵעַ צָרִיךְ הַנִּתְבָּע לֵילֵךְ וְלָדוּן בְּעִיר הַתּוֹבֵעַ לְהוֹצִיא מָעוֹתָיו וְעַיֵּן לְעֵיל סִימָן י"ד. אֲבָל אִם נִרְאֶה לְבֵית דִּין שֶׁהַנִּתְבָּע צַיִית לוֹ דִּינוֹ בְּעִירוֹ, וְלֹא גַבְרָא אַלָּמָא הוּא, לֹא יְעַכְּבוּ לוֹ מָעוֹתָיו, אַף עַל פִּי שֶׁהֵם בְּעִיר הַתּוֹבֵעַ, אֶלָּא יֵלֵךְ הַתּוֹבֵעַ אַחַר הַנִּתְבָּע <small><small>(מהרי"ו סִימָן ל"ד וקנ"ה)</small>.</small> וּכְשֶׁנִּרְאֶה לְבֵית דִּין לְעַכֵּב הַמָּעוֹת, צְרִיכִין לְהוֹדִיעַ לַנִּתְבָּע כְּדִלְקַמָּן סִימָן ק"ו. מִי שֶׁהָיָה דָר בָּעִיר עִם הַמַּלְוֶה, וְיָצָא מִשָּׁם וְהִנִּיחַ מָמוֹנוֹ בָּעִיר שֶׁיָּצָא מִשָּׁם, יְכוֹלִים הַתּוֹבְעִים לְכֹפוֹ לָדוּן עִמָּהֶם בְּעִירָם, שֶׁלֹּא יְהֵא כָּל אֶחָד וְאֶחָד לֹוֶה וְהוֹלֵךְ לִמְדִינַת הַיָּם. וּבֵית דִּין מוֹדִיעִין לוֹ תְּחִלָּה <small><small>(תְּשׁוּבַת רַשְׁבָּ"א אֶלֶף קמ"ט)</small></small> כְּדִלְקַמָּן סִימָן ק"ו.</small> 

הַקּוֹנֶה שָׂדֶה מֵחֲבֵרוֹ וְיָצְאוּ עָלֶיהָ עֲסִיקִין <small><small>(פֵּרוּשׁ, עִרְעוּרִין, מִן "הִתְעַשְּׂקוּ עִמּוֹ")</small> <small>(בְּרֵאשִׁית כו, כ)</small>, </small> וּבָא לְבֵית דִּין וְטוֹעֵן: חוֹשֵׁשׁ אֲנִי שֶׁמָּא תֵּצֵא הַשָּׂדֶה מִיָּדִי וּתְאַבֵּד מָמוֹנְךָ וְלֹא אֶמְצָא לְךָ <small><small>(כְּלוּם)</small></small> קְנֵה בְּאוֹתוֹ מָמוֹן קַרְקַע כְּדֵי שֶׁאֶטְרֹף אוֹתוֹ, שׁוֹמְעִין לוֹ. 

לְאַחַר שֶׁעָבַר הַזְּמַן שֶׁקָּבַע לוֹ, אוֹ ל' יוֹם בְּמִלְוֶה סְתָם אִם הִלְוָהוּ עַל מַשְׁכּוֹן סְתָם, יָכוֹל לְמָכְרָה עַל פִּי בֵּית דִּין. וְאִם הַלּוֶֹה בָּעִיר יוֹדִיעוּהוּ בֵּית דִּין שֶׁאִם לֹא יִפְרַע יִתְּנוּ לוֹ רְשׁוּת לִמְכֹּר הַמַּשְׁכּוֹן; וְאִם אֵינוֹ בָּעִיר <small><small>(טוּר בְּשֵׁם הָרַמְבַּ"ם)</small>,</small> אֵין בֵּית דִּין נִזְקָקִין לוֹ לוֹמַר הַמְתֵּן עַד שֶׁיָּבֹא הַלּוֶֹה וְיִטְעֹן. 

וְאִם הַמַּשְׁכּוֹן כָּלֶה וְהוֹלֵךְ, יָכוֹל לְמָכְרוֹ בְּבֵית דִּין אֲפִלּוּ תּוֹךְ שְׁלֹשִׁים יוֹם, בֵּין שֶׁהָיוּ בְּעָלָיו שָׁם בֵּין שֶׁלֹּא הָיוּ שָׁם. 

יֵשׁ מִי שֶׁאוֹמֵר, שֶׁאַף עַל פִּי שֶׁעָבַר זְמַן הַלְוָאָה, צָרִיךְ לְהַמְתִּין מִלִּמְכֹּר הַמַּשְׁכּוֹן שְׁלֹשִׁים יוֹם אַחַר תְּבִיעָה. <small>הַגָּה: וְאֵין צָרִיךְ לְתָבְעוֹ בְּבֵית דִּין, רַק יִתְבָּעֶנּוּ בִּפְנֵי עֵדִים שֶׁיִּפְרָעֶנּוּ, וְאַחַר כָּךְ יְעַכְּבֶנּוּ ל' יוֹם וְיִמְכְּרֶנּוּ. וַאֲפִלּוּ אִם תְּבָעוֹ רַק בֵּינוֹ לְבֵינוֹ, מְהַנֵּי, אִם הַלּוֶֹה מוֹדֶה בְּכָךְ <small><small>(ד"ע לְיַשֵּׁב תְּשׁוּבוֹת הָרֹא"שׁ דְּסָתְרֵי אַהֲדָדֵי)</small>.</small> וְיֵשׁ אוֹמְרִים דִּבְמָקוֹם שֶׁהַמִּנְהָג שֶׁהַמַּלְוֶה לְגּוֹיִים לֹא יוּכַל לְמָכְרוֹ בְּפָחוֹת מִשָּׁנָה, דָּנִין כֵּן גַּם בְּיִשְׂרָאֵל שֶׁהִלְוָה לַחֲבֵרוֹ עַל הַמַּשְׁכּוֹן, דְּאַזְלִינָן בָּזֶה אַחַר הַמִּנְהָג. <small><small>(מָרְדְּכַי פֶּרֶק הַגּוֹזֵל בַּתְרָא)</small> </small> מִי שֶׁנָּתַן מַשְׁכּוֹן לִצְדָקָה בְּעַד מַה שֶּׁחַיָּב, הַגַּבַּאי יָכוֹל לְמָכְרוֹ, כְּדִין הַהֶדְיוֹט שֶׁמַּלְוֶה עַל הַמַּשְׁכּוֹן <small><small>(מַהֲרִי"ק שֹׁרֶשׁ קצ"ד)</small>.</small> </small> 

מִי שֶׁיֵּשׁ בְּיָדוֹ מַשְׁכּוֹן שֶׁל חֲבֵרוֹ, לֹא יִמְכְּרֶנּוּ אֶלָּא בְּבֵית דִּין, רוֹצֶה לוֹמַר בֵּית דִּין שֶׁל שְׁלֹשָׁה הֶדְיוֹטוֹת, וְיָשׁוּמוּ אוֹתוֹ כַּמָּה הוּא שָׁוֶה כְּמוֹכֵר בַּשּׁוּק, וְיִמְכְּרֶנּוּ בְּאוֹתָהּ שׁוּמָא, שֶׁיִּתְּנוּ לוֹ רְשׁוּת לִמְכֹּר הַבְּקִיאִים בְּשׁוּמָא. וּמַשִּׂיאִין לוֹ עֵצָה לְמָכְרוֹ בְּעֵדִים, כְּדֵי שֶׁלֹּא יֹאמַר הַלּוֶֹה שֶׁנִּמְכַּר בְּיוֹתֵר מֵהַשּׁוּמָא. וְאִם מְכָרוֹ שֶׁלֹּא בְּשׁוּמָא שֶׁל שְׁלֹשָׁה שַׁמָּאִין, לֹא עָשָׂה כְּלוּם וְהַמֶּכֶר בָּטֵל, אַף עַל פִּי שֶׁלֹּא טָעָה <small><small>(טוּר בְּשֵׁם תְּשׁוּבַת הָרֹא"שׁ)</small>. </small> וְאִם הוּא בְּעִנְיָן שֶׁאִי אֶפְשָׁר לְהַחֲזִיר הַמֶּכֶר, כֵּיוָן שֶׁמְּכָרוֹ שֶׁלֹּא בְּשׁוּמַת ג' בְּקִיאִין, אַף עַל פִּי שֶׁהוֹדִיעַ לַלּוֶֹה, חַיָּב לִפְרֹעַ כְּמוֹ שֶׁהָיָה שָׁוֶה בִּשְׁעַת הַמְּכִירָה, אִם יֵשׁ עֵדִים שֶׁיּוֹדְעִים כַּמָּה הָיָה שָׁוֶה בְּאוֹתָהּ שָׁעָה. וְאִם יֹאמְרוּ שֶׁהָיָה שָׁוֶה יוֹתֵר מֵחוֹבוֹ, יִפְרַע לוֹ הַמּוֹתָר. וְאִם אֵין עֵדִים, וְהַמַּלְוֶה אוֹמֵר שֶׁהָיָה שָׁוֶה כָּךְ יוֹתֵר מֵחוֹבוֹ, יִשָּׁבַע שֶׁהוּא כִּדְבָרָיו, וְיִפְרַע לוֹ. וְאִם אֵינוֹ יוֹדֵעַ כַּמָּה הָיָה שָׁוֶה, אוֹ אֵינוֹ רוֹצֶה לִשָּׁבַע, יִשָּׁבַע הַלּוֶֹה כַּמָּה הָיָה שָׁוֶה, וְיִפְרַע לוֹ הַמַּלְוֶה מַה שֶּׁהָיָה שָׁוֶה יוֹתֵר עַל חוֹבוֹ. <small>וְהוּא הַדִּין אִם הַמַּלְוֶה אוֹמֵר שֶׁצִּוָּהוּ לְמָכְרוֹ, וְהַלּוֶֹה כּוֹפֵר, הַמַּלְוֶה נִשְׁבָּע <small><small>(מַהֲרִי"ק שֹׁרֶשׁ קצ"ד)</small>.</small> </small> 

הַמּוֹכֵר מַשְׁכּוֹן שֶׁבְּיָדוֹ עַל פִּי שְׁלֹשָׁה הֶדְיוֹטוֹת בְּקִיאִין בְּשׁוּמָא, אֵינוֹ רַשַּׁאי לְלָקְחוֹ לְעַצְמוֹ. וְאִם מוֹכְרוֹ עַל פִּי בֵּית דִּין מֻמְחִים, יֵשׁ מִי שֶׁאוֹמֵר שֶׁרַשַּׁאי לְלָקְחוֹ לְעַצְמוֹ. 

הַמַּלְוֶה אֶת חֲבֵרוֹ עַל הַמַּשְׁכּוֹן, עַל מְנָת שֶׁאִם לֹא יִפְדֶּנּוּ לִזְמַן פְּלוֹנִי, שֶׁיִּגְבֶּה כְּדֵי חוֹבוֹ מֵהַמַּשְׁכּוֹן וְהַמּוֹתָר יִהְיֶה מַתָּנָה מֵעַכְשָׁיו, הָוֵי אַסְמַכְתָּא. וְאִם הִתְנָה עִמּוֹ שֶׁאִם לֹא יִפְדֶּנּוּ לִזְמַן פְּלוֹנִי יִהְיֶה מֻחְלָט, הָוֵי נַמֵּי אַסְמַכְתָּא. וְאִם אָמַר לוֹ: קְנֵה מֵעַכְשָׁיו אִם לֹא אֶפְדֶּנּוּ עַד זְמַן פְּלוֹנִי, יֵשׁ מִי שֶׁאוֹמֵר דְּלָא הָוֵי אַסְמַכְתָּא; וְשֶׁאִם הַלּוֶֹה טוֹעֵן: לֹא יָצָא מִפִּי "קְנֵה מֵעַכְשָׁיו", נֶאֱמָן הַמַּלְוֶה בִּשְׁבוּעָה <small>וְע"ל סִימָן ר"ז בְּדִינֵי אַסְמַכְתָּא.</small> מִי שֶׁיֵּשׁ בְּיָדוֹ מַשְׁכּוֹן מֵחֲבֵרוֹ, וּכְשֶׁהִגִּיעַ הַזְּמַן אָמַר לֵהּ: צֵא וּמָכְרוֹ, וְהָלַךְ וּמְכָרוֹ, וְאַחַר כָּךְ בָּא הַלּוֶֹה לְבַטֵּל הַמֶּכֶר וְאָמַר שֶׁלֹּא כִוֵּן אֶלָּא לִדְחוֹתוֹ, אֵין בִּדְבָרָיו כְּלוּם, וְהַמֶּכֶר קַיָּם. <small>הַגָּה: אֲבָל כָּל זְמַן שֶׁלֹּא מְכָרוֹ יָכוֹל לַחֲזֹר בּוֹ וְלוֹמַר שֶׁלֹּא יִמְכְּרֶנּוּ <small><small>(תְּשׁוּבַת רַשְׁבָּ"א סִימָן אֶלֶף י')</small></small> וְכֵן אִם דְּחָקוֹ הַמַּלְוֶה לִפְרֹעַ, וְאָמַר לֵהּ הַלּוֶֹה: הַמַּשְׁכּוֹן יְהֵא שֶׁלְּךָ, יָכוֹל לַחֲזֹר בּוֹ <small><small>(נִמּוּקֵי יוֹסֵף סוֹף ב"מ)</small>.</small> </small> 

אָמַר הַמַּלְוֶה לַלּוֶֹה: אֵין נוֹתְנִין בַּמַּשְׁכּוֹן אֶלָּא עֶשְׂרִים זְהוּבִים, וְאָמַר לֵהּ: תְּנֵהוּ, וְנִזְדַּמֵּן לוֹ דֶרֶךְ לְמָדַי וְהוֹלִיכוֹ עִמּוֹ וּמְכָרוֹ בִשְׁלשִׁים, הַכֹּל לַלּוֶֹה, וְהַהוֹצָאוֹת שֶׁהוֹצִיא לְהוֹלִיכוֹ, עַל הַלּוֶֹה; אֲבָל שְׂכַר טָרְחוֹ לֹא יְשַׁלֵּם לוֹ, כֵּיוָן דִּבְלָאו הָכִי אִית לֵהּ אוֹרְחָא לְהָתָם. 

הַבָּא לִפְדּוֹת מַשְׁכּוֹנוֹ שֶׁבְּיַד שִׁמְעוֹן, וְאָמַר לוֹ: כְּבָר מָחַלְתָּ לִי, אֵין בִּדְבָרָיו כְּלוּם, מִשּׁוּם דִּבְאָדָם שֶׁחַיָּב לַחֲבֵרוֹ מָעוֹת שַׁיָּךְ לְשׁוֹן מְחִילָה, אֲבָל כְּשֶׁיֵּשׁ לוֹ בְּיַד חֲבֵרוֹ חֵפֶץ, לֹא שַׁיָּךְ לְשׁוֹן מְחִילָה, אֶלָּא לְשׁוֹן מַתָּנָה <small><small>(וכ"כ לְקַמָּן ר"ס רמ"א)</small>.</small> 

הַבָּא לִפְדּוֹת מַשְׁכּוֹנוֹ מִשִּׁמְעוֹן, וְאָמַר לוֹ: הִזְהַרְתִּיךָ לִפְדּוֹתוֹ כְּשֶׁהִגִּיעַ הַזְּמַן, וְאָמַרְתָּ לִי: לֵךְ וּמַשְׁכְּנוֹ, וְהֵבַנְתִּי שֶׁדַּעְתְּךָ לוֹמַר שֶׁאֲמַשְׁכְּנֶנּוּ בְּרִבִּית וְכֵן עָשִׂיתִי, תִּפְרַע הַקֶּרֶן וְהָרִבִּית, אֵין בְּמַשְׁמָעוּת לָשׁוֹן זֶה שֶׁיְּמַשְׁכְּנֶנּוּ בְּרִבִּית, וְלָכֵן לֹא יִפְרַע לוֹ אֶלָּא הַקֶּרֶן. 


Siman 74

<small>הַמִּלְוָה נִתָּן לִתְבֹּעַ בְּכָל מָקוֹם <small><small>(טוּר)</small>.</small> </small> אֲפִלּוּ הִלְוָהוּ בַּיִּשּׁוּב, יָכוֹל לְתָבְעוֹ בַּמִּדְבָּר וּלְכֹפוֹ שֶׁיִּפְרָעֶנּוּ שָׁם, אִם יֵשׁ לוֹ כְּדֵי סִפּוּקוֹ עַד שֶׁיַּגִּיעַ לְיִשּׁוּב וּכְדֵי לְפָרְעוֹ. וְאִם הַמַּלְוֶה טוֹעֵן: בָּרִי לִי שֶׁיֵּשׁ לוֹ כְּדֵי סִפּוּקוֹ וּכְדֵי לְפָרְעוֹ, וְהַלּוֶֹה טוֹעֵן שֶׁאֵין לוֹ אֶלָּא כְּדֵי סִפּוּקוֹ, יִשָּׁבַע הֶסֵת. אֲבָל אִם הַלּוֶֹה רוֹצֶה לְפָרְעוֹ בַּמִּדְבָּר, אִם יִרְצֶה הַמַּלְוֶה לֹא יְקַבֵּל מִמֶּנּוּ עַד שֶׁיַּגִּיעַ לְיִשּׁוּב, מֵאַחַר שֶׁהִלְוָהוּ בַּיִּשּׁוּב. וּמִיהוּ, בְּכָל מְקוֹם יִשּׁוּב יָכוֹל לְכֹפוֹ לְקַבֵּל, אֲפִלּוּ אֵינוֹ מְקוֹם הַמַּלְוֶה וְלֹא מְקוֹם הַלּוֶֹה וְלֹא מָקוֹם שֶׁהִלְוָהוּ; אֲפִלּוּ יֵשׁ כַּמָּה מִדְבָּרוֹת קֹדֶם שֶׁיַּגִּיעַ לִמְקוֹמוֹ. וְשַׁיָּרָה חֲשׁוּבָה מְקוֹם יִשּׁוּב. <small>הַגָּה: הִלְוָהוּ בַּמִּדְבָּר, יָכוֹל לְכֹפוֹ לְקַבֵּל פִּרְעוֹנוֹ בַּמִּדְבָּר. וַאֲפִלּוּ הִלְוָהוּ בַּיִּשּׁוּב, וְאָמַר לֵהּ הַלּוֶֹה: אֲנִי רוֹצֶה לָצֵאת לַמִּדְבָּר, וְאָמַר לֵהּ הַמַּלְוֶה: גַּם אֲנִי רוֹצֶה לָצֵאת לַמִּדְבָּר, הָוֵי כְּאִלּוּ הִלְוָהוּ בַּמִּדְבָּר וְצָרִיךְ לְקַבֵּל בַּמִּדְבָּר <small><small>(טוּר)</small>.</small> </small> 

קָבַע הַמַּלְוֶה לַלּוֶֹה זְמַן, וְרוֹצֶה הַלּוֶֹה לְפָרְעוֹ כְּדֵי שֶׁלֹּא יַעֲמֹד הַמָּמוֹן בְּאַחֲרָיוּתוֹ עַד הַזְּמַן, וְהַמַּלְוֶה אֵינוֹ רוֹצֶה לְקַבְּלוֹ, אִם הִגִּיעַ הַזְּמַן אַף עַל פִּי שֶׁהַלֹּוֶה מְמַהֵר לִפְרֹעַ חוֹבוֹ כְּדֵי לְהַצִּיל עַצְמוֹ מֵהָאֳנָסִים הָעֲתִידִים לָבֹא, כְּמוֹ חִלּוּף הַמַּטְבֵּעַ וּגְזֵרַת הַמִּסִים וְהַתִּשְׁחֹרֶת <small><small>(פֵּרוּשׁ, עֲבוֹדוֹת שֶׁל מֶלֶךְ, כְּעִנְיָן "לָא חֲמָרָא דְחַד מִנְּהוֹן שְׁחָרִית")</small>,</small> הַדִּין עִמּוֹ, שֶׁאֵין עַתָּה הַקַּלְקָלָה נִרְאֵית אַף עַל פִּי שֶׁעֲתִידָה לָבֹא לְמָחָר אוֹ בּוֹ בַּיּוֹם לְאַחַר הַפֵּרָעוֹן, וְאֵין לוֹ לְהַשְׁגִּיחַ עַל תַקָלַת חֲבֵרוֹ. אֲבָל אִם לֹא הִגִּיעַ הַזְּמַן, אִם מָצוּי וְנִכָּר לָעֵינַיִם חִלּוּף הַמַּטְבֵּעַ מִיָּד וּגְזֵרַת הַמִּסִים וְהַתִּשְׁחֹרֶת, אֵינוֹ יָכוֹל לְכֹפוֹ לְקַבֵּל חוֹבוֹ קֹדֶם זְמַנּוֹ. אֲבָל אִם אֵין שָׁם אַחַת מִכָּל הַחֲשָׁשׁוֹת הָאֵלֶּה וְכַיּוֹצֵא בּוֹ, אַף עַל פִּי שֶׁאֵין הַמַּלְוֶה רוֹצֶה לְקַבֵּל חוֹבוֹ קֹדֶם הַזְּמַן כְּדֵי שֶׁלֹּא יִהְיוּ בְּאַחֲרָיוּתוֹ עַד שֶׁיַּגִּיעַ הַזְּמַן, אֵין שׁוֹמְעִין לוֹ, מִפְּנֵי שֶׁקְּבִיעוּת הַזְּמַן לְתַקָּנַת הַלּוֶֹה הִיא. 

חוֹב דְּמַשְׁכּוֹנָא, דְּקָא אָכִיל מִנֵּהּ פֵּרוֹת בְּאַתְרָא דְלָא מְסַלְּקֵי עַד שֶׁיַּגִּיעַ הַזְּמַן, כְּמוֹ שֶׁלּוֹקֵחַ פֵּרוֹת עַד זְמַן דָּמֵי; וְאִם רָצָה, אֵינוֹ מְקַבֵּל הַמָּעוֹת קֹדֶם הַזְּמַן אֶלָּא אִם כֵּן מַנִּיחַ לוֹ הַפֵּרוֹת לֶאֱכֹל. <small>הַגָּה: לֹוֶה שֶׁאָמַר לַמַּלְוֶה: טֹל מְעוֹתֶיךָ, וְהוּא בַּזְּמַן, וְהַמַּלְוֶה אֵינוֹ רוֹצֶה לְקַבְּלָם וְהֵם צְרוּרִים וּמֻנָּחִים בְּיַד לֹוֶה וְנִגְנְבוּ אוֹ נֶאֶנְסוּ, הַלּוֶֹה חַיָּב לְשַׁלֵּם. אֲבָל בְּפִקָּדוֹן בְּכִי הַאי גַוְנָא, פָּטוּר <small><small>(בֵּית יוֹסֵף מ"כ)</small>.</small> </small> 

הַמַּלְוֶה אֶת חֲבֵרוֹ לִזְמַן, וּבָא הַלּוֶֹה לְפָרְעוֹ תּוֹךְ הַזְּמַן בִּפְרוֹטְרוֹט, דִּינָר דִּינָר, יֵשׁ אוֹמְרִים שֶׁאֵין הַמַּלְוֶה יָכוֹל לְעַכֵּב וְלוֹמַר: תֵּן לִי כָּל חוֹבִי בְּפַעַם אַחַת, דְּאַף פֵּרָעוֹן שֶׁל דִּינָר דִּינָר נִקְרָא פֵּרָעוֹן, אֶלָּא שֶׁיֵּשׁ לַמַּלְוֶה תַּרְעֹמֶת עָלָיו. וּמִיהוּ, אִם מִשְׁכֵּן לוֹ שָׂדֵהוּ, אוֹ אֲפִלּוּ שְׁתֵּי שָׂדוֹת, אֵינוֹ יָכוֹל לְכֹפוֹ שֶׁיַּחֲזִיר לוֹ חֲצִי הַמַּשְׁכּוֹנָא בַּחֲצִי הַמָּעוֹת. <small>וְהוּא הַדִּין אִם הִגִּיעַ הַזְּמַן, אֵין צָרִיךְ לְקַבֵּל פֵּרָעוֹן בִּפְרוֹטְרוֹט <small><small>(מָרְדְּכַי פֶּרֶק הָאֻמָּנִים)</small>.</small> </small> 

הַמַּלְוֶה אֶת חֲבֵרוֹ עַל מַשְׁכּוֹן מִטַּלְטְלִין אוֹ קַרְקַע שֶׁשָּׁוִים יוֹתֵר מֵחוֹבוֹ, וּבָא הַלּוֶֹה וְאָמַר שֶׁיִּקַּח מֵהַמַּשְׁכּוֹנוֹת כְּדֵי חוֹבוֹ וְיַחֲזִיר לוֹ אֶת הַמּוֹתָר, אֵין בִּדְבָרָיו כְּלוּם. וְהוּא הַדִּין אִם אֵין הַמַּשְׁכּוֹנוֹת שָׁוִים יוֹתֵר מֵהַחוֹב, אֵינוֹ יָכוֹל לְכֹפוֹ שֶׁיִּטְּלֵם בְּחוֹבוֹ וְיַחֲזִיר לוֹ שְׁטָרוֹ. 

לֹוֶה שֶׁאָמַר כְּשֶׁהִגִּיעַ זְמַן הַפֵּרָעוֹן: אֵין לִי מָעוֹת וְלֹא מְטַּלְטְלֵי אֶלָּא קַרְקַע טֹל אוֹתוֹ בְּחוֹבְךָ, וּמַלְוֶה אוֹמֵר: אֵינִי חָפֵץ בְּקַרְקַע וַאֲנִי רוֹצֶה לְהַמְתִּין עַד שֶׁיִּהְיוּ לְךָ מָעוֹת וְאֵינְךָ יָכוֹל לְכֹפֵנִי שֶׁאֶקַּח קַרְקַע כֵּיוָן שֶׁאֵינִי תּוֹבֵעַ חוֹבִי עַכְשָׁיו, הַדִּין עִם הַמַּלְוֶה. 

הַמַּלְוֶה אֶת חֲבֵרוֹ עַל הַמַּטְבֵּעַ, וְנִפְסַל, אִם יָכוֹל לְהוֹצִיאוֹ בִּמְדִינָה אַחֶרֶת וְיֵשׁ לוֹ דֶרֶךְ לְאוֹתָהּ מְדִינָה, נוֹתֵן לוֹ מִמַּטְבֵּעַ שֶׁהִלְוָהוּ וְאוֹמֵר לוֹ: לֵךְ וְהוֹצִיאוֹ בְּמָקוֹם פְּלוֹנִי. וְאִם אֵין לוֹ דֶּרֶךְ לְשָׁם <small>אוֹ שֶׁיֵּשׁ לוֹ דֶרֶךְ לְשָׁם וְהַמַּלְכֻיּוֹת מַקְפִּידוֹת שֶׁמְּחַפְּשִׂין עַל מִי שֶׁמּוֹלִיךְ מַטְבֵּעַ הַנִּפְסָל <small><small>(טוּר)</small>, </small> </small> נוֹתֵן לוֹ מַּטְבֵּעַ הַיּוֹצֵא בְּאוֹתָהּ שָׁעָה. וְכֵן בִּכְתֻבָּה. <small>הַגָּה: וְכָל זֶה שֶׁהִתְנָה לִתֵּן לוֹ מָעוֹת. אֲבָל אִם לֹא הִתְנָה כְּלוּם, נוֹתֵן לוֹ מַטְבֵּעַ שֶׁהִלְוָהוּ, בְּכָל עִנְיָן <small><small>(טוּר)</small>.</small> וְאִם הִתְנָה לִתֵּן לוֹ מָעוֹת הַיּוֹצְאִין בְּהוֹצָאָה, חַיָּב לִתֵּן לוֹ מָעוֹת הַיּוֹצְאִין, בְּכָל עִנְיָן <small><small>(מָרְדְּכַי פֶּרֶק הַגּוֹזֵל קַמָּא)</small>.</small> וְאִם תִּקֵּן הַמֶּלֶךְ כֵּיצַד יְשַׁלְּמוּ הַחַיָּבִים, דִּינָא דְמַלְכוּתָא דִינָא, וּכְפִי מַה שֶּׁתִּקֵּן יְשַׁלֵּם <small><small>(מָרְדְּכַי שָׁם בְּשֵׁם ר"י)</small>.</small> וְיֵשׁ חוֹלְקִין <small><small>(תְּשׁוּבַת הָרֹא"שׁ כְּלָל ק"ג סִימָן א')</small>.</small> עַיֵּן לְקַמָּן סִימָן שס"ט בְּדִין דִּינָא דְמַלְכוּתָא, וְעַיֵּן בְּי"ד סִימָן קס"ה מִדִּינִים אֵלּוּ. </small> 


Siman 75

הַתּוֹבֵעַ אֶת חֲבֵרוֹ בְּבֵית דִּין מָנֶה לִי בְּיָדְךָ, בֵּית דִּין אוֹמְרִים לוֹ: בָּרֵר דְּבָרֶיךָ מִמָּה חַיָּב לְךָ, הִלְוֵיתָ אוֹתוֹ אוֹ הִפְקַדְתָּ בְּיָדוֹ אוֹ הִזִּיק מָמוֹנְךָ, שֶׁאֶפְשָׁר שֶׁהוּא חוֹשֵׁב שֶׁחַיָּב לוֹ וְאֵינוֹ חַיָּב לוֹ. וְכֵן הַנִּתְבָּע, אִם מֵשִׁיב: אֵין לְךָ בְּיָדִי כְלוּם, אוֹ: אֵינִי חַיָּב לְךָ כְּלוּם, צָרִיךְ לְבָרֵר דְּבָרָיו, דְּשֶׁמָּא טוֹעֶה וְסוֹבֵר שֶׁאֵינוֹ חַיָּב לוֹ, וְהוּא חַיָּב לוֹ. וַאֲפִלּוּ הָיָה חָכָם גָּדוֹל, אוֹמְרִים לוֹ: אֵין לְךָ הֶפְסֵד שֶׁתָּשִׁיב עַל טַעֲנָתוֹ וְתוֹדִיעֶנּוּ כֵּיצַד אֵין אַתָּה חַיָּב לוֹ. <small>הַגָּה: וְאִם אֵינוֹ רוֹצֶה לְבָרֵר דְּבָרָיו, אִם נִרְאֶה לַדַּיָּן שֶׁיֵּשׁ רַמָּאוּת בַּדָּבָר, יַפְסִיד. וְאִם לָאו, אֶלָּא שֶׁנִּרְאֶה לַדַּיָּן שֶׁאֵינוֹ יָכוֹל לְבָרֵר, וְכַיּוֹצֵא בָזֶה, אֵין מְחַיְּבִים אוֹתוֹ מִשּׁוּם שֶׁאֵינוֹ מְבָרֵר דְּבָרָיו, דְּאֵין אוֹמְרִים לוֹ: בָּרֵר דְּבָרֶיךָ, אֶלָּא מִשּׁוּם כְּדֵי לְהוֹצִיא הַדִּין לַאֲמִתּוֹ, מִשּׁוּם דִּנְפִישֵׁי רַמָּאִים <small><small>(מָרְדְּכַי פ"ק דְב"מ וְהָרֹא"שׁ בִּתְשׁוּבָה כְּלָל ק"ז)</small>.</small> וְע"ל מַה שֶּׁכָּתַבְתִּי סִימָן ע"ב סָעִיף י"ז.</small> 

מָנֶה לִי בְּיָדְךָ, אֵין לְךָ בְּיָדִי אֶלָּא חֲמִשִּׁים, חַיָּב לִשָּׁבַע מִן הַתּוֹרָה שֶׁאֵינוֹ חַיָּב לוֹ אֶלָּא חֲמִשִּׁים, וְנוֹתֵן הַחֲמִשִּׁים שֶׁהוֹדָה. וְאִם יֵשׁ אֶחָד שֶׁמְּסַיְּעוֹ, יֵשׁ אוֹמְרִים שֶׁפּוֹטְרוֹ מִשְּׁבוּעָה, וְיֵשׁ אוֹמְרִים שֶׁאֵינוֹ פּוֹטְרוֹ. <small>וְע"ל סִימָן פ"ז סָעִיף ו'.</small> 

אִם לֹא תְבָעוֹ אָדָם, אֶלָּא הוּא מֵעַצְמוֹ אוֹמֵר: מָנֶה הָיָה לְאָבִיךָ בְּיָדִי וְנָתַתִּי לוֹ חֲמִשִּׁים וְנִשְׁאַר לוֹ חֲמִשִּׁים, פָּטוּר אַף מִשְּׁבוּעַת הֶסֵת <small><small>(בעה"ת שַׁעַר ז' וְשַׁעַר ל"ח, וְרַמְבַּ"ם פ"ד מֵהל' טוֹעֵן דִּין זֶה)</small>.</small> 

כָּפַר בַּכֹּל, וְעֵדִים מְעִידִים שֶׁחַיָּב לוֹ חֲמִשִּׁים, יְשַׁלֵּם חֲמִשִּׁים וְיִשָּׁבַע מִן הַתּוֹרָה עַל הַשְּׁאָר, שֶׁלֹּא תְהֵא הוֹדָאַת פִּיו גְּדוֹלָה מֵהַעֲדָאַת עֵדִים. <small>הַגָּה: וְיֵשׁ אוֹמְרִים דַּוְקָא שֶׁהָעֵדִים מְעִידִים עַל פֶּה וּבְלֹא קִנְיָן, אֲבָל אִם כָּתְבוּ שְׁטָר, אוֹ שֶׁיֵּשׁ כָּאן קִנְיָן, אֵין עֵדִים מְחַיְּבִין אוֹתוֹ שְׁבוּעָה, דִּשְׁטָר הָוֵי כְּהֵילָךְ <small><small>(מָרְדְּכַי פֶּרֶק הַנִּשְׁבָּעִין)</small>.</small> וְיֵשׁ מִי שֶׁחוֹלֵק <small><small>(בֵּית יוֹסֵף בְּשֵׁם הָרַ"ן פֶּרֶק הַדַּיָּנִים)</small>.</small> וְעַיֵּן לְקַמָּן רֵישׁ סִימָן פ"ז.</small> בַּמֶּה דְּבָרִים אֲמוּרִים, כְּשֶׁתָּבַע מִלְוֶה. אֲבָל אִם תְּבָעוֹ חֲפָצִים שָׁוֶה מָנֶה, פִּקָּדוֹן, וַהֲלָה אוֹמֵר: אֵין לְךָ בְּיָדִי כְּלוּם, וְעֵדִים מְעִידִים שֶׁרָאוּ בְּיָדוֹ, כְּשֶׁנִּתְבַּע מֵאוֹתָם חֲפָצִים שָׁוֶה חֲמִשִּׁים, הֻחְזַק כַּפְרָן, וְהַתּוֹבֵעַ נִשְׁבָּע וְנוֹטֵל. 

מָנֶה לִי בְּיָדְךָ מֵהַלְוָאָה פְלוֹנִית וּמָנֶה מֵהַלְוָאָה אַחֶרֶת שֶׁהִלְוִיתִיךָ בִּזְמַן אַחֵר כָּךְ וְכָךְ, וְהַנִּתְבָּע מְשִׁיבוֹ: אֵין לְךָ בְּיָדִי כְּלוּם לְפִי שֶׁמֵּהַלְוָאָה רִאשׁוֹנָה פְּרַעְתִּיךָ כָּךְ וְכָךְ וּמֵהַלְוָאָה שְׁנִיָּה פְּרַעְתִּיךָ כָּךְ וְכָךְ, וּמִתּוֹךְ טַעֲנָתָם הִכִּירוּ הַבֵּית דִּין שֶׁעֲדַיִּן חַיָּב לוֹ מֵאוֹתָם שְׁתֵּי הַלְוָאוֹת עֶשְׂרִים דִּינָרִין, הֲוָה לֵהּ כִּשְׁנַיִם מְעִידִים אוֹתוֹ שֶׁיֵּשׁ בְּיָדוֹ חֲמִשִּׁים, שֶׁהֲרֵי הַבֵּית דִּין עֵדִים בַּמֶּה שֶּׁהוֹדָה שֶׁנִּשְׁאַר עָלָיו, וְיִשָּׁבַע שְׁבוּעָה מִן הַתּוֹרָה עַל הַשְּׁאָר. <small>הַגָּה: וְדַוְקָא שֶׁהִכִּירוּ הַבֵּית דִּין שֶׁהוֹדָה עֲדַיִן בְּמִקְצַת, לְפִי חֶשְׁבּוֹנוֹ, אֲבָל אִם נִתְחַיֵּב בְּמִקְצַת לְפִי שֶׁאֵינוֹ נֶאֱמָן בִּדְבָרָיו, לֹא מִקְרֵי הוֹדָאָה בְּמִקְצַת <small><small>(בֵּית יוֹסֵף בְּשֵׁם רַשְׁבָּ"א)</small>.</small> וְעַיֵּן לְקַמָּן סִימָן פ"ז סָעִיף ה'. </small> 

הַמּוֹדֶה בְּמִקְצַת וּנְתָנוֹ מִיָּד, וְאָמַר: אֵין לְךָ בְּיָדִי אֶלָּא כָּךְ וְהֵילָךְ, פָּטוּר מִשְּׁבוּעַת הַתּוֹרָה אֲבָל נִשְׁבָּע הֶסֵת <small>וְע"ל סִימָן פ"ז כָּל זֶה.</small> 

מָנֶה לִי בְּיָדְךָ, אֵין לְךָ בְּיָדִי כְּלוּם; אוֹ שֶׁטָּעַן: יֵשׁ לִי בְּיָדְךָ כְּנֶגְדּוֹ כְּסוּת אוֹ כֵלִים, אוֹ שֶׁאָמַר: אֱמֶת הָיָה לְךָ בְּיָדִי אֲבָל אַתָּה מְחַלְתּוֹ אוֹ נְתַתּוֹ לִי בְּמַתָּנָה, כֵּיוָן שֶׁכּוֹפֵר בַּכֹּל, פָּטוּר מִשְּׁבוּעַת הַתּוֹרָה וְנִשְׁבָּע הֶסֵת. וַאֲפִלּוּ שְׁנַיִם מְעִידִים שֶׁהִלְוָהוּ, וְאֵינָם יוֹדְעִים שֶׁפְּרָעוֹ, נֶאֱמָן בִּשְׁבוּעַת הֶסֵת לוֹמַר: יֵשׁ לִי בְּיָדְךָ כְּנֶגְדָן אוֹ מָחַלְתָּ לִי <small>וְעַיֵּן לְקַמָּן סִימָן פ"ז כָּל חִלּוּקֵי שְׁבוּעַת הֶסֵּת.</small> 

<small><small>(ע"ל סִימָן שס"ד ס"ח)</small></small> מָנֶה לִי בְּיָדְךָ שֶׁגְּזַלְתַּנִי, וַהֲלָה אוֹמֵר: לֹא הָיוּ דְבָרִים מֵעוֹלָם, מַשְׁבִּיעִים אוֹתוֹ הֶסֵת. וְאִם הוֹדָה מִקְצָתוֹ, אוֹ שֶׁעֵד אֶחָד מֵעִיד שֶׁגְּזָלוֹ, מַשְׁבִּיעִין אוֹתוֹ שְׁבוּעַת הַתּוֹרָה. 

מָנֶה לִי בְּיָדְךָ שֶׁהִלְוִיתִיךָ אוֹ שֶׁהִפְקַדְתִּי בְּיָדְךָ, וַהֲלָה אוֹמֵר: אֵינִי יוֹדֵעַ אִם הִלְוִיתַנִי אוֹ אִם הִפְקַדְתָּ בְּיָדִי, יִשָּׁבַע הֶסֵת שֶׁאֵינוֹ יוֹדֵעַ, וּפָטוּר. וְאִם בָּא לָצֵאת יְדֵי שָׁמַיִם, יְשַׁלֵּם. וַאֲפִלּוּ אִם טָעַן תְּחִלָּה טַעֲנַת בָּרִי אֵין לְךָ בְּיָדִי, וּכְשֶׁחִיְּבוּהוּ לִשָּׁבַע הֶסֵת חָזַר וְטָעַן: אֵינִי יוֹדֵעַ אִם הִלְוִיתַנִי אוֹ אִם הִפְקַדְתָּ אֶצְלִי, נִשְׁבָּע הֶסֵת שֶׁאֵינוֹ יוֹדֵעַ, וּפָטוּר. מָנֶה לִי בְּיָדְךָ שֶׁהִלְוִיתִיךָ אוֹ שֶׁהִפְקַדְתִּי בְּיָדְךָ, וַהֲלָה אוֹמֵר: יוֹדֵעַ אֲנִי שֶׁהִלְוִיתַנִי מָנֶה אוֹ שֶׁהִפְקַדְתָּ אֶצְלִי וְאֵינִי יוֹדֵעַ אִם הֶחֱזַרְתִּי לְךָ אִם לָאו, חַיָּב לְשַׁלֵּם, וְאֵין הַתּוֹבֵעַ צָרִיךְ לִשָּׁבַע אֲפִלּוּ שְׁבוּעַת הֶסֵת. אֲבָל אִם יִרְצֶה, יַחֲרִים חֵרֶם סְתָם עַל כָּל מִי שֶׁנּוֹטֵל מָמוֹנוֹ שֶׁלֹּא כַּדִּין. <small>וְאִם חָזַר אַחַר כָּךְ וְאָמַר: נִזְכַּרְתִּי שֶׁפְּרַעְתִּיךָ, נֶאֱמָן בִּשְׁבוּעָה <small><small>(מָרְדְּכַי פ"ק דִּכְתֻבּוֹת מִשַּׁעֲרֵי רַב אַלְפָס)</small>.</small> </small> 

לֹא תְבָעוֹ אָדָם, אֶלָּא מֵעַצְמוֹ אָמַר לַחֲבֵרוֹ: הִלְוִיתַנִי, אוֹ: הִפְקַדְתָּ אֶצְלִי, אוֹ: גְּזַלְתִּיךָ, וְאֵינִי יוֹדֵעַ אִם הֶחֱזַרְתִּי לְךָ, פָּטוּר. וְאִם בָּא לָצֵאת יְדֵי שָׁמַיִם, חַיָּב לְשַׁלֵּם. אֲבָל אִם אָמַר: אֵינִי יוֹדֵעַ אִם הִלְוִיתַנִי אוֹ אִם הִפְקַדְתָּ אֶצְלִי אוֹ אִם גְּזַלְתִּיךָ, הוֹאִיל וּבְלֹא תְבִיעַת אָדָם אָמַר כֵּן, פָּטוּר אַף לָצֵאת יְדֵי שָׁמַיִם. 

אָמַר לֵהּ: חַיָּב אֲנִי לְךָ מָנֶה, וַהֲלָה אוֹמֵר: וַדַּאי לִי שֶׁאֵינְךָ חַיָּב <small>לִי</small> כְּלוּם, פָּטוּר, אַף עַל פִּי שֶׁיּוֹדֵעַ בְּוַדַּאי שֶׁהוּא חַיָּב, דְּהָוֵי כְּאִלּוּ מָחַל לוֹ. 

מָנֶה לִי בְּיָדְךָ שֶׁהִלְוִיתִיךָ, וַהֲלָה אוֹמֵר: אֵינִי יוֹדֵעַ אִם הִלְוִיתַנִי, וְעֵד אֶחָד מֵעִיד שֶׁהִלְוָהוּ, אוֹ שֶׁאָמַר <small>הַנִּתְבָּע:</small> אֵינִי יוֹדֵעַ אִם פְּרַעְתִּיךָ, הֲוָה לֵהּ מְחֻיָּב שְׁבוּעָה וְאֵינוֹ יָכוֹל לִשָּׁבַע, וּמְשַׁלֵּם. 

מָנֶה הִלְוִיתִיךָ וַהֲרֵי עֵד אֶחָד, וַהֲלָה אוֹמֵר: כֵּן הוּא אֲבָל פְּרַעְתִּיךָ, אוֹ שֶׁאוֹמֵר לוֹ: אַתָּה חַיָּב לִי כְּנֶגֶד אוֹתוֹ מָנֶה, אִם זֶה הָעֵד מֵעִיד שֶׁלֹּא פְרָעוֹ אוֹתוֹ מָנֶה, כְּגוֹן שֶׁלֹּא זָזָה יָדוֹ מִתּוֹךְ יָדוֹ, אוֹ שֶׁהוּא מֵעִיד שֶׁהוּא תּוֹךְ זְמַנּוֹ; וְכֵן אִם טָעַן תְּחִלָּה: לֹא הָיוּ דְבָרִים מֵעוֹלָם, וְאַחַר כָּךְ הוֹצִיא עָלָיו עֵד אֶחָד, וְחָזַר וְאָמַר: לָוִיתִי וּפָרַעְתִּי, בְּכָל אֵלּוּ הֲוָה לֵהּ מְחֻיָּב שְׁבוּעָה וְאֵינוֹ יָכוֹל לִשָּׁבַע, וּמְשַׁלֵּם. <small>הַגָּה: אֲבָל בְּמָקוֹם שֶׁיָּכוֹל לוֹמַר: פָּרַעְתִּי, אוֹ: הֶחֱזַרְתִּי, לָא אַמְרִינָן הֲוָה לֵהּ מְחֻיָּב שְׁבוּעָה וְאֵינוֹ יָכוֹל לִשָּׁבַע, דְּנֶאֱמָן בְּמִגּוֹ. כֵּן הִסְכִּימוּ הָאַחֲרוֹנִים זַ"ל <small><small>(הַמַּגִּיד פ"ד דְּטוֹעֵן וְרִיבָ"שׁ סוֹף סִימָן שצ"ב)</small>.</small> </small> טְעָנוֹ: חָטַפְתָּ חֵפֶץ, וְיֵשׁ לוֹ עֵד אֶחָד שֶׁחֲטָפוֹ, וְהוּא אוֹמֵר: וַדַּאי חָטַפְתִּי אֲבָל שֶׁלִּי הוּא, הֲוָה לֵהּ מְחֻיָּב שְׁבוּעָה וְאֵינוֹ יָכוֹל לִשָּׁבַע, וּמְשַׁלֵּם. <small>הַגָּה: יֵשׁ אוֹמְרִים דַּוְקָא כְּהַאי גַוְנָא, שֶׁהָעֵד מֵעִיד שֶׁלֹּא בָא לְיָדוֹ בְּתוֹרַת מַשְׁכּוֹן. אֲבָל אִם מֵעִיד שֶׁבָּא לְיָדוֹ בְּתוֹרַת מַשְׁכּוֹן, וְאֵינוֹ זוֹכֵר כַּמָּה הִלְוָה עָלָיו, הַמַּלְוֶה נֶאֱמָן בִּשְׁבֻעָתוֹ לוֹמַר כַּמָּה הִלְוָה עָלָיו, וְלָא אַמְרִינָן הֲוָה לֵהּ מְחֻיָּב שְׁבוּעָה וְכו', הוֹאִיל וּבָא לְיָדוֹ בְּדִין <small><small>(הָרַשְׁבָּ"א בִתְשׁוּבָה סִימָן אֶלֶף מ' וְסִי' תתקצ"ח)</small>.</small> וְיֵשׁ חוֹלְקִין <small><small>(הָרַמְבַּ"ן בִּתְשׁוּבָה ס' פ"ד)</small>,</small> וּכְמ"ש לְעֵיל סִימָן ע"ב סי"ח.</small> מָנֶה לִי בְּיָדְךָ, אֵין לְךָ בְּיָדִי אֶלָּא חֲמִשִּׁים וְהַשְּׁאָר אֵינִי יוֹדֵעַ, מִתּוֹךְ שֶׁאֵינוֹ יָכוֹל לִשָּׁבַע, מְשַׁלֵּם; וְהַתּוֹבֵעַ אֵינוֹ צָרִיךְ לִשָּׁבַע, אֶלָּא אִם יִרְצֶה הַלּוֶֹה יַחֲרִים סְתָם עַל מִי שֶׁנּוֹטֵל מָמוֹנוֹ שֶׁלֹּא כַּדִּין. אֲבָל אִם הֵשִׁיבוֹ: חֲמִשִּׁים לָוִיתִי מִמְּךָ וּפְרַעְתִּיךָ וַחֲמִשִּׁים הָאֲחֵרִים אֵינִי יוֹדֵעַ אִם לָוִיתִי אִם לָאו, יִשָּׁבַע הֶסֵת שֶׁפָּרַע הַחֲמִשִּׁים וְשֶׁאֵינוֹ יוֹדֵעַ מֵהַחֲמִשִּׁים שֶׁתְּבָעוֹ בָּהֶם. 

לָא אַמְרִינָן מְחֻיָּב שְׁבוּעָה שֶׁאֵינוֹ יָכוֹל לִשָּׁבַע מְשַׁלֵּם, אֶלָּא בִּשְׁבוּעָה דְאוֹרַיְתָא. אֲבָל אִם מִן הַתּוֹרָה הוּא פָּטוּר מִשְּׁבוּעָה, אַף עַל פִּי שֶׁמִּדְּרַבָּנָן חַיָּב, לֹא מִקְרֵי מְחֻיָּב שְׁבוּעָה. 

יֵשׁ אוֹמְרִים דְּלָא אַמְרִינָן בִּשְׁבוּעָה הַבָּאָה עַל יְדֵי גִלְגּוּל מִתּוֹךְ שֶׁאֵינוֹ יָכוֹל לִשָּׁבַע מְשַׁלֵּם, <small>אֶלָּא יִשָּׁבַע כוּ' עַל הַגִּלְגּוּל אוֹ מְהַפְּכָהּ עַל שֶׁכְּנֶגְדּוֹ <small><small>(טוּר)</small>,</small> </small> בֵּין שֶׁלֹּא הָיָה יָכוֹל לִשָּׁבַע עַל עִקַּר שְׁבוּעָה הַבָּאָה עָלֶיהָ גִּלְגּוּל וְצָרִיךְ לְשַׁלֵּם, בֵּין שֶׁיָּכוֹל לִשָּׁבַע עַל עִקַּר הַשְּׁבוּעָה וְשֶׁעַל יְדֵי גִלְגּוּל אֵינוֹ יָכוֹל לִשָּׁבַע. וְיֵשׁ אוֹמְרִים שֶׁכֵּיוָן שֶׁנִּתְחַיֵּב שְׁבוּעָה מִן הַתּוֹרָה עַל הַכְּפִירָה, וְהוּא טוֹעֵן עַל הַגִּלְגּוּלִים: אֵינִי יוֹדֵעַ, קָרֵינָן בֵּהּ שַׁפִּיר מְחֻיָּב שְׁבוּעָה וְאֵינוֹ יָכוֹל לִשָּׁבַע, וּמְשַׁלֵּם: 

הַתּוֹבֵעַ לְיוֹרֵשׁ הַלּוֶֹה מִלְוָה עַל פֶּה, לֹא שְׁנָא אִם אָמַר הַיּוֹרֵשׁ: אֵינִי יוֹדֵעַ אִם לָוָה אִם לָאו, וְיֵשׁ עֵדִים שֶׁלָּוָה, לָא שְׁנָא אָמַר: אֵינִי יוֹדֵעַ אִם פָּרַע אִם לֹא, לֹא שְׁנָא אָמַר: חֲמִשִּׁים יְדַעְנָא וַחֲמִשִּׁים לָא יְדַעְנָא, פָּטוּר אֲפִלּוּ בְּלֹא שְׁבוּעַת הַיּוֹרְשִׁים, אֶלָּא שֶׁמַּחֲרִים סְתָם עַל כָּל מִי שֶׁיּוֹדֵעַ שֶׁמּוֹרִישׁוֹ חַיָּב לוֹ כְלוּם. אֲבָל אִם הוֹדָה בַּחֲמִשִּׁים וְכָפַר בַּחֲמִשִּׁים, שֶׁאָמַר: חֲמִשִּׁים חַיָּב לְךָ וְלֹא יוֹתֵר, הֲרֵי הוּא כִּשְׁאַר מוֹדֶה בְמִקְצָת, וְנִשְׁבָּע שְׁבוּעָה דְאוֹרַיְתָא. 

כָּל טַעֲנַת סָפֵק אֵין מַשְׁבִּיעִין עָלֶיהָ כְּלָל. כֵּיצַד, אָמַר לוֹ: כִּמְדֻמֶּה לִי שֶׁיֵּשׁ לִי אֶצְלְךָ מָנֶה, אוֹ: מָנֶה שֶׁהִלְוֵיתִי לְךָ כִּמְדֻמֶּה לִי שֶׁלֹּא פְרַעְתַּנִי, פָּטוּר אַף מִשְּׁבוּעַת הֶסֵת, וַאֲפִלּוּ לָצֵאת יְדֵי שָׁמַיִם אֵינוֹ מְחֻיָּב, כֵּיוָן שֶׁתּוֹבֵעַ אוֹמֵר: שֶׁמָּא, וְהַנִּתְבָּע אֵינוֹ מוֹדֶה לוֹ, וְאוֹמֵר: בָּרִי. וְכֵן אִם אָמַר לַחֲבֵרוֹ: נִתְחַיַּבְתָּ לִי מָנֶה מִפְּנֵי שֶׁהוֹדֵיתָ לִי שֶׁלָּקַחְתָּ מִשֶּׁלִּי אֲבָל לֹא הָיְתָה הַהוֹדָאָה בְּעֵדִים, אֵין זֶה טַעֲנַת בָּרִי, שֶׁאֵין זֶה יוֹדֵעַ שֶׁחַיָּב לוֹ אֶלָּא בְּהוֹדָאַת פִּיו, וְהוֹדָאָה שֶׁלֹּא בְעֵדִים אוֹ אֲפִלּוּ בְעֵדִים וְלֹא אָמַר: אַתֶּם עֵדַי, אֵינוֹ כְלוּם, שֶׁיָּכוֹל לוֹמַר: מְשַׁטֶּה אֲנִי בְּךָ. אֲבָל אִם טָעַן לַחֲבֵרוֹ: הוֹדֵיתָ לִי מֵעַצְמְךָ שֶׁאַתָּה חַיָּב לִי כָּךְ וְכָךְ וְאָמַרְתִּי לָעֵדִים: אַתֶּם עֵדַי, אוֹ אַתָּה אָמַרְתָּ: אַתֶּם עֵדַי, וְאֵין הָעֵדִים כָּאן, זֶהוּ טַעֲנַת בָּרִי וְיָכוֹל לְהַשְׁבִּיעוֹ הֶסֵת שֶׁלֹּא אָמַר לָעֵדִים: אַתֶּם עֵדַי. וְאִם יְהַפְּכֶנָּה עָלָיו, יִשָּׁבַע הַטּוֹעֵן שֶׁהוֹדָה לוֹ בְּ" אַתֶּם עֵדַי" וְיִטֹּל. <small>הַגָּה: וְיֵשׁ אוֹמְרִים דְּמַשְׁבִּיעִין הֶסֵּת עַל טַעֲנַת שֶׁמָּא כְּשֶׁיֵּשׁ רַגְלַיִם לַדָּבָר, כְּגוֹן שֶׁהָיָה שִׁמְעוֹן בְּבֵית רְאוּבֵן וּמָצָא רְאוּבֵן תֵּבָתוֹ פְרוּצָה וְנִטַּל מִמֶּנָּה מַה שֶּׁהָיָה בְּתוֹכָהּ, וְהוּא חוֹשֵׁד לְשִׁמְעוֹן, יָכוֹל לְהַשְׁבִּיעוֹ הֶסֵּת <small><small>(מָרְדְּכַי פֶּרֶק הַדַּיָּנִים וּתְשׁוּבַת מַיְמוֹנִי סוֹף קִנְיָן ס"ו)</small> ;</small> וְכֵן נִרְאֶה לִי לְהוֹרוֹת: <small><small>(צ"ע דְּבִתְשׁוּבַת מַיְמוֹנִי שָׁם קַאֵי אַבָּא לִיטוֹל וּכְדִלְקַמָּן סִימָן צ"א ס"ג בַּהַגָּ"ה וְאֵין עִנְיָנוֹ לְכָאן ע"ש)</small>.</small> </small> 

טָעֲנוּ שְׁנֵיהֶם סָפֵק, כְּגוֹן שֶׁטְּעָנוֹ: הִלְוִיתִיךָ וְאֵינוֹ יוֹדֵעַ כַּמָּה, וְהֵשִׁיבוֹ: אֱמֶת שֶׁהִלְוִיתַנִי וְאֵינִי יוֹדֵעַ כַּמָּה, אֵין הַנִּתְבָּע נִשְׁבָּע אֲפִלּוּ הֶסֵת, וּמְשַׁלֵּם לוֹ מַה שֶּׁבָּרוּר לוֹ וְיוֹצֵא בוֹ אַף יְדֵי שָׁמַיִם. וְיֵשׁ אוֹמְרִים שֶׁכֵּיוָן שֶׁזּוֹכֵר שֶׁלָּוָה, אֵינוֹ יוֹצֵא יְדֵי שָׁמַיִם עַד שֶׁיִּתְפַּשֵּׁר עִם הַמַּלְוֶה בַּמֶּה שֶּׁיּוּכַל. וּבֵין כָּךְ וּבֵין כָּךְ יָכוֹל הַמַּלְוֶה לְהַחֲרִים סְתָם עַל כָּל מִי שֶׁיּוֹדֵעַ שֶׁהוּא חַיָּב לוֹ וְאֵינוֹ פוֹרְעוֹ. 

טְעָנוֹ: אֵינִי יוֹדֵעַ כַּמָּה הִלְוִיתִיךָ אֲבָל לְפָחוֹת הִלְוִיתִיךָ שְׁתֵּי כֶסֶף וּפְרוּטָה, אוֹ שֶׁטָּעֲנוֹ מָנֶה, וְהַלּוֶֹה אוֹמֵר: אֱמֶת לָוִיתִי מִמְּךָ וְאֵינִי יוֹדֵעַ כַּמָּה, יֵשׁ לְבֵית דִּין לַחֲקֹר וְלִשְׁאֹל לוֹ: אַף עַל פִּי שֶׁאֵינְךָ יוֹדֵעַ הַסְכוּם אַתָּה יוֹדֵעַ לְכָל הַפָּחוֹת שֶׁאַתָּה חַיָּב לוֹ פְרוּטָה, וְאִם הוֹדָה הֲרֵי הוֹדָה בְמִקְצָת, וּמִתּוֹךְ שֶׁאֵינוֹ יָכוֹל לִשָּׁבַע, מְשַׁלֵּם. וְדַוְקָא שֶׁטְּעָנוֹ דָבָר שֶׁהוּא אָמוּד בּוֹ. וּמַחֲרִים סְתָם עַל מִי שֶׁלָּקַח מַה שֶּׁאֵינוֹ חַיָּב לוֹ. וְאִם אוֹמֵר: אֲפִלּוּ בְפָחוֹת מִשָּׁוֶה פְרוּטָה אֵינִי יוֹדֵעַ בְּוַדַּאי, הֲרֵי זֶה נִשְׁבָּע הֶסֵת וְנִפְטָר מִדִּינֵי אָדָם. וְיֵשׁ אוֹמְרִים שֶׁאֲפִלּוּ לֹא שְׁאָלוּהוּ בֵּית דִּין חַיָּב לְשַׁלֵּם, שֶׁהֲרֵי אֵין הוֹדָאָתוֹ פָּחוֹת מִשָּׁוֶה פְרוּטָה. 

טְעָנוֹ: סָבוּר אֲנִי שֶׁיֵּשׁ לְאַבָּא בְּיָדְךָ מָנֶה, בֵּין שֶׁתּוֹבֵעַ לַלּוֶֹה עַצְמוֹ בֵּין שֶׁתּוֹבֵעַ לְיוֹרְשָׁיו, אֵין לוֹ עֲלֵיהֶם שְׁבוּעָה כְּלָל, אֶלָּא חֵרֶם סְתָם. אֲבָל אִם טְעָנוֹ: בָּרִי לִי שֶׁמָּנֶה לְאַבָּא בְּיָדְךָ, אִם הוֹדָה מִקְצָת, נִשְׁבָּע שְׁבוּעַת הַתּוֹרָה, וְאִם כָּפַר הַכֹּל, נִשְׁבָּע הֶסֵת <small>בֵּין תְּבָעוֹ לַלּוֶֹה עַצְמוֹ בֵּין תְּבָעוֹ לְיוֹרְשָׁיו <small><small>(טוּר)</small>.</small> </small> 

הָאוֹמֵר לַחֲבֵרוֹ: אָמַר לִי אַבָּא שֶׁיֵּשׁ לוֹ בְּיָדְךָ מָנֶה, וַהֲלָה אוֹמֵר: אֵין לוֹ בְּיָדִי אֶלָּא חֲמִשִּׁים, יֵשׁ אוֹמְרִים שֶׁפָּטוּר אַף מִשְּׁבוּעַת הֶסֵת; וְיֵשׁ אוֹמְרִים שֶׁחַיָּב לִשָּׁבַע שְׁבוּעַת הַתּוֹרָה: <small>וְעַיֵּן לְקַמָּן סִימָן זֶה סָעִיף כ"ג.</small> 

אָמַר: מָצָאתִי כָתוּב בְּפִנְקָסוֹ שֶׁל אַבָּא שֶׁאַתָּה חַיָּב לוֹ מָנֶה וּבָרוּר לִי שֶׁהוּא כְּתַב יָדוֹ, יֵשׁ מִי שֶׁאוֹמֵר שֶׁמַּשְׁבִּיעִין אוֹתוֹ הֶסֵת. 

טְעָנוֹ בְּסָפֵק עַל פִּי הָעֵד, כְּגוֹן: פְּלוֹנִי אָמַר לִי שֶׁנָּטַלְתָּ מִשֶּׁלִּי מָנֶה, וְהוּא כוֹפֵר, וְהֵבִיא הָעֵד, מַשְׁבִּיעוֹ שְׁבוּעָה דְאוֹרַיְתָא כְּאִלּוּ הָיָה טוֹעֲנוֹ טַעֲנַת בָּרִי. <small>הַגָּה: אֲבָל אִם אֵין הָעֵד לְפָנֵינוּ לְהָעִיד, לֹא מִקְרֵי טַעֲנַת בָּרִי מַה שֶּׁאָמַר שֶׁשָּׁמַע מִפִּי אֲחֵרִים, וְאֵין מַשְׁבִּיעִין עַל טַעֲנָה זוֹ, דְּהָוֵי טַעֲנַת סָפֵק <small><small>(טוּר בְּשֵׁם הָרַאֲבַ"ד)</small>.</small> וְיֵשׁ אוֹמְרִים דְּכָל שֶׁאוֹמֵר שֶׁהֻגַּד לוֹ מִפִּי נֶאֱמָן, אֲפִלּוּ קָרוֹב שֶׁלּוֹ, מַשְׁבִּיעִין אוֹתוֹ הֶסֵּת <small><small>(טוּר בְּשֵׁם הָרִי"ף וְהָרַמְבַּ"ם וְהָרֹא"שׁ וּבֵית יוֹסֵף בְּשֵׁם הָרַמְבַּ"ן וְהָרַ"ן וְנ"י פֶּרֶק הַדַּיָּנִים)</small>,</small> וְכֵן נִרְאֶה לִי לְהוֹרוֹת. וְדַוְקָא שֶׁאוֹתוֹ שֶׁאוֹמֵר מִפִּיו אֵין נוֹגֵעַ בָּעֵדוּת <small><small>(ת"ה סִימָן ש"ח)</small>.</small> </small> 

הָאוֹמֵר לַחֲבֵרוֹ: מָנֶה לִי בְּיָדְךָ, וְהַלּוֶֹה אוֹמֵר: אֵין לְךָ בְּיָדִי כְּלוּם, אוֹ: פְּרַעְתִּיךָ, וְאָמַר הַתּוֹבֵעַ: הִשָּׁבַע לִי הֶסֵת, וְהֵשִׁיב הַנִּתְבָּע: הֲלֹא יֵשׁ לְךָ שְׁטָר עָלַי וְאַתָּה רוֹצֶה לְהַשְׁבִּיעֵנִי תְּחִלָּה וְאַחַר כָּךְ תּוֹצִיא הַשְּׁטָר הַפָּרוּעַ וְתִגְבֶּה בוֹ, אוֹמְרִים לוֹ: הָבֵא הַשְּׁטָר; וְאִם אָמַר הַתּוֹבֵעַ: לֹא הָיָה לִי שְׁטָר מֵעוֹלָם, אוֹ: הָיָה לִי שְׁטָר וְאָבַד, אוֹמְרִים לַמַּלְוֶה: בַּטֵּל כָּל שְׁטָר שֶׁיֵּשׁ לְךָ עָלָיו קֹדֶם לַזְּמַן הַזֶּה וְאַחַר כָּךְ תַּשְׁבִּיעֵהוּ הֶסֵת, אוֹ תַּחֲרִים סְתָם וְאַחַר כָּךְ צֵא וּבַקֵּשׁ הַשְּׁטָר. 

אָמַר הַנִּתְבָּע: אֵינִי נִשְׁבָּע עַד שֶׁתְּבַטֵּל כָּל עֵדִים שֶׁיֵּשׁ לְךָ עָלַי מִתְּבִיעָה זוֹ, אֵין שׁוֹמְעִין לוֹ. 


Siman 76

אֶחָד שֶׁלָּוָה מִשְּׁנַיִם בְּבַת אַחַת, מִזֶּה מָנֶה וּמִזֶּה ר', וְהוֹדִיעוּהוּ מִשֶּׁל מִי הָיָה הַמָּנֶה וּמִשֶּׁל מִי הָיָה הָר', וּכְשֶׁבָּאִים לְתָבְעוֹ אוֹמֵר כָּל אֶחָד: שֶׁלִּי הֵם הָר', וְהוּא אֵינוֹ יוֹדֵעַ אֵיזֶהוּ בַּעַל הַמָּנֶה וְאֵיזֶהוּ בַּעַל הָר', צָרִיךְ לִתֵּן לְכָל אֶחָד ר' <small><small>(טוּר לְדַעַת הָרֹא"שׁ)</small>,</small> אַחַר שֶׁיִּשָּׁבַע כָּל אֶחָד. אֲבָל אִם הָיָה מִלְוֶה בִּשְׁטָר, שֶׁעָשׂוּ שְׁטָר עָלָיו מַחֲזִיק ש', וְהוֹדִיעוּהוּ שֶׁלְּאֶחָד מָנֶה וּלְאֶחָד ר', נוֹתֵן לָזֶה מָנֶה וְלָזֶה מָנֶה, וְהַשְּׁאָר יְהֵא מֻנָּח עַד שֶׁיָּבֹא אֵלִיָּהוּ. <small>הַגָּה: דְּכֵיוָן שֶׁנַּעֲשׂוּ שֻׁתָּפִין בְּהַלְוָאָה אַחַת, וְיָכוֹל אוֹתוֹ שֶׁהַשְּׁטָר יוֹצֵא מִתַּחַת יָדוֹ לִגְבּוֹת בּוֹ בְּלֹא הַרְשָׁאָה, הֲרֵי לֹא פָשַׁע הַלּוֶֹה בִכְּלוּם, דְּלָא הָוֵי לֵהּ לְמֵידָק <small><small>(טוּר)</small>.</small> וְעַיֵּן לְקַמָּן סִימָן ע"ז סָעִיף ט' מֵאֵלּוּ הַדִּינִין.</small> וְיֵשׁ מִי שֶׁאוֹמֵר, דִּבְמִלְוֶה עַל פֶּה אִי לָא תָבְעוּ לֵהּ חַיָּב בְּבָא לָצֵאת יְדֵי שָׁמַיִם. 

הָיוּ שְׁנַיִם תּוֹבְעִים אוֹתוֹ, כָּל אֶחָד אוֹמֵר: הִלְוִיתִיךָ מָנֶה, וְהוּא אוֹמֵר: לָוִיתִי מָנֶה מֵאֶחָד מִכֶּם וְאֵינִי יוֹדֵעַ מֵאֵיזֶה מִכֶּם, צָרִיךְ לִתֵּן לְכָל אֶחָד מָנֶה. 

וְאִי לָא תָבְעֵי לֵהּ, אֶלָּא הוּא מֵעַצְמוֹ אוֹמֵר: אֶחָד מִכֶּם הִלְוָה לִי מָנֶה וְאֵינִי יוֹדֵעַ אֵיזֶהוּ, פָּטוּר אַף מִידֵי שָׁמַיִם. וְיֵשׁ אוֹמְרִים שֶׁלָּצֵאת יְדֵי שָׁמַיִם צָרִיךְ לָתֵת לְכָל אֶחָד <small><small>(וְכֵן נִרְאֶה מִדִּבְרֵי הַתוס' פֶּרֶק הַמַּפְקִיד דַּף ל"ז ע"א ע"ש ודו"ק)</small>. </small> 


Siman 77

שְׁנַיִם שֶׁלָּווּ כְּאֶחָד, אוֹ שֶׁלָּקְחוּ מֵקָּח אֶחָד, <small>אוֹ שֶׁקִּבְּלוּ פִקָּדוֹן בְּיַחַד <small><small>(הַמַּגִּיד פכ"ה)</small>,</small> בֵּין בִּשְׁטָר בֵּין בְּעַל פֶּה <small><small>(בֵּית יוֹסֵף)</small>,</small> </small> שְׁנֵיהֶם עֲרֵבִים זֶה לָזֶה אַף עַל פִּי שֶׁלֹּא פֵרְשׁוּ; וְאִם אֵין נְכָסִים לְאֶחָד מֵהֶם, גּוֹבֶה מֵחֲבֵרוֹ הַכֹּל. אֲבָל אִם יֵשׁ לוֹ נְכָסִים, לֹא יִתְבַּע הֶעָרֵב תְּחִלָּה, <small>כִּי יֵשׁ לוֹ דִּין עָרֵב בְּכָל דָּבָר <small><small>(בֵּית יוֹסֵף, וְכֵן מַשְׁמָע בַּפּוֹסְקִים)</small>,</small> </small> וְגוֹבֶה מִכָּל אֶחָד הַחֵצִי שֶׁהוּא מֻטָּל עָלָיו <small><small>(הָרֹא"שׁ בִּתְשׁוּבָה כְּלָל ע"ג סִימָן י')</small>. <small>אֶלָּא אִם כֵּן פֵּרְשׁוּ בְּהֶדְיָא שֶׁהֵן עֲרֵבִים קַבְּלָנִים זֶה בָּזֶה שֶׁאָז תּוֹבֵעַ אֵיזֶה מֵהֶם שֶׁיִּרְצֶה</small> <small>(תְּשׁוּבַת הָרֹא"שׁ כְּלָל ע"ג סִימָן י"ב וּמַהֲרִי"ק שֹׁרֶשׁ [קפ"ב] <small>(קפ"ג)</small> )</small>.</small> וְאִם פָּרַע אֶחָד מֵהֶם כָּל הַחוֹב, חוֹזֵר וְגוֹבֶה מֵחֲבֵרוֹ חֶלְקוֹ. <small>וְלָכֵן שְׁנַיִם שֶׁלָּווּ וּפָרַע אֶחָד מֵהֶן, וַדַּאי פָּרַע בְּעַד חֲבֵרוֹ <small><small>(מָרְדְּכַי רֵישׁ פֶּרֶק מִי שֶׁהָיָה נָשֹׂוּי וּמַהֲרִי"ק שֹׁרֶשׁ ק"ךָ)</small></small>. </small> 

שֻׁתָּפִין שֶׁלָּוָה אֶחָד מֵהֶם מֵאַחֵר לְצֹרֶךְ הַשֻּׁתָּפוּת, הַשֵּׁנִי מְשֻׁעְבָּד אַף עַל פִּי שֶׁלֹּא הָיָה עִמּוֹ בְּקִנְיָן בִּשְׁעַת הַלְוָאָה. וְדַוְקָא שֶׁהוּא מוֹדֶה שֶׁמַּה שֶּׁלָּוָה שֻׁתָּפוֹ הָיָה לְצֹרֶךְ הַשֻּׁתָּפוּת, אוֹ שֶׁיִּתְבָּרֵר הַדָּבָר בְּעֵדִים, אָז דִּינָם כִּשְׁנַיִם שֶׁלָּווּ כְּאֶחָד. <small>הַגָּה: וְיֵשׁ אוֹמְרִים דְּאִם לֹא נִתְבָּרֵר הַדָּבָר בְּעֵדִים, רַק שֶׁהַשֻּׁתָּף מוֹדֶה, אֵין צָרִיךְ לְשַׁלֵּם, אֶלָּא אִם כֵּן הָיָה מָמוֹן בְּשֻׁתָּפוּת, שֶׁאָז הַמַּלְוֶה גוֹבֶה מֵחֵלֶק [הַלּוֶֹה] <small><small>(הַשֵּׁנִי)</small>. <small>(בֵּית יוֹסֵף בְּשֵׁם הָרִ"י בֵּי רַב לְדַעַת הָרֹא"שׁ בִּתְשׁוּבָה כְּלָל <small>(נ"ח)</small> [פ"ט] סִימָן י"ג [ג'] שֶׁהֵבִיאוֹ הַטּוּר)</small> ;</small> וְכֵן נִרְאֶה לִי לְהוֹרוֹת: 
</small>
שְׁנַיִם שֶׁעָרְבוּ לְאֶחָד, כְּשֶׁיָּבוֹא הַמַּלְוֶה לִפָּרַע מִן הֶעָרֵב, יִפָּרַע מֵאֵיזֶה מֵהֶם שֶׁיִּרְצֶה. וְאִם לֹא הָיָה לְאֶחָד מֵהֶם כְּדֵי הַחוֹב, חוֹזֵר וְתוֹבֵעַ לַשֵּׁנִי בִּשְׁאָר הַחוֹב. וּבְסִימָן קל"ב כָּתוּב שֶׁיֵּשׁ חוֹלְקִים בָּזֶה. וְאֶחָד שֶׁעָרַב לִשְׁנַיִם, כְּשֶׁיִּפְרַע לַמַּלְוֶה יוֹדִיעוֹ עַל חוֹב אֵיזֶה מִשְּׁנֵיהֶם פּוֹרֵעַ, כְּדֵי שֶׁיַּחֲזֹר עָלָיו <small><small>(טוּר שָׁם ס"ה)</small>.</small> 

רְאוּבֵן שֶׁהֻצְרַךְ לִלְווֹת מָנֶה מִשִּׁמְעוֹן, וְלֹא רָצָה לִלְוֹתוֹ עַד שֶׁיִּכָּנְסוּ יְהוּדָה וְלֵוִי עֲרֵבִים, וְהֶעֱנִי רְאוּבֵן, וְגָבָה שִׁמְעוֹן כָּל חוֹבוֹ מִלֵּוִי, וְחָזַר לֵוִי לִתְבֹּעַ מַחֲצִית הַמָּנֶה מִיהוּדָה, וְטָעַן יְהוּדָה לֹא נִכְנַסְתִּי עָרֵב לְךָ אֶלָּא לִרְאוּבֵן, וְאֵינִי חַיָּב לְךָ אֶלָּא הַשְּׁלִישׁ, אֵין בִּדְבָרָיו כְּלוּם וְצָרִיךְ לִפְרֹעַ הַחֵצִי. 

רְאוּבֵן תָּבַע מִשְּׁנַיִם שֶׁלָּווּ מִמֶּנּוּ כְּאֶחָד, וְכָפַר אֶחָד וְהוֹדָה אֶחָד, אֵין עֵדוּתוֹ מְחַיֵּיב אֶת חֲבֵרוֹ <small><small>(שְׁבוּעָה)</small>.</small> וְאִם הָיוּ הַנִּתְבָּעִים שְׁלֹשָׁה, וְהוֹדוּ הַשְּׁנַיִם עָלָיו וְעַל עַצְמָן, אֵין הָאֶחָד מִתִחַיֵּב מָמוֹן עַל פִּיהֶם. אֲבָל אִם הוֹצִיא שְׁטָר עַל שְׁלֹשָׁה שֶׁיֵּשׁ לוֹ אֶצְלָם כָּךְ וְכָךְ מָמוֹן, וְטָעֲנוּ כֻלָּם וְאָמְרוּ: פָּרַעְנוּ זֶה בִּפְנֵי זֶה, אִם כָּל אֶחָד כָּתַב סָךְ יָדוּעַ בִּפְנֵי עַצְמָם, וְאֵין בֵּינֵיהֶם שֻׁתָּפוּת, מְעִידִים זֶה עַל זֶה וְאֵין חוֹשְׁשִׁין לְגוֹמְלִין <small>וְעַיֵּן לְעֵיל סִימָן ל"ז סָעִיף ד' ה' ו'.</small> 

שְׁנַיִם שֶׁלָּווּ מֵאֶחָד בִּשְׁטָר אֶחָד, וּמָחַל לְאֶחָד מֵהֶם, לֹא מָחַל אֶלָּא חֶלְקוֹ, וְגוֹבֶה מֵחֲבֵרוֹ חֲצִי הַחוֹב. <small>הַגָּה: וְיֵשׁ חוֹלְקִים וְאוֹמְרִים דְּכָל הַחוֹב מָחוּל וְאֵין יָכוֹל לִתְבֹּעַ לַחֲבֵרוֹ כְּלוּם <small><small>(טוּר בְּשֵׁם הָרֹא"שׁ)</small>.</small> וּלְעִנְיַן הֲלָכָה, אִם הָיוּ אֵלּוּ הַב' עֲרֵבִים קַבְּלָנִים, שֶׁאָז הָיָה יָכוֹל לִגְבּוֹת כָּל הַחוֹב מֵאֶחָד מֵהֶן, וּמָחַל לְאֶחָד מֵהֶן, כָּל הַחוֹב מָחוּל וְגַם הַשֵּׁנִי פָּטוּר. אֲבָל אִם אֵינָם עֲרֵבִים קַבְּלָנִים, שֶׁאָז צָרִיךְ לִתְבֹּעַ כָּל אֶחָד, וּמָחַל לְאֶחָד מֵהֶם, אֵינוֹ מָחוּל אֶלָּא הַחֵצִי, וְגוֹבֶה מֵחֲבֵרוֹ חֲצִי הַחוֹב <small><small>(דַּעַת עַצְמוֹ)</small>.</small> </small> 

אֶחָד שֶׁלָּוָה מִשְּׁנַיִם, וּמָחַל אֶחָד מֵהֶם כָּל הַחוֹב, אֵין חֵלֶק חֲבֵירוֹ מָחוּל. <small>הַגָּה: אֲפִלּוּ שְׁנֵיהֶם כְּתוּבִים בִּשְׁטָר אֶחָד <small><small>(תְּשׁוּבַת הָרַשְׁבָּ"א אֶלֶף פ"ז)</small>.</small> נִתְפַּשֵּׁר הַלּוֶֹה עִם אֶחָד מֵהֶם, לֹא יוּכַל הַשֵּׁנִי לוֹמַר: כְּבָר הוֹדֵיתָ שֶׁאַתָּה חַיָּב לָנוּ וְתִתְפַּשֵּׁר עִמִּי גַם כֵּן, כִּי יוּכַל הַנִּתְבָּע לִטְעֹן: לָזֶה וִתַּרְתִּי, וְנֶגְדְּךָ אֵינִי מְוַתֵּר <small><small>(תְּרוּמַת הַדֶּשֶׁן סִימָן שנ"א)</small> <small>(ע' לְקַמָּן סִימָן קע"ו סָעִיף ל"א)</small>.</small> </small> 

שְׁנַיִם שֶׁהֵם עֲרֵבִים בִּשְׁבִיל אֶחָד, וּפָטַר הַמַּלְוֶה אֶת אֶחָד מֵהֶן מֵהָעַרְבוּת, יֵשׁ אוֹמְרִים שֶׁיָּכוֹל לִגְבּוֹת כָּל הַחוֹב מֵהֶעָרֵב הַשֵּׁנִי. <small>וְעַיֵּן לְקַמָּן סוֹף סִימָן קל"ב. </small> 

שְׁנַיִם שֶׁהִלְווּ אוֹ הִפְקִידוּ לְאֶחָד, וּבָא אֶחָד מֵהֶם לִטֹּל חֶלְקוֹ, אֵין שׁוֹמְעִין לוֹ עַד שֶׁיָּבֹא חֲבֵרוֹ. אֲבָל אִם חֲבֵרוֹ בָּעִיר, וְשָׁמַע וְלֹא בָא, צָרִיךְ לִתֵּן לְזֶה הַתּוֹבֵעַ הַכֹּל. וְאִם טָעַן שֶׁאֵינוֹ רוֹצֶה לָתֵת לוֹ אֶלָּא חֶלְקוֹ, אֲבָל חֵלֶק שֻׁתָּפוֹ יִתֵּן בְּיַד בֵּית דִּין, הָרְשׁוּת בְּיָדוֹ. <small>הַגָּה: וְכָל זֶה בִּשְׁנַיִם שֶׁהִפְקִידוּ בְּיַחַד, אֲבָל מִי שֶׁהִפְקִיד בְּיַד אֶחָד, וָמֵת, וְהָיוּ לוֹ ב' בָּנִים, וּבָא אֶחָד מֵהֶן, נוֹתְנִין לוֹ חֶלְקוֹ <small><small>(תְּשׁוּבַת הָרַשְׁבָּ"א סִימָן אֶלֶף ק"ב)</small>.</small> וְעַיֵּן לְקַמָּן סִימָן רצ"ט מֵאֵלּוּ הַדִּינִים.</small> 

לָוָה מִשְּׁנַיִם, וְנִכְתַּב הַשְּׁטָר בְּשֵׁם אֶחָד מֵהֶם, אִם תָּבְעוּ אוֹתוֹ שֶׁלֹּא נִכְתַּב הַשְּׁטָר עַל שְׁמוֹ, יָכוֹל לִדְחוֹתוֹ וְלוֹמַר: לֹא נִתְחַיַּבְתִּי לְךָ כְּלוּם. <small>הַגָּה: וְצָרִיךְ הַרְשָׁאָה מִן הַשֵּׁנִי, אֲבָל זֶה שֶׁכָּתוּב בַּשְּׁטָר יָכוֹל לִגְבּוֹת כֻּלּוֹ בְּלֹא הַרְשָׁאָה <small><small>(תְּשׁוּבַת רַשְׁבָּ"א סִימָן אֶלֶף קל"ז)</small>. </small> וְהוּא הַדִּין אִם שְׁנֵיהֶם כְּתוּבִים בַּשְּׁטָר, כָּל אֶחָד יָכוֹל לִגְבּוֹת כֻּלּוֹ <small><small>(תְּשׁוּבַת הָרַשְׁבָּ"א סִימָן אֶלֶף פ"ב וְסִימָן אֶלֶף פ"ו)</small>.</small> </small> אִישׁ וְאִשְׁתּוֹ שֶׁלָּווּ מֵאֶחָד, הִיא חַיֶּבֶת לִפְרֹעַ הַחֵצִי מִכְּתֻבָּתָהּ. וְאִם הַבַּעַל אוֹ יוֹרְשָׁיו פָּרְעוּ כָּל הַחוֹב, חוֹזְרִים וְנִפְרָעִים מִמֶּנָּה הַחֵצִי. וְאִם הַבַּעַל קַיָּם וְהִיא טוֹעֶנֶת: אַתָּה לָקַחְתָּ כָּל הַמָּעוֹת אֶלָּא שֶׁאֲנִי נִכְנַסְתִּי עִמְּךָ בַּשְּׁטָר, אֵינָהּ נֶאֱמֶנֶת, אֶלָּא בְּמִגּוֹ דִפְרַעְתִּיךָ. <small>הַגָּה: וַהֲרֵי הֵם בַּטְּעָנוֹת הַלָּלוּ כְּב' לֹוֹוִין שֶׁלָּווּ בְּיַחַד <small><small>(טוּר)</small>.</small> רְאוּבֵן שֶׁכָּתַב לִבְנוֹ וּלְאִשְׁתּוֹ בַּיִת, וְכָתַב דְּלָא יִגְבּוּ אֶלָּא שְׁתֵּיהֶן בְּיַחַד, וּמֵת הַבֵּן, יְכוֹלָה אִשְׁתּוֹ לִגְבּוֹת כְּתֻבָּתָהּ מִמַּתָּנָה זוֹ; דְּלָשׁוֹן "יַחַד" שֶׁכָּתַב, לֹא בָא לְמַעֵט אִם מֵת הָאֶחָד, אֶלָּא שֶׁלֹּא יִגְבֶּה כָל אֶחָד הַמֶּחֱצָה <small><small>(רִיבָ"שׁ סִימָן תפ"א)</small>.</small> וְעַיֵּן בְּא"ה סִימָן ק"ב סָעִיף ז'.</small> 

רְאוּבֵן הָיָה חַיָּב לְשִׁמְעוֹן מָנֶה, וְאַחַר כָּךְ בָּא הוּא וְאִשְׁתּוֹ וְלָווּ מִלֵּוִי מָנֶה, וְנִפְטַר רְאוּבֵן, וְאַחַר שֶׁהִגְבּוּ כְּתֻבַּת אִשְׁתּוֹ שֶׁהָיְתָה מֻקְדֶּמֶת לֹא נִשְׁאַר כְּלוּם לַבַּעַלֵי חוֹבוֹת, וַהֲרֵי לֵוִי גּוֹבֶה מֵהָאַלְמָנָה הַמָּנֶה, אֵין שִׁמְעוֹן יָכוֹל לַחֲזֹר עַל לֵוִי וְלִגְבּוֹת מִמֶּנּוּ, לְפִי שֶׁלֵּוִי לֹא גָבָה מִנִּכְסֵי רְאוּבֵן כְּלוּם אֶלָּא מִנִּכְסֵי אִשְׁתּוֹ. 


Siman 78

הַקּוֹבֵעַ זְמַן לַחֲבֵרוֹ, וּתְבָעוֹ תּוֹךְ הַזְּמַן, וְאָמַר לֵהּ: פְּרַעְתִּיךָ, אֵינוֹ נֶאֱמָן, דַּחֲזָקָה אֵין אָדָם פּוֹרֵעַ בְּתוֹךְ זְמַנּוֹ. <small>וְהוּא הַדִּין דְּלֹא יָכוֹל לוֹמַר: מָחַלְתָּ לִי <small><small>(מָרְדְּכַי רֵישׁ ב"ב)</small>.</small> </small> וַאֲפִלּוּ מִיַּתְמֵי, שֶׁמֵּת הַלּוֶֹה בְּתוֹךְ הַזְּמַן וְהִנִּיחַ יְתוֹמִים, אֲפִלּוּ קְטַנִּים, נִפְרָעִים מֵהֶם בְּלֹא שְׁבוּעָה, אִם הָיָה מִלְוֶה בִּשְׁטָר, אוֹ אֲפִלּוּ מִלְוֶה עַל פֶּה וְהֶעֱמִיד אֲבִיהֶם בְּדִין וְנִתְקַבֵּל הָעֵדוּת בְּפָנָיו, דִּבְמִלְוֶה עַל פֶּה נַמֵּי אִיתָא לְהַאי דִינָא. וּבִלְבַד שֶׁיֵּשׁ עֵדִים בְּהַלְוָאָה וּבִקְבִיעוּת הַזְּמַן, שֶׁאִם אֵין עֵדִים, נֶאֱמָן בִּשְׁבוּעַת הֶסֵת, בְּמִגּוֹ דְלֹא הָיוּ דְבָרִים מֵעוֹלָם אוֹ לֹא קָבַעְתָּ לִי זְמַן אוֹ כְּבָר עָבַר הַזְּמַן וּפְרַעְתִּיךָ בִּזְמַנּוֹ. אִם תְּבָעוֹ תּוֹךְ זְמַנּוֹ וְאָמַר לֵהּ: פְּרַעְתִּיךָ, וְחָזַר וּתְבָעוֹ אַחַר זְמַנּוֹ וְאָמַר לֵהּ: הַשְׁתָּא פְּרַעְתִּיךָ, הֻחְזַק כַּפְרָן וְאֵינוֹ נֶאֱמָן. <small><small>(הַגָּהַת אֲשֵׁרִ"י ס"פ הַשּׁוֹאֵל וּבַמַּהֲרִי"ק שֹׁרֶשׁ פ"ט)</small> <small>הַגָּה: יֵשׁ אוֹמְרִים דְּלָא אַמְרִינָן חֲזָקָה זוֹ אֶלָּא בְּמִלְוֶה, אֲבָל אִם הָיוּ מָעוֹת מֻפְקָדִין בְּיָדוֹ וְעוֹסֵק בָּהֶן לְצֹרֶךְ אֲחֵרִים, הָוֵי כִּשְׁאָר פִּקָּדוֹן, וְיָכוֹל לוֹמַר דְּהֶחֱזִירָן אֲפִלּוּ תּוֹךְ הַזְּמַן שֶׁקָּבַע</small> <small>(מהרי"ו סִימָן פ"ט)</small>. <small>וּשְׂכִירוּת, דִּינוֹ כְּהַלְוָאָה, וְאֵינָה מִשְׁתַּלֶּמֶת אֶלָּא בְּסוֹפָהּ, וְאֵינוֹ נֶאֱמָן לוֹמַר שֶׁפָּרַע תּוֹךְ הַזְּמַן</small> <small>(טוּר רֵישׁ סִימָן שי"ז ונ"י רֵישׁ ב"ב)</small>. <small>מִיהוּ, אִם שָׂכַר סוֹפֵר לִכְתֹּב לוֹ סֵפֶר, כַּמָּה קוּנְטְרֵסִים, כָּל קוּנְטְרֵס מִיָּד זְמַנּוֹ הוּא. וְהוּא הַדִּין בְּכָל מְלָאכָה הַמִּתְפָּרֶדֶת בְּכַיּוֹצֵא בָּזֶה</small> <small>(מָרְדְּכַי רֵישׁ ב"ב)</small>.</small> 

אִם מֵת בְּתוֹךְ זְמַן, וּבָא לִטְרֹף <small><small>(מִלָּקוֹחוֹת)</small></small> בְּמִלְוֶה בִשְׁטָר, לְהָרַמְבַּ"ם אֵינוֹ צָרִיךְ שְׁבוּעָה, וְיֵשׁ אוֹמְרִים שֶׁצָּרִיךְ. <small>וְאִם הַלּוֶֹה חַי וְאָמַר שֶׁפְּרָעוֹ, יֵשׁ אוֹמְרִים דְּצָרִיךְ הַמַּלְוֶה לִשָּׁבַע שֶׁלֹּא פְרָעוֹ, וְגוֹבֶה. יֵשׁ אוֹמְרִים דְּאֵינוֹ צָרִיךְ שְׁבוּעָה <small><small>(בַּטּוּר שְׁתֵּי הַדֵּעוֹת)</small>,</small> וְכֵן עִקָּר <small><small>(נִמּוּקֵי יוֹסֵף פ"ק דְּב"ב וב"י)</small>.</small> </small> 

<small><small>(וְכֵן מַשְׁמָע מֵרַמְבַּ"ם פ"ז מִשְּׂכִירוּת)</small> </small> תְּבָעוֹ בַּיּוֹם שֶׁנִּשְׁלַם בּוֹ הַזְּמַן, וְאָמַר לֵהּ: פְּרַעְתִּיךָ הַיּוֹם, אִם הִיא מִלְוָה עַל פֶּה נֶאֱמָן, בִּשְׁבוּעַת הֶסֵת, דְּעָבִיד אִינִישׁ דְּפָרַע בְּיוֹם מִשְׁלָם זִמְנֵהּ. וְאִם הִיא מִלְוֶה בִּשְׁטָר, דִּינוֹ כְּמִלְוֶה בִּשְׁטָר שֶׁלֹּא קָבַע לוֹ זְמַן. 

וְיֵשׁ אוֹמְרִים דְּהָא דְאַמְרִינָן בִּתְבָעוֹ בַּיּוֹם שֶׁנִּשְׁלַם הַזְּמַן וְאָמַר לוֹ: פְּרַעְתִּיךָ הַיּוֹם, דְּנֶאֱמָן, הָנֵי מִלֵּי כְּשֶׁתְּבָעוֹ בְּסוֹף הַיּוֹם; אֲבָל קֹדֶם לָכֵן, אֵינוֹ נֶאֱמָן. וְכִי אָמַר בְּסוֹף הַיּוֹם: פְּרַעְתִּיךָ תּוֹךְ זְמַנִי, נֶאֱמָן, בְּמִגּוֹ דִפְרַעְתִּיךָ הַיּוֹם. <small>וְיֵשׁ אוֹמְרִים דַּוְקָא דְטָעִין אִיהוּ, אֲבָל לְיַתְמֵי דִידֵהּ לָא טַעֲנִינָן <small><small>(נִמּוּקֵי יוֹסֵף פֶּרֶק הַשּׁוֹאֵל)</small>.</small> </small> 

תְּבָעוֹ אַחַר זְמַנּוֹ, אוֹ בְּסוֹף יוֹם שֶׁנִּשְׁלַם זְמַנּוֹ, וְטָעַן שֶׁפְּרָעוֹ בִּזְמַנּוֹ, נִשְׁבָּע הַלּוֶֹה הֶסֵת, וְנִפְטָר. 

נִפְטַר הַלּוֶֹה תּוֹךְ זְמַן, וְהוֹצִיאוּ יוֹרְשָׁיו כְּתַב פֵּרָעוֹן סְתָם, שֶׁפָּרַע כָּל חוֹבוֹ לִרְאוּבֵן קֹדֶם מוֹתוֹ, נִתְבָּאֵר בְּסִי' ע"א <small>וְע"ל בְּסִי' פ"ד סָעִיף ב' וְסִימָן פ"ה ס"א.</small> 

מִי שֶׁיֵּשׁ לוֹ שְׁטָר עַל חֲבֵרוֹ לְפָרְעוֹ לִזְמַן פְּלוֹנִי, וְאָבַד מִמֶּנּוּ, וּתְבָעוֹ תּוֹךְ זְמַנּוֹ; וְכֵן אִם הַשְּׁטָר יוֹצֵא מִתַּחַת יְדֵי אַחֵר, וְזֶה תּוֹבְעוֹ תּוֹךְ זְמַנּוֹ, וַהֲלָה טוֹעֵן: מִמֶּנִּי נָפַל וּפְרַעְתִּיו, לֹא אַמְרִינָן בְּכִי הָא אֵין אָדָם פּוֹרֵעַ תּוֹךְ זְמַנּוֹ. בְּסִימָן מ"א. 

הָא דְאַמְרִינָן חֲזָקָה אֵין אָדָם פּוֹרֵעַ בְּתוֹךְ זְמַנּוֹ, הַיְנוּ דַּוִקָא בְּקוֹבֵעַ זְמַן; אֲבָל בִּסְתָם הַלְוָאָה אַף עַל פִּי שֶׁזְּמַנָהּ שִׁלֹשִׁים יוֹם, נֶאֱמָן לוֹמַר: פְּרַעְתִּיךָ בְּתוֹךְ שְׁלֹשִׁים יוֹם: 


Siman 79

טְעָנוֹ: מָנֶה הִלְוִיתִיךָ, וְכָפַר בְּבֵית דִּין וְאָמַר: לֹא הָיוּ דְבָרִים מֵעוֹלָם, וּבָאוּ שְׁנֵי עֵדִים שֶׁלָּוָה מִמֶּנּוּ מָנֶה וּפְרָעוֹ, וְהַמַּלְוֶה אוֹמֵר: לֹא נִתְפָּרַעְתִּי, הֲרֵי זֶה חַיָּב לְשַׁלֵּם. <small>הַגָּה: דְּכָל הָאוֹמֵר: לֹא לָוִיתִי, כְּאִלּוּ אוֹמֵר: לֹא פָרַעְתִּי דָמֵי, וְנֶאֱמָן עַל עַצְמוֹ יוֹתֵר מק' עֵדִים, וּמַה שֶּׁאוֹמֵר לֹא לָוָה, הֲרֵי הֻכְחַשׁ בְּעֵדִים <small><small>(טוּר)</small>,</small> </small> וְאֵין הַמַּלְוֶה חַיָּב שְׁבוּעָה, שֶׁהֲרֵי הֻחְזַק זֶה כַּפְרָן. וְאִם לְאַחַר שֶׁפְּרָעוֹ חָזַר וּתְבָעוֹ, וְאָמַר: פְּרַעְתִּיךָ שְׁנֵי פְעָמִים, אֵין מַשְׁבִּיעִין אוֹתוֹ הֶסֵת עַל טַעֲנָה זוֹ. וְכֵן אִם הוֹצִיא עָלָיו כְּתַב יָדוֹ שֶׁהוּא חַיָּב לוֹ, וְאָמַר לֵהּ: לֹא הָיוּ דְבָרִים מֵעוֹלָם וְזֶה אֵינוֹ כְּתַב יָדִי, אִם הֻחְזַק כְּתַב יָדוֹ בְּבֵית דִּין אוֹ שֶׁבָּאוּ עֵדִים שֶׁהוּא כְּתַב יָדוֹ, הֲרֵי זֶה הֻחְזַק כַּפְרָן, וּמְשַׁלֵּם. 

הַתּוֹבֵעַ מֵחֲבֵרוֹ מָנֶה, וְהֵשִׁיב לוֹ: יִתָּכֵן שֶׁאַתָּה חַיָּב לִי כְּמוֹ כֵן הַמָּעוֹת שֶׁאַתָּה תּוֹבֵעַ מִמֶּנִי, יֵשׁ מִי שֶׁאוֹמֵר דְּהָוֵי כְּאוֹמֵר: יִתָּכֵן שֶׁאַתָּה חַיָּב לִי וְאֵינִי חַיָּב לְךָ, וַהֲרֵי כָפַר, וּכְאוֹמֵר: לֹא פָרַעְתִּי, דָּמֵי. <small>הַגָּה: וְעַיֵּן לְקַמָּן סִימָן פ"א סָעִיף כ"ג, אִם יוּכַל לוֹמַר: טָעִיתִי בַּהוֹדָאָה, בִּמְקוֹם מִגּוֹ:</small> 

מִי שֶׁהוֹדָה בְּבֵית דִּין שֶׁחַיָּב לְזֶה הַתּוֹבֵעַ מָנֶה, וְאַחַר כָּךְ אָמַר: נִזְכַּרְתִּי שֶׁפָּרַעְתִּי לוֹ חוֹבוֹ זֶה שֶׁהוֹדֵיתִי בוֹ, וַהֲרֵי עֵדִים, הֲרֵי זוֹ עֵדוּת מוֹעֶלֶת וְעוֹשִׂים עַל פִּיהֶם, שֶׁהֲרֵי לֹא הִכְחִישׁ עֵדוּת, וְאֵינוֹ כְּאוֹמֵר: לֹא לָוִיתִי מֵעוֹלָם. <small>הַגָּה: וְדַוְקָא שֶׁטָּעַן שֶׁפְּרָעוֹ קֹדֶם שֶׁבָּאוּ הָעֵדִים, אֲבָל אִם בָּאוּ הָעֵדִים תְּחִלָּה, אֵינוֹ נֶאֱמָן <small><small>(נִמּוּקֵי יוֹסֵף פֶּרֶק קַמָּא דב"מ)</small>.</small> </small> 

אָמַר לוֹ: מָנֶה הִלְוִיתִיךָ בִּפְנֵי פְלוֹנִי וּפְלוֹנִי, וְאָמַר לוֹ: לֹא הָיוּ דְבָרִים מֵעוֹלָם, וּבָאוּ עֵדִים שֶׁמָּנָה לוֹ, אַף עַל פִּי שֶׁלֹּא יָדְעוּ אִם דֶּרֶךְ הַלְוָאָה נְתָנָם לוֹ אוֹ דֶרֶךְ מַתָּנָה, הֻחְזַק כַּפְרָן. וְאִם יִטְעֹן אַחַר כָּךְ: דֶּרֶךְ מַתָּנָה נְתָנָם לִי אוֹ פֵרָעוֹן הָיוּ, אֵינוֹ נֶאֱמָן. אֲבָל אִם טָעַן תְּחִלָּה: אֱמֶת שֶׁקִּבַּלְתִּי מִמְּךָ מָנֶה אֲבָל בְּמַתָּנָה הָיוּ אוֹ בְּפִרְעוֹן חוֹבִי, נֶאֱמָן, כֵּיוָן שֶׁאֵינוֹ מַכְחִישׁ הָעֵדִים, וְנִשְׁבָּע הֶסֵת, וְנִפְטָר. וְאִם הִכְמִין לוֹ עֵדִים מִבַּחוּץ וְשָׁמְעוּ שֶׁנְּתָנָם לוֹ דֶרֶךְ הַלְוָאָה, וְטָעַן זֶה: לֹא הָיוּ דְבָרִים מֵעוֹלָם, וַדַּאי הֻחְזַק כַּפְרָן עַל פִּי הָעֵדִים. אֲבָל אִם טָעַן: אֲנִי לֹא קִבַּלְתִּי מִמֶּנּוּ אֶלָּא בַּפֵּרָעוֹן שֶׁלִּי וּמִפְּנֵי שֶׁלֹּא הָיִיתִי יָכוֹל לְהוֹצִיא מִמֶּנּוּ הוֹדֵיתִי לוֹ כָּל מַה שֶּׁאוֹמֵר כְּדֵי לְהוֹצִיא חוֹבִי וְלֹא חָשַׁשְׁתִּי לְהוֹדוֹת לוֹ שֶׁהָיָה דֶרֶךְ הַלְוָאָה כֵּיוָן שֶׁלֹּא רָאִיתִי עֵדִים, טַעֲנָתוֹ טַעֲנָה, וְנִשְׁבָּע הֶסֵת, וְנִפְטָר. 

טְעָנוֹ: מָנֶה לִי בְּיָדְךָ, וְאָמַר: לֹא הָיוּ דְבָרִים מֵעוֹלָם, וְעֵדִים מְעִידִים שֶׁהִלְוָהוּ, וְחָזַר וְאָמַר: פְּרַעְתִּיךָ, הֻחְזַק כַּפְרָן לְאוֹתוֹ מָמוֹן, וְחַיָּב לְשַׁלֵּם, וְאֵין הַמַּלְוֶה צָרִיךְ לִשָּׁבַע. וְדַוְקָא לְאוֹתוֹ מָמוֹן הֻחְזַק כַּפְרָן, אֲבָל לֹא לְמָמוֹן אַחֵר, וְנֶאֱמָן עָלָיו בִּשְׁבֻעָתוֹ, כִּשְׁאַר כָּל אָדָם. 

וְכֵן אִם טָעַן: לֹא הָיוּ דְבָרִים מֵעוֹלָם, וְהוֹצִיא הַמַּלְוֶה שְׁטָר בְּעֵדִים שֶׁהִלְוָהוּ, הֻחְזַק כַּפְרָן, וְאֵין הַמַּלְוֶה צָרִיךְ לִשָּׁבַע, אֲפִלּוּ אִם אֵין נֶאֱמָנוּת בַּשְּׁטָר. 

וְכֵן אִם הוֹצִיא עָלָיו כְּתַב יָדוֹ שֶׁהוּא חַיָּב לוֹ, וְאָמַר: לֹא הָיוּ דְבָרִים מֵעוֹלָם וְזֶה אֵינוֹ כְתַב יָדִי, אִם הֻחְזַק כְּתַב יָדוֹ בְּבֵית דִּין, אוֹ שֶׁרָאוּ עֵדִים שֶׁהוּא כְּתַב יָדוֹ, הֻחְזַק כַּפְרָן, וּמְשַׁלֵּם, וְאֵינוֹ נֶאֱמָן לוֹמַר: פָּרַעְתִּי, עַד שֶׁיּוֹדֶה לוֹ בַּעַל דִּינוֹ, אוֹ יָבִיא עֵדִים שֶׁפָּרַע בִּפְנֵיהֶם. <small>הַגָּה: מִי שֶׁהוֹדָה בְּבֵית דִּין שֶׁחַיָּב לַחֲבֵרוֹ, וְאַחַר כָּךְ אָמַר: נִזְכַּרְתִּי שֶׁפָּרַעְתִּי לוֹ וַהֲרֵי עֵדִים שֶׁפָּרַעְתִּי לוֹ, נֶאֱמָן.</small> 

כָּל מִי שֶׁהֻחְזַק כַּפְרָן, שֶׁכְּנֶגְדּוֹ נוֹטֵל בְּלֹא שְׁבוּעָה. וְאִם יִרְצֶה, יַחֲרִים סְתָם עַל מִי שֶׁנּוֹטֵל מָמוֹנוֹ שֶׁלֹּא כַּדִּין. 

אֵינוֹ מֻחְזָק כַּפְרָן, אֶלָּא אִם כֵּן כָּפַר בְּבֵית דִּין וּבָאוּ שְׁנֵי עֵדִים וְהִכְחִישׁוּהוּ. אֲבָל הַטּוֹעֵן: לֹא הָיוּ דְבָרִים מֵעוֹלָם, וְחִיְּבוּהוּ שְׁבוּעָה, וּכְשֶׁבָּא לִשָּׁבַע חָזַר וְטָעַן: פָּרַעְתִּי, אוֹ: אֵינִי יוֹדֵעַ, אוֹ שֶׁטָּעַן הַלּוֶֹה: אֵינִי יוֹדֵעַ, וְחָזַר וְטָעַן: לָוִיתִי וּפָרַעְתִּי, הוֹאִיל וְלֹא הִכְחִישׁוּהוּ עֵדִים, אֶלָּא שֶׁמְּדַקְדֵּק בִּשְׁבֻעָתוֹ לַעֲשׂוֹתָהּ כְּתִקְנָהּ, כֵּיוָן שֶׁשְּׁתֵּי הַטְּעָנוֹת בָּאוֹת לְפָטְרוֹ, יִשָּׁבַע שֶׁאֵינוֹ יוֹדֵעַ, וְיִפָּטֵר. <small>הַגָּה: וַאֲפִלּוּ בְּמָקוֹם דְּאִכָּא לְמֵימַר דְּמַה שֶׁהוֹדָה מִשּׁוּם שֶׁרָאָה עֵדִים שֶׁבָּאוּ, מִכָּל מָקוֹם הוֹאִיל וְהוֹדָה קֹדֶם שֶׁבָּאוּ הָעֵדִים, לֹא הֻחְזַק כַּפְרָן <small><small>(בֵּית יוֹסֵף מ"כ וּמָרְדְּכַי פֶּרֶק הַנִּשְׁבָּעִין)</small>.</small> וְכֵן אִם הָיָה קוֹל בָּעִיר שֶׁלָּוָה, אִם לֹא שֶׁהַקּוֹל מְפֻרְסָם דְּאָז הָוֵי כְּאִלּוּ כְּבָר בָּאוּ עֵדִים דָּמֵי <small><small>(הג"א ס"פ הַמְקַבֵּל וּמָרְדְּכַי פֶּרֶק ח"ה)</small>, </small> כְּמוֹ שֶׁנִּתְבָּאֵר לְעֵיל סִימָן ע"ב סָעִיף י"ח.</small> וְכֵן אֲפִלּוּ הִכְחִישׁוּהוּ עֵדִים, אִם לֹא הָיְתָה הַכְּפִירָה בְּבֵית דִּין, לֹא הֻחְזַק כַּפְרָן. אֲבָל אִם הַתּוֹבֵעַ אָמַר לָעֵדִים שֶׁכָּפַר בִּפְנֵיהֶם: אַתֶּם עֵדַי שֶׁטָּעַן לֹא לָוִיתִי, וְשָׁתַק הַלָּה, אִם חָזַר וְאָמַר: פְּרַעְתִּיךָ קֹדֶם לָכֵן, אֵינוֹ נֶאֱמָן. אֲבָל אִם אָמַר: פְּרַעְתִּיךָ אַחַר כָּךְ, נֶאֱמָן. 

מָנֶה לִי בְּיָדְךָ, אָמַר לוֹ בִּפְנֵי עֵדִים: הֵן, לְמָחָר אָמַר לֵהּ בִּפְנֵי בֵּית דִּין: תְּנֵהוּ לִי, אָמַר לוֹ: נְתַתִּיו לְךָ, נִשְׁבָּע הֶסֵת, וְנִפְטָר. אֲבָל אִם אָמַר לֵהּ: מֵעוֹלָם לֹא הָיָה לְךָ בְּיָדִי, וְהֵעִידוּ עֵדִים שֶׁהוֹדָה לוֹ, הֻחְזַק כַּפְרָן, שֶׁכְּבָר הוֹדָה שֶׁהָיָה לוֹ בְּיָדוֹ, וְהוֹדָאָתוֹ כְּמֵאָה עֵדִים דָּמֵי. אִם אָמַר לֵהּ: אֵין לְךָ בְּיָדִי, סְתָם, לֹא הֻחְזַק כַּפְרָן, שֶׁיָּכוֹל לְתַקֵּן דְּבָרָיו הָרִאשׁוֹנִים וְלוֹמַר: אֵין לְךָ בְּיָדִי שֶׁאָמַרְתִּי הַיְנוּ לוֹמַר שֶׁפָּרַעְתִּי לְךָ. וְהוּא הַדִּין אִם אָמַר: אֵינִי חַיָּב לְךָ, אוֹ: שֶׁקֶר אַתָּה טוֹעֵן, <small>אוֹ שֶׁאוֹמֵר: אֵינִי יוֹדֵעַ מָה אַתָּה אוֹמֵר <small><small>(מָרְדְּכַי פ"ק דִּכְתֻבּוֹת)</small>,</small> </small> שֶׁיָּכוֹל לְתַקֵּן דְּבָרָיו: 

אָמַר לוֹ: מָנֶה הִלְוִיתִיךָ בְּצַד עַמּוּד פְּלוֹנִי, הֵשִׁיבוֹ: לֹא עָבַרְתִּי בְּצַד עַמּוּד פְּלוֹנִי מֵעוֹלָם, וּבָאוּ עֵדִים שֶׁעָבַר בְּצִדּוֹ, אֲבָל לֹא רָאוּ שֶׁהִלְוָהוּ, לֹא הֻחְזַק כַּפְרָן, דְּמִלְּתָא דְלָא רַמְיָא עֲלֵהּ אָמַר וְלָאו אַדַּעְתֵּהּ. אָמַר: פְּרַעְתִּיךָ בִּפְנֵי פְלוֹנִי וּפְלוֹנִי, וּבָאוּ אוֹתָם פְּלוֹנִי וּפְלוֹנִי וְאָמְרוּ: לֹא הָיוּ דְבָרִים מֵעוֹלָם, נִתְבָּאֵר בְּסִימָן ע'. 

אָמַר לֵהּ: פְּרַעְתִּיךָ מָנֶה בִּסְחוֹרָה פְלוֹנִית שֶׁהָיָה הַשַּׁעַר שֶׁלָּהּ בְּכָּךְ וְכָךְ, וְהֵבִיא הֲלָה עֵדִים שֶׁלֹּא הָיְתָה שָׁוָה כָּל כָּךְ, וְתוֹבֵעַ מִמֶּנּוּ הַמּוֹתָר, וְחוֹזֵר וְטוֹעֵן: פְּרַעְתִּיךָ אוֹ בְּאוֹתָהּ סְחוֹרָה אוֹ בְּדָבָר אַחֵר, הֻחְזַק כַּפְרָן, שֶׁבְּנֵי אָדָם נוֹתְנִים דַּעְתָּם לִזְכֹּר סְכוּם הַשַּׁעַר; לְפִיכָךְ גּוֹבֶה מִמֶּנּוּ הַמַּלְוֶה מַה שֶּׁנִּשְׁאַר מֵהַחוֹב בְּלֹא שְׁבוּעָה. הוֹדָאָה בְּבֵית דִּין אוֹ עֵדוּת בְּבֵית דִּין, כְּמִלְוֶה בִּשְׁטָר דָּמֵי; וּלְפִיכָךְ, כּוֹתְבִים וְנוֹתְנִים לְבַעַל דִּינוֹ. בַּמֶּה דְּבָרִים אֲמוּרִים, כְּשֶׁלֹא קִבֵּל הַדִּין עַד שֶׁשָּׁלְחוּ בֵּית דִּין שֶׁל ג' שֶׁהָיוּ יוֹשְׁבִים מֵעַצְמָם בְּמָקוֹם הַקָּבוּעַ לָהֶם וֶהֱבִיאוּהוּ כְּמוֹ שֶׁנִּתְבָּאֵר בְּסִי' ל"ט, אֲבָל ב' שֶׁבָּאוּ לְדִין, וְתָבַע אֶחָד מֵהֶם אֶת חֲבֵרוֹ וְאָמַר לוֹ: מָנֶה לִי בְּיָדְךָ, וְאָמַר לוֹ: הֵן, בֵּין שֶׁאָמְרוּ: חַיָּב אַתָּה לִתֵּן לוֹ, בֵּין שֶׁאָמְרוּ: צֵא תֵּן לוֹ, וְיָצָא וְאָמַר: פָּרַעְתִּי, נֶאֱמָן, וְיִשָּׁבַע הֶסֵת שֶׁפְּרָעוֹ. לְפִיכָךְ, אִם חָזַר הַתּוֹבֵעַ לַדַּיָּנִים וְאָמַר: כִּתְבוּ לִי הוֹדָאָתוֹ, אֵין כּוֹתְבִים לוֹ, שֶׁמָּא פְרָעוֹ וְיָבֹא לִגְבּוֹת מִמֶּנּוּ פַּעַם שֵׁנִית. <small>וְעַיֵּן לְעֵיל סִימָן ל"ט סָעִיף ט'.</small> 

שְׁנַיִם שֶׁבָּאוּ לַדִּין, וְנִתְחַיֵּב הָאֶחָד לַשֵּׁנִי, וְאָמְרוּ לוֹ: צֵא תֵּן לוֹ, וְיָצָא, וְחָזַר וְאָמַר: פָּרַעְתִּי, וְעֵדִים מְעִידִים אוֹתוֹ שֶׁלֹּא פְרָעוֹ, כְּגוֹן שֶׁלֹּא זָזָה יָדָם מִתּוֹךְ יָדוֹ, הֻחְזַק כַּפְרָן לְאוֹתוֹ מָמוֹן. <small>הַגָּה: אֲבָל אִם לֹא אָמְרוּ כָּךְ, אֶלָּא אָמְרוּ שֶׁתְּבָעוֹ לִפְנֵיהֶם וְלֹא פְרָעוֹ, לֹא הֻחְזַק כַּפְרָן, דְּדִלְמָא פְּרָעוֹ אַחַר כָּךְ <small><small>(הָרֹא"שׁ פ"ק דִּמְצִיעָא)</small> ; </small> </small> אֲבָל אִם אָמְרוּ לוֹ: חַיָּב אַתָּה לִתֵּן לוֹ, וְיָצָא, וְחָזַר וְאָמַר: פָּרַעְתִּי, וְעֵדִים מְעִידִים שֶׁלֹּא פְרָעוֹ, כְּגוֹן שֶׁלֹּא זָזָה יָדָם מִתּוֹךְ יָדוֹ, לֹא הֻחְזַק כַּפְרָן, שֶׁזֶּה נִשְׁמָט מֵהֶם עַד שֶׁיַּחְקְרוּ דִינוֹ. לְפִיכָךְ, אִם חָזַר פַּעַם אַחֶרֶת וְטָעַן שֶׁפְּרָעוֹ, וְלֹא הָיוּ שָׁם עֵדִים שֶׁמַּכְחִישִׁים אוֹתוֹ פַּעַם שֵׁנִית, הֲרֵי זֶה נִשְׁבָּע הֶסֵת שֶׁפְּרָעוֹ, וְנִפְטָר. לְפִיכָךְ הָיוּ בְּקִיאֵי הַדַּעַת שֶׁבִּסְפָרַד, כְּשֶׁיּוֹדֶה הַלּוֶֹה אוֹ כְּשֶׁיִּתְחַיֵּב שְׁבוּעָה בְּבֵית דִּין, אוֹמֵר לוֹ בְּבֵית דִּין: הֱווֹ עָלַי עֵדִים שֶׁלֹּא יִפְרָעֵנִי אוֹ שֶׁלֹּא יִשָּׁבַע לִי אֶלָּא בִּפְנֵי עֵדִים. 

בַּמֶּה דְּבָרִים אֲמוּרִים, דְּצָיִת דִּינָא. אֲבָל אִם יָצָא מִלִּפְנֵי בֵּית דִּין בְּסַרְבָנוּת, וְשִׁמְתּוּהוּ, אֵינוֹ נֶאֱמָן לוֹמַר: פָּרַעְתִּי, וְגוֹבֶה אֲפִלּוּ מִמְּשַׁעְבְּדֵי; לְפִיכָךְ, כּוֹתְבִים לַמַּלְוֶה, אֲפִלּוּ בְּלֹא דַעַת הַלּוֶֹה. <small>הַגָּה: מִי שֶׁקִּבֵּל לִפְנֵי בֵּית דִּין לִפְרֹעַ לַחֲבֵרוֹ, וְאַחַר כָּךְ בָּא וְאָמַר: כְּבָר חַיָּב לִי, אֵינוֹ נֶאֱמָן, דְּוַדַּאי אִלּוּ הָיָה כָךְ לֹא קִבֵּל עָלָיו בְּבֵית דִּין לִפְרֹעַ; אַף עַל גַּב דְּיֵשׁ לוֹ מִגּוֹ דְיוּכַל לוֹמַר: פָּרַעְתִּי, בִּמְקוֹם חֲזָקָה אַלִמְתָּא כִּי הַאי, לֹא אַמְרִינָן מִגּוֹ <small><small>(בֵּית יוֹסֵף סִימָן ע"ה בְּשֵׁם הָרַשְׁבָּ"א)</small>. </small> </small> 


Siman 80

מִי שֶׁטּוֹעֵן בְּבֵית דִּין טַעֲנָה אַחַת וְנִתְחַיֵב בָּהּ, אֵינוֹ יָכוֹל לִטְעֹן טַעֲנָה אַחֶרֶת שֶׁסוֹתֶרֶת הָרִאשׁוֹנָה. <small>וַאֲפִלּוּ יֵשׁ עֵדִים עַל טַעֲנָה שְׁנִיָּה לֹא מְהַנֵּי <small><small>(נִמּוּקֵי יוֹסֵף פֶּרֶק ח"ה וע"פ)</small> </small> כְּדִלְעֵיל רֵישׁ סִימָן ע"ט.</small> אֲבָל אִם בָּא לְתַקֵּן טַעֲנָה רִאשׁוֹנָה וְלוֹמַר: כָּךְ נִתְכַּוַּנְתִּי, וְיֵשׁ בְּמַשְׁמָעוּתָהּ לָשׁוֹן שֶׁסוֹבֵל זֶה הַתִּקּוּן, שׁוֹמְעִין לוֹ. בַּמֶּה דְּבָרִים אֲמוּרִים, שֶׁלֹּא יָצָא מִבֵּית דִּין; אֲבָל אִם יָצָא מִבֵּית דִּין, אֵין שׁוֹמְעִין לוֹ, דְּשֶׁמָּא לִמְּדוּהוּ לִטְעֹן שֶׁקֶר. אֲבָל כָּל מַה שֶּׁטּוֹעֵן חוּץ לְבֵית דִּין, יָכוֹל לַחֲזֹר וְלִטְעֹן, אֲפִלּוּ לִסְתֹּר טַעֲנָתוֹ הָרִאשׁוֹנָה, לְפִי שֶׁאֵין אָדָם מְגַלֶּה טַעֲנוֹתָיו אֶלָּא לְבֵית דִּין. בַּמֶּה דְּבָרִים אֲמוּרִים שֶׁאֵינוֹ טוֹעֵן וְחוֹזֵר וְטוֹעֵן לִסְתֹּר טַעֲנָתוֹ הָרִאשׁוֹנָה, כְּשֶׁנִּתְחַיֵּב בַּדִּין בְּטַעֲנָה רִאשׁוֹנָה. אֲבָל אִם יָכוֹל לִזְכּוֹת בַּדִּין גַּם בַּטַּעֲנָה הָרִאשׁוֹנָה, יָכוֹל לַחֲזֹר וְלִטְעֹן וְלִזְכּוֹת בַּטַּעֲנָה הָאֲחֶרֶת, וְאַף עַל פִּי שֶׁלֹּא נָתַן אֲמַתְלָאָה לַטַּעֲנָה הָרִאשׁוֹנָה <small><small>(טוּר בְּשֵׁם ר"י מִגַ"שׁ וְרַמְבַּ"ם וְהוּא בְּסוֹף פ"ז מֵהִלְכוֹת טוֹעֵן)</small>,</small> וְאַף עַל פִּי שֶׁיָּצָא מִבֵּית דִּין וְחָזַר, יֵשׁ לוֹ לַחֲזֹר וְלִטְעֹן וּלְהַפֵּךְ כָּל הַטְּעָנוֹת שֶׁיִּרְצֶה, מִפְּטוּר לִפְטוּר, עַד שֶׁיָּבוֹאוּ עֵדִים <small>וְעַיֵּן לְעֵיל סִימָן ע"ט ס"ט.</small> אֲבָל מֵאַחַר שֶׁיָּבוֹאוּ עֵדִים וְיַכְחִישׁוּ טַעֲנָתוֹ <small>הָרִאשׁוֹנָה</small> שֶׁסָמַךְ עָלֶיהָ, אֵינוֹ יָכוֹל לְהַשִּׁיאוֹ לְטַעֲנָה אַחֶרֶת אֶלָּא אִם כֵּן נָתַן אֲמַתְלָאָה לַטַּעֲנָה שֶׁסָמַךְ עָלֶיהָ וְיֵשׁ בְּמַשְׁמָעָהּ כְּמוֹ שֶׁהִשִּׁיא בְּזֹאת הַטַּעֲנָה הָאֲחֶרֶת, וְהוּא שֶׁלֹּא יָצָא מִבֵּית דִּין. <small>הַגָּה: וְכָל זֶה דַּוְקָא לְאַחַר כְּדֵי דִבּוּר; אֲבָל תּוֹךְ כְּדֵי דִבּוּר, יָכוֹל לַחֲזֹר וְלִסְתֹּר טַעֲנָתוֹ הָרִאשׁוֹנָה <small><small>(טוּר)</small> <small>(ד"מ בְּשֵׁם מהרי"ו סִימָן ט"ו)</small>.</small> וּבְכָל זֶה אֵין חִלּוּק בֵּין אִם טָעַן בָּרִאשׁוֹנָה וּבָא אַחַר כָּךְ לִטְעֹן טַעֲנָה אַחֶרֶת, אוֹ אִם שָׁתַק תְּחִלָּה וּבָא לִטְעֹן אַחַר כָּךְ, אֶלָּא אִם כֵּן נָתַן טַעַם לָמָּה שָׁתַק בַּתְּחִלָּה <small><small>(תְּשׁוּבַת הָרֹא"שׁ כְּלָל ס"ד סִימָן ג' ומהרי"ו סִימָן ע"ז)</small>.</small> וּדְלָא כְּיֵּשׁ חוֹלְקִין דְּאִם שָׁתַק יָכוֹל לַחֲזֹר וְלִטְעֹן <small><small>(הַגָּהוֹת מַיְמוֹנִי פ"ז דְּטוֹעֵן בְּשֵׁם מוהר"מ)</small>.</small> </small> 

יֵשׁ אוֹמְרִים שֶׁלְּאַחַר שֶׁכָּתַב טַעֲנָתוֹ בִּשְׁטָר אֵינוֹ יָכוֹל לַחֲזֹר וְלִטְעֹן, וַאֲפִלּוּ בְּנוֹתֵן אֲמַתְלָאָה, וַאֲפִלּוּ לֹא הֻכְחַשׁ. <small>וְיֵשׁ אוֹמְרִים דְּהַבֵּית דִּין יִכְתְּבוּ הַטְּעָנוֹת, כְּדֵי שֶׁלֹּא יוּכְלוּ לַחֲזֹר וְלִטְעֹן <small><small>(רִיבָ"שׁ סִימָן רצ"ח)</small> </small> <small>(וע"ל סִימָן י"ג סָעִיף ג')</small>. </small> 


Siman 81

אָמַר לַחֲבֵרוֹ: מָנֶה לִי בְּיָדְךָ, אָמַר לֵהּ בִּפְנֵי עֵדִים: הֵן, לְמָחָר אָמַר לֵהּ: תְּנֵהוּ לִי, וְהֵשִׁיב: מְשַׁטֶּה הָיִיתִי בְּךָ, נֶאֱמָן, וְצָרִיךְ לִשָּׁבַע שֶׁהוּא כִּדְבָרָיו שֶׁכַּוָּנָתוֹ לְהַשְׁטוֹת בּוֹ. וַאֲפִלּוּ לֹא טָעַן: מְשַׁטֶּה הָיִיתִי בְּךָ, אֶלָּא: לֹא הָיוּ דְבָרִים מֵעוֹלָם, פָּטוּר, דְּמִלֵּי דִכְדִי <small><small>(פֵּרוּשׁ, דְּבָרִים שֶׁאֵין בָּהֶם מַמָּשׁ)</small></small> לָא דְכִירֵי אִינְשֵׁי. <small>הַגָּה: וְלָא אָמְרִינָן טַעֲנַת מְשַׁטֶּה אֶלָּא בְּיָחִיד הַמּוֹדֶה, אֲבָל לֹא בְּצִבּוּר הַמּוֹדִים, דְּאֵין דַּרְכָּן לְהַשְׁטוֹת <small><small>(רִיבָ"שׁ סִימָן שע"ו)</small>.</small> מִי שֶׁאָמַר לַחֲתָנוֹ הֶעָשִׁיר: תִּלְמֹד עִם בִּנְךָ וַאֲנִי מְשַׁלֵּם לְךָ, פָּטוּר, כֵּיוָן דְּלָאו עָנִי הוּא וּבְלָאו הָכִי חַיָּב לִלְמֹד עִם בְּנוֹ, יָכוֹל לוֹמַר: מְשַׁטֶּה הָיִיתִי בְּךָ, וְאַף עַל גַּב דְּלָא טָעִין, טַעֲנִינָן לֵהּ, אַף עַל גַּב דְּלָא טַעֲנִינָן לֵהּ בִּשְׁאָר מְשַׁטֶּה <small><small>(מָרְדְּכַי פֶּרֶק זֶה בּוֹרֵר וַאֲגֻדָּה בִּתְשׁוּבַת מהר"ם)</small>.</small> </small> 

בַּמֶּה דְּבָרִים אֲמוּרִים, בְּבָרִיא. אֲבָל שְׁכִיב מְרַע שֶׁתְּבָעוֹ חֲבֵרוֹ, וְהוֹדָה, אֵינוֹ יָכוֹל לוֹמַר: מְשַׁטֶּה הָיִיתִי בְּךָ, שֶׁאֵין אָדָם מְשַׁטֶּה בִּשְׁעַת מִיתָה. <small>הַגָּה: וְהוּא הַדִּין אֲחֵרִים שֶׁהוֹדוּ לוֹ אוֹ שָׁתְקוּ לְצַוָּאָתוֹ, הָוֵי כְּהוֹדָאָה, וְלֹא יְכוֹלִין לְמֵימַר שֶׁעָשׂוּ שֶׁלֹּא לְהַכְעִיס הַשְּׁכִיב מְרַע <small><small>(מָרְדְּכַי פֶּרֶק זֶה בּוֹרֵר בְּשֵׁם ראבי"ה)</small>.</small> </small> 

בְּבָרִיא נַמֵּי, דַּוְקָא אִיהוּ גוּפֵהּ מָצִי לְמִטְעָן: מְשַׁטֶּה הָיִיתִי בְּךָ, אֲבָל אִם לָא טָעִין, לָא טַעֲנִינָן לֵהּ אֲנָן. אֲבָל לְיוֹרְשָׁיו, טַעֲנִינָן שֶׁמָּא לֹא כִוֵּן אֲבִיהֶם אֶלָּא לְהַשְׁטוֹת. 

יֵשׁ מִי שֶׁאוֹמֵר, שֶׁאִם הַתּוֹבֵעַ תּוֹפֵס מָמוֹן הַנִּתְבָּע בִּשְׁעַת הוֹדָאָתוֹ כְּנֶגֶד הַמָּנֶה שֶׁהוּא מוֹדֶה לוֹ בּוֹ, אַף עַל פִּי שֶׁיֵּשׁ עֵדִים שֶׁהוּא מָמוֹנוֹ שֶׁל זֶה הַנִּתְבָּע, שׁוּב אֵינוֹ יָכוֹל לִטְעֹן טַעֲנַת הַשְׁטָאָה. 

לָא מְהַנְיָא טַעֲנַת הַשְׁטָאָה אֶלָּא כְּשֶׁתְּבָעוֹ וְהוֹדָה; אֲבָל אִם לֹא תְבָעוֹ, וְהוּא הוֹדָה מֵעַצְמוֹ, אֵינוֹ יָכוֹל לִטְעֹן: מְשַׁטֶּה הָיִיתִי בְּךָ. <small>וְע"ל סִימָן זֶה סָעִיף י"ד.</small> 

אִם כְּשֶׁתְּבָעוֹ הוֹדָה בִּפְנֵי ב"ד, אוֹ שֶׁהוֹדָה בִּפְנֵי עֵדִים וְיִחֲדוּם לְעֵדִים, בֵּין שֶׁאָמַר לָהֶם הַנִּתְבָּע: אַתֶּם עֵדַי בְּהוֹדָאָה זוֹ, אוֹ שֶׁאָמַר הַתּוֹבֵעַ: אַתֶּם עֵדִים, וְאָמַר הַנִּתְבָּע: כֵּן תִּהְיוּ עֵדִים, אוֹ שֶׁשָּׁתַק הַנִּתְבָּע, שׁוּב אֵינוֹ יָכוֹל לוֹמַר: מְשַׁטֶּה אֲנִי בְּךָ, אֲבָל יָכוֹל לִטְעֹן: פָּרַעְתִּי. 

הָא דִמְהַנֵּי אַתֶּם עֵדַי, דַּוְקָא כְּשֶׁתְּבָעוֹ מָנֶה וְאָמַר לֵהּ: הֵן, וְאַחַר כָּךְ אָמַר: אַתֶּם עֵדַי, וְשָׁתַק לֵהּ. אֲבָל אִם אָמַר לוֹ: מָנֶה לִי בְּיָדְךָ, וַהֲלָה שָׁתַק, וְאָמַר הַתּוֹבֵעַ לְעֵדִים: אַתֶּם עֵדַי, וְשָׁתַק הַנִּתְבָּע, אֵין שְׁתִיקָתוֹ כְּלוּם, דְּלָא הָוֵי שְׁתִיקָה כְּהוֹדָאָה אֶלָּא כְּשֶׁהוֹדָה לוֹ תְּחִלָּה וְאָמַר לֵהּ: הֵן, וּכְשֶׁאָמַר הַתּוֹבֵעַ: אַתֶּם עֵדַי, שָׁתַק; אֲבָל כְּשֶׁשָּׁתַק מִתְּחִלָּה וְעַד סוֹף, יָכוֹל לוֹמַר: לֹא חָשַׁשְׁתִּי לַהֲשִׁיבְךָ. <small>הַגָּה: מִי שֶׁהִתְנָה עִם בָּחוּר לִלְמֹד עִם בֶּן חֲבֵרוֹ, בִּפְנֵי אֲבִי הַבֵּן, וַאֲבִי הַבֵּן שָׁתַק, שְׁתִיקָה כְּהוֹדָאָה דַמְיָא; וְאַף עַל פִּי שֶׁלֹּא דִבֵּר הָאָב כְּלוּם, דְּהָוֵי לֵהּ לָאָב לְאֲסוּקֵי אַדַּעְתֵּהּ וְלִמְחוֹת <small><small>(מָרְדְּכַי פֶּרֶק זֶה בּוֹרֵר, ע"ל ר"ס של"ו)</small>,</small> וּכְמוֹ שֶׁיִּתְבָּאֵר בְּסָמוּךְ סָעִיף י"ג.</small> 

אָמַר בִּפְנֵי שְׁנַיִם: הֲרֵינִי מוֹדֶה לִפְנֵיכֶם שֶׁיֵּשׁ לִפְלוֹנִי אֶצְלִי מָנֶה, וְאָמַר כֵּן דֶּרֶךְ הוֹדָאָה גְמוּרָה וְלֹא דֶרֶךְ שִׁיחָה, אַף עַל פִּי שֶׁלֹּא אָמַר: אַתֶּם עֵדַי, וְאַף עַל פִּי שֶׁאֵין הַתּוֹבֵעַ עִמּוֹ, הֲרֵי זוֹ עֵדוּת גְּמוּרָה, וּמְשַׁלֵּם עַל פִּיהֶם. 

הוֹדָה בִּפְנֵי עֵדִים הוֹדָאָה גְמוּרָה, וְחָזוּ לֵהּ סַהֲדֵי אַחֲרִינֵי, אַף עַל גַּב דְּלִיתַנְהוּ לְעֵדֵי הוֹדָאָה, כִּי אָתוּ עֵדֵי רְאָיָה וּמְסַהֲדֵי דְאוֹדֵי קַמֵּי הָנַךְ, חַיָּב. 

הוֹדָאָה בִּפְנֵי עֵד אֶחָד, הָוְיָא הוֹדָאָה, בֵּין לִשָּׁבַע עַל פִּיו אִם כָּפַר, בֵּין לִפְרֹעַ, אִם הוֹדָה שֶׁהוֹדָה בְפָנָיו. 

הֶחְבִּיא לוֹ עֵדִים אֲחוֹרֵי הַגָּדֵר, וְאָמַר לֵהּ: מָנֶה לִי בְּיָדְךָ, אָמַר לֵהּ: הֵן, אָמַר לֵהּ: רְצוֹנְךָ שֶׁתּוֹדֶה לִי בִּפְנֵי עֵדִים, וְהֵשִׁיב לוֹ: הָיִיתִי מוֹדֶה לְךָ בִּפְנֵי עֵדִים אֶלָּא שֶׁאֲנִי מִתְיָרֵא שֶׁמָּא תִּכְפֵּנִי שֶׁאֲשַׁלֵּם לְךָ מִיָּד, וְהָעֵדִים שׁוֹמְעִין לוֹ כָּל זֶה, פָּטוּר. 

כָּל שֶׁרָאוּ הַהַלְוָאָה, אֲפִלּוּ בְּהַכְמָנָה <small><small>(פֵּרוּשׁ, תַּרְגּוּם וְאָרַב וְכָמַן)</small>,</small> מְעִידִים עָלֶיהָ. 

הֶחְבִּיא לוֹ עֵדִים בְּכִילָה, וְאָמַר לֵהּ: מָנֶה לִי בְּיָדְךָ, אָמַר לֵהּ: הֵן, אָמַר לֵהּ: עָרֵי וְשָׁכְבֵי לִהֱווּ סַהֲדֵי עֲלָךְ, אָמַר לֵהּ: לֹא, אֵינָהּ הוֹדָאָה. אֲבָל אִם שָׁתַק, הָוְיָא הוֹדָאָה. וְדַוְקָא כִּי הַאי גַוְנָא, דְּאִיבָעֵי לֵהּ לְאֲסוּקֵי אַדַּעְתֵּהּ שֶׁיֵּשׁ שָׁם עֵדִים, דְּלָמָּה אָמַר: עָרֵי וְשָׁכְבֵי לִהֱווּ סַהֲדֵי עֲלָךְ, אִם לֹא שֶׁהָיוּ שָׁם; אֲבָל אִי לֹא בָעִי לֵהּ לְאֲסוּקֵי אַדַּעְתֵּהּ, כְּגוֹן שֶׁאָמַר: אַתֶּם עֵדַי, וְזֶה אֵינוֹ יוֹדֵעַ שֶׁיֵּשׁ שָׁם עֵדִים, וְשָׁתַק, אֵין הוֹדָאָתוֹ הוֹדָאָה. 

לֹא תְבָעוֹ שׁוּם אָדָם, אֶלָּא הוּא בְּעַצְמוֹ הוֹדָה דֶרֶךְ הוֹדָאָה בִּפְנֵי עֵדִים: מָנֶה לִפְלוֹנִי בְּיָדִי, וּכְשֶׁתְּבָעוֹ, אָמַר לֵהּ: אֵין לְךָ בְּיָדִי כְּלוּם שֶׁלֹּא הוֹדֵיתִי אֶלָּא שֶׁלֹּא לְהַשְׂבִּיעַ <small><small>(פֵּרוּשׁ, שֶׁלֹּא לְהֵרָאוֹת שָׂבֵעַ וְעָשִׁיר)</small></small> אֶת עַצְמִי הוֹדֵיתִי, נֶאֱמָן. <small>וְאֵין חִלּוּק בָּזֶה בֵּין עָנִי בֵּין עָשִׁיר <small><small>(נִמּוּקֵי יוֹסֵף פֶּרֶק מִי שֶׁמֵּת ועי' ס"ק ל' כִּלְשׁוֹן הַמְחַבֵּר)</small>,</small> </small> בֵּין שֶׁהָיָה בָּרִיא כְּשֶׁהוֹדָה בֵין שֶׁהָיָה שְׁכִיב מְרַע. וְאִם כְּשֶׁהוֹדָה בִּפְנֵיהֶם הָיָה הַתּוֹבֵעַ עִמּוֹ, אֵינוֹ נֶאֱמָן לִטְעֹן: לֹא הוֹדֵיתִי אֶלָּא שֶׁלֹּא לְהַשְׂבִּיעַ אֶת עַצְמִי. וְיֵשׁ מִי שֶׁאוֹמֵר, שֶׁאֲפִלּוּ הָיְתָה הַהוֹדָאָה בִּפְנֵי הַתּוֹבֵעַ, נֶאֱמָן לִטְעֹן: לֹא הוֹדֵיתִי אֶלָּא כְּדֵי שֶׁלֹּא לְהַשְׂבִּיעַ אֶת עַצְמִי. וּלְעִנְיַן שְׁבוּעָה אִם טָעַן: תֵּן לִי מָנֶה שֶׁאַתָּה חַיָּב לִי וְאִם תִּרְצֶה לִכְפֹּר הֲרֵי פְּלוֹנִי וּפְלוֹנִי שֶׁאָמַרְתָּ בִּפְנֵיהֶם שֶׁאַתָּה חַיָּב לִי, אַף עַל פִּי שֶׁהוּא אוֹמֵר טַעֲנַת שֶׁלֹּא לְהַשְׂבִּיעַ אֶת עַצְמִי, צָרִיךְ לִשָּׁבַע הֶסֵת, דְּדַל מֵהָכָא עֵדִים, חַיָּב לִשָּׁבַע עַל תְּבִיעָתוֹ. אֲבָל אִם אָמַר לֵהּ: תֵּן לִי ק' שֶׁאָמַרְתָּ בִּפְנֵי פְּלוֹנִי וּפְלוֹנִי שֶׁאַתָּה חַיָּב לִי, וְהוּא טוֹעֵן טַעֲנַת שֶׁלֹּא לְהַשְׂבִּיעַ, אַף שְׁבוּעָה אֵינוֹ צָרִיךְ. <small>הַגָּה: טַעֲנַת שֶׁלֹּא לְהַשְׂבִּיעַ טוֹעֲנִין לוֹ אַף עַל פִּי שֶׁהוּא אֵינוֹ טוֹעֵן. וע"ל סִימָן זֶה סוֹף סָעִיף כ"א. בֵּית דִּין שֶׁהִכְרִיזוּ עַל כָּל מִי שֶׁבְּיָדוֹ שֶׁל יְתוֹמִים יוֹדִיעַ לְבֵית דִּין הוּא אוֹ שְׁלוּחוֹ, וְהוֹדָה אֶחָד <small><small>(עַל יְדֵי)</small></small> שָׁלִיחַ, לֹא יוּכַל אַחַר כָּךְ לוֹמַר: שֶׁלֹּא לְהַשְׂבִּיעַ הוֹדֵיתִי, מֵאַחַר שֶׁלֹּא הוֹדָה מֵעַצְמוֹ, שֶׁהֲרֵי הָיְתָה שָׁם קְצָת תְּבִיעָה. גַּם לֹא יוּכַל לוֹמַר: מְשַׁטֶּה הָיִיתִי, שֶׁהֲרֵי לֹא הָיְתָה שָׁם תְּבִיעָה מִבַּעַל דָּבָר עַצְמוֹ <small><small>(רִיבָ"שׁ סִימָן שצ"ב)</small>.</small> </small> 

לְדַעַת הָאוֹמֵר שֶׁאֲפִלּוּ הָיָה הַתּוֹבֵעַ בִּפְנֵיהֶם יָכוֹל לִטְעֹן טַעֲנַת שֶׁלֹּא לְהַשְׂבִּיעַ, אֲפִלּוּ אָמַר: אַתֶּם עֵדַי, וְשָׁתַק, יָכוֹל לִטְעֹן: שֶׁלֹּא לְהַשְׂבִּיעַ הוֹדֵיתִי, כֵּיוַן שֶׁמֵּעַצְמוֹ הוֹדָה. <small>הַגָּה: וְיֵשׁ חוֹלְקִין, מֵאַחַר שֶׁאָמַר: אַתֶּם עֵדַי, לֹא יוּכַל לוֹמַר: כְּדֵי שֶׁלֹּא לְהַשְׂבִּיעַ הוֹדֵיתִי <small><small>(טוּר)</small>.</small> </small> 

יֵשׁ מִי שֶׁאוֹמֵר, שֶׁטַּעֲנַת שֶׁלֹּא לְהַשְׂבִּיעַ אֵינָהּ מוֹעֶלֶת אֶלָּא כְּשֶׁמּוֹדֶה מֵעַצְמוֹ, אֲבָל אִם תְּבָעוֹ וְהוֹדָה, אֵינוֹ יָכוֹל לִפָּטֵר בְּטַעֲנַת שֶׁלֹּא לְהַשְׂבִּיעַ. 

אִם הוֹדָה בִּכְתַב יָדוֹ שֶׁחַיָּב לִפְלוֹנִי מָנֶה, אוֹ שֶׁהוֹדָה בְּקִנְיָן אוֹ בְּמַעֲמַד שְׁלָשְׁתָּן, אֵינוֹ יָכוֹל לִפָּטֵר בְּטַעֲנַת הַשְׁטָאָה וְלֹא בְּטַעֲנַת שֶׁלֹּא לְהַשְׂבִּיעַ. <small>הַגָּה: <small><small>(ע' ד"מ סִימָן כ"ג)</small> </small> וְדַוְקָא כְּתַב יָדוֹ שֶׁבְּיָד חֲבֵרוֹ; אֲבָל אִם נִמְצָא כָתוּב אֶצְלוֹ שֶׁשְּׁטָר זֶה שֶׁל פְּלוֹנִי <small><small>(מָרְדְּכַי פֶּרֶק ז"ב)</small>,</small> אוֹ שֶׁכָּתַב שֵׁם פְּלוֹנִי עַל חֵפֶץ פְּלוֹנִי, אֶפְשָׁר לוֹמַר שֶׁלֹּא לְהַשְׂבִּיעַ עַצְמוֹ עָשָׂה כֵן, וּכְמוֹ שֶׁנִּתְבָּאֵר לְעֵיל סוֹף סִימָן ס"ה סָעִיף כ"ב.</small> 

מִי שֶׁמֵּת, וְנִמְצָא כָּתוּב בְּאֶחָד מִשִּׁטְרוֹתָיו: שְׁטָר זֶה חֶצְיוֹ לִפְלוֹנִי, לֹא זָכָה אוֹתוֹ פְלוֹנִי בַּחֲצִי הַשְּׁטָר. הוֹדָה בִּפְנֵי עֵדִים, בְּלֹא קִנְיָן, <small><small>(עס"ק מ"ח)</small> </small> אַף עַל פִּי שֶׁאָמַר לָהֶם: כִּתְבוּ שְׁטָר, אִם לֹא אָמַר: אַתֶּם עֵדַי, לָאו הוֹדָאָה הִיא. 

הַמּוֹסֵר לַחֲבֵרוֹ שְׁטָר שֶׁכָּתוּב בּוֹ שֶׁהוּא חַיָּב לוֹ מָנֶה, אַף עַל פִּי שֶׁלֹּא אָמַר: אַתֶּם עֵדַי, הָוְיָא הוֹדָאָה. 

הַמּוֹדֶה לַחֲבֵרוֹ בְּחֶזְקַת שֶׁהוּא חַיָּב לוֹ, אוֹ מָסַר לוֹ שְׁטָר בְּעֵדִים, וְעֵדִים חֲתוּמִים עָלָיו, וְאַחַר כָּךְ נִתְבָּרֵר הַדָּבָר שֶׁטָּעָה, לָאו הוֹדָאָה הִיא. 

אַף עַל פִּי שֶׁהַמַּטְמִין עֵדִים, אֵינוֹ עֵדוּת; וְכֵן הַמּוֹדֶה מֵעַצְמוֹ וְעֵדִים שׁוֹמְעִין אוֹתוֹ; וְכֵן הָאוֹמֵר לַחֲבֵרוֹ בִּפְנֵי עֵדִים: מָנֶה לִי בְּיָדְךָ, וְאָמַר לוֹ: הֵן; בְּכָל אֵלּוּ הַדְּבָרִים וְכַיּוֹצֵא בָהֶן, אוֹמְרִים בֵּית דִּין לַנִּתְבָּע: לָמָּה לֹא תִתֵּן מַה שֶּׁיֵּשׁ לוֹ אֶצְלְךָ; אִם אָמַר: אֵין לוֹ אֶצְלִי כְּלוּם, אוֹמְרִים לוֹ: וַהֲלֹא אַתָּה אָמַרְתָּ בִּפְנֵי אֵלּוּ כָךְ וְכָךְ, אוֹ: הוֹדֵיתָ מֵעַצְמְךָ, אִם עָמַד וְשִׁלֵּם, מוּטָב, וְאִם לֹא טָעַן, אֵין טוֹעֲנִים לוֹ. אֲבָל אִם טָעַן: מְשַׁטֶּה הָיִיתִי בּוֹ, אוֹ: לֹא הָיוּ דְבָרִים מֵעוֹלָם, אוֹ: שֶׁלֹּא לְהַשְׂבִּיעַ אֶת עַצְמִי נִתְכַּוַּנְתִּי, פָּטוּר, וְנִשְׁבַּע הֶסֵת, כְּמוֹ שֶׁנִּתְבָּאֵר. וְיֵשׁ אוֹמְרִים שֶׁאֲפִלּוּ לֹא אָמַר אֶלָּא: אֵינִי חַיָּב לְךָ כְּלוּם, פּוֹטְרוֹ הַדַּיָּן, וְתוֹלֶה הוֹדָאָתוֹ בַּמֶּה שֶׁאָדָם עָשׂוּי שֶׁלֹּא לְהַשְׂבִּיעַ אֶת עַצְמוֹ, אַף עַל פִּי שֶׁהוּא לֹא טָעַן כֵּן. <small>הַגָּה: טַעֲנַת שֶׁלֹּא לְהַשְׂבִּיעַ לָא שַׁיְכָא אֶלָּא כְּשֶׁהוֹדָה מֵעַצְמוֹ; וְטַעֲנַת מְשַׁטֶּה לֹא שַׁיְכָא אֶלָּא כְּשֶׁתְּבָעוֹ בַּעַל דָּבָר <small><small>(טוּר)</small>. </small> </small> 

הוֹדָה בִּפְנֵי בֵּית דִּין שֶׁל שְׁלֹשָׁה, בֵּין שֶׁהוֹדָה מֵעַצְמוֹ בֵּין שֶׁתְּבָעוֹ אַחֵר וְהוֹדָה, אֵינוֹ יָכוֹל לַחֲזֹר אֶלָּא תּוֹךְ כְּדֵי דִבּוּר. 

תְּבָעוֹ בְּחֵפֶץ פְּלוֹנִי, וְהֵשִׁיב: אֵינוֹ שֶׁלְּךָ אֶלָּא שֶׁל פְּלוֹנִי, אֲפִלּוּ אָמַר כֵּן בִּפְנֵי בֵּית דִּין, אֵינָהּ הוֹדָאָה לְהוֹצִיא אוֹתוֹ פְּלוֹנִי מִיָּדוֹ. <small>הַגָּה: וְיֵשׁ חוֹלְקִין וּסְבִירָא לְהוּ דְּהָוֵי הוֹדָאָה. מִיהוּ, יוּכַל אַחַר כָּךְ לוֹמַר: טָעִיתִי בְּהוֹדָאָתִי וְשֶׁל אֲחֵרִים הֵם, בְּמִגּוֹ דְהֶחֱזַרְתִּים לְאוֹתוֹ פְלוֹנִי. אֲבָל לֹא יוּכַל לוֹמַר: טָעִיתִי בְּהוֹדָאָתִי וְשֶׁלִּי הֵם, וְאַף עַל פִּי שֶׁיֵּשׁ לוֹ מִגּוֹ, דְּהוֹדָאַת פִּיו הָוֵי עָלָיו כְּעֵדִים, וְלֹא יוּכַל לוֹמַר אַחַר כָּךְ: טָעִיתִי, אַף עַל גַּב דְּיֵשׁ לוֹ מִגּוֹ <small><small>(מָרְדְּכַי פֶּרֶק ח"ה)</small>.</small> מִיהוּ, בְּחֶשְׁבּוֹן שֶׁכָּתַב עַל פִּנְקָסוֹ, יוּכַל לוֹמַר: טָעִיתִי, אַף עַל גַּב דְּלֵיכָּא מִגּוֹ <small><small>(מַהֲרִי"ק שֹׁרֶשׁ פ"ה)</small></small> וע"ל סִימָן קכ"ו סָעִיף י"ג.</small> 

רְאוּבֵן שֶׁאָמַר לְשִׁמְעוֹן: חַיָּב אַתָּה מָנֶה לְלֵוִי, וְאָמַר שִׁמְעוֹן: כֵּן, וְאָמַר רְאוּבֵן: אַתֶּם עֵדַי, הָוֵי הוֹדָאָה; וּכְשֶׁיָּבֹא לֵוִי לְתָבְעוֹ, אֵינוֹ יָכוֹל לִטְעֹן לֹא טַעֲנַת הַשְׁטָאָה וְלֹא טַעֲנַת שֶׁלֹּא לְהַשְׂבִּיעַ, אַף עַל פִּי שֶׁלֹּא בָא רְאוּבֵן בְּהַרְשָׁאַת לֵוִי. וְלֹא עוֹד, אֶלָּא אֲפִלּוּ לֹא אָמַר רְאוּבֵן: אַתֶּם עֵדַי, אֵינוֹ יָכוֹל לוֹמַר לְלֵוִי: מְשַׁטֶּה אֲנִי בְּךָ. 

רְאוּבֵן שֶׁאָמַר לְשִׁמְעוֹן וְלֵוִי: מָנֶה לִי בְּיֶדְכֶם, וְאָמַר שִׁמְעוֹן: הֵן, וְלֵוִי שָׁתַק, אִם אָמַר רְאוּבֵן לְעֵדִים: אַתֶּם עֵדַי, וְשָׁתַק שִׁמְעוֹן, הָוֵי הוֹדָאָה לְגַבֵּי שִׁמְעוֹן, אֲבָל לְגַבֵּי לֵוִי לָא הָוְיָא הוֹדָאָה; וַאֲפִלּוּ הָיוּ שִׁמְעוֹן וְלֵוִי שֻׁתָּפִים, אֵין הָאֶחָד מִתְחַיֵּב בְּהוֹדָאַת חֲבֵרוֹ. 

הָאוֹמֵר לַחֲבֵרוֹ: מָנֶה לְךָ בְּיָדִי הֵילָךְ מֵהֶם חֲמִשִּׁים, וְלֹא אָמַר: אַתֶּם עֵדַי, יָכוֹל לוֹמַר: מְשַׁטֶּה אֲנִי בְּךָ לְגַבֵּי הַחֲמִשִּׁים שֶׁעֲדַיִן לֹא נָתַן לוֹ; אֲבָל מַה שֶּׁנָּתַן, נָתוּן. 

אִם הוֹדָה מֵעַצְמוֹ לִפְנֵי שְׁכִיב מְרַע שֶׁחַיָּב לוֹ מָנֶה, אֵינוֹ יָכוֹל לִטְעֹן טַעֲנַת שֶׁלֹּא לְהַשְׂבִּיעַ. 

אָמַר: מָנֶה לִפְלוֹנִי בְּיָדִי, וְלֹא אָמַר: אַתֶּם עֵדַי, וְקָפַץ וְנִשְׁבַּע עַל הוֹדָאָתוֹ, וּבָא הֲלָה וּתְבָעוֹ, וְהֵשִׁיב: שֶׁלֹּא לְהַשְׂבִּיעַ אֶת עַצְמִי נִתְכַּוַּנְתִּי וְהַשְּׁבוּעָה הָיְתָה לַשֶּׁקֶר, אֵין שׁוֹמְעִין לוֹ. וְכֵן אִם יִטְעֹן: שָׁכַחְתִּי וְנִשְׁבַּעְתִּי וְהָיִיתִי סָבוּר שֶׁהָיִיתִי חַיָּב לוֹ וְעַכְשָׁיו נִזְכַּרְתִּי שֶׁאֵינִי חַיָּב לוֹ כְּלוּם, אֵין שׁוֹמְעִין לוֹ. <small>הַגָּה: וּתְקִיעַת כַּף הָוֵי כִּשְׁבוּעָה. וְדַוְקָא כְּשֶׁמּוֹדֶה בַּדָּבָר אוֹ אִכָּא עֵדִים, אֲבָל אִם כּוֹפֵר, אוֹ אוֹמֵר: עַל תְּנַאי כָּךְ וְכָךְ, נֶאֱמָן <small><small>(ר"י סוֹף נ"ג)</small>.</small> </small> 

הַמּוֹדֶה לַחֲבֵרוֹ בִּפְנֵי עֵדִים: קִבַּלְתִּי מִמְּךָ כָּךְ וְכָךְ מֵחוֹב שֶׁיֵּשׁ לִי עָלֶיךָ, אֵין צָרִיךְ לוֹמַר: אַתֶּם עֵדַי, בֵּין שֶׁהִיא מִלְוָה בִּשְׁטָר בֵּין שֶׁהִיא מִלְוָה עַל פֶּה, שֶׁאֵין שַׁיָּךְ כָּאן לֹא טַעֲנַת הַשְׁטָאָה וְלֹא טַעֲנַת שֶׁלֹּא לְהַשְׂבִּיעַ. וְהוּא הַדִּין לְמוֹחֵל חוֹבוֹ בִּפְנֵי עֵדִים שֶׁאֵין צָרִיךְ לוֹמַר: אַתֶּם עֵדַי, וְכֵן אֵין צָרִיךְ לוֹמַר: כְּתֹבוּ <small><small>(וְכֵן כָּתַב מור"ם לְעֵיל סִימָן נ"ט סס"ג)</small>.</small> 

הַמִּתְעַסֵק בְּשֶׁל חֲבֵרוֹ, וְנוֹתֵן לוֹ רֶוַח בְּכָל שָׁנָה, וּלְבַסוֹף טָעַן שֶׁלֹּא הָיָה שָׁם רֶוַח וְרוֹצֶה לַחֲשֹׁב מַה שֶּׁנָּתַן לוֹ בִּשְׁבִיל קֶרֶן, אִי יָהִיב לֵהּ רְוָחָא בְּאַפֵּי סַהֲדֵי, אִי נַמֵּי מוֹדֶה לֵהּ דְּכִי יָהִיב לֵהּ בְּשֵׁם רְוָחָא אָמַר לֵהּ, לָאו כָּל כְּמִינֵהּ לְמִחְשַׁב לֵהּ הַשְׁתָּא לְשֵׁם קַרְנָא, וְגָבִי לֵהּ כֻּלֵּהּ, אַף עַל גַּב דְּלָא אָמַר: אַתֶּם עֵדַי. <small>מִיהוּ, אִם יוּכַל לְבָרֵר שֶׁטָּעָה טַעֲנָתוֹ טַעֲנָה <small><small>(בֵּית יוֹסֵף בְּשֵׁם הַתְּרוּמוֹת)</small>.</small> </small> אֲבָל אִי יָהִיב לֵהּ בִּסְתָמָא, מִשְׁתָּבַע דְּלָא הֲוָה בֵהּ רְוָחָא, וְיַחֲשֹׁב מַה שֶּׁנָּתַן לוֹ בְּקֶרֶן. וְיֵשׁ מִי שֶׁאוֹמֵר, אֲפִלּוּ נָתַן הָרֶוַח בִּפְנֵי עֵדִים, אִם לֹא אָמַר: אַתֶּם עֵדַי, אֲפִלּוּ נְתָנָם לְשֵׁם רֶוַח, יִשָּׁבַע עַכְשָׁיו שֶׁלֹּא הָיָה רֶוַח, וְכָל מַה שֶּׁנָּתַן יַעֲלֶה לוֹ לְשֵׁם קֶרֶן. 

 רְאוּבֵן נָתַן מָנֶה לְשִׁמְעוֹן וְלֵוִי לְהִתְעַסֵק, וְעָשׂוּ עֲלֵיהֶם שְׁטָר, וְנִשְׁבְּעוּ לָתֵת לוֹ חֲצִי הָרֶוַח; שָׁאַל רְאוּבֵן מָעוֹתָיו, וְנָתְנוּ לוֹ מָנֶה; שָׁאַל מֵהֶם הָרֶוַח, אָמְרוּ לֵהּ: כָּךְ וְכָךְ הִרְוַחְנוּ וְלֹא יוֹתֵר, אָמַר רְאוּבֵן לְשִׁמְעוֹן: אַתָּה אָמַרְתָּ לִי שֶׁהִרְוַחְתֶּם נ', אָמַר לֵהּ שִׁמְעוֹן: לֹא אָמַרְתִּי לְךָ כְּלוּם, וּמִפְּנֵי כֹּחַ הַשְּׁטָר שֶׁהָיָה לוֹ עֲלֵיהֶם וְלֹא הָיָה כָּתוּב בּוֹ שׁוּם פֵּרָעוֹן, הֻצְרְכוּ לָתֵת לוֹ מַה שֶּׁאָמַר; וְעַתָּה בָּא לֵוִי וְתָבַע לִרְאוּבֵן מַה שֶּׁלָּקַח מֵהֶם רֶוַח שֶׁלֹּא כַּדִּין, שֶׁלֹּא הִרְוִיחוּ, הַדִּין עִם רְאוּבֵן. 

רְאוּבֵן תָּבַע לְשִׁמְעוֹן רֶוַח הַחוֹב שֶׁהָיָה עָלָיו מִכַּמָּה שָׁנִים, וְאוֹמֵר שֶׁהִתְנָה עִמּוֹ לָתֵת לוֹ רֶוַח, וְשִׁמְעוֹן אוֹמֵר שֶׁלֹּא הִתְנָה, שִׁמְעוֹן פָּטוּר אֲפִלּוּ מִשְּׁבוּעָה, שֶׁאַף לְדִבְרֵי רְאוּבֵן לֹא הָיָה תְּנַאי זֶה בְּשָׁעָה שֶׁנִּתְחַיֵּב שִׁמְעוֹן, וְאַף אִם אָמַר שִׁמְעוֹן אַחַר כָּךְ: אֲנִי אֶתֵּן לְךָ רֶוַח, דְּבָרִים בְּעָלְמָא הֵם בְּלֹא קִנְיָן, וְיָכוֹל לַחֲזֹר בּוֹ. 


Siman 82

מַלְוֶה שֶׁהוֹצִיא שְׁטָר שֶׁאֵינוֹ מְקֻיָּם, וְאֵינוֹ מוֹצֵא עֵדִים לְקַיְּמוֹ, וְהַלּוֶֹה מוֹדֶה שֶׁכְּתָבוֹ, אֶלָּא שֶׁטּוֹעֵן: פָּרַעְתִּי, נֶאֱמָן. וַאֲפִלּוּ אִם כָּתוּב בּוֹ נֶאֱמָנוּת, אֵינוֹ מוֹעִיל. וְהוּא הַדִּין לְכָל מַה שֶּׁיִּטְעֹן בּוֹ דָבָר שֶׁמְּבַטֵּל הַשְּׁטָר, כְּגוֹן אֲמָנָה, אוֹ כָּתַבְתִּי לִלְוֹת וְלֹא לָוִיתִי, אוֹ עַל תְּנַאי נַעֲשָׂה וְלֹא נִתְקַיֵּם הַתְּנַאי, <small>אוֹ שֶׁאָמַר: קָטָן הָיִיתִי כְּשֶׁנִּכְתַּב הַשְּׁטָר, נֶאֱמָן <small><small>(נִמּוּקֵי יוֹסֵף פֶּרֶק מִי שֶׁמֵּת)</small>.</small> </small> וְאִם אַחַר כָּךְ מָצָא הַמַּלְוֶה עֵדִים לְקַיֵּם הַשְּׁטָר בְּבֵית דִּין, הֲרֵי הוּא כִּשְׁאַר הַשְּׁטָרוֹת, וְגוֹבֶה בּוֹ. <small>הַגָּה: אָמַר תְּחִלָּה: מְזֻיָּף הַשְּׁטָר, וְאַחַר שֶׁהֵבִיא עֵדִים לְקַיְּמוֹ אָמַר הַלּוֶֹה: פָּרוּעַ, יֵשׁ אוֹמְרִים דְּהֻחְזַק כַּפְרָן וְאֵינוֹ נֶאֱמָן, מֵאַחַר שֶׁאָמַר מְזֻיָּף כְּאִלוּ אָמַר: לֹא לָוִיתִי, וְאֵינוֹ נֶאֱמָן אַחַר כָּךְ לוֹמַר: פָּרַעְתִּי <small><small>(נִמּוּקֵי יוֹסֵף סוֹף ב"ב)</small>.</small> וְיֵשׁ חוֹלְקִין וְאוֹמְרִים דְּנֶאֱמָן הוּא, דְּהָא לֹא כָפַר בַּהַלְוָאָה, רַק שֶׁאוֹמֵר שֶׁהַשְּׁטָר מְזֻיָּף, וְרָצָה לוֹמַר שֶׁיְּקַיְמֶנּוּ וְאַחַר כָּךְ יָדוּן עִמּוֹ <small><small>(הָרַשְׁבָּ"א)</small>.</small> </small> 

וְאִם הַשְּׁטָר מְקֻיָּם, וְטוֹעֵן הַלּוֶֹה: פָּרַעְתִּי כֻלּוֹ, אוֹ מִקְצָתוֹ, וְהַמַּלְוֶה אוֹמֵר: לֹא נִפְרַעְתִּי כְּלוּם, אִם יֵשׁ בּוֹ נֶאֱמָנוּת, אֵינוֹ נֶאֱמָן. וַאֲפִלּוּ אִם אָמַר: הִשָּׁבַע לִי, אֵין שׁוֹמְעִין לוֹ, וְגוֹבֶה בְּלֹא שְׁבוּעָה <small><small>(וְכֵן כָּתַב בסי' ע"א סי"ט)</small>. <small>וּמִיהוּ, אִם יֵשׁ בַּעַל חוֹב מְאֻחָר מִמֶּנּוּ, לֹא יִגְבֶּה אֶלָּא בִּשְׁבוּעָה שֶׁיִּשָּׁבַע לַבַּעַל חוֹב הַמְאֻחָר שֶׁלֹּא נִפְרַע מֵחוֹבוֹ כְּלוּם. וְאֵין הַמֻקְדָּם יָכוֹל לוֹמַר לַמְאֻחָר: לֹא אֶשָּׁבַע עַד שֶׁתִּשָּׁבַע שֶׁלֹּא נִפְרַעְתָּ מֵחוֹבְךָ, אֲבָל מַחֲרִים סְתָם עַל מִי שֶׁיּוֹדֵעַ שֶׁהוּא פָּרוּעַ וּמַשְׁבִּיעוֹ בְּחִנָּם. וַאֲפִלּוּ אִם יֵשׁ בּוֹ נֶאֱמָנוּת מְפֹרָשׁ לָרִאשׁוֹן, שֶׁהוּא מַאֲמִינוֹ כְּנֶגֶד בַּעַל חוֹב מְאֻחָר, אַף עַל פִּי כֵן צָרִיךְ לִשָּׁבַע. וְאִם אֵין בּוֹ נֶאֱמָנוּת, כָּל זְמַן שֶׁלֹּא יִטְעֹן: הִשָּׁבַע לִי שֶׁלֹּא פְרַעְתִּיךָ, אֵין מַשְׁבִּיעִים לַמַּלְוֶה, אֶלָּא אוֹמְרִים לַלּוֶֹה: שַׁלֵּם. וְאִם טָעַן: הִשָּׁבַע לִי שֶׁלֹּא פְרַעְתִּיךָ, מַשְׁבִּיעִים אוֹתוֹ בִּנְקִיטַת חֵפֶץ, וְיִטֹּל. וְהוּא שֶׁיִּטְעֹן הַלּוֶֹה: בָּרִי שֶׁהוּא פָרוּעַ, אֲבָל אִם בָּא בְּטַעֲנַת שֶׁמָּא, לֹא מַשְׁבִּיעִין לֵהּ כְּלָל, אֲפִלּוּ אִם גַּם הַמַּלְוֶה מֵשִׁיב: אֵינִי יוֹדֵעַ אִם הוּא פָּרוּעַ. הַגָּה: הָיָה הַשְּׁטָר עַל זְמַנִּים, וּלְאַחַר שֶׁעָבְרוּ מִקְצָת זְמַנִּים אָמַר הַלּוֶֹה: פְּרַעְתִּיךָ הַזְּמַנִּים שֶׁעָבְרוּ וְהִנַּחְתִּי לְךָ הַשְּׁטָר מִשּׁוּם הַזְּמַנִּים הָעֲתִידִים, וְהַמַּלְוֶה אוֹמֵר שֶׁלֹּא נִפְרַע כְּלוּם, הַמַּלְוֶה נִשְׁבָּע וְנוֹטֵל, דַּהֲוָה לֵהּ לִכְתֹּב שׁוֹבָר</small> <small>(תְּשׁוּבַת רַשְׁבָּ"א אֶלֶף פ"ה)</small>. </small> 

כְּשֶׁטּוֹעֵן שֶׁפָּרַע הַשְּׁטָר, וְאָמַר: יִשָּׁבַע לִי הַמַּלְוֶה וְיִטֹּל, אוֹמְרִים לוֹ: הָבֵא מָעוֹתָיו וְאַחַר כָּךְ יִשָּׁבַע וְיִטֹּל. וְאִם טָעַן הַלּוֶֹה שֶׁאֵין לוֹ מַה לִּפְרֹעַ, יִשָּׁבַע הַלּוֶֹה שֶׁאֵין לוֹ, וּכְשֶׁתַּשִּׂיג יָדוֹ יַשְׁבִּיעַ לַמַּלְוֶה שֶׁלֹּא פְרָעוֹ, וְאָז יִתֵּן לוֹ. 

אִם הֻחְזַק הַלּוֶֹה כַּפְרָן בְּאוֹתוֹ הַשְּׁטָר, כְּגוֹן שֶׁאָמַר: לֹא הָיוּ דְבָרִים מֵעוֹלָם, וּבָאוּ עֵדִים, וְנִתְקַיֵּם הַשְּׁטָר, וְחִיְּבוּהוּ בֵּית דִּין לִפְרֹעַ, שׁוּב אֵינוֹ יָכוֹל לוֹמַר: הִשָּׁבַע לִי שֶׁלֹּא פְרַעְתִּיךָ, אַף עַל פִּי שֶׁאֵין בּוֹ נֶאֱמָנוּת, שֶׁכְּבָר הוֹדָה שֶׁלֹּא פְרָעוֹ, שֶׁכָּל הָאוֹמֵר: לֹא לָוִיתִי, כְּאוֹמֵר: לֹא פָרַעְתִּי, דָּמֵי. אֲבָל אִם יַחֲרִים סְתָם עַל מִי שֶׁנָּטַל מִמֶּנּוּ מָמוֹן שֶׁלֹּא כַּדִּין, אֵין מוֹחִין בְּיָדוֹ. 

אִם כְּשֶׁאָמְרוּ בֵּית דִּין לַלּוֶֹה: שַׁלֵּם לוֹ, וְלֹא טָעַן: הִשָּׁבַע לִי, אֶלָּא אָמַר הַלּוֶֹה לְבֵית דִּין: מַה חַיָּב לִי, אוֹמְרִים: מָה אַתָּה רוֹצֶה שֶׁיִּתְחַיֵּב לְךָ, אִם אָמַר: רוֹצֶה אֲנִי שֶׁיִּשָּׁבַע לִי, מַשְׁבִּיעִים אוֹתוֹ. וְאִם לָאו, אֵין פּוֹתְחִין לוֹ. 

הָיָה הַמַּלְוֶה תַּלְמִיד חָכָם, אֵין מַשְׁבִּיעִין אוֹתוֹ וְאֵין מַגְבִּין אוֹתוֹ. אֲבָל אִם תָּפַס מִשֶּׁל לֹוֶה, אֵין מוֹצִיאִין מִיָּדוֹ. וְאִם לֹא תָפַס, וְהוּא מֵעַצְמוֹ רוֹצֶה לִשָּׁבַע כְּדֵי לִגְבּוֹת אֶת שֶׁלּוֹ, שׁוֹמְעִין לוֹ. 

אִם הַמַּלְוֶה וְהַלּוֶֹה שְׁנֵיהֶם תַּלְמִידֵי חֲכָמִים, יֵשׁ מִי שֶׁאוֹמֵר, שֶׁחוֹזֵר הַדָּבָר לִכְמוֹת שֶׁהָיָה, וְאִי טָעִין: אִשְׁתָּבַע לִי, אָמְרִינָן לֵהּ: זִיל אִשְׁתָּבַע לֵהּ. 

אִם מֵת הַמַּלְוֶה, וְיוֹרְשָׁיו מוֹצִיאִים הַשְּׁטָר, וְהַלּוֶֹה טוֹעֵן שֶׁהוּא פָרוּעַ, נִשְׁבָּעִים שְׁבוּעַת הַיּוֹרְשִׁים, וְנוֹטְלִים. הָיָה הַמַּלְוֶה חָשׁוּד, יֵשׁ אוֹמְרִים שֶׁהַנִּתְבָּע נִשְׁבָּע הֶסֵת, וְנִפְטָר; וְיֵשׁ אוֹמְרִים שֶׁהַמַּלְוֶה נוֹטֵל בְּלֹא שְׁבוּעָה, וְהָכִי מִסְתַּבְּרָא. 

לֹא הָיָה חָשׁוּד, וְרוֹצֶה לְהַפֵּךְ הַשְּׁבוּעָה עַל הַלּוֶֹה, אֵין שׁוֹמְעִין לוֹ. וְאִם אָמַר: אִי אֶפְשִׁי לִשָּׁבַע בְּתַקָּנָה זוֹ, אֶלָּא תְּהֵא תְּבִיעָתִי כְּמִלְוָה עַל פֶּה, וְיִשָּׁבַע הַלּוֶֹה הֶסֵת, וְאָמַר הַלּוֶֹה: מֵאַחַר שֶׁחָזַרְתָּ אוֹתָהּ הֶסֵת, הֲרֵינִי מְהַפְּכָהּ עָלֶיךָ, הַדִּין עִמּוֹ. וְאִם אָמַר הַתּוֹבֵעַ: אֵינִי נִשְׁבָּע וְאֵינִי נוֹטֵל, אֶלָּא מַחֲרִים סְתָם, הָרְשׁוּת בְּיָדוֹ, <small><small>(ע"ל סִימָן צ"ב סי"א בְּהג"ה)</small></small> וְאֵין הַלּוֶֹה יָכוֹל לוֹמַר: אוֹ הִשָּׁבַע וְטֹל, אוֹ: הוֹצִיאֵנִי מִן הַכְּלָל. וְאִם יָצָא הַלּוֶֹה וְלֹא רָצָה לִשְׁמֹעַ הַחֵרֶם, אֵין מְנַדִּין אוֹתוֹ בְּכָךְ, וּמַחֲרִימִין שֶׁלֹּא בְפָנָיו: 

הוֹצִיא עָלָיו שְׁטָר מְקֻיָּם, וְהַלּוֶֹה אוֹמֵר: שְׁטָר מְזֻיָּף הוּא, אוֹ שֶׁטָּעַן: חוֹב זֶה רִבִּית הוּא, אוֹ: שְׁטַר אֲמָנָה הוּא, אוֹ: כָּתַבְתִּי לִלְווֹת וְלֹא לָוִיתִי, וְהַמַּלְוֶה עוֹמֵד בִּשְׁטָרוֹ וְאוֹמֵר שֶׁזֶּה טוֹעֵן שֶׁקֶר, וְאָמַר הַלּוֶֹה: יִשָּׁבַע וְיִטֹּל, אֵין שׁוֹמְעִין לוֹ לְהַשְׁבִּיעוֹ, אֶלָּא יְשַׁלֵּם וְאַחַר כָּךְ יִטְעֹן עַל הַמַּלְוֶה בַּמֶּה שֶׁיִּרְצֶה, וְאִם יוֹדֶה יַחֲזִיר לוֹ, וְאִם כָּפַר, יִשָּׁבַע הֶסֵת. 

אִם טָעַן הַלּוֶֹה: מָחַלְתָּ לִי חוֹב שֶׁבִּשְׁטָר זֶה, יֵשׁ מִי שֶׁאוֹמֵר, שֶׁדִּינוֹ כְּמִי שֶׁטּוֹעֵן: פְּרַעְתִּיו. <small>הַגָּה: וְיָכוֹל לִטְעוֹן: מָחַלְתָּ לִי, אַף עַל פִּי שֶׁיֵּשׁ בּוֹ נֶאֱמָנוּת, שֶׁהַנֶּאֱמָנוּת לֹא קָאֵי אֶלָּא עַל הַפֵּרָעוֹן, <small><small>(טוּר וְהַתְּרוּמוֹת בְּשֵׁם הָרַמְבַּ"ן)</small>. </small> </small> וְהַמְדַקְדְּקִים כּוֹתְבִים: וְהֶאֱמַנְתִּיו לוֹמַר שֶׁלֹּא נִפְרַעְתִּי וּבְכָל עִנְיְנֵי חוֹב זֶה. וְיֵשׁ מִי שֶׁאוֹמֵר, <small>דִּמְחִילָה,</small> כְּמִי שֶׁטּוֹעֵן אֲמָנָה אוֹ רִבִּית הוּא. 

טָעַן הַלּוֶֹה שֶׁהַשְּׁטָר נַעֲשָׂה עַל תְּנַאי שֶׁאִם אֲקַיְּמֶנּוּ אֶפָּטֵר, וְקִיַּמְתִּיו, וּמַלְוֶה אוֹמֵר שֶׁלֹּא הָיָה שׁוּם תְּנַאי בַּדָּבָר, אִם כָּתוּב בּוֹ שֶׁנַּעֲשָׂה בְּלֹא שׁוּם תְּנַאי, אוֹ בְּלֹא שׁוּם שִׁיּוּר בָּעוֹלָם, אֵין הַלּוֶֹה נֶאֱמָן. וְאִם אֵין כָּתוּב בּוֹ כֵּן, נִשְׁבָּע הַמַּלְוֶה וְנוֹטֵל; וַאֲפִלּוּ אִם כָּתוּב בּוֹ נֶאֱמָנוּת. וְאִם הוֹדָה הַמַּלְוֶה שֶׁנַּעֲשָׂה עַל תְּנַאי, אֶלָּא שֶׁאוֹמֵר שֶׁעֲדַיִן לֹא קִיְּמוֹ הַלּוֶֹה, עַל הַמַּלְוֶה לְהָבִיא רְאָיָה, וְאִם אֵין לוֹ רְאָיָה נִשְׁבָּע הַלּוֶֹה הֶסֵת, וְנִפְטָר. <small>הַגָּה: וְאֵין הַמַּלְוֶה נֶאֱמָן בְּמִגּוֹ, דְּאֵין <small><small>(אוֹמְרִים)</small></small> מִגּוֹ לְהוֹצִיא <small><small>(טוּר סי"ט וב"י וְתוֹסָפוֹת פֶּרֶק חֶזְקַת הַבָּתִּים וְרַמְבַּ"ם סוֹף שְׁבִיעִית וּמָרְדְּכַי רֵישׁ ב"מ וַאֲשֵׁרִ"י פֶרֶק הַכּוֹתֵב)</small>.</small> וְיֵשׁ חוֹלְקִין וּסְבִירָא לְהוּ דְאַמְרִינָן מִגּוֹ לְהוֹצִיא <small><small>(רִיבָ"שׁ סִימָן של"ו)</small>.</small> </small> וְאִם יֵשׁ לַלּוֶֹה עֵדִים שֶׁבִּתְנַאי נַעֲשָׂה, מְקַבְּלִים עֵדוּתָן. וַאֲפִלּוּ עֵדֵי הַשְּׁטָר עַצְמָם נֶאֱמָנִים לוֹמַר שֶׁנַּעֲשָׂה עַל תְּנַאי, אֲפִלּוּ אִם כְּתַב יָדָם יוֹצֵא מִמָּקוֹם אַחֵר, וְנִפְטָר הַלּוֶֹה אֲפִלּוּ בְּלֹא שְׁבוּעָה. וְאִם עֵד אֶחָד אוֹמֵר: עַל תְּנַאי הָיָה, וְעֵד אֶחָד אוֹמֵר: לֹא הָיָה תְּנַאי, נִשְׁבָּע הַלּוֶֹה הֶסֵת, וְנִפְטָר. 

טָעַן הַלּוֶֹה עַל הַשְּׁטָר מְקֻיָּם שֶׁחֶצְיוֹ פָּרוּעַ, וְהַמַּלְוֶה אוֹמֵר: שֶׁלֹּא נִפְרַע מִמֶּנּוּ כְלוּם, וְעֵדִים מְעִידִים שֶׁכֻּלּוֹ פָּרוּעַ, נִשְׁבָּע <small>הַלּוֶֹה</small> וְגוֹבֶה מֶחֱצָה מִבְּנֵי חָרֵי, וְאִם כָּתוּב בּוֹ שֶׁהֶאֱמִינוֹ עַל עַצְמוֹ כִּשְׁנֵי עֵדִים, גּוֹבֶה כָּל הַשְּׁטָר מִבְּנֵי חָרֵי, בְּלֹא שְׁבוּעָה: 


Siman 83

אִם הַמַּלְוֶה מוֹדֶה שֶׁקִּבֵּל מִמֶּנּוּ דְּמֵי הַשְּׁטָר, אֶלָּא שֶׁאָמַר שֶׁקִּבְּלָם בִּשְׁבִיל מִלְוָה עַל פֶּה שֶׁהָיָה לוֹ עָלָיו, וְאֵין הַלּוֶֹה מוֹדֶה בְּאוֹתָהּ מִלְוָה, נִתְבָּאֵר בְּסִימָן נ"ח. 

אִם הַלּוֶֹה מוֹדֶה בִּשְׁתֵּי הַלְוָאוֹת, וּשְׁתֵּיהֶן עָבַר זְמַנָּן, וְנָתַן לוֹ מָנֶה סְתָם, וְלֹא פֵרַשׁ, וְהַמַּלְוֶה אוֹמֵר שֶׁרוֹצֶה לַחֲשֹׁב אוֹתָם בְּפִרְעוֹן הַחוֹב שֶׁאֵין לוֹ כֹּחַ עַל הַלּוֶֹה כָּל כָּךְ, וּבָאֲחֶרֶת יֵשׁ לוֹ כֹּחַ יוֹתֵר, כְּגוֹן שֶׁיֵּשׁ לוֹ עָרֵב, וְהַלּוֶֹה רוֹצֶה לַחֲשֹׁב אוֹתָם בְּפִרְעוֹן הַמִּלְוָה שֶׁיֵּשׁ לוֹ בָּהּ עָרֵב, כִּי אוֹמֵר שֶׁלְּאוֹתָהּ נִתְכַּוֵּן, אֵין שׁוֹמְעִין לוֹ <small><small>(טוּר ס"ג בְּשֵׁם בעה"ת)</small>.</small> וַאֲפִלּוּ אוֹמֵר בְּפֵרוּשׁ: לֹא אֶפְרַע לְךָ אֶלָּא מֵחוֹב פְּלוֹנִי, וְהַמַּלְוֶה אוֹמֵר: לֹא אֲקַבְּלֵם אֶלָּא מֵחוֹב אַחֵר, הַדִּין עִם הַמַּלְוֶה. <small>הַגָּה: וַאֲפִלּוּ שָׁתַק כְּשֶׁקִּבְּלָם, יָכוֹל אַחַר כָּךְ לוֹמַר: מַה שֶּׁשָּׁתַקְתִּי כְּדֵי שֶׁתִּתֵּן לִי הַמָּעוֹת, וְלֹא אֲקַבְּלֵם רַק עַל חוֹב אַחֵר <small><small>(רַ"ן פֶּרֶק הַכּוֹתֵב)</small>. </small> וְכֵן אִם שָׁלַח עִם הַמַּלְוֶה מָעוֹת לַאֲחֵרִים, וְקִבְּלָם בִּשְׁתִיקָה, יָכוֹל לוֹמַר אַחַר כָּךְ: אֲקַבְּלֵם לְעַצְמִי, וּמַה שֶּׁשָּׁתַקְתִּי, כְּדֵי שֶׁתִּתֵּן לִי הַמָּעוֹת <small><small>(בֵּית יוֹסֵף סִימָן נ"ח בְּשֵׁם הָרַשְׁבָּ"א)</small>.</small> </small> 

אִם הַלּוֶֹה אוֹמֵר: מֵחוֹב פְּלוֹנִי שֶׁפְּלוֹנִי עָרֵב בּוֹ נְתַתִּים לְךָ, וְעַל מְנָת כֵּן קִבַּלְתָּם, וְהַמַּלְוֶה אוֹמֵר: לֹא נִתְרַצֵּיתִי לְקַבְּלָם אֶלָּא מֵחוֹב פְּלוֹנִי שֶׁאֵין לִי בּוֹ עָרֵב, אִם הַחוֹב שֶׁאָמַר הַלּוֶֹה שֶׁפְּרָעוֹ הוּא מִלְוָה עַל פֶּה, נֶאֱמָן הַלּוֶֹה בִּשְׁבוּעַת הֶסֵת, וְנִפְטָר הָעָרֵב, אֲפִלּוּ הָיָה קַבְּלָן. וְאִם שְׁנֵי הַחוֹבוֹת יֵשׁ לוֹ עֲלֵיהֶם שְׁנֵי שְׁטָרוֹת, אִם לֹא פְרָעוֹ בְּעֵדִים, נֶאֱמָן הַמַּלְוֶה, בְּמִגּוֹ דְּלֹא הָיוּ דְבָרִים מֵעוֹלָם, וְנִשְׁבַּע וְנוֹטֵל. וְאִם יֵשׁ בּוֹ נֶאֱמָנוּת, נוֹטֵל בְּלֹא שְׁבוּעָה. וַאֲפִלּוּ אִם פְּרָעוֹ בְּעֵדִים, וּמְעִידִים שֶׁבְּתוֹרַת פֵּרָעוֹן נְתָנָם לוֹ, וְאֵינָם יוֹדְעִים מֵאֵיזֶה שְׁטָר, נֶאֱמָן לוֹמַר שֶׁקִּבְּלָם בִּשְׁבִיל הַחוֹב שֶׁאֵין לוֹ בּוֹ עָרֵב, וְנִשְׁבָּע, וְגוֹבֶה חוֹבוֹ מֵהַלּוֶֹה אוֹ מֵהֶעָרֵב; וְאִם יֵשׁ בּוֹ נֶאֱמָנוּת, גּוֹבֶה בְּלֹא שְׁבוּעָה. 

הוֹצִיא עָלָיו שְׁטָר מְקֻיָּם, וְאָמַר הַלּוֶֹה: מְזֻיָּף, אוֹ: אֲמָנָה, וְאָמַר הַמַּלְוֶה: כֵּן הַדָּבָר, אֲבָל שְׁטָר כָּשֵׁר הָיָה לִי וְאָבַד, נִשְׁבָּע הַלּוֶֹה הֶסֵת, וְנִפְטָר. 


Siman 84

הַפּוֹגֵם שְׁטָרוֹ, לֹא יִפָּרַע אֶלָּא בִּשְׁבוּעָה, אַף עַל פִּי שֶׁלֹּא טָעַן הַלּוֶֹה: הִשָּׁבַע לִי. כֵּיצַד, הֲרֵי שֶׁשְּׁטָרוֹ אֶלֶף זוּז, וְטָעַן הַלּוֶֹה: פָּרוּעַ כֻּלּוֹ, וְהַמַּלְוֶה אוֹמֵר: לֹא נִפְרַעְתִּי אֶלָּא מִקְצָתוֹ, לֹא יִפָּרַע אֶת הַשְּׁאָר, אֶלָּא בִּשְׁבוּעָה כְּעֵין שֶׁל תּוֹרָה. אֲפִלּוּ הָיוּ עֵדִים בִּשְׁעַת הַפֵּרָעוֹן, אוֹ שֶׁכָּתַב לוֹ שׁוֹבָר בַּמֶּה שֶׁפָּרַע. וְלָא אַמְרִינָן: אִם אִיתָא דְפָרַע טְפֵי, בְּעֵדִים הֲוָה פָרַע לֵהּ, כִּדְפַרְעֵהּ מֵעִקָּרָא, אוֹ הָיָה כּוֹתֵב לוֹ שׁוֹבָר. וַאֲפִלּוּ דִקְדֵּק לְצָרֵף בְּחֶשְׁבּוֹנוֹ אֲפִלּוּ פָּחוֹת מִשְּׁוֵה פְרוּטָה, לָא אַמְרִינָן כֵּיוָן שֶׁדִּקְדֵּק כָּל כָּךְ, קוּשְׁטָא קָאָמַר. וְאִם יֵשׁ בּוֹ נֶאֱמָנוּת, אַף עַל פִּי שֶׁלֹּא פֵרַשׁ בֵּין בְּכֻלּוֹ בֵין בְּמִקְצָתוֹ, נוֹטֵל בְּלֹא שְׁבוּעָה. 

בַּמֶּה דְּבָרִים אֲמוּרִים, כְּשֶׁעָבַר זְמַנּוֹ. אֲבָל אִם הוּא תּוֹךְ זְמַנּוֹ, אַף עַל פִּי שֶׁפָּגַם שְׁטָרוֹ, יִפָּרַע שֶׁלֹּא בִּשְׁבוּעָה; אֶלָּא אִם כֵּן טָעַן הַלּוֶֹה: יִשָּׁבַע לִי. 

כָּתוּב בּוֹ פֵּרָעוֹן בֵּינֵי שִׁיטֵי, לֹא חָשׁוּב כְּפוֹגֵם שְׁטָרוֹ לְחַיְּבוֹ שְׁבוּעָה. <small><small>(וְע"ל סִימָן מ"ד ס"ו וְסוֹף סִימָן מ"ה)</small>. </small> שְׁטָר שֶׁכָּתוּב בּוֹ פֵּרָעוֹן בֵּינֵי שִׁיטֵי ת' זְהוּבִים עַל הַגְּרָר, וְטוֹעֵן הַלּוֶֹה שֶׁפָּרַע יוֹתֵר, וְהַמַּלְוֶה גֵּרַר מְקוֹם הַפֵּרָעוֹן וְחָזַר וְכָתַב מַה שֶּׁרָצָה, אִם כְּתַב הַפֵּרָעוֹן הוּא כְּתַב יָד הַלּוֶֹה, הַדִּין עִם הַמַּלְוֶה. 

<small><small>(כָּפוּל לְעֵיל סִימָן מ"ז ס"ב)</small></small> הַפּוֹחֵת שְׁטָרוֹ, נִפְרָע שֶׁלֹּא בִשְׁבוּעָה. כֵּיצַד, הָיָה שְׁטָרוֹ אֶלֶף זוּז, וְטוֹעֵן הַלּוֶֹה: פְּרַעְתִּיךָ כֻּלּוֹ, וְהַמַּלְוֶה אוֹמֵר: לֹא נִפְרַעְתִּי כְּלוּם אֲבָל אֵינְךָ חַיָּב לִי אֶלָּא ת"ק, וּמַה שֶּׁנִּכְתַּב אֶלֶף אֲמָנָה הָיְתָה בֵּינֵינוּ, אַף עַל פִּי שֶׁאֵין בּוֹ נֶאֱמָנוּת, נִפְרָע שֶׁלֹּא בִּשְׁבוּעָה, אֶלָּא אִם כֵּן יֹאמַר הַלּוֶֹה: הִשָּׁבַע לִי. טָעַן הַמַּלְוֶה: לֹא נִפְרַעְתִּי כְּלוּם אֲבָל אֵין הַחוֹב אֶלָּא ת"ק וְהָעֵדִים טָעוּ וְכָתְבוּ אֶלֶף זוּז, הֲרֵי מוֹדֶה שֶׁהָעֵדִים הֵעִידוּ שֶׁקֶר, וְנִשְׁבָּע הַלּוֶֹה הֶסֵת, וְנִפְטָר: 

עֵד אֶחָד מֵעִיד בַּשְּׁטָר שֶׁהוּא פָרוּעַ, לֹא יִפָּרַע אֶלָּא בִּשְׁבוּעָה. בַּמֶּה דְּבָרִים אֲמוּרִים, כְּשֶׁעָבַר זְמַנּוֹ. אֲבָל אִם הוּא תּוֹךְ זְמַנּוֹ, נִפְרָע שֶׁלֹּא בִּשְׁבוּעָה, אֶלָּא אִם כֵּן טָעַן הַלּוֶֹה: יִשָּׁבַע לִי. עֵד אֶחָד מֵעִיד עַל שְׁטָר שֶׁהוּא פָּרוּעַ, וּמֵת הַמַּלְוֶה עַד שֶׁלֹּא נִשְׁבַּע, אֵין יוֹרְשִׁין גּוֹבִין אוֹתוֹ; וְהוּא הַדִּין לְפוֹגֵם שְׁטָרוֹ, וּמֵת עַד שֶׁלֹּא נִשְׁבַּע. 


Siman 85

רְאוּבֵן שֶׁהוֹצִיא שְׁטָר חוֹב עַל שִׁמְעוֹן, וְשִׁמְעוֹן הוֹצִיא שְׁטָר שֶׁרְאוּבֵן מָכַר לוֹ שָׂדֵהוּ אַחַר שֶׁהִגִּיעַ זְמַן שְׁטָרוֹ, וְאוֹמֵר: אִלּוּ חַיָּב הָיִיתִי לְךָ הָיָה לְךָ לִפָּרַע מִמֶּנִי וְלֹא לִמְכֹּר לִי שָׂדְךָ, אִם הוּא בְּמָקוֹם שֶׁנּוֹהֲגִין שֶׁמִּי שֶׁקּוֹנֶה שָׂדֶה נוֹתֵן מָעוֹת וְאַחַר כָּךְ כּוֹתְבִין לוֹ שְׁטָר, טַעֲנָתוֹ טַעֲנָה, שֶׁלֹּא הָיָה לוֹ לִכְתֹּב שְׁטַר הַמְּכִירָה אַחַר שֶׁקִּבֵּל הַמָּעוֹת, וְנֶאֱמָן הַלּוֶֹה לוֹמַר: פָּרַעְתִּי וְשׁוֹבָר הָיָה לִי וְאָבַד. וַאֲפִלּוּ שֶׁיֵּשׁ בּוֹ נֶאֱמָנוּת. וְאִם אוֹמֵר: מְזֻיָּף הוּא, יֵשׁ מִי שֶׁאוֹמֵר שֶׁאֵינוֹ נֶאֱמָן, כֵּיוָן שֶׁהוּא מְקֻיָּם. וְיֵשׁ אוֹמְרִים שֶׁהוּא נֶאֱמָן. וְאִם עֲדַיִן לֹא הִגִּיעַ זְמַן שְׁטָרוֹ, אֵין טַעֲנָתוֹ טַעֲנָה. וְאִם הוּא בְּמָקוֹם שֶׁכּוֹתְבִין שְׁטָר וְאַחַר כָּךְ נוֹתְנִים מָעוֹת, אַף עַל פִּי שֶׁהִגִּיעַ זְמַנּוֹ, אֵין טַעֲנָתוֹ טַעֲנָה, שֶׁזֶּה יֹאמַר: לֹא מָכַרְתִּי לְךָ הַשָּׂדֶה אֶלָּא כְּדֵי שֶׁיִּהְיֶה לִי מִמַּה לִגְבּוֹת חוֹבִי. 

אִם הַלּוֶֹה מָכַר קַרְקַע לַמַּלְוֶה אַחַר שֶׁהִגִּיעַ זְמַן פְּרִיעַת שְׁטָרוֹ, אֲפִלּוּ בְּמָקוֹם שֶׁנּוֹתְנִים מָעוֹת וְאַחַר כָּךְ כּוֹתְבִים שְׁטָר, יָכוֹל לוֹמַר לוֹ: אִלּוּ חַיָּב הָיִיתִי לְךָ הָיָה לְךָ לִטְרֹף הַשָּׂדֶה כְּשֶׁמְּכַרְתִּיו לְךָ. <small>הַגָּה: אֲבָל אִם מָכַר לוֹ מִטַּלְטְלִין, לֹא יָכוֹל לוֹמַר: אִלּוּ הָיִיתִי חַיָּב לָמָּה לֹא תָבַעְתָּ מִמֶּנִּי בְּחוֹבְךָ, דְּזֶה יוּכַל לוֹמַר: אִלּוּ תָּבַעְתִּי יָרֵאתִי שֶׁלֹּא תִמְכֹּר לִי כְּלָל. <small><small>(תְּשׁוּבַת מַיְמוֹנִי סֵפֶר מִשְׁפָּטִים)</small>.</small> </small> 

רְאוּבֵן הוֹצִיא שְׁטָר עַל שִׁמְעוֹן, וְשִׁמְעוֹן עַל רְאוּבֵן מְאֻחָר לִשְׁטָרוֹ שֶׁל רְאוּבֵן, וְהִגִּיעַ זְמַן הַפֵּרָעוֹן שֶׁל רְאוּבֵן קֹדֶם שֶׁלָּוָה מִשִּׁמְעוֹן, יָכוֹל שִׁמְעוֹן לוֹמַר לִרְאוּבֵן: אִלּוּ הָיִיתִי חַיָּב לְךָ לֹא הָיָה לְךָ לִלְוֹת מִמֶּנִי, אֶלָּא הָיָה לְךָ לִפָּרַע מֵחוֹבְךָ. <small>הַגָּה: וְדַוְקָא שֶׁהַשְּׁטָר בָּרוּר; אֲבָל אִם יֵשׁ טַעֲנָה עַל הַשְּׁטָר, כְּגוֹן שֶׁיֵּשׁ בּוֹ חֲשַׁשׁ אַסְמַכְתָּא אוֹ כַּדּוֹמֶה, יוּכַל לוֹמַר: הָיִיתִי מִתְיָרֵא שֶׁאִי אֶפְשָׁר לִי לִגְבּוֹת בִּשְׁטָרִי מִכֹּחַ אַסְמַכְתָּא, עַל כֵּן הֻצְרַכְתִּי לִלְוֹת, כִּי לֹא הָיָה לִי פְּנַאי לָדוּן לִנְגֹּשׂ אוֹתְךָ <small><small>(תְּשׁוּבַת הָרֹא"שׁ כְּלָל ע"ב סִימָן ב')</small>.</small> </small> וְיֵשׁ מִי שֶׁאוֹמֵר, דְּלָא שְׁנָא בְּאַתְרָא דְיָהֲבֵי זוּזֵי וַהֲדַר כָּתְבֵי שְׁטָרָא, וְלָא שְׁנָא בְּאַתְרָא דְכָתְבֵי שְׁטָרָא וַהֲדַר יָהֲבֵי זוּזֵי. וְיֵשׁ אוֹמְרִים דְּהָנֵי מִלֵּי בְּאַתְרָא דְיָהֲבֵי זוּזֵי וַהֲדַר כָּתְבֵי שְׁטָרָא. וַאֲפִלּוּ אִם יֵשׁ לִרְאוּבֵן זִבּוּרִית וּלְשִׁמְעוֹן עִדִּית, אֵינוֹ יָכוֹל לוֹמַר: לָוִיתִי מִמְּךָ כְּדֵי שֶׁאֶגְבֶּה מִמְּךָ עִדִּית וְאַגְבֶּה אוֹתְךָ הַזִּבּוּרִית. וְאִם הוּא בְּאַתְרָא דְכָתְבֵי שְׁטָרָא וַהֲדַר יָהֲבֵי זוּזֵי, אֵינוֹ יָכוֹל לוֹמַר לוֹ: הָיָה לְךָ לִפָּרַע מֵחוֹבְךָ, אֶלָּא כָּל אֶחָד גּוֹבֶה חוֹבוֹ. וּמִיהוּ, אִם יֵשׁ לִשְׁנֵיהֶם עִדִּית אוֹ בֵּינוֹנִית אוֹ זִבּוּרִית, אוֹ שֶׁיֵּשׁ לְאֶחָד עִדִּית אוֹ בֵּינוֹנִית וְלַשֵּׁנִי זִבּוּרִית, עוֹמֵד כָּל אֶחָד בְּשֶׁלּוֹ. וְכֵן אִם יֵשׁ לָזֶה בֵּינוֹנִית וְזִבּוּרִית וְלָזֶה זִבּוּרִית, עוֹמֵד כָּל אֶחָד בְּשֶׁלּוֹ. אֲבָל אִם יֵשׁ לָזֶה עִדִּית וּבֵינוֹנִית, וְלָזֶה זִבּוּרִית, זֶה גּוֹבֶה וְזֶה גּוֹבֶה. וְאִם זְמַן הַשְּׁטָר שֶׁמּוֹצִיא שִׁמְעוֹן עַל רְאוּבֵן הָיָה קֹדֶם שֶׁהִגִּיעַ זְמַנּוֹ שֶׁל שְׁטָר שֶׁל רְאוּבֵן, אָז בְּכָל עִנְיָן יַעֲמֹד כָּל אֶחָד בְּשֶׁלּוֹ, שֶׁאֵין יָכוֹל לוֹמַר: הָיָה לְךָ לִפָּרַע מֵחוֹבְךָ, שֶׁהֲרֵי עֲדַיִן לֹא הִגִּיעַ זְמַנּוֹ. אֲפִלּוּ הָיָה בְּיוֹם אַחֲרוֹן, כְּגוֹן שֶׁרְאוּבֵן הִלְוָה לְשִׁמְעוֹן בִּשְׁטָר לְחָמֵשׁ שָׁנִים, וּבַיּוֹם שֶׁנִּשְׁלְמוּ הַה' שָׁנִים בָּא רְאוּבֵן וְלָוָה מִשִּׁמְעוֹן לְעֶשֶׂר שָׁנִים, אֵין שִׁמְעוֹן יָכוֹל לוֹמַר לִרְאוּבֵן: אִלּוּ חַיָּב הָיִיתִי לְךָ לָמָּה שִׁעְבַּדְתָּ עַצְמְךָ בִּשְׁבִיל יוֹם אֶחָד, וְגוֹבֶה זֶה שֶׁלּוֹ לְסוֹף חָמֵשׁ שָׁנִים וְזֶה שֶׁלּוֹ לְסוֹף י' שָׁנִים. <small>הַגָּה: רְאוּבֵן שֶׁתּוֹבֵעַ מִשִּׁמְעוֹן לְשַׁלֵּם לוֹ, וְהֵשִׁיב לוֹ שִׁמְעוֹן: הֲלֹא אַתָּה פָּרַעְתָּ לִי זֶה הַשָּׁבוּעַ, וְלָמָּה לֹא עִכַּבְתָּ בְּחוֹבְךָ, וּרְאוּבֵן אוֹמֵר: הֶאֱמַנְתִּיךָ, נֶאֱמָן, בְּמִגּוֹ דְיוּכַל לוֹמַר: לֹא פְרַעְתִּיךָ, אוֹ: עֲדַיִן לֹא הִגִּיעַ זְמַנִּי אָז שֶׁתִּפְרָעֵנִי <small><small>(מָרְדְּכַי פֶּרֶק דַּיָּנֵי גְזֵרוֹת)</small>.</small> אִשָּׁה שֶׁהִקְדִּישָׁה נְכָסֶיהָ וְצִוְּתָה שֶׁיָּדוּרוּ בְּנוֹתֶיהָ בַּבָּתִּים וְיִתְּנוּ שְׂכִירוּת, וְאַחַר כָּךְ הֵבִיאָה בַּת אַחַת שְׁטַר מַתָּנָה מֻקְדָּם לִשְׁטַר מַתָּנָה שֶׁל הֶקְדֵּשׁ, וּשְׁאָר הַיּוֹרְשִׁים אוֹמְרִים: אִלּוּ הָיָה שְׁטָרֵךְ אֱמֶת לָמָּה נָתַתְּ שְׂכִירוּת, אִם הַבַּת נוֹתֶנֶת אֲמַתְלָא עַל הַשְּׂכִירוּת, הַדִּין עִמָּהּ; וְאִם לָאו, הַדִּין עִם הַיּוֹרְשִׁין <small><small>(תְּשׁוּבוֹת הָרֹא"שׁ כְּלָל ע' סִימָן ב)</small>.</small> </small> 

אִם מֵת אֶחָד מֵהֶם וְהִנִּיחַ יְתוֹמִים קְטַנִּים, כָּל אֶחָד עוֹמֵד בְּשֶׁלּוֹ, אֲפִלּוּ לֹא הִנִּיחַ לָהֶם אֲבִיהֶם כְּלוּם; שֶׁאִם יִגְבּוּ מִזֶּה, אֲפִלּוּ מָעוֹת, חוֹזֵר וְגוֹבֶה אוֹתָם מֵהֶם, אַחַר תַּקָּנַת הַגְּאוֹנִים שֶׁגּוֹבִים מִטַּלְטְלֵי דְיַתְמֵי. 

אֲפִלּוּ הַיְתוֹמִים קְטַנִּים, אֵין אוֹמְרִים שֶׁהֵם יִגְבּוּ מִיָּד וְלֹא יִגְבֶּה מֵהֶם עַד שֶׁיִּגְדְּלוּ, כֵּיוָן שֶׁתָּפַס בְּחַיֵּי אֲבִיהֶם. 

שְׁנַיִם שֶׁיֵּשׁ לְכָל אֶחָד מֵהֶם שְׁטָר חוֹב עַל חֲבֵרוֹ בְּמָנֶה, וְהָיָה בְּעִנְיָן שֶׁהַדִּין הוּא שֶׁיַּעֲמֹד כָּל אֶחָד בְּשֶׁלּוֹ, וּמָכַר אֶחָד מֵהֶם חוֹבוֹ לְאַחֵר, הַלּוֹקֵחַ גּוֹבֶה מֵהַלּוֶֹה, וְחוֹזֵר הַלּוֶֹה וְגוֹבֶה מֵהַמּוֹכֵר מִבְּנֵי חָרֵי. וְאִם אֵין לַמּוֹכֵר נְכָסִים, אִם גָּבָה הַלּוֹקֵחַ קַרְקַע מִזֶּה, חוֹזֵר וְגוֹבֶה מִמֶּנּוּ, שֶׁהֲרֵי הוּא מְשֻׁעְבָּד לוֹ לְחוֹבוֹ; וְאִם גָּבָה מִמֶּנּוּ מִטַּלְטְלִין, אִם שִׁעְבֵּד לוֹ מִטַּלְטְלֵי אַגַּב מְקַרְקְעֵי שֶׁקָּנָה וְשֶׁיִּקְנֶה, חוֹזֵר וְגוֹבֶה אוֹתָם מִמֶּנּוּ; וְאִם לָאו, אֵינוֹ טוֹרֵף מִמֶּנּוּ כְּלוּם. 

רְאוּבֵן נִתְחַיֵּב לְשִׁמְעוֹן ק"ק, וְשִׁמְעוֹן לִרְאוּבֵן מָנֶה; וְשִׁמְעוֹן עָמַד כְּבָר בַּדִּין עִם רְאוּבֵן עַל הַמָּנֶה, וְנִתְחַיֵּב בְּבֵית דִּין, וְאָמַר שִׁמְעוֹן: אַתָּה חַיָּב לִי ק"ק, תְּחַסֵר מֵהֶם הַמָּנֶה כְּנֶגֶד מָנֶה זֶה, הֵשִׁיב רְאוּבֵן: אֲנִי לֹא עָמַדְתִּי עִמְּךָ בַּדִּין עַל הק"ק, וְכִמְדֻמֶּה לִי שֶׁיֵּשׁ לִי רְאָיוֹת שֶׁאֲנִי פָּטוּר מֵהֶם, אִם שְׁטָרוֹ שֶׁל שִׁמְעוֹן מְקֻיָּם, הַדִּין עִמּוֹ. 


Siman 86

רְאוּבֵן שֶׁנּוֹשֶׁה ק' בְּשִׁמְעוֹן, וְשִׁמְעוֹן בְּלֵוִי, מוֹצִיאִין מִלֵּוִי וְנוֹתְנִין לִרְאוּבֵן, לָא שְׁנָא אִם נִתְחַיֵּב לוֹ כְּבָר לְשִׁמְעוֹן בְּשָׁעָה שֶׁלָּוָה מֵרְאוּבֵן, לָא שְׁנָא נִתְחַיֵּב לוֹ אַחַר כָּךְ. וְאֵין חִלּוּק בָּזֶה בֵּין מִלְוָה בִשְׁטָר לְמִלְוָה עַל פֶּה, כֵּיוָן שֶׁשְּׁנֵי הַלּוֹוִים מוֹדִים כָּל אֶחָד לַמַּלְוֶה שֶׁלּוֹ, מוֹצִיאִין מִלֵּוִי וְנוֹתְנִים לִרְאוּבֵן בְּכָל עִנְיָן שֶׁיִּתְחַיֵּב לֵוִי לְשִׁמְעוֹן, בֵּין דֶּרֶךְ הַלְוָאָה שֶׁהִלְוָה לוֹ, בֵּין דֶּרֶךְ מֵקָּח וּמִמְכָּר, בֵּין דֶּרֶךְ שְׂכִירוּת. <small>הַגָּה: רְאוּבֵן שֶׁיֵּשׁ לוֹ מַשְׁכּוֹן מִן הַגּוֹי, וְהַגּוֹי חַיָּב לְשִׁמְעוֹן, יֵשׁ אוֹמְרִים דְּיָכוֹל שִׁמְעוֹן לִפְדּוֹת הַמַּשְׁכּוֹן מֵרְאוּבֵן, וְנוֹתֵן לוֹ קֶרֶן וְרִבִּית שֶׁעָלָה עָלָיו, וְגוֹבֶה חוֹבוֹ מִן הַמּוֹתָר <small><small>(תְּשׁוּבַת מַהֲרִי"ל סִימָן קפ"ח)</small>.</small> וְכֵן נִרְאֶה לִי, מֵאַחַר שֶׁאֵין לַגּוֹי לִפְרֹעַ בְּעִנְיָן אַחֵר, שִׁמְעוֹן יֵשׁ לוֹ כָּל זְכוּת הַגּוֹי, וְאַף עַל פִּי שֶׁיֵּשׁ מִי שֶׁחוֹלֵק בָּזֶה <small><small>(בֵּית יוֹסֵף סִימָן ע"ב)</small>,</small> נִרְאֶה לָדוּן כְּמוֹ שֶׁכָּתַבְתִּי:</small> 

בַּמֶּה דְּבָרִים אֲמוּרִים, כְּשֶׁאֵין לְשִׁמְעוֹן נְכָסִים לִפָּרַע מִמֶּנּוּ, שֶׁסִדְרוּ לוֹ בֵּית דִּין וְהִשְׁבִּיעוּהוּ וְלֹא מָצְאוּ לוֹ אֶלָּא חוֹב זֶה. <small>אַף עַל פִּי שֶׁיֵּשׁ לוֹ נְכָסִים בִּמְדִינָה אַחֶרֶת <small><small>(רִיבָ"שׁ סִימָן שנ"ג)</small>,</small> </small> אֲבָל אִם יֵשׁ לוֹ בִּמְדִינָה זוֹ נְכָסִים, אֵין בֵּית דִּין נִזְקָקִים לְהוֹצִיא מִזֶּה וְלָתֵת לָזֶה. 

אַף בִּזְמַן שֶׁאֵין לְשִׁמְעוֹן נְכָסִים, אֵין רְאוּבֵן יָכוֹל לְכֹפוֹ שֶׁיִּתְבַּע מִלֵּוִי וְיִפְרָעֶנּוּ, שֶׁאֵין מֻטָּל עָלָיו זֶה הַטֹּרַח, אֶלָּא עַל רְאוּבֵן לִטְרֹחַ וּלְהוֹצִיא מִלֵּוִי. 

יֵשׁ מִי שֶׁאוֹמֵר, שֶׁאִם מַה שֶּׁיֵּשׁ בְּיַד לֵוִי הֵם מָעוֹת בְּפִקָּדוֹן, יְכוֹלִים בֵּית דִּין לְהַתְפִּישָׂם וְלִנְגֹּשׂ שֶׁיִּפְרַע לִרְאוּבֵן, דְּכָל שֶׁיֵּשׁ לוֹ מָעוֹת אֵינוֹ יָכוֹל לוֹמַר לוֹ: טֹל קַרְקַע. 

אֵין שִׁמְעוֹן יָכוֹל לִמְחֹל לְלֵוִי, וְלֹא לְהַרְוִיחַ לוֹ זְמַן, <small>שֶׁהֲרֵי </small> פָּקַע הַשִּׁעְבּוּד שֶׁיֵּשׁ לְשִׁמְעוֹן עַל לֵוִי, וְנִשְׁתַּעְבֵּד לִרְאוּבֵן. וְכֵן אִם אָמַר: שְׁטַר אֲמָנָה, אוֹ: פָּרוּעַ הוּא, אֵינוֹ נֶאֱמָן לְהַפְסִיד לִרְאוּבֵן. וְאִם אַחַר שֶׁנִּתְחַיֵּב לֵוִי לִרְאוּבֵן בְּבֵית דִּין הָלַךְ וּפָרַע לְשִׁמְעוֹן, חַיָּב לִפְרֹעַ לִרְאוּבֵן פַּעַם אַחֶרֶת. הַמְסָרֵב שֶׁלֹּא לֵירֵד לְדִין, אוֹ יָרַד לְדִין וְנִתְחַיֵּב וְאֵינוֹ רוֹצֶה לַעֲשׂוֹת צִוּוּי בֵּית דִּין, וְעִכְּבוּ בֵּית דִּין מָמוֹנוֹ שֶׁבְּיַד אַחֵר וְעָבַר עַל מִצְוָתָן וְהֶחֱזִירוֹ לַמְּסָרֵב, אִם לֹא יִמְצָא מִמַּה לִגְבּוֹת, חַיָּב הַנִּפְקָד לִתֵּן לַמַּלְוֶה הַמָּמוֹן שֶׁהֶחֱזִיר לַמְסָרֵב. 

אַף עַל פִּי שֶׁרְאוּבֵן מִחָה בְּלֵוִי שֶׁלֹּא יִפְרַע לְשִׁמְעוֹן, לֹא מִקְרֵי רְאוּבֵן בְּהָכִי מֻחְזָק, דְּלָא מִשְׁתַּעְבֵּד לֵוִי לִרְאוּבֵן מִדְּרַבִּי נָתָן, עַד שֶׁיִּתְבָּרֵר בְּבֵית דִּין שֶׁשִּׁמְעוֹן חַיָּב 

מֵת שִׁמְעוֹן, וְנִשְׁאֲרוּ יוֹרְשָׁיו, וְטוֹעֵן לֵוִי: פָּרוּעַ הוּא, נִשְׁבָּעִים הַיּוֹרְשִׁים שְׁבוּעַת הַיּוֹרְשִׁים וְגוֹבִים מִלֵּוִי. וְאִם הָיָה חוֹב רְאוּבֵן בִּשְׁטָר, חוֹזֵר וְגוֹבֶה מֵהֶם בִּשְׁבוּעָה. וְאִם לֹא רָצוּ לִשָּׁבַע, חוֹזֵר זֶה עֲלֵיהֶם <small><small>(לְשׁוֹן בעה"ת שַׁעַר נ"א סוֹף ח"ב)</small></small> אִם יֵשׁ לָהֶם נְכָסִים אֲחֵרִים. וְאִם אֵין לָהֶם נְכָסִים אֲחֵרִים, וְטוֹעֲנִים שֶׁאֵין יְכוֹלִים לִשָּׁבַע שְׁבוּעָה זוֹ, הֲרֵי אֵלּוּ נִשְׁבָּעִים הֶסֵת שֶׁאֵין בְּיָדָם בַּמֶּה לִפְרֹעַ חוֹב מוֹרִישָׁם: 

רְאוּבֵן הִלְוָה לְשִׁמְעוֹן עַל פֶּה, וְשִׁמְעוֹן הִלְוָה לְלֵוִי בִּשְׁטַר, וּמָכַר לֵוִי כָּל נְכָסָיו, וּבָא <small><small>(רְאוּבֵן)</small></small> לִטְרֹף מִלָּקוֹחוֹת שֶׁל לֵוִי בְּכֹחַ הַשְּׁטָר שֶׁיֵּשׁ לְשִׁמְעוֹן עַל לֵוִי, אִם שִׁמְעוֹן מוֹדֶה לִרְאוּבֵן שֶׁאֵינוֹ פָרוּעַ, אֵינָם יְכוֹלִים לִדְחוֹתוֹ וְלוֹמַר: פָּרוּעַ אַתָּה מִשִּׁמְעוֹן וְאֵינוֹ נֶאֱמָן עָלֵינוּ הוֹדָאָתוֹ, אֶלָּא הֲרֵי הוּא טוֹרֵף מֵהֶם מֵאַחַר שֶׁשִּׁמְעוֹן מוֹדֶה לוֹ. 

רְאוּבֵן יֵשׁ לוֹ שְׁטָר חוֹב עַל שִׁמְעוֹן, וְשִׁמְעוֹן עַל לֵוִי אָחִיו, וּבָא רְאוּבֵן לִגְבּוֹת מִלֵּוִי, וְטוֹעֵן לֵוִי: אָחִי גְמָלַנִי חֶסֶד וְהִלְוַנִי לְהַחֲזִיק יָדִי, וְהִתְנָה עִמִּי שֶׁלֹּא יִכְפֵּנִי לִפְרֹעַ אֶלָּא לִכְשֶׁאֶרְצֶה, אַף עַל פִּי שֶׁב"ד מַכִּירִים קְצָת שֶׁטַּעֲנָתוֹ אֱמֶת, אִם אֵין תְּנַאי זֶה מְפֹרָשׁ בַּשְּׁטָר, גּוֹבֶה רְאוּבֵן מִמֶּנּוּ. <small>הַגָּה: מִי שֶׁיֵּשׁ לוֹ בְּיָדוֹ פִּקָּדוֹן שֶׁל גּוֹי אוֹ שֶׁל מְשֻׁמָּד, וְהֵם חַיָּבִים לַאֲחֵרִים, וּבָאִים לְהוֹצִיא מִיַּד הַמַּחֲזִיק בְּנִכְסֵיהֶם, וְהַמַּחֲזִיק אוֹמֵר שֶׁמִּתְיָרֵא לְהוֹצִיא הַנְּכָסִים מִיָּדוֹ פֶן יָבֹא הַגּוֹי וְהַמְשֻׁמָּד לַחֲזֹר וְלִגְבּוֹת מִמֶּנּוּ, הַדִּין עִמּוֹ <small><small>(בֵּית יוֹסֵף סִימָן ק"ה בְשֵׁם תְּשׁוּבַת מַיְמוֹנִי הַשַּׁיָּכִים לִנְזִיקִין סִימָן ז')</small>. </small> </small> 


Siman 87

הַתּוֹבֵעַ לַחֲבֵרוֹ מָמוֹן אוֹ חֵפֶץ, שֶׁהָיָה יָכוֹל לְהַחֲזִיק בּוֹ בְּטַעֲנַת: לֹא הָיוּ דְבָרִים מֵעוֹלָם, אוֹ: הֶחֱזַרְתִּיו לְךָ, אוֹ: לָקוּחַ הוּא בְּיָדִי, אִם הוּא מוֹדֶה מִקְצָת, חַיָּב שְׁבוּעָה מִן הַתּוֹרָה; וְכֵן אִם הוּא כּוֹפֵר בַּכֹּל, וְעֵד אֶחָד מַכְחִישׁוֹ, חַיָּב שְׁבוּעָה מִן הַתּוֹרָה, אֲפִלּוּ אֵינוֹ יוֹדֵעַ שֶׁחַיָּב לוֹ אֶלָּא עַל פִּי הָעֵד; אֲבָל הַכּוֹפֵר בַּכֹּל, וְאֵין עֵד אֶחָד מַכְחִישׁוֹ, פָּטוּר מִשְּׁבוּעַת הַתּוֹרָה <small><small>(טוּר ס"י בְּשֵׁם הָרַמְבַּ"ם וְהָרֹא"שׁ)</small>,</small> בֵּין בְּמִלְוֶה בֵין בְּפִקָּדוֹן, אֲבָל חַיָּב שְׁבוּעַת הֶסֵת. אֲפִלּוּ אָמַר לֵהּ: מָנֶה לִי בְּיָדְךָ, וַהֲלָה אוֹמֵר: לֹא הָיוּ דְבָרִים מֵעוֹלָם, נִשְׁבָּע הֶסֵת <small><small>(טוּר סִימָן ט')</small>, <small>וּבִלְבַד שֶׁיִּתְבָּעֶנּוּ וַדַּאי, כְּמוֹ שֶׁנִּתְבָּאֵר לְעֵיל סִימָן ע"ה.</small> </small> וַאֲפִלּוּ מוֹדֶה מִקְצָת, אִם אָמַר לוֹ: הֵילָךְ הַמִּקְצָת שֶׁאֲנִי מוֹדֶה, אֵינוֹ חַיָּב אֶלָּא הֶסֵת. וְאֵינוֹ נִקְרָא הֵילָךְ אֶלָּא אִם כֵּן יְהֵא הַמִּקְצָת שֶׁהוּא מוֹדֶה לוֹ מוּכָן בְּיָדוֹ בִּפְנֵי בֵּית דִּין לִתְּנוֹ לוֹ מִיָּד, אֲבָל אִם אָמַר: הֲרֵי הוּא בְּבֵיתִי וְאֶתְּנֶנּוּ לְךָ, לֹא. וַאֲפִלּוּ אִם יִתֵּן לוֹ מַשְׁכּוֹן עַל מַה שֶּׁמּוֹדֶה בוֹ, לָא חָשִׁיב הֵילָךְ. <small>וְיֵשׁ אוֹמְרִים דְּמַשְׁכּוֹן חָשִׁיב הֵילָךְ, דְּהָא אֲפִלּוּ שְׁטָר חָשׁוּב הֵילָךְ <small><small>(טוּר וּבַעַל הָעִטּוּר)</small>.</small> </small> 

תְּבָעוֹ שְׁנֵי כֵלִים, וְהוֹדָה לוֹ בְּאֶחָד מֵהֶם, וְאָמַר לוֹ: הֵילָךְ, וְטָעַן הַתּוֹבֵעַ שֶׁנִּשְׁתַּמֵּשׁ בְּזֶה שֶׁהוּא מוֹדֶה לוֹ וְנִפְחַת מִדָּמָיו, <small><small>(וְהוּא מוֹדֶה לוֹ)</small> <small>אוֹ שֶׁהוּא יָדוּעַ, </small> </small> אֵין זֶה הֵילָךְ. תְּבָעוֹ מָאתַיִם, וְהוֹדָה לוֹ בְּמָנֶה, וְהוּא בְּעִנְיָן שֶׁלֹּא הָיָה יָכוֹל לִכְפֹּר בְּאוֹתוֹ מָנֶה, כְּגוֹן שֶׁאוֹתוֹ מָנֶה הוּא מַעֲשֵׂה בֵּית דִּין, לֹא מִקְרֵי הוֹדָאָה בְּמִקְצַת. 

אִם נִרְאֶה לַדַּיָּן שֶׁהוּא מַעֲרִים לוֹמַר הֵילָךְ לִדְחוֹת שְׁבוּעַת הַתּוֹרָה מֵעָלָיו, חַיָּב לִשָּׁבַע שְׁבוּעַת הַתּוֹרָה. 

אָמַר לֵהּ: מָנֶה וּכְלִי יֵשׁ לִי בְּיָדְךָ, אֵין לְךָ בְּיָדִי אֶלָּא הַכְּלִי וְהֵילָךְ, וְאָמַר הַתּוֹבֵעַ: אֵין זֶה הַכְּלִי שֶׁלִּי, הֲרֵי זֶה נִשְׁבָּע הֶסֵת וְכוֹלֵל בִּשְׁבֻעָתוֹ שֶׁזֶּה כֵּלָיו. וְאִם הוֹדָה הַנִּתְבָּע שֶׁאֵין זֶה כֵּלָיו, אֶלָּא שֶׁנִּתְחַלֵּף לוֹ, אַף עַל פִּי שֶׁשָּׁוֶה כְּמוֹ כֵּלָיו, צָרִיךְ לִשָּׁבַע שְׁבוּעָה דְאוֹרַיְתָא. <small>וּלְמַאן דְּאָמַר דְּמַשְׁכּוֹן מִקְרֵי הֵילָךְ, לֹא גָרַע זֶה מִמַּשְׁכּוֹן <small><small>(טוּר)</small>.</small> וְנִרְאֶה לִי, דַּוְקָא אִם שָׁוְיוֹ כְּמוֹ הַכְּלִי שֶׁתּוֹבֵעַ אוֹתוֹ:</small> 

אֵין שְׁבוּעָה לְמוֹדֶה מִקְצָת בְּכוֹפֵר בַּכֹּל וּמְחֻיָּב מִתּוֹךְ טַעֲנָתוֹ, כְּגוֹן שֶׁתְּבָעוֹ מָנֶה וְהוּא אוֹמֵר: לֹא לָוִיתִי, וְחָזַר וְאָמַר: לָוִיתִי חֲמִשִּׁים וּפְרַעְתִּיךָ, שֶׁהֻחְזַק כַּפְרָן לְאוֹתוֹ מָמוֹן. וְכֵן אֵין הַמִּתְחַיֵּב בְּמִקְצַת מִתּוֹךְ טַעֲנַת הַכְּפִירָה מְחֻיָּב שְׁבוּעַת הַתּוֹרָה. <small>וְע"ל סִימָן ע"ה סָעִיף ה'.</small> 

הוֹדָה בְּמִקְצַת, וְעֵד אֶחָד מְסַיְּעוֹ, יֵשׁ אוֹמְרִים שֶׁפּוֹטְרוֹ מִשְּׁבוּעָה <small><small>(טוּר סי"א בְשֵׁם הָרֹא"שׁ)</small>,</small> וְיֵשׁ אוֹמְרִים שֶׁאֵינוֹ פוֹטְרוֹ. <small>הַגָּה: וְהָעִקָּר כַּסְּבָרָא הָרִאשׁוֹנָה, וְכֵן רָאוּי לְהוֹרוֹת. <small><small>(טוּר סִימָן פ"ד בְּשֵׁם ב"ת)</small>.</small> וְהוּא הַדִּין כְּשֶׁכְּתִיבַת יַד הַתּוֹבֵעַ מְסַיֵּעַ לַנִּתְבָּע, שֶׁפָּטוּר מִשְּׁבוּעָה <small><small>(מַהֲרִי"ק שֹׁרֶשׁ <small>(קצ"ד [קצ"ג])</small>.</small> וְיֵשׁ אוֹמְרִים דְּהוּא הַדִּין בְּנִשְׁבָּע וְנוֹטֵל, אִם יֵשׁ לוֹ עֵד הַמְסַיֵּעַ, נוֹטֵל בְּלֹא שְׁבוּעָה. מִי שֶׁנִּתְחַיֵּב שְׁבוּעָה וַהֲפָכָהּ עַל שֶׁכְּנֶגְדּוֹ, וְיֵשׁ לוֹ עֵד הַמְסַיֵּעַ, פָּטוּר מִן הַשְּׁבוּעָה <small><small>(תְּשׁוּבַת מַיְמוֹנִי סֵפֶר מִשְׁפָּטִים סִימָן ס"א)</small>.</small> וְהָא דְאָמְרֵינָן עֵד אֶחָד הַמְסַיֵּעַ פּוֹטֵר מִן הַשְּׁבוּעָה, הַיְנוּ דַּוְקָא שֶׁטּוֹעֵן הַנִּתְבָּע טַעֲנָה שֶׁאֶפְשָׁר לְהַאֲמִינוֹ בְּלֹא מִגּוֹ; אֲבָל אִם אֵין מַאֲמִינִין אוֹתוֹ אֶלָּא מִכֹּחַ מִגּוֹ דְּטוֹעֵן טַעֲנָה אַחֶרֶת, צָרִיךְ לִשָּׁבַע כְּאִלּוּ טָעַן הַטַּעֲנָה הָאֲחֶרֶת <small><small>(מָרְדְּכַי פֶּרֶק ח"ה)</small>. </small> </small> 
</small>
שְׁבוּעָה שֶׁמְּחַיְּבִים לְמִי שֶׁנִּתְחַיֵּב שְׁבוּעָה, הִיא נִקְרֵאת שְׁבוּעַת הַדַּיָּנִים, בֵּין שֶׁהוּא חַיָּב שְׁבוּעָה מִן הַתּוֹרָה, בֵּין מִדִּבְרֵי סוֹפְרִים. ג' מִינֵי שְׁבוּעוֹת חַיָּבִים מִן הַתּוֹרָה: מוֹדֶה מִקְצָת; וְכוֹפֵר בַּכֹּל שֶׁעֵד אֶחָד מַכְחִישׁוֹ; וּשְׁבוּעַת הַשּׁוֹמְרִים, שֶׁטָּעַן שֶׁאָבַד הַדָּבָר שֶׁהִפְקִידוֹ אֶצְלוֹ אוֹ נִגְנַב אוֹ מֵת אוֹ כַיּוֹצֵא בוֹ, הֲרֵי זֶה נִשְׁבָּע מִסָפֵק, אַף עַל פִּי שֶׁאֵין בַּעַל הַפִּקָּדוֹן יוֹדֵעַ אִם טוֹעֵן אֱמֶת אִם לָאו. 

כָּל שְׁבוּעָה, חוּץ מֵאֵלּוּ הַשְּׁלֹשָׁה, הֵם מִדִּבְרֵי סוֹפְרִים, וּמִכָּל מָקוֹם הֵם נִקְרָאִים שְׁבוּעַת הַדַּיָּנִים. וּבְשֶׁל דִּבְרֵיהֶם יֵשׁ שְׁנֵי מִינֵי שְׁבוּעוֹת: יֵשׁ מֵהֶם עַל יְדֵי טַעֲנַת וַדַּאי וּכְפִירָה, כְּגוֹן שְׁבוּעַת שָׂכִיר וּפוֹגֵם שְׁטָרוֹ וְכַיּוֹצֵא בָּהֶם; וְיֵשׁ מֵהֶם עַל יְדֵי טַעֲנַת סָפֵק, כְּגוֹן טַעֲנַת שֻׁתָּפִים וַאֲרִיסִים וְכַיּוֹצֵא בָּהֶם. וְיֵשׁ שְׁבוּעָה אַחֶרֶת שֶׁנִּתְקְנָה בְּדוֹרוֹת אַחֲרוֹנִים מֵחַכְמֵי הַגְּמָרָא, וְהוּא שְׁבוּעַת הֶסֵת; וְאַף עַל פִּי שֶׁבֵּית דִּין מַשְׁבִּיעִים אוֹתָהּ, אֵינָהּ נִקְרֵאת שְׁבוּעַת הַדַּיָּנִים. 

אֵלּוּ דְבָרִים שֶׁבֵּין שְׁבוּעָה דְאוֹרַיְתָא לְשֶׁל דִּבְרֵיהֶם: מִי שֶׁנִּתְחַיֵּב שְׁבוּעָה דְאוֹרַיְתָא וְלֹא רָצָה לִשָּׁבַע, בֵּית דִּין יוֹרְדִין לִנְכָסָיו וְנוֹתְנִים לַתּוֹבֵעַ מַה שֶּׁתָּבַע; וּמִי שֶׁנִּתְחַיֵּב שְׁבוּעָה מִדִּבְרֵיהֶם וְלֹא רָצָה לִשָּׁבַע, אִם הוּא מֵהַנִּשְׁבָּעִים וְנִפְטָרִים, כְּגוֹן הַנִּשְׁבָּעִים עַל טַעֲנַת שֶׁמָּא אוֹ שְׁבוּעַת הֶסֵת, מְנַדִּין אוֹתוֹ ל' יוֹם. לֹא בָא וְלֹא תָבַע נִדּוּיוֹ, מַכִּין אוֹתוֹ מַכַּת מַרְדוּת, וּמַתִּירִין לוֹ נִדּוּיוֹ, וְאֵין יוֹרְדִין לִנְכָסָיו <small>וּמֻתָּר לְקָרְאוֹ עֲבַרְיָן, שֶׁהֲרֵי עוֹבֵר עַל דִּבְרֵי חֲכָמִים <small><small>(מַהֲרִ"י מִינְץ סִימָן ט"ו)</small>.</small> </small> 

יֵשׁ אוֹמְרִים מִי שֶׁחַיָּב שְׁבוּעָה דְרַבָּנָן, אִם קָדַם וְתָפַס וְלֹא רָצָה לִשָּׁבַע, לָא מַפְקִינָן מִנֵּהּ. 

וְעוֹד יֵשׁ בֵּינֵיהֶם: שְׁבוּעָה דְאוֹרַיְתָא אִם הֲפָכָהּ עַל שֶׁכְּנֶגְדּוֹ וְאָמַר לוֹ: הִשָּׁבַע וְטֹל, אֵין שׁוֹמְעִין לוֹ, אִם אֵין הֲלָה רוֹצֶה, וְכֵן הַנִּשְׁבָּעִין וְנוֹטְלִין אַף עַל פִּי שֶׁהוּא מִדִּבְרֵיהֶן, אֵינוֹ יָכוֹל לְהָפְכָהּ עַל שֶׁכְּנֶגְדּוֹ שֶׁלֹּא מִדַּעַת הַנִּתְבָּע, וְכֵן שְׁבוּעַת הַשֻּׁתָּפִים וְכַיּוֹצֵא בָהּ שֶׁבָּאוֹת עַל הַסָפֵק, אֵין מְהַפְּכִין, שֶׁהֲרֵי זֶה טוֹעֲנוֹ סָפֵק. וּמִיהוּ, יֵשׁ מִי שֶׁאוֹמֵר, דְּאִי טָעִין: לִשְׁתָּבַע לִי דְחָשִׁיד לִי בְּכָךְ, הַדִּין עִמּוֹ. <small>הַגָּה: מִיהוּ, יָכוֹל הַתּוֹבֵעַ לוֹמַר: אֵינִי חָפֵץ מִמְּךָ רַק שְׁבוּעַת הֶסֵּת, וְלֹא שְׁבוּעַת הַשֻּׁתָּפִין, כְּדֵי שֶׁלֹּא יְהַפֵּךְ עָלָיו רַק שְׁבוּעַת הֶסֵּת <small><small>(פִּסְקֵי מהרא"י סִימָן ל"ב)</small></small> וּבְדֶרֶךְ שֶׁיִּתְבָּאֵר סָעִיף י"ב.</small> אֲבָל אִם הוּא מֵהַנִּשְׁבָּעִים וְנִפְטָרִים, דְּהַיְנוּ שְׁבוּעַת הֶסֵת, יָכוֹל לְהָפְכָהּ עַל שֶׁכְּנֶגְדּוֹ. נִמְצָא, דְּאֵין שְׁבוּעָה מִתְהַפֶּכֶת אֶלָּא שֶׁל הֶסֵת בִּלְבַד; וְאַף הֶסֵת אֵין מְהַפְּכִים, אֶלָּא כְּשֶׁאֵין בָּהּ גִּלְגּוּל אֵצֶל הַנִּתְבָּע; אֲבָל אִם יֵשׁ בָּהּ גִּלְגּוּל, אֵין מְהַפְּכִים: 

אַף עַל פִּי שֶׁהַנִּשְׁבָּעִים וְנוֹטְלִים אֵינָם יְכוֹלִים לְהַפֵּךְ שְׁבוּעָה עַל שֶׁכְּנֶגְדָּן שֶׁלֹּא מִדַּעַת הַנִּתְבָּע, אִם יֹאמַר הַתּוֹבֵעַ: אִי אֶפְשִׁי בְּתַקָּנָה זוֹ שֶׁתִּקְּנוּ לִי חֲכָמִים, אֶלָּא הֲרֵינִי כִּשְׁאַר הַתּוֹבְעִים וְיִשָּׁבַע לִי הַנִּתְבָּע הֶסֵת, שׁוֹמְעִין לוֹ. וְאִם יַחֲזֹר הַנִּתְבָּע וְיַהֲפֹךְ הַשְּׁבוּעָה עַל הַתּוֹבֵעַ, שׁוֹמְעִין לוֹ. וְאִם לֹא יִרְצֶה לִשָּׁבַע, נִפְטָר הַנִּתְבָּע. 

וְעוֹד יֵשׁ בֵּינֵיהֶם: דִּבְשֶׁל תּוֹרָה <small><small>(אִם)</small></small> הָיָה הַנִּתְבָּע חָשׁוּד עַל הַשְּׁבוּעָה, שֶׁכְּנֶגְדּוֹ נִשְׁבָּע וְנוֹטֵל; וּבְשֶׁל דִּבְרֵיהֶם, אִם הָיָה הַנִּתְבָּע חָשׁוּד, פָּטוּר בְּלֹא שְׁבוּעָה, כְּמוֹ שֶׁיִּתְבָּאֵר בְּסִימָן צ"ב. אֲבָל אִם רָצָה הַתּוֹבֵעַ מַחֲרִים סְתָם. וְעוֹד יֵשׁ בֵּינֵיהֶם: דִּבְשֶׁל תּוֹרָה צָרִיךְ נְקִיטַת חֵפֶץ, וְהוּא הַדִּין לְכָל שְׁבוּעָה שֶׁל דִּבְרֵיהֶם <small><small>(רַשְׁבָּ"ם ומהרא"י סל"ב)</small>, </small> חוּץ מִשְּׁבוּעַת הֶסֵת שֶׁאֵין צָרִיךְ נְקִיטַת חֵפֶץ. <small>הַגָּה: וְאִם הִשְׁבִּיעוּהוּ בִּשְׁבוּעָה שֶׁצְּרִיכָה נְקִיטַת חֵפֶץ, בְּלֹא חֵפֶץ <small><small>(רַ"ן פֶּרֶק הַשּׁוֹלֵחַ וּמָרְדְּכַי וּתְשׁוּבַת רַשְׁבָּ"א סִימָן תתקכ"ד)</small></small> אוֹ שֶׁפָּסְקוּ לוֹ בִּשְׁבוּעַת הֶסֵּת לִשָּׁבַע בִּנְקִיטַת חֵפֶץ, וְלֹא רָצָה לִשָּׁבַע וְשִׁלֵּם, הָוֵי טָעוּת בִּדְבַר מִשְׁנָה, וְחוֹזֵר <small><small>(ד"ע בְּפי' מַהֲרִי"ק שֹׁרֶשׁ י')</small>.</small> </small> 

כָּפַר הַכֹּל וְנִשְׁבַּע הֶסֵת בְּלֹא נְקִיטַת חֵפֶץ, וְאַחַר כָּךְ חָזַר וְהֵבִיא עֵד אֶחָד, חוֹזֵר וְנִשְׁבָּע שְׁבוּעָה דְאוֹרַיְתָא בִּנְקִיטַת חֵפֶץ. <small>הַגָּה: וְכֵן אִם נִשְׁבַּע שְׁבוּעָה דְאוֹרַיְתָא <small><small>(הַגָּהוֹת מָרְדְּכַי סוֹף שְׁבוּעוֹת)</small>,</small> וְנוֹדַע אַחַר כָּךְ שֶׁהָיָה חָשׁוּד, אֵין שְׁבוּעָתוֹ כְלוּם, וִישַׁלֵּם. <small>(וְעַיֵּן לְקַמָּן סוֹף סִימָן צ"ב. </small> 
</small>
חֵפֶץ זֶה צָרִיךְ שֶׁיִּהְיֶה סֵפֶר תּוֹרָה. וְלֹא יֹאמַר: אֲנִי נִשְׁבָּע בְּסֵפֶר תּוֹרָה זֶה, אֶלָּא יֶאֱחֹז הַסֵפֶר תּוֹרָה בְּיָדוֹ וְיֹאמַר: אֲנִי נִשְׁבָּע בַּה'. וְאִם לֹא אָחַז בְּיָדוֹ אֶלָּא תְּפִלִּין, אֵין צָרִיךְ לַחֲזֹר וּלְהַשְׁבִּיעוֹ. וְתַלְמִיד חָכָם, אַף לְכַתְּחִלָּה אֵין צָרִיךְ לֶאֱחֹז בְּיָדוֹ אֶלָּא תְפִלִּין. וְיֵשׁ מִי שֶׁאוֹמֵר, דְּהָנֵי מִלֵּי בְּפַעַם רִאשׁוֹנָה, אֲבָל מִכָּאן וְאֵילָךְ הֲרֵי הוּא כִּשְׁאַר כָּל אָדָם וּבְסֵפֶר תּוֹרָה. <small>הַגָּה: וְיֵשׁ אוֹמְרִים דְּסֵפֶר תּוֹרָה לָאו דַּוְקָא, אֶלָּא הוּא הַדִּין שְׁאַר סְפָרִים שֶׁיֵּשׁ בָּהֶן שֵׁמוֹת <small><small>(מהרי"ו סִימָן קע"א)</small>.</small> וְיֵשׁ אוֹמְרִים דְּנוֹהֲגִין לְהַשְׁבִּיעַ שְׁבוּעַת הַדַּיָּנִים שֶׁהַסֵּפֶר תּוֹרָה מֻנָּח לְפָנָיו. וּמַנִּיחַ יָדוֹ עָלֶיהָ, אֲבָל אֵינוֹ נוֹטְלָה בִּזְרוֹעוֹ. וְכֵן עוֹשִׂין כְּשֶׁנִּשְׁבָּעִים בְּעִנְיְנֵי מִסִּים, אֲבָל בִּשְׁאַר שְׁבוּעָה, כְּגוֹן אִשָּׁה שֶׁנִּשְׁבַּעַת עַל כְּתֻבָּתָהּ, נִשְׁבַּעַת עַל סֵפֶר אַחֵר <small><small>(פִּסְקֵי מהרא"י סִימָן ל"ו)</small>. </small> </small> 

צָרִיךְ לִשָּׁבַע בַּשֵּׁם אוֹ בְּאֶחָד מִכָּל הַכִּנּוּיִּים, וּמְעֻמָּד. וְאִם נִשְׁבָּע מְיֻשָּׁב, אֵינוֹ חוֹזֵר וְנִשְׁבָּע. וְתַלְמִיד חָכָם, אֲפִלּוּ לְכַתְּחִלָּה מְיֻשָּׁב, בֵּין שֶׁל תּוֹרָה בֵּין שֶׁל דִּבְרֵיהֶם, בֵּין עַל טַעֲנַת וַדַּאי בֵּין עַל טַעֲנַת סָפֵק. שְׁנַיִם שֶׁנִּתְעַצְּמוּ בַּדִּין, וְנִשְׁבְּעוּ שֶׁלֹּא יִטְעֲנוּ אֶלָּא הָאֱמֶת, וְאַחַר כָּךְ נִתְחַיֵּב אֶחָד מֵהֶם שְׁבוּעָה לַחֲבֵרוֹ, יֵשׁ אוֹמְרִים שֶׁאֵינוֹ נִפְטָר בַּשְּׁבוּעָה הָרִאשׁוֹנָה. <small>הַגָּה: וְיֵשׁ אוֹמְרִים דְּאִם נִשְׁבְּעוּ תְחִלָּה בִּנְקִיטַת חֵפֶץ וּכְדִין שְׁבוּעָה, אֵין צְרִיכִין לַחֲזֹר וְלִשָׁבַע, אֶלָּא מַזְכִּירִין לוֹ אוֹתָהּ שְׁבוּעָה <small><small>(מָרְדְּכַי רֵישׁ פֶּרֶק הַדַּיָּנִים וּתְשׁוּבַת הָרֹא"שׁ כְּלָל ק"ב ס' ז')</small>.</small> וְעַיֵּן לְקַמָּן סָעִיף ל"ד.</small> 

סֵדֶר שְׁבוּעַת הַדַּיָּנִים כָּךְ: הַנִּשְׁבָּע אוֹחֵז סֵפֶר תּוֹרָה בִּזְרוֹעוֹ, וְעוֹמֵד וְנִשְׁבָּע בַּשֵּׁם אוֹ בְּכִנּוּי, בִּשְׁבוּעָה אוֹ בְּאָלָּה, מִפִּיו אוֹ מִפִּי הַדַּיָּנִים. כֵּיצַד מִפִּיו, אוֹמֵר: הֲרֵינִי נִשְׁבָּע בָּשֵׁם אֱלֹהֵי יִשְׂרָאֵל, אוֹ: הֲרֵינִי נִשְׁבָּע בְּמִי שֶׁשְּׁמוֹ רַחוּם, אוֹ: בְּמִי שֶׁשְּׁמוֹ חַנּוּן, שֶׁאֵינִי חַיָּב לְזֶה כְלוּם. וְכֵן אִם אָמַר: הֲרֵי הוּא אָרוּר לַה' אֱלֹהֵי יִשְׂרָאֵל, אוֹ: הֲרֵי הוּא אָרוּר לְמִי שֶׁשְּׁמוֹ רַחוּם, אוֹ: לְמִי שֶׁשְּׁמוֹ חַנּוּן, אִם יֵשׁ לְזֶה אֶצְלִי כְלוּם. כֵּיצַד מִפִּי הַדַּיָּנִים, מַשְׁבִּיעִין אָנוּ אוֹתְךָ בָּשֵׁם <small><small>(בה')</small></small> אֱלֹהֵי יִשְׂרָאֵל, אוֹ: בְּמִי שֶׁשְּׁמוֹ חַנּוּן, שֶׁאֵין לְזֶה בְּיָדְךָ כְּלוּם, וְהוּא עוֹנֶה: אָמֵן. אוֹ שֶׁיֹּאמְרוּ: הֲרֵי פְּלוֹנִי בֶּן פְּלוֹנִי אָרוּר לַה' אֱלֹהֵי יִשְׂרָאֵל, אוֹ: לְמִי שֶׁשְּׁמוֹ חַנּוּן, אִם יֵשׁ לִפְלוֹנִי אֶצְלוֹ מָמוֹן וְלֹא יוֹדֶה לוֹ, וְהוּא עוֹנֶה: אָמֵן. <small>הַגָּה: יֵשׁ אוֹמְרִים דִּשְׁבוּעַת הַדַּיָּנִים צְרִיכָה לִהְיוֹת לִפְנֵי מִנְיָן <small><small>(מהרי"ו סִימָן קפ"ד וּבֵית יוֹסֵף בְּשֵׁם רַשְׁבָּ"א)</small>,</small> אוֹ בְּיוֹם הַכְּנִיסָה <small><small>(כָּל בּוֹ)</small>,</small> וְלֹא רָאִיתִי נוֹהֲגִין כֵּן:</small> 

לְהָרַמְבַּ"ם, אַף שְׁבוּעַת הֶסֵת בַּשֵּׁם אוֹ בְּכִנּוּי אוֹ בִּשְׁבוּעָה אוֹ בְּאָלָה; וְאֵין בֵּינָהּ לִשְׁבוּעַת הַדַּיָּנִים אֶלָּא שֶׁשְּׁבוּעַת <small><small>(הֶסֵת)</small> <small>אֵינָהּ בִּנְקִיטַת חֵפֶץ. וְלֹא הוֹדוּ לוֹ,</small> <small>(מֵישָׁרִים נ"א ח"ה וריב"ש סי' ל"ז)</small></small> וְאָמְרוּ דִשְׁבוּעַת הֶסֵת אֵינָהּ לֹא בַּשֵּׁם וְלֹא בְּכִנּוּי, אֶלָּא בִּשְׁבוּעָה סְתָם אוֹ בְּאָרוּר: 

יֵשׁ אוֹמְרִים שֶׁבְּדוֹרוֹת אַחֲרוֹנִים בִּטְּלוּ שְׁבוּעָה בַּשֵּׁם, לְפִי שֶׁעָנְשָׁהּ גָּדוֹל, וְנָהֲגוּ לְהַשְׁבִּיעַ בְּאָרוּר. 

מַשְׁבִּיעִין אוֹתוֹ בְּכָל לָשׁוֹן שֶׁהוּא מֵבִין. וִיאַיְּמוּ עָלָיו <small><small>(פֵּרוּשׁ, עִנְיַן אֵימָה)</small></small> קֹדֶם שֶׁיַּשְׁבִּיעוּהוּ, וְאוֹמְרִים לוֹ: הֱוֵי יוֹדֵעַ שֶׁכָּל הָעוֹלָם נִזְדַּעְזַע בְּשָׁעָה שֶׁאָמַר הַקָּבָּ"ה "לֹא תִשָּׂא" <small><small>(שְׁמוֹת כ, ז, דְּבָרִים ה, יא)</small>,</small> וּבְכָל הָעֲבֵרוֹת שֶׁבַּתּוֹרָה נֶאֱמַר "וְנַקֵּה", וְכָאן נֶאֱמַר "לֹא יְנַקֶּה "<small><small>(שְׁמוֹת כ, ז, דְּבָרִים ה, יא)</small> ; </small> וְכָל הָעֲבֵירוֹת שֶׁבַּתּוֹרָה נִפְרָעִים מִמֶּנּוּ, וְכָאן מִמֶּנּוּ וּמִמִּשְׁפַּחְתּוֹ; וְלֹא עוֹד, אֶלָּא שֶׁגּוֹרֵם לִפָּרַע מִשּׂוֹנְאֵיהֶם שֶׁל יִשְׂרָאֵל, שֶׁכָּל יִשְׂרָאֵל עֲרֵבִים זֶה לָזֶה; כָּל עֲבֵרוֹת שֶׁבַּתּוֹרָה תּוֹלִים לוֹ שְׁנַיִם וּשְׁלֹשָׁה דוֹרוֹת, אִם יֵשׁ לוֹ זְכוּת, וְכָאן נִפְרָעִים מִיָּד; דְּבָרִים שֶׁאֵין אֵשׁ וּמַיִם מְכַלִּים אוֹתָם, שְׁבוּעַת שֶׁקֶר מְכַלָּה אוֹתָם. אָמַר: אֵינִי נִשְׁבָּע, פּוֹטְרִים אוֹתוֹ וְנוֹתֵן מַה שֶּׁטְּעָנוֹ חֲבֵרוֹ. אִם אָמַר: הֲרֵינִי נִשְׁבָּע, וַחֲבֵירוֹ תוֹבֵעַ, הָעוֹמְדִים שָׁם אוֹמְרִים זֶה לָזֶה: סוּרוּ נָא מֵעַל אָהֳלֵי הָרְשָׁעִים הָאֵלֶּה <small><small>(בַּמִּדְבָּר טז, כו)</small> ;</small> וְאוֹמְרִים: לֹא עַל דַּעְתְּךָ אָנוּ מַשְׁבִּיעִים אוֹתְךָ, אֶלָּא עַל דַּעְתֵּנוּ וְעַל דַּעַת בֵּית דִּין. <small>הַגָּה: וְאִם יֵשׁ צַד רַמָּאוּת, יֵשׁ לַדַּיָּן לוֹמַר לוֹ לְפָרֵשׁ בִּשְׁבֻעָתוֹ כָּל צַד רַמָּאוּת שֶׁיֵּשׁ לַחֲשֹׁב בְּלִבּוֹ <small><small>(הָרֹא"שׁ וְנ"י רֵישׁ ב"מ)</small>.</small> וְכֵן יֵשׁ רְשׁוּת לַדַּיָּן לְהַשְׁבִּיעַ בִּנְקִיטַת חֵפֶץ בְּמָקוֹם שֶׁאֵינוֹ צָרִיךְ <small><small>(מהרי"ו סִימָן קנ"ד)</small>,</small> אוֹ לְאַיֵּם עוֹד בִּדְּבָרִים אֲחֵרִים, אִם יֵרָאֶה לוֹ שֶׁיֵּשׁ צֹרֶךְ בַּדָּבָר <small><small>(רַ"נ פֶּרֶק הַדַּיָּנִים)</small>. </small> </small> 

אֵין מְאַיְּמִין אֶלָּא בִּשְׁבוּעַת הַדַּיָּנִים שֶׁהִיא עַל יְדֵי טַעֲנָה וַדָּאִית וּכְפִירָה, בֵּין שֶׁהָיְתָה מִן הַתּוֹרָה בֵּין מִדִּבְרֵיהֶם. אֲבָל עַל שְׁבוּעָה שֶׁנִּתְחַיֵּב בָּהּ בְּטַעֲנַת סָפֵק, בֵּין מִן הַתּוֹרָה בֵּין מִדִּבְרֵיהֶם, וְכֵן בִּשְׁבוּעַת הֶסֵת, אֵינוֹ צָרִיךְ אִיּוּם; וְאַף עַל פִּי כֵן צְרִיכִים הַדַּיָּנִים לִפְצֹר בַּבַּעֲלֵי דִינִים, אוּלַי יַחְזְרוּ בָּהֶם עַד שֶׁלֹּא תִהְיֶה שָׁם שְׁבוּעָה כְּלָל. 

כָּל מִי שֶׁנִּתְחַיֵּב שְׁבוּעָה, בֵּין שֶׁל תּוֹרָה בֵּין שֶׁל דִּבְרֵיהֶם, אֲפִלּוּ הֶסֵת, יֵשׁ לוֹ לְהַחֲרִים סְתָם, קוֹדֶם שֶׁיִּשָּׁבַע, עַל כָּל מִי שֶׁטּוֹעֵן עָלָיו דָּבָר שֶׁאֵינוֹ חַיָּב בּוֹ כְּדֵי לְהַשְׁבִּיעוֹ חִנָּם, וְיַעֲנֶה הַמַּשְׁבִּיעוֹ: אָמֵן. 

כָּל שְׁבוּעָה, מִן הַדִּין בִּפְנֵי הֲלָה שֶׁכְּנֶגְדּוֹ <small>אוֹ בִּפְנֵי הָעֵד <small><small>(ה"ה פ"ז מִמַּלְוֶה)</small>,</small> אִם אֵין הַתּוֹבֵעַ יוֹדֵעַ הָאֱמֶת רַק עַל פִּי הָעֵד, וְ <small><small>(אָז)</small></small> אֵין צָרִיךְ לִשָּׁבַע בִּפְנֵי הַתּוֹבֵעַ <small><small>(בֵּית יוֹסֵף בְּשֵׁם תְּשׁוּבָה אַשְׁכְּנַזִּית)</small> <small>(רַשְׁבָּ"א)</small>.</small> </small> וְאִם הִשְׁבִּיעוּהוּ שֶׁלֹּא בְפָנָיו, אִם נִשְׁבָּע כְּתִקּוּנוֹ וְעַל דַּעַת בֵּית דִּין, נִפְטָר. <small>הַגָּה: וְאַף עַל פִּי שֶׁלֹּא נִשְׁבַּע בִּמְקוֹמוֹ שֶׁהוּא מְקוֹם רַבִּים, וְאִכָּא לְמֵימַר שֶׁיִּתְבַּיֵּשׁ לִפְנֵיהֶם; מִיהוּ, לְכַתְּחִלָּה יָכוֹל לוֹמַר שֶׁיִּשָּׁבַע לוֹ בַּמָּקוֹם שֶׁנַּעֲשָׂה שָׁם הָעֵסֶק שֶׁיּוֹדְעִין שָׁם בְּנֵי הָאָדָם, אוֹ שֶׁהוּא מְקוֹם רַבִּים <small><small>(בֵּית יוֹסֵף בְּשֵׁם הָרַשְׁבָּ"א)</small>.</small> מִיהוּ, אִם אֵין הַנִּתְבָּע הוֹלֵךְ לְשָׁם עַכְשָׁיו, צָרִיךְ לְהַמְתִּין עַד שֶׁיָּבֹא שָׁם, וְאָז צָרִיךְ לִשָּׁבַע שָׁם, וְלֹא יָכוֹל לוֹמַר: לֹא אֶשָּׁבַע אֶלָּא בְּעִירִי <small><small>(בֵּית יוֹסֵף בְּשֵׁם תְּשׁוּבָה אַשְׁכְּנַזִּית)</small>.</small> </small> 

הַטּוֹעֵן אֶת חֲבֵרוֹ טְעָנוֹת הַרְבֵּה, אֵין מַשְׁבִּיעִין אוֹתוֹ אֶלָּא שְׁבוּעָה אַחַת עַל הַכֹּל. נִתְחַיֵּב שְׁתֵּי שְׁבוּעוֹת עַל שְׁתֵּי טְעָנוֹת, קַלָּה וַחֲמוּרָה, מַשְׁבִּיעִין אוֹתוֹ בַּחֲמוּרָה, וּמְגַּלְגְּלִין בָּהּ הַשְּׁאַר דְּבָרִים. <small>הַגָּה: <small><small>(בֵּית יוֹסֵף מסכ"ו בְּשֵׁם הָרַשְׁבָּ"א)</small></small> מִי שֶׁטּוֹעֵן עַל חֲבֵרוֹ שֶׁהוּא חַיָּב לוֹ, וְאוֹמֵר שֶׁיֵּשׁ לוֹ עוֹד תְּבִיעוֹת אֲחֵרוֹת עָלָיו שֶׁאֵינוֹ רוֹצֶה לְתָבְעוֹ עַתָּה, אוֹמְרִים לוֹ שֶׁיִּטְעֹן עָלָיו הַכֹּל בְּיַחַד, וְאִם אֵינוֹ רוֹצֶה, וְהַנִּתְבָּע אוֹמֵר שֶׁאֵינוֹ חַיָּב לוֹ כְּלוּם, נִשְׁבָּע וְנִפְטָר מִמֶּנּוּ מִכָּל תְּבִיעוֹת שֶׁיֵּשׁ לוֹ עָלָיו עַד אוֹתוֹ הַיּוֹם <small><small>(תְּשׁוּבַת מַיְמוֹנִי סֵפֶר מִשְׁפָּטִים סִימָן ל"ד וּב"י מ"כ)</small>.</small> </small> 

כָּל הַטּוֹעֵן לַחֲבֵרוֹ טַעֲנָה שֶׁאֲפִלּוּ אִם הוֹדָה לֹא יִתְחַיֵּב מָמוֹן, אַף עַל פִּי שֶׁכָּפַר אֵין מְחַיְּבִים אוֹתוֹ הֶסֵת. כֵּיצַד, אָמַרְתָּ לִתֵּן לִי מָנֶה, לַהֲדַ"מ, אֵין מַשְׁבִּיעִין אוֹתוֹ לֹא הֶסֵת וְלֹא חֵרֶם, שֶׁאַף אִם הוֹדָה, אֵינוֹ חַיָּב לוֹ כְלוּם. <small>וְהוּא הַדִּין אִם אֵין לוֹ לִפְרֹעַ, אֵין מַשְׁבִּיעִין עַל כְּפִירָתוֹ <small><small>(תְּשׁוּבַת הָרֹא"שׁ גַּבֵּי אֵשֶׁת אִישׁ, וְהַטּוּר הֵבִיאוֹ סִימָן צ"ו, וּבֵית יוֹסֵף בְּשֵׁם ר"י נכ"ג ח"ו)</small>,</small> </small> אַתָּה קִלַּלְתָּ אוֹתִי, אַתָּה הוֹצֵאתָ עָלַי שֵׁם רָע, לֹא הָיוּ דְבָרִים מֵעוֹלָם, אֵין מַחֲרִימִין עַל זֶה; וְכֵן כָּל כַּיּוֹצֵא בְזֶה. <small>הַגָּה: וְיֵשׁ אוֹמְרִים דְּמַחֲרִימִין עַל זֶה, דְּהֲרֵי אִם יִתְבָּרֵר שֶׁהוּא אֱמֶת קוֹנְסִין אוֹתוֹ <small><small>(טוּר)</small>.</small> טוֹעֵן עַל חֲבֵרוֹ: גְּזַלְתַּנִי, אוֹ: גָּנַבְתָּ מִמֶּנִי, וְהוּא כּוֹפֵר, אַף עַל פִּי שֶׁלְּפִי טַעֲנוֹת הַתּוֹבֵעַ פָּסוּל לִשָּׁבַע, אֲפִלּוּ הָכִי נִשְׁבָּע לוֹ <small><small>(מָרְדְּכַי פ"ק דִּמְצִיעָא)</small>.</small> וְדַוְקָא שֶׁתְּבָעוֹ הַמָּמוֹן, שֶׁעִקַּר הַתְּבִיעָה הוּא מִשּׁוּם מָמוֹן, אֲבָל אִם עִקַּר הַתְּבִיעָה הוּא מִשּׁוּם הָאִסּוּר, אֵין מַשְׁבִּיעִין <small><small>(פִּסְקֵי מהרא"י סִימָן ל"ז)</small>.</small> מִי שֶׁתּוֹבַעַת אֶחָד שֶׁנָּדַר לָהּ דָּבָר בְּאֶתְנָנָהּ, וְהוּא כּוֹפֵר, חַיָּב לִשָּׁבַע <small><small>(רִיבָ"שׁ סִימָן מ"א)</small>.</small> </small> 

טְעָנוֹ שֶׁעָשָׂה לוֹ דָּבָר שֶׁאֵינוֹ חַיָּב עָלָיו אֶלָּא קְנָס, אֵינוֹ נִשְׁבָּע הֶסֵת, שֶׁאִלּוּ הוֹדָה הָיָה פָטוּר. אֲבָל אִם טְעָנוֹ שֶׁהֶעֱמִידוֹ בַּדִּין עַל הַקְּנָס וְהֵבִיא עֵדִים וְחִיְּבוּהוּ בֵּית דִּין לְשַׁלֵּם, וַהֲלָה אוֹמֵר: לַהֲדַ"מ, צָרִיךְ לִשָּׁבַע הֶסֵת. 

מִי שֶׁנִּתְחַיֵּב שְׁבוּעָה בְּבֵית דִּין, וְיָצָא מִב"ד, וְאַחַר זְמַן תְּבָעוֹ חֲבֵרוֹ שֶׁיִּשָּׁבַע לוֹ, וְאָמַר: נִשְׁבַּעְתִּי, אִם הוּא מֵהַנִּשְׁבָּעִים וְנִפְטָרִים, נֶאֱמָן. <small>הַגָּה: אֲבָל צָרִיךְ לְקַבֵּל עָלָיו חֵרֶם סְתָם, שֶׁנִּשְׁבַּע <small><small>(ר"י נ"ג ח"ד)</small>.</small> מִיהוּ, בַּזְּמַן הַזֶּה דְנוֹהֲגִין לִשָּׁבַע בְּבֵית הַכְּנֶסֶת לִפְנֵי שַׁמָּשׁ אוֹ עֵדִים, אֵינוֹ נֶאֱמָן לוֹמַר שֶׁנִּשְׁבַּע, עַד שֶׁיָּבִיא רְאָיָה לִדְבָרָיו <small><small>(מָרְדְּכַי פ"ק דְּב"מ וְר"י הַנַּ"ל)</small>,</small> </small> אֶלָּא אִם כֵּן הִתְרָה בּוֹ: לֹא תִשָּׁבַע אֶלָּא בִּפְנֵי עֵדִים. וְאִם עֵדִים מְעִידִים שֶׁלֹּא נִשְׁבַּע בְּאוֹתוֹ יוֹם שֶׁאוֹמֵר שֶׁנִּשְׁבַּע, כְּגוֹן שֶׁאוֹמְרִים: שֶׁלֹּא זָזָה יָדָם מִתּוֹךְ יָדוֹ, הֻחְזַק כַּפְרָן לְאוֹתָהּ שְׁבוּעָה, וְאֵינוֹ נֶאֱמָן לוֹמַר: נִשְׁבַּעְתִּי אַחַר כָּךְ. 

נִשְׁבַּע הֶסֵת, וְאַחַר כָּךְ הוֹדָה מֵעַצְמוֹ בְּמִקְצַת, אִם דֶּרֶךְ תְּשׁוּבָה הוֹדָה, שֶׁמִּתְחָרֵט עַל מַה שֶּׁנִּשְׁבַּע לַשֶּׁקֶר, נִפְטָר מֵהַשְּׁאָר, וְאִם הוֹדָה שֶׁלֹּא עַל דֶּרֶךְ תְּשׁוּבָה, אֵינוֹ נִפְסָל לִשְׁבוּעָה עַל פִּי עַצְמוֹ. 

מִי שֶׁכָּפַר בַּכֹּל, וְעֵד אֶחָד מַכְחִישׁוֹ, וְנִשְׁבַּע לְהַכְחִישׁ הָעֵד, וְאַחַר כָּךְ הֵבִיא הַתּוֹבֵעַ עֵד אַחֵר, מִצְטָרֵף עִם הָרִאשׁוֹן, וּמְשַׁלֵּם לוֹ זֶה, אַף עַל פִּי שֶׁנִּשְׁבַּע עָלָיו, וְנַעֲשָׂה עוֹד חָשׁוּד עַל פִּי שְׁנַיִם עֵדִים. 

אַף עַל פִּי שֶׁנִּשְׁבַּע הַנִּתְבָּע וְנִפְטַר עַל פִּי בֵּית דִּין, אִם תָּפַס הַתּוֹבֵעַ אַחַר כָּךְ מִשֶּׁלּוֹ בְּלֹא עֵדִים, וְטוֹעֵן שֶׁתּוֹפֵס עַל אוֹתָהּ תְּבִיעָה שֶׁנִּשְׁבַּע לוֹ עָלֶיהָ, שֶׁלֹּא נִשְׁבַּע לוֹ בֶּאֶמֶת, הַדִּין עִם הַתּוֹפֵס, וְנֶאֱמָן בְּמִגּוֹ שֶׁלֹּא תָפַסְתִּי מִשֶּׁלְּךָ כְּלוּם, וְנִשְׁבָּע הֶסֵת, וְנִפְטָר. וְאֵין צָרִיךְ לוֹמַר, שֶׁאִם הֵבִיא הַתּוֹבֵעַ עֵדִים אַחַר שֶׁנִּשְׁבַּע, בֵּין שְׁבוּעָה דְאוֹרַיְתָא בֵין שְׁבוּעַת הֶסֵת, שֶׁמּוֹצִיאִין מִיָּדוֹ וְנוֹתְנִין לָזֶה, וְנַעֲשָׂה חָשׁוּד עַל פִּי הָעֵדִים. 

טָעַן שֶׁיֵּשׁ לוֹ אֶצְלוֹ חוֹב בְּקִנְיָן אוֹ בִּשְׁטָר, וְאָבַד, וְהוּא אוֹמֵר: פָּרַעְתִּי, אוֹ: אֵינִי חַיָּב לְךָ כְּלוּם, וְנִשְׁבַּע, וְאַחַר כָּךְ בָּאוּ עֵדֵי הַקִּנְיָן אוֹ שֶׁהוֹצִיא הַשְּׁטָר וְנִתְקַיֵּם, הֲרֵי זֶה מְשַׁלֵּם אַחַר הַשְּׁבוּעָה שֶׁיִּשָּׁבַע הַמַּלְוֶה, וְאֵינוֹ חָשׁוּד, שֶׁהֲרֵי לֹא הֵעִידוּ שֶׁלֹּא פָרַע, וְלֹא טָעַן הַנִּתְבָּע לַהֲדַ"מ. וְאִם יֵשׁ נֶאֱמָנוּת בַּשְּׁטָר אוֹ בְּקִנְיָן, נוֹטֵל בְּלֹא שְׁבוּעָה: 

רְאוּבֵן הוֹצִיא פְּסַק דִין עַל יוֹרְשֵׁי שִׁמְעוֹן שֶׁאֲבִיהֶם נִתְחַיֵּב לוֹ בְּבֵית דִּין שְׁבוּעָה, וְאוֹמֵר שֶׁלֹּא נִשְׁבַּע, יַחֲרִימוּ בְּמַעֲמַד הַיּוֹרְשִׁים שֶׁכָּל מִי שֶׁיּוֹדֵעַ בְּמָמוֹן זֶה אִם הוּא פָּרוּעַ, שֶׁיּוֹדֶה. 

אֵין לְהַשְׁבִּיעַ הֵיכָא דְאִכָּא לְמֵיחַשׁ שֶׁיִּתְבָּרֵר הַדָּבָר. 

הַתּוֹקֵעַ כַּפּוֹ לַחֲבֵרוֹ, לֹא נִפְטָר מִשְּׁבוּעָה. <small>הַגָּה: וְדַוְקָא שֶׁחַיָּב לוֹ שְׁבוּעָה בְּלָאו הָכִי, כְּגוֹן <small><small>(שֶׁאָמַר)</small></small>  שֶׁתָּקַע לוֹ כַּפּוֹ לִפְרֹעַ לוֹ מַה שֶּׁחַיָּב לוֹ, וְהוּא כּוֹפֵר. אֲבָל אִם אָמַר שֶׁנָּתַן לוֹ כַּפּוֹ לִתֵּן לוֹ מַתָּנָה, וְהוּא כּוֹפֵר, פָּטוּר מִן הַשְּׁבוּעָה <small><small>(הַגָּהַת מיי' פי"א מֵהִלְכוֹת שְׁבוּעוֹת)</small>,</small> אֶלָּא יַזְהִירוּ אוֹתוֹ בֵּית דִּין עַל שְׁבוּעָתוֹ <small><small>(מָרְדְּכַי פ"ק דִּמְצִיעָא)</small>.</small> וְהוּא הַדִּין אִם אָמַר שֶׁנִּשְׁבַּע לוֹ שְׁבוּעָה לָתֵת לוֹ אֵיזֶה דָבָר, וְזֶה אָמַר שֶׁמָּחַל לוֹ <small><small>(תְּשׁוּבַת הָרֹא"שׁ כְּלָל י' סִימָן ב')</small>,</small> אוֹ שֶׁהָיָה עַל תְּנַאי כָּךְ וְכָךְ, אוֹ שֶׁנָּתַן תְּקִיעַת כַּף עַל תְּנַאי כָךְ וְכָךְ, נֶאֱמָן, בְּמִגּוֹ שֶׁהָיָה יָכוֹל לִכְפֹּר <small><small>(מָרְדְּכַי פ"ק דִּמְצִיעָא וּפ' הַזָּהָב)</small>,</small> וע"ל סָעִיף ט"ז.</small> 

אֵין נִשְׁבָּעִין הֶסֵת עַל תְּבִיעַת טוֹבַת הֲנָאָה. <small>הַגָּה: וְלָכֵן מִי שֶׁתְּבָעוֹ חֲבֵרוֹ שֶׁיַּחֲזִיר לוֹ מָמוֹן צְדָקָה שֶׁהִפְקִיד בְּיָדוֹ וְהוּא יְחַלְּקֵם לַעֲנִיִּים, וְזֶה מֵשִׁיב שֶׁכְּבָר הֶחֱזִיר לוֹ, פָּטוּר בְּלֹא שְׁבוּעָה, שֶׁהֲרֵי אֵין לַתּוֹבֵעַ בָּזֶה אֶלָּא טוֹבַת הֲנָאָה <small><small>(מָרְדְּכַי פֶּרֶק הַדַּיָּנִים)</small>.</small> </small> 

שְׁנַיִם אוֹ שְׁלֹשָׁה שֶׁיֵּשׁ לָהֶם תְּבִיעָה עַל אֶחָד, וְנִשְׁבַּע לְאֶחָד מֵהֶם, פָּטוּר מֵהָאֲחֵרִים. 

אֵין מוֹסְרִים שְׁבוּעָה לְמִי שֶׁרָץ אַחַר שְׁבוּעָה. 

אִם נִרְאֶה לַדַּיָנִים שֶׁהַטַּעֲנָה מְרֻמָּה, אֵין לְהַשְׁבִּיעוֹ. <small>הַגָּה: וְכֵן אִם נִרְאֶה לוֹ הַטַּעֲנָה גְּרוּעָה <small><small>(מהרי"ו סִימָן צ')</small>.</small> אֵין מַשְׁבִּיעִין הֶסֵּת בְּמָקוֹם דְּלֵיכָּא דְרָרָא דְמָמוֹנָא <small><small>(שָׁם סִימָן קנ"ד)</small>.</small> </small> 

יֵשׁ מִי שֶׁאוֹמֵר, שֶׁהַמַּזְכִּיר שֵׁם שָׁמַיִם לְבַטָּלָה, שֶׁכְּנֶגְדּוֹ נִשְׁבָּע וְנוֹטֵל. <small>הַגָּה: תְּבָעוֹ בִּשְׂכַר הַשַּׁדְּכָנוּת, וְזֶה כּוֹפֵר וְאָמַר שֶׁלֹּא הָיָה שַׁדְּכָן שֶׁלּוֹ, אוֹ שְׁאַר טְעָנוֹת שֶׁבֵּינַיְהוּ, דִּינוֹ כְּבִשְׁאַר תְּבִיעוֹת מָמוֹן, וְנִשְׁבָּעִין עַל כָּךְ <small><small>(פִּסְקֵי מהרא"י פ"ה)</small>. </small> </small> 


Siman 88

אֵין מוֹדֶה מִקְצָת הַטַּעֲנָה חַיָּב לִשָּׁבַע, עַד שֶׁיּוֹדֶה לְפָחוֹת בִּפְרוּטָה, וְתִהְיֶה הַכְּפִירָה לְפָחוֹת שְׁתֵּי מָעִין כֶּסֶף. לְפִיכָךְ, אֵינוֹ חַיָּב עַד שֶׁיִּתְבָּעֶנּוּ שְׁתֵּי מָעִין וּפְרוּטָה, וְהוּא מוֹדֶה בִּפְרוּטָה וְכוֹפֵר בִּשְׁתֵּי מָעִין. אֲבָל תְּבָעוֹ שְׁתֵּי מָעִין וּפְרוּטָה, וְהוֹדָה בִּשְׁתֵּי פְרוּטוֹת, כֵּיוָן שֶׁאֵין בַּכְּפִירָה שְׁתֵּי מָעִין, אוֹ אִם הוֹדָה בַּחֲצִי פְרוּטָה, פָּטוּר, כֵּיוָן שֶׁאֵין בַּהוֹדָאָה פְּרוּטָה. שִׁעוּר הַפְּרוּטָה, מִשְׁקַל חֲצִי שְׂעוֹרָה שֶׁל כֶּסֶף נָקִי; וְשִׁעוּר שְׁתֵּי מָעִין, מִשְׁקַל ל"ב שְׂעוֹרִים כֶּסֶף נָקִי. 

וְכֵן אִם לֹא תְּבָעוֹ כֶּסֶף, אֶלָּא מִינֵי סְחוֹרוֹת, וְהוֹדָה לוֹ מִקְצָת, שָׁמִין הַכְּפִירָה וְהַהוֹדָאָה, אִם יֵשׁ בַּכְּפִירָה שְׁוֵה שְׁתֵּי מָעִין וּבַהוֹדָאָה פְּרוּטָה אַחַת, חַיָּב. 

בַּמֶּה דְּבָרִים אֲמוּרִים, כְּשֶׁתְּבָעוֹ פֵּרוֹת אוֹ מִינֵי סְחוֹרוֹת. אֲבָל תְּבָעוֹ שְׁנֵי כֵלִים, וְהוֹדָה לוֹ בְּאֶחָד מֵהֶם, אֵין צָרִיךְ שִׁעוּר, אֶלָּא אֲפִלּוּ הָיוּ עֲשָׂרָה מְחָטִין בִּפְרוּטָה, תְּבָעוֹ שְׁנַיִם וְהוֹדָה לוֹ בְּאֶחָד מֵהֶם, חַיָּב. טְעָנוֹ כֶּסֶף וְכֵלִים, הוֹדָה בַּכֵּלִים וְכָפַר בַּכֶּסֶף, אִם יֵשׁ בַּכְּפִירָה שְׁתֵּי מָעִין, חַיָּב: וְאִם לָאו, פָּטוּר. הוֹדָה בַּכֶּסֶף וְכָפַר בַּכֵּלִים, אִם הוֹדָה בִּפְרוּטָה, חַיָּב. 

הָא דְּבָעֵינָן כְּפִירָה שְׁתֵּי מָעִין, דַּוְקָא בְּמוֹדֶה מִקְצָת. אֲבָל כּוֹפֵר בַּכֹּל וְעֵד אֶחָד מַכְחִישׁוֹ, אֲפִלּוּ לֹא כָפַר אֶלָּא בִּפְרוּטָה, חַיָּב. 

שְׁבוּעַת הַשּׁוֹמְרִים נַמֵּי אֵינָהּ צְרִיכָה שְׁתֵּי כֶסֶף, אֶלָּא אֲפִלּוּ הִפְקִיד אֶצְלוֹ פְּרוּטָה אוֹ שָׁוֶה פְרוּטָה, וְטָעַן שֶׁאָבְדָה, נִשְׁבָּע. וְכָל פָּחוֹת מִשָׁוֶה פְרוּטָה אֵינוֹ מָמוֹן, וְאֵין בֵּית דִּין נִזְקָקִין לוֹ. <small>וְיֵשׁ אוֹמְרִים דְּבִשְׁבוּעַת שׁוֹמְרִים נַמֵּי בָעֵינָן שְׁתֵּי כֶסֶף <small><small>(טוּר בְּשֵׁם הָרֹא"שׁ וְהַמַּגִּיד פ"ג דְּטוֹעֵן וְרַ"ן פֶּרֶק הַדַּיָּנִים)</small>,</small> וְכֵן נִרְאֶה לִי עִקָּר:</small> 

שְׁבוּעַת הֶסֵת נַמֵּי מַשְׁבִּיעִין אוֹתוֹ אֲפִלּוּ עַל שָׁוֶה פְּרוּטָה. 

אֵין מוֹדֶה מִקְצָת חַיָּב, עַד שֶׁיּוֹדֶה מִמִּין הַטַּעֲנָה. כֵּיצַד, תְּבָעוֹ כּוֹר חִטִּים אוֹ כּוֹר תְּבוּאָה, וְהוֹדָה לוֹ בְלֶתֶךְ <small><small>(פֵּרוּשׁ חֲצִי כּוֹר שֶׁהוּא ט"ו סְאִים)</small></small> קִטְנִית, פָּטוּר. אֲבָל אִם תְּבָעוֹ בְּכוֹר פֵּרוֹת וְהוֹדָה לוֹ בְּלֶתֶךְ קִטְנִית, חַיָּב, שֶׁהַקִּטְנִית בִּכְלַל פֵּרוֹת: 

לֹא תְבָעוֹ בְּדָבָר מְסֻיָּם, אֶלָּא אָמַר לֵהּ: שְׁוֵה מָנֶה יֵשׁ לִי בְּיָדְךָ, מִכָּל מַה שֶּׁיּוֹדֶה לוֹ חָשִׁיב שַׁפִּיר מִמִּין הַטַּעֲנָה, שֶׁכָּל דָּבָר הוּא בִּכְלַל שָׁוֶה. אֲבָל אִם תְּבָעוֹ מָנֶה מִדָּבָר מְסֻיָּם, וְהוֹדָה לוֹ בִּשְׁוֵה <small><small>(חֲצִי)</small></small> מָנֶה, לָא חָשִׁיב מִמִּין הַטַּעֲנָה. 

תְּבָעוֹ דִּינַר כֶּסֶף אוֹ דִּינַר זָהָב, כְּאִלּוּ תְּבָעוֹ שְׁוֵה דִּינַר כֶּסֶף אוֹ שְׁוֵה דִּינַר זָהָב, וּבְכָל מַה שֶּׁיּוֹדֶה לוֹ חָשִׁיב מִמִּין הַטַּעֲנָה. וְדַוְקָא כְּשֶׁתְּבָעוֹ מַטְבֵּעַ הַיּוֹצֵא בְּהוֹצָאָה, דְּהָא אַמְרִינָן בִּסְתָמָא שְׁוֵה דִינָר קָאָמַר, לְפִי שֶׁאָדָם עָשׂוּי לָשׁוּם כָּל דָּבָר בְּמַטְבֵּעַ. אֲבָל תְּבָעוֹ לִטְרָא זָהָב, אוֹ מַטְבֵּעַ שֶׁנִּפְסַל וְאֵינוֹ יוֹצֵא בְּהוֹצָאָה, לָא חָשִׁיב כְּאִלּוּ תְּבָעוֹ שָׁוֶה. וְכֵן אִם תְּבָעוֹ דִּינַר זָהָב זָהוּב, כְּלוֹמַר טְבוּעָה, יֵשׁ לִי בְּיָדְךָ, לָא חָשִׁיב שְׁוֵה דִינָר, אַף עַל פִּי שֶׁיּוֹצֵא בְּהוֹצָאָה, אֶלָּא דִינָר דַּוְקָא קָאָמַר, וַאֲפִלּוּ הוֹדָה בְּמַטְבֵּעַ שֶׁל חֲצִי דִינָר, לָא חָשִׁיב מִמִּין הַטַּעֲנָה. 

הָא דְאַמְרִינָן שֶׁאִם תְּבָעוֹ דִּינַר כֶּסֶף אוֹ דִּינַר זָהָב כְּאִלּוּ תְּבָעוֹ שְׁוֵה דִינָר כֶּסֶף אוֹ שְׁוֵה דִּינַר זָהָב, יֵשׁ אוֹמְרִים דְּהָנֵי מִלֵּי בְּמִלְוָה; אֲבָל בְּפִקָּדוֹן, דַּוְקָא קָאָמַר דִּינַר זָהָב וְלֹא שְׁוֵה דִינָר. וְיֵשׁ מִי שֶׁחוֹלֵק וְאוֹמֵר שֶׁדִּין הַפִּקָּדוֹן שָׁוֶה לְדִין הַמִּלְוֶה. 

תְּבָעוֹ מֵאָה דִינָרִים מִמַּטְבֵּעַ פְּלוֹנִית, וְהֵשִׁיב: אֵין לְךָ בְּיָדִי אֶלָּא חֲמִשִּׁים מִמַּטְבֵּעַ אַחֵר, לָא חָשִׁיב מִמִּין הַטַּעֲנָה, אֶלָּא אִם כֵּן יֹאמַר לוֹ: נָתַתִּי לְךָ דִּינַר זָהָב לְהַחֲלִיפוֹ בְּמַטְבְּעוֹת, <small>אוֹ מָכַרְתִּי לְךָ סְחוֹרָה בְּעַד מָעוֹת <small><small>(בֵּית יוֹסֵף בְּשֵׁם הַתְּרוּמוֹת שַׁעַר ז')</small>,</small> </small> וְהוּא אוֹמֵר: נְתַתִּים לְךָ חוּץ מִמַּטְבֵּעַ אַחַת, אֲבָל בְּעִנְיָן אַחֵר לֹא מִחַיָּב, אֲפִלּוּ תְּבָעוֹ דִינָר זָהָב <small><small>(זָהוּב)</small> </small> וְהוֹדָה לוֹ בְּמַטְבֵּעַ שֶׁל חֲצִי דִּינַר זָהָב <small><small>(זָהוּב)</small>. </small> 

תְּבָעוֹ שְׁנֵי דְבָרִים, כְּגוֹן חִטִּים וּשְׂעוֹרִים, וְהוֹדָה לוֹ בְּאֶחָד מֵהֶם, חַיָּב לִתֵּן לוֹ מַה שֶּׁהוֹדָה לוֹ, וְנִשְׁבַּע עַל הַשְּׁאָר. אֲבָל תְּבָעוֹ חִטִּים וְהוֹדָה לוֹ בִּשְׂעוֹרִים, פָּטוּר אַף מִדְּמֵי שְׂעוֹרִים. וְיֵשׁ מִי שֶׁאוֹמֵר, שֶׁהַטַּעַם מִשּׁוּם דְּחָשִׁיב כְּאִלּוּ הוֹדָה לוֹ הַתּוֹבֵעַ שֶׁאֵינוֹ חַיָּב לוֹ שְׂעוֹרִים, וּלְפִיכָךְ, אֲפִלּוּ יֵשׁ עֵדִים עַל הַשְּׂעוֹרִים, פָּטוּר, דְּהוֹדָאַת בַּעַל דִּין כְּמֵאָה עֵדִים דָּמִי. <small>הַגָּה: <small><small>(מהר"מ)</small></small> וַאֲפִלּוּ יוֹדֵעַ הַנִּתְבָּע שֶׁחַיָּב לוֹ הַשְּׂעוֹרִים, פָּטוּר לְשַׁלֵּם לוֹ, דְּהָוֵי כְּאִלּוּ מָחַל לוֹ הַתּוֹבֵעַ, וּכְמוֹ שֶׁנִּתְבָּאֵר לְעֵיל סִימָן ע"ה ס' י"א, כֵּן נִרְאֶה לִי, דְּלֹא כְּיֵּשׁ מִי שֶׁחוֹלֵק.</small> וְיֵשׁ מִי שֶׁאוֹמֵר, דְּדַוְקָא כְּשֶׁאָמַר לוֹ: חִטִּים הִלְוִיתִיךָ בְּיוֹם פְּלוֹנִי וּבְשָׁעָה פְלוֹנִית, וַהֲלָה אוֹמֵר: שְׂעוֹרִים הָיוּ, דְּאִם אִיתָא שֶׁהִלְוָהוּ שְׁנֵיהֶם, הָיָה טוֹעֵן עַל שְׁנֵיהֶם, כֵּיוָן דִּבְבַת אַחַת הִלְוָהוּ, אֶלָּא וַדַּאי הוֹדָה שֶׁלֹּא הִלְוָה לוֹ שְׂעוֹרִים. <small>אֲבָל בְּלָאו הָכִי, וַדַּאי חַיָּב, דְּאֵין אָדָם מוֹחֵל עַל שְׁאַר תְּבִיעוֹת אִם לֹא תָבַע אֶלָּא אַחַת <small><small>(טוּר)</small>. </small> </small> וְאִם תָּפַס הַתּוֹבֵעַ דְּמֵי הַשְּׂעוֹרִים, אֵין מוֹצִיאִין מִיָּדוֹ. <small>הַגָּה: וְיֵשׁ אוֹמְרִים דַּוְקָא אִם תָּפַס קוֹדֶם שֶׁתְּבָעוֹ בַּדִּין, אֲבָל אִם תָּפַס לְאַחַר שֶׁעָמְדוּ בַּדִּין, מַפְקִינָן מִנֵּהּ <small><small>(טוּר)</small> ;</small> וְכֵן נִרְאֶה לִי עִקָּר:</small> 

הַטּוֹעֵן לַחֲבֵרוֹ: מָנֶה הִלְוִיתִיךָ, וַהֲלָה אוֹמֵר: אֵין לְךָ בְּיָדִי אֶלָּא נ' זוּז שֶׁנָּתַתָּ אוֹתָם דָּמִים בְּחֵפֶץ פְּלוֹנִי וַהֲרֵי הוּא קַיָּם, אוֹ: שֶׁהִלְוִיתַנִי עָלָיו עַל מְנָת שֶׁלֹּא לְהִשְׁתַּלֵּם אֶלָּא מִגּוּפוֹ, וְהוּא הַדִּין אִפְּכָא הֵיכָא דְטָעִין לֵהּ דְּאִית לֵהּ גַּבֵּהּ חֵפֶץ פְּלוֹנִי דְשַׁוְיֵהּ אַפּוֹתִיקִי נִיהֲלֵהּ בְּמָנֶה, וַהֲלָה מוֹדֶה בַּחֲמִשִּׁים זוּז דְּאוֹזְפֵהּ בְּהַלְוָאָה גְרֵידְתָא, יֵשׁ מִי שֶׁאוֹמֵר, דְּמַה שֶׁטָּעֲנוֹ לֹא הוֹדָה לוֹ, דְּפָטוּר בֵּין מִתַּשְׁלוּמִין בֵּין מִשְּׁבוּעָה דְאוֹרַיְתָא, אֶלָּא מִשְׁתָּבַע הֶסֵת, וְנִפְטָר. 

תְּבָעוֹ כּוֹר חִטִּים, וְקֹדֶם שֶׁיַּשְׁלִים דְּבָרָיו לוֹמַר: וְגַם כּוֹר שְׂעוֹרִים, מִהֵר הַנִּתְבָּע וְאָמַר: אֵין לְךָ בְּיָדִי אֶלָּא כּוֹר שְׂעוֹרִים, וְאָמַר הַתּוֹבֵעַ: גַּם שְׂעוֹרִים הָיָה רְצוֹנִי לִשְׁאֹל מִמְּךָ, אִם כְּמַעֲרִים, שֶׁמִּהֵר לְהָשִׁיב קֹדֶם שֶׁיִּגְמֹר זֶה טַעֲנָתוֹ, חַיָּב, דְּחָשְׁבִינָן לֵהּ כְּאִלּוּ תְּבָעוֹ כְּבָר שְׁנֵיהֶם. וְאִם עָשָׂה כֵּן לְפִי תֻמּוֹ, פָּטוּר מִשְּׁבוּעַת הַתּוֹרָה <small><small>(וּמֵהַתַּשְׁלוּמִין)</small>,</small> אֲפִלּוּ אִם מִיָּד תּוֹךְ כְּדֵי דִבּוּר אַחַר הוֹדָאָתוֹ אָמַר: גַּם אֲנִי הָיָה רְצוֹנִי לְבַקֵּשׁ מִמְךָ הַשְּׂעוֹרִים. אֲבָל אִם לְאַחַר שֶׁהוֹדָה לוֹ בִּשְׂעוֹרִים אָמַר הַתּוֹבֵעַ: וַדַּאי כִּדְבָרְךָ כָּךְ הוּא שֶׁיֵּשׁ לִי בְּיָדְךָ שְׂעוֹרִים אֲבָל אֵינִי שׁוֹאֲלָם עַתָּה, חַיָּב לְשַׁלֵּם לוֹ דְּמֵי שְׂעוֹרִים. 

קָדַם הַנִּתְבָּע וְאָמַר: שְׂעוֹרִים יֵשׁ לְךָ בְּיָדִי, וְאַחַר כָּךְ תָּבַע הַתּוֹבֵעַ חִטִּים, וְכָפַר, הוֹאִיל וְהוֹדָה בִּשְׂעוֹרִים קֹדֶם שֶׁיִּתְבַּע הַחִטִּים, אֵין כָּאן הוֹדָאָה מִקְצָת הַטַּעֲנָה, וּמְשַׁלֵּם הַשְּׂעוֹרִים וְנִשְׁבָּע הֶסֵת עַל הַחִטִּים. 

וְכֵן אִם תְּבָעוֹ חִטִּים וְהוֹדָה בָּהֶם, וְאַחַר כָּךְ תְּבָעוֹ שְׂעוֹרִים, וְכָפַר, כֵּיוָן שֶׁהוֹדָה בִּתְבִיעַת הַחִטִּים קֹדֶם שֶׁתְּבָעוֹ שְׂעוֹרִים, אֵינָהּ מִקְצָת הַטַּעֲנָה, וּמְשַׁלֵּם הַחִטִּים וְנִשְׁבָּע הֶסֵת עַל הַשְּׂעוֹרִים. <small>הַגָּה: וְיֵשׁ אוֹמְרִים דִּבְהָנַךְ נַמֵּי רוֹאִין, אִם הַנִּתְבָּע מִהֵר לְהוֹדוֹת קֹדֶם שֶׁיַּסְפִּיק הַתּוֹבֵעַ לְתָבְעוֹ, חַיָּב <small><small>(טוּר)</small>.</small> </small> 

תְּבָעוֹ חִטִּים, וְהֵשִׁיב שֶׁאֵינוֹ יוֹדֵעַ אִם חִטִּים חַיָּב לוֹ אוֹ שְׂעוֹרִים, נִשְׁבָּע הֶסֵת שֶׁאֵינוֹ יוֹדֵעַ, וּמְשַׁלֵּם לוֹ שְׂעוֹרִים. <small>הַגָּה: וְיֵשׁ אוֹמְרִים דַּאֲפִלּוּ בְּכִי הַאי גַוְנָא, פָּטוּר מִן הַשְּׂעוֹרִים, אֶלָּא בְּבָא לָצֵאת יְדֵי שָׁמַיִם <small><small>(טוּר בְּשֵׁם עִטּוּר וּבֵית יוֹסֵף בְּשֵׁם הָרַאֲבַ"ד וְנ"י סוֹף פֶּרֶק הַכּוֹנֵס וְהַתְּרוּמוֹת)</small> ;</small> וְכֵן נִרְאֶה לִי עִקָּר.</small> 

מְלֹא עֶשֶׂר כַּדִּים שֶׁמֶן יֵשׁ לִי בְּיָדְךָ, אֵין לְךָ בְּיָדִי אֶלָּא עֶשֶׂר כַּדִּים בְּלֹא שֶׁמֶן, פָּטוּר, שֶׁהֲרֵי טְעָנוֹ <small><small>(בְּשֶׁמֶן)</small></small>  וְהוֹדָה לוֹ בַּחֲרָסִים. עֶשֶׂר כַּדִּים שֶׁמֶן יֵשׁ לִי בְּיָדְךָ <small>אוֹ שֶׁאָמַר לוֹ: י' כַּדִּים מְלֵאִים שֶׁמֶן יֵשׁ לִי בְּיָדְךָ <small><small>(טוּר)</small>, </small> </small> אֵין לְךָ בְּיָדִי אֶלָּא עֶשֶׂר כַּדִּים רֵיקָנִים, <small>אוֹ שֶׁהוֹדָה לוֹ בַּשֶּׁמֶן לְחוּד <small><small>(טוּר)</small>,</small> </small> חַיָּב שְׁבוּעַת הַתּוֹרָה, שֶׁהֲרֵי טְעָנוֹ הַכַּדִּים וְהַשֶּׁמֶן. <small>הַגָּה: אֲבָל אִם אָמַר לוֹ: י' כַּדֵּי שֶׁמֶן יֵשׁ לִי בְּיָדְךָ, לֹא טְעָנוֹ אֶלָּא הַכַּדִּים, וְאִם הוֹדָה לוֹ בַּשֶּׁמֶן לָא הֲוֵי מִמִּין הַטַּעֲנָה <small><small>(טוּר)</small>.</small> </small> 

מָנֶה לִי בְּיָדְךָ הַלְוָאָה, לֹא הָיוּ דְבָרִים מֵעוֹלָם וְלֹא לָוִיתִי מִמְּךָ אֲבָל חֲמִשִּׁים דִּינָרִים יֵשׁ לְךָ בְּיָדִי פִּקָּדוֹן, וְכַיּוֹצֵא, הֲרֵי זֶה מוֹדֶה מִקְצָת וְיִשָּׁבַע שְׁבוּעַת הַתּוֹרָה. <small>וְהוּא הַדִּין שְׁאֵלָה וּשְׂכִירוּת <small><small>(בֵּית יוֹסֵף בְּשֵׁם הָרַמְבַּ"ן)</small> </small> </small> 

תְּבָעוֹ בְּחוֹב אָבִיו, וְהוֹדָה לוֹ בְּחוֹב עַצְמוֹ, פּוֹרֵעַ חוֹב עַצְמוֹ שֶׁהוֹדָה בּוֹ, וְנִשְׁבָּע הֶסֵת עַל חוֹב אָבִיו, אִם טְעָנוֹ וַדַּאי שֶׁהוּא יוֹדֵעַ שֶׁאָבִיו חַיָּב לוֹ. 

ב' בַּעֲלֵי דִינִים שֶׁכָּל אֶחָד תּוֹבֵעַ לַחֲבֵרוֹ, וְאֵין תְּבִיעָתוֹ שֶׁל זֶה כִּתְבִיעָתוֹ שֶׁל זֶה, אֶלָּא אֶחָד אוֹמֵר: מָנֶה הִלְוִיתִיךָ, וְזֶה מוֹדֶה לוֹ בְּדִינָר, וְהַשֵּׁנִי טוֹעֵן: כּוֹר חִטִּים יֵשׁ לִי בְּיָדְךָ, וְזֶה הוֹדָה בְּמִקְצַת וְכָפַר לוֹ בַּשְּׁאָר, אִם הוֹדָאָתוֹ שֶׁל שֵׁנִי שָׁוָה כְּמוֹ שֶׁהוֹדָה הָרִאשׁוֹן, פָּטוּר מִשְּׁבוּעָה דְאוֹרַיְתָא, דְּהָא הֵילָךְ הוּא. אֲבָל אִם הוֹדָאָתוֹ יוֹתֵר מֵהוֹדָאַת הָרִאשׁוֹן, <small><small>(אָז גַּם הוּא)</small></small> חַיָּב שְׁבוּעָה דְאוֹרַיְתָא. כֵּיוָן שֶׁלֹּא אָמַר לֵהּ בְּשָׁעָה שֶׁתְּבָעוֹ: לֹא הָיוּ דְבָרִים מֵעוֹלָם שֶׁהֲרֵי יֵשׁ לְךָ מִשֶּׁלִּי כְּנֶגְדּוֹ וּבִשְׁבִילוֹ אֲנִי רוֹצֶה לְתָפְסוֹ, אֶלָּא הוֹדָה לוֹ בְּדֶרֶךְ הוֹדָאָה גְמוּרָה, מוֹדֶה מִקְצָת הוּא. 

מִי שֶׁתְּבָעוּהוּ מָנֶה, וְהוֹדָה בַּחֲמִשִּׁים, וּכְשֶׁבָּא לִשָּׁבַע, טָעַן: אֵינִי רוֹצֶה לִשָּׁבַע אֶלָּא אֲשַׁלֵם כָּל הַמָּנֶה וְיִשָּׁבַע לִי שֶׁיֵּשׁ לוֹ בְּיָדִי מָנֶה, וְזֶה אוֹמֵר: לֹא אֶשָּׁבַע עַד שֶׁיִּפְרָעֵנִי תְּחִלָּה, הַדִּין עִם הַתּוֹבֵעַ שֶׁזֶּה צָרִיךְ לִשָּׁבַע שְׁבוּעַת הַתּוֹרָה אוֹ יְשַׁלֵּם; אַךְ אִם יִרְצֶה, יַחֲרִים סְתָם עַל מִי שֶׁטּוֹעֵן עָלָיו דָּבָר שֶׁאֵינוֹ כֵן, וּמְשַׁלֵּם, וְאַחַר שֶׁיְּשַׁלֵם יוּכַל לְהַשְׁבִּיעוֹ הֶסֵת אִם נָטַל מִמֶּנּוּ מָמוֹן שֶׁלֹּא כַּדִּין. 

אֵין מוֹדֶה מִקְצָת חַיָּב עַד שֶׁיִּטְעֲנֶנּוּ דָּבָר שֶׁבְּמִדָּה וּבְמִשְׁקָל וּבְמִנְיָן, וְיוֹדֶה לוֹ דָבָר שֶׁבְּמִדָּה וּבְמִשְׁקָל וּבְמִנְיָן. כֵּיצַד, אָמַר לֵהּ: עֲשָׂרָה דִינָרִין, אוֹ: כּוֹר תְּבוּאָה אוֹ שְׁנֵי לִטְרָאוֹת מֶשִׁי יֵשׁ לִי בְּיָדְךָ, וַהֲלָה מְשִׁיבוֹ: אֵין לְךָ בְּיָדִי אֶלָּא דִינָר, אוֹ לֶתֶךְ אוֹ לִטְרָא. אֲבָל אָמַר לֵהּ: כִּיס מָלֵא מָעוֹת יֵשׁ לִי בְּיָדְךָ, וְזֶה מְשִׁיבוֹ: אֵין לְךָ בְּיָדִי אֶלָּא ג' דִּינָרִין, אוֹ שֶׁתְּבָעוֹ מֵאָה דִינָרִין, וְזֶה אוֹמֵר: אֵין לְךָ בְּיָדִי אֶלָּא צְרוֹר שֶׁמָּסַרְתָּ לִי וְאֵינִי יוֹדֵעַ כַּמָּה הֵם כִּי לֹא מְנִיתִים וּמַה שֶּׁהִנַּחְתָּ אַתָּה נוֹטֵל, פָּטוּר מִשְּׁבוּעָה דְאוֹרַיְתָא. 

אָמַר לֵהּ: בַּיִת מָלֵא פֵרוֹת יֵשׁ לִי בְּיָדְךָ, וְזֶה אוֹמֵר: אֵין לְךָ בְּיָדִי אֶלָּא עֲשָׂרָה כוֹרִין, אוֹ שֶׁטְּעָנוֹ עֲשָׂרָה כוֹרִין, וְזֶה מְשִׁיבוֹ: אֵינִי יוֹדֵעַ כַּמָּה הֵם כִּי לֹא מְדַדְתִּים וּמַה שֶּׁהִנַּחְתָּ אַתָּה נוֹטֵל, פָּטוּר, אֲפִלּוּ תְּבָעוֹ בַּיִת זֶה מָלֵא פֵרוֹת. אֲבָל תְּבָעוֹ בַּיִת זֶה שֶׁהָיוּ בּוֹ פֵּרוֹת עַד הַזִּיז מָסַרְתִּי לְךָ, וַהֲלָה מְשִׁיבוֹ: לֹא הָיוּ אֶלָּא עַד הַחַלּוֹן, חַיָּב; וּכְגוֹן שֶׁהִרְקִיבוּ בִּפְשִׁיעָתוֹ שֶׁחַיָּב לְשַׁלֵּם, דְּאִם לֹא כֵן, הֲוָה לֵהּ הֵילָךְ, וּפָטוּר. 

תְּבָעוֹ מְנוֹרָה גְדוֹלָה וְהוֹדָה לוֹ בִּקְטַנָּה, פָּטוּר. אֲבָל תְּבָעוֹ מְנוֹרָה בַּת עֲשָׂרָה לִטְרִין וְהוֹדָה לוֹ בְּשֶׁל חֲמִשָּׁה לִטְרִין, חַיָּב. וְאִם תְּבָעוֹ מְנוֹרָה שֶׁל פְּרָקִים, הֲרֵי זֶה חַיָּב בְּכָל עִנְיָן. 

תְּבָעוֹ אֵזוֹר גָּדוֹל וְהוֹדָה לוֹ בְּקָטָן, פָּטוּר. וְאִם תְּבָעוֹ אֵזוֹר שֶׁל פְּרָקִים, חַיָּב. 

תְּבָעוֹ יְרִיעָה שֶׁל עֶשֶׂר מִדּוֹת, וְהוֹדָה לוֹ בְּשֶׁל חָמֵשׁ, חַיָּב: 

אֵין הוֹדָאָה בִּשְׁטָר חֲשׁוּבָה הוֹדָאָה לְהִתְחַיֵּב שְׁבוּעָה מִן הַתּוֹרָה עַל הַכְּפִירָה. כֵּיצַד, תְּבָעוֹ מָנֶה, חֲמִשִּׁים בִּשְׁטָר וַחֲמִשִּׁים בְּעַל פֶּה, לֹא מִבַּעְיָא אִם הוֹדָה בַחֲמִשִּׁים שֶׁבְּעַל פֶּה וְכָפַר בַּחֲמִשִּׁים שֶׁבַּשְּׁטָר שֶׁאֵין כָּאן שְׁבוּעָה כְּלָל אֶלָּא מְשַׁלֵּם חֲמִשִּׁים שֶׁהוֹדָה וְשֶׁל הַשְּׁטָר שֶׁכָּפַר יִשָּׁבַע בַּעַל הַשְּׁטָר וְיִטֹּל, אֶלָּא אֲפִלּוּ אִם הוֹדָה בַּחֲמִשִּׁים שֶׁבַּשְּׁטָר וְכָפַר בַּחֲמִשִּׁים שֶׁבְּעַל פֶּה, אֵינוֹ נִשְׁבָּע שְׁבוּעַת הַתּוֹרָה, דִּשְׁטָר הָוֵי כְּמוֹ קַרְקַע, כֵּיוָן שֶׁהוּא עַל שִׁעְבּוּד קַרְקָעוֹת, וּכְשֵׁם שֶׁאֵין נִשְׁבָּעִין עַל <small><small>(כְּפִירַת)</small></small> שִׁעְבּוּד קַרְקָעוֹת כָּךְ אֵין הוֹדָאָתָן מְחַיֶּבֶת שְׁבוּעָה. בַּמֶּה דְּבָרִים אֲמוּרִים, בִּשְׁטָר שֶׁהוּא יָכוֹל לְקַיְּמוֹ; אֲבָל אִם אֵינוֹ יָכוֹל לְקַיְּמוֹ, הֲרֵי הוּא כְּהוֹדָאָה עַל פֶּה, וְנִשְׁבָּע עַל הַכְּפִירָה שֶׁעִמָּהּ. וְאֵין צָרִיךְ לוֹמַר לְמַלְוֶה בִּשְׁטָר וְטוֹעֵן: שְׁטָר הָיָה לִי וְאָבַד, וְהוֹדָה הַלּוֶֹה שֶׁשְּׁטָר עָשָׂה לוֹ, וְכָפַר בְּמִקְצַת, אוֹ שֶׁהוֹדָה בְּכָל הַשְּׁטָר, אֶלָּא שֶׁאוֹמֵר שֶׁקְּצָתוֹ פָרוּעַ, שֶׁנִּשְׁבָּע שְׁבוּעַת הַתּוֹרָה כִּשְׁאַר מוֹדֶה מִקְצָת. 

בַּמֶּה דְּבָרִים אֲמוּרִים, בִּשְׁטָר שֶׁטּוֹרְפִים בּוֹ מֵהַמְשֻׁעְבָּדִים. אֲבָל כְּתַב יָדוֹ, אֲפִלּוּ יֵשׁ בּוֹ נֶאֱמָנוּת, כֵּיוָן שֶׁאֵינוֹ טוֹרֵף בּוֹ מִמְּשֻׁעְבָּדִים, דִּינוֹ כְּחַיָּב שְׁבוּעָה דְאוֹרַיְתָא, כְּמוֹ בְּמִלְוָה עַל פֶּה. 

וְאִם מָסַר לֹוֶה לַמַּלְוֶה כְּתַב יָדוֹ בִּפְנֵי עֵדִים, נִתְבָּאֵר בְּסִי' <small><small>(מ' וְס"ט)</small></small> שֶׁדִּינוֹ כִּשְׁטָר שֶׁחֲתוּמִים בּוֹ עֵדִים: 

תְּבָעוֹ: מָנֶה הִלְוִיתִיךָ בְּנִיסָן וּמָנֶה בְּתִשְׁרִי, וְהוֹדָה לוֹ בְּאֶחָד מֵהֶם, חָשִׁיב שַׁפִּיר מִמִּין הַטַּעֲנָה, אַף עַל פִּי שֶׁלֹּא הִלְוָהוּ כְּאֶחָד. 

שְׁטָר חוֹב שֶׁכָּתוּב בּוֹ סְלָעִים אוֹ דִינָרִים, סְתָם, מַלְוֶה אוֹמֵר: חָמֵשׁ, וְלֹוֶה אוֹמֵר: שְׁתַּיִם, פָּטוּר מִשְּׁבוּעָה דְאוֹרַיְתָא, שֶׁאֵין כָּאן הוֹדָאָה, דִּבְלָאו הוֹדָאָתוֹ מִעוּט סְלָעִים שְׁנַיִם, וְנִמְצָא שֶׁלֹּא הוֹדָה אֶלָּא מַה שֶּׁבַּשְּׁטָר, וְאֵין כָּאן הוֹדָאָה. וַאֲפִלּוּ אָמַר הַלּוֶֹה ג', שֶׁהוֹדָה לוֹ בְּאֶחָד יֶתֶר עַל מַשְׁמָעוּת הַשְּׁטָר, אֲפִלּוּ הָכִי פָּטוּר, מִשּׁוּם דְּהָוֵי כְּמֵשִׁיב אֲבֵדָה, דְּאִם רָצָה הָיָה אוֹמֵר: שְׁנַיִם. לְפִיכָךְ, אָמַר לֵהּ: מָנֶה לְךָ, אוֹ לְאָבִיךָ, בְּיָדִי, וּפְרַעְתִּיךָ מֶחֱצָה, וְהֵשִׁיב זֶה: לֹא הָיִיתִי זָכוּר אַךְ אַתָּה הִזְכַּרְתַּנִי יוֹדֵעַ אֲנִי שֶׁלֹּא פָרַעְתָּ כְּלוּם, פָּטוּר, וַאֲפִלּוּ מִשְּׁבוּעַת הֶסֵת, שֶׁאֵינוֹ אֶלָּא כְּמֵשִׁיב אֲבֵדָה. 

כְּשֵׁם שֶׁהוֹדָאַת מִלְוֶה בִּשְׁטָר אֵינָהּ הוֹדָאָה, כָּךְ הוֹדָאַת מִלְוֶה בְּקִנְיָן, וְיֵשׁ כָּאן עֵדֵי הַקִּנְיָן, אֵינָהּ הוֹדָאָה, דִּסְתָם קִנְיָן לִכְתִיבָה עוֹמֵד וְדִינוֹ כִּשְׁטָר. לְפִיכָךְ, אָמַר לֵהּ: חֲמִשִּׁים דִּינָר יֵשׁ לִי בְּיָדְךָ בְּקִנְיָן וַחֲמִשִּׁים בְּלֹא קִנְיָן, וְהוֹדָה לוֹ בְּאוֹתָם שֶׁל קִנְיָן וְכָפַר בַּאֲחֵרִים, נִשְׁבָּע הֶסֵת, וְנִפְטָר: 


Siman 89

כָּל הַנִּשְׁבָּעִין שֶׁבַּתּוֹרָה, נִשְׁבָּעִין וְלֹא מְשַׁלְּמִין. וְאֵלּוּ נִשְׁבָּעִין וְנוֹטְלִים הַשָּׂכִיר, וְהַנִּגְזָל, וְהַנֶחְבָּל, וְהַחֶנְוָנִי עַל פִּנְקָסוֹ, וְשֶׁכְּנֶגְדּוֹ חָשׁוּד עַל הַשְּׁבוּעָה. 

הַשָּׂכִיר כֵּיצַד, הַשָּׂכִיר שֶׁעוֹשֶׂה מְלָאכָה אֵצֶל בַּעַל הַבַּיִת וְתָבַע שְׂכָרוֹ, וְאָמַר לֵהּ בַּעַל הַבַּיִת: פְּרַעְתִּיךָ כָּל שְׂכָרְךָ, אוֹ קְצָתוֹ, אֲפִלּוּ הָיָה שְׂכָרוֹ פְּרוּטָה, וּבַעַל הַבַּיִת אוֹמֵר: נְתַתִּיהָ, נִשְׁבָּע הַשָּׂכִיר בִּנְקִיטַת חֵפֶץ, כְּעֵין שֶׁל תּוֹרָה, וְנוֹטֵל. אֲפִלּוּ הָיָה הַשָּׂכִיר תּוֹבֵעַ אֶת הַקָּטָן, הֲרֵי זֶה נִשְׁבָּע, וְנוֹטֵל. <small>הַגָּה: הָיָה הַשָּׂכִיר קָטָן אוֹ עֶבֶד אוֹ חָשׁוּד, נִשְׁבָּע בַּעַל הַבַּיִת, וְנִפְטָר <small><small>(טוּר בְּשֵׁם הָרַאֲבַ"ד וְרַ"ן פֶּרֶק הַנִּשְׁבָּעִים)</small>.</small> הַשָּׂכִיר נִשְׁבָּע וְנוֹטֵל מִיּוֹרְשֵׁי בַעַל הַבַּיִת, אִם תְּבָעוֹ בִּזְמַנּוֹ. אֲבָל אֵין יוֹרְשֵׁי הַשָּׂכִיר נִשְׁבָּעִין וְנוֹטְלִין <small><small>(בֵּית יוֹסֵף בְּשֵׁם הָרַשְׁבָּ"א)</small>.</small> </small> 

בַּמֶּה דְּבָרִים אֲמוּרִים, כְּשֶׁיֵּשׁ עֵדִים שֶׁשְּׂכָרוֹ וְשֶׁעָשָׂה עִמּוֹ מְלָאכָה. אֲבָל אִם לֹא הָיוּ שָׁם שְׁנֵי עֵדִים, מִתּוֹךְ שֶׁיָּכוֹל לוֹמַר לֹא שְׂכַרְתִּיךָ, נֶאֱמָן לוֹמַר: שְׂכַרְתִּיךָ וְנָתַתִּי לְךָ שְׂכָרְךָ, וְיִשָּׁבַע בַּעַל הַבַּיִת הֶסֵת <small><small>(רַמְבַּ"ם מְבִיאוֹ הַטּוּר)</small>.</small> וְאִם הוֹדָה מִקְצָת, יִשָּׁבַע שְׁבוּעַת הַתּוֹרָה. <small>הַגָּה: וְיֵשׁ אוֹמְרִים דַּאֲפִלּוּ כּוֹפֵר כֻּלּוֹ וּשְׂכָרוֹ בְּעֵד אֶחָד, בַּעַל הַבַּיִת יִשָּׁבַע שְׁבוּעָה דְאוֹרַיְתָא <small><small>(טוּר והרמ"ה)</small>.</small> </small> וְכֵן אִם תָּבְעוֹ אַחַר זְמַנּוֹ, אַף עַל פִּי שֶׁשְּׂכָרוֹ בְּעֵדִים, הַמּוֹצִיא מֵחֲבֵרוֹ עָלָיו הָרְאָיָה; וְאִם לֹא הֵבִיא רְאָיָה, יִשָּׁבַע בַּעַל הַבַּיִת הֶסֵת. וְכַמָּה הוּא זְמַנּוֹ, שְׂכִיר יוֹם, כָּל הַלַּיְלָה שֶׁלְּאַחֲרָיו; וּשְׂכִיר לַיְלָה, כָּל הַיּוֹם שֶׁלְּאַחֲרָיו. הֵבִיא רְאָיָה שֶׁתְּבָעוֹ כָּל זְמַנּוֹ, הֲרֵי זֶה נִשְׁבָּע וְנוֹטֵל כָּל אוֹתוֹ יוֹם שֶׁל תְּבִיעָה. כֵּיצַד, הָיָה עוֹשֶׂה עִמּוֹ בְּיוֹם שֵׁנִי עַד הָעֶרֶב, זְמַנּוֹ כָּל לֵיל שְׁלִישִׁי, וּבְיוֹם שְׁלִישִׁי אֵינוֹ נִשְׁבָּע וְנוֹטֵל; וְאִם הֵבִיא עֵדִים שֶׁהָיָה תוֹבֵעַ כָּל לֵיל שְׁלִישִׁי, הֲרֵי זֶה נִשְׁבָּע וְנוֹטֵל כָּל יוֹם שְׁלִישִׁי, אֲבָל מִלֵּיל רְבִיעִי וְאֵילָךְ, הַמּוֹצִיא מֵחֲבֵרוֹ עָלָיו הָרְאָיָה <small><small>(שָׁם בָּרַמְבַּ"ם וּמְבִיאוֹ הַטּוּר)</small>.</small> וְכֵן אִם הֵבִיא עֵדִים שֶׁהָיָה תוֹבֵעַ וְהוֹלֵךְ עַד יוֹם חֲמִישִׁי, הֲרֵי זֶה נִשְׁבָּע וְנוֹטֵל כָּל יוֹם חֲמִישִׁי. 

בַּעַל הַבַּיִת אוֹמֵר: שְׁתַּיִם קָצַצְתִּי לְךָ, וְהַשָּׂכִיר אוֹמֵר: שְׁלֹשָׁה קָצַצְתָּ לִי, הַמּוֹצִיא מֵחֲבֵרוֹ עָלָיו הָרְאָיָה; וְאִם לֹא הֵבִיא רְאָיָה, אַף עַל פִּי שֶׁכְּבָר נָתַן לוֹ שְׁתַּיִם אוֹ שֶׁאָמַר לֵהּ: הֵילָךְ, הֲרֵי בַּעַל הַבַּיִת נִשְׁבָּע בִּנְקִיטַת חֵפֶץ. בַּמֶּה דְּבָרִים אֲמוּרִים, כְּשֶׁשְּׂכָרוֹ בְעֵדִים, וְלֹא יָדְעוּ כַּמָּה פָּסַק לוֹ, וּתְבָעוֹ בִּזְמַנּוֹ. אֲבָל אִם שְׂכָרוֹ שֶׁלֹּא בְּעֵדִים, אוֹ שֶׁתְּבָעוֹ אַחַר זְמַנּוֹ, יִשָּׁבַע בַּעַל הַבַּיִת הֶסֵת. 

הַנּוֹתֵן טַלִּיתוֹ לְאֻמָּן, אֻמָּן אוֹמֵר: ב' קָצַצְתָּ לִי, וַהֲלָה אוֹמֵר: לֹא קָצַצְתִּי אֶלָּא אֶחָד, אִם הַטַּלִּית בְּיַד הָאֻמָּן, וְהוּא בְּעִנְיָן שֶׁיָּכוֹל לִטְעֹן: לְקוּחָה הִיא בְּיָדִי, הֲרֵי הָאֻמָּן נִשְׁבָּע בִּנְקִיטַת חֵפֶץ, וְנוֹטֵל. וְיָכוֹל לִטְעֹן שֶׁקָּצַץ בִּשְׂכָרוֹ עַד כְּדֵי דָמֶיהָ. וְאִם אֵין הַטַּלִּית בְּיָדוֹ, אוֹ שֶׁאֵינוֹ יָכוֹל לִטְעֹן: לְקוּחָה הִיא בְּיָדִי, הַמּוֹצִיא מֵחֲבֵרוֹ עָלָיו הָרְאָיָה; וְאִם לֹא הֵבִיא רְאָיָה, נִשְׁבָּע בַּעַל הַבַּיִת ת בִּנְקִיטַת חֵפֶץ. 

שָׂכִיר הַבָּא לְהִשָּׁבַע, אֵין מַחֲמִירִין עָלָיו, וְאֵין מְגַלְגְּלִים עָלָיו כְּלָל. וּלְכָל הַנִּשְׁבָּעִים אֵין מְקִלִּין עֲלֵיהֶם, חוּץ מֵהַשָּׂכִיר, שֶׁמְּקִלִּין עָלָיו וּפוֹתְחִין לוֹ תְּחִלָּה וְאוֹמְרִים: אַל תְּצַעֵר עַצְמְךָ, הִשָּׁבַע וְטֹל. 


Siman 90

הַנִּגְזָל כֵּיצַד, רָאוּהוּ עֵדִים שֶׁנִּכְנַס לְתוֹךְ בֵּיתוֹ שֶׁל חֲבֵרוֹ לְמַשְׁכְּנוֹ שֶׁלֹּא בִרְשׁוּת, וְלֹא הָיָה <small><small>(לוֹ)</small> </small> כְּלוּם תַּחַת כְּנָפָיו, וּכְשֶׁיּוֹצֵא רָאוּהוּ שֶׁהָיוּ כֵלִים תַּחַת כְּנָפָיו, וְאֵינָם יוֹדְעִים מַה הֵם, וּבַעַל הַבַּיִת תּוֹבֵעַ: תֵּן לִי כָּךְ וְכָךְ שֶׁגְּזַלְתַּנִי, בֵּין אִם יֹאמַר: כֵּן נִכְנַסְתִּי לְמַשְׁכֶּנְךָ אֲבָל לֹא נָטַלְתִּי כְּלוּם וְהַכֵּלִים שֶׁהוֹצֵאתִי תַּחַת כְּנָפַי שֶׁלִּי הֵם, בֵּין אִם יֹאמַר: מֵעוֹלָם לֹא נִכְנַסְתִּי לְבֵיתְךָ לִטֹּל מִמְּךָ כְּלוּם, בֵּין אִם יֹאמַר: לֹא נָטַלְתִּי אֶלָּא כְּלִי זֶה, וּבַעַל הַבַּיִת אוֹמֵר: נָטַלְתָּ עוֹד אֲחֵרִים, אֲפִלּוּ הָעֵדִים מַכִּירִים קְצָת הַכְּלִי, וּבַעַל הַבַּיִת טוֹעֵן שֶׁהִטְמִין יוֹתֵר מִמַּה שֶׁרָאוּ הָעֵדִים, בְּכָל אֵלּוּ בַּעַל הַבַּיִת נִשְׁבָּע בִּנְקִיטַת חֵפֶץ וְנוֹטֵל כָּל מַה שֶּׁיִּטְעֹן, וְהוּא שֶׁיִּטְעֲנוֹ דְבָרִים שֶׁהוּא אָמוּד בָּהֶם אוֹ שֶׁהוּא אָמוּד שֶׁמַּפְקִידִים אֶצְלוֹ אוֹתָם דְּבָרִים שֶׁטָּעַן, וְיִהְיוּ אוֹתָן דְּבָרִים שֶׁטָּעַן דְּבָרִים שְׁאֶפְשָׁר שֶׁיִּנָּטֵל תַּחַת הַכְּנָפַיִם. <small>הַגָּה: וְיֵשׁ אוֹמְרִים דְּבָעֵינָן נַמֵּי שֶׁטּוֹעֵן מִידִי דְאוֹרְחֵהּ לְאַנּוּחֵי בַּמָּקוֹם שֶׁנִּכְנַס לְשָׁם <small><small>(טוּר בְּשֵׁם הרמ"ה)</small> ;</small> וְהָכִי מִסְתַּבְּרָא.</small> וְאִם טְעָנוֹ דְּבָרִים שֶׁאֵינוֹ אָמוּד בָּהֶם, אוֹ דְבָרִים שֶׁאֵינָם נִטָּלִים תַּחַת הַכְּנָפַיִם, יֵשׁ מִי שֶׁאוֹמֵר, שֶׁהַנִּתְבָּע נִשְׁבָּע הֶסֵת, וְנִפְטָר; וְיֵשׁ מִי שֶׁאוֹמֵר, שֶׁאֵינוֹ נִשְׁבָּע, אֶלָּא מַחֲרִימִים עַל מִי שֶׁכּוֹפֵר מָמוֹן חֲבֵרוֹ וְאֵינוֹ מְשַׁלֵּם לוֹ. 

רָאוּהוּ עֵדִים שֶׁנִּכְנַס לְמַשְׁכֵּן אֶת חֲבֵרוֹ, וְלֹא רָאוּהוּ בְּעֵת שֶׁיָּצָא, אוֹ שֶׁיָּצָא וְלֹא נִרְאָה תַּחַת כְּנָפָיו כְּלוּם, וּבַעַל הַבַּיִת טוֹעֵן וְאוֹמֵר: כָּךְ וְכָךְ נָטַל, אֲפִלּוּ אָמַר: מֵעוֹלָם לֹא נִכְנַסְתִּי, שֶׁהֲרֵי מַכְחִישׁ אֶת הָעֵדִים, הֲרֵי זֶה פָּטוּר, שֶׁאִם אָמַר: נִכְנַסְתִּי וְלֹא נָטַלְתִּי, נִשְׁבָּע הֶסֵת שֶׁלֹּא נָטַל כְּלוּם, וְהוֹלֵךְ, שֶׁאֶפְשָׁר שֶׁנִּכְנַס לִגְזֹל וְלֹא גָזַל. <small>וְיֵשׁ אוֹמְרִים כֵּיוָן שֶׁהָעֵדִים מַכְחִישִׁין אוֹתוֹ, שֶׁאֵינוֹ נֶאֱמָן בִּשְׁבוּעָה, דְּהָוֵי מִגּוֹ בִּמְקוֹם עֵדִים, שֶׁאֵינוֹ נֶאֱמָן, אֶלָּא בַּעַל הַבַּיִת נִשְׁבָּע וְנוֹטֵל <small><small>(טוּר)</small>.</small> </small> 

הָיָה עֵד אֶחָד מְעִידוֹ שֶׁנִּכְנַס לְמַשְׁכְּנוֹ וְנָטַל כֵּלִים תַּחַת כְּנָפָיו וְאֵינוֹ יוֹדֵע מַה הֵם, וְהוּא אוֹמֵר: לֹא גָזַלְתִּי כְּלוּם, אוֹ שֶׁאָמַר: בְּחוֹבִי נָטַלְתִּי, הוֹאִיל וְאֵין הָעֵד יוֹדֵעַ מַהוּ תַּחַת כְּנָפָיו, הֲרֵי זֶה נִשְׁבָּע שֶׁלֹּא גָזַל <small>וְע"ל סִימָן ע"ה ס' י"ג <small><small>(וְסִימָן שס"ד ס"ג)</small>.</small> </small> 

כְּשֵׁם שֶׁבַּעַל הַבַּיִת נֶאֱמָן לִשָּׁבַע וְלִטֹּל, כָּךְ שׁוֹמֵר שֶׁל בַּעַל הַבַּיִת, אֲפִלּוּ אִשְׁתּוֹ שֶׁל שׁוֹמֵר, נִשְׁבַּעַת שֶׁזֶּה נָטַל כָּךְ וְכָךְ, וּמְשַׁלֵּם הַגַּזְלָן לְבַעַל הַבַּיִת. אֲבָל שְׂכִירוֹ וּלְקִיטוֹ <small><small>(פֵּרַשׁ רַשִׁ"י, שֶׁלִּקְטוּ לָדוּר אֶצְלוֹ אוֹ לִלְקֹט תְּבוּאָתוֹ)</small></small> שֶׁל בַּעַל הַבַּיִת, שֶׁלֹּא מָסַר לָהֶם שְׁמִירַת הַבַּיִת, אֵינָם בִּכְלָל זֶה. 

כְּשֶׁנִּכְנַס זֶה לְמַשְׁכְּנוֹ שֶׁלֹּא בִרְשׁוּת, וְרָאוּהוּ עֵדִים יוֹצֵא בְּכֵלִים תַּחַת כְּנָפָיו, אִם לֹא הָיָה שָׁם בַּעַל הַבַּיִת שֶׁיּוּכַל לִשָּׁבַע כַּמָּה גְזָלוֹ, וְהָעֵדִים אֵינָם יוֹדְעִים כַּמָּה הוֹצִיא, אֵין מַשְׁבִּיעִין אֶת הַגַּזְלָן, מִפְּנֵי שֶׁהוּא חָשׁוּד עַל הַשְּׁבוּעָה, אֶלָּא מַחֲרִימִים חֵרֶם סְתָם עַל כָּל מִי שֶׁנָּטַל כֵּלִים מִבֵּיתוֹ וְאֵינוֹ מוֹדֶה בְּבֵית דִּין, וַאֲפִלּוּ אִם הוֹדָה הַגַּזְלָן שֶׁגָּזַל מִקְצָת, מַחֲזִיר מַה שֶּׁהוֹדָה בִּלְבַד, שֶׁהֲרֵי אֵין בַּעַל הַבַּיִת טוֹעֲנוֹ טַעֲנַת וַדַּאי. 

הֵעִידוּ עֵדִים שֶׁהָיוּ לְבַעַל הַבַּיִת זֶה כָּךְ וְכָךְ כֵּלִים, וְרָאוּ אֶחָד שֶׁנִּכְנַס לְבֵיתוֹ וְיָצָא, וְלֹא נִכְנַס שָׁם אָדָם אַחֵר, וְקֹדֶם שֶׁיִּכָּנֵס שָׁם אָדָם אַחֵר מָנוּ אוֹתָם כֵּלִים וְנִמְצְאוּ חֲסֵרִים, וְלֹא הָיָה שָׁם מָקוֹם שֶׁיִּפְּלוּ בּוֹ אוֹתָם כֵּלִים, יֵשׁ מִי שֶׁאוֹמֵר, שֶׁיִּטֹּל בַּעַל הַבַּיִת בְּלֹא שְׁבוּעָה אוֹתָם כֵּלִים שֶׁחָסְרוּ מֵאוֹתוֹ אָדָם שֶׁהֵעִידוּ עָלָיו שֶׁנִּכְנַס שָׁם. 

מַדְלִיק אֵשׁ בְּשֶׁל חֲבֵרוֹ, הֶאֱמִינוּ לַנִּזָּק לִשָּׁבַע וְלִטֹּל כָּל מַה שֶּׁהוּא אָמוּד שֶׁיִּהְיֶה לוֹ מִשֶּׁלּוֹ אוֹ שֶׁיַּפְקִידוּ בְּיָדוֹ, עַל הַדֶּרֶךְ שֶׁיִּתְבָּאֵר בְּסִימָן תי"ח. 

מִי שֶׁיֵּשׁ עָלָיו עֵדִים שֶׁמָּסַר מָמוֹן, וְלֹא יָדְעוּ כַּמָּה הִפְסִידוֹ, וְהַנִּמְסָר אוֹמֵר: כָּךְ הִפְסִידַנִי, וְהַמּוֹסֵר כּוֹפֵר בַּמֶּה שֶׁטְּעָנוֹ, יִתְבָּאֵר בְּסִימָן שפ"ח. 

הַמַּזִּיק מָמוֹן חֲבֵרוֹ, וְאֵינוֹ יוֹדֵע כַּמָּה הִזִּיק, הַנִּזָּק נִשְׁבָּע, כְּתַקָּנַת חֲכָמִים, וְנוֹטֵל; וְהוּא שֶׁיִּטְעֹן דְּבָרִים שֶׁהוּא אָמוּד בָּהֶם, כְּמוֹ שֶׁיִּתְבָּאֵר בְּסִימָן שפ"ח. 

הִפְקִיד אֵצֶל חֲבֵרוֹ שַׂק צָרוּר, וּפָשַׁע בּוֹ, הַמַּפְקִיד אוֹמֵר: חֲלִי זָהָב וּמַרְגָלִיּוֹת הָיוּ בוֹ, וְהַשּׁוֹמֵר אוֹמֵר: אֵינִי יוֹדֵעַ שֶׁמָּא סִיגִים אוֹ חוֹל הָיוּ בוֹ, יִשָּׁבַע בַּעַל הַפִּקָּדוֹן, וְיִטֹּל; וְהוּא שֶׁיִּטְעֹן דָּבָר שֶׁהוּא אָמוּד, אוֹ אָמוּד לְהַפְקִידוֹ אֶצְלוֹ. וְאִם אָמַר הַשּׁוֹמֵר: בָּרִי לִי שֶׁהָיָה מָלֵא סִיגִים אוֹ חוֹל, יִשָּׁבַע וְיִפָּטֵר. וְאִם אָמַר הַשּׁוֹמֵר: יוֹדֵעַ אֲנִי שֶׁהָיָה בּוֹ זָהָב וְאֵינִי יוֹדֵעַ כַּמָּה, נוֹטֵל הַמַּפְקִיד בְּלֹא שְׁבוּעָה. וְיֵשׁ אוֹמְרִים שֶׁנִּשְׁבָּע שֶׁאֵינוֹ יוֹדֵעַ, וְיִפָּטֵר. וְיִתְבָּאֵר עוֹד בְּסִימָן רצ"ח <small><small>(סָעִיף א')</small>.</small> 

מִי שֶׁנִּכְנַס לְבֵיתוֹ שֶׁל בַּעַל הַבַּיִת, בִּפְנֵי בַּעַל הַבַּיִת, וְיָצָא וְכֵלִים טְמוּנִים תַּחַת כְּנָפָיו, וְהָעֵדִים רוֹאִין אוֹתוֹ, וּלְאַחַר זְמַן תְּבָעוֹ בַּעַל הַבַּיִת וְאָמַר לֵהּ: תֵּן לִי כֵּלִים שֶׁהִשְׁאַלְתִּיךָ וַהֲרֵי הָעֵדִים, וְהוּא אוֹמֵר: לְקוּחִים הֵם בְּיָדִי, אֵינוֹ נֶאֱמָן, וְנִשְׁבָּע בַּעַל הַבַּיִת הֶסֵת עַל טַעֲנָתוֹ שֶׁלֹּא מְכָרָן וְלֹא נְתָנָן, וְיַחֲזִירוּ בֵּית דִּין הַכֵּלִים לְבַעַל הַבַּיִת. בַּמֶּה דְּבָרִים אֲמוּרִים, בְּבַעַל הַבַּיִת שֶׁאֵינוֹ עָשׂוּי לִמְכֹּר כֵּלָיו, וְזֶה שֶׁהוֹצִיא הַכֵּלִים תַּחַת כְּנָפָיו אֵין דַּרְכּוֹ לְהַצְנִיעַ, וְאוֹתָן הַכֵּלִים אֵין דֶּרֶךְ בְּנֵי אָדָם לְהַצְנִיעָם; לְפִיכָךְ חַיָּב לְהַחֲזִיר, לְפִי שֶׁלֹּא הִצְנִיעָם אֶלָּא לִכְפֹּר בָּהֶם. אֲבָל בַּעַל הַבַּיִת הֶעָשׂוּי לִמְכֹּר כֵּלָיו, אַף עַל פִּי שֶׁאֵין זֶה צָנוּעַ וְאֵין דֶּרֶךְ אוֹתָם הַכֵּלִים לְהַטְמִינָם תַּחַת הַכְּנָפַיִם, הֲרֵי זֶה נִשְׁבָּע הֶסֵת שֶׁהֵם לְקוּחִים בְּיָדוֹ. וְכֵן אִם יָצָא בָּהֶם מְגֻלִּים לִפְנֵי עֵדִים, אַף עַל פִּי שֶׁאֵין בַּעַל הַבַּיִת עָשׂוּי לִמְכֹּר אֶת כֵּלָיו, הֲרֵי זֶה נֶאֱמָן לוֹמַר: לְקוּחִים הֵם בְּיָדִי, שֶׁמָּא נִצְטָרְכוּ לוֹ מָעוֹת, וּמָכַר, וּבִלְבַד שֶׁלֹּא יִהְיוּ מִדְּבָרִים הָעֲשׂוּיִים לְהַשְׁאִיל וּלְהַשְׂכִּיר <small><small>(לְעוֹלָם)</small> ;</small> אֲבָל דְּבָרִים הָעֲשׂוּיִים לְהַשְׁאִיל וּלְהַשְׂכִּיר לְעוֹלָם, הֵם בְּחֶזְקַת בַּעֲלֵיהֶם, וְאַף עַל פִּי שֶׁהוֹצִיאָם מְגֻלִּים, אַף עַל פִּי שֶׁבַּעַל הַבַּיִת הַזֶּה עָשׂוּי לִמְכֹּר כֵּלָיו, הוֹאִיל וְיֵשׁ לוֹ עֵדִים שֶׁזֶּה הַכְּלִי עָשׂוּי לְהַשְׁאִיל וּלְהַשְׂכִּיר יָדוּעַ הוּא לוֹ, מוֹצִיאִים אוֹתוֹ מִיַּד זֶה עַל כָּל פָּנִים, עַד שֶׁיָּבִיא רְאָיָה שֶׁמְּכָרוֹ לוֹ אוֹ נְתָנוֹ לוֹ. וְיֵשׁ אוֹמְרִים שֶׁאֲפִלּוּ בַּעַל הַבַּיִת טוֹעֵן גְּנוּבִים הֵם, דִּינוֹ כְּטוֹעֵן שְׁאוּלִים הֵם. וְיֵשׁ אוֹמְרִים שֶׁלֹּא אָמְרוּ אֶלָּא בְּטוֹעֵן שְׁאוּלִים הֵם, אֲבָל אִם טוֹעֵן גְּנוּבִים הֵם, אֵין בַּעַל הַבַּיִת נֶאֱמָן, וְכֵן עִקָּר. וְאִם הֻחְזַק זֶה וְנִתְפַּרְסֵם לְגַנָּב, אֲפִלּוּ בַּעַל הַבַּיִת טוֹעֵן גְּנוּבִים הֵם, דִּינוֹ כְּטוֹעֵן שְׁאוּלִים הֵם. 

הָא דְּבִדְבָרִים הָעֲשׂוּיִם לְהַשְׁאִיל וּלְהַשְׂכִּיר בַּעַל הַבַּיִת נֶאֱמָן, דַּוְקָא בְּשֶׁיֵּשׁ לוֹ עֵדִים שֶׁהַכֵּלִים הַלָּלוּ הָיוּ שֶׁלּוֹ, וְרָאוּ אוֹתָם עַתָּה בְּיָדוֹ. אֲבָל אִם לֹא רָאוּ אוֹתָם עַתָּה בְּיָדוֹ, נֶאֱמָן הַיּוֹצֵא, בְּמִגּוֹ דְהֶחֱזַרְתִּים לְךָ. 

הָא דְאַמְרִינָן בִּדְבָרִים שֶׁאֵינָם עֲשׂוּיִם לְהַשְׁאִיל וּלְהַשְׂכִּיר שֶׁהַיּוֹצֵא נֶאֱמָן, דַּוְקָא בְּשֶׁלֹּא יָדְעוּ עֵדִים שֶׁבָּאוּ בְּתוֹרַת שְׁאֵלָה אוֹ שְׂכִירוּת. אֲבָל אִם יָדְעוּ עֵדִים שֶׁבָּאוּ לְיָדוֹ בְּתוֹרַת שְׁאֵלָה אוֹ שְׂכִירוּת, אֵינוֹ נֶאֱמָן. <small>וְע"ל סִימָן ע"ב סָעִיף י"ח.</small> 

כָּל זֶה לֹא מַיְרֵי אֶלָּא כְּשֶׁהָיָה בַּעַל הַבַּיִת שָׁם בְּשָׁעָה שֶׁנִּכְנַס זֶה וְהוֹצִיא הַכֵּלִים, אֲבָל אִם רָאוּ הָעֵדִים שֶׁנִּכְנַס לִרְשׁוּת חֲבֵרוֹ וּנְטָלָם שֶׁלֹּא בְפָנָיו, בְּכָל גַּוְנָא אֵינוֹ נֶאֱמָן לוֹמַר: לְקוּחִים הֵם בְּיָדִי. לְפִיכָךְ, מַחֲזִיר הַכֵּלִים לְבַעַל הַבַּיִת, וְאֵין כָּאן שְׁבוּעָה, שֶׁהֲרֵי הָעֵדִים רָאוּ מַה גָזַל. וְאַחַר שֶׁיַּחֲזִיר, חוֹזֵר וְתוֹבֵעַ אֶת בַּעַל הַבַּיִת בְּכָל מַה שֶּׁיִּטְעֹן, וְהַדִּין בֵּינֵיהֶם. 

וְכֵן אִם חָטַף חֵפֶץ מֵחֲבֵרוֹ וְאוֹמֵר: בְּחוֹבִי נָטַלְתִּי, אֵינוֹ נֶאֱמָן, אֶלָּא אִם יֵשׁ עֵדִים שֶׁחֲטָפוֹ מִיָּדוֹ אוֹ מִבֵּיתוֹ צָרִיךְ לְהַחֲזִיר. וְאִם אֵין שָׁם אֶלָּא עֵד אֶחָד, וְהוּא כּוֹפֵר, יִשָּׁבַע לְהַכְחִישׁ הָעֵד; וְאִם אֵינוֹ כּוֹפֵר, אֶלָּא שֶׁאוֹמֵר שֶׁמִּשְׁכְּנוֹ בְּחוֹבוֹ, צָרִיךְ לְהַחֲזִירוֹ. וְהוּא הַדִּין לְעֵד אֶחָד מְעִידוֹ שֶׁנִּכְנַס לִרְשׁוּת חֲבֵרוֹ וְנָטַל חֵפֶץ שֶׁלֹּא בְפָנָיו. <small>וְע"ל סִימָן ע"ה סָעִיף י"ג.</small> 

הַנֶחְבָּל כֵּיצַד, רָאוּהוּ עֵדִים שֶׁנִּכְנַס תַּחַת יָדוֹ שֶׁל חֲבֵרוֹ שָׁלֵם וְיָצָא חָבוּל, וְלֹא רָאוּהוּ בְּשָׁעָה שֶׁחָבַל בּוֹ, וְזֶה אוֹמֵר: חָבַל בִּי, וְזֶה אוֹמֵר: לֹא חָבַלְתִּי בּוֹ, הֲרֵי זֶה נִשְׁבָּע וְנוֹטֵל. וְאִם יֵשׁ הוֹכָחָה שֶׁזֶּה חָבַל בּוֹ, כְּגוֹן שֶׁהָיְתָה הַחַבָּלָה בְּמָקוֹם שֶׁאִי אֶפְשָׁר לוֹ לַחְבֹּל בְּעַצְמוֹ, כְּגוֹן שֶׁהָיְתָה בֵּין כְּתֵפָיו וְכַיּוֹצֵא בָזֶה, וְלֹא הָיָה אַחֵר עִמָּהֶם, הֲרֵי זֶה נוֹטֵל בְּלֹא שְׁבוּעָה. וַאֲפִלּוּ יֵשׁ אַחֵר עִמָּהֶם, אִי בָּרוּר לְעֵדִים שֶׁאוֹתוֹ אַחֵר לֹא חָבַל בּוֹ, כְּאִלּוּ אֵין עִמָּהֶם אַחֵר דָּמֵי, וְנוֹטֵל בְּלֹא שְׁבוּעָה. 


Siman 91

חֶנְוָנִי נֶאֱמָן עַל פִּנְקָסוֹ. כֵּיצַד, בַּעַל הַבַּיִת שֶׁאָמַר לְחֶנְוָנִי: תֵּן לַפּוֹעֲלִים סֶלַע, וְהוּא מוֹדֶה שֶׁאָמַר לוֹ כֵּן, אוֹ שֶׁיֵּשׁ עֵדִים בַּדָּבָר, וְהַחֶנְוָנִי אוֹמֵר: כְּבָר נָתַתִּי לָהֶם, וְהַפּוֹעֲלִים אוֹמְרִים: לֹא קִבַּלְנוּ מִמֶּנּוּ כְּלוּם, שְׁנֵיהֶם נִשְׁבָּעִים כְּעֵין שֶׁל תּוֹרָה, וְנוֹטְלִים מִבַּעַל הַבַּיִת. וּצְרִיכִים שֶׁיִּשָּׁבְעוּ כָּל אֶחָד בִּפְנֵי חֲבֵרוֹ, חֶנְוָנִי בִּפְנֵי פוֹעֲלִים, וּפוֹעֲלִים בִּפְנֵי חֶנְוָנִי, כְּדֵי שֶׁיִּתְבַּיְּשׁוּ יוֹתֵר. <small>וְדַוְקָא בִּדְאִיתְנַהוּ לְתַרְוַיְהוּ <small><small>(רַ"ן פֶּרֶק הַנִּשְׁבָּעִין)</small>.</small> </small> וְהוּא הַדִּין אִם אָמַר לֵהּ: הַלְוֵינִי מָנֶה וּפְרַע לְבַעַל חוֹבִי, זֶה אוֹמֵר: נָתַתִּי, וְזֶה אוֹמֵר: לֹא קִבַּלְתִּי, יִשָּׁבְעוּ שְׁנֵיהֶם זֶה בִּפְנֵי זֶה, וְיִתֵּן בַּעַל הַבַּיִת לִשְׁנֵיהֶם. <small>וְאֵין נִשְׁבָּעִים בְּיַחַד, אֶלָּא בָּזֶה אַחַר זֶה. <small><small>(הַגָּהוֹת שְׁנִיּוֹת דְּמָרְדְּכַי רֵישׁ ב"מ)</small>.</small> </small> 

בַּמֶּה דְּבָרִים אֲמוּרִים, כְּשֶׁשְּׁנֵיהֶם לְפָנֵינוּ וְתוֹבְעִים מִבַּעַל הַבַּיִת. אֲבָל אִם מֵת הַחֶנְוָנִי וְהַפּוֹעֲלִים לְבַדָּם תּוֹבְעִים, אוֹ שֶׁמֵּתוּ פּוֹעֲלִים וְהַחֶנְוָנִי לְבַדּוֹ תוֹבֵעַ, נוֹטֵל בְּלֹא שְׁבוּעָה, שֶׁהֲרֵי אֵין בַּעַל הַבַּיִת מַפְסִיד כְּלוּם, שֶׁהֲרֵי אֵינוֹ מְשַׁלֵּם אֶלָּא תַּשְׁלוּם אֶחָד. <small>הַגָּה: וְיֵשׁ אוֹמְרִים דְּדַוְקָא בְּאִם מֵת הַחֶנְוָנִי וְאָתוּ פּוֹעֲלִים נוֹטְלִין בְּלֹא שְׁבוּעָה, דַּהֲרֵי וַדַּאי נִתְחַיֵּב לָהֶם, וְלֹא יָדַע אִי פָרַע. אֲבָל אִם מֵתוּ הַפּוֹעֲלִים וְהַחֶנְוָנִי בָּא לִתְבֹּעַ מַה שֶּׁנָּתַן, לֹא יִטֹּל אֶלָּא בִּשְׁבוּעָה, דִּלְמָא לֹא נָתַן כְּלוּם. <small><small>(טוּר בְּשֵׁם הרמ"ה וְהַמַּגִּיד פט"ז דְּמַלְוֶה וְרַ"ן פֶּרֶק הַנִּשְׁבָּעִין וּפֶרֶק הָאִישׁ מְקַדֵּשׁ)</small>.</small> </small> 

בַּמֶּה דְּבָרִים אֲמוּרִים, בְּחֶנְוָנִי הַמַּקִיף <small><small>(פֵּרוּשׁ, נוֹתֵן בְּהַמְתָּנָה)</small></small> לְבַעַל הַבַּיִת וּפוֹרֵעַ לוֹ כָּל חוֹבוֹתָיו, וְאַחַר כָּךְ פּוֹרֵעַ לוֹ בַּעַל הַבַּיִת. אֲבָל אִם הִקְדִּים בַּעַל הַבַּיִת מָעוֹת לַחֶנְוָנִי, וְאָמַר לוֹ: תֵּן לַפּוֹעֲלִים סֶלַע, אִם הִמְחָם <small><small>(פֵּרוּשׁ, הֵסִיר וּמָסַר הַפּוֹעֵל לַחֶנְוָנִי מִן וּמָחָה עַל כֶּתֶף יָם כִּנֶּרֶת <small>(בַּמִּדְבָּר לד, יא)</small> )</small></small> אֵצֶל חֶנְוָנִי בְּמַעֲמַד שְׁלָשְׁתָּם, וְהַפּוֹעֲלִים נִתְרַצּוּ, אֵין לַפּוֹעֲלִים עַל בַּעַל הַבַּיִת כְּלוּם, וְהַחֶנְוָנִי נִשְׁבָּע הֶסֵת וְנִפְטָר. וְאִם שֶׁלֹּא בְּמַעֲמַד שְׁלָשְׁתָּם הִמְחָם אֵצֶל חֶנְוָנִי, נִשְׁבָּע חֶנְוָנִי לְבַעַל הַבַּיִת הֶסֵת שֶׁעָשָׂה שְׁלִיחוּתוֹ, וְנִפְטָר, וְהַפּוֹעֲלִים נִשְׁבָּעִים לְבַעַל הַבַּיִת כְּעֵין שֶׁל תּוֹרָה, שֶׁלֹּא נָטְלוּ כְּלוּם מֵחֶנְוָנִי, וְנוֹטְלִים מִבַּעַל הַבַּיִת, וְיֵשׁ אוֹמְרִים שֶׁגַּם זוֹ הִיא שְׁבוּעַת הֶסֵת. <small>הַגָּה: מִי שֶׁהוֹצִיא הוֹצָאוֹת עַל נִכְסֵי חֲבֵרוֹ בִּרְשׁוּת חֲבֵרוֹ, וְתוֹבֵעַ הַהוֹצָאוֹת, וְהַנִּתְבָּע אֵינוֹ יוֹדֵעַ <small><small>(כַּמָּה)</small>, </small> נִשְׁבָּע הַתּוֹבֵעַ וְנוֹטֵל. וְהוּא הַדִּין בְּכָל מִידִי דְּהַאי יָדַע וְהַאי לֹא יָדַע, נִשְׁבָּע הַאי דְיָדַע <small><small>(מַהֲרִי"ק שֹׁרֶשׁ י' וּתְשׁוּבַת מַיְמוֹנִי סוֹף סֵפֶר קִנְיָן סי"ז)</small>.</small> </small> 

יֵשׁ מִי שֶׁאוֹמֵר, שֶׁאֲפִלּוּ אֵין הַחֶנְוָנִי טוֹעֵן בָּרִי שֶׁנָּתַן, אֶלָּא טוֹעֵן שֶׁמָּצָא בְּפִנְקָסוֹ שֶׁנָּתַן לַפּוֹעֲלִים כָּךְ וְכָךְ, הֲרֵי הוּא כְּבָרִי, הוֹאִיל וְיֵשׁ רַגְלַיִם לַדָּבָר, שֶׁהֲרֵי צִוָּהוּ בַּעַל הַבַּיִת לָתֵת לַפּוֹעֲלִים. <small>וְיוּכַל לִשָּׁבַע עַל זֶה. וְהוּא הַדִּין דְּיוּכַל לִשָּׁבַע בְּכָל דָּבָר עַל פִּנְקָסוֹ שֶׁסּוֹמֵךְ עָלָיו שֶׁהוּא אֱמֶת, <small><small>(תְּשׁוּבַת הָרֹא"שׁ כְּלָל פ"ו וּכְלָל ק"ג סִימָן כ"ג)</small>.</small> </small> 

יֵשׁ לָדוּן עַל פִּי פִּנְקָס שֶׁל אָדָם שֶׁרָגִיל לִכְתֹּב בּוֹ עִנְיָנָיו, וַאֲפִלּוּ לְהוֹצִיא מִיתוֹמִים הַקְּטַנִּים, הֵיכָא דְיֵשׁ רַגְלַיִם לַדָּבָר שֶׁמַּה שֶׁכָּתוּב בַּפִּנְקָס הוּא אֱמֶת. <small>וְע"ל סוֹף סִימָן ק"ז.</small> 

אָמַר הַחֶנְוָנִי: אַתָּה אָמַרְתָּ לִי לִתֵּן לְפוֹעֲלֶיךָ מָנֶה, וְהוּא כּוֹפֵר וְאוֹמֵר: לֹא אָמַרְתִּי לְךָ כְּלוּם, נִשְׁבָּע בַּעַל הַבַּיִת הֶסֵת וְנִפְטָר. וְאִם מוֹדֶה בְּנ', נִשְׁבָּע שְׁבוּעַת הַתּוֹרָה שֶׁלֹּא צִוָּהוּ אֶלָּא חֲמִשִּׁים. וְאִם אָמַר: חֲמִשִּׁים צִוִּיתִיךָ לִתֵּן וַחֲמִשִּׁים אֵינִי יוֹדֵעַ, מִתּוֹךְ שֶׁאֵינוֹ יָכוֹל לִשָּׁבַע, מְשַׁלֵּם. 

אִם לֹא נָתַן בַּעַל הַבַּיִת לַחֶנְוָנִי קִצְבָה כַּמָּה יִתֵּן לְפוֹעֲלָיו, אֶלָּא אָמַר לֵהּ: תֵּן לָהֶם מַה שֶּׁצְּרִיכִים, אִם אֵין הַפּוֹעֲלִים לְפָנֵינוּ אוֹ מֵתוּ, הַחֶנְוָנִי נֶאֱמָן לוֹמַר: כָּךְ וְכָךְ נָתַתִּי לָהֶם וְנוֹטֵל מִבַּעַל הַבַּיִת בְּלֹא שְׁבוּעָה. <small>הַגָּה: וְיֵשׁ אוֹמְרִים דְּאַף אִם הַפּוֹעֲלִים בְּכָאן, וְהַחֶנְוָנִי נָתַן לָהֶם יוֹתֵר מִשְּׂכָרָן, הוֹאִיל וְלֹא נָתַן קִצְבָה כַּמָּה יִתֵּן לָהֶם, הֲרֵי הַחֶנְוָנִי נִשְׁבָּע וְנוֹטֵל <small><small>(בֵּית יוֹסֵף בְּשֵׁם הַתְּרוּמוֹת שַׁעַר כ"ט)</small>. </small> </small> 

קָטָן שֶׁשָּׂכַר פּוֹעֲלִים וְאָמַר לְחֶנְוָנִי לִפְרֹעַ, חֶנְוָנִי אוֹמֵר: נָתַתִּי, וְהַפּוֹעֲלִים אוֹמְרִים: לֹא נָטַלְנוּ, יֵשׁ מִי שֶׁאוֹמֵר שֶׁדִּינוֹ שָׁוֶה לְדִין הַגָּדוֹל. וּלְהָרַמְבַּ"ם, הַפּוֹעֲלִים נִשְׁבָּעִין וְנוֹטְלִים מִמֶּנּוּ, אֲבָל לֹא הַחֶנְוָנִי. 

 אָמַר לְחֶנְוָנִי: תֵּן לִי בְּדִינָר פֵּרוֹת, וְנָתַן לוֹ, וַהֲרֵי הַפֵּרוֹת מֻנָּחִים בִּרְשׁוּת הָרַבִּים, וְהַחֶנְוָנִי תּוֹבֵעַ הַדִּינָר, וְהַלּוֹקֵחַ אוֹמֵר: נְתַתִּיו לְךָ וְהִשְׁלַכְתּוֹ לְתוֹךְ כִּיסְךָ, הַלּוֹקֵחַ נִשְׁבָּע כְּתַקָּנַת חֲכָמִים בִּנְקִיטַת חֵפֶץ, וְנוֹטֵל הַפֵּרוֹת. נָתַן הַלּוֹקֵחַ דִּינָר לְחֶנְוָנִי, וּבָא לִטֹּל פֵּרוֹת הַמֻּנָּחִים בִּרְשׁוּת הָרַבִּים, וְאָמַר הַחֶנְוָנִי: דִּינָר זֶה הוּא דְּמֵי פֵרוֹת שֶׁכְּבָר נָתַתִּי לְךָ וְהוֹלַכְתָּם לְתוֹךְ בֵּיתְךָ, הַחֶנְוָנִי נִשְׁבָּע בִּנְקִיטַת חֵפֶץ. וְכֵן הַדִּין בְּנוֹתֵן דִּינָר לְשֻׁלְחָנִי לִטֹּל מָעוֹת הַצְּבוּרִים בִּרְשׁוּת הָרַבִּים, אִם הוֹדָה הַשֻׁלְחָנִי שֶׁמְּכָרָם וַעֲדַיִן לֹא נָטַל הַדִּינָר, נִשְׁבָּע הַלּוֹקֵחַ בִּנְקִיטַת חֵפֶץ שֶׁנָּתַן הַדִּינָר, וְנוֹטֵל הַמָּעוֹת. וְאִם לֹא הוֹדָה שֶׁמְּכָרָם לוֹ, אַף עַל פִּי שֶׁמּוֹדֶה שֶׁלָּקַח מִמֶּנּוּ דִינָר עַתָּה וְטוֹעֵן שֶׁדִּינָר זֶה דְמֵי מָעוֹת שֶׁכְּבָר הוֹלִיכָם הַלּוֹקֵחַ <small><small>(לְתוֹךְ בֵּיתוֹ)</small>,</small> נִשְׁבָּע הַשֻּׁלְחָנִי בִּנְקִיטַת חֵפֶץ. <small>הַגָּה: וְכָל זֶה שֶׁהַפֵּרוֹת אוֹ הַמָּעוֹת מֻנָּחִים בִּרְשׁוּת הָרַבִּים, אֲבָל אִם כְּבָר הִכְנִיס בַּעַל הַבַּיִת לִרְשׁוּתוֹ, וְהַחֶנְוָנִי תּוֹבֵעַ הַדִּינָר, בַּעַל הַבַּיִת נִשְׁבָּע הֶסֵּת וְנִפְטָר. וְאִם הַפֵּרוֹת אוֹ הַמָּעוֹת בִּרְשׁוּת הַחֶנְוָנִי, וּתְבָעָן בַּעַל הַבַּיִת, הַחֶנְוָנִי נִשְׁבָּע הֶסֵּת וְנִפְטָר <small><small>(טוּר)</small>. </small> </small> 


Siman 92

הֶחָשׁוּד עַל הַשְּׁבוּעָה, אֵין מַשְׁבִּיעִים אוֹתוֹ לֹא שְׁבוּעַת הַתּוֹרָה וְלֹא שְׁבוּעָה שֶׁל דִּבְרֵיהֶם. וְאִם אָמַר הַתּוֹבֵעַ: אֲקַבֵּל שְׁבוּעָתוֹ אַף עַל פִּי שֶׁהוּא חָשׁוּד, אֵין שׁוֹמְעִין לוֹ.  
נִקְרָא חָשׁוּד, מִי שֶׁנִּשְׁבַּע לַשֶּׁקֶר, אֶחָד שְׁבוּעַת הָעֵדוּת וְאֶחָד שְׁבוּעַת הַפִּקָּדוֹן וּשְׁבוּעַת שָׁוְא וּבִטּוּי <small><small>(טוּר ס"ג בְּשֵׁם הָרֹא"שׁ)</small>.</small> וַאֲפִלּוּ עָבַר עַל חֵרֶם שֶׁהֶחֱרִימוּ הַקָּהָל <small><small>(טוּר בְּשֵׁם רַשִׁ"י)</small>.</small> וְיֵשׁ אוֹמְרִים דְּדַוְקָא בִּשְׁבוּעָה דְלִשְׁעָבַר, כְּגוֹן אָכַלְתִּי וְלֹא אָכַלְתִּי, שֶׁבְּשָׁעָה שֶׁיָּצְאָה שְׁבוּעָה מִפִּיו, יָצְאָה לַשֶּׁקֶר. אֲבָל בִּשְׁבוּעָה דִלְהַבָּא, כְּגוֹן שֶׁלֹּא אֹכַל וְאָכַל, לֹא.  
וְכֵן הַפָּסוּל לְעֵדוּת מֵחֲמַת עֲבֵרָה, בֵּין עֲבֵרָה שֶׁל תּוֹרָה כְּגוֹן מַלְוֶה בְּרִבִּית אוֹ אוֹכֵל נְבֵלוֹת וְכַיּוֹצֵא בָּהֶם, בֵּין שֶׁל דִּבְרֵיהֶם כְּגוֹן מַפְרִיחֵי יוֹנִים וּמְשַׂחֲקִים בְּקֻבְיָא, נִקְרָא חָשׁוּד. וְכָל מִי שֶׁחָשׁוּד לִקַּח מָמוֹן חֲבֵרוֹ, חָשׁוּד עַל הַשְּׁבוּעָה; וְדַוְקָא שֶׁיֵּשׁ עֵדִים שֶׁלָּקַח מָמוֹן חֲבֵרוֹ, אֲבָל בְּלֹא עֵדִים אֵינוֹ חָשׁוּד, דְּשֶׁמָּא <small><small>(סָפֵק)</small></small> מִלְוָה יְשָׁנָה יֵשׁ לוֹ עָלָיו שֶׁבִּשְׁבִיל כָּךְ תָּפַס אוֹתוֹ.  
הַתּוֹבֵעַ לַחֲבֵרוֹ מִלְוָה שֶׁהִלְוָהוּ וְכָפַר, אַף עַל פִּי שֶׁמֵּבִיא עֵדִים לְהַכְחִישׁוֹ, אֵינוֹ חָשׁוּד, כָּל זְמַן שֶׁלֹּא נִשְׁבַּע. אֲבָל הַכּוֹפֵר בְּפִקָּדוֹן, הָוֵי חָשׁוּד אַף עַל פִּי שֶׁלֹּא נִשְׁבָּע, וְהוּא שֶׁיֵּשׁ עֵדִים שֶׁרָאוּהוּ בְּיָדוֹ בְּשָׁעָה שֶׁכָּפַר. <small>וּמִיהוּ, אִם רוֹצֶה לְשַׁלֵּם הַפִּקָּדוֹן, אַף עַל גַּב דְּעוֹבֵר <small><small>(עַל)</small>)</small></small> "לֹא תַחְמֹד" <small><small>(שמות כ, יד)</small>,</small> אֵינוֹ נִפְסָל <small><small>(הַגָּהוֹת מָרְדְּכַי פ"ק דִּמְצִיעָא)</small>.</small>   
אֵין אָדָם נַעֲשָׂה חָשׁוּד עַד שֶׁיָּבוֹאוּ עָלָיו עֵדִים שֶׁעָבַר עֲבֵרָה שֶׁנִּפְסַל בָּהּ. אֲבָל הַמּוֹדֶה מֵעַצְמוֹ שֶׁהוּא חָשׁוּד, וְשֶׁעָבַר עֲבֵרָה שֶׁנִּפְסַל בָּהּ, אַף עַל פִּי שֶׁחוֹשְׁדִים אוֹתוֹ וְאֵין רָאוּי לַעֲשׂוֹתוֹ עֵד לְכַתְּחִלָּה, אִם נִתְחַיֵּב שְׁבוּעָה לְהִפָּטֵר מִתְּבִיעָה שֶׁתּוֹבְעִים אוֹתוֹ, מַשְׁבִּיעִין אוֹתוֹ. אֲבָל אִם הוּא מֵהַנִּשְׁבָּעִים וְנוֹטְלִים, אֵינוֹ נִשְׁבָּע וְנוֹטֵל. וְיֵשׁ מִי שֶׁאוֹמֵר, שֶׁאִם נִתְחַיֵּב שְׁבוּעָה לְהִפָּטֵר, כֵּיוָן שֶׁהוּא אוֹמֵר שֶׁהוּא חָשׁוּד, אִם רָצָה הַתּוֹבֵעַ, נִשְׁבָּע וְנוֹטֵל.  
מִי שֶׁנִּתְחַיֵּב לַחֲבֵרוֹ שְׁבוּעָה, וְשָׁאַל שֶׁיַּחֲרִימוּ בְּבֵית הַכְּנֶסֶת עַל מִי שֶׁיּוֹדֵעַ שֶׁזֶּה עָבַר שְׁבוּעָה, הַשּׁוֹאֵל כֵּן רָאוּי לִנְזִיפָה. אֲבָל אִם אָמַר בְּוַדַּאי שֶׁיֵּשׁ לוֹ עֵדִים שֶׁיּוֹדְעִים שֶׁעָבַר עַל הַשְּׁבוּעָה, וְאֵינָם רוֹצִים לְהָעִיד עַד שֶׁיַּחֲרִימוּ בְּבֵית הַכְּנֶסֶת, הָרְשׁוּת בְּיָדוֹ לְהַחֲרִים בְּבֵית הַכְּנֶסֶת. <small>הַגָּה: וְאוֹתָן הַיּוֹדְעִים, צְרִיכִין לְהָעִיד כְּמוֹ בִּשְׁאַר עֵדוּת, שֶׁהוּא בְּאִם לֹא יַגִּיד וְגוֹ' <small><small>(וַיִּקְרָא ה, א)</small> <small>(בֵּית יוֹסֵף בְּשֵׁם הָרַשְׁבָּ"א)</small>.</small> </small>  
מִי שֶׁנִּתְחַיֵּב שְׁבוּעָה דְאוֹרַיְתָא וְהוּא חָשׁוּד עַל הַשְּׁבוּעָה, שֶׁכְּנֶגְדּוֹ נִשְׁבָּע וְנוֹטֵל, אִם טָעַן עָלָיו טַעֲנַת וַדַּאי. וְאִם שְׁנֵיהֶם חֲשׁוּדִים, חָזְרָה שְׁבוּעָה לַנִּתְבָּע, וּמִתּוֹךְ שֶׁאֵינוֹ יָכוֹל לִשָּׁבַע, מְשַׁלֵּם. <small>הַגָּה: וְיֵשׁ אוֹמְרִים דְּיַחֲלֹקוּ <small><small>(טוּר בְּשֵׁם רַב הַאי וְהָרֹא"שׁ וּמָרְדְּכַי פֶּרֶק הַנִּשְׁבָּעִים וּבֵית יוֹסֵף בְּשֵׁם ר"ת)</small>,</small> וְכֵן נִרְאֶה לִי לָדוּן, דְּהַמּוֹצִיא מֵחֲבֵרוֹ עָלָיו הָרְאָיָה. וְיֵשׁ אוֹמְרִים דְּהָא דִּבְחָשׁוּד כְּנֶגְדּוֹ נִשְׁבָּע וְנוֹטֵל, דַּוְקָא שֶׁלֹּא הָיָה יוֹדֵעַ כְּשֶׁעָסַק עִמּוֹ שֶׁהָיָה חָשׁוּד, אֲבָל בְּלָאו הָכִי, לֹא, דְּאִם לֹא כֵּן כָּל אֶחָד יַעֲסֹק עִם הֶחָשׁוּד וְיִשָּׁבַע וְיִטֹּל <small><small>(רַבֵּנוּ יְרוּחָם נ"ל ח"ב וְהַגָּהוֹת מָרְדְּכַי דְּב"מ)</small>.</small> וְיֵשׁ חוֹלְקִים <small><small>(תְּשׁוּבַת הָרֹא"שׁ כְּלָל י"א סִימָן א')</small>.</small> </small>  
הָיָה הֶחָשׁוּד שׁוֹמֵר, וְטוֹעֵן שֶׁאָבַד הַפִּקָּדוֹן אוֹ נִגְנַב, שֶׁכְּנֶגְדּוֹ אֵינוֹ יָכוֹל לִשָּׁבַע וְלִטֹּל, שֶׁהֲרֵי אֵינוֹ טוֹעֵן וַדַּאי שֶׁאֲכָלוֹ. לְפִיכָךְ, אִם טָעַן בַּעַל הַפִּקָּדוֹן וְאָמַר: בְּפָנַי שָׁלַח יָד בְּפִקְדוֹנִי, אוֹ פָּשַׁע בּוֹ, הֲרֵי הַתּוֹבֵעַ נִשְׁבָּע כְּתַקָּנַת חֲכָמִים, וְנוֹטֵל.  
נִתְחַיֵּב הֶחָשׁוּד שְׁבוּעָה מִדִּבְרֵיהֶם, אִם הָיָה מֵהַנִּשְׁבָּעִים וְנוֹטְלִים, אֵינוֹ יָכוֹל לִשָּׁבַע וְלִטֹּל, אֶלָּא הַנִּתְבָּע שֶׁכְּנֶגְדּוֹ יִשָּׁבַע <small><small>(הֶסֵת)</small></small> וְיִפָּטֵר. וְכֵן פּוֹגֵם שְׁטָרוֹ וְכָל כַּיּוֹצֵא בָּזֶה, שֶׁהָיָה חָשׁוּד, וְטָעַן הַלּוֶֹה שֶׁפְּרָעוֹ, וְאָמַר: יִשָּׁבַע לִי, הֲרֵי הַנִּתְבָּע נִשְׁבָּע הֶסֵת וְיִפָּטֵר מֵהַשְּׁטָר. וְיֵשׁ אוֹמְרִים שֶׁכֵּיוָן שֶׁשְּׁטָר מְקֻיָּם בְּיָדוֹ, גּוֹבֶה בְּלֹא שְׁבוּעָה.  
הָיָה הֶחָשׁוּד מֵהַנִּשְׁבָּעִים בְּטַעֲנַת סָפֵק, אֵינוֹ נִשְׁבָּע, וְאֵין שֶׁכְּנֶגְדּוֹ נִשְׁבָּע, לְפִי שֶׁלֹּא נִתְחַיֵּב זֶה שְׁבוּעָה, שֶׁהֲרֵי לֹא טְעָנוֹ טַעֲנַת וַדַּאי.  
נִתְחַיֵּב הֶחָשׁוּד שְׁבוּעַת הֶסֵת, אֵין שֶׁכְּנֶגְדּוֹ נִשְׁבָּע וְנוֹטֵל, אֶלָּא הֲרֵי הַנִּתְבָּע נִפְטָר בְּלֹא שְׁבוּעָה; וּמִכָּל מָקוֹם, מַחֲרִימִין סְתָם עַל מִי שֶׁכָּפַר מָמוֹן חֲבֵרוֹ וְאֵינוֹ מְשַׁלֵּם לוֹ. <small>הַגָּה: מִיהוּ, הַנִּתְבָּע יָכוֹל לוֹמַר: הִשָּׁבַע וְטֹל, וְאָז פָּטוּר אֲפִלּוּ מִקַּבָּלַת חֵרֶם <small><small>(הַגָּהוֹת שְׁנִיּוֹת דְּמָרְדְּכַי דב"מ)</small>.</small> </small>  
הֶחָשׁוּד עַל הַשְּׁבוּעָה, וּמוֹצִיא שְׁטָר עַל הַיְתוֹמִים, כֵּיוָן שֶׁאֵין נִפְרָעִים מֵהַיְתוֹמִים אֶלָּא בִּשְׁבוּעָה, וְהוּא אֵינוֹ יָכוֹל לִשָּׁבַע, יַפְסִיד.  
מִי שֶׁנִּתְחַיֵּב שְׁבוּעַת הֶסֵת, וְהָיָה הַתּוֹבֵעַ חָשׁוּד, אֵין הַנִּתְבָּע יָכוֹל לְהַפֵּךְ עָלָיו שְׁבוּעָה, שֶׁהֲרֵי אֵין יָכוֹל לִשָּׁבַע, אֶלָּא יְשַׁלֵּם אוֹ יִשָּׁבַע הֶסֵת. וְהוּא הַדִּין לְקָטָן, שֶׁאֵין הַנִּתְבָּע יָכוֹל לְהַפֵּךְ עָלָיו שְׁבוּעָה. מִי שֶׁנִּתְחַיֵּב שְׁבוּעָה, בֵּין שֶׁל תּוֹרָה בֵּין שֶׁל דִּבְרֵיהֶם, וְנִשְׁבַּע, וְאַחַר כָּךְ בָּאוּ עֵדִים שֶׁהוּא חָשׁוּד, אֵין שְׁבוּעָתוֹ שֶׁנִּשְׁבַּע כְּלוּם; וְאִם נִשְׁבַּע וְנָטַל, יַחֲזִיר לְבַעַל דִּינוֹ מַה שֶּׁנָּטַל מִמֶּנּוּ; וְאִם נִשְׁבַּע וְנִפְטַר, יִשָּׁבַע זֶה שֶׁכְּנֶגְדּוֹ וְיִטֹּל מִמֶּנּוּ.  
לְעוֹלָם כָּזֶּה דָנִים לְחָשׁוּד, עַד שֶׁיִּלְקֶה בְּבֵית דִּין. וְאִם יֵשׁ עֵדִים שֶׁלָּקָה וְעָשָׂה תְּשׁוּבָה, חוֹזֵר לְכַשְׁרוּתוֹ, בֵּין לְעֵדוּת בֵּין לִשְׁבוּעָה:  

Siman 93

אֵלּוּ נִשְׁבָּעִים בְּטַעֲנַת שֶׁמָּא: הַשֻּׁתָּפִים, וְהָאֲרִיסִים, וְאַפּוֹטְרוֹפְּסִים שֶׁמִּנּוּ אוֹתָם בֵּית דִּין עַל הַיְתוֹמִים, וְהָאִשָּׁה שֶׁהִיא נוֹשֵׂאת וְנוֹתֶנֶת בְּתוֹךְ הַבַּיִת אוֹ שֶׁהוֹשִׁיבָהּ בַּעֲלָהּ חֶנְוָנִית, וּבֶן הַבַּיִת שֶׁהוּא נוֹשֵׂא וְנוֹתֵן בְּעִנְיְנֵי בַּעַל הַבַּיִת; כָּל אֶחָד מֵאֵלּוּ נִשְׁבָּע מִדִּבְרֵיהֶם בִּנְקִיטַת חֵפֶץ בְּטַעֲנַת סָפֵק, שֶׁמָּא גָזַל חֲבֵרוֹ בְּמַשָּׂא וּמַתָּן, אוֹ שֶׁמָּא לֹא דִקְדֵּק בַּחֶשְׁבּוֹן שֶׁבֵּינֵיהֶם. וְאֵין כָּל אֶחָד מֵאֵלּוּ נִשְׁבָּע בְּטַעֲנַת סָפֵק, עַד שֶׁיַּחֲשֹׁד הַמַּשְׁבִּיעַ אוֹתָן בִּשְׁתֵּי מָעִין כֶּסֶף, <small>הַגָּה: בֵּין בַּקֶּרֶן בֵּין בָּרֶוַח <small><small>(הַגָּהוֹת מָרְדְּכַי פֶּרֶק כָּל הַנִּשְׁבָּעִין)</small>.</small> וְכָל אֵלּוּ יְכוֹלִין לְהַשְׁבִּיעַ אֵימַת שֶׁיִּרְצֶה, וְאֵינָן צְרִיכִין לְהַמְתִּין עַד שֶׁיַּחֲלֹקוּ וְיַשְׁבִּיעֵם לְבַסּוֹף <small><small>(הָרֹא"שׁ פֶּרֶק אַלְמָנָה נִזּוֹנֵית)</small>.</small> </small> 

אַף עַל פִּי שֶׁאֵין עֵדִים שֶׁזֶּה שֻׁתָּפוֹ אוֹ אֲרִיסוֹ, <small><small>(עַיֵּן לְקַמָּן סִימָן קמ"ט)</small></small> אֶלָּא הוּא מוֹדֶה בִּפְנֵי עַצְמוֹ וְאוֹמֵר: שֻׁתָּפוֹ אֲנִי, אוֹ אֲרִיסוֹ, אוֹ בֶּן בֵּיתוֹ, אֲבָל לֹא גָזַלְתִּי כְּלוּם, הֲרֵי זֶה נִשְׁבָּע, <small>דְּאֵין אוֹמְרִים מִגּוֹ לִפָּטֵר מִן הַשְּׁבוּעָה. <small><small>(טוּר בְּשֵׁם הָרַמְבַּ"ם וְהָר"י הַלֵּוִי פֶּרֶק הַנִּשְׁבָּעִין)</small>.</small> </small> 

אִם מֵת, הֲרֵי הַיּוֹרֵשׁ מַשְׁבִּיעַ אֶת שֻׁתַּף אָבִיו אוֹ אֲרִיסוֹ בְּטַעֲנַת שֶׁמָּא. 

הַמְשַׁלֵּחַ בְּיַד חֲבֵרוֹ חֵפֶץ לְמָכְרוֹ, אוֹ שֶׁשָּׁלַח מָעוֹת בְּיָדוֹ לִקְנוֹת לוֹ פֵּרוֹת אוֹ סְחוֹרָה, אַף עַל פִּי שֶׁלֹּא נָתַן לוֹ שָׂכָר עַל זֶה וְאֵין לוֹ חֵלֶק וְלֹא הֲנָאָה בִּשְׁלִיחוּת זוֹ, הוֹאִיל וְנָשָׂא וְנָתַן בְּמָמוֹן חֲבֵרוֹ הֲרֵי זֶה כְּבֶן בַּיִת, וְיֵשׁ לוֹ לְהַשְׁבִּיעוֹ מִסָפֵק שֶׁלֹּא עִכֵּב מִשֶּׁלּוֹ כְּלוּם. וְיֵשׁ מִי שֶׁחוֹלֵק וְאוֹמֵר שֶׁאֵינוֹ חַיָּב לִשָּׁבַע אֶלָּא כְּשֶׁבָּא לִטֹּל. <small>הַגָּה: אֲבָל אִם בָּא לִטֹּל חֵלֶק בָּרֶוַח, אוֹ שֶׁהוֹצִיא הוֹצָאוֹת וּבָא לִטֹּל, אֵין חִלּוּק בֵּין אִם נוֹשֵׂא שָׂכָר אוֹ לֹא <small><small>(בֵּית יוֹסֵף בְּשֵׁם תְּשׁוּבַת הָרַשְׁבָּ"א סִימָן תתקכ"ד)</small>.</small> וְכֵן הַמְקַבֵּל עִסְקָא לְמַחֲצִית שָׂכָר, אַף עַל פִּי שֶׁנּוֹתֵן לוֹ שְׂכַר עֲמָלוֹ, צָרִיךְ לִשָּׁבַע כִּשְׁאַר הַשֻּׁתָּפִין <small><small>(כֵּן מַשְׁמָע בָּרַמְבַּ"ם)</small>.</small> וְיֵשׁ חוֹלְקִין בָּזֶה <small><small>(תוס' וּמָרְדְּכַי פֶּרֶק הַנִּשְׁבָּעִין וְהגהמ"י פ"ט דִּשְׁלוּחִין)</small>,</small> וְעַיֵּן לְעֵיל סִימָן צ"א סָעִיף ג' אֵימַת שָׁלִיחַ נִשְׁבָּע וְנוֹטֵל:</small> 

הַשֻּׁתָּפִים שֶׁנּוֹשְׂאִים וְנוֹתְנִים בְּיַחַד, אוֹ שֶׁהָיָה אֶחָד מֵהֶם נוֹשֵׂא וְנוֹתֵן וּמַפְקִיד הַסְחוֹרָה אוֹ מִקְצָתָהּ אוֹ הַמָּעוֹת בְּיַד הַשֵּׁנִי בְּלֹא מִשְׁקָל וּבְלֹא מִנְיָן וּבְלֹא מִדָּה, הֲרֵי שְׁנֵיהֶם נִכְנָסִים לְסָפֵק וְיָכוֹל כָּל אֶחָד לְהַשְׁבִּיעַ אֶת חֲבֵרוֹ. אֲבָל אִם הָיָה הָאֶחָד נוֹשֵׂא וְנוֹתֵן וְהַשֵּׁנִי לֹא נִתְעַסֵק, אֵין נִשְׁבָּעִים אֶלָּא זֶה שֶׁנָּשָׂא וְנָתַן. 

חָלְקוּ הַשֻּׁתָּפִים וְהָאֲרִיסִין, וְנִתְגָרְשָׁה הָאִשָּׁה, וְנִפְרַד מֵעָלָיו בֶּן הַבַּיִת, וְהֵבִיא לוֹ הַשָּׁלִיחַ סְחוֹרָה שֶׁקָּנָה לוֹ אוֹ מָעוֹת שֶׁמָּכַר לוֹ בָּהֶם, וְשָׁתַק, וְהָלְכוּ לָהֶם וְלֹא תְבָעָם מִיָּד, אֵינוֹ יָכוֹל לַחֲזֹר וּלְהַשְׁבִּיעָם בְּטַעֲנַת סָפֵק, אֶלָּא מַחֲרִים סְתָם עַל מִי שֶׁגְּזָלוֹ כְּלוּם כְּשֶׁהָיָה שֻׁתָּפוֹ אוֹ אֲרִיסוֹ אוֹ בֶּן בֵיתוֹ. אֲבָל אִם הָיְתָה לוֹ טַעֲנַת וַדַּאי, מַשְׁבִּיעוֹ עָלֶיהָ וּמְגַּלְגֵּל בָּהּ כָּל מַה שֶּׁיִּרְצֶה. וְכֵן אִם לְאַחַר זְמַן נִתְחַיֵּב לוֹ שְׁבוּעָה, בֵּין שֶׁל תּוֹרָה בֵּין שֶׁל דִּבְרֵיהֶם בֵּין שֶׁל שֻׁתָּפוּת, מְגַלְגֵּל עָלָיו שֻׁתָּפוּת רִאשׁוֹן. 

יֵשׁ מִי שֶׁאוֹמֵר, שֶׁאִם פְּטָרוֹ מִשְּׁבוּעָה אֵינוֹ יָכוֹל לְגַלְגֵּל. 

חָלְקוּ הַשֻּׁתָּפִים וְנִשְׁאַר לָהֶם חוֹבוֹת אֵצֶל אֲחֵרִים, אֵינָם יְכוֹלִים לְהַשְׁבִּיעַ זֶה אֶת זֶה מִסָפֵק, שֶׁהֲרֵי חָלְקוּ; וְהַחוֹב שֶׁנִּשְׁאַר לָהֶם אֵצֶל אֲחֵרִים דָּבָר יָדוּעַ הוּא, בְּכָל מַה שֶּׁיִּפָּרְעוּ יִקַּח כָּל אֶחָד חֶלְקוֹ, וּכְחָלוּק דָּמֵי. וְכֵן אִם נִשְׁאַר לְאֶחָד מֵהֶם בְּיַד חֲבֵרוֹ דָבָר קָצוּב, אַף עַל פִּי שֶׁלֹּא נְטָלוֹ, הֲרֵי זֶה כְּאִלּוּ חָלְקוּ. אֲבָל כָּל זְמַן שֶׁנִּשְׁאַר כָּל שֶׁהוּא שֶׁלֹּא חָלְקוּ אוֹתוֹ וְאֵינָם יוֹדְעִים מִשְׁקָלוֹ, אוֹ שֶׁנִּשְׁאַר בֵּינֵיהֶם צַד מֵהַשֻׁתָּפוּת שֶׁלֹּא עָשׂוּ בּוֹ חֶשְׁבּוֹן וְלֹא יָדַע כָּל אֶחָד מֵהֶם כַּמָּה הוּא חֶלְקוֹ, עֲדַיִן הַשֻּׁתָּפוּת קַיֶּמֶת וּמַשְׁבִּיעִין זֶה אֶת זֶה: 

תָּבַע אֶחָד מֵהֶם אֶת חֲבֵרוֹ וְאָמַר לוֹ: הִשָּׁבַע לִי כִּי עֲדַיִן הַשֻּׁתָּפוּת קַיֶּמֶת, וְהַנִּתְבָּע אוֹמֵר: חָלַקְנוּ כְּבָר, אוֹ שֶׁאָמַר הַתּוֹבֵעַ: כֵּן חָלַקְנוּ אֲבָל תְּנַאי הָיָה שֶׁאַשְׁבִּיעֲךָ בְּכָל עֵת שֶׁאֶרְצֶה וַעֲדַיִן לֹא נִשְׁבַּעְתָּ לִי, אֵינוֹ יָכוֹל לְהַשְׁבִּיעוֹ בְּטַעֲנַת סָפֵק. אֲפִלּוּ אָמַר הַנִּתְבָּע: חָלַקְנוּ וְכָךְ וְכָךְ נִשְׁאַר לְךָ אֶצְלִי וְזֶה שֶׁנִּשְׁאַר לְךָ אֶצְלִי אֵינוֹ אֶלָּא חוֹב שֶׁזָּקַפְתָּ עָלַי מִלְוֶה, אוֹ הִנַחְתּוֹ אֶצְלִי פִּקָּדוֹן, אֵינוֹ יָכוֹל לְהַשְׁבִּיעוֹ בְּטַעֲנַת סָפֵק, וְגַם אֵינוֹ יָכוֹל לְהַשְׁבִּיעוֹ הֶסֵת שֶׁכְּבָר חָלַק אוֹ שֶׁמֵּעוֹלָם לֹא נִשְׁתַּתְּפוּ, וַאֲפִלּוּ עַל יְדֵי גִלְגּוּל, לְפִי שֶׁאֵין מַשְׁבִּיעִין הֶסֵת וְלֹא מְגַלְגְּלִין, אֶלָּא טַעֲנָה שֶׁאִם יוֹדֶה בָּהּ חַיָּב מָמוֹן, אֲבָל דָּבָר שֶׁאֲפִלּוּ הוֹדָה אֵינוֹ חַיָּב אֶלָּא שְׁבוּעָה, אֵינוֹ נִשְׁבָּע עָלָיו אֲפִלּוּ עַל יְדֵי גִלְגּוּל. 

טְעָנוֹ: עֲדַיִן שֻׁתָּפִי אַתָּה וְנִשְׁאַר לִי אֶצְלְךָ כָּךְ וְכָךְ, וְזֶה אוֹמֵר: כְּבָר חָלַקְנוּ וְלֹא נִשְׁאַר לְךָ אֶצְלִי כְּלוּם, אוֹ: לֹא הָיִיתִי שֻׁתָּפְךָ מֵעוֹלָם, הֲרֵי הַנִּתְבָּע נִשְׁבָּע הֶסֵת שֶׁאֵין לוֹ בְּיָדוֹ כְלוּם, וּמְגַּלְגֵּל עָלָיו שֶׁלֹּא גְזַלְתַּנִי כְּלוּם מֵעוֹלָם, וְאֵינוֹ מְגַלְגֵּל עָלָיו שֶׁלֹּא הָיָה שֻׁתָּפוֹ אוֹ שֶׁכְּבָר חָלְקוּ, מֵהַטַּעַם שֶׁאָמַרְנוּ. 

טָעַן: עֲדַיִן שֻׁתָּפִין אֲנַחְנוּ וְיֵשׁ לִי לְהַשְׁבִּיעֲךָ בְּטַעֲנַת סָפֵק, וַהֲלָה אוֹמֵר: לֹא נִשְׁתַּתַּפְנוּ מֵעוֹלָם, וְהֵבִיא הַתּוֹבֵעַ עֵדִים שֶׁהָיָה שֻׁתָּפוֹ, וְחָזַר הַנִּתְבָּע אַחַר כָּךְ וְאָמַר: חָלַקְנוּ, אֵין שׁוֹמְעִין לוֹ, שֶׁהֲרֵי הֻחְזַק כַּפְרָן לִשְׁבוּעָה זוֹ, וְיִשָּׁבַע שְׁבוּעַת הַשֻּׁתָּפִין; וְכֵן כָּל כַּיּוֹצֵא בָּזֶה. 

שֻׁתָּף שֶׁטָּעַן עַל חֲבֵרוֹ שֶׁכָּךְ הָיָה הַתְּנַאי בֵּינֵיהֶם, וַהֲלָה אוֹמֵר: לֹא הָיָה תְּנַאי זֶה מֵעוֹלָם; אוֹ שֶׁטָּעַן: הַקֶּרֶן שֶׁלִּי הָיָה כָּךְ וְכָךְ, וַהֲלָה אוֹמֵר: אֵינוֹ אֶלָּא פָחוֹת מִזֶּה; אוֹ שֶׁטָּעַן: כְּבָר נָתַתִּי לְךָ מֵהַשֻׁתָּפוּת, וַהֲלָה אוֹמֵר: לֹא לָקַחְתִּי, אוֹ: סְחוֹרָה זוֹ שֶׁלִּי הִיא, וַהֲלָה אוֹמֵר: מִשֶּׁל אֶמְצַע; וְכָל כַּיּוֹצֵא בִּטְעָנוֹת אֵלּוּ; אִם רָצָה הַתּוֹבֵעַ שֶׁלֹּא יִשָּׁבַע הַשֻׁתָּף שְׁבוּעַת הַשֻּׁתָּפִים וְיַשְׁבִּיעֶנּוּ הֶסֵת עַל הַטַּעֲנָה שֶׁכּוֹפֵר בָּהּ, וְאוֹמֵר: לֹא הָיוּ דְבָרִים מֵעוֹלָם, הֲרֵי זֶה מַשְׁבִּיעוֹ. וְאִם רָצָה, מְגַלְגֵּל עָלָיו כָּל אֵלּוּ הַדְּבָרִים בִּשְׁבוּעַת הַשֻּׁתָּפִים. 

רְאוּבֵן שֶׁהִטִּיל לְכִיס ת' דִּינָרִים, וְהִטִּיל שִׁמְעוֹן מָאתַיִם, וְנִשְׁתַּתְּפוּ וְנָשְׂאוּ וְנָתְנוּ בְּיַחַד, וַהֲרֵי הַמָּמוֹן כֻּלּוֹ בְּיַד רְאוּבֵן, וְטָעַן רְאוּבֵן שֶׁנִּפְחַת <small><small>(מִן)</small></small> הַקֶּרֶן ת"ק דִּינָרִים, אֵין אוֹמְרִים שֶׁיִּשָּׁבַע רְאוּבֵן שְׁבוּעַת הַשֻּׁתָּפִים שֶׁפָּחֲתוּ כָךְ וִישַׁלֵּם שִׁמְעוֹן מִבֵּיתוֹ חֲמִשִּׁים, אֶלָּא יִשָּׁבַע רְאוּבֵן שְׁבוּעַת הַשֻּׁתָּפִים שֶׁפָּחֲתוּ, וְיֵלֵךְ בַּמָּנֶה שֶׁבְּיָדוֹ בִּלְבַד, וְלֹא יְשַׁלֵּם שִׁמְעוֹן כְּלוּם. וְאִם טָעַן רְאוּבֵן שֶׁשִּׁמְעוֹן יוֹדֵעַ בְּוַדַּאי זֶה שֶׁפָּחֲתוּ, יַשְׁבִּיעַ אֶת שִׁמְעוֹן שְׁבוּעַת הַשֻּׁתָּפִים וִיגַלְגֵּל עָלָיו שֶׁאֵינוֹ יוֹדֵעַ בְּוַדַּאי סְכוּם הַפְּחָת הַזֶּה. וְאִם לֹא נִתְעַסֵק שִׁמְעוֹן בְּשֻׁתָּפוּת זֶה כְּלָל, יִשָּׁבַע שִׁמְעוֹן הֶסֵת שֶׁאֵינוֹ יוֹדֵעַ בְּוַדַּאי בְּזֶה הַהֶפְסֵד, וְיִפָּטֵר. וְלֹא עוֹד, אֶלָּא אִם הָיָה זֶה הַמָּנֶה הַנִּשְׁאַר בְּיַד שִׁמְעוֹן, חוֹלְקִין אוֹתוֹ בְּשָׁוֶה, שֶׁאֵין הַשֻׁתָּף מֵהַנִּשְׁבָּעִין וְנוֹטְלִים כְּדֵי שֶׁיִּשָּׁבַע וְיִטֹּל מַה שֶּׁבְּיַד חֲבֵרוֹ, אֶלָּא נִשְׁבָּע וְנִפְטָר אוֹ נוֹטֵל מִדָּבָר שֶׁהוּא תַּחַת יָדוֹ. טָעַן שִׁמְעוֹן שֶׁיֵּשׁ לְלֵוִי עָלָיו חוֹב מִזֶּה הַשֻּׁתָּפוּת מָנֶה, אִם הָיָה בְּיָדוֹ כְּדֵי הַחוֹב, וְהָיָה יָכוֹל לִתְּנוֹ לְלֵוִי, נֶאֱמָן, וְנוֹתְנִים הַחוֹב וְאַחַר כָּךְ מְחַשְּׁבִין. וְאִם אֵין בְּיָדוֹ לִתֵּן, אֵינוֹ נֶאֱמָן לְהוֹצִיא מִיַּד רְאוּבֵן אוֹ מֵהַסְחוֹרָה הַיְדוּעָה לְשֻׁתָּפִים, שֶׁמָּא קְנוּנְיָא הֵם עוֹשִׂים, שִׁמְעוֹן וְלֵוִי, עַל נִכְסֵי רְאוּבֵן. אֲפִלּוּ הָיְתָה הַמִּלְוָה בִּשְׁטָר, אֵין רְאוּבֵן חַיָּב מִמֶּנָּה כְּלוּם. אֲבָל אִם טָעַן שִׁמְעוֹן שֶׁרְאוּבֵן יוֹדֵעַ בְּוַדַּאי שֶׁזֶּה הַחוֹב שֶׁעָלַי מַחֲמַת הַשֻּׁתָּפוּת הוּא וְהַחוֹב אֶצְלֵנוּ הוּא, יִשָּׁבַע רְאוּבֵן הֶסֵת אוֹ עַל יְדֵי גִּלְגּוּל שֶׁאֵינוֹ יוֹדֵעַ שֶׁחוֹב זֶה אֶצְלֵנוּ, וִישַׁלֵּם שִׁמְעוֹן הַחוֹב מִשֶּׁלּוֹ: 

וְכֵן אִם יָצָא שְׁטָר חוֹב עַל לֵוִי בְּשֵׁם שִׁמְעוֹן בְּמֵאָה דִינָרִים מִמָּמוֹן הַשֻּׁתָּפוּת, וְאָמַר שִׁמְעוֹן: נִפְרַעְתִּי וְהֶחֱזַרְתִּי לַכִּיס, אוֹ שֶׁאָמַר: קָבַעְתִּי לוֹ זְמַן לְשָׁנָה אוֹ לִשְׁתַּיִם, אֵינוֹ נֶאֱמָן, שֶׁמָּא קְנוּנְיָא הוּא עוֹשֶׂה עַל נִכְסֵי רְאוּבֵן; וְכֵיצַד דָּנִין בְּדִין זֶה, לֵוִי כְּבָר נִפְטַר בְּהוֹדָאַת שִׁמְעוֹן, וְאִם לֹא הֵבִיא שִׁמְעוֹן רְאָיָה, יְשַׁלֵּם מִבֵּיתוֹ, וְיִתְבַּע מִלֵּוִי בְּסוֹף זְמַן שֶׁאָמַר. <small>הַגָּה: וְאִם מְפֹרָשׁ בַּשְּׁטָר שֶׁהוּא מָמוֹן הַשֻּׁתָּפוּת, וְהַשְּׁטָר יוֹצֵא מִתַּחַת יַד רְאוּבֵן, אֵין שִׁמְעוֹן נֶאֱמָן בְּהוֹדָאָתוֹ רַק עַל מֶחֱצָה שֶׁלּוֹ, וּרְאוּבֵן יָכוֹל לִתְבֹּעַ מֶחֱצָה שֶׁלּוֹ מִשִּׁמְעוֹן אוֹ מִלֵּוִי, אִם אֵינוֹ יָכוֹל לְהוֹצִיא מִשִּׁמְעוֹן <small><small>(טוּר בְּשֵׁם הָרַאֲבַ"ד)</small>.</small> </small> 

רְאוּבֵן וְשִׁמְעוֹן שֻׁתָּפִים, וְקָנָה רְאוּבֵן בְּגָדִים מִגּוֹי וּמְכָרָם לְלֵוִי, וְיָצָא לֵוִי לַגּוֹי בְּמָעוֹת, וְכָתַב רְאוּבֵן שְׁטָר לַגּוֹי שֶׁאִם לֹא יִפְרָעֶנּוּ לֵוִי לִזְּמַן שֶׁקָּבַע, שֶׁיִּפְרָעֶנּוּ הוּא, וְאַחַר כָּךְ חָלְקוּ רְאוּבֵן וְשִׁמְעוֹן הַשֻּׁתָּפוּת, חַיָּב שִׁמְעוֹן לַעֲשׂוֹת שְׁטָר לִרְאוּבֵן, שֶׁאִם יְבָרֵר רְאוּבֵן בְּעֵדִים שֶׁלֹּא פָרַע לֵוִי לַגּוֹי וְיִצְטָרֵךְ רְאוּבֵן לִפְרֹעַ לַגוֹי, שֶׁיִּפְרַע חֶלְקוֹ, וּבְכָל מַה שֶּׁיּוֹצִיא עַל עֵסֶק זֶה הוֹצָאוֹת וְשֹׁחַד וּשְׁאַר דְּבָרִים, בְּכָל מַה שֶּׁיְּבָרֵר רְאוּבֵן בְּעֵדִים, שֶׁיִּפְרַע שִׁמְעוֹן חֶלְקוֹ. 

רְאוּבֵן שֻׁתַּף שִׁמְעוֹן נָשָׂא וְנָתַן עִם גּוֹיִם, וְהִטְעָם בַּחֶשְׁבּוֹן, וְנָתַן הַמָּעוֹת לַשֻּׁתָּפוּת, וְיָרֵא שֶׁיִּזְכֹּר טָעוּתָם, וּבִקֵּשׁ שֶׁיַּעֲשֶׂה לוֹ שִׁמְעוֹן שְׁטָר עָלָיו כְּשֶׁיִּצְטָרֵךְ לְהַחֲזִיר שֶׁיִּפְרַע לוֹ חֶלְקוֹ; עוֹד תְּבָעוֹ, שֶׁהָיוּ לוֹ מַשְׁכּוֹנוֹת מֵאֲחֵרִים וּמְכָרָם, וְיָרֵא שֶׁיָּבֹא לוֹ הֶפְסֵד מִזֶּה, שֶׁיַּעֲשֶׂה לוֹ שְׁטָר שֶׁיִּפְרַע לוֹ חֲצִי הַהֶפְסֵד שֶׁיָּבֹא לוֹ מִזֶּה; אֵינוֹ חַיָּב לַעֲשׂוֹת לוֹ שְׁטָר, אֶלָּא יוֹדֶה שִׁמְעוֹן בִּפְנֵי עֵדִים שֶׁהַמָּעוֹת שֶׁסְכוּמָן כָּךְ וְכָךְ שֶׁהִטְעָה רְאוּבֵן לְגוֹי פְלוֹנִי, שֶׁהִכְנִיסָם לַשֻּׁתָּפוּת, וְהָעֵדִים יִכְתְּבוּ הוֹדָאַת שִׁמְעוֹן וְיַחְתְּמוּ עָלֶיהָ וְיִתְּנוּ אוֹתָהּ לְיַד רְאוּבֵן. וְכֵן בְּמַשְׁכּוֹנוֹת שֶׁמָּכַר רְאוּבֵן, יוֹדֶה שִׁמְעוֹן בִּפְנֵי עֵדִים כָּל הַדְּבָרִים כְּמוֹ שֶׁהָיוּ, וְיִכְתְּבוּ הוֹדָאָה וְיִתְּנוּהָ לִרְאוּבֵן. 

רְאוּבֵן וְשִׁמְעוֹן שֻׁתָּפִים, וְאָמַר רְאוּבֵן לְאָחִיו: תִּשְׁתַּדֵּל עִמָּנוּ בַּשֻּׁתָּפוּת וְתַנִּיחַ מְעוֹתֶיךָ עִם שֶׁלָּנוּ וְקַח רֶוַח בִּכְדֵי מְעוֹתֶיךָ, וְשִׁמְעוֹן יָדַע בַּדָּבָר, עַתָּה אוֹמֵר שִׁמְעוֹן: מֵאַחַר שֶׁלֹּא הוֹדַעְתַּנִי אֵין לִי לִתֵּן מֵחֶלְקִי לְאָחִיךָ חֵלֶק מֵהָרֶוַח, הַדִּין עִם רְאוּבֵן, וְיִטֹּל אָחִיו חֶלְקוֹ בָּרֶוַח כְּפִי חֶלְקוֹ בַּמָּעוֹת. 

בָּאוּ לַחֲלֹק, וְהוֹצִיא רְאוּבֵן קְצָת שְׁטָרוֹת שֶׁמָּכַר לַיְהוּדִים בְּהַקָּפָה, אִם מִנְהַג הָעִיר לִמְכֹּר בְּהַקָּפָה, צָרִיךְ שִׁמְעוֹן לְקַבֵּל, וְאִם יִרְצֶה יַשְׁבִּיעַ לִרְאוּבֵן שֶׁאֵלּוּ הַהַקָּפוֹת הֵם מֵעֵסֶק הַשֻּׁתָּפוּת וְשֶׁעֲשָׂאָם לְצֹרֶךְ הָעֵסֶק וּלְטוֹבָתוֹ. וְאִם אֵין מִנְהַג הָעִיר לִמְכֹּר בְּהַקָּפָה, לֹא יִטֹּל שִׁמְעוֹן חֶלְקוֹ בַּהַקָּפָה, אֶלָּא בְּמָעוֹת וּבִסְחוֹרָה: 


Siman 94

כָּל מִי שֶׁנִּתְחַיֵּב שְׁבוּעָה בְּבֵית דִּין, אֲפִלּוּ הֶסֵת, יָכוֹל בַּעַל דִּינוֹ לְגַלְגֵּל עָלָיו כָּל תְּבִיעָה שֶׁיֵּשׁ לוֹ עָלָיו, שֶׁאִם הָיָה מוֹדֶה בּוֹ הָיָה מִתְחַיֵּב בּוֹ מָמוֹן. <small>וְיֵשׁ מִי שֶׁכָּתַב, דְּאִם בָּא לוֹ שְׁבוּעָה עַל יְדֵי הִפּוּכוֹ, שֶׁאָמַר לוֹ הַנִּתְבָּע: הִשָּׁבַע וְטֹל, אֵין מְגַלְגְּלִין עָלָיו <small><small>(תְּרוּמַת הַדֶּשֶׁן סִימָן שכ"ז)</small>.</small> </small> וְאִם אֲפִלּוּ הָיָה מוֹדֶה בּוֹ לֹא הָיָה מִתְחַיֵּב מָמוֹן, אֶלָּא שְׁבוּעָה, אֵינוֹ יָכוֹל לְגַלְגֵּל. אֲבָל שָׂכִיר שֶׁנִּשְׁבָּע וְנוֹטֵל, אֵין מְגַלְגְּלִין עָלָיו. אֲפִלּוּ לֹא תָבַע הַתּוֹבֵעַ לְגַלְגֵּל, בֵּית דִּין מֵעַצְמָם מְגַלְגְּלִין. 

אֵין מְגַלְגְּלִין אֶלָּא כְּשֶׁהַנִּתְבָּע טוֹעֵן וַדַּאי וְנִתְחַיֵּב שְׁבוּעָה, אֲבָל אִם טוֹעֵן טַעֲנַת סָפֵק וְנִתְחַיֵּב שְׁבוּעָה, אֵין מְגַלְגְּלִין עָלָיו. אֲבָל עַל טַעֲנַת סָפֵק שֶׁל הַתּוֹבֵעַ, מְגַלְגְּלִין, וּבִלְבַד שֶׁיִּהְיֶה רַגְלַיִם לַדָּבָר, כְּמוֹ בִּשְׁבוּעַת הַשֻּׁתָּפִים. 

מִי שֶׁנִּתְחַיֵּב שְׁבוּעָה, וְהִתְחִיל הַתּוֹבֵעַ לְגַלְגֵּל עָלָיו דְּבָרִים אֲחֵרִים שֶׁלֹּא טָעַן אוֹתָם, וְרָאָה הַנִּתְבָּע כָּךְ וְאָמַר: אֵינִי רוֹצֶה לְהִשָּׁבַע אֶלָּא הֲרֵינִי מְשַׁלֵּם הַטַּעֲנָה הָרִאשׁוֹנָה שֶׁנִּתְחַיַּבְתִּי עַל כְּפִירָתָהּ שְׁבוּעָה, אֵין שׁוֹמְעִין לוֹ, אֶלָּא אוֹמְרִים לַנִּתְבָּע: אוֹ תֵּן לוֹ כָּל מַה שֶּׁגִּלְגֵּל עָלֶיךָ מֵהַטְּעָנוֹת הַוַּדָּאִיּוֹת, אוֹ הִשָּׁבַע. <small>וַאֲפִלּוּ רוֹצֶה לִתֵּן לוֹ דְּמֵי הַגִּלְגּוּלִים, וְהַתּוֹבֵעַ רוֹצֶה הַדְּבָרִים עַצְמָן שֶׁתּוֹבֵעַ <small><small>(נִמּוּקֵי יוֹסֵף פֶּרֶק הַמַּפְקִיד)</small>.</small> </small> אֲבָל אִם טָעַן עָלָיו הַתּוֹבֵעַ טַעֲנַת סָפֵק, וְרָצָה הֲלָה לְשַׁלֵּם עִקַּר תְּבִיעָתוֹ, אֵינוֹ חַיָּב עַל הַגִּלְגּוּלִין לְשַׁלֵּם. 

אִם כְּשֶׁנִּתְחַיֵּב שְׁבוּעָה אָמַר: אֲשַׁלֵּם וְלֹא אֶשָּׁבַע, וְאַחַר שֶׁאָמַר כֵּן תְּבָעוֹ דְבָרִים אֲחֵרִים, אֵינָם בְּגִלְגּוּל, כֵּיוָן שֶׁכְּבָר הוֹדָה לִפְרֹעַ קֹדֶם שֶׁיָּדַע שֶׁרוֹצֶה לְגַלְגֵּל עָלָיו דְּבָרִים אֲחֵרִים. 

כְּשֶׁמְּגַלְגֵּל עָלָיו תְּבִיעוֹת וּרְאָיוֹת, וְאָמַר הַנִּתְבָּע: אֵינִי רוֹצֶה לְהִשָּׁבַע אֶלָּא הֲרֵינִי מְשַׁלֵּם הַטַּעֲנָה הָרִאשׁוֹנָה, שֶׁאָמַרְנוּ שֶׁאֵין שׁוֹמְעִין לוֹ אֶלָּא אוֹ יִתֵּן כָּל מַה שֶּׁגִּלְגֵּל עָלָיו אוֹ יִשָּׁבַע, אִם רוֹצֶה לִשָּׁבַע נִפְטָר מֵהַכֹּל, אֲפִלּוּ מִתְּבִיעָה רִאשׁוֹנָה, אַף עַל פִּי שֶׁכְּבָר נִתְרַצָּה לִפְרֹעַ אוֹתָהּ יָכוֹל לַחֲזֹר בּוֹ, אֲפִלּוּ אַחַר שֶׁיָּצָא מִבֵּית דִּין. שֶׁלֹּא נִתְרַצָּה לִפְרֹעַ אֶלָּא כְּדֵי לְהִפָּטֵר מִשְּׁבוּעָה, אֲבָל מֵאַחַר שֶׁצָּרִיךְ לְהִשָּׁבַע, נִשְׁבָּע אַף עַל תְּבִיעָה רִאשׁוֹנָה. 

אִם זֶה שֶׁנִּתְחַיֵּב הֶסֵת וְרוֹאֶה שֶׁמְּגַלְגְּלִים עָלָיו הַרְבֵּה הִפֵּךְ הַשְּׁבוּעָה, אוֹמְרִים לוֹ: אוֹ הִשָּׁבַע עַל הַכֹּל אוֹ תְּהַפֵּךְ הַכֹּל שֶׁיִּשָּׁבַע זֶה עַל הַכֹּל וְיִטֹּל. וְאִם אָמַר הַנִּתְבָּע: עַל הַגִּלְגּוּלִים אֲנִי נִשְׁבָּע וְנִפְטָר וְעַל הַטַּעֲנָה הָרִאשׁוֹנָה יִשָּׁבַע וְיִטֹּל, הָרְשׁוּת בְּיָדוֹ. 

טְעָנוֹ מָנֶה וְהוֹדָה לוֹ בַּחֲמִשִּׁים, וְעַל הַשְּׁאָר טָעַן: אֵינִי יוֹדֵעַ, וְהָאַחֵר גִּלְגֵּל עָלָיו כַּמָּה גִּלְגּוּלִים, וְהַנִּתְבָּע הֵשִׁיבוֹ עַל הַגִּלְגּוּלִים: אֵין לְךָ בְּיָדִי כְּלוּם, אַף עַל פִּי שֶׁעִקַּר שְׁבוּעָה אָנוּ דָנִים בָּהּ מִתּוֹךְ שֶׁאֵינוֹ יָכוֹל לִשָּׁבַע מְשַׁלֵּם, לֹא נָדִין כֵּן עַל הַגִּלְגּוּלִים; וּמַה דִּינוֹ, יֵשׁ מִי שֶׁאוֹמֵר, שֶׁנִּשְׁבָּע עַל הַגִּלְגּוּל אִם יִרְצֶה אוֹ יְהַפְּכֶנָּה עָלָיו, וְיֵשׁ מִי שֶׁאוֹמֵר, שֶׁאֵין כָּאן גִּלְגּוּל, שֶׁלֹּא נִתְחַיֵּב לוֹ שְׁבוּעָה מֵעוֹלָם, אֶלָּא חַיָּב לְשַׁלֵּם לוֹ מִן הַתּוֹרָה, וְאֵין כָּאן גִּלְגּוּל. 

נִתְחַיֵּב לוֹ שְׁבוּעָה מִן הַתּוֹרָה, וּבָא לְגַלְגֵּל עָלָיו שְׁבוּעַת הֶסֵת, יָכוֹל לוֹמַר לוֹ: שְׁבוּעָה דְאוֹרַיְתָא אֶשָּׁבַע לְךָ וְעַל הַגִּלְגּוּלִים תִּשָּׁבַע וְתִטֹּל. 

טְעָנוֹ מָנֶה, וְהוֹדָה לוֹ בַּחֲמִשִּׁים וְכָפַר בַּחֲמִשִּׁים, וּכְשֶׁבָּא לִשָּׁבַע גִּלְגֵּל עָלָיו גִּלְגּוּלִים, הֵשִׁיבוֹ עַל הַגִּלְגּוּלִים: אֵינִי יוֹדֵעַ, יִשָּׁבַע עַל הָעִקָּר, וְיִפָּטֵר מִלִּשָּׁבַע עַל הַגִּלְגּוּלִים, אֲבָל מַחֲרִימִין בְּפָנָיו כָּל מִי שֶׁיּוֹדֵעַ לִפְלוֹנִי בְּכָךְ וְכָךְ וְלֹא יוֹדֶה: 


Siman 95

אֵלּוּ דְבָרִים שֶׁאֵין נִשְׁבָּעִין עֲלֵיהֶם מִן הַתּוֹרָה: קַרְקָעוֹת אֲפִלּוּ שֶׁל חוּץ לָאָרֶץ, וַעֲבָדִים, וּשְׁטָרוֹת, וְהֶקְדֵּשׁוֹת, וְכֵן נִכְסֵי גּוֹיִם, לָא שְׁנָא מוֹדֶה מִקְצָת, לָא שְׁנָא כּוֹפֵר בַּכֹּל וְעֵד אֶחָד מַכְחִישׁוֹ, לָא שְׁנָא שְׁבוּעַת הַשּׁוֹמְרִים. וַאֲפִלּוּ אִם פָּשְׁעוּ בָּהֶם וְנֶאֶבְדוּ, פְּטוּרִים מִלְּשַׁלֵּם, לָא שְׁנָא שׁוֹמֵר חִנָּם אוֹ שׁוֹמֵר שָׂכָר וְשׁוֹאֵל. <small>וְאִם הִתְנָה לְשַׁלֵּם, הַכֹּל לְפִי תְּנָאוֹ <small><small>(מַיְמוֹנִי פֶּרֶק ב' מִשְּׂכִירוּת)</small>.</small> וְע"ל סִימָן ס"ו סָעִיף מ'.</small> אֲבָל שְׁבוּעַת הֶסֵת, נִשְׁבָּעִין אֲפִלּוּ עַל דְּבָרִים אֵלּוּ. וְכֵן עַל יְדֵי גִלְגּוּל נִשְׁבָּעִין עֲלֵיהֶן. וְהֶקְדֵּשׁוֹת שֶׁאָמְרוּ, דַּוְקָא הֶקְדֵּשׁ גָּבוֹהַּ, אֲבָל הֶקְדֵּשׁ לַעֲנִיִּים אוֹ לְבֵית הַכְּנֶסֶת אוֹ לְסֵפֶר תּוֹרָה וְכַיּוֹצֵא בָּזֶּה, נִשְׁבָּעִין עֲלֵיהֶם כְּמוֹ שֶׁנִּשְׁבָּעִין עַל נִכְסֵי הֶדְיוֹט. <small>הַגָּה: וְיֵשׁ אוֹמְרִים דְּתָלוּשׁ וּלְבַסּוֹף חִבְּרוֹ בְּקַּרְקַע לָאו כְּקַרְקַע דָּמֵי <small><small>(טוּר בְּשֵׁם עִטּוּר)</small> ;</small> וְיֵשׁ חוֹלְקִין. וְלָכֵן אִם שָׁאַל בַּיִת, וְנִשְׂרַף, פָּטוּר מִלְּשַׁלֵּם <small><small>(מָרְדְּכַי פֶּרֶק הַדַּיָּנִים וְעַיֵּן לְקַמָּן סִימָן ש"א)</small></small> </small> 

טְעָנוֹ עֲנָבִים הָעוֹמְדִים לִבָּצֵר וּתְבוּאָה יְבֵשָׁה הָעוֹמֶדֶת לִקָּצֵר, וְהוֹדָה בְּמִקְצָתָן וְכָפַר בְּמִקְצָתָן, הֲרֵי זֶה נִשְׁבָּע עֲלֵיהֶם כִּשְׁאַר הַמִּטַלְטְלִים; וְהוּא שֶׁאֵינָם צְרִיכִים לַקַּרְקַע, שֶׁכָּל הָעוֹמֵד לִבָּצֵר הֲרֵי הוּא כְּבָצוּר לְעִנְיַן כְּפִירָה וְהוֹדָאָה. אֲבָל אִם הָיוּ צְרִיכִים לַקַּרְקַע, הֲרֵי הֵם כְּקַרְקַע לְכָל דָּבָר. <small>הַגָּה: יֵשׁ אוֹמְרִים דְּמַיְרֵי שֶׁתְּבָעוֹ הַמָּעוֹת שֶׁל עֲנָבִים, אֲבָל אִי תְּבָעוֹ עֲנָבִים וְהוֹדָה בְּמִקְצָתָן, אֲפִלּוּ עוֹמְדוֹת לִבָּצֵר מִקְרֵי הֵילָךְ <small><small>(רַ"ן שָׁם)</small>.</small> וְיֵשׁ חוֹלְקִין וּסְבִירָא לְהוּ דְּאִם תְּבָעוֹ מְעוֹת הָעֲנָבִים, בְּכָל עִנְיָן מִקְרֵי מִטַּלְטְלִין, אֶלָּא מַיְרֵי שֶׁתְּבָעוֹ הָעֲנָבִים וּמוֹדֶה בְּמִקְצָתָן, וְאוֹמֵר שֶׁבְּצָרָן וַאֲכָלָן, דְּלָא הָוֵי הֵילָךְ <small><small>(שָׁם בְּשֵׁם הָרַשְׁבָּ"א)</small>.</small> וע"ל סִימָן זֶה ס"ו.</small> 

טְעָנוֹ: ב' חֳדָשִׁים שָׁכַנְתָּ בַּחֲצֵרִי וְאַתָּה חַיָּב לִי שְׂכַר ב' חֳדָשִׁים, וְהוּא אוֹמֵר: לֹא שָׁכַנְתִּי אֶלָּא חֹדֶשׁ אֶחָד, הֲרֵי זֶה מוֹדֶה מִקְצָת; וְאִם הָיָה שְׂכַר הַחֹדֶשׁ שֶׁכָּפַר בּוֹ שָׁוֶה שְׁנֵי כֶסֶף, נִשְׁבָּע, שֶׁאֵין הַטַּעֲנָה בְּגוּף הַקַּרְקַע, אֶלָּא בִּשְׂכָרָהּ, שֶׁהוּא מִטַלְטְלִין. <small>הַגָּה: וְהוּא הַדִּין אִם תְּבָעוֹ דְּמֵי הַקַּרְקַע שֶׁמָּכַר לוֹ, וְהוּא מוֹדֶה לוֹ בְּמִקְצַת דָּמִים, כִּתְבָעוֹ מָמוֹן, הוֹאִיל וְאֵינָן חֲלוּקִים כַּמָּה קַרְקַע מָכַר לוֹ, רַק עַל הַדָּמִים <small><small>(הַמַּגִּיד פ"ה מֵהִלְכוֹת טוֹעֵן)</small>.</small> וְכֵן אִם תְּבָעוֹ דְּמֵי נְיַר הַשְּׁטָרוֹת, הָוֵי מָמוֹן <small><small>(שָׁם דִּין א' בְּשֵׁם רַבֵּנוּ הַאי)</small>.</small> </small> 

שְׁטָר מָסַרְתִּי לְךָ וַעֲשָׂרָה דִינָרִים הָיָה לִי בּוֹ רְאָיָה, וְזֶה אוֹמֵר: לֹא הָיוּ דְּבָרִים מֵעוֹלָם, אוֹ שֶׁטָּעַן שֶׁאָבַד, פָּטוּר אַף מִשְּׁבוּעַת הֶסֵת, שֶׁאֲפִלּוּ פָּשַׁע בּוֹ וְאָבַד, פָּטוּר, כְּמוֹ שֶׁנִּתְבָּאֵר 

טְעָנוֹ כֵּלִים וְקַרְקָעוֹת, בֵּין שֶׁהוֹדָה בְּכָל הַכֵּלִים וְכָפַר בְּכָל הַקַּרְקָעוֹת, בֵּין שֶׁהוֹדָה בְּכָל הַקַּרְקָעוֹת וְכָפַר בְּכָל הַכֵּלִים, בֵּין שֶׁהוֹדָה בְּמִקְצַת הַקַּרְקָעוֹת וְכָפַר בְּכָל הַכֵּלִים, פָּטוּר מִשְּׁבוּעַת הַתּוֹרָה. אֲבָל אִם כָּפַר בְּכָל הַקַּרְקָעוֹת, וְהוֹדָה בְּמִקְצַת הַכֵּלִים וְכָפַר בְּמִקְצָתָם, חַיָּב לִשָּׁבַע שְׁבוּעַת הַתּוֹרָה עַל הַכֵּלִים, וּמְגַּלְגְּלִים עָלָיו שְׁבוּעָה עַל הַקַּרְקָעוֹת. וְכֵן הַדִּין בִּטְעָנוֹ כֵּלִים וַעֲבָדִים אוֹ כֵּלִים וּשְׁטָרוֹת. 

הַחוֹפֵר בִּשְׂדֵה חֲבֵרוֹ בּוֹרוֹת שִׁיחִין וּמְעָרוֹת <small><small>(פֵּרוּשׁ בּוֹר, עָגוֹל, שִׁיחַ, אָרוֹךְ וְצַר, וּמְעָרָה, חֲפִירָה תַּחַת לָאָרֶץ שֶׁפִּיהָ מִן הַצַד, לֹא לְמַעְלָה כְּבוֹר וְשִׁיחַ)</small>,</small> וְהִפְסִידָהּ, וַהֲרֵי הוּא חַיָּב לְשַׁלֵּם, בֵּין שֶׁטְּעָנוֹ שֶׁחָפַר וְהוּא אוֹמֵר: לֹא חָפַרְתִּי, אוֹ שֶׁטְּעָנוֹ שֶׁחָפַר שְׁתֵּי מְעָרוֹת וְהוּא אוֹמֵר: לֹא חָפַרְתִּי אֶלָּא אַחַת, אוֹ שֶׁהָיָה שָׁם עֵד אֶחָד שֶׁחָפַר, וְהוּא אוֹמֵר: לֹא חָפַרְתִּי כְּלוּם, פָּטוּר מִשְּׁבוּעָה דְאוֹרַיְתָא. <small>הַגָּה: וְיֵשׁ אוֹמְרִים דַּוְקָא שֶׁתְּבָעוֹ לְמַלְאוֹת הַחֲפִירוֹת, אֲבָל אִם תְּבָעוֹ לְשַׁלֵּם פְּחָתוֹ הֲרֵי זֶה כִּשְׁאַר תְּבִיעוֹת מָמוֹן <small><small>(טוּר בְּשֵׁם הָרַאֲבַ"ד)</small>. </small> </small> 


Siman 96

אֵין נִשְׁבָּעִין עַל טַעֲנַת חֵרֵשׁ שׁוֹטֶה וְקָטָן, אֶחָד הַבָּא בְּטַעֲנַת עַצְמוֹ אוֹ בְּטַעֲנַת אָבִיו, לְפִי שֶׁזֶּה הַמִּקְצָת שֶׁהוֹדָה בּוֹ לַקָּטָן אֵינוֹ אֶלָּא כְּמֵשִׁיב אֲבֵדָה. וְכֵן אִם כָּפַר בַּכֹּל, וּבָא עֵד אֶחָד וְהֵעִיד לַקָּטָן, אֵינוֹ נִשְׁבָּע, שֶׁזֶּה עֵד אֶחָד וְאֵין שָׁם תּוֹבֵעַ, שֶׁתְּבִיעַת הַקָּטָן אֵינָהּ תְּבִיעָה גְמוּרָה. <small>וְיֵשׁ אוֹמְרִים דְּצָרִיךְ לִשָּׁבַע עַל פִּי הָעֵד <small><small>(טוּר וּמָרְדְּכַי פֶּרֶק הַדַּיָּנִים)</small>.</small> </small> נִמְצֵאתָ אוֹמֵר: קָטָן שֶׁאָמַר לַגָּדוֹל: מָנֶה לִי בְּיָדְךָ, אוֹ: אַבָּא הָיָה לוֹ בְּיָדְךָ, וַהֲלָה אוֹמֵר: אֵין לְךָ בְּיָדִי אֶלָּא חֲמִשִּׁים, אוֹ: אֵין לְךָ בְּיָדִי כְּלוּם, וְעֵד אֶחָד מְעִידוֹ שֶׁיֵּשׁ לוֹ, הֲרֵי זֶה פָּטוּר מִשְּׁבוּעַת הַתּוֹרָה. אֲבָל אִם שָׁמַר לַקָּטָן וְטוֹעֵן שֶׁאָבַד, הֲרֵי זֶה נִשְׁבָּע שְׁבוּעַת הַשּׁוֹמְרִים, לְפִי שֶׁאֵינוֹ נִשְׁבָּע מֵחֲמַת טַעֲנָה. <small>הַגָּה: וְיֵשׁ אוֹמְרִים דְּאֵין נִשְׁבָּעִין לוֹ שְׁבוּעַת שׁוֹמְרִים שֶׁהִיא שְׁבוּעַת הַתּוֹרָה <small><small>(טוּר בְּשֵׁם הָרַמְבַּ"ן וְהָרֹא"שׁ וְהָרַאֲבַ"ד שָׁם בְּפ"ב מִשְּׂכִירוּת בְּהַשָּׂגָתוֹ)</small>,</small> אַף עַל פִּי שֶׁתְּבָעוֹ כְּשֶׁהוּא גָדוֹל, רַק שֶׁהַנְּתִינָה הָיְתָה כְּשֶּׁהָיָה קָטָן <small><small>(שָׁם בַּהֲשָׂגוֹת הָרַאֲבַ"ד)</small>, </small> וְכֵן נִרְאֶה לִי עִקָּר.</small> וְכֵן אִם הוֹדָה שֶׁהָיָה שֻׁתָּף לַקָּטָן, אוֹ אַפּוֹטְרוֹפּוֹס עָלָיו, יַעֲמִידוּ בֵּית דִּין אַפּוֹטְרוֹפּוֹס לַקָּטָן; וְיִשָּׁבַע הַשֻׁתָּף; וְכַיּוֹצֵא בּוֹ טַעֲנַת שֶׁמָּא. 

אַף עַל פִּי שֶׁאֵין נִשְׁבָּעִין עַל טַעֲנַת קָטָן שְׁבוּעַת הַתּוֹרָה, אֲבָל שְׁבוּעַת הֶסֵת נִשְׁבָּעִין, וַאֲפִלּוּ הָיָה קָטָן שֶׁאֵינוֹ חָרִיף לְעִנְיַן מַשָּׂא וּמַתָּן, נִשְׁבָּעִין הֶסֵת עַל טַעֲנָתוֹ. נִמְצֵאתָ לָמֵד: שֶׁהַקָּטָן שֶׁטָּעַן עַל הַגָּדוֹל, בֵּין שֶׁהוֹדָה מִקְצָת בֵּין שֶׁכָּפַר בַּכֹּל, בֵּין שֶׁהָיָה שָׁם עֵד בֵּין שֶׁלֹּא הָיָה שָׁם עֵד, הֲרֵי זֶה נִשְׁבָּע הֶסֵת, וְאֵינוֹ יָכוֹל לְהַפֵּךְ עַל הַקָּטָן, שֶׁאֵין מַשְׁבִּיעִין אֶת הַקָּטָן כְּלָל, וַאֲפִלּוּ חֵרֶם סְתָם אֵינוֹ מְקַבֵּל, לְפִי שֶׁאֵינוֹ יוֹדֵעַ עֹנֶשׁ הַשְּׁבוּעָה. <small>וְיֵשׁ אוֹמְרִים דְּאֵין נִשְׁבָּעִין עַל טַעֲנָתוֹ, אֶלָּא אִם כֵּן הִגִּיעַ לְעוֹנַת הַפָּעוֹטוֹת <small><small>(טוּר בְּשֵׁם הָרַמְבַּ"ן וְהָרֹא"שׁ וְרַ"ן פֶּרֶק הַדַּיָּנִים)</small>. </small> </small> 

יֵשׁ מִי שֶׁאוֹמֵר, שֶׁאַף עַל פִּי שֶׁנִּשְׁבָּעִים שְׁבוּעַת הֶסֵת לַקָּטָן, עַל הַשְּׁטָרוֹת אֵין נִשְׁבָּעִין לוֹ כְּלָל. קָטָן שֶׁטְּעָנוֹ הַגָּדוֹל, אִם טְעָנוֹ בְּדָבָר שֶׁיֵּשׁ לוֹ הֲנָאָה לַקָּטָן, כְּגוֹן עֵסֶק מַשָּׂא וּמַתָּן, לְאַחַר שֶׁהִגִּיעַ לְעוֹנַת הַפָּעוֹטוֹת, וְהוֹדָה הַקָּטָן, נִפְרָעִים מִנְּכָסָיו, וְאִם אֵין לוֹ, יַמְתִּין עַד שֶׁיִּהְיֶה לוֹ, וִישַׁלֵּם. וְאִם כָּפַר הַקָּטָן, מַמְתִּינִים עַד שֶׁיִּגְדַּל וְיִשָּׁבַע הֶסֵת. וְאִם טְעָנוֹ בְּדָבָר שֶׁאֵין לַקָּטָן הֲנָאָה, כְּגוֹן נְזָקִים וַחֲבָלוֹת, אַף עַל פִּי שֶׁמּוֹדֶה וְאַף עַל פִּי שֶׁיֵּשׁ לוֹ מִמַּה לְשַׁלֵּם, פָּטוּר, וַאֲפִלּוּ לְאַחַר שֶׁהִגְּדִיל <small><small>(טוּר סִימָן פ"ט ס"ד וְסִי' צ"א ס"י)</small>.</small> וְאִם הָיָה הַתּוֹבֵעַ מֵהַנִּשְׁבָּעִים וְנוֹטְלִים, כְּגוֹן הַשָּׂכִיר וְכַיּוֹצֵא בוֹ, שֶׁיֵּשׁ הֲנָאָה לַקָּטָן שֶׁיִּשְׂתַּכֵּר לוֹ שָׂכִיר, הֲרֵי זֶה נִשְׁבָּע וְנוֹטֵל מֵהַקָּטָן. אֲבָל חֶנְוָנִי שֶׁנִּשְׁבָּע עַל פִּנְקָסוֹ, אֵינוֹ נִשְׁבָּע וְנוֹטֵל מֵהַקָּטָן, שֶׁאֵין לַקָּטָן בָּזֶה הֲנָאָה, שֶׁהֲרֵי הוּא חַיָּב לִתֵּן לְפוֹעֲלָיו, וְנִשְׁבָּעִין וְנוֹטְלִין מִמֶּנּוּ, וְזֶה הַחֶנְוָנִי הִפְסִיד עַל עַצְמוֹ שֶׁנָּתַן מָמוֹנוֹ עַל פִּי הַקָּטָן. 

אֵין קִנְיַן קָטָן כְּלוּם. לְפִיכָךְ, עֵדִים שֶׁרָאוּ קִנְיָן שֶׁלּוֹ, לֹא יִכְתְּבוּ עָלָיו שְׁטָר. 

הַחֵרֵשׁ וְהַשּׁוֹטֶה, אֵין נִזְקָקִין לָהֶם לְכָל טַעֲנָה, לֹא לְטַעֲנָתָם עַל אֲחֵרִים וְלֹא לְטַעֲנַת אֲחֵרִים עֲלֵיהֶם, לֹא לִשְׁבוּעָה קַלָּה, וְאֵין צָרִיךְ לוֹמַר שְׁבוּעָה חֲמוּרָה אוֹ תַּשְׁלוּמִין; אֲבָל הַסוּמָא, הֲרֵי הוּא כְּבָרִיא לְכָל דָּבָר בְּעִנְיָנִים אֵלּוּ, וְנִשְׁבָּע כָּל מִינֵי שְׁבוּעוֹת, וְנִשְׁבָּעִים עַל טַעֲנָתוֹ. וְיֵשׁ מִי שֶׁכָּתַב, שֶׁדִּין הַחֵרֵשׁ כְּדִין הַקָּטָן; אֲבָל הַשּׁוֹטֶה, אֲפִלּוּ נִתְרַפֵּא וְהוֹדָה, אֵינוֹ חַיָּב לְשַׁלֵּם; וַאֲפִלּוּ אִם הִלְוָהוּ בְּעֵדִים, שֶׁאֲבֵדָה מִדַּעַת הוּא; וְאֵין צָרִיךְ לוֹמַר שֶׁאֵין מַשְׁבִּיעִין אוֹתוֹ לִכְשֶׁיִּתְרַפֵּא. <small>וְהַסְּבָרָא הָאַחֲרוֹנָה נִרְאֶה לִי עִקָּר.</small> 

אֵשֶׁת אִישׁ שֶׁנִּתְחַיְּבָה שְׁבוּעָה, מַשְׁבִּיעִין אוֹתָהּ. וְאִם מְסָרֶבֶת מִלִּשָּׁבַע, כּוֹפִין אוֹתָהּ כְּמוֹ שֶׁכּוֹפִין לְאִישׁ. <small>הַגָּה: וּמַזְמִינִין אוֹתָהּ לְדִין אוֹ שׁוֹלְחִין אֶצְלָהּ, כְּדֶרֶךְ שֶׁיִּתְבָּאֵר לְקַמָּן סִימָן קכ"ד. וְאִם אֵין לָהּ לְשַׁלֵּם, יִכְתְּבוּ לוֹ פְּסָק שֶׁתְּשַׁלֵּם לִכְשֶׁתִּתְאַלְמֵן אוֹ לִכְשֶׁתִּתְגָרֵשׁ <small><small>(טוּר)</small> ;</small> אֲבָל אֵין בַּעֲלָהּ חַיָּב לְשַׁלֵּם בִּשְׁבִילָהּ, אַף עַל פִּי שֶׁנּוֹשֵׂאת וְנוֹתֶנֶת תּוֹךְ הַבַּיִת <small><small>(מַהֲרִי"ק שֹׁרֶשׁ קצ"ב בְּשֵׁם מוהר"מ)</small>,</small> וּדְלָא כְּיֵּשׁ חוֹלְקִין בָּזֶה <small><small>(מָרְדְּכַי פֶּרֶק הַחוֹבֵל וּפ' הַנִּשְׁבָּעִין)</small>.</small> וְעַיֵּן בְּאֶבֶן הָעֵזְר סִימָן צ"א. וְאִם הַבַּעַל מוֹדֶה שֶׁבָּאוּ הַכֵּלִים, שֶׁתּוֹבְעִים אוֹתָהּ, לִרְשׁוּתוֹ, חַיָּב לִשָּׁבַע שֶׁאֵינָן בִּרְשׁוּתוֹ וְשֶׁלֹּא שָׁלַח בָּהֶן יָד וְשֶׁלֹּא פָשַׁע בָּהֶן בַּמֶּה שֶׁנִּגְנְבוּ <small><small>(טוּר)</small>.</small> יֵשׁ אוֹמְרִים דְּאֵין מַשְׁבִּיעִין הָאִשָּׁה כְּשֶׁהִיא מְעֻבֶּרֶת, דְּהָא מוֹצִיאִין אוֹתָהּ מִבֵּית הַכְּנֶסֶת כְּשֶׁנּוֹתְנִין חֵרֶם <small><small>(ב"ז סִימָן שפ"ה)</small>. </small> </small>


Siman 97

מִצְוַת עֲשֵׂה לְהַלְווֹת לַעֲנִיֵּי יִשְׂרָאֵל, וְהִיא מִצְוָה גְדוֹלָה יוֹתֵר מֵהַצְּדָקָה. וּקְרוֹבוֹ עָנִי קֹדֶם לַעֲנִיִּים אֲחֵרִים, וַעֲנִיֵּי עִירוֹ קוֹדְמִים לַעֲנִיֵּי עִיר אַחֶרֶת. וַאֲפִלּוּ עָשִׁיר שֶׁצָּרִיךְ לְהַלְווֹת, מִצְוָה לְהַלְווֹתוֹ לְפִי שָׁעָה וּלְהַהֲנוֹתוֹ אַף בִּדְבָרִים וּלְיַעֲצוֹ עֵצָה הַהוֹגֶנֶת לוֹ:  
אָסוּר לִנְגֹשׂ אֶת הַלּוֶֹה לִפְרֹעַ, כְּשֶׁיּוֹדֵעַ שֶׁאֵין לוֹ. וַאֲפִלּוּ לְהֵרָאוֹת לוֹ, אָסוּר, מִפְּנֵי שֶׁהוּא נִכְלָם בִּרְאוֹתוֹ לַמַּלְוֶה וְאֵין יָדוֹ מַשֶּׂגֶת לִפְרֹעַ.  
אָסוּר לַלּוֶֹה לִכְבֹּשׁ מָמוֹן חֲבֵרוֹ וְלוֹמַר לוֹ: לֵךְ וָשׁוּב וּמָחָר אֶתֵּן, וְיֵשׁ אִתּוֹ.  
אָסוּר לַלּוֶֹה לָקַחַת הַלְוָאָה וּלְהוֹצִיאָהּ שֶׁלֹּא לְצֹרֶךְ וּלְאַבְּדָהּ עַד שֶׁלֹּא יִמְצָא הַמַּלְוֶה מִמַּה לִגְבּוֹת חוֹבוֹ; וְאִם עוֹשֶׂה כֵּן נִקְרָא רָשָׁע. וּכְשֶׁהַמַּלְוֶה מַכִּיר אֶת הַלּוֶֹה שֶׁהוּא בַּעַל מִדָּה זוֹ, מוּטָב שֶׁלֹּא לַלְוֹתוֹ מִמַּה שֶׁיַּלְוֵהוּ וְיִצְטָרֵךְ לְנָגְשׂוֹ אַחַר כָּךְ וְיַּעֲבֹר בְּכָל פַּעַם מִשּׁוּם לֹא תִהְיֶה לוֹ כְּנֹשֶׁה <small><small>(שׁמות כב, כד)</small>.</small>  
אִם בָּא הַמַּלְוֶה לְבֵית דִּין לְמַשְׁכֵּן לַלּוֶֹה אוֹ לִפָּרַע מִמֶּנּוּ, יֵשׁ לְבֵית דִּין לַעֲשׂוֹת לוֹ דִּין, וְלֹא יֹאמְרוּ: פְּלוֹנִי עָנִי וְאֵין לוֹ וּפְלוֹנִי עָשִׁיר וְאֵין צָרִיךְ לוֹ, אֶלָּא אֵין מְרַחֲמִים בַּדִּין:  
אִם בָּא לְמַשְׁכְּנוֹ שֶׁלֹּא בִּשְׁעַת הַלְוָאָתוֹ, לֹא יְמַשְׁכְּנֶנּוּ הוּא בְּעַצְמוֹ, שֶׁאִם מִשְׁכְּנוֹ הוּא בְּעַצְמוֹ עוֹבֵר בְּלָאו. <small>וְעַיֵּן לְעֵיל סִימָן ד'.</small> אֶלָּא בֵּית דִּין יִשְׁלְחוּ לוֹ שְׁלוּחָם; וְאַף שְׁלוּחָם לֹא יִכָּנֵס לְבֵיתוֹ לְמַשְׁכְּנוֹ, <small>הַגָּה: וַאֲפִלּוּ אִם בִּקֵּשׁ הַמַּלְוֶה לִכָּנֵס לְבֵית הַלּוֶֹה וְלִכְתֹּב כָּל מַה שֶּׁבְּבֵיתוֹ, אֵין בֵּית דִּין נִזְקָקִין לוֹ לִכָּנֵס לְבֵיתוֹ כְּלָל <small><small>(בֵּית יוֹסֵף סִימָן צ"ט בְּשֵׁם הָרַשְׁבָּ"א)</small>,</small> </small> אֶלָּא אִם יִמְצָא לוֹ דָבָר בַּחוּץ, יִקָּחֶנּוּ. וְיֵשׁ לִשְׁלִיחַ בֵּית דִּין לִקַּח הַמַּשְׁכּוֹן מִיַּד הַלּוֶֹה, בִּזְרוֹעַ, וְנוֹתְנוֹ לַמַּלְוֶה. וַאֲפִלּוּ בַּחוּץ, לֹא יְמַשְׁכְּנֶנּוּ שֶׁלֹּא בִּשְׁעַת הַלְוָאָה דָּבָר שֶׁעוֹשִׂים בּוֹ אֹכֶל נֶפֶשׁ, כְּמוֹ רֵחַיִם וָרֶכֶב שֶׁל יָד שֶׁהֵם מִטַּלְטְלִים. אֲבָל בָּתֵּי רֵחַיִם שֶׁל מַיִם הֲרֵי הֵם כְּקַרְקַע, וְלֹא שַׁיָּךְ בֵּהּ מַשְׁכּוֹן, אֶלָּא גוּבַיְנָא כִּשְׁאַר קַרְקָעוֹת, שֶׁאֵין בֵּית דִּין מְמַשְׁכְּנִין לִקַּח קַרְקַע לְמַשְׁכּוֹן. וּמִכָּל מָקוֹם, אִם הַמַּלְוֶה עַצְמוֹ נִכְנַס לְבֵית הָרֵחַיִם וְנָטַל רֵחַיִם הָעֶלְיוֹנָה אוֹ הַבַּרְזֶל וְהַסוֹבֵב וְהַגַּלְגַלִּים, כְּבָר נַעֲשׂוּ מִטַּלְטְלִים, וְיֵשׁ לָהֶם דִּין כְּלֵי אֹכֶל נֶפֶשׁ וּמַחֲזִיר אוֹתָם בִּשְׁעַת מְלָאכָה.  
אִם רָאוּ בֵּית דִּין שֶׁתּוֹלֵשׁ רֵחַיִם הַתַּחְתּוֹנָה וְכַיּוֹצֵא בָהּ, מִמְּקוֹם חִבּוּרָהּ, לְהַבְרִיחַ מִבַּעַל חוֹב; וְכֵן אִם הוּא עוֹקֵר נְטִיעוֹת וְסוֹתֵר בִּנְיַן הַבָּתִּים לְהַבְרִיחַ מִבַּעַל חוֹב; בֵּית דִּין מַגְבִּין לוֹ מֵהֶם לִשְׁעָתוֹ:  
כֵּלִים שֶׁעוֹשִׂים בָּהֶם אֹכֶל נֶפֶשׁ שֶׁאָמְרוּ, הַיְנוּ שֶׁעוֹשִׂים בּוֹ אֹכֶל נֶפֶשׁ מַמָּשׁ, כְּגוֹן הָרֵחַיִם וְהָעֲרֵבוֹת וְיוֹרוֹת שֶׁמְּבַשְּׁלִים בָּהֶם, וְסַכִּין שֶׁל שְׁחִיטָה, וְכַיּוֹצֵא בָּהֶם; וְאִם חָבַל, מַחֲזִיר עַל כָּרְחוֹ. <small>הַגָּה: אֲבָל שְׁאַר כְּלֵי אֻמָּנוּת, כְּגוֹן זוּג שֶׁל סַפָּרִים וּפָרוֹת הַחוֹרְשׁוֹת, מֻתָּר לְמַשְׁכְּנָם <small><small>(טוּר בְּשֵׁם ר"י וְהָרֹא"שׁ)</small>.</small> </small>  
הָיוּ לוֹ חֲמִשָּׁה רֵחַיִם, אֵינוֹ רַשַּׁאי לְמַשְׁכֵּן אֲפִלּוּ אַחַת מֵהֶן. וְאִם אֵינוֹ עוֹשֶׂה מְלָאכָה אֶלָּא בְּאַחַת מֵהֶן, מֻתָּר לְמַשְׁכֵּן הַשְּׁאָר.  
חָבַל כֵּלִים הַרְבֵּה שֶׁל אֹכֶל נֶפֶשׁ, חַיָּב עַל כָּל כְּלִי וּכְלִי. וַאֲפִלּוּ שְׁנֵי כֵלִים הַמְחֻבָּרִים יַחַד לַעֲשׂוֹת בָּהֶם מְלָאכָה אַחַת, כְּמוֹ הַמִּסְפָּרַיִם שֶׁגּוֹזְזִים בָּהֶם <small>יָרָק, <small><small>(הֲרֵי)</small></small> זֶה עוֹבֵר בִּשְׁנֵי לָאוִין. </small>  
אֹכֶל נֶפֶשׁ, מֻתָּר לְמַשְׁכְּנוֹ, וּבִלְבַד שֶׁיַּשְׁאִיר לוֹ הַשִּׁעוּר שֶׁמְּסַדְּרִין לוֹ.  
אִם הוּא בְּעַצְמוֹ מִשְׁכְּנוֹ, חַיָּב לְהַחֲזִיר לוֹ, אֶלָּא אִם כֵּן הַמְמַשְׁכֵּן גִּזְבַּר הֶקְדֵּשׁ אוֹ גִזְבַּר עֲנִיִּים. <small>הַגָּה: וְהַיְנוּ דַּוְקָא כְּלֵי אֹכֶל נֶפֶשׁ, <small><small>(דְּהָוֵי)</small></small> כְּמוֹ הַשְּׁלִיחַ בֵּית דִּין. אֲבָל אִם מִשְׁכְּנוֹ הַמַּלְוֶה שְׁאַר דְּבָרִים, אַף עַל גַּב דְּעוֹבֵר בְּלָאו, מִכָּל מָקוֹם מַה שֶּׁעָשָׂה עָשׂוּי וְאֵין צָרִיךְ לְהַחֲזִיר לוֹ עַד שֶׁיְּשַׁלֵּם לוֹ <small><small>(בֵּית יוֹסֵף בְּשֵׁם הָרַשְׁבָּ"א)</small></small> </small>  
אִם מִדַּעְתּוֹ מָסַר לַמַּלְוֶה אוֹ לִשְׁלִיחַ בֵּית דִּין כֵּלִים שֶׁעוֹשִׂין בָּהֶן אֹכֶל נֶפֶשׁ, מֻתָּר לְקַחְתָּם.  
אַלְמָנָה, בֵּין שֶׁהִיא עֲנִיָּה בֵּין שֶׁהִיא עֲשִׁירָה, אֵין מְמַשְׁכְּנִין אוֹתָהּ שֶׁלֹּא בִּשְׁעַת הַלְוָאָה, וַאֲפִלּוּ שְׁלִיחַ בֵּית דִּין. וְאִם עָבַר וְחָבַל בֶּגֶד אַלְמָנָה, מַחֲזִירִין מִמֶּנּוּ בְּעַל כָּרְחוֹ; וְאִם תּוֹדֶה, תְּשַׁלֵּם, וְאִם תִּכְפֹּר, תִּשָּׁבַע. אָבַד הַמַּשְׁכּוֹן אוֹ נִשְׂרַף, קֹדֶם שֶׁיַּחֲזִיר, לוֹקֶה. בַּמֶּה דְּבָרִים אֲמוּרִים שֶׁאָסוּר לְמַשְׁכְּנוֹ הוּא בְּעַצְמוֹ, וְשֶׁאָסוּר לִכָּנֵס לְבֵיתוֹ לְמַשְׁכְּנוֹ אֲפִלּוּ שְׁלִיחַ בֵּית דִּין, לַלּוֶֹה; אֲבָל לֶעָרֵב, מֻתָּר לְמַשְׁכֵּן בִּזְרוֹעַ שֶׁלֹּא עַל פִּי בֵּית דִּין, וְלִכָּנֵס לְבֵיתוֹ לִטֹּל הַמַּשְׁכּוֹן, <small>וְיֵשׁ אוֹמְרִים מִכָּל מָקוֹם לְעִנְיַן שֶׁלֹּא לְמַשְׁכֵּן כְּלֵי אֹכֶל נֶפֶשׁ אֵין חִלּוּק בֵּין עָרֵב לַלּוֶֹה <small><small>(טוּר בְּשֵׁם הרמ"ה)</small> ;</small> </small> אֶלָּא אִם כֵּן הוּא עָרֵב קַבְּלָן, שֶׁאָז דִּינוֹ כְּלֹוֶה. וְכֵן מִי שֶׁיֵּשׁ לוֹ שָׂכָר אֵצֶל חֲבֵרוֹ, בֵּין שְׂכַר עַצְמוֹ בֵּין שְׂכַר בְּהֶמְתּוֹ אוֹ כֵּלָיו אוֹ שְׂכַר בֵּיתוֹ, מֻתָּר לְמַשְׁכְּנוֹ שֶׁלֹּא עַל פִּי ב"ד, וְלִכָּנֵס לְבֵיתוֹ לְמַשְׁכְּנוֹ; וְאִם זָקַף עָלָיו הַשָּׂכָר בְּהַלְוָאָה, אָסוּר.  
יֵשׁ מִי שֶׁאוֹמֵר, שֶׁאֵין שְׁלִיחַ בֵּית דִּין אָסוּר לִכָּנֵס לְבֵיתוֹ לְמַשְׁכְּנוֹ, אֶלָּא בְּמִשְׁכְּנוֹ לִהְיוֹת בָּטוּחַ מִמְּעוֹתָיו, וְלֹא הִגִּיעַ זְמַן הַפֵּרָעוֹן. אֲבָל כְּשֶׁהִגִּיעַ זְמַן הַפֵּרָעוֹן וּבָא לִגְבּוֹת חוֹבוֹ, וְזֶה אֵינוֹ רוֹצֶה לְפָרְעוֹ, וְהוּא בַּחֲזָקָה שֶׁיֵּשׁ לוֹ מִטַּלְטְלִין וּמַבְרִיחָם, שְׁלִיחַ בֵּית דִּין נִכְנָס לְבֵיתוֹ לְמַשְׁכְּנוֹ, וְיִפְרַע לְזֶה חוֹבוֹ, שֶׁפְּרִיעַת בַּעַל חוֹב מִצְוָה, וּמַכִּין אוֹתוֹ עַד שֶׁתֵּצֵא נַפְשׁוֹ כְּדֵי לְקַיְּמָהּ. אֲבָל אֵין כּוֹפִין אוֹתוֹ לְהַשְׂכִּיר עַצְמוֹ וְלֹא לַעֲשׂוֹת שׁוּם מְלָאכָה כְּדֵי לִפְרֹעַ. וַאֲפִלּוּ הִתְנָה עַל עַצְמוֹ שֶׁיִּתְפֹּשׂ הַמַּלְוֶה אֶת גּוּפוֹ, וְכָתַב לוֹ זֶה בַּשְּׁטָר, אֵינוֹ מוֹעִיל, וְאֵינוֹ יָכוֹל לֹא לְאָסְרוֹ וְלֹא לְהִשְׁתַּעְבֵּד בּוֹ. <small>הַגָּה: וְדַוְקָא שֶׁאֵין לוֹ לְשַׁלֵּם. אֲבָל אִם יֵשׁ לוֹ, וְאֵינוֹ רוֹצֶה לְשַׁלֵּם, בֵּית דִּין חוֹבְשִׁין אוֹתוֹ וּמַכִּין אוֹתוֹ עַד שֶׁתֵּצֵא נַפְשׁוֹ וְכוֹפִין אוֹתוֹ לְשַׁלֵּם <small><small>(ד"ע בָּאַגֻּדָּה פֶּרֶק כָּל כִּתְבֵי וְרִיבָ"שׁ סִימָן תפ"ד וּכְּמ"ש הַטּוּר)</small>.</small> וְיֵשׁ אוֹמְרִים דַּאֲפִלּוּ אִם אֵין לוֹ לְשַׁלֵּם, אִם נִשְׁבַּע לִהְיוֹת חָבוּשׁ עַד שֶׁיְּשַׁלֵּם, צָרִיךְ לְקַיֵּם שְׁבוּעָתוֹ <small><small>(רִיבָ"שׁ סִימָן תפ"ד)</small>. </small> וְעַיֵּן לְקַמָּן סוֹף הַסִּימָן:</small>  
אֶחָד הַמְמַשְׁכֵּן אֶת חֲבֵרוֹ בְּבֵית דִּין, וְאֶחָד שֶׁמִּשְׁכְּנוֹ בְּיָדוֹ בִּזְרוֹעַ אוֹ מִדַּעַת הַלּוֶֹה, אִם אִישׁ עָנִי הוּא וּמִשְׁכְּנוֹ דָּבָר שֶׁהוּא צָרִיךְ לוֹ, הֲרֵי זֶה מִצְוָה לְהַחֲזִיר לוֹ הָעֲבוֹט בְּעֵת שֶׁהוּא צָרִיךְ לוֹ. מַחֲזִיר לוֹ אֶת הַכַּר בַּלַּיְלָה כְּדֵי לִישֹׁן עָלָיו, וְאֶת הַמַּחֲרֵשָׁה בַּיּוֹם כְּדֵי לַעֲשׂוֹת מְלַאכְתּוֹ. אִם כֵּן, מַה מּוֹעִיל לוֹ הַמַּשְׁכּוֹן, כְּדֵי שֶׁלֹּא יַשְׁמִיט הַחוֹב בַּשְּׁבִיעִית, וְלֹא יֵעָשֶׂה מִטַּלְטְלִים אֵצֶל בָּנָיו אֶלָּא יִפָּרַע מֵהַמַּשְׁכּוֹן אַחַר שֶׁמֵּת הַלּוֶֹה. בַּמֶּה דְּבָרִים אֲמוּרִים, כְּשֶׁמִשְׁכְּנוֹ שֶׁלֹּא בִּשְׁעַת הַלְוָאָתוֹ. אֲבָל אִם מִשְׁכְּנוֹ בִּשְׁעַת הַלְוָאָתוֹ, אֵינוֹ חַיָּב לְהַחֲזִיר לוֹ. <small>הַגָּה: מִצְוַת הֲשָׁבַת הָעֲבוֹט הוּא מִצְוַת עֲשֵׂה שֶׁמַּתַּן שְׂכָרָהּ כָּתוּב בְּצִדָּהּ, וְלָכֵן אֵין בֵּית דִּין שֶׁל מַטָּה מְחֻיָּבִין לָכֹף עָלֶיהָ, אֲבָל אִם רוֹצִים לָכֹף, הָרְשׁוּת בְּיָדָם <small><small>(תְּשׁוּבַת הָרַמְבַּ"ן סִימָן <small>(פ"ה)</small> [פ"ח])</small> <small>(וְעַיֵּן בְּי"ד רֵישׁ סִימָן ר"מ)</small></small>   </small>
שְׁלִיחַ בֵּית דִּין שֶׁבָּא לְמַשְׁכֵּן, לֹא יְמַשְׁכֵּן דְּבָרִים שֶׁאִי אֶפְשָׁר לִתֵּן אוֹתָם מַשְׁכּוֹן, כְּגוֹן בֶּגֶד שֶׁעָלָיו וּכְלִי שֶׁאוֹכֵל בּוֹ וְכַיּוֹצֵא בָּאֵלּוּ, וּמַנִּיחַ מִטָּה לֵישֵׁב עָלֶיהָ וּמִטָּה וּמַצָּע הָרְאוּיִים לוֹ לִישֹׁן עֲלֵיהֶם, וְאִם הָיָה עָנִי מִטָּה וּמַפָּץ לִישֹׁן עָלָיו. וְכָל הַנִּמְצָא בְּיָדוֹ חוּץ מֵאֵלּוּ, יֵשׁ לוֹ לְמַשְׁכְּנוֹ, וְיַחֲזִיר לוֹ כְּלֵי הַיּוֹם בַּיּוֹם וּכְלֵי הַלַּיְלָה בַּלַּיְלָה, וְכֵן מַחֲזִיר לוֹ כְּלֵי אֻמָּנוּת בַּיּוֹם.  
הָיוּ לוֹ שְׁנֵי כֵלִים, נוֹטֵל אֶחָד וּמַחֲזִיר אֶחָד. עַד מָתַי הוּא חַיָּב לְהַחֲזִיר וְלִקַּח, עַד לְעוֹלָם. וְאִם הָיָה הַמַּשְׁכּוֹן מִדְּבָרִים שֶׁאֵינוֹ צָרִיךְ לָהֶם, וְאֵין מַנִּיחִים אוֹתָם לַלּוֶֹה, הֲרֵי זֶה מַנִּיחוֹ אֶצְלוֹ עַד שְׁלֹשִׁים יוֹם, וּמִשְּׁלֹשִׁים יוֹם וְאֵילָךְ מוֹכְרוֹ בְּבֵית דִּין.  
אִם מֵת הַלּוֶֹה אַחַר שֶׁהֵשִׁיב לוֹ הַמַּשְׁכּוֹן, שׁוֹמְטוֹ מֵעַל בָּנָיו וְאֵינוֹ מַחֲזִיר.  
אֲפִלּוּ הוּא עָשִׁיר הַרְבֵּה בְּקַרְקָעוֹת, וְאֵין לוֹ מִטַּלְטְלִים אֶלָּא אֵלּוּ שֶׁמִּשְׁכֵּן, צָרִיךְ לְהַחֲזִירָם לוֹ. אֲבָל אִם יֵשׁ לוֹ מִטַּלְטְלִים אֲחֵרִים, שֶׁאֵין צָרִיךְ לְאֵלּוּ, אֵין צָרִיךְ לְהַחֲזִיר לוֹ.  
כְּשֶׁמַּחֲזִיר הַמַּשְׁכּוֹן, צָרִיךְ לְהַחֲזִיר לוֹ בְּעֵדִים וּלְהַתְרוֹת בּוֹ: אַל תַּחֲזִירֵהוּ לִי אֶלָּא בִּפְנֵי עֵדִים. <small>הַגָּה: שֶׁאִם לֹא כֵן הָיָה נֶאֱמָן לוֹמַר: הֶחֱזַרְתִּי, אוֹ: פָּרַעְתִּי, בְּמִגּוֹ דְהֶחֱזַרְתִּי <small><small>(טוּר בְּשֵׁם ר"י בַּרְצְלוֹנִי)</small>,</small> וּבִלְבַד שֶׁלֹּא יִהְיֶה תּוֹךְ זְמַנּוֹ <small><small>(בֵּית יוֹסֵף בְּשֵׁם הַתְּרוּמוֹת)</small>,</small> כְּמוֹ שֶׁנִּתְבָּאֵר לְעֵיל סִימָן ע"ח.</small>  
אֵינוֹ יָכוֹל לְמָכְרוֹ לְעוֹלָם, כֵּיוָן שֶׁלְּקָחוֹ בְּתוֹרַת מַשְׁכּוֹן, אִם <small>לֹא</small> שֶׁיַּחֲזִירֶנּוּ לוֹ עַל מְנָת שֶׁלֹּא לַחֲזֹר לְקַחְתּוֹ בְּתוֹרַת מַשְׁכּוֹן, וּמַחֲזִיר לוֹ הַכַּר אֲפִלּוּ בַּיּוֹם, וּמַחֲרֵשָׁה אֲפִלּוּ בַּלַּיְלָה, וּבָא לְבֵית דִּין וּמַגְבִּין לוֹ חוֹבוֹ.  
<small>כְּשֶׁיַּגִיעַ זְמַן הַפֵּרָעוֹן וּבָא לִגְבּוֹת חוֹבוֹ <small><small>(טוּר)</small>,</small> </small> מְסַדְּרִין לְבַעַל חוֹב. כֵּיצַד, אוֹמְרִים לַלּוֶֹה: הָבֵא כָּל הַמִּטַּלְטְלִים שֶׁיֵּשׁ לְךָ, וְלֹא תַנִּיחַ אֲפִלּוּ מַחַט אַחַת, <small>וַאֲפִלּוּ כְּלֵי אֹכֶל נֶפֶשׁ <small><small>(נִמּוּקֵי יוֹסֵף סוֹף פֶּרֶק הַמְקַבֵּל)</small>,</small> </small> וְנוֹתְנִין לוֹ מֵהַכֹּל מְזוֹן שְׁלֹשִׁים יוֹם <small>כְּבֵינוֹנִי שֶׁבָּעִיר, אַף עַל פִּי שֶׁאָכַל תְּחִלָּה כְּעָנִי <small><small>(נִמּוּקֵי יוֹסֵף פֶּרֶק הַנַּ"ל)</small>,</small> </small> וּכְסוּת י"ב חֹדֶשׁ; וְלֹא שֶׁיִּלְבַּשׁ בִּגְדֵי מֶשִׁי אוֹ מִצְנֶפֶת זְהוּבָה, אֶלָּא מַעֲבִירִים אוֹתָהּ מִמֶּנּוּ וְנוֹתְנִים לוֹ כְּסוּת הָרְאוּיָה לוֹ לְי"ב חֹדֶשׁ, וּמִטָּה לֵישֵׁב עָלֶיהָ, וּמִטָּה וּמַצָּע <small>וּשְׁאַר צָרְכֵי הַמִּטָּה <small><small>(טוּר)</small> </small> </small> הָרְאוּיִים לוֹ לִישֹׁן עֲלֵיהֶם, וְאִם הָיָה עָנִי, מִטָּה וּמַפָּץ לִישֹׁן עָלָיו, וְאֵין נוֹתְנִין כְּלוּם בְּאֵלּוּ לְאִשְׁתּוֹ וּבָנָיו, אַף עַל פִּי שֶׁהֵם קְטַנִּים שֶׁהוּא חַיָּב בִּמְזוֹנוֹתֵיהֶם, וְנוֹתְנִים לוֹ סַנְדָּלוֹ וּתְפִילָיו. הָיָה אֻמָּן, נוֹתְנִים לוֹ שְׁנֵי כְלֵי אֻמָּנוּת מִכָּל מִין וָמִין, כְּגוֹן שֶׁהָיָה חָרָשׁ נוֹתְנִין לוֹ שְׁנֵי מַעֲצָדִין <small><small>(פירש"י דולדייר בְּלַעַ"ז, קְטַנָּה וּמַחֲלִיק בָּהּ אֶת הַנְּסָרִים)</small>,</small> וּשְׁתֵּי מְגֵרוֹת. הָיָה לוֹ מִין אֶחָד מְרֻבֶּה וּמִין אֶחָד מוּעָט, נוֹתְנִין לוֹ שְׁנַיִם מִן הַמְרֻבֶּה, וְכָל שֶׁיֵּשׁ לוֹ מֵהַמּוּעָט, וְאֵין לוֹקְחִים לוֹ כֵּלִים מִדְּמֵי הַמְרֻבֶּה. הָיָה אִכָּר אוֹ חַמָּר, אֵין נוֹתְנִין לוֹ לֹא צִמְדוֹ וְלֹא חֲמוֹרוֹ. וְכֵן אִם הָיָה סַפָּן, אֵין נוֹתְנִין לוֹ סְפִינָתוֹ. אַף עַל פִּי שֶׁאֵין לוֹ מְזוֹנוֹת <small>אֶלָּא</small> מֵאֵלּוּ, אֵין אֵלּוּ כֵּלִים, אֶלָּא נְכָסִים, וְיִמָּכְרוּ עִם שְׁאַר הַמִּטַּלְטְלִים בְּבֵית דִּין, וְיִנָּתְנוּ לְבַעַל חוֹבוֹ. וַאֲפִלּוּ אִם הוּא תַּלְמִיד חָכָם וְתוֹרָתוֹ אֻמָנוּתוֹ, אֵין מַנִּיחִים לוֹ סְפָרָיו, וַאֲפִלּוּ סֵפֶר תּוֹרָה, לְפִי שֶׁהֵם כִּשְׁאַר נְכָסִים שֶׁבַּעַל חוֹב גּוֹבֶה מֵהֶם. וְהוּא הַדִּין לִמְקוֹמוֹת בֵּית הַכְּנֶסֶת, כְּשֶׁהֵם בִּכְלַל נְכָסִים, וּבַעַל חוֹב גּוֹבֶה מֵהֶם חוֹבוֹ.  
אֵין צָרִיךְ לוֹמַר שֶׁלֹּא תִטֹּל אִשְׁתּוֹ מִמְזוֹנוֹתֶיהָ לְהַבָּא, אֶלָּא אֲפִלּוּ תָפְסָה מִנִּכְסֵי בַעֲלָהּ, כְּגוֹן שֶׁהָלַךְ לִמְדִינַת הַיָּם וְתָפְסָה מִנְּכָסָיו שֶׁתָּזוּן מֵהֶם, מוֹצִיאִין מִיָּדָהּ וְנוֹתְנִים לַמַּלְוֶה, שֶׁאֵין לָאִשָּׁה מְזוֹנוֹת, לֹא מְקַרְקְעֵי וְלֹא מִמְּטַלְטְלֵי, עַד שֶׁיִּפָּרַע הַמַּלְוֶה, אֲפִלּוּ הָיְתָה קוֹדֶמֶת וַאֲפִלּוּ הָלַךְ בַּעְלָהּ לִמְדִינַת הַיָּם וְלָוְתָה בִּשְׁטָר וְאָכְלָה, אַף עַל פִּי שֶׁקָּדְמָה הַלְוָאַת מְזוֹנוֹתֶיהָ בַּשְּׁטָר לְהַלְוָאָתוֹ שֶׁל בַּעַל הַשְּׁטָר, אֵין הַלְוָאַת הַמְּזוֹנוֹת נִגְבֵּית עַד שֶׁיִּפָּרַע בַּעַל הַשְּׁטָר תְּחִלָּה. וְאִם הַמִּלְוָה שֶׁעַל הַבַּעַל הָיְתָה עַל פֶּה, וְהִיא לָוְתָה לְצֹרֶךְ מְזוֹנוֹתֶיהָ עַל פֶּה אוֹ בִּשְׁטָר, אֵיזֶה מֵהֶם שֶׁיָּבֹא לִגְבּוֹת תְּחִלָּה קוֹדֵם; וְאִם בָּאוּ שְׁנֵיהֶם כְּאֶחָד, חוֹלְקִים. <small>הַגָּה: מִיהוּ, אִם מְעוֹת נְדוּנְיָתָהּ עֲדַיִן בְּיָדָהּ אוֹ בִרְשׁוּת אָבִיהָ, יְכוֹלָה לְתָפְסָם לִמְזוֹנוֹתֶיהָ <small><small>(מָרְדְּכַי סוֹף פֶּרֶק אַף עַל פִּי)</small>.</small> הָיָה חַיָּב לַגּוֹיִם, וּתְבָעוּהוּ בְּדִינֵי גּוֹיִם, וּבָאתָה הָאִשָּׁה עִם כְּתֻבָּתָהּ וְסִלְּקָה הַגּוֹיִם בַּעֲלֵי חוֹבוֹת, כִּי כֵן הוּא בְּדִינֵיהֶם לְהַגְבּוֹת לָאִשָּׁה נְדוּנְיָתָהּ תְּחִלָּה, וּבָא אַחַר כָּךְ מַלְוֵה יִשְׂרָאֵל לִתְבֹּעַ חוֹבוֹ וּלְהוֹצִיא מִיָּד הָאִשָּׁה מַה שֶּׁגָּבְתָה בְּדִינֵי גּוֹיִם, הַדִּין עִם הַמַּלְוֶה, דַּהֲרֵי הַכְּתֻבָּה וְהַנְּדוּנְיָא לֹא נִתְּנָה לִגָּבוֹת מֵחַיִּים <small><small>(ר"י נכ"ג ח"י)</small>,</small> כְּמוֹ שֶׁנִּתְבָּאֵר בְּאֶבֶן הָעֵזֶר סִימָן צ"ג.</small>  
אֵין בַּעַל חוֹב גּוֹבֶה מִכְּסוּת אִשְׁתּוֹ וּבָנָיו שֶׁל לֹוֶה, וְלֹא מִבְּגָדִים צְבוּעִים שֶׁצְּבָעָן לִשְׁמָן, אַף עַל פִּי שֶׁעֲדַיִן לֹא לָבְשׁוּ אוֹתָם, וְלֹא מִסַנְדָלִים חֲדָשִׁים שֶׁלְּקָחָן לִשְׁמָן, וְלֹא מִסְפָרִים שֶׁקָּנָה לְבָנָיו לִלְמֹד בָּהֶם, אֶלָּא הֲרֵי אֵלּוּ שֶׁלָּהֶם:  
בַּמֶּה דְּבָרִים אֲמוּרִים, בִּכְלֵי חֹל. אֲבָל בִּגְדֵי שַׁבָּת וּמוֹעֵד, גּוֹבֶה אוֹתָם בַּעַל חוֹב. <small>וְיֵשׁ חוֹלְקִים. </small> וְאֵין צָרִיךְ לוֹמַר אִם הָיוּ בָּהֶם טַבָּעוֹת וּכְלֵי זָהָב וָכֶסֶף, שֶׁהַכֹּל לַבַּעַל חוֹב. וְהוּא שֶׁקָּנָה לָהּ הַבַּעַל, אֲבָל מַה שֶּׁהִכְנִיסָה לוֹ, בֵּין נִכְסֵי מְלוֹג בֵּין נִכְסֵי צֹאן בַּרְזֶל, אֵין בַּעַל חוֹב גּוֹבֶה מִמֶּנָּה, אִם יָדוּעַ שֶׁהוּא מִמַּה שֶׁהִכְנִיסָה הִיא אוֹ מִמַּה שֶׁפָּסַק הַבַּעַל לָהּ בִּשְׁעַת נִשּׂוּאִין. וְאִם אֵינוֹ יָדוּעַ, הִיא נֶאֱמֶנֶת בִּבְגָדִים וְתַכְשִׁיטִים שֶׁדֶּרֶךְ הָאִשָּׁה לְהַכְנִיס לְבַעֲלָהּ. אִם הִכְנִיסָה לוֹ מָעוֹת בִּנְדוּנְיָא, בַּעַל חוֹב גּוֹבֶה מֵהֶם. <small>הַגָּה: וְיֵשׁ אוֹמְרִים דְּמִכָּל מָקוֹם אִם עֲדַיִן הַנְּדוּנְיָא בִּרְשׁוּתָהּ אוֹ בִּרְשׁוּת אָבִיהָ, אֵין בַּעַל חוֹב גּוֹבֶה מֵהֶן, וַאֲפִלּוּ נִשְׁבָּה בַעֲלָהּ וּפְדָאוּהוּ, אֵין חוֹזְרִין וְגוֹבִין מֵאֵלּוּ הַנְּכָסִים <small><small>(מָרְדְּכַי סוֹף פֶּרֶק אַף עַל פִּי)</small>.</small> </small>  
אֵין חִלּוּק, בְּעִנְיַן סִדּוּר, בֵּין מְקַרְקְעֵי לִמְטַלְטְלֵי; שֶׁאֲפִלּוּ אֵין לוֹ אֶלָּא קַרְקָעוֹת, מַנִּיחִים לוֹ לְצֹרֶךְ כָּל הַדְּבָרִים הָאֲמוּרִים.  
הִתְנָה עִמּוֹ שֶׁלֹּא יְסַדְּרוּ לוֹ בְּחוֹב זֶה, תְּנָאוֹ קַיָּם. אֲבָל בַּמֶּה שֶׁשִּׁעְבֵּד לוֹ כָּל נְכָסָיו, אֵין בָּזֶה תְּנַאי לְבַטֵּל הַסִדּוּר, שֶׁלֹּא הָיָה בְּדַעְתּוֹ אֶלָּא עַל הַנְּכָסִים הָרְאוּיִים לוֹ עַל פִּי הַתּוֹרָה, עַד שֶׁיִּזְכֹּר בְּהֶדְיָא תְּנַאי הַסִדוּר. וַאֲפִלּוּ כָתַב: מִגְּלִימָא דְאַכַּתְפָאִי, לֹא אָמַר אֶלָּא עַל אִצְטְלָא <small><small>(פֵּרוּשׁ, תַּרְגּוּם אַדֶּרֶת שִׁנְעָר <small>(יְהוֹשֻׁעַ ז, כא)</small> אִצְטְלָא בַּבְלָאָה)</small></small> בַּת מֵאָה זוּז, שֶׁאֵינָהּ כְּסוּת הָרְאוּיָה לוֹ, שֶׁמּוֹכְרוֹ וְיִתְּנוּ לוֹ כְּסוּת הָרְאוּיָה לוֹ. וְאִם אָמַר: עַל מְנָת שֶׁלֹּא יְהֵא בְּחוֹב זֶה דִּין סִדּוּר, אֵינוֹ מוֹעִיל, דְּהָוָה לֵהּ מַתְנֶה עַל מַה שֶּׁכָּתוּב בַּתּוֹרָה, כְּמוֹ עַל מְנָת שֶׁלֹּא תְהֵא שְׁבִיעִית מְשַׁמְּטָתוֹ.  
יֵשׁ מִי שֶׁאוֹמֵר, שֶׁאֵין מְסַדְּרִין בְּחוֹב שֶׁאֵינוֹ דֶרֶךְ הַלְוָאָה, כְּגוֹן שְׂכִירוּתוֹ וּשְׂכִירוּת בְּהֶמְתּוֹ וְכַיּוֹצֵא בָהֶן, אִם לֹא זְקָפָן עָלָיו בְּמִלְוֶה. וְכֵן כְּשֶׁבָּא לִפָּרַע מֵהֶעָרֵב שֶׁאֵינוֹ קַבְּלָן. וְיֵשׁ אוֹמְרִים שֶׁגַּם בְּאֵלּוּ מְסַדְּרִין:  
הָא דִמְסַדְּרִין, דַּוְקָא בְּשֶׁלֹּא נִשְׁבַּע לִפְרֹעַ. אֲבָל אִם נִשְׁבַּע לִפְרֹעַ, אֵין מְסַדְּרִין לוֹ, וְהוּא בְּעַצְמוֹ חַיָּב לִמְכֹּר כָּל מַה שֶּׁיֵּשׁ לוֹ, וַאֲפִלּוּ חָלוּק וּמִכְנָסַיִם וְאַבְנֵט, לִפְרֹעַ לְבַעַל חוֹבוֹ, וְיִתְפַּלֵּשׁ בָּאֵפֶר וְלֹא יַעֲבֹר עַל שְׁבוּעָתוֹ. <small>וְע"ל סִימָן זֶה סָעִיף ט"ו. וְע"ל סִימָן ע"ג בְּדִין מִי שֶׁנִּשְׁבַּע לְשַׁלֵּם לַחֲבֵרוֹ. </small>  

Siman 98

סֵדֶר גְּבִיַּת הַחוֹב כָּךְ הוּא: כְּשֶׁהַמַּלְוֶה מוֹצִיא שְׁטָר חוֹב מְקֻיָּם, אוֹמְרִים לַלּוֶֹה: שַׁלֵּם. אֲפִלּוּ שָׁהָה כַּמָּה שָׁנִים וְלֹא תְבָעוֹ, אֵין אוֹמְרִים: מָחַל לוֹ כֵּיוָן שֶׁשָּׁהָה כָל כָּךְ שָׁנִים וְלֹא תְבָעוֹ, וַאֲפִלּוּ שָׁמַעְנוּ שֶׁנִּתְיָאֵשׁ <small><small>(פֵּרוּשׁ, תַּרְגּוּם "וְנוֹאַשׁ מִמֶּנִי שָׁאוּל" <small>(שמואל א כז, א)</small> וְזֶה כִּי מִי שֶׁלִּבּוֹ הוֹמֶה עַל דְּבַר מָה, וְאַחַר כָּךְ נָח וְאֵינוֹ חוֹשֵׁב עוֹד בַּדָּבָר הַהוּא, יֵאָמֵר עָלָיו לְשׁוֹן יֵאוּשׁ)</small></small> מֵהַחוֹב לְגַמְרֵי, וְאָמַר: וַי לְחֶסְרוֹן כִּיס, אֵינוֹ יֵאוּשׁ. <small>וַאֲפִלּוּ רָאָה הַמַּלְוֶה שֶׁכָּתַב כָּל נְכָסָיו לְבָנָיו, וְלֹא כָתַב לַמַּלְוֶה רַק קַרְקַע כָּל שֶׁהוּא, וְשָׁתַק, אֲפִלּוּ הָכִי לָא אַמְרִינָן דְּמָחַל <small><small>(טוּר)</small>.</small> </small> אֲפִלּוּ אֵין שְׁטַר חוֹבוֹ יוֹצֵא מִתַּחַת יָדוֹ, אִם הַחַיָּב מוֹדֶה. 

צָרִיךְ לַעֲשׂוֹת הַדַּיָּן דְּרִישָׁה וַחֲקִירָה בִּשְׁטָרוֹת יְשָׁנִים שֶׁמּוֹצִיאִים אוֹתָם, לָמָּה לֹא תְּבָעוֹ עַד עַתָּה, אִם יֵרָאֶה לוֹ צַד רַמָּאוּת, כְּדֵי לְהוֹצִיא הַדִּין לַאֲמִתּוֹ. 

אֵין יוֹרְדִים לִנְכָסָיו עַד שֶׁיּוֹדִיעוּהוּ תְּחִלָּה, אִם הוּא כָּאן אוֹ בְּמָקוֹם קָרוֹב. וְאִם טָעָה הַדַּיָּן וְהוֹרִיד לִנְכָסָיו קֹדֶם שֶׁיּוֹדִיעוּהוּ, מְסַלְּקִים אוֹתוֹ: 

טָעַן הַלּוֶֹה וְאָמַר: שְׁטָר זֶה שֶׁנִּתְקַיֵּם בִּפְנֵיכֶם מְזֻיָּף הוּא אֲנִי אָבִיא רְאָיָה וַאֲבַטְּלֶנּוּ וְעֵדִים בְּמָקוֹם פְּלוֹנִי וְהֵם פְּלוֹנִי וּפְלוֹנִי, אִם נִרְאֶה לַדַּיָנִים שֶׁיֵּשׁ מַמָּשׁ בִּדְבָרָיו, קוֹבְעִים לוֹ זְמַן לְהָבִיא עֵדָיו. וְאִם נִרְאֶה לָהֶם שֶׁאֵינוֹ בָּא אֶלָּא בַּעֲלִילוֹת דְּבָרִים וּבִטְעָנוֹת שֶׁל דֹּפִי, אוֹמְרִים לוֹ: שַׁלֵּם, וְאַחַר כָּךְ, אִם יֵשׁ לוֹ רְאָיָה, יַחֲזִיר. וְאִם הָיָה הַמַּלְוֶה אַלָּם <small><small>(פֵּרוּשׁ, תַּקִיף, תַּרְגּוּם חִזְקוּ וְאִמְצוּ <small>(דְּבָרִים לא, ו)</small> תְּקִיפוּ וְאַלִּימוּ)</small>,</small> וְשֶׁמָּא אֵינוֹ יָכוֹל לְהוֹצִיא מִיָּדוֹ, מַנִּיחִים עַל יְדֵי שָׁלִישׁ. <small>וּמִן הַסְּתָם, נוֹתְנִין לוֹ זְמַן שְׁלֹשִׁים יוֹם <small><small>(טוּר)</small>.</small> </small> 

קָבְעוּ לוֹ זְמַן לְהָבִיא רְאָיָה לְבַטֵּל הַשְּׁטָר, וְהִגִּיעַ הַזְּמַן וְלֹא בָא, מַמְתִּינִין לוֹ שֵׁנִי וַחֲמִשִּׁי וְשֵׁנִי. לֹא בָא, כּוֹתְבִין עָלָיו פְּתִיחָה, וּמְשַׁמְּתִין אוֹתוֹ וְהוּא בְּנִדּוּיוֹ צ' יוֹם. שָׁלְמוּ תִּשְׁעִים יוֹם וְלֹא בָא, בֵּית דִּין כּוֹתְבִים לוֹ אַדְרַכְתָּא <small><small>(פֵּרוּשׁ, שְׁטָר שֶׁב"ד כּוֹתְבִים לַמַּלְוֶה וּמַדְרִיכִין אוֹתוֹ שֶׁיִּפָּרַע מֵחוֹבוֹ עַל נִכְסֵי הַלּוֶֹה)</small></small> עַל נְכָסָיו, וּמַתִּירִין לוֹ נִדּוּיוֹ. וְאֵין כּוֹתְבִין אַדְרַכְתָּא עַד שֶׁשּׁוֹלְחִים וּמוֹדִיעִים לוֹ, וְהוּא שֶׁיְּהֵא קָרוֹב לְבֵית דִּין יוֹם אֶחָד, וְיֵשׁ מִי שֶׁאוֹמֵר שְׁנֵי יָמִים, וְאִם הָיָה רָחוֹק יֶתֶר עַל זֶה, אֵין צְרִיכִין לְהוֹדִיעוֹ. 

בַּמֶּה דְּבָרִים אֲמוּרִים, כְּשֶׁהָיָה כָּל תִּשְׁעִים יוֹם נִשְׁמָט וְאוֹמֵר: עַתָּה אָבִיא רְאָיָה וַאֲבַטֵּל הַשְּׁטָר. אֲבָל אִם אָמַר: אֵינִי בָּא לְבֵית דִּין, מִיָּד כּוֹתְבִין אַדְרַכְתָּא, בֵּין עַל הַקַּרְקָעוֹת <small><small>(טוּר סעי' י"ג בְּשֵׁם הָרַמְבַּ"ם)</small></small> בֵּין עַל הַמִּטַּלְטְלִין. וְכֵן אִם הַשְּׁטָר עַל פִּקָּדוֹן, אֵין מַמְתִּינִין לוֹ תִּשְׁעִים יוֹם, אֶלָּא כּוֹתְבִים אַדְרַכְתָּא עַל נְכָסָיו, מִיָּד. 

זֶה שֶׁאָמַרְנוּ שֶׁאִם לֹא בָא בְּסוֹף הַתִּשְׁעִים כּוֹתְבִין אַדְרַכְתָּא, עַל הַקַּרְקָעוֹת; אֲבָל עַל הַמִּטַלְטְלִים, אֲפִלּוּ אַחַר תִּשְׁעִים יוֹם, כָּל זְמַן שֶׁהוּא אוֹמֵר: עַתָּה אָבִיא רְאָיָה וַאֲבַטֵּל הַשְּׁטָר, אֵין מוֹרִידִין הַמַּלְוֶה לַמִּטַּלְטְלִים, שֶׁמָּא יֹאכַל אוֹתָם וְיָבִיא זֶה רְאָיָה וִיבַטֵּל הַשְּׁטָר, וְאִם לֹא יִמְצָא <small><small>(הַמִּטַלְטְלִין)</small></small> מַה יִּטֹּל. וַאֲפִלּוּ הָיָה לַמַּלְוֶה קַרְקַע, שֶׁמָּא תַּכְסִיף אוֹ תִּשְׁתַּדֵּף <small><small>(פֵּרַשׁ רַשִׁ"י, תָבוּר וְתִפְחַת מִדָּמֶיהָ)</small>.</small> וְאַף עַל גַּב דְּלָא כַתְבִינָן אַדְרַכְתָּא אַמְּטַלְטְלֵי, יָהֲבֵינָן לְהוּ בְּיַד שָׁלִישׁ, וְיַהֲבִינָן זְמַן הָרָאוּי לְבֵית דִּין, אִי מָרַע לִשְׁטָרָא בְּגוֹ הַהוּא זִמְנָא, אִתְּרַע; וְאִי לֹא, יַהֲבִינָן לְהוּ בְּיַד הַמַּלְוֶה. 

אִם הַמַּלְוֶה אַלָּם וְלֹא יוּכַל הַלּוֶֹה לְהוֹצִיא הַקַּרְקָעוֹת מִיָּדוֹ אַחַר שֶׁנִּפְסַל שְׁטָרוֹ, מְאַחֲרִין הָאַדְרַכְתָּא עַד שֶׁיּוֹדִיעוּ לַלּוֶֹה, אֲפִלּוּ אִם הוּא בְּמָקוֹם רָחוֹק שֶׁצָּרִיךְ לִשְׁהוֹת י"ב חֹדֶשׁ לֵילֵךְ וְלָבֹא שַׁיָּרָא מִשָּׁם: 

כֵּיצַד כּוֹתְבִים הָאַדְרַכְתָּא, אִם לִנְכָסִים בְּנֵי חוֹרִין הוֹרִידוּהוּ, כּוֹתְבִים: אִישׁ פְּלוֹנִי נִתְחַיֵּב לִפְלוֹנִי בַּדִּין כָּךְ וְכָךְ, וְלֹא נָתַן לוֹ מֵעַצְמוֹ, וְכָתַבְנוּ לוֹ אַדְרַכְתָּא זוֹ עַל שָׂדֶה פְלוֹנִית שֶׁלּוֹ; וְאַחַר כָּךְ שָׁמִין לוֹ שְׁלֹשָׁה בְּאוֹתוֹ שָׂדֶה כְּנֶגֶד חוֹבוֹ, וּמַכְרִיזִין עָלֶיהָ כְּפִי מַה שֶּׁיֵּרָאֶה <small><small>(וּבַטוּר סִימָן ק"ב ס"ב הֵבִיא זֶה ג"כ)</small></small> עַד שֶׁיִּפְסְקוּ הַמּוֹסִיפִין, וּמוֹרִידִין אוֹתוֹ בְּחוֹבוֹ לַחֵלֶק שֶׁשָּׁמוּ אוֹתוֹ, וְקוֹרְעִין שְׁטַר הַחוֹב, אִם הָיָה שָׁם שְׁטָר. וְאִם לֹא הָיוּ לוֹ נְכָסִים בְּנֵי חוֹרִין, כּוֹתְבִין הָאַדְרַכְתָּא כָּךְ: אִישׁ פְּלוֹנִי נִתְחַיֵּב לִפְלוֹנִי כָּךְ בִּשְׁטָר חוֹב שֶׁבְּיָדוֹ, וְלֹא נָתַן לוֹ חוֹבוֹ, וְלֹא מָצִינוּ לוֹ נְכָסִים בְּנֵי חוֹרִין, וּכְבָר קָרַעְנוּ לַשְּׁטָר שֶׁיֵּשׁ לוֹ עָלָיו וְנָתַנְנוּ לִפְלוֹנִי רְשׁוּת לִדְרֹשׁ וְלַחֲקֹר וְלִהְיוֹת יָדוֹ נְטוּיָה עַל כָּל הַנְּכָסִים שֶׁיִּמָּצְאוּ לוֹ, וְכָל הַקַּרְקָעוֹת שֶׁמָּכַר מִזְּמַן פְּלוֹנִי וָהָלְאָה יֵשׁ לוֹ רְשׁוּת לִגְבּוֹת חוֹבוֹ מֵהַכֹּל. וְאַחַר שֶׁכּוֹתְבִין אַדְרַכְתָּא זוֹ, הוֹלֵךְ הַמַּלְוֶה וּמְחַפֵּשׂ, אִם מָצָא לוֹ נְכָסִים בְּנֵי חוֹרִין, שָׁמִין לוֹ מֵהֶם; מָצָא לוֹ נְכָסִים מְשֻׁעְבָּדִים מֵאַחַר זְמַן שְׁטָרוֹ, טוֹרֵף מֵהֶם וְקוֹרְעִים שְׁטַר הָאַדְרַכְתָּא, וְכוֹתְבִין לוֹ שְׁטַר הַטִּרְפָּא. כֵּיצַד כּוֹתְבִין, אִישׁ פְּלוֹנִי בֶּן פְּלוֹנִי זָכָה בַּדִּין לִטְרֹף בַּדִּין בְּחוֹב שֶׁפְּלוֹנִי חַיָּב לוֹ שֶׁהוּא כָּךְ וְכָךְ בְּשָׂדֶה פְלוֹנִית שֶׁלְּקָחָהּ פְּלוֹנִי בְּכָךְ וְכָךְ מִזְּמַן פְּלוֹנִי, וּכְבָר קָרַעְנוּ הָאַדְרַכְתָּא שֶׁהָיְתָה בְּיָדוֹ וְהִרְשֵׁנוּהוּ לִטְרֹף מִזֶּה בְּכָךְ וְכָךְ; וְאַחַר שֶׁכּוֹתְבִים הַטִּרְפָּא לִטְרֹף, מוֹרִידִין ג' בְּקִיאִים לְאוֹתָהּ שָׂדֶה וְשָׁמִין לוֹ מִמֶּנָּה כְּשִׁעוּר חוֹבוֹ מֵהַקֶּרֶן וַחֲצִי הַשֶּׁבַח, וּמַכְרִיזִין עָלֶיהָ שְׁלֹשִׁים יוֹם כְּדֶרֶךְ שֶׁמַּכְרִיזִין עַל נִכְסֵי יְתוֹמִים, וְאַחַר כָּךְ מַשְׁבִּיעִין אֶת הַלּוֶֹה שֶׁאֵין לוֹ כְּלוּם אִם הָיָה הַלּוֶֹה עִמָּנוּ בַּמְּדִינָה, וּמַשְׁבִּיעִין אֶת הַטּוֹרֵף בִּנְקִיטַת חֵפֶץ שֶׁלֹּא נִפְרַע חוֹב זֶה וְלֹא מְחָלוֹ וְלֹא מְכָרוֹ לְאַחֵר, וְאַחַר כָּךְ מוֹרִידִים אוֹתוֹ לְנִכְסֵי הַלּוֹקֵחַ בַּשּׁוּמָא שֶׁלּוֹ, וְכוֹתְבִין הוֹרָדָה. וְכֵיצַד כּוֹתְבִין, אַחַר שֶׁשַּׁמְנוּ לִפְלוֹנִי בְּשׁוּמָא שֶׁהָיְתָה בְּיָדוֹ וְהִכְרַזְנוּ ל' יוֹם כָּרָאוּי וְהִשְׁבַּעְנוּ אֶת זֶה הַטּוֹרֵף וְאֶת הַבַּעַל חוֹב, הוֹרַדְנוּהוּ לְשָׂדֶה פְלוֹנִית לִהְיוֹת מִשְׁתַּמֵּשׁ בָּהּ כְּדֶרֶךְ שֶׁאָדָם מִשְׁתַּמֵּשׁ בְּקִנְיָנוֹ. וּמֵאֵימָתַי אוֹכֵל הַטּוֹרֵף פֵּרוֹת שָׂדֶה זוֹ, מִשֶּׁיִּפָּסְקוּ יְמֵי הַהַכְרָזָה <small><small>(שָׁם בְּפ' הַנּוֹשֵׂא)</small>.</small> וְאִם יֵשׁ טָעוּת בָּאַדְרַכְתָּא, אֵינוֹ אוֹכֵל פֵּרוֹת אֲפִלּוּ מִיּוֹם שֶׁשָּׁלְמוּ יְמֵי הַהַכְרָזָה. 

כָּל אַדְרַכְתָּא שֶׁאֵין כָּתוּב בָּהּ: קָרַעְנוּ לִשְׁטַר הַלְוָאָה, אֵינָהּ אַדְרַכְתָּא. וְכָל טִרְפָּא שֶׁאֵין כָּתוּב בָּהּ: קָרַעְנוּ לָאַדְרַכְתָּא, אֵינָהּ טִרְפָּא. וְכָל שׁוּמָא שֶׁאֵין כָּתוּב בָּהּ: קָרַעְנוּ לַטִּרְפָּא, אֵינָהּ שׁוּמָא. 

כֵּיצַד כּוֹתְבִין אַדְרַכְתָּא עַל נִכְסֵי יְתוֹמִים, יִתְבָּאֵר בְּסִימָן ק"ט. 


Siman 99

לֹא הָיָה לוֹ שׁוּם טַעֲנָה כְּנֶגֶד הַשְּׁטָר, אֶלָּא שֶׁאָמַר שֶׁאֵין לוֹ בַּמֶּה לִפְרֹעַ, אִם לֹא נִמְצָא לַלּוֶֹה כְּלוּם יֶתֶר עַל מַה שֶּׁמְּסַדְּרִין לוֹ, הִתְקִינוּ הַגְּאוֹנִים שֶׁמַּשְׁבִּיעִין אֶת הַלּוֶֹה כְּעֵין שֶׁל תּוֹרָה בִּנְקִיטַת חֵפֶץ, שֶׁאֵין לוֹ כְּלוּם יוֹתֵר עַל מַה שֶּׁמְּסַדְּרִין לוֹ, וְשֶׁלֹּא הֶחְבִּיא בְּיַד אֲחֵרִים, וְשֶׁלֹּא נָתַן מַתָּנָה עַל מְנָת לְהַחֲזִיר. וְכוֹלֵל בִּשְׁבוּעָה זוֹ שֶׁכָּל מַה שֶּׁיַּרְוִיחַ וְכָל שֶׁיָּבֹא לְיָדוֹ אוֹ לִרְשׁוּתוֹ מֵאֲשֶׁר תַּשִּׂיג יָדוֹ לֹא יַאֲכִיל מִמֶּנּוּ לֹא לְאִשְׁתּוֹ וְלֹא לְבָנָיו, וְלֹא יַלְבִּישׁ אוֹתָם וְלֹא יְטַפֵּל בָּהֶם, וְלֹא יִתֵּן מַתָּנָה לְאָדָם בָּעוֹלָם, אֶלָּא יוֹצִיא מִכָּל אֲשֶׁר תַּשִּׂיג יָדוֹ מְזוֹן ל' יוֹם וּכְסוּת י"ב חֹדֶשׁ מָזוֹן הָרָאוּי לוֹ וּכְסוּת הָרְאוּיָה לוֹ, לֹא אֲכִילַת הַזּוֹלְלִים וְהַסוֹבְאִים אוֹ בְּנֵי מְלָכִים, וְלֹא מַלְבּוּשֵׁי הַפַּחוֹת וְהַסְגָנִים, אֶלָּא כְּדַרְכּוֹ, וְכָל הַיָּתֵר עַל צָרְכּוֹ יִתֵּן לְבַעַל חוֹבוֹ רִאשׁוֹן רִאשׁוֹן, עַד שֶׁיַּגְבֶּנּוּ כָּל חוֹבוֹ. <small>הַגָּה: לֹא נִשְׁבַּע לְהַבָּא לִתֵּן לוֹ כָּל מַה שֶּׁתַּשִּׂיג יָדוֹ, יוּכַל לְהַשְׁבִּיעוֹ כָּל שְׁלֹשִׁים יוֹם שֶׁאֵין לוֹ <small><small>(טוּר ס"ב)</small>.</small> </small> וּמַחֲרִימִין תְּחִלָּה עַל מִי שֶׁיּוֹדֵעַ לִפְלוֹנִי נְכָסִים גְּלוּיִם אוֹ טְמוּנִים וְלֹא יוֹדִיעַ לְבֵית דִּין. וְאִם יֵשׁ לוֹ בַּעֲלֵי חוֹבוֹת הַרְבֵּה, אֵין צָרִיךְ לִשָּׁבַע שְׁבוּעָה זוֹ לְכָל אֶחָד וְאֶחָד, אֶלָּא שְׁבוּעָה אַחַת לְכֻלָּם. וְאִם נִרְאֶה לוֹ מָמוֹן <small>קֹדֶם שֶׁנִּשְׁבַּע אוֹ <small><small>(טוּר ס"ט)</small></small> </small> אַחַר שֶׁנִּשְׁבַּע שְׁבוּעָה זוֹ, <small>אוֹ שֶׁהָיוּ שִׁטְרֵי חוֹבוֹת כְּתוּבִים עַל שְׁמוֹ בְּיָדוֹ, <small><small>(תְּשׁוּבַת הָרַשְׁבָּ"א בַּב"י רֵישׁ סִימָן צ"ח)</small></small> </small> וְאָמַר: שֶׁל אֲחֵרִים הוּא, <small>אוֹ שֶׁאָמַר: יִחַדְתִּי לַאֲחֵרִים שֶׁאֲנִי חַיָּב לָהֶם <small><small>(ת' הָרֹא"שׁ כְּלָל ע"ט סִימָן י"א)</small>,</small> </small> אוֹ: עֵסֶק הוּא בְּיָדִי, אֵין שׁוֹמְעִין לוֹ עַד שֶׁיָּבִיא רְאָיָה. <small>הַגָּה: וְאַף עַל פִּי שֶׁיֵּשׁ לוֹ מִגּוֹ, שֶׁהָיָה יָכוֹל לְהַחֲזִירָם אוֹ לוֹמַר: לֹא הָיוּ דְבָרִים מֵעוֹלָם, אֵינוֹ נֶאֱמָן, דְּהָוֵי מִגּוֹ בִּמְקוֹם חֲזָקָה, דְּכָל מַה שֶּׁנִּמְצָא בְּיַד אָדָם בְּחֶזְקַת שֶׁהוּא שֶׁלּוֹ <small><small>(הַמַּגִּיד פֶּרֶק א' דְּמַלְוֶה דִין ד')</small>.</small> וְיֵשׁ חוֹלְקִין בָּזֶה <small><small>(תְּשׁוּבַת הָרֹא"שׁ כְּלָל ע"ט סִימָן י"א, וְכֵן מַשְׁמָע מִתְּשׁוּבַת רַשְׁבָּ"א שֶׁכָּתַב ב"י ס"ס מ"ז ועי' ס"ק ו')</small>.</small> מִיהוּ, אִם יָדוּעַ שֶׁיֵּשׁ לוֹ עִסְקָא מֵאֲחֵרִים, נֶאֱמָן לוֹמַר עַל מָעוֹת שֶׁבְּיָדוֹ: אֵלּוּ מֵעֵסֶק פְּלוֹנִי הֵם, בְּמִגּוֹ שֶׁהָיָה נוֹתְנָן לוֹ:</small> 

רְאוּבֵן הִשְׁבִּיעַ לְשִׁמְעוֹן שְׁבוּעָה זֶה כְּתַקָּנַת הַגְּאוֹנִים, וְלֹא הִשְׁבִּיעוֹ לְהַבָּא, וְאַחַר כָּךְ תְּבָעוֹ לֵוִי שֶׁשְּׁטָרוֹ מְאֻחָר, וְהִשְׁבִּיעוֹ לְהַבָּא מַה שֶּׁיַּרְוִיחַ יוֹתֵר עַל הוֹצָאָתוֹ שֶׁיִּתֵּן לוֹ, אִם לֹא שֶׁנִּשְׁבַּע הָיוּ חוֹלְקִים, וְכֵיוָן שֶׁנִּשְׁבַּע לְתִתּוֹ לְלֵוִי צָרִיךְ לְקַיֵּם שְׁבוּעָתוֹ, כָּךְ כָּתַב <small><small>(הַטּוּר)</small></small> בְּשֵׁם הָרֹא"שׁ. וְלִי נִרְאֶה, שֶׁבֵּית דִּין יָכֹפוּ לְלֵוִי לִתֵּן הַחֵצִי לִרְאוּבֵן. <small>וְע"ל סִימָן ק"ד סָעִיף א' כָּתַבְתִּי כִּסְבָרַת הָרֹא"שׁ.</small> 

רְאוּבֵן נָתַן חֵפֶץ לְשִׁמְעוֹן לִמְכֹּר, וּבָא לֵוִי בַּעַל חוֹב שֶׁל שִׁמְעוֹן וּלְקָחוֹ בְּחוֹבוֹ, אִם יָדוּעַ בְּעֵדִים שֶׁחֵפֶץ זֶה שֶׁל רְאוּבֵן, צָרִיךְ לְהַחֲזִיר לוֹ. אֲבָל אִם אֵינוֹ יָדוּעַ בְּעֵדִים, אַף עַל פִּי שֶׁשִּׁמְעוֹן מוֹדֶה שֶׁהוּא שֶׁל רְאוּבֵן, אֵין מוֹצִיאִין מִלֵּוִי. וְאִם יִטְעֹן רְאוּבֵן לְלֵוִי: אַתָּה יוֹדֵעַ שֶׁזֶּה הַחֵפֶץ שֶׁלִּי, צָרִיךְ לִשָּׁבַע הֶסֵת <small><small>(תשו' הָרֹא"שׁ מְצָאתִיהָ בִּכְלָל ק"ה ס"ס ב')</small>.</small> וְאִם שִׁמְעוֹן הוּא סַרְסוּר, הַחֲפָצִים הַנִּמְצָאִים בְּבֵיתוֹ שֶׁהוּא רָגִיל לְמָכְרָם אֵינָם בְּחֶזְקַת שֶׁלּוֹ שֶׁיְּמַשְׁכְּנֵם בַּעַל חוֹבוֹ. <small>וְהַסַּרְסוּר אוֹ בַּעַל הַחֵפֶץ, נֶאֱמָנִים בִּשְׁבוּעָה <small><small>(טוּר וְהוּא בִתְשׁוּבַת הָרֹא"שׁ שָׁם)</small>.</small> </small> וְכֵן אִם מָצָא בְבֵית בַּעַל חוֹבוֹ דְבָרִים הָעֲשׂוּיִים לְהַשְׁאִיל וּלְהַשְׂכִּיר, וּבָא אֶחָד וְאָמַר שֶׁהִשְׁאִילָם אוֹ הִשְׂכִּירָם לוֹ וְיֵשׁ לוֹ שְׁנֵי עֵדִים שֶׁהָיוּ שֶׁלּוֹ, נֶאֱמָן, וְלֹא יוּכַל בַּעַל חוֹבוֹ לְמַשְׁכְּנָם בְּחוֹבוֹ. 

מִי שֶׁהֻחְזַק שֶׁהוּא עָנִי וְכָשֵׁר וְהוֹלֵךְ בְּתֹּם, וְהַדָּבָר גָּלוּי וְיָדוּעַ לַדַּיָּן וּלְרֹב הָעָם, וּבָא בַּעַל חוֹבוֹ לְהַשְׁבִּיעוֹ בְּתַקָּנָה זוֹ, וְהֻחְזַק הַתּוֹבֵעַ שֶׁאֵינוֹ מִסְתַּפֵּק בַּעֲנִיוּת זוֹ אֶלָּא רוֹצֶה לְצַעֲרוֹ בִּשְׁבוּעָה זוֹ לְהָצֵר לוֹ וּלְבַיְּשׁוֹ בָרַבִּים כְּדֵי לְהִנָּקֵם מִמֶּנּוּ, אוֹ כְּדֵי שֶׁיֵּלֵךְ וְיִלְוֶה מֵהַגּוֹיִם אוֹ שֶׁיִּקַח נִכְסֵי אִשְׁתּוֹ וְיִתֵּן לוֹ עַד שֶׁיִּנָּצֵל מִשְּׁבוּעָה זוֹ, אָסוּר לַדַּיָּן לְהַשְׁבִּיעוֹ שְׁבוּעָה זוֹ; וְאִם הִשְׁבִּיעוֹ, בִּטֵּל לֹא תַעֲשֶׂה שֶׁל תּוֹרָה "לֹא תִהְיֶה לוֹ כְּנֹשֶׁה" <small><small>(שְׁמוֹת כב, כד)</small></small> וְלֹא עוֹד, אֶלָּא רָאוּי לַדַּיָּן לִגְעֹר בַּתּוֹבֵעַ וּלְטָרְדּוֹ. <small>הַגָּה: וְעַיֵּן בְּי"ד סוֹף סִימָן רנ"ג עָנִי שֶׁקִּבֵּץ מָמוֹן בִּשְׁטַר קִבּוּץ, אִם צָרִיךְ לְשַׁלֵּם לְבַעַל חוֹב: </small> 

מִי שֶׁהֻחְזַק רַמַּאי וּדְרָכָיו מְקֻלְקָלִים בְּמַשָּׂאוֹ וּמַתָּנוֹ, וַהֲרֵי הוּא אָמוּד שֶׁיֵּשׁ לוֹ מָמוֹן, וְטוֹעֵן שֶׁאֵין לוֹ כְּלוּם וַהֲרֵי הוּא רָץ לְהִשָּׁבַע, אֵין לְהַשְׁבִּיעוֹ. <small>הַגָּה: וְיֵשׁ לַדַּיָּן לְנַדּוֹתוֹ אוֹ לְכֹפוֹ עַד שֶׁיִּפְרַע <small><small>(טוּר סי"ב וְרַמְבַּ"ם פ"ב דְמַלְוֶה)</small>.</small> וְעַיֵּן סִימָן צ"ז סָעִיף ט"ו.</small> 

הַחַיָּב לַחֲבֵרוֹ, וְנָתַן כָּל אֲשֶׁר לוֹ לְאַחֵר לְהַפְקִיעַ חוֹבוֹ, לֹא תּוֹעִיל עָרְמָתוֹ וְיִגְבֶּה בַּעַל חוֹב חוֹבוֹ, אֲפִלּוּ הוּא מִלְוֶה עַל פֶּה, מִמְּקַבֵּל הַמַּתָּנָה, וְיִשָּׁבַע מְקַבֵּל הַמַּתָּנָה עַל דַּעַת בֵּית דִּין בְּלֹא עָרְמָה וּמִרְמָה כַּמָּה קִבֵּל מַתָּנָה מֵרְאוּבֵן, וְיִגְבּוּ בֵּית דִּין לְבַעַל הַחוֹב חוֹבוֹ מִכָּל מַה שֶּׁקִּבֵּל מֵרְאוּבֵן. אֲבָל אִם הִרְוִיחַ כְּלוּם בִּסְחוֹרָה אוֹ בְּרִבִּית בְּאוֹתָהּ מַתָּנָה, אֵין בֵּית דִּין מַגְבִּין לוֹ מֵהָרֶוַח, דַּאֲפִלּוּ מְקַרְקְעֵי הַמְשֻׁעְבָּדִים לַמַּלְוֶה אִם אָכַל לוֹקֵחַ אוֹ מְקַבֵּל מַתָּנָה הַפֵּרוֹת כַּמָּה שָׁנִים בָּא בַּעַל חוֹב וְגוֹבֶה הַקַּרְקַע כְּמוֹ שֶׁהוּא, וְאֵינוֹ מוֹצִיא מִיָּדָם הַפֵּרוֹת שֶׁאָכְלוּ. <small>הַגָּה: מִיהוּ, אִם נִרְאֶה לְבֵית דִּין שֶׁלֹּא כִוְּנוּ לְעָרְמָה, רַק לְמַתָּנָה גְמוּרָה, קָנָה הַמְקַבֵּל אַף עַל גַּב שֶׁהָיְתָה כַוָּנָתוֹ לְהַבְרִיחַ <small><small>(בֵּית יוֹסֵף בְּשֵׁם רַשְׁבָּ"א וְתוֹסָפוֹת וַאֲשֵׁירִי וּמָרְדְּכַי פֶּרֶק הָאִשָּׁה שֶׁנָּפְלוּ)</small>.</small> </small> 

הַכּוֹתֵב כָּל נְכָסָיו לְאַחֵר, וְאַחַר כָּךְ לָוָה מֵאֲחֵרִים, וּבְבוֹא הַמַּלְוֶה לִגְבּוֹת חוֹבוֹ מְצַוֶּה לְהוֹצִיא שְׁטַר מַתָּנָה שֶׁקָּדַם לִשְׁטָר הַחוֹב, וְהַכֹּל רוֹאִים שֶׁאַף עַל פִּי שֶׁכָּתַב כָּל נְכָסָיו לַאֲחֵרִים הוּא מַחֲזִיק בָּהֶם וְנוֹשֵׂא וְנוֹתֵן בָּהֶם וּמֵעוֹלָם לֹא יָצְאוּ מֵרְשׁוּתוֹ, וְלֹא נִתְכַּוֵּן אֶלָּא לְהַבְרִיחַ מִבַּעֲלֵי חוֹב שֶׁלֹּא יִמְצְאוּ מִמַּה לִּגְבּוֹת, וְיֹאכַל מָמוֹן אֲחֵרִים, הַמַּתָּנָה בְּטֵלָה וְגוֹבֶה בַּעַל חוֹב מִמֶּנָּה, אַף עַל פִּי שֶׁקָּדְמָה לַהַלְוָאָה. 

מִי שֶׁקָּנָה קַרְקַע, וְהִתְנָה בִּשְׁעַת הַקִּנְיָן שֶׁלֹּא יְהֵא לְאִשְׁתּוֹ שִׁעְבּוּד כְּתֻבָּתָהּ עָלָיו, אוֹ שֶׁקָּנָה קַרְקַע וְצִוָּה לִכְתֹּב הַשְּׁטָר בְּשֵׁם אָחִיו, כְּדֵי לְהַפְקִיעַ מִמֶּנּוּ שִׁעְבּוּד כְּתֻבָּתָהּ, לֹא הוֹעִיל כְּלוּם, וְאִשְׁתּוֹ גוֹבָה כְּתֻבָּתָהּ מֵאוֹתָם קַרְקָעוֹת. <small>הַגָּה: דְּכָל מִי שֶׁבָּא לְהַפְקִיעַ תַּקָּנַת חֲכָמִים בְּעָרְמָה וּבְתַחְבּוּלָה, וְכָל שֶׁכֵּן לִגְזֹל שֶׁל חֲבֵרוֹ, חַיָּבִים חַכְמֵי הַדּוֹר לְבַטֵּל כַּוָּנָתוֹ, אַף עַל פִּי שֶׁאֵין כָּאן רְאָיָה רַק אֻמְדָּנוֹת הַמּוֹכִיחוֹת הֵיטֵב <small><small>(טוּר בְּשֵׁם תְּשׁוּבַת הָרֹא"שׁ)</small>. </small> </small> 


Siman 100

לֹוֶה שֶׁאָמַר: הֲרֵינִי מְשַׁלֵּם, קִבְעוּ לִי זְמַן כְּדֵי שֶׁאֶלְוֶה מֵאַחֵר אוֹ אֲמַשְׁכֵּן אוֹ אֶמְכֹּר וְאָבִיא מָעוֹת, קוֹבְעִין לוֹ זְמַן שְׁלֹשִׁים יוֹם. <small>הַגָּה: וְאִם נִרְאֶה לַדַּיָּן שֶׁלֹּא יַסְפִּיק לוֹ שְׁלֹשִׁים יוֹם, יוֹסִיף לוֹ, וְאִם אֵינוֹ צָרִיךְ כָּל כָּךְ, יִפְחֹת לוֹ <small><small>(טוּר בְּשֵׁם תְּשׁוּבַת הָרִי"ף)</small>.</small> וְאִם אָמַר הַתּוֹבֵעַ שֶׁצָּרִיךְ לֵילֵךְ לְדַרְכּוֹ וְלֹא יוּכַל לְהַמְתִּין עַל הַזְּמַן, אוֹמְרִים לוֹ שֶׁיַּעֲשֶׂה שָׁלִיחַ שֶׁיַּמְתִּין עַד הַזְּמַן <small><small>(שָׁם תְּשׁוּבַת הָרֹא"שׁ כְּלָל פ' סִימָן ג')</small>,</small> </small> וְאֵין מְחַיְּבִים אוֹתוֹ לִתֵּן מַשְׁכּוֹן, שֶׁאִלּוּ הָיוּ שָׁם מִטַּלְטְלִים מִיָּד הָיוּ בֵּית דִּין גּוֹבִים מֵהֶם. וְאִם רָצָה הַמַּלְוֶה לְהַחֲרִים עַל מִי שֶׁיֵּשׁ לוֹ מָעוֹת אוֹ מִטַּלְטְלִים, וּמַפְלִיג אוֹתוֹ בִּדְבָרִים, הֲרֵי זֶה מַחֲרִים; וְאֵין מְחַיְּבִים הַלּוֶֹה לְהָבִיא עָרֵב עַד שֶׁיִּתֵּן, אֶלָּא אִם כֵּן נִרְאֶה לַדַּיָּן שֶׁיֵּשׁ לָחוּשׁ שֶׁמָּא יַבְרִיחַ אוֹ יִשָּׁמֵט. <small>הַגָּה: וְדַוְקָא לְפֵרָעוֹן נוֹתְנִים זְמַן, אֲבָל אֵין נוֹתְנִין זְמַן לִשְׁבוּעָה, אֶלָּא בְּיוֹם הַכְּנִיסָה הָרִאשׁוֹן יֵשׁ לוֹ לִשָּׁבַע <small><small>(מָרְדְּכַי פֶּרֶק בַּתְרָא דב"מ)</small>.</small> וְכֵן אֵין נוֹתְנִין זְמַן לִשְׁאַר דְּבָרִים שֶׁשִּׁעְבֵּד אָדָם עַצְמוֹ לַעֲשׂוֹת דָּבָר לִזְמַן פְּלוֹנִי, בִּקְנָס, מִיָּד שֶׁהִגִּיעַ הַזְּמַן נִתְחַיֵּב בַּקְּנָס, אוֹ שֶׁיַּעֲשֶׂה מַה שֶּׁנִּתְחַיֵּב <small><small>(תְּשׁוּבַת רַשְׁבָּ"א אֶלֶף תתקל"ג)</small>.</small> </small> 

יֵשׁ אוֹמְרִים שֶׁהַקּוֹבֵעַ זְמַן לְפִרְעוֹן חוֹבוֹ וְהִגִּיעַ הַזְּמַן אֵין נוֹתְנִים לוֹ זְמַן אַחֵר. וְיֵשׁ אוֹמְרִים שֶׁגַּם לָזֶה נוֹתְנִים זְמַן שְׁלֹשִׁים יוֹם. <small>הַגָּה: וַאֲפִלּוּ בָּא וּתְבָעוֹ שְׁלֹשִׁים יוֹם קוֹדֶם הַזְּמַן, מִכָּל מָקוֹם צְרִיכִים לִתֵּן לוֹ שְׁלֹשִׁים מִיּוֹם הַזְּמַן <small><small>(מָרְדְּכַי פֶּרֶק הַנַּ"ל)</small>.</small> </small> 

שָׁלְמוּ הַשְּׁלֹשִׁים יוֹם וְלֹא הֵבִיא, בֵּית דִּין כּוֹתְבִין אַדְרַכְתָּא מִיָּד עַל נְכָסָיו, וְאִם לֹא יִמָּצְאוּ לוֹ נְכָסִים, אֵין מְנַדִּין אוֹתוֹ. אֲבָל אִם יֹאמַר: אֵינִי רוֹצֶה לְשַׁלֵּם, כּוֹתְבִין אַדְרַכְתָּא עַל נְכָסָיו, וְאִם אֵין מוֹצְאִים לוֹ נְכָסִים מַתְרִין בּוֹ בה"ב, וְאַחַר כָּךְ מְנַדִּין אוֹתוֹ וְעוֹמֵד <small><small>(בְּנִדּוּיוֹ)</small></small> עַד שֶׁיְּשַׁלֵּם לוֹ אוֹ עַד שֶׁיִּטְעֹן שֶׁאֵין לוֹ כְּלוּם וְיִשָּׁבַע עַל זֶה. וְאִם עָמַד בְּנִדּוּיוֹ ל' יוֹם וְלֹא תְבָעוֹ לְהַתִּיר נִדּוּיוֹ, מְנַדִּין אוֹתוֹ ל' יוֹם, וְאִם עָמַד בָּהֶם מַחֲרִימִים אוֹתוֹ. וּמִשְׁפְּטֵי הַנִּדּוּי וְהַחֵרֶם נִתְבָּאֵר בְּטוּר יוֹרֶה דֵעָה סִימָן של"ד. 


Siman 101

בָּא לִפְרֹעַ, אִם יֵשׁ לוֹ מָעוֹת צָרִיךְ לִתְּנָם לוֹ, וְאֵינוֹ יָכוֹל לִדְחוֹתוֹ אֵצֶל מְקַרְקְעֵי אוֹ מִטַּלְטְלֵי. וְאִם אֵינוֹ יָדוּעַ לָנוּ שֶׁיֵּשׁ לוֹ מָעוֹת, אֵין מַשְׁבִּיעִין אוֹתוֹ. וַאֲפִלּוּ חֲזֵינָן שֶׁיֵּשׁ לוֹ מָעוֹת, וְהוּא אוֹמֵר: אֵינָם שֶׁלִּי אֶלָּא שֶׁל פְּלוֹנִי, לֹא מַשְׁבְּעִינָן לֵהּ, אֲבָל מַחֲרִימִים עַל כָּל מִי שֶׁיּוֹדֵעַ שֶׁיֵּשׁ לוֹ מָעוֹת. וְהֵיכָא דְאָמַר: אֵין לִי מָעוֹת, וְנִמְצָא שַׁקְרָן, תּוּ לֹא מְהֵימָן בְּזֶה הַחוֹב אִם אוֹמֵר: אֵין לִי מָעוֹת, אֶלָּא צָרִיךְ לְמִטְרַח וּלְמִזְבַּן וּלְהָבִיא מָעוֹת. <small>הַגָּה: וְכֵן אִם נִרְאֶה לְבֵית דִּין שֶׁהוּא מְשַׁקֵּר, וְיֵשׁ לוֹ מָעוֹת וְאֵינוֹ רוֹצֶה לְשַׁלֵּם, כּוֹפִים אוֹתוֹ שֶׁיְּשַׁלֵם מָעוֹת <small><small>(טוּר)</small>.</small> וְעַיֵּן לְמַטָּה סָעִיף ז' ח'.</small> 

אִם אֵין לוֹ מָעוֹת, אֵינוֹ צָרִיךְ לִמְכֹּר כְּדֵי לִתֵּן לוֹ מָעוֹת, אֶלָּא נוֹתֵן לוֹ מִמַּה שֶׁיֵּשׁ לוֹ. וְאִם יֵשׁ לוֹ מִטַּלְטְלִים וְקַרְקַע, וְחָפֵץ הַמַּלְוֶה יוֹתֵר בְּמִטַּלְטְלִים מִבְּקַרְקַע, צָרִיךְ לִתֵּן לוֹ מִטַּלְטְלִים, אֶלָּא שֶׁנּוֹתֵן לוֹ מֵאֵיזֶה מִטַּלְטְלִים שֶׁיִּרְצֶה הוּא, וְאֵין הַמַּלְוֶה יָכוֹל לוֹמַר: אֵינִי רוֹצֶה מִטַּלְטֵל זֶה אֶלָּא זֶה. 

אִם יֵשׁ לוֹ מָעוֹת וְקַרְקַע, אוֹ מָעוֹת וּמִטַּלְטְלִין, וְהַלּוֶֹה אוֹמֵר לְפָרְעוֹ בְּמָעוֹת, אֵין הַמַּלְוֶה יָכוֹל לוֹמַר: אֵינִי רוֹצֶה מָעוֹת אֶלָּא קַרְקַע אוֹ מִטַּלְטְלִין. <small>וְכֵן</small> אִם אֵין שָׁם מָעוֹת, אֶלָּא קַרְקַע וּמִטַּלְטְלִין, וְהַלּוֶֹה רוֹצֶה לִתֵּן לוֹ מִטַּלְטְלִין, אֵין הַמַּלְוֶה יָכוֹל לוֹמַר: אֵינִי רוֹצֶה אֶלָּא קַרְקַע. 

אִם אֵין לוֹ אֶלָּא קַרְקַע וּבָא לִתְּנוֹ לוֹ, וְאָמַר הַמַּלְוֶה: אֵינִי רוֹצֶה אוֹתוֹ וְאֵינִי מְבַקֵּשׁ מִמְּךָ עַתָּה כְּלוּם, אֶלָּא אַמְתִּין עַד שֶׁיִּהְיוּ לְךָ מָעוֹת, הַדִּין עִם הַמַּלְוֶה. <small>הַגָּה: וע"ל סִימָן ע"ד. הָיוּ מָעוֹת הַלּוֶֹה מֻפְקָדוֹת בְּיַד אַחֵר, מוֹצִיאִין אוֹתָם וְנוֹתְנִין לַמַּלְוֶה. אֲבָל אִם הָיוּ בְּיָדָם בְּהַלְוָאָה, אֵין מוֹצִיאִין מִיָּדָם קֹדֶם הַזְּמַן <small><small>(תְּשׁוּבַת רַשְׁבָּ"א אֶלֶף קכ"ב)</small>.</small> </small> 

אִם יֵשׁ לַלּוֶֹה שִׁטְרֵי חוֹבוֹת עַל אֲחֵרִים, יָכוֹל לְהַגְבּוֹתָם לוֹ וְיָשׁוּמוּ אוֹתָם כְּפִי מַה שֶּׁהוּא הַלּוֶֹה, אִם הוּא אַלָּם; וּכְפִי מַה שֶּׁהֵם נְכָסָיו, עִדִּית אוֹ זִבּוּרִית. <small><small>(פֵּרוּשׁ, הַמְשֻׁבָּח שֶׁבַּקַרְקַע שֶׁרָאוּי לִקְבֹּעַ עָלָיו דִּירָה, תַּרְגּוּם "נְאוֹת יַעֲקֹב" <small>(אֵיכָה ב, ב)</small> עִדִּית דְּבֵית יַעֲקֹב וּפֵי' זִבּוּרִית, הַחֵלֶק הַגָּרוּעַ שֶׁבַּקַרְקַע, מִלְּשׁוֹן זִבּוּרָא שֶׁהוּא מִין מֵהַבַּעֲלֵי חַיִּים הָעוֹקְצִים)</small>. <small>הַגָּה: וַאֲפִלּוּ יֵשׁ לוֹ שְׁאַר מִטַּלְטְלִים, יָכוֹל לְהַגְבּוֹת לוֹ שְׁטָרוֹת בְּשָׁוְיָם.</small> <small>(דִּיֵק מֵהַתְּרוּמוֹת שֶׁהֵבִיא הַב"י שֶׁכָּתַב לְמ"ד אֵין גּוֹבִין מַיְרֵי שֶׁיֵּשׁ נְכָסִים אֲחֵרִים, מִמֵּילָא לְמ"ד דְּגּוֹבִין מַיְרֵי נַּמֵי בִּכְהַאי גַוְנָא)</small>.</small> 

יֵשׁ אוֹמְרִים דִּבְמוֹכֵר סְחוֹרָה אֵינוֹ מוֹרִידוֹ לְשׁוּמָא כְּלָל, אֶלָּא שֶׁנּוֹתֵן לוֹ מָעוֹת כְּמוֹ שֶׁהִתְנָה וּמֵאוֹתוֹ מַטְבֵּעַ שֶׁהִתְנָה. 

אִם יֵשׁ מָעוֹת לַלּוֶֹה, וְתוֹלֶה אוֹתָם בְּגוֹי, וְהַמַּלְוֶה חוֹשֵׁשׁ שֶׁהֵם שֶׁלּוֹ, מַחֲרִימִין עַל כָּל מִי שֶׁיּוֹדֵעַ שֶׁיֵּשׁ לוֹ <small>(מִטַּלְטְלִין)</small> מָמוֹן אוֹ מָעוֹת. וְיֵשׁ אוֹמְרִים שֶׁאִם הַלּוֶֹה אָמוּד, אֵין שׁוֹמְעִין לוֹ וְכוֹפִין אוֹתוֹ לִתֵּן מָעוֹת. 

אִם נוֹדַע שֶׁהַמָּמוֹן שֶׁלּוֹ וְתָלָה אוֹתוֹ בְּגוֹי, וְאֵינוֹ יָכוֹל לִתֵּן לוֹ כִּי הַגּוֹי מְעַכֵּב, כּוֹפִין לִמְכֹּר קַרְקַע וְלִתֵּן לְבַעַל חוֹב מָעוֹת. וְכֵן אִם הַדָּבָר יָדוּעַ שֶׁיֵּשׁ לְגוֹי עִרְעוּר עַל נִכְסֵי הַלּוֶֹה, וְיָרֵא הַמַּלְוֶה לִטֹּל קַרְקַע מִיִּרְאַת עִרְעוּרוֹ שֶׁל גּוֹי, צָרִיךְ הַלּוֶֹה לִטְרֹחַ וְלִמְכֹּר וְלִתֵּן הַמָּעוֹת. 

כָּל מַה שֶּׁיִּתֵּן לוֹ, מְקַרְקְעֵי אוֹ מִטַּלְטְלִין, יָשׁוּמוּ לוֹ כְּפִי מַה שֶּׁיּוּכַל לְמָכְרָם מִיָּד, אֲפִלּוּ בְּבֵיתוֹ, לְפִי הַשָּׁעָה וּלְפִי הַזְּמַן, וְלֹא שֶׁיִּצְטָרֵךְ לַחֲזֹר לְמָכְרוֹ בָּעֲיָרוֹת וּבַשְּׁוָקִים אוֹ לְעַכְּבוֹ עַד שֶׁיִּמָּצְאוּ לוֹ קוֹנִים אוֹ שֶׁיִּתְיַקֵּר, דְּאִם כֵּן נָעַלְתָּ דֶּלֶת בִּפְנֵי לוֹוִים. 

מַגְבִּין לַמַּלְוֶה כָל הַמִּטַּלְטְלִים שֶׁיִּמָּצְאוּ לַלּוֶֹה, וְאִם לֹא הִסְפִּיקוּ הַמִּטַּלְטְלִים, מַגְבִּים לוֹ קַרְקַע אַחַר שֶׁהֶחֱרִימוּ עַל כָּל מִי שֶׁיֵּשׁ לוֹ מִטַּלְטְלִים אוֹ עַל כָּל מִי שֶׁיּוֹדֵעַ שֶׁיֵּשׁ לוֹ מִטַּלְטְלִים וְאֵינוֹ מְבִיאָם לְבֵית דִּין. <small>וְכֵן עִקָּר, וּדְלָא כַּי"א שֶׁצָּרִיךְ לִשָּׁבַע עַל זֶה <small><small>(הָרַשְׁבָּ"א)</small>,</small> </small> וְגוֹבִין כָּל הַקַּרְקַע שֶׁיֵּשׁ לוֹ; אֲפִלּוּ הוּא מְשֻׁעְבָּד לִכְתֻבַּת אִשָּׁה אוֹ לְבַעַל חוֹב שֶׁקָּדַם, מַגְבִּין לְזֶה מִיָּד, וְאִם יָבֹא רִאשׁוֹן וְיִטְרֹף, יִטְרֹף. 

הָיוּ לוֹ מִטַּלְטְלִין אוֹ קַרְקַע, וְיֵשׁ עָלָיו חוֹבוֹת לְגוֹיִים, וְאוֹמֵר: הֲרֵי כָּל נְכָסַי מְשֻׁעְבָּדִים לְגוֹיִים, וְאִם יִטְּלוּ אוֹתָם יִשְׂרָאֵל יָבוֹאוּ הַגּוֹיִם וְיַאַסְרוּ אוֹתִי וְאֶהְיֶה בַּשִּׁבְיָה, אֵין שׁוֹמְעִין לוֹ, אֶלָּא יִגְבֶּה הַיִּשְׂרָאֵל חוֹבוֹ, וְאִם יַאַסְרוּהוּ הַגּוֹיִם הֲרֵי כָּל יִשְׂרָאֵל מְצֻוִּים לִפְדּוֹתוֹ: 


Siman 102

בָּא הַמַּלְוֶה לִגְבּוֹת קַרְקַע, מַגְבִּין לוֹ מִן הַבֵּינוֹנִית שֶׁבְּנִכְסֵי הַלּוֶֹה, דִּבְשֶׁלּוֹ הֵם שָׁמִין: 

הָיוּ לוֹ שְׁלֹשָׁה אוֹ אַרְבַּע שָׂדוֹת בֵּינוֹנִית, לֹא יוּכַל הַמַּלְוֶה לוֹמַר: תֵּן לִי מִשָּׂדֶה פְלוֹנִית שֶׁהִיא חֲבִיבָה עָלַי, אֶלָּא בִּרְשׁוּת הַלּוֶֹה הוּא לִתֵּן לוֹ מֵאֵיזֶה שֶׁיִּרְצֶה. אִם חָפֵץ הַמַּלְוֶה בְּזִבּוּרִית, וְאוֹמֵר לוֹ: תֵּן לִי זִבּוּרִית טְפֵי פֻרְתָּא, שׁוֹמְעִים לוֹ, וְנוֹטְלָהּ בְּזוֹלָא דְהַשְׁתָּא וְלֹא בְּיוֹקְרָא דִלְקַמֵּהּ. <small>הַגָּה: וְיֵשׁ אוֹמְרִים דְּאֵין כּוֹפִין אוֹתוֹ לִתֵּן לוֹ זִבּוּרִית, אֶלָּא אִם רוֹצֶה לִתֵּן לוֹ בְּיוֹקְרָא דִלְקַמֵּהּ, כּוֹפִין אוֹתוֹ לִתֵּן לוֹ בְּזוֹלָא דְהַשְׁתָּא <small><small>(טוּר בְּשֵׁם הָרֹא"שׁ)</small>.</small> </small> 

אִם אוֹמֵר הַמַּלְוֶה: תֵּן לִי עִדִּית בָּצִיר פֻּרְתָּא <small><small>(פֵּרוּשׁ, מְעַט פָּחוֹת)</small>,</small> אֵין כּוֹפִין אוֹתוֹ לִתְּנָהּ לוֹ אֲפִלּוּ בְּיוֹקְרָא דִלְקַמֵּהּ. אִם אֵין לַלּוֶֹה אֶלָּא עִדִּית, אֵינוֹ יָכוֹל לְמָכְרָהּ וְלִקְנוֹת בֵּינוֹנִית לְהַגְבּוֹת לְבַעַל חוֹבוֹ, אֶלָּא מַגְבִּין לוֹ מֵהָעִדִּית. וַאֲפִלּוּ יֵשׁ לוֹ עִדִּית בִּמְקוֹמוֹ וּבֵינוֹנִית בְּמָקוֹם אַחֵר, אֵינוֹ יָכוֹל לוֹמַר לוֹ שֶׁיִּטֹּל מֵהַבֵּינוֹנִית שֶׁיֵּשׁ לוֹ בְּמָקוֹם אַחֵר, אֶלָּא צָרִיךְ לִתֵּן לוֹ מֵעִדִּית שֶׁבִּמְקוֹם הַבַּעַל חוֹב: 

אֵין לוֹ אֶלָּא עִדִּית אוֹ בֵּינוֹנִית אוֹ זִבּוּרִית, יִקָּחֶנָּה כְּמוֹ שֶׁהִיא. אִם יֵשׁ לוֹ עִדִּית וּבֵינוֹנִית, יִתֵּן לוֹ בֵּינוֹנִית. יֵשׁ לוֹ עִדִּית וְזִבּוּרִית, לֹא יִתֵּן לוֹ אֶלָּא זִבּוּרִית. יֵשׁ לוֹ זִבּוּרִית וּבֵינוֹנִית, אִם הָיְתָה לוֹ עִדִּית בְּשָׁעָה שֶׁלָּוָה וּמְכָרָהּ, צָרִיךְ לִתֵּן לוֹ בֵּינוֹנִית. וְאִם לָאו, יִתֵּן לוֹ זִבּוּרִית. 

הָיָה לוֹ עִדִּית בֵּינוֹנִית וְזִבּוּרִית, וְהִתְנָה עִמּוֹ לְפָרְעוֹ מֵהָעִדִּית, וְהָיְתָה לוֹ עִדֵּי עִדִּית וְנִפְסְדָה, קַיְמָא עִדִּית בִּמְקוֹם עִדֵּי עִדִּית, וְאֵינוֹ פוֹרְעוֹ אֶלָּא מֵהַבֵּינוֹנִית: 


Siman 103

כְּשֶׁשָּׁמִין הַשְּׁלֹשָׁה שַׁמָּאִין קַרְקַע הַלּוֶֹה, אֵין שָׁמִין אֶלָּא כְּפִי הַזְּמַן וּכְפִי הַשָּׁעָה שֶׁנִּמְכָּרִים הַקַּרְקָעוֹת אָז בְּאוֹתוֹ מָקוֹם. <small>הַגָּה: וְאִם אֵין הַקַּרְקַע מַגִּיעַ לוֹ כֻּלָּהּ, כְּגוֹן שֶׁאֵין לוֹ בַּחוֹב אֶלָּא מָנֶה, וְהַקַּרְקַע בְּיַחַד נִשּׁוֹמֶת בַּחֲמֵשׁ מֵאוֹת זְהוּבִים, אֵין אוֹמְרִים לוֹ: תֵּן לוֹ חֲמִישִׁית הַקַּרְקַע, אֶלָּא שָׁמִין כַּמָּה שֶׁיָּכוֹל לִמְכֹּר מִזֹּאת הַקַּרְקַע אוֹ הַבַּיִת בְּק' זְהוּבִים, וְנוֹתְנִין לַמַּלְוֶה. כְּלָלוֹ שֶׁל דָּבָר: אֵין שָׁמִין לוֹ אֶלָּא דָבָר שֶׁיָּכוֹל לִמְכֹּר מִיָּד וּלִגְבּוֹת חוֹבוֹ, וְאֵין חוֹשְׁשִׁין לְהֶפְסֵד הַלּוֶֹה <small><small>(תְּשׁוּבַת הָרֹא"שׁ כְּלָל פֶּרֶק סִימָן ט')</small> </small> וְעַיֵּן לְקַמָּן סָעִיף ה',</small> וְאַחַר כָּךְ מַכְרִיזִין עָלֶיהָ כְּפִי מַה שֶּׁיִּרְאוּ, עַד שֶׁיִּפָּסְקוּ הַמּוֹסִיפִים. וְאִם קַרְקַע זֶה הָיָה טוֹרֵף הַמַּלְוֶה מֵהַלָּקוֹחוֹת, צְרִיכִים לְהַכְרִיז עָלֶיהָ שְׁלֹשִׁים יוֹם, כְּדֶרֶךְ שֶׁמַּכְרִיזִין עַל נִכְסֵי יְתוֹמִים, <small>וְעַיֵּן לְקַמָּן רֵישׁ סִימָן ק"ט,</small> וּבָאִים הַלּוֹקְחִים וְקוֹצְבִים דָּמִים כִּרְצוֹנָם, אִם מָצְאוּ בָּהּ כְּשׁוּמַת בֵּית דִּין אוֹ יֶתֶר, לוֹקְחִים הַדָּמִים וְנוֹתְנִים אוֹתָם לַמַּלְוֶה, וְאִם רָצָה הַמַּלְוֶה לְקַחְתָּהּ בְּאוֹתוֹ סָךְ, הוּא קוֹדֵם. וְאִם לֹא מָצְאוּ בָּהּ כְּדֵי שׁוּמָתָן, מַחֲלִיטִין אוֹתָם לַמַּלְוֶה בִּכְדֵי שׁוּמָתָן. <small>הַגָּה: וְיֵשׁ חוֹלְקִין וּסְבִירָא לְהוּ דְהוּא הַדִּין אִם בָּא לִגְבּוֹת מִבְּנֵי חָרֵי, כֵּיוָן שֶׁנִּמְכַּר שֶׁלֹּא מִדַּעְתּוֹ בְּבֵית דִּין, צָרִיךְ שׁוּמָא וְהַכְרָזָה כְּמוֹ בְּשֶׁל יְתוֹמִים <small><small>(טוּר וּבֵית יוֹסֵף בְשֵׁם הַתְּרוּמוֹת)</small>. </small> </small> 

שְׁלֹשָׁה שֶׁיָּרְדוּ לָשׁוּם, אֶחָד אוֹמֵר: בְּמָנֶה, וּשְׁנַיִם אוֹמְרִים: בְּמָאתַיִם, אוֹ אֶחָד אוֹמֵר: בְּמָאתַיִם, וּשְׁנַיִם אוֹמְרִים: בְּמָנֶה, בָּטֵל יָחִיד בְּמִעוּטוֹ. אֶחָד אוֹמֵר: בְּמָנֶה, וְאֶחָד אוֹמֵר: בִּשְׁמֹנִים, וְאֶחָד אוֹמֵר: בק"כ, נִדּוֹן בְּק', מִפְּנֵי שֶׁאָנוּ מְמַצְּעִים מַה שֶּׁיֵּשׁ בֵּין הַמּוּעָט לַמְרֻבֶּה, וּמוֹסִיפִין עַל הַמּוּעָט הַמַּחֲצִית, וְגוֹרְעִין מֵהַמְרֻבֶּה הַמַּחֲצִית, וְכֵיוָן שֶׁבֵּין הָאוֹמֵר שְׁמֹנִים לְאוֹמֵר ק"כ יֵשׁ אַרְבָּעִים, כְּשֶׁאַתָּה מוֹסִיף עַל הַמּוּעָט הַמַּחֲצִית, וְגוֹרְעִין מֵהַמְרֻבֶּה הַמַּחֲצִית, נִמְצָא שֶׁהוּא נִדּוֹן בְּמֵאָה. וּלְפִי זֶה, אִם אֶחָד אוֹמֵר: בְּמָנֶה, וְאֶחָד אוֹמֵר: בְּצ', וְאֶחָד אוֹמֵר: בְּק"ל, נִדּוֹן בְּק"י, וְעַל דֶּרֶךְ זוֹ שָׁמִין בֵּינֵיהֶם לְעוֹלָם. 

שָׁמוּהָ שְׁלֹשָׁה, וְאוֹמֵר הַלּוֶֹה <small><small>(הַמַּלְוֶה)</small></small>: יָשׁוּמוּ אוֹתָהּ שְׁלֹשָׁה אֲחֵרִים הַבְּקִיאִים יוֹתֵר בְּשׁוּמָא, אֵין שׁוֹמְעִין לוֹ. <small>הַגָּה: וִיכוֹלִין אֵלּוּ שְׁלֹשָׁה הַשַּׁמָּאִים לִהְיוֹת קְרוֹבִים זֶה לָזֶה <small><small>(כֵּן כָּתַב הָר"י בֶּן הָרֹא"שׁ)</small>.</small> </small> 

בֵּית דִּין שֶׁשָּׁמוּ לְטוֹרֵף בְּנִכְסֵי לוֹקֵחַ, וְטָעוּ בְּכָל שֶׁהוּא, מִכְרָן בָּטֵל, אֲפִלּוּ הִכְרִיזוּ. אֲבָל אִם הָיוּ נְכָסִים בְּנֵי חוֹרִין, וְטָעוּ בְּשׁוּמָא, דִּינָם כְּבֵית דִּין שֶׁמָּכְרוּ נִכְסֵי יְתוֹמִים וְטָעוּ, שֶׁיִּתְבָּאֵר בְּסִימָן ק"ט. 

אִם הַחוֹב דָּבָר מוּעָט, שֶׁלֹּא יַגִּיעַ לַמַּלְוֶה בְּחוֹבוֹ חֵלֶק רָאוּי לְפִי מַה שֶּׁהוּא קַרְקַע בַּיִת אוֹ שָׂדֶה אוֹ כֶּרֶם כְּשִׁעוּר שֶׁיִּתְבָּאֵר בְּסִימָן קע"א, וְאוֹמֵר הַמַּלְוֶה לַלּוֶֹה: אוֹ מְכֹר לִי מֵהַנִּשְׁאָר לְךָ כְּדֵי שֶׁיַּגִּיעַ לִי שִׁעוּר הָרָאוּי לִי אוֹ פְּרַע לִי מְעוֹתַי, הַדִּין עִמּוֹ, וְאִם אֵין הַמַּלְוֶה רוֹצֶה לִקְנוֹת יוֹתֵר מִכְּדֵי חוֹבוֹ, וְאוֹמֵר: פְּרַע לִי מְעוֹתַי מֵאַחַר שֶׁמַּה שֶּׁהוּא כְּדֵי חוֹבוֹ אֵין בּוֹ שִׁעוּר הָרָאוּי, הַדִּין עִמּוֹ, וְכוֹפִין אֶת הַלּוֶֹה לִמְכֹּר הַקַּרְקַע אוֹ לְמַשְׁכְּנוֹ, וְיִפְרַע לְזֶה מָעוֹתָיו. <small>הַגָּה: וְאֵין חוֹשְׁשִׁין לְהֶפְסֵד הַלּוֶֹה, וְאֵין מְרַחֲמִים בַּדִּין לוֹמַר כֵּיצַד נוֹצִיא הַלּוֶֹה מִבֵּיתוֹ מִשּׁוּם דָּבָר מוּעָט <small><small>(הֲגָהוֹת רַשְׁבָּ"א סִימָן אֶלֶף קמ"ג)</small>.</small> </small> אִם הָיָה הַדָּבָר בְּהֵפֶךְ, שֶׁלֹּא נִשְׁאַר לַלּוֶֹה כְּשִׁעוּר, אֵינוֹ יָכוֹל לָכֹף לַמַּלְוֶה שֶׁיִּקָּחֶנּוּ בְּמָעוֹת. אִם הָיָה טוֹרֵף מַלְוֶה קַרְקַע מֵהַלּוֹקֵחַ וּכְשֶׁיִּגְבֶּה חוֹבוֹ לֹא נִשְׁאַר לַלּוֹקֵחַ כְּשִׁעוּר, יָכוֹל לְכֹפוֹ שֶׁיִּקָּחֶנּוּ מִמֶּנּוּ בְּמָעוֹת. 

קַרְקַע שֶׁעָשׂוּ בֵּית דִּין שׁוּמָא וְהַכְרָזָה לְהוֹרִיד בּוֹ הַמַּלְוֶה, וְאֵרַע שֶׁנִּשְׁתַּהָה זְמַן שֶׁלֹּא הוֹרִידוּהוּ בּוֹ, כָּל זְמַן שֶׁלֹּא הֶחֱלִיטוּ ב"ד דִּין הַקַּרְקַע לַמַּלְוֶה, אִי אַיְקָר אוֹ זִילִי בִּרְשׁוּתָא דְלֹוֶה קָאֵי, וְצָרִיךְ לַעֲשׂוֹת שׁוּמָא אַחֶרֶת וְהַכְרָזָה אַחֲרָיו. אִם יָרַד הַמַּלְוֶה לְנִכְסֵי לֹוֶה וְהֶחֱזִיק בָּהֶם, אוֹ מְכָרָן, בְּלֹא ב"ד, אֵינוֹ כְּלוּם. אֲפִלּוּ הָיְתָה מַשְׁכּוֹנָה בְּיָדוֹ אוֹ אַפּוֹתִיקִי מְפֹרָשׁ, כֵּיוָן שֶׁיָּכוֹל לְשַׁלֵּם לוֹ מָעוֹת וּלְסַלְּקוֹ. וְיֵשׁ אוֹמְרִים שֶׁאִם עָבַר הַזְּמַן שֶׁקָּבַע לוֹ לִפְרֹעַ, אוֹ שֶׁהִיא מַשְׁכּוֹנָה מֻחְזֶקֶת בְּיַד הַמַּלְוֶה, יָכוֹל לְמָכְרָהּ. 

מָקוֹם שֶׁנָּהֲגוּ לִכְתֹּב בַּשְּׁטָרוֹת שֶׁיּוּכַל לֵירֵד לְנִכְסֵי הַלּוֶֹה וְלִמְכֹּר בְּלֹא שׁוּמָא וְהַכְרָזָה, אִם נָהֲגוּ שֶׁלֹּא לֵירֵד וְלִמְכֹּר כִּי אִם בְּשׁוּמָא וְהַכְרָזָה, אֵין לֵירֵד וְלִמְכֹּר זוּלָתָם. 

אִם יָרַד מַלְוֶה לְנִכְסֵי לֹוֶה בְּלֹא רְשׁוּת בֵּית דִּין, אֵינוֹ כְלוּם, וְכָל הַפֵּרוֹת שֶׁאָכַל מְנַכִּין לוֹ מֵחוֹבוֹ. 

בֵּית דִּין שֶׁשָּׁמוּ קַרְקַע לְבַעַל חוֹב, <small>אֲבָל שׁוּמַת מִטַּלְטְלִין לָא הָדְרָא, <small><small>(טוּר סי"ח)</small>.</small> </small> בֵּין בְּנִכְסֵי לֹוֶה בֵין בִּמְשֻׁעְבָּדִים שֶׁבְּיַד הַלּוֹקֵחַ, וּלְאַחַר זְמַן הִשִּׂיגָה יָדוֹ שֶׁל לֹוֶה אוֹ שֶׁל נִטְרָף אוֹ שֶׁל יוֹרְשֵׁיהֶם וְהֵבִיאוּ לְבַעַל חוֹבוֹ מָעוֹתָיו, מְסַלְּקִין אוֹתוֹ מֵאוֹתָהּ קַרְקַע, אֲפִלּוּ שָׁהֲתָה בְּיַד הַבַּעַל חוֹבוֹ כַּמָּה שָׁנִים. <small>הַגָּה: וְיֵשׁ אוֹמְרִים דְּלוֹקֵחַ לֹא יוּכַל לְסַלֵּק הַבַּעַל חוֹב לְאַחַר שֶׁגָּבָה אֶת הַקַּרְקַע, דְּשׁוּמָא לָא הָדְרָא אֶלָּא לִבְעָלָיו כְּשֶׁגָּבָה מִמֶּנּוּ בְּנֵי חוֹרִין, אֲבָל לֹא לַלּוֹקֵחַ <small><small>(טוּר בְּשֵׁם הָרֹא"שׁ פֶּרֶק מִי שֶׁהָיָה נָשׂוּי)</small>.</small> </small> וְאִם הַמַּלְוֶה סָתַר וּבָנָה וְלֹא הִשְׁבִּיחַ הַקַּרְקַע בְּכָךְ, אֵינוֹ נוֹטֵל הוֹצָאָתוֹ. וְאִם הִשְׁבִּיחַ מֵחֲמַת הוֹצָאָה, נִשְׁבָּע וְנוֹטֵל כְּדִין הַיּוֹרֵד בִּרְשׁוּת. וְאִם הִשְׁבִּיחַ מֵאֵלָיו, כְּגוֹן שֶׁנִּתְיַקֵּר, אֵינוֹ נוֹתֵן לוֹ אֶלָּא דְמֵי חוֹבוֹ בִּלְבַד. <small>הַגָּה: וְיֵשׁ אוֹמְרִים דְּאִם הוֹצִיא עָלֶיהָ וְהִשְׁבִּיחָה, לָא הָדְרָא כְּלָל. וְאִם נִתְיַקְּרָה, לֹא הָדְרָא אֶלָּא כִּשְׁעַת הַיֹּקֶר <small><small>(טוּר סכ"ח בְּשֵׁם הָרֹא"שׁ פֶּרֶק הַמַּפְקִיד)</small>.</small> </small> וְאִם הוּזַל לֹא הִפְסִיד הַמַּלְוֶה, וְאִם רוֹצִים לְסַלְּקוֹ צָרִיךְ לָתֵת לוֹ כָּל דְּמֵי חוֹבוֹ. וְאִם קָנוּ מִיָּדוֹ שֶׁלֹּא לְסַלְּקוֹ, שׁוּב אֵינָם יְכוֹלִין לְסַלְּקוֹ. <small>הַגָּה: הִגְבָּה הַלּוֶֹה לַמַּלְוֶה עַצְמוֹ מֵרְצוֹנוֹ בְּלֹא בֵּית דִּין, לָא מְהַדְרִינָן לֵהּ <small><small>(טוּר סכ"ו)</small>.</small> </small> 

קַרְקַע שֶׁשָּׁמוּ אוֹתָהּ לְבַעַל חוֹב וְאַחַר כָּךְ שָׁמוּהָ בֵּית דִּין לְבַעַל חוֹב שֶׁל זֶה הַמַּלְוֶה, הֲרֵי זוֹ חוֹזֶרֶת, וְלֹא יְהֵא כֹּחוֹ גָדוֹל מִכֹּחַ בַּעַל חוֹב הָרִאשׁוֹן. וּמִיהוּ, בָּזֶה יָפֶה כֹּחוֹ, שֶׁאִם שָׁמוּהָ לָרִאשׁוֹן בְּמֵאָה וְשָׁמוּהָ לַשֵּׁנִי בְּמָאתַיִם, אוֹ אִם שָׁמוּהָ לָרִאשׁוֹן בְּמָאתַיִם וְלַשֵּׁנִי בְמֵאָה, לְעוֹלָם לֹא יַחֲזִירֶנָּה אֶלָּא בְמָאתַיִם. קַרְקַע שֶׁשָּׁמוּ לְבַעַל חוֹב, וּמְכָרָהּ הַבַּעַל חוֹב אוֹ נְתָנָהּ בְּמַתָּנָה, אוֹ שֶׁשָּׁמוּהָ לְבַעַל חוֹב מִדַּעְתּוֹ <small><small>(רַ"ן וְנ"י וְתוֹס')</small>,</small> אוֹ שֶׁמֵּת וְהוֹרִישָׁהּ, אֵינָהּ חוֹזֶרֶת. <small>הַגָּה: וְיֵשׁ אוֹמְרִים דְּאִם מֵת וְהוֹרִישָׁהּ, חוֹזֶרֶת, אִם אֵין כָּאן אֶלָּא יוֹרֵשׁ אֶחָד. אֲבָל אִם הָיוּ כָּאן יוֹרְשִׁין הַרְבֵּה, וְחָלְקוּ וְנָפַל לְאֶחָד בְּחֶלְקוֹ, שׁוּב אֵינָהּ חוֹזֶרֶת <small><small>(טוּר בְּשֵׁם הָרֹא"שׁ)</small>.</small> </small> שָׁמוּ קַרְקַע לָאִשָּׁה, וְנִשֵּׂאת, אוֹ שֶׁשָּׁמוּ מִמֶּנָּה וְנִשֵּׂאת, בַּעַל בְּנִכְסֵי אִשְׁתּוֹ כְּלוֹקֵחַ הוּא, <small><small>(וְלֹא מַחֲזִיר)</small></small> וְלֹא מַחֲזִירִין לוֹ. <small>וְיֵשׁ אוֹמְרִים דַּוְקָא כְּשֶׁמֵּתָה הָאִשָּׁה <small><small>(טוּר סכ"ח וּבֵית יוֹסֵף בְּשֵׁם רַשִׁ"י וְהָרֹא"שׁ)</small>.</small> </small> 

הָיְתָה הַשׁוּמָא בְּטָעוּת, כְּגוֹן שׁוֹמֵר חִנָּם שֶׁפָּשַׁע וְחִיְּבוּהוּ לְשַׁלֵּם וְשָׁמוּ קַרְקַע שֶׁלּוֹ, וְאַחַר כָּךְ נִמְצָא שֶׁהַפִּקָּדוֹן הָיָה בִּרְשׁוּתוֹ אוֹ שֶׁנֶּאֱבַד וּמְצָאוֹ, לָא הָוֵי שׁוּמָא, וְהָדְרָא אֲפִלּוּ מְכָרָהּ הָרִאשׁוֹן אוֹ הוֹרִישָׁהּ. וְהוּא הַדִּין אִם שָׁמוּהָ לְבַעַל חוֹב בְּחוֹבוֹ, וְאַחַר כָּךְ נוֹדַע שֶׁהָיוּ לַלּוֶֹה מָעוֹת מְצוּיִים, דְּהָוֵי שׁוּמָא בְּטָעוּת וְאִם יִרְצֶה הַמַּלְוֶה יָכֹף לַלּוֶֹה שֶׁיִּקָּחֶנָּה וְיִתֵּן לוֹ מָעוֹתָיו. אֲבָל אִם הֶעֱשִׁיר אַחַר כָּךְ, אֵינוֹ יָכוֹל לְכֹפוֹ שֶׁיַּחֲזֹר וְיִקָּחֶנָּה: 


Siman 104

מִי שֶׁיֵּשׁ עָלָיו בַּעֲלֵי חוֹבוֹת הַרְבֵּה, כָּל מִי שֶׁקָּדַם זְמַן קִנְיָן שֶׁל שְׁטָרוֹ, קוֹדֵם הוּא לִגְבּוֹת, בֵּין קַרְקַע בֵּין מִטַּלְטְלִים, אֲפִלּוּ אִם הִגִּיעַ זְמַן פֵּרָעוֹן שֶׁל הַמְאֻחָר קֹדֶם, בֵּין מִלֹּוֶה עַצְמוֹ בֵין מִלָּקוֹחוֹת. וְאִם קָדַם הַמְאֻחָר וְגָבָה קַרְקַע, אֲפִלּוּ הִגְבּוּ לוֹ בִּפְנֵי הַמֻקְדָּם, וְשָׁתַק, מוֹצִיאִין מִיָּדוֹ. <small>הַגָּה: מִיהוּ, כְּשֶׁבָּא לִגְבּוֹת, גּוֹבִין לוֹ, וּכְשֶׁיָּבֹא זְמַן הָרִאשׁוֹן לִגְבּוֹת, יִטְרֹף מִמֶּנּוּ. וְדַוְקָא כְּשֶׁבָּא לִגְבּוֹת מִקַּרְקַע, אֲבָל כְּשֶׁבָּא לִגְבּוֹת מִטַּלְטְלִין, יָכוֹל בַּעַל חוֹב הָרִאשׁוֹן לִטְעֹן שֶׁלֹּא לְהַגְבּוֹתָם, פֶּן יַבְרִיחֵם אוֹ יַפְסִידֵם, וְעוֹד, דְּאִם יִגְבֶּה הַמְאֻחָר שׁוּב לֹא יָכוֹל הַמֻקְדָּם לְהוֹצִיא מִמֶּנּוּ. אֲבָל אִם הַלּוֶֹה עַצְמוֹ נוֹתְנָם לוֹ, יֵשׁ אוֹמְרִים דְּאֵין בַּעַל חוֹב הַמֻקְדָּם יָכוֹל לִמְחוֹת <small><small>(תְּשׁוּבַת רַשְׁבָּ"א אֶלֶף קי"א)</small>.</small> וְכָל זֶה בְּמִלְוָה בִּשְׁטָר, אֲבָל מִלְוָה עַל פֶּה, אִם קָדַם הַמְאֻחָר וְגָבָה, מַה שֶּׁגָּבָה גָבָה <small><small>(רַ"ן פֶּרֶק מִי שֶׁהָיָה נָשׂוּי)</small>,</small> </small> אֶלָּא אִם כֵּן גָּבָה בַּעַל חוֹב מְאֻחָר בֵּינוֹנִית, וְהִנִּיחַ זִבּוּרִית לְבַעַל חוֹב מֻקְדָּם, דְּאָז מַה שֶּׁגָּבָה גָבָה. וְאִם מְכָרָם קוֹדֶם שֶׁהִסְפִּיק הָרִאשׁוֹן לְהוֹצִיאָם מִיָּדוֹ, אֵין הַמֻקְדָּם חוֹזֵר עָלָיו, אֲפִלּוּ אִם הַמָּעוֹת עֲדַיִן בְּיָדוֹ, אֶלָּא חוֹזֵר עַל הַלָּקוֹחוֹת שֶׁשִּׁעְבּוּדוֹ בְּיָדָם. וְאִם מְכָרָם לְגוֹי, שֶׁאֵינוֹ יָכוֹל לְהוֹצִיאָם מִיָּדוֹ, חַיָּב לְשַׁלֵּם לוֹ, אֲפִלּוּ אֵין הַמָּעוֹת בְּיָדוֹ, מִדִּינָא דִגְרָמֵי. וְכֵן אִם הִנִּיחַ בַּעַל חוֹב מְאֻחָר מִטַּלְטְלִין לְבַעַל חוֹב מֻקְדָּם, מַה שֶּׁגָּבָה גָבָה. <small>הַגָּה: יֵשׁ אוֹמְרִים דִּבְדָבָר שֶׁאֵינוֹ עַתָּה בָּעוֹלָם, וְעָתִיד לָבֹא אַחַר כָּךְ, לֹא שַׁיָּךְ בֵּהּ דִּין קְדִימָה, וְאִם קֹדֶם שֶׁבָּא הַדָּבָר לָעוֹלָם נִשְׁבָּע לָתֵת אוֹתוֹ לְבַעַל חוֹב מְאֻחָר, צָרִיךְ לְקַיֵּם שְׁבוּעָתוֹ <small><small>(תְּשׁוּבַת חֲזֵה הַתְּנוּפָה וְהֵבִיאוֹ הַטּוּר סִימָן צ"ט ס"ו)</small>.</small> וְעַיֵּן לְעֵיל סִימָן צ"ט סָעִיף ב'. </small> 

בַּעַל חוֹב שֶׁגָּבָה חוֹבוֹ מִבָּתֵּי שִׁמְעוֹן בִּכְתַב שִׁלְטוֹן הָעִיר שֶׁעָשׂוּ הַכְרָזָה יוֹם אֶחָד, אַחַר כָּךְ בָּא בַּעַל חוֹב <small>הַמֻקְדָּם </small> לְהוֹצִיא מִמֶּנּוּ, וְטוֹעֵן הַמְאֻחָר: כֵּיוָן שֶׁלֹּא עִרְעַרְתָּ בִּשְׁעַת הַכְרָזָה הִפְסַדְתָּ בְּכָךְ, אִם הָיָה הַכָּרוֹז יוֹצֵא: כָּל מִי שֶׁיֵּשׁ לוֹ זְכוּת וְשִׁעְבּוּד עַל קַרְקַע זֶה יָבֹא וִיעַרְעֵר וְכָל מִי שֶׁלֹּא יְעַרְעֵר יִבָּטְלוּ זְכֻיּוֹתָיו, אִם נָהֲגוּ כֵּן, דִּינָא דְמַלְכוּתָא הוּא, וּבָטְלוּ זְכֻיּוֹתָיו. <small>הַגָּה: וְהוּא הַדִּין אִם הָיוּ הַבַּעֲלֵי חוֹב חֲלוּקִים וְצִוּוּ לְהַשְׁכִּין אוֹ לְעַקֵּל נִכְסֵי הַלּוֶֹה, וְלֹא יָדַעְנוּ מִי הַקּוֹדֵם, וְהַשּׁוֹטֵר מֵעִיד כְּדִבְרֵי הָאֶחָד, נֶאֱמָן מִכֹּחַ דִּינָא דְמַלְכוּתָא, אִם הַמִּנְהָג כֵּן <small><small>(בֵּית יוֹסֵף בְּשֵׁם תְּשׁוּבָה שֶׁבְּסוֹף חֲזֵה הַתְּנוּפָה, וְע"ל ס"ס שס"ט)</small>.</small> וְכֵן אִם הָאֶחָד גָּבָה, וְהַשֵּׁנִי טוֹעֵן עָלָיו שֶׁגָּבָה שֶׁלֹּא כַּדִּין וְשֶׁלֹּא הָיָה חַיָּב לוֹ, הוֹאִיל וְגוֹבֶה עַל פִּי דִינָא דְמַלְכוּתָא, מַה שֶּׁגָּבָה גָבָה <small><small>(ת' הָרַשְׁבָּ"א סִימָן תתקמ"ו)</small>.</small> </small> אֲבָל אִם בִּסְתָם הִכְרִיזוּ: כָּל מִי שֶׁיֵּשׁ לוֹ זְכוּת יָבֹא וִיעַרְעֵר, לֹא בָטְלוּ זְכֻיּוֹתָיו בִּשְׁבִיל שֶׁלֹּא עִרְעֵר. <small>הַגָּה: וְאִם הִכְרִיזוּ שֶׁכָּל מִי שֶׁלֹּא יָבֹא יְאַבֵּד זְכֻיּוֹתָיו, וְאֶחָד טָעַן שֶׁלֹּא שָׁמַע הַהַכְרָזָה, מְהַנֵּי טַעֲנָה שֶׁלּוֹ, וְלָא אַמְרִינָן חַבְרָא חַבְרָא אִית לֵהּ <small><small>(תְּשׁוּבַת רַשְׁבָּ"א סִימָן תתצ"ג)</small>. </small> </small> 

בְּמִטַּלְטְלִין, וְכֵן עֲבָדִים, אֵין בָּהֶם דִּין קְדִימָה לְעִנְיַן שֶׁאִם קָדַם הַמְאֻחָר וְגָבָה אֵין מוֹצִיאִין מִיָּדוֹ. וְלֹא עוֹד, אֶלָּא שֶׁאִם עָמַד הָרִאשׁוֹן וּתְפָסָם, הַבַּעַל חוֹב הַמְאֻחָר שֶׁקָּדַם וְגָבָה מוֹצִיא אוֹתָם בְּבֵית דִּין מִיָּדוֹ. <small>מִיהוּ, אִם תָּפַס שְׁטָרוֹת, אֲפִלּוּ הַמֻקְדָּם, לָא הָוֵי כְּתָפַס הַמָּמוֹן, וְיַחֲלֹקוּ <small><small>(רַבֵּנוּ יְרוּחָם נָתִיב כ"ו חֵלֶק ג')</small>.</small> </small> 

לֹא מִקְרֵי גְּבִיָּה, אֶלָּא אִם כֵּן שָׁמוּ בֵּית דִּין הַמִטַּלְטְלִין וְנָתְנוּ בְּיָדוֹ. אֲבָל אִם סָגַר בֵּית דִּין חֲנוּתוֹ שֶׁל לֹוֶה בְּעַד בַּעַל חוֹב מְאֻחָר, אֵין זוֹ גְּבִיָּיה, וּבַעַל חוֹב הַמֻּקְדָּם גּוֹבֶה מֵאוֹתָם מִּטַּלְטְלִים. <small>הַגָּה: בֵּית דִּין שֶׁעִקְּלוּ מָעוֹת שֶׁל רְאוּבֵן שֶׁבְּיַד שִׁמְעוֹן, מִכֹּחַ שֶׁחַיָּב לְלֵוִי, וְשִׁמְעוֹן עָבַר וְנָתַן לִרְאוּבֵן, עַיֵּן לְעֵיל סִימָן פ"ו סָעִיף ה'.</small> 

שִׁעְבֵּד לוֹ מִטַּלְטְלֵי אַגַּב מְקַרְקְעֵי, דִּינָם כִּמְקַרְקְעֵי. וְאִם קָדַם הַמְאֻחָר וְגָבָה, מוֹצִיאִין <small><small>(ע' בְּד"מ ט"ז)</small>,</small> מִיָּדוֹ; וְהוּא שֶׁנִּתְבָּרֵר בְּעֵדִים שֶׁמִּטַּלְטְלִים אֵלּוּ הָיוּ בְּיָדוֹ קֹדֶם שֶׁלָּוָה <small><small>(מִשְּׁנֵיהֶן)</small>,</small> אֲבָל אִם לֹא נִתְבָּרֵר כֵּן בְּעֵדִים, מַחֲזִיקִים לְהוּ כְּלָוָה וְלָוָה וְקָנָה, דְּקַיְמָא לָן דְּיַחֲלֹקוּ, וְאִם קָדַם הַשֵּׁנִי וְגָבָה, זָכָה. וְאִם קָדַם הַמְאֻחָר וְגָבָה מָעוֹת, אֵין מוֹצִיאִין מִיָּדוֹ, שֶׁהֲרֵי מַטְבֵּעַ אֵין בּוֹ סִימָן שֶׁיּוּכְלוּ הָעֵדִים לְהָעִיד עַל אֵלּוּ הַמָּעוֹת שֶׁרָאוּ אוֹתָם עַצְמָם בְּיַד הַלּוֶֹה, וְהָוֵי לְהוּ כְּמוֹ לָוָה וְלָוָה בְּאַגָּב וְקָנָה וְחָזַר וְקָנָה, שֶׁזָּכָה הַתּוֹפֵס בֵּין אִם הוּא רִאשׁוֹן אוֹ אַחֲרוֹן. וְאִם אֶפְשָׁר הַדָּבָר לְהִתְבָּרֵר בְּעֵדִים, זָכָה הָרִאשׁוֹן; וְהַכֹּל לְפִי רְאוֹת עֵינֵי הַדַּיָּן. 

הָא דְבִמְקַרְקְעֵי שַׁיָּךְ קְדִימָה, דַּוְקָא כְּשֶׁהָיוּ בְיָדוֹ קֹדֵם שֶׁלָּוָה. אֲבָל אִם קְנָאָם אַחַר שֶׁלָּוָה מִבַּעֲלֵי חוֹב הַרְבֵּה, אַף עַל פִּי שֶׁשִּׁעְבֵּד לְכָל אֶחָד מֵהֶם מַה שֶּׁעָתִיד לִקְנוֹת, אֵין בָּהֶם דִּין קְדִימָה, אֶלָּא כֻּלָּם שָׁוִים, וְכָל הַקּוֹדֵם וְגָבָה זָכָה, אֲפִלּוּ הוּא אַחֲרוֹן. 

לָוָה וְכָתַב לוֹ: מַה שֶּׁאֲנִי עָתִיד לִקְנוֹת מְשֻׁעְבָּד לְךָ, וְאַחַר כָּךְ קָנָה שָׂדֶה וְחָזַר וְלָוָה מֵאַחֵר, הַשָּׂדֶה מְשֻׁעְבָּד לָרִאשׁוֹן, וְהוּא קוֹדֵם לִגְבּוֹת; וְכֵן אֲפִלּוּ הָיוּ מֵאָה. 

הָיוּ עָלָיו בַּעֲלֵי חוֹבוֹת הַרְבֵּה, כֻּלָּם בְּיוֹם אֶחָד אוֹ בְּשָׁעָה אַחַת, בְּמָקוֹם שֶׁכּוֹתְבִין שָׁעוֹת, אֵין בָּהֶם דִּין קְדִימָה, וְכָל הַקּוֹדֵם לִגְבּוֹת זָכָה, בֵּין מְקַרְקְעֵי בֵּין מִטַּלְטְלֵי. 

אִם בֵּית דִּין מָכְרוּ קַרְקַע שֶׁל זֶה לְהַגְבּוֹת לְבַעַל חוֹב מֻקְדָּם, אֵין בַּעַל חוֹב מְאֻחָר יָכוֹל לִטְרֹף <small><small>(וע"ל סִימָן קי"א סָעִיף ה')</small>.</small> אֲבָל אִם הַלּוֶֹה מְכָרוֹ כְּדֵי לִפְרֹעַ לְבַעַל חוֹב מֻקְדָּם, בַּעַל חוֹב מְאֻחָר טוֹרֵף מֵהַלּוֹקֵחַ. 

שְׁטָרוֹת שֶׁזְּמַן כֻּלָּם יוֹם אֶחָד אוֹ שָׁעָה אַחַת, בְּמָקוֹם שֶׁכּוֹתְבִין שָׁעוֹת, וּבָאוּ כֻּלָּם בְּיַחַד לִגְבּוֹת, וְכֵן בַּעֲלֵי חוֹבוֹת שֶׁכָּל אֶחָד מֵהֶם קוֹדֵם לִזְמַן חֲבֵרוֹ שֶׁבָּאוּ לִגְבּוֹת מִטַּלְטְלֵי, שֶׁהֲרֵי אֵין בָּהֶם דִּין קְדִימָה, אוֹ שֶׁבָּאוּ לִגְבּוֹת מִקַרְקְעֵי שֶׁקָּנָה הַלּוֶֹה לְאַחַר שֶׁלָּוָה מֵהָאַחֲרוֹן שֶׁבָּהֶם וְאֵין בַּנְּכָסִים כְּדֵי שֶׁיִּגְבֶּה כָּל אֶחָד מֵהֶם חוֹבוֹ, מְחַלְּקִים בֵּינֵיהֶם. כֵּיצַד חוֹלְקִים, אִם כְּשֶׁיִּתְחַלֵּק הַמָּמוֹן הַנִּמְצָא עַל מִנְיָנָם יַגִּיעַ לַפָּחוּת שֶׁבָּהֶם כְּשִׁעוּר חוֹבוֹ, <small><small>(אוֹ פָּחוֹת, חוֹלְקִים לְפִי מִנְיָנָם בְּשָׁוֶה וְאִם יַגִּיעַ לַפָּחוּת שֶׁבָּהֶם יוֹתֵר עַל חוֹבוֹ, חוֹלְקִים מִכָּל הַמָּמוֹן בֵּינֵיהֶם, כְּדֵי שֶׁיַּגִּיעַ לַפָּחוּת שֶׁבָּהֶם כְּשִׁעוּר חוֹבוֹ)</small>.</small> וְחוֹזְרִים הַנִּשְׁאָרִים מִבַּעֲלֵי חוֹבוֹת, וְחוֹלְקִים <small><small>(הַיָּתֵר)</small></small> בֵּינֵיהֶם בַּדֶּרֶךְ הַזֹּאת. כֵּיצַד, הָיוּ שְׁלֹשָׁה חוֹבוֹת, שֶׁל זֶה ק' וְשֶׁל זֶה ר' וְשֶׁל זֶה ש', אִם הָיָה כָּל הַנִּמְצָא שָׁם ש', נוֹטְלִים ק"ק. וְכֵן אִם נִמְצָא שָׁם פָּחוֹת מִש', חוֹלְקִים בְּשָׁוֶה, נִמְצָא שָׁם יוֹתֵר עַל ש', חוֹלְקִים ש' בְּשָׁוֶה, וְיִסְתַּלֵּק בַּעַל הַק'. וּשְׁאַר הַמָּמוֹן חוֹלְקִים אוֹתָם הַשְּׁנַיִם עַל אוֹתוֹ הַדֶּרֶךְ. כֵּיצַד, נִמְצְאוּ שָׁם ת"ק אוֹ פָחוֹת, חוֹלְקִים ש' בְּשָׁוֶה, וְיִסְתַּלֵּק הָאֶחָד, וְחוֹזְרִים וְחוֹלְקִים הָר' אוֹ הַפָּחוֹת, בְּשָׁוֶה; וְיִסְתַּלֵּק הַשֵּׁנִי; נִמְצָא שָׁם ת"ר, חוֹלְקִים ש' בְּשָׁוֶה, וְיִסְתַּלֵּק בַּעַל הַמָּנֶה, וְחוֹזְרִים וְחוֹלְקִים הָר' בֵּין הַשְּׁנַיִם, וְיִסְתַּלֵּק בַּעַל הָר', וְנוֹתְנִין הַק' הַנִּשְׁאָר לְבַעַל הַש', וְנִמְצָא בְּיָדוֹ ש'. וְעַל דֶּרֶךְ זוֹ חוֹלְקִים, אֲפִלּוּ הֵם מֵאָה, כְּשֶׁיָּבוֹאוּ לִגְבּוֹת כְּאֶחָד. 

בְּכָל מָקוֹם שֶׁאָנוּ אוֹמְרִים בָּזֶה יַחֲלֹקוּ, אוֹ שֶׁזָּכָה הָרִאשׁוֹן, הַזּוֹכֶה בַּנְּכָסִים יִשָּׁבַע תְּחִלָּה שֶׁעֲדַיִן לֹא נִפְרַע מֵחוֹבוֹ, וַאֲפִלּוּ אִם יֵשׁ נֶאֱמָנוּת בִּשְׁטָרוֹ. 

מִי שֶׁהוֹצִיא ב' שִׁטְרֵי חוֹבוֹת עַל אֶחָד שֶׁנַּעֲשׂוּ בְּיוֹם אֶחָד מִסְכוּם אֶחָד, הֲרֵי זֶה גּוֹבֶה שְׁנֵיהֶם, וְאֵין אוֹמְרִים שְׁנֵיהֶם <small><small>(נַעֲשׂוּ)</small></small> עַל הַלְוָאָה אַחַת: 

מִלְוָה בִּשְׁטַר וּמִלְוָה עַל פֶּה מֻקְדֶּמֶת, מִלְוָה עַל פֶּה קוֹדֶמֶת לִגְבּוֹת מִבְּנֵי חָרֵי, כֵּיוָן שֶׁעֵדִים מְעִידִים שֶׁקָּדְמָה: 

מַלְוֶה שֶׁלֹּא מָצָא נְכָסִים לַלּוֶֹה לְהִפָּרַע מֵהֶם חוֹבוֹ, אֶלָּא מַה שֶּׁנִּתַּן לוֹ עַל תְּנַאי שֶׁאָמַר לוֹ: וְאַחֲרֶיךָ לִפְלוֹנִי, וּבָא לְבֵית דִּין לִפָּרַע מִנְּכָסִים אֵלּוּ, אַף עַל פִּי שֶׁהָרִאשׁוֹן קַיָּם אֵין בֵּית דִּין מַגְבִּין אוֹתָם מִגּוּף הַנְּכָסִים, אֶלָּא מֵהַפֵּרוֹת בִּלְבַד. מֵת הָרִאשׁוֹן וּבָא בַּעַל חוֹב לִגְבּוֹת מִנְּכָסִים אֵלּוּ, אֵין מַגְבִּין לוֹ כְּלוּם, אֲפִלּוּ עֲשָׂאָן אַפּוֹתִיקִי, אֶלָּא הֲרֵי הֵם שֶׁל שֵׁנִי. 

שְׁנַיִם שֶׁהִלְווּ לְגוֹי בָּזֶה אַחַר זֶה, וְאֵין בְּנִכְסֵי הַגּוֹי כְּדֵי לָזֶה וְלָזֶה, וּכְשֶׁבָּא רְאוּבֵן הַמֻקְדָּם לִגְבּוֹת שְׁטָרוֹ קֶרֶן וְרִבִּית, טָעַן שִׁמְעוֹן: רִבִּית שֶׁעָלָה בִּזְמַן הַשְּׁטָר לֹא תִּגְבֶה עַד שֶׁאֶגְבֶּה קֶרֶן חוֹבִי לְפִי שֶׁלֹּא חָל חוֹב הָרִבִּית מִזְּמַן הַשְּׁטָר אֶלָּא בְּכָל יוֹם הוּא מִתְרַבֶּה, אֵין בְּדִבְרֵי שִׁמְעוֹן כְּלוּם: 

<small><small>(כָּפוּל לְקַמָּן ס"ס ר"פ סי"ב)</small></small> לֹוֶה שֶׁאֵין לוֹ מִמַּה לִפְרֹעַ, וְנָפַל הַבַּיִת עָלָיו וְעַל מוֹרִישָׁיו, וּבְנֵי הַלּוֶֹה אוֹמְרִים: אָבִינוּ מֵת רִאשׁוֹן וְיָרַשׁ אֶת מוֹרִישׁוֹ בַּקֶּבֶר וְהוֹרִישׁוֹ לָנוּ וְאֵין לְבַעַל חוֹב לִטֹּל כְּלוּם מִמֶּנּוּ, <small>שֶׁהֲרֵי אֵין בַּעַל חוֹב נוֹטֵל בְּרָאוּי <small><small>(טוּר ס"ס זֶה)</small>,</small> </small> וְהַמַּלְוֶה אוֹמֵר: הַמּוֹרִישׁ מֵת רִאשׁוֹן וְנִמְצָא שֶׁזָּכָה הַלּוֶֹה בַּנְּכָסִים מֵחַיִּים וּבַעַל חוֹב גּוֹבֶה מֵהַיּוֹרְשִׁים, הַדִּין עִם הַיּוֹרְשִׁים: 


Siman 105

הַלּוֶֹה שֶׁחַיָּב לִשְׁנַיִם אוֹ יוֹתֵר, וְאֵין לוֹ כְּדֵי לִפְרֹעַ לְכֻלָּם, וְקָדַם אָדָם אֶחָד וְתָפַס מֵהַמִּטַּלְטְלִים שֶׁל לֹוֶה כְּדֵי לִזְכּוֹת לְאֶחָד מִבַּעֲלֵי חוֹבוֹת, לֹא זָכָה, שֶׁכָּל הַתּוֹפֵס לְבַעַל חוֹב בְּמָקוֹם שֶׁיֵּשׁ עָלָיו חוֹב לַאֲחֵרִים, לֹא קָנָה, וַאֲפִלּוּ עֲשָׂאוֹ שָׁלִיחַ וְכָתַב לוֹ הַרְשָׁאָה. אֲבָל אַפּוֹטְרוֹפּוֹס קָנָה, דְּיַד בְּעָלִים הוּא. 

אִם הַלּוֶֹה חַיָּב גַּם לַתּוֹפֵס, זָכָה בִּתְפִיסָתוֹ; מִגּוֹ דְּאִי בָעֵי זָכִי לְנַפְשֵׁהּ, זָכִי לְחַבְרֵהּ. 

אִם הַלּוֶֹה אָמַר לְאָדָם אֶחָד: זְכֵה בְּחֵפֶץ זֶה לִפְלוֹנִי, אוֹ: תֵּן מָנֶה זֶה לִפְלוֹנִי, זָכָה לוֹ. וַאֲפִלּוּ אֵין הַזּוֹכֶה מַכִּיר לְאוֹתוֹ פְלוֹנִי. וְאֵין אֶחָד מִבַּעֲלֵי חוֹבוֹת יְכוֹלִים לִגְבּוֹת מֵאֵלּוּ, שֶׁכְּבָר זָכָה בָּהֶם אַחֵר: 

אִם אֵין עָלָיו חוֹב לַאֲחֵרִים, זָכָה הַתּוֹפֵס לַבַעַל חוֹב. וְדַוְקָא בְּמָקוֹם דְּאִכָּא פְּסֵידָא לַבַעַל חוֹב, כְּגוֹן שֶׁהוּא גַבְרָא דְמַפְסִיד נִכְסֵי אוֹ שֶׁהֶעֱנִי וְיָרַד מִנְּכָסָיו. וַאֲפִלּוּ תּוֹךְ זְמַן מְהַנְּיָא תְּפִיסָה, אִם אֵין לוֹ נְכָסִים אֲחֵרִים וְיַפְסִיד הַמַּלְוֶה אִי לָאו הַךְ תְּפִיסָה. וְדַוְקָא דְּנָקִיט בַּעַל חוֹב שְׁטָרָא בְּיָדֵהּ, דְּיָכוֹל הַשְׁתָּא לְקַיְּמוֹ; אֲבָל אִי לֵית לֵהּ רְאָיָה, וְהַלּוֶֹה מַכְחִישׁ, מְהַדְּרֵי מָמוֹנָא לְמָרֵהּ, וְלֹא מָצִי לְמֵימַר: קִבְעוּ לִי זְמַן דְּמַיְתִינָא רְאָיָה: 

הַתּוֹפֵס לְבַעַל חוֹב בְּמָקוֹם שֶׁאֵינוֹ חָב לַאֲחֵרִים, חַיָּב בְּאַחֲרָיוּתוֹ. <small>וְיֵשׁ אוֹמְרִים דְּאֵינוֹ חַיָּב בְּאַחֲרָיוּתוֹ <small><small>(טוּר בְּשֵׁם הָרֹא"שׁ)</small>. </small> </small> אִם יֹאמַר הַלּוֶֹה לַתּוֹפֵס: קַבֵּל עָלֶיךָ אַחֲרָיוּת בְּפֵרוּשׁ אוֹ הַחֲזֵר לִי מַה שֶּׁתָּפַסְתָּ דְּלָא מְהֵימַנְתְּ לִי, שׁוֹמְעִין לוֹ. 

נִפְקָד שֶׁתָּפַס בַּפִּקָּדוֹן לְתָפְסוֹ לְבַעַל חוֹב בְּמָקוֹם שֶׁאֵינוֹ חָב לַאֲחֵרִים, מוֹעִיל לוֹ תְּפִיסָתוֹ לְעִנְיָן זֶה שֶׁאִם מֵת הַמַּפְקִיד אֵינוֹ נַעֲשָׂה מִטַּלְטְלִים אֵצֶל בָּנָיו; וּשְׁבִיעִית אֵינָהּ מְשַׁמַּטְתּוֹ; וְאִם נְתָנוֹ בְּאַגָּב <small><small>(פֵּרוּשׁ, אַגַּב קַרְקַע)</small></small> אוֹ בְּקִנְיָן סוּדָר אוֹ בְּמַתְּנַת שְׁכִיב מְרַע <small><small>(לְאַחֵר)</small>,</small> אֵינוֹ נָתוּן. וּמִכָּל מָקוֹם אִם אֵין בַּעַל חוֹב כָּאן, אֵין הַנִּפְקָד יָכוֹל לְעַכֵּב הַפִּקָּדוֹן בִּשְׁבִילוֹ, וַאֲפִלּוּ אִם הַלּוֶֹה מוֹדֶה; שֶׁהַדִּין נוֹתֵן בְּכָל פִּקָּדוֹן לְהַחֲזִירוֹ לְמִי שֶׁהִפְקִידוֹ אֶצְלוֹ, וְאִם יֵשׁ לַאֲחֵרִים זְכוּת בּוֹ הֲרֵי הַדִּין בֵּינֵיהֶם. וְאִם מְסָרוֹ הַנִּפְקָד לְיַד מַלְוֶה, פָּטוּר, וַאֲפִלּוּ אִם הָיָה שׁוֹמֵר שָׂכָר. <small>דְּהָא אַף אִם הָיָה מַחֲזִירוֹ לַמַּפְקִיד הוּא הָיָה צָרִיךְ לְשַׁלֵּם לַמַּלְוֶה <small><small>(טוּר ס"ה)</small>. </small> </small> 


Siman 106

מַלְוֶה שֶׁבָּא לִפָּרַע בִּשְׁטָר מְקֻיָּם שֶׁבְּיָדוֹ, שֶׁלֹּא בִּפְנֵי לֹוֶה, אִם יְכוֹלִים בֵּית דִּין לִשְׁלֹחַ לוֹ וּלְהוֹדִיעוֹ עַד שֶׁיַּעֲמֹד <small><small>(עִמּוֹ)</small></small> בַּדִּין, שׁוֹלְחִים וּמוֹדִיעִין לוֹ, אִם הוּא בִּכְדֵי שֶׁיֵּלֵךְ הַשָּׁלִיחַ וְיַחֲזֹר תּוֹךְ ל' יוֹם, וְהַמַּלְוֶה יִתֵּן שְׂכַר הַשְּׁלִיחוּת, וְיִגְבֶּנּוּ נוֹסָף עַל חוֹבוֹ. וְאִם הוּא בְּמָקוֹם שֶׁאֵין הַשָּׁלִיחַ יָכוֹל לֵילֵךְ וְלַחֲזֹר תּוֹךְ שְׁלֹשִׁים יוֹם, מַגְבִּין לוֹ חוֹבוֹ מִיָּד, אַחַר שֶׁיִּשָּׁבַע הַמַּלְוֶה, וְיִטֹּל בֵּין מֵהַמְקַרְקָעֵי <small><small>(רַשְׁבָּ"א)</small></small> בֵּין מֵהַמִּטַּלְטְלִים, וְאֵין חוֹשְׁשִׁין לְשׁוֹבָר. וְאִם כָּתַב בַּשְּׁטָר נֶאֱמָנוּת בְּפֵרוּשׁ שֶׁאֲפִלּוּ יִפָּרַע שֶׁלֹּא בְּפָנָיו, אוֹ שֶׁכָּתוּב בּוֹ נֶאֱמָנוּת עָלָיו וְעַל בָּאֵי כֹחוֹ, אֵינוֹ צָרִיךְ לִשָּׁבַע. <small>הַגָּה: יֵשׁ אוֹמְרִים דְּאֵין גּוֹבִין שֶׁלֹּא בְּפָנָיו, רַק מִלֹּוֶה עַצְמוֹ, אֲבָל לֹא מִיּוֹרְשָׁיו, אֶלָּא צָרִיךְ לֵילֵךְ אַחֲרֵיהֶם <small><small>(רִיבָ"שׁ סִימָן שנ"ג)</small>.</small> וְעַיֵּן לְעֵיל סִימָן ע"ג סָעִיף י' וְסִימָן י"ד סָעִיף א'. </small> 

שְׁלֹשָׁה רְאָיוֹת צָרִיךְ לְהָבִיא לְבֵית דִּין, וְאַחַר כָּךְ יִפָּרַע שֶׁלֹּא בְּפָנָיו: רְאָיָה רִאשׁוֹנָה, לְקַיֵּם שְׁטָר שֶׁבְּיָדוֹ; שְׁנִיָּה, שֶׁבַּעַל חוֹבוֹ בִּמְדִינָה אַחֶרֶת רָחוֹק יוֹתֵר מִכְּדֵי שֶׁיֵּלֵךְ הַשָּׁלִיחַ וְיַחֲזֹר תּוֹךְ שְׁלֹשִׁים יוֹם; שְׁלִישִׁית, שֶׁאֵלּוּ הַנְּכָסִים בְּחֶזְקַת פְּלוֹנִי הַלּוֶֹה הֵם. 

הַבָּא לִפָּרַע שֶׁלֹּא בִּפְנֵי לֹוֶה, כְּשֵׁם שֶׁבֵּית דִּין יְכוֹלִים לְפָרְעוֹ מִנְּכָסָיו שֶׁלֹּא בְּפָנָיו, כָּךְ הֵם יְכוֹלִים לְמַשְׁכֵּן לְבַעַל חוֹב קַרְקַע בְּחוֹבוֹ, שֶׁזֶּה יוֹתֵר טוֹב לוֹ: 


Siman 107

מִצְוָה עַל הַיּוֹרְשִׁים לִפְרֹעַ חוֹב אֲבִיהֶם, וְכוֹפִים אוֹתָם בְּכָךְ כְּמוֹ שֶׁכּוֹפִים אֶת אֲבִיהֶם. בַּמֶּה דְּבָרִים אֲמוּרִים, כְּשֶׁהִנִּיחַ קַרְקָעוֹת. אֲבָל אִם לֹא הִנִּיחַ אֶלָּא מִטַּלְטְלִים, אֵין כּוֹפִין אוֹתָם לִפְרֹעַ חוֹב אֲבִיהֶם מֵהֶם, אֲבָל מִצְוָה עֲלֵיהֶם לִפְרֹעַ חוֹב אֲבִיהֶם מֵהֶם, זֶהוּ מִן הַדִּין. אֲבָל הַגְּאוֹנִים תִּקְּנוּ שֶׁיְּהֵא בַּעַל חוֹב גּוֹבֶה מֵהַיּוֹרְשִׁים מִטַּלְטְלִים שֶׁהִנִּיחַ אֲבִיהֶם; הִלְכָּךְ, הָאִדָּנָא כּוֹפִין אוֹתָם לִפְרֹעַ חוֹבוֹת אֲבִיהֶם, אֲפִלּוּ הִיא מִלְוָה עַל פֶּה, אַף מֵהַמִּטַּלְטְלִים שֶׁהִנִּיחַ אֲבִיהֶם, אֲפִלּוּ קְנָאָם הַלּוֶֹה אַחַר שֶׁלָּוָה, וְלֹא כָתַב: דְּאִקְנֵי, <small><small>(ע"ל סִימָן קי"א)</small></small> דְּיוֹרֵשׁ בִּמְקוֹם אָבִיו קָאֵי. וְכֵן חַיָּבִים לִפְרֹעַ חוֹב אֲבִיהֶם מִמִּלְוָה שֶׁהָיְתָה לַאֲבִיהֶם בְּיַד אֲחֵרִים, בֵּין גָּבוּ קַרְקַע בֵּין גָּבוּ מָעוֹת. וְאִם יָרְשׁוּ קַרְקַע וּמִטַּלְטְלִים, וְאֵין מְפֹרָשׁ בַּשְּׁטָר שֶׁיִּגְבֶּה מִטַּלְטְלֵי בֵּין בְּחַיָּיו בֵּין בְּמוֹתוֹ, וְהַיּוֹרְשִׁים רוֹצִים לְהַגְבּוֹת לְבַעַל חוֹב קַרְקַע, וְהוּא רוֹצֶה לִגְבּוֹת מִטַּלְטְלִים, הַדִּין עִם הַיּוֹרְשִׁים. אֲבָל אִם לֹא יָרְשׁוּ כְּלוּם מֵאֲבִיהֶן, אֵין חַיָּבִים לִפְרֹעַ חוֹב אֲבִיהֶם, וַאֲפִלּוּ מִצְוָה לֵיכָּא. <small>הַגָּה: יָרַשׁ קְצָת נְכָסִים, אֵין צָרִיךְ לִפְרֹעַ רַק מַה שֶּׁיָּרַשׁ <small><small>(רִיבָ"שׁ סִימָן תע"ח)</small>. </small> וְאִם אוֹמֵר: אֵינִי יוֹרֵשׁ וְאֵינִי מְשַׁלֵּם, עַיֵּן לְקַמָּן סוֹף סִימָן רע"ח אִם שׁוֹמְעִין לוֹ.</small> 

טָעַן הַיּוֹרֵשׁ שֶׁאָבִיו לֹא הִנִּיחַ לוֹ מָמוֹן, וְאֵינוֹ חַיָּב לִפְרֹעַ חוֹב אָבִיו מִשֶּׁלּוֹ, אִם טָעַן הַמַּלְוֶה וַדַּאי שֶׁאָבִיו הוֹרִישׁוֹ מָמוֹן, נִשְׁבָּע הַיּוֹרֵשׁ הֶסֵת, וְנִפְטָר. וְאִם טוֹעֵן: שֶׁמָּא, אֵין עָלָיו אֶלָּא חֵרֶם סְתָם. <small>הַגָּה: כָּתְבוּ הַגָּהוֹת אֲשֵׁרִ"י פֶּרֶק מִי שֶׁמֵּת בְּשֵׁם א"ז שֶׁכָּתַב בְּשֵׁם רַבֵּנוּ תָּם וְרַבֵּנוּ שִׂמְחָה: רְאוּבֵן שֶׁהָיָה חַיָּב לְשִׁמְעוֹן, וּמֵת רְאוּבֵן, יָכוֹל שִׁמְעוֹן לְעַכֵּב קְבוּרָתוֹ עַד שֶׁיִּפְרְעוּ וְאִם שִׁמְעוֹן הוּא קְרוֹבוֹ שֶׁל רְאוּבֵן, בְּנֵי הַמִּשְׁפָּחָה מוֹחִין בְּיָדוֹ שֶׁלֹּא לְעַכֵּב קְבוּרָתוֹ, שֶׁלֹּא לְנַוְּלוֹ. וְכֵן אִם בָּא בַּעַל חוֹב וְגָבָה כָּל נְכָסָיו, אֵין מְחֻיָּב לְקָבְרוֹ.</small> 

יוֹרֵשׁ שֶׁמָּכַר כָּל נִכְסֵי אָבִיו, וַדַּאי בַּעַל חוֹב טוֹרֵף הַלָּקוֹחוֹת, אֲפִלּוּ אִם יֵשׁ בְּיַד הַיּוֹרֵשׁ נְכָסִים קַרְקָעוֹת שֶׁלּוֹ, לְפִי שֶׁנְּכָסָיו אֵינָם מְשֻׁעְבָּדִים לְחוֹב אָבִיו. וַאֲפִלּוּ שֶׁל אָבִיו זִבּוּרִית, וְשֶׁלּוֹ עִדִּית, אֵינוֹ יָכוֹל לְסַלְּקוֹ בָּעִדִּית שֶׁלּוֹ, שֶׁלֹּא מִדַּעְתּוֹ. אֲבָל רוֹצֶה לְסַלְּקוֹ שֶׁלֹּא יִטְרֹף מֵהַלָּקוֹחוֹת, וְנוֹתֵן לוֹ מָעוֹת, אַף עַל פִּי שֶׁלֹּא יָרַשׁ הַמָּעוֹת מֵאָבִיו, יָכוֹל לְסַלְּקוֹ, אֶלָּא אִם כֵּן עָשָׂה אָבִיו נְכָסִים אֵלּוּ אַפּוֹתִיקִי מְפֹרָשׁ לַבַּעַל חוֹב. 

יוֹרֵשׁ שֶׁמָּכַר כָּל נִכְסֵי אָבִיו, וְאֵין בַּעַל חוֹב יָכוֹל לִטְרֹף מֵהַלָּקוֹחוֹת, כְּגוֹן שֶׁמְּכָרָם לְגוֹיִים וְכַיּוֹצֵא בָּזֶה, יֵשׁ מִי שֶׁאוֹמֵר שֶׁגּוֹבֶה מֵהַדָּמִים שֶׁבְּיַד הַיְתוֹמִים, וְיֵשׁ אוֹמְרִים שֶׁאֵינוֹ גוֹבֶה: 

הָאִדָּנָא שֶׁתִּקְּנוּ הַגְּאוֹנִים לִגְבּוֹת מֵהַיּוֹרְשִׁים אַף מֵהַמִּטַּלְטְלִים שֶׁהִנִּיחַ אֲבִיהֶם, אִם תָּפַס הַמַּלְוֶה מִטַּלְטְלֵי הַלּוֶֹה, אֲפִלּוּ לְאַחַר מִיתָה, מְהַנְּיָא, אֲפִלּוּ אֵין לוֹ עֵדִים עַל חוֹבוֹ, שֶׁאִם לֹא תָּפַס לֹא הָיוּ מַגְבִּינָן לֵהּ, וְהַשְׁתָּא דְתָפַס נֶאֱמָן לִגְבּוֹת מֵהֶם בִּשְׁבוּעָה, בְּמִגּוֹ דְּאִי בָעֵי אָמַר: לֹא תָפַסְתִּי: 

הָיָה עַל אֲבִיהֶם חוֹב שֶׁל מָנֶה, וְלֹא הִנִּיחַ לֹא מְקַרְקְעֵי וְלֹא מִטַּלְטְלֵי, אֶלָּא קַרְקַע שָׁוָה חֲמִשִּׁים, וּבָא בַעַל חוֹב וּטְרָפָהּ, וְנָתְנוּ לוֹ הַיּוֹרְשִׁים חֲמִשִּׁים מִשֶּׁלָּהֶם, אֲפִלּוּ לֹא אָמְרוּ לוֹ שֶׁבִּדְמֵי קַרְקַע זֶה הֵם נוֹתְנִים לוֹ, אֵינוֹ יָכוֹל לַחֲזֹר וּלְטָרְפָהּ מֵהֶם בִּשְׁאֵרִית חוֹבוֹ; <small><small>(וע"ל סִימָן קי"א ס"ט)</small></small> וְכֵן אֵין בַּעַל חוֹב מְאֻחָר מִמֶּנּוּ יָכוֹל לְטָרְפָהּ, דְּהָוָה לֵהּ כְּמוֹ שֶׁהִגְבּוּ אוֹתָהּ לוֹ בְּחוֹבוֹ וְחָזְרוּ וּלְקָחוּהָ מִמֶּנּוּ. 

יָרְשׁוּ הָאַחִים קַרְקָעוֹת מֵאֲבִיהֶם, וְחִלְּקוּם, וּבָא בַּעַל חוֹב לִטְרֹף, אִם לֹא יָרְשׁוּ אֶלָּא שְׁתֵּי שָׂדוֹת, וְלָקַח כָּל אֶחָד אַחַת, אֵינָם יְכוֹלִים לוֹמַר לְבַעַל חוֹב: קַח מִכָּל אֶחָד חֲצִי שָׂדֶה, אֶלָּא נוֹטֵל שָׂדֶה אֶחָד מֵאֵיזֶה מֵהֶם שֶׁיִּרְצֶה. אֲבָל אִם יָרְשׁוּ ד' שָׂדוֹת, וְחוֹבוֹ כְּנֶגֶד ב' שָׂדוֹת, אֵינוֹ יָכוֹל לוֹמַר: אֶקַּח מֵאֶחָד שְׁתֵּי שָׂדוֹת, אֶלָּא יִקַּח מִכָּל אֶחָד שָׂדֶה אַחַת, אֶלָּא אִם כֵּן עָשָׂה לוֹ אַפּוֹתִיקִי הַשְּׁתֵּי שָׂדוֹת שֶׁנָּפְלוּ לְאֶחָד, דְּאָז נוֹטְלָם, אֲפִלּוּ לֹא עֲשָׂאָם אַפּוֹתִיקִי מְפֹרָשׁ, אֶלָּא שִׁעְבֵּד לוֹ כָּל נְכָסָיו וְסִיֵּם לוֹ אוֹתָם שָׂדוֹת בִּמְצָרֵיהֶם לִהְיוֹת תְּחִלָּה לְפֵרָעוֹן. 

הִנִּיחַ לָהֶם אֲבִיהֶם מָעוֹת וּמִטַּלְטְלִים, וְחָלְקוּ, וּבָא בַּעַל חוֹב לִגְבּוֹת מֵהֶם, אִם הֵם מְצוּיִים לְפָנֵינוּ, גּוֹבֶה מִכָּל אֶחָד חֶלְקוֹ. וְאִם אֵין כֻּלָּם מְצוּיִים לְפָנֵינוּ, אֵינוֹ צָרִיךְ לַחֲזֹר אַחֲרֵיהֶם, אֶלָּא יִקַּח כָּל חוֹבוֹ מֵאוֹתוֹ שֶׁלְּפָנֵינוּ, וְהוּא יַחֲזֹר אַחַר הָאֲחֵרִים. 

יָרְשׁוּ קַרְקָעוֹת וְחִלְּקוּם, וּמָכַר אֶחָד מֵהֶם חֶלְקוֹ אוֹ נְתָנוֹ בְּמַתָּנָה, וּבָא בַּעַל חוֹב שֶׁל אֲבִיהֶם לִגְבּוֹת חוֹבוֹ, טוֹרֵף חֲצִי הַחוֹב מֵהַלּוֹקֵחַ שֶׁקָּנָה מֵהַיּוֹרֵשׁ, וְהַחֵצִי מֵהַיּוֹרֵשׁ הָאַחֵר. 

שִׁמְעוֹן שֶׁאָמַר לַיּוֹרְשִׁים: מָנֶה לִי בְּיֶדְכֶם, וְהוֹדוּ לוֹ בִּפְנֵי עֵדִים, וּכְשֶׁחָזַר לְתָבְעָם אָמְרוּ לוֹ: לֹא הוֹדֵנוּ שֶׁאָנוּ חַיָּבִים לְךָ אֶלָּא מֵחֲמַת אָבִינוּ וְלֹא הִנִּיחַ מִמַּה לִפְרֹעַ; וְהוּא אוֹמֵר: לֹא כִי אֶלָּא מֵחֲמַת עַצְמְכֶם אַתֶּם חַיָּבִים לִי, מֵאַחַר שֶׁהוֹדוּ סְתָם, חַיָּבִים לְפָרְעוֹ. <small><small>(וְע"ל סִימָן פ"א רַשְׁבָּ"א)</small>.</small> וְאִם הוֹדוּ בִּפְנֵי עֵד אֶחָד, וְהֵם אוֹמְרִים שֶׁלֹּא הוֹדוּ, נִשְׁבָּעִים לְהַכְחִישׁ הָעֵד. וְאִם מוֹדִים שֶׁהוֹדוּ בִּפְנֵי הָעֵד בִּסְתָם, אֶלָּא שֶׁאוֹמְרִים שֶׁלֹּא נִתְכַּוְּנוּ לְהוֹדוֹת שֶׁחַיָּבִים מֵחֲמַת עַצְמָם אֶלָּא מֵחֲמַת אֲבִיהֶם, חַיָּבִים לְשַׁלֵּם. <small><small>(וְע"ל סִימָן ע"ה סָעִיף י"ג)</small>. </small> 

הִנִּיחַ לָהֶם אֲבִיהֶם מִטַּלְטְלִין, וְקָדְמוּ וּפָרְעוּ לְבַעַל חוֹב מְאֻחָר, אֵין בַּעַל חוֹב מֻקְדָּם יָכוֹל לְהוֹצִיא מִיָּדוֹ. 

רְאוּבֵן שֶׁמֵּת, וְנִמְצָא בְּפִנְקָסוֹ כָּתוּב בִּכְתַב יָדוֹ שֶׁהוּא חַיָּב לְשִׁמְעוֹן מָנֶה, הַיּוֹרְשִׁים פְּטוּרִים. דְּמִלְוָה עַל פֶּה, אֲפִלּוּ בְּעֵדִים, אֵינוֹ גּוֹבֶה מֵהַיּוֹרְשִׁים אֶלָּא אִם כֵּן הָיָה תּוֹךְ זְמַנּוֹ. <small><small>(וְעַיֵּן לְעֵיל סִימָן צ"א סָעִיף ה' וּלְקַמָּן סִימָן ק"י סָעִיף ז')</small>. </small> 


Siman 108

מִלִוָה עַל פֶּה, אֵינָהּ נִגְבֵּית מֵהַיּוֹרְשִׁים, אֶלָּא בְּאֶחָד מִשְּׁלֹשָׁה דְרָכִים, וְאֵלוּ הֵם: כְּשֶׁחַיָּיב מוֹדֶה בָּהֶן וְצִוָּה בְּחָלְיוֹ שֶׁיֵּשׁ לִפְלוֹנִי חוֹב עָלָיו עֲדַיִן, אוֹ שֶׁהָיְתָה הַלְוָאָה לִזְמַן וַעֲדַיִן לֹא הִגִּיעַ הַזְּמַן, אוֹ שֶׁנִּדּוּהוּ עַד שֶׁיִּתֵּן וּמֵת בְּנִדּוּיוֹ, כָּל אֵלּוּ גּוֹבִים מֵהַיּוֹרְשִׁים בְּלֹא שְׁבוּעָה. אֲבָל אִם בָּאוּ עֵדִים שֶׁהָיָה אֲבִיהֶם חַיָּב לָזֶה מָנֶה, אֵינוֹ גּוֹבֶה מֵהַיּוֹרֵשׁ כְּלוּם, שֶׁמָּא פְרָעוֹ. <small>הַגָּה: מִיהוּ, אִם טָעֲנוּ הַיְתוֹמִים: לֹא לָוָה אָבִינוּ מֵעוֹלָם, הָוֵי כְּאִלּוּ אָמְרוּ: לֹא נִפְרַע הַחוֹב, וּמֵאַחַר דְּאִכָּא עֵדִים שֶׁלָּוָה, חַיָּבִים לְשַׁלֵּם <small><small>(בה"ת וְטוּר סָעִיף ל"ג)</small>,</small> וּכְמוֹ שֶׁיִּתְבָּאֵר לְקַמָּן סָעִיף ט"ו סִימָן זֶה.</small> וְכֵן אִם הוֹצִיא כְּתַב יָד אֲבִיהֶם שֶׁהוּא חַיָּב לוֹ, אֵינוֹ גּוֹבֶה בּוֹ כְלוּם, שֶׁמָּא פְרָעוֹ <small>וְע"ל סִימָן ס"ט <small><small>(ס"ה)</small>.</small> </small> וְאִם מֵת הַמַּלְוֶה, וְהַיּוֹרְשִׁים בָּאִים לִגְבּוֹת מִיּוֹרְשֵׁי הַלּוֶֹה, אִם הוּא עַל אֶחָד מִג' דְּרָכִים אֵלּוּ, גּוֹבִים מֵהֶם בְּלֹא שְׁבוּעָה, אַף עַל פִּי שֶׁמֵּת לֹוֶה בְּחַיֵּי מַלְוֶה. וְאִם אֵינָהּ עַל אַחַת מִג' דְּרָכִים אֵלּוּ, אֲפִלּוּ יוֹרְשֵׁי הַלּוֶֹה אֵין טוֹעֲנִים כְּלָל, אֵינָם גּוֹבִין מֵהֶם, דַּאֲנָן טַעֲנִינָן לְהוּ שֶׁמָּא פָרַע אֲבִיהֶם. <small>הַגָּה: וְאִם הוֹצִיאוּ עַל רְפוּאוֹת בְּחָלְיוֹ, יֵשׁ לוֹ דִּין שְׁאַר חוֹב, שֶׁאִם יָדוּעַ כַּמָּה הוֹצִיאוּ וְשֶׁלֹּא נִפְרַע בְּחַיָּיו, נִפְרָעִין מִן הַיְתוֹמִים, אֲבָל בְּלָאו הָכִי אֵין נִפְרָעִין; וְאִשְׁתּוֹ אֵינָהּ נֶאֱמֶנֶת <small><small>(תְּשׁוּבַת הָרֹא"שׁ כְּלָל פ"ה סִימָן ב')</small>.</small> </small> 

יֵשׁ מִי שֶׁאוֹמֵר, שֶׁמִּי שֶׁנִּתְחַיֵּב מָמוֹן בְּבֵית דִּין בַּעֲבוּר מַלְשִׁינוּת וָמֵת, גּוֹבֶה מֵהַיּוֹרְשִׁים. אֲבָל אִם חִיְבוּהוּ קְנָס, לֹא קָנְסוּ בְּנוֹ אַחֲרָיו <small><small>(ע"ל סִימָן שפ"ה ס"א)</small>.</small> 

אֵין נִפְרָעִים מִיּוֹרְשִׁים קְטַנִּים בְּעוֹדָם קְטַנִּים שֶׁאֵינָם בְּנֵי י"ג שָׁנָה, שׁוּם הַלְוָאָה מֵחוֹב אֲבִיהֶם, אֲפִלּוּ הָיָה עָלָיו שְׁטָר מְקֻיָּם, וַאֲפִלּוּ הָיָה בּוֹ נֶאֱמָנוּת, וַאֲפִלּוּ הָיָה בּוֹ כָּל תְּנַאי שֶׁבָּעוֹלָם, שֶׁמָּא יֵשׁ לָהֶם רְאָיָה שֶׁשּׁוֹבְרִים בָּהּ הַשְּׁטָר, אֶלָּא אִם כֵּן הָיָה בְּמִלְוָה זוֹ אֶחָד מִג' דְּרָכִים הַנִּזְכָּרִים לְעֵיל בְּסָמוּךְ <small><small>(בס"א)</small>,</small> וַאֲפִלּוּ הָיְתָה מִלְוָה עַל פֶּה, גּוֹבֶה מִיתוֹמִים קְטַנִּים בְּאֶחָד מִג' דְּרָכִים הַנִּזְכָּרִים; וּדְהָיְתָה תּוֹךְ זְמַן, צָרִיךְ שֶׁנִּתְקַבֵּל הָעֵדוּת בְּחַיֵּי אֲבִיהֶם שֶׁהִיא תּוֹךְ זְמַן, שֶׁאִם לֹא כֵּן אֵין מְקַבְּלִין עֵדוּת עַל קָטָן, אֲפִלּוּ בְּפָנָיו. וְאִם הֵם גְּדוֹלִים וְהוֹצִיא עֲלֵיהֶם שְׁטָר מְקֻיָּם, אֲפִלּוּ אֵין שָׁם אֶחָד מִג' דְּרָכִים אֵלּוּ גּוֹבֶה מֵהֶם בְּלֹא שְׁבוּעָה, אִם יֵשׁ בּוֹ נֶאֱמָנוּת מְפֹרָשׁ שֶׁהֶאֱמִינוֹ עָלָיו וְעַל יוֹרְשָׁיו אוֹ עַל בָּאֵי כֹחוֹ, שֶׁיּוֹרְשָׁיו בִּכְלַל בָּאֵי כֹחוֹ. אֲבָל אִם אֵין שָׁם כָּתוּב בַּשְּׁטָר נֶאֱמָנוּת, וַאֲפִלּוּ כָּתוּב בּוֹ נֶאֱמָנוּת סְתָם, וְלֹא פֵרַשׁ עַל יוֹרְשָׁיו אוֹ עַל בָּאֵי כֹחוֹ, צָרִיךְ לִשָּׁבַע כְּעֵין שֶׁל תּוֹרָה בִּנְקִיטַת חֵפֶץ, וְגוֹבֶה. וַאֲפִלּוּ תָּפַס מִשֶּׁלָּהֶם בְּלֹא שְׁבוּעָה, מַשְׁבִּיעִין לֵהּ. וְאִי לֹא בָּעֵי לְאִשְׁתַּבּוּעֵי, דִּינוֹ כְמוֹ שֶׁנִּתְבָּאֵר בְּסִימָן פ"ב <small><small>(ופ"ז ס"י)</small>.</small> 

הוֹצִיא עַל הַיּוֹרְשִׁים שְׁטַר עִסְקָא, הַחֵצִי יֵשׁ לוֹ דִין מִלְוָה, וְנִשְׁבָּע וְנוֹטֵל; וְהַחֵצִי, אֵינוֹ נוֹטֵל אֲפִלּוּ בִּשְׁבוּעָה, שֶׁכֵּיוָן שֶׁאִלּוּ הָיָה אֲבִיהֶם קַיָּם הָיָה נֶאֱמָן לוֹמַר: הֶחֱזַרְתִּי, בְּמִגּוֹ דְנֶאֶנְסוּ, וְטוֹעֲנִין לְהוּ <small>הַגָּה: הַבֵּית דִּין; וְדַוְּקָא אִם אֵין לָהֶם אַפּוֹטְרוֹפְּסִים, אֲבָל אִם יֵשׁ לָהֶם אַפּוֹטְרוֹפְּסִים רוֹאִין תְּחִלָּה אִם הָאַפּוֹטְרוֹפְּסִים יִטְעֲנוּ לָהֶם, וְאִם לָאו טוֹעֵן לָהֶם הַבֵּית דִּין <small><small>(רַ"ן פֶּרֶק שְׁנֵי דַיָּנֵי גְזֵרוֹת)</small>.</small> </small> וְאֵין עֲלֵיהֶם שְׁבוּעָה, אֶלָּא חֵרֶם סְתָם. אֲבָל אִם אֵין אָנוּ יְכוֹלִים לִטְעֹן לָהֶם שֶׁהֶחֱזִיר, כְּגוֹן שֶׁהוֹדָה אֲבִיהֶם שֶׁלֹּא הֶחֱזִיר, אוֹ שֶׁמֵּת תּוֹךְ זְמַן, אוֹ שֶׁהֶאֱמִין לְבַעַל הָעִסְקָא אִם יֹאמַר שֶׁלֹּא הֶחֱזִיר, אֵין טוֹעֲנִים לָהֶם שֶׁנֶּאֶנְסוּ. וְיֵשׁ אוֹמְרִים שֶׁטּוֹעֲנִים לָהֶם שֶׁנֶּאֶנְסוּ. וְאִם יֵשׁ מִתְעַסֵק בְּעַיִן, וְיֵשׁ עֵדִים שֶׁהוּא מֵאוֹתוֹ עֵסֶק אוֹ חֲלִיפָיו, נוֹטֵל הַמִּלְוָה בְּלֹא שְׁבוּעָה; וְאִם יֵשׁ רֶוַח, נוֹטְלִים בּוֹ יוֹרְשֵׁי הַלּוֶֹה חֶלְקָם. <small>הַגָּה: וּכְבָר נִתְבָּאֵר בְּסָמוּךְ שֶׁאֵין מְקַבְּלִין הָעֵדוּת לִפְנֵי יְתוֹמִים קְטַנִּים, אִם לֹא נִתְקַבֵּל הָעֵדוּת בְּחַיֵּי אֲבוּהוֹן <small><small>(בֵּית יוֹסֵף)</small></small> וְע"ל סִימָן ק"י סָעִיף ט': </small> 

מֵת הַמַּלְוֶה, וּבָאִים יוֹרְשָׁיו לִתְבֹּעַ הַשְּׁטָר מֵהַלּוֶֹה, וְהוּא אוֹמֵר: פָּרַעְתִּי לַאֲבִיהֶם, וְהֵם אוֹמְרִים: לֹא יָדַעְנוּ, אוֹמְרִים לוֹ: זִיל שְׁלִים. וְאִם אָמַר: הִשָּׁבְעוּ לִי, אִם יֵשׁ בַּשְּׁטָר שֶׁהֶאֱמִין אֶת הַמַּלְוֶה וְאֶת יוֹרְשָׁיו עָלָיו, גּוֹבִין בְּלֹא שְׁבוּעָה. וְאִם לֹא הֶאֱמִין אוֹתָם עָלָיו, יִשָּׁבְעוּ בִּנְקִיטַת חֵפֶץ שֶׁלֹּא צִוָּה לָהֶם אֲבִיהֶם עַל יְדֵי אַחֵר, וְשֶׁלֹּא אָמַר לָהֶם בְּפִיו, וְשֶׁלֹּא מָצְאוּ שׁוֹבָר בֵּין שִׁטְרוֹתָיו שֶׁשְּׁטָר זֶה פָּרוּעַ, שֶׁאִם מָצְאוּ שׁוֹבָר עָלָיו, הָיָה בְּחֶזְקַת פָּרוּעַ, וְהוּא שֶׁנִּמְצָא הַשְּׁטָר בֵּין שְׁטָרוֹת קְרוּעִים, כְּמוֹ שֶׁנִּתְבָּאֵר <small>בְּסִימָן ס"ה.</small> וְיִכְלְלוּ בִּכְלַל הַשְּׁבוּעָה שֶׁלֹּא אָמַר לָהֶם אֲבִיהֶם שֶׁהָיָה לוֹ שְׁטָר פָּרוּעַ בֵּין שִׁטְרוֹתָיו. אֲפִלּוּ הָיָה הַיּוֹרֵשׁ קָטָן הַמֻּטָּל בָּעֲרִיסָה כְּשֶׁמֵּת מוֹרִישׁוֹ, הֲרֵי זֶה נִשְׁבָּע כְּשֶׁיַּגְדִּיל, וְנוֹטֵל. וּמִיהוּ, אֵין זֶה צָרִיךְ לִשָּׁבַע אֶלָּא שֶׁלֹּא מָצָאתִי, אֲבָל לֹא פְקָדַנִי אַבָּא, לֹא, דְּלָאו בַּר צַוָּאָה הָיָה: 

אִם יֵשׁ לַקָּטָן אַפּוֹטְרוֹפּוֹס שֶׁמִּנָּהוּ אָבִיו וּמְבַקֵּשׁ חוֹבוֹתָיו שֶׁל קָטָן, צָרִיךְ לִשָּׁבַע שֶׁלֹּא צִוָּהוּ אֲבִי הַיְתוֹמִים, וְשֶׁלֹּא מָצָא בֵּין שִׁטְרוֹתָיו שֶׁשְּׁטָר זֶה פָּרוּעַ. וְאִם מִנּוּהוּ בֵּית דִּין אֵינוֹ צָרִיךְ לִשָּׁבַע אֶלָּא שֶׁלֹּא מָצָא בֵּין שִׁטְרוֹתָיו שֶׁשְּׁטָר זֶה פָּרוּעַ. 

אִם יֵשׁ לַקָּטָן אַחִים גְּדוֹלִים, אֵין צָרִיךְ לְהַמְתִּין עַד שֶׁיַּגְדִּיל הַקָּטָן, אֶלָּא הֵם נִשְׁבָּעִים וְגוֹבִים הַכֹּל, וְנוֹתְנִין לַקָּטָן חֶלְקוֹ; וְאִם מֵת הַקָּטָן, נִשְׁבָּעִים הֵם וְנוֹטְלִים חֶלְקוֹ וְחֶלְקָם. 

אִם אֶחָד מֵהַיּוֹרְשִׁים אוֹמֵר: אָמַר לִי אַבָּא שֶׁהַשְּׁטָר פָּרוּעַ, וְהָאֲחֵרִים אוֹמְרִים: לֹא פְקָדַנוּ, אִם הַשְּׁטָר יוֹצֵא מִתַּחַת יַד זֶה שֶׁאוֹמֵר פָּרוּעַ, הוּא נֶאֱמָן עַל כֻּלָּם, בְּמִגּוֹ שֶׁאִם הָיָה רוֹצֶה הָיָה שׂוֹרְפוֹ. וְאִם לָאו, אֵינוֹ נֶאֱמָן אֶלָּא עַל חֶלְקוֹ בִּלְבַד. וְיֵשׁ מִי שֶׁאוֹמֵר, שֶׁאֲפִלּוּ הַשְּׁטָר יוֹצֵא מִתַּחַת יַד זֶה שֶׁאוֹמֵר פָּרוּעַ, הוּא אֵינוֹ נֶאֱמָן אֶלָּא עַל חֶלְקוֹ. 

 כָּל הַדִּין שֶׁיֵּשׁ לְיוֹרְשֵׁי הַמַּלְוֶה עִם הַלּוֶֹה כְּשֶׁבָּאִים לִפָּרַע מִמֶּנּוּ, כָּךְ יֵשׁ לָהֶם עִם יוֹרְשֵׁי הַלּוֶֹה, אִם מֵת וּבָאִים לִפָּרַע מֵהֶם; אֶלָּא שֶׁכְּשֶׁטּוֹעֲנִים עִם יוֹרְשֵׁי הַלּוֶֹה צְרִיכִים גַּם כֵּן לִשָּׁבַע שֶׁלֹּא נִפְרְעוּ הֵם עַצְמָם מֵאֲבִיהֶם. וְאִם טָעֲנוּ יְתוֹמֵי הַלּוֶֹה: אָמַר לָנוּ אַבָּא פָּרַעְתִּי לַאֲבִיהֶם, אֵין עֲלֵיהֶם שְׁבוּעָה שֶׁלֹּא נִפְרְעוּ הֵם בְּעַצְמָם: 

מֵתוּ הַיּוֹרְשִׁים שֶׁהָיָה לָהֶם לִשָּׁבַע שְׁבוּעַת הַיּוֹרְשִׁים, יֵשׁ אוֹמְרִים שֶׁאֵין יוֹרְשֵׁיהֶם נִשְׁבָּעִים וְנוֹטְלִים. וְיֵשׁ אוֹמְרִים שֶׁגַּם הֵם נִשְׁבָּעִים: שֶׁלֹּא פִקְּדָנוּ אַבָּא וְלֹא אַבָּא דְאַבָּא, וְנוֹטְלִים. 

בַּמֶּה דְּבָרִים אֲמוּרִים שֶׁיּוֹרְשֵׁי הַמַּלְוֶה נִשְׁבָּעִים וְנוֹטְלִים מִיּוֹרְשֵׁי הַלּוֶֹה, כְּשֶׁמֵּת מַלְוֶה וְאַחַר כָּךְ מֵת לֹוֶה. אֲבָל מֵת לֹוֶה בְּחַיֵּי מַלְוֶה וְאַחַר כָּךְ מֵת הַמַּלְוֶה, אֵין הַיּוֹרְשִׁים, בֵּין שֶׁהֵם בָּנִים אוֹ אַחִים אוֹ שְׁאַר יוֹרְשִׁים, נוֹטְלִים כְּלוּם אֲפִלּוּ בִּשְׁבוּעָה, שֶׁהֲרֵי כְּבָר נִתְחַיֵּב הַמַּלְוֶה שְׁבוּעָה לְיוֹרְשֵׁי הַלּוֶֹה, כְּדִין הַבָּא לִפָּרַע מִנִּכְסֵי יְתוֹמִים, <small>הַגָּה: וַאֲפִלּוּ נִשְׁבַּע הַמַּלְוֶה כְּבָר, לֹא מְהַנֵּי, אִם יֵשׁ לָחוּשׁ שֶׁנִּפְרַע אַחַר הַשְּׁבוּעָה <small><small>(תְּשׁוּבַת הָרֹא"שׁ כְּלָל פ"ו סִימָן ג')</small>,</small> </small> וְאֵין אָדָם מוֹרִישׁ לְבָנָיו מָמוֹן שֶׁאֵין יָכוֹל לִגְבּוֹתוֹ אֶלָּא בִּשְׁבוּעָה. וְאִם עָבַר הַדַּיָּן וְהִשְׁבִּיעַ יוֹרְשֵׁי הַמַּלְוֶה וְגָּבוּ חוֹבָם, אֵין מוֹצִיאִים מִיָּדָם. וְכֵן אִם קָדְמוּ יוֹרְשֵׁי הַמַּלְוֶה וְתָפְסוּ, אֵין מוֹצִיאִין מִיָּדָם. לְפִיכָךְ, שְׁטָר חוֹב שֶׁל יְתוֹמִים הַבָּאִים לִפָּרַע מֵהַיְתוֹמִים, שֶׁמֵּת אֲבִיהֶם הַלּוֶֹה תְּחִלָּה, אֵין קוֹרְעִין אוֹתוֹ וְאֵין מַגְבִּין בּוֹ. <small>הַגָּה: וְדַוְקָא הָאַפֹּטְרֹפּוֹס; אֲבָל הַבֵּית דִּין שֶׁבָּא לִפְנֵיהֶם לְדִין, וּבָא הַשְּׁטָר לְיָדָם, וַדַּאי קוֹרְעִין אוֹתוֹ מֵאַחַר שֶׁפָּסְקוּ שֶׁלֹּא לִגְבּוֹת בּוֹ. מִיהוּ, אִם לֹא קְרָעוּהוּ, וּבָא אַחַר כָּךְ לְבֵית דִּין אַחֵר וְגָּבוּ בוֹ, מַה שֶּׁעָשׂוּ עָשׂוּי <small><small>(טוּר סכ"ז בְּשֵׁם הרמ"ה)</small>.</small> </small> וַאֲפִלּוּ הָיָה שָׁם עָרֵב, וּמֵת הַלּוֶֹה תְּחִלָּה, לֹא יִפָּרְעוּ יוֹרְשֵׁי הַמַּלְוֶה מֵהֶעָרֵב אִם הִנִּיחַ הַלּוֶֹה נְכָסִים, שֶׁאִם יִפָּרְעוּ מֵהֶעָרֵב, הֲרֵי הֶעָרֵב חוֹזֵר וְנִפְרָע מִיּוֹרְשֵׁי לֹוֶה, כֵּיוָן שֶׁהִנִּיחַ לָהֶם אֲבִיהֶם נְכָסִים; וְאֵין חִלּוּק בֵּין עָרֵב לְקַבְּלָן בָּזֶה. <small>וְיֵשׁ אוֹמְרִים דְּאִם הָעָרֵב הוּא הַיּוֹרֵשׁ בְּעַצְמוֹ, גּוֹבֶה מִמֶּנּוּ <small><small>(מַהֲרִי"ק שֹׁרֶשׁ צ"א)</small>.</small> </small> 

אִם הָיָה הַשְּׁטָר מַשְׁכּוֹנָא, וְהָיָה אֲבִיהֶם מֻחְזָק בָּהּ, גּוֹבֶה בְּלֹא שְׁבוּעָה; לְפִיכָךְ, אִם מֵת, גַּם יוֹרְשִׁים גּוֹבִים. 

בַּמֶּה דְּבָרִים אֲמוּרִים שֶׁאֵין הַיּוֹרְשִׁים נוֹטְלִין כְּשֶׁמֵּת לֹוֶה בְּחַיֵּי מַלְוֶה, כְּשֶׁאֵין נֶאֱמָנוּת בַּשְּׁטָר. אֲבָל אִם יֵשׁ נֶאֱמָנוּת בַּשְּׁטָר, אִם הֶאֱמִין לֹוֶה לַמַּלְוֶה עָלָיו וְעַל בָּאֵי כֹּחוֹ, נִשְׁבָּעִים יוֹרְשִׁים וְנוֹטְלִין, שֶׁהֲרֵי אֲבִיהֶם לֹא הָיָה צָרִיךְ לִשָּׁבַע לֹא לַלּוֶֹה וְלֹא לַיּוֹרְשִׁים. וְאִם הֶאֱמִין גַּם לִבְנֵי הַמַּלְוֶה, נוֹטְלִים בְּלֹא שְׁבוּעָה <small><small>(הָרֹא"שׁ בִּתְשׁוּ' כְּלָל ע"ט ע"א סִימָן ד')</small>,</small> אַף אִם הַמַּלְוֶה נִתְחַיֵּב לַלּוֶֹה שְׁבוּעָה עַל עֵסֶק תְּבִיעָה אַחֶרֶת. 

זֶה שֶׁאָמַרְנוּ בְּדִין זֶה אֵין אָדָם מוֹרִישׁ שְׁבוּעָה לְבָנָיו, אֵין דָּנִין מִדִּין זֶה לְכָל הַדּוֹמֶה לוֹ, אֶלָּא הֲרֵי הַפּוֹגֵם שְׁטָרוֹ וָמֵת, אַף עַל פִּי שֶׁאֵינוֹ גוֹבֶה אֶלָּא בִּשְׁבוּעָה, הֲרֵי בָּנָיו נִשְׁבָּעִים: שֶׁלֹּא פִקְּדָנוּ אַבָּא עַל יְדֵי אַחֵר וְשֶׁלֹּא אָמַר לָנוּ בְּפִיו וְלֹא מָצִינוּ בֵּין שִׁטְרוֹתָיו שֶׁל אַבָּא שֶׁכָּל שְׁטָר זֶה פָּרוּעַ, וְגוֹבִים שְׁאַר הַשְּׁטָר, בֵּין מֵהַלּוֶֹה בֵין מִיּוֹרְשָׁיו; וּכְגוֹן שֶׁלֹּא מֵת הַלּוֶֹה קֹדֶם מַלְוֶה. וְכֵן הַבָּא לִפָּרַע שֶׁלֹּא בִּפְנֵי בַּעַל דִּין, אוֹ מֵהַלָּקוֹחוֹת, אוֹ עֵד אֶחָד מֵעִיד שֶׁהוּא פָּרוּעַ, וּמֵת קוֹדֶם שֶׁנִּשְׁבַּע, וּבְחַיֵּי הַלּוֶֹה, יוֹרְשִׁים נִשְׁבָּעִים שְׁבוּעַת הַיּוֹרְשִׁים, וְנוֹטְלִים. וְאִם שְׁנֵי עֵדִים מְעִידִים שֶׁקְּצָתוֹ פָרוּעַ, נִשְׁבָּעִים: שֶׁלֹּא פִּקְּדָנוּ שֶׁיֵּשׁ מִמֶּנּוּ פָּרוּעַ יוֹתֵר מִמַּה שֶּׁהָעֵדִים מְעִידִים. וְדַוְקָא בִּכְהַאי גַוְנָא, דִּנְקִיטֵי שְׁטָרָא, נִשְׁבָּעִים וְנוֹטְלִים. אֲבָל שָׂכִיר וְנִגְזָל שֶׁאֵין לָהֶם שְׁטָר, וְכֵן שְׁבוּעַת הֶסֵת שֶׁנֶּהְפְּכָה לַתּוֹבֵעַ, וָמֵת, אֵין הַיּוֹרְשִׁים נִשְׁבָּעִים וְנוֹטְלִים. 

מַלְוֶה אוֹ יוֹרְשָׁיו שֶׁבָּאוּ לִגְבּוֹת מִיּוֹרְשֵׁי הַלּוֶֹה, וְטָעֲנוּ: אָמַר לָנוּ אַבָּא: לֹא לָוִיתִי שְׁטָר זֶה מֵעוֹלָם, הֲרֵי הַמַּלְוֶה אוֹ יוֹרְשָׁיו גּוֹבִים בְּלֹא שְׁבוּעָה, וַאֲפִלּוּ מֵת לֹוֶה בְּחַיֵּי מַלְוֶה וְאַחַר כָּךְ מֵת מַלְוֶה, וַאֲפִלּוּ הֶאֱמִין הַמַּלְוֶה לַלּוֶֹה לוֹמַר: פָּרַעְתִּי. 

יוֹרֵשׁ קָטָן שֶׁהָיָה שְׁטָר חוֹב לְאָבִיו, וְיָצָא עָלָיו שׁוֹבָר אַחַר מִיתַת אָבִיו, אֵין קוֹרְעִים אֶת הַשְּׁטָר וְאֵין מַגְבִּים בּוֹ עַד שֶׁיִּגְדְּלוּ הַיְתוֹמִים, שֶׁמָּא שׁוֹבָר זֶה מְזֻיָּף הוּא וּלְפִיכָךְ לֹא הוֹצִיאוֹ הַלּוֶֹה בְּחַיֵּי אָבִיו. וַאֲפִלּוּ יֵשׁ עֵדִים שֶׁמְּעִידִים שֶׁזּוֹכְרִים הַפֵּרָעוֹן, אֵין עֵדוּתָם עֵדוּת, לְפִי שֶׁאֵין מְקַבְּלִים עֵדוּת שֶׁלֹּא בִּפְנֵי בַּעַל דִּין. וַאֲפִלּוּ מִתְקַיֵּם הַשּׁוֹבֵר בְּחוֹתְמָיו, וַאֲפִלּוּ מִפִּי עֵדִים שֶׁאָמְרוּ: אָנוּ חֲתַמְנוּהוּ וְנֶקֶב יֵשׁ בּוֹ בְּצַד אוֹת פְּלוֹנִית, אֵין מְקַבְּלִים מֵהֶם, לְפִי שֶׁאֵין מְקַבְּלִים עֵדוּת שֶׁלֹּא בִּפְנֵי בַעַל דִּין: 

אֵין נִפְרָעִים מִנִּכְסֵי יוֹרְשִׁים, אֲפִלּוּ גְדוֹלִים, אֶלָּא בִּשְׁבוּעָה. וְאִם נִפְרַע שֶׁלֹּא בִּשְׁבוּעָה, מְנַדִּין אוֹתוֹ עַד שֶׁיִּשָּׁבַע. 

אֵין נִפְרָעִים מִנִּכְסֵי יוֹרְשִׁים, אֲפִלּוּ גְדוֹלִים, אֶלָּא מֵהַזִּבּוּרִית. וַאֲפִלּוּ הִתְנָה שֶׁיִּגְבֶּה עִדִּית אוֹ בֵּינוֹנִית, לָא מְהַנֵּי תְּנָאָה גַּבַּיְהוּ. וְאִם כָּתַב בְּפֵרוּשׁ שֶׁיִּגְבֶּה עִדִּית אוֹ בֵּינוֹנִית מִמֶּנִּי אוֹ מִיּוֹרְשַׁי, מְהַנֵּי תְּנָאָה: 

וְהָא דְאַמְרִינָן דְּגוֹבֶה מֵהַזִּבּוּרִית, דַּוְקָא כְּשֶׁהִיא עוֹשָׂה פֵּרוֹת יוֹתֵר עַל עֲבוֹדָתָהּ, שֶׁאִם לֹא כֵן אֵין שֵׁם קַרְקַע עָלֶיהָ אֶלָּא אֶרֶץ גְּזֵרָה. 

אִם תָּפַס בַּעַל חוֹב בֵּינוֹנִית בְּחַיֵּי אֲבִיהֶם, כְּגוֹן שֶׁלָּוָה אֲבִיהֶם מִמֶּנּוּ מָנֶה וְהוּא לָוָה מֵאֲבִיהֶם מָנֶה, וְיֵשׁ לַיְתוֹמִים זִבּוּרִית וְלוֹ יֵשׁ בֵּינוֹנִית, וּבָאִים לִטֹּל מִמֶּנּוּ בֵּינוֹנִית בְּחוֹבָם וְלִתֵּן לוֹ זִבּוּרִית בְּחוֹבוֹ, הֲרֵי הוּא מְעַכֵּב בֵּינוֹנִית שֶׁלּוֹ בְּחוֹבוֹ. אֲבָל אִם הָיְתָה תְּפִיסָתוֹ אַחֲרֵי מוֹת אֲבִיהֶם, כְּגוֹן שֶׁקָּנָה הוּא בֵּינוֹנִית שֶׁלּוֹ אַחֲרֵי מוֹת אֲבִיהֶם, לָא מְהַנְּיָא תְּפִיסָה. 

אִם הַנִּזָּק בָּא לִגְבּוֹת נִזְקוֹ, אִם הֵם קְטַנִּים, אֵינוֹ גוֹבֶה אֶלָּא מֵהַזִּבּוּרִית; וְאִם הֵם גְּדוֹלִים, גּוֹבֶה כְּדִינוֹ מֵהָעִדִּית: 


Siman 109

כֶּשֶׁבָּאִים לִמְכֹּר מִנִּכְסֵי יְתוֹמִים, שָׁמִין בֵּית דִּין הַקַּרְקַע, וְאַחַר כָּךְ מַכְרִיזִין עָלֶיהָ שְׁלֹשִׁים יוֹם רְצוּפִים, וְאִם אֵין מַכְרִיזִין רְצוּפִים אֶלָּא בְּכָל שֵׁנִי וַחֲמִשִּׁי, יַכְרִיזוּ ס' יוֹם שֵׁנִי וַחֲמִשִּׁי שֶׁבָּהֶם, וּמַכְרִיזִין בַּבֹּקֶר וּבָעֶרֶב, בִּשְׁעַת הַכְנָסַת פּוֹעֲלִים וּבִשְׁעַת הוֹצָאַת פּוֹעֲלִים, <small><small>(לְשׁוֹן הָרַמְבַּ"ם פי"ב מִמַּלְוֶה ד"ח)</small>. </small> וְכָל מִי שֶׁיִּרְצֶה לִקְנוֹת יוֹלִיךְ הַפּוֹעֲלִים לְבַקֵּר לוֹ. וּבְשָׁעָה שֶׁמַּכְרִיזִין, מְסַיְּמִין אֶת הַשָּׂדֶה בִּמְצָרִים וּמוֹדִיעִים כַּמָּה מוֹצְאִים בָּהּ, וְכַמָּה שָׁמוּ אוֹתָהּ בֵּית דִּין, וּמִפְּנֵי מָה <small><small>(הֵם)</small></small> רוֹצִים לְמָכְרָהּ, אִם לְהַגְבּוֹת לְבַעַל חוֹב אוֹ לִכְתֻבַּת אִשָּׁה. וְאִם יֹאמַר הַמַּלְוֶה: אֲנִי אֲקַבֵּל הַשָּׂדֶה בְּלֹא שׁוּמָא בְּפִרְעוֹן חוֹבִי, וְהַיּוֹרֵשׁ אוֹמֵר: לֹא כִי אֶלָּא יָשׁוּמוּ אוֹתָהּ בֵּית דִּין, שׁוֹמְעִין לַיּוֹרֵשׁ. 

כְּשֶׁכּוֹתְבִים הָאַדְרַכְתָּא עַל נִכְסֵי יְתוֹמִים, בֵּין גְּדוֹלִים בֵּין קְטַנִּים, כּוֹתְבִים בָּהּ: וְהִכַּרְנוּ שֶׁהַנְּכָסִים הָאֵלוּ הֵם שֶׁל פְּלוֹנִי הַמֵּת. וְאִם לֹא כָּתְבוּ כָךְ, הֲרֵי הָאַדְרַכְתָּא זוֹ פְּסוּלָה, וְאֵין אוֹכְלִים בָּהּ פֵּרוֹת, אֲפִלּוּ אַחַר שֶׁיַּשְׁלִימוּ יְמֵי הַהַכְרָזָה. 

בֵּית דִּין שֶׁמָּכְרוּ שֶׁלֹּא בְּהַכְרָזָה, נַעֲשׂוּ כְּמוֹ שֶׁטָּעוּ בִּדְבַר מִשְׁנָה, וְחוֹזְרִים וּמוֹכְרִים בְּהַכְרָזָה. <small>הַגָּה: יֵשׁ אוֹמְרִים דְּאִם מָכְרוּ הַקַּרְקָעוֹת בְּשָׁעָה שֶׁאֵין קוֹנִין, כְּגוֹן בִּשְׁעַת מַגֵּפָה אוֹ מִלְחָמָה, מַה שֶּׁעָשׂוּ עָשׂוּי, דְּאֵין לְבֵית דִּין לִמְכֹּר אֶלָּא בִּשְׁעַת הַגְּבִיָּה, וְיֵשׁ חוֹלְקִין. <small><small>(בֵּית יוֹסֵף שְׁתֵּי הַדֵּעוֹת)</small>. </small> </small> וּבֵית דִּין שֶׁמָּכְרוּ, הָאַחֲרָיוּת עַל הַיְתוֹמִים. וּבֵית דִּין שֶׁהִכְרִיזוּהָ כָּרָאוּי, וּבָדְקוּ יָפֶה וְדִקְדְּקוּ בַּשּׁוּמָא, אַף עַל פִּי שֶׁטָּעוּ וּמָכְרוּ שְׁוֵה מָנֶה בְּמָאתַיִם, אוֹ מָאתַיִם בְּמָנָה, הֲרֵי מִכְרָן קַיָּם. אֲבָל אִם לֹא בָדְקוּ בַּשּׁוּמָא וְלֹא כָתְבוּ אִגֶּרֶת בִּקֹּרֶת, שֶׁהִיא דִּקְדּוּק הַשּׁוּמָא וְהַהַכְרָזָה, וְטָעוּ וְהוֹתִירוּ שְׁתוּת אוֹ פָחֲתוּ שְׁתוּת, מִכְרָן בָּטֵל; פָּחוֹת מִשְּׁתוּת, מִכְרָן קַיָּם. וְכֵן אִם מָכְרוּ קַרְקַע בְּעֵת שֶׁאֵינָם צְרִיכִין לְהַכְרִיז עָלֶיהָ, <small><small>(אוֹ)</small></small> בְּמָקוֹם שֶׁנָּהֲגוּ שֶׁלֹּא לְהַכְרִיז לְעוֹלָם <small><small>(טוּר ס"ז)</small>,</small> וְטָעוּ וּפָחֲתוּ שְׁתוּת אוֹ הוֹתִירוּ שְׁתוּת, מִכְרָן בָּטֵל אַף עַל פִּי שֶׁהִכְרִיזוּ. <small>וְיֵשׁ אוֹמְרִים דְּכֵיוָן שֶׁהִכְרִיזוּ, אַף עַל פִּי שֶׁלֹּא הָיוּ צְרִיכִים, מִכְרָן קַיָּם. <small><small>(טוּר בְּשֵׁם הָרֹא"שׁ)</small>.</small> </small> וְאִם רָצוּ בֵּית דִּין שֶׁלֹּא לְבַטֵּל הַמֶּכֶר, וְיַחֲזִירוּ הָאוֹנָאָה, מַחֲזִירִין, שֶׁלֹּא יִהְיֶה כֹּחַ הֶדְיוֹט חָמוּר מֵהֶם. פָּחוֹת מִשְּׁתוּת, מִכְרָן קַיָּם וְהָוֵי מְחִילָה כְּדִין הֶדְיוֹט אַף עַל פִּי שֶׁלֹּא הִכְרִיזוּ, שֶׁאֵינָם צְרִיכִים <small><small>(הַכְרָזָה)</small> </small> בְּאוֹתָהּ הָעֵת. אֵיזֶהוּ הָעֵת שֶׁאֵינָם צְרִיכִים הַכְרָזָה, כְּשֶׁמּוֹכְרִים לִפְרֹעַ לְמִי שֶׁהִלְוָה לְצֹרֶךְ קְבוּרָה, אוֹ לִמְזוֹן הָאִשָּׁה וְהַבָּנוֹת, אוֹ לִתֵּן מְנָת הַמֶּלֶךְ. וְכֵן בֵּית דִּין שֶׁמָּכְרוּ דְבָרִים שֶׁאֵינָם טְעוּנִים הַכְרָזָה, וְטָעוּ בִּשְׁתוּת, מִכְרָן בָּטֵל; פָּחוֹת מִשְּׁתוּת, מִכְרָן קַיָּם. וְאֵלוּ הֵם הַדְּבָרִים שֶׁאֵין מַכְרִיזִין עֲלֵיהֶם: הָעֲבָדִים, וְהַשְּׁטָרוֹת, וְהַמִטַּלְטְלִים, אֶלָּא שָׁמִין אוֹתָם בְּבֵית דִּין וּמוֹכְרִים אוֹתָם מִיָּד. וְאִם הַשּׁוּק קָרוֹב לַמְּדִינָה, מוֹלִיכִים אוֹתוֹ לַשּׁוּק. 

אַפּוֹטְרוֹפּוֹס אוֹ בֵּית דִּין שֶׁלָּווּ לְצוֹרֶךְ הַיְתוֹמִים, מוֹכְרִים שֶׁלֹּא בְהַכְרָזָה, וּפוֹרְעִים. וְכֵן בֵּית דִּין דְּזַבִּין וְאַחֲרָיוּתָא אַיַּתְמֵי, אִם טָרְפוּ מִמֶּנּוּ גּוֹבֶה הַלּוֹקֵחַ שֶׁלֹּא בְהַכְרָזָה. 

הָא דְאַמְרִינָן שֶׁאִם טָעוּ בֵּית דִּין וּפָחֲתוּ שְׁתוּת אוֹ הוֹתִירוּ שְׁתוּת מִכְרָן בָּטֵל, הַיְנוּ כְּשֶׁהוֹרִידוּ לְבַעַל חוֹב בְּשׁוּמַת בֵּית דִּין. אֲבָל בֵּית דִּין שֶׁמָּכְרוּ קַרְקַע אוֹ עֲבָדִים שֶׁל יְתוֹמִים שְׁוֵה מָנֶה בְּמָאתַיִם, אֵין הַלּוֹקֵחַ יָכוֹל לַחֲזֹר בָּהֶם; לֹא יִהְיֶה כֹּחַ הֶדְיוֹט חָמוּר מִכֹּחַ הַיְתוֹמִים. וְכֵן הַדִּין בְּאַפּוֹטְרוֹפּוֹס שֶׁמָּכַר קַרְקַע וַעֲבָדִים, שֶׁאֵין הַלּוֹקֵחַ יָכוֹל לַחֲזֹר בְּהוֹנָיָה כְּדִין הֶדְיוֹט. <small>וְיֵשׁ אוֹמְרִים דְּכָל שֶׁפָּחֲתוּ אוֹ הוֹתִירוּ שְׁתוּת, מִכְרָן בָּטֵל <small><small>(טוּר בְּשֵׁם ה"ר יוֹנָה וְהָרֹא"שׁ)</small>.</small> </small> 

מָכְרוּ עַל יְדֵי שָׁלִיחַ, וְנִתְאַנֶּה הַשָּׁלִיחַ בְּכָל שֶׁהוּא, הַמֶּכֶר בָּטֵל. וְאִם אִנָּה הַשָּׁלִיחַ לַקּוֹנֶה, דִּינוֹ כִּשְׁאַר כָּל אָדָם. <small>הַגָּה: וְדַוְקָא שְׁלִיחַ בֵּית דִּין אֵינוֹ כְּמוֹתָם, אֲבָל שׁוֹפֵט הַמְמֻנֶּה בְּהֻרְמָנָא דְמַלְכָּא, שְׁלוּחוֹ הֲרֵי הוּא כָּמוֹהוּ <small><small>(רִיבָ"שׁ סִימָן קע"ט)</small>. </small> </small> 


Siman 110

כְּבָר נִתְבָּאֵר בִּתְחִלַּת סִימָן ק"ח שֶׁאֵין גּוֹבִים מִיּוֹרְשִׁים קְטַנִּים שֶׁלֹּא הִגִּיעוּ לְי"ג שָׁנָה, אֲפִלּוּ יֵשׁ עֲלֵיהֶם שְׁטָר שׁוּם מִלְוָה, שֶׁאֵינָהּ עַל אֶחָד מִשְׁלֹשָׁה דְרָכִים שֶׁנִּתְבָּאֲרוּ שָׁם, אֲפִלּוּ הָיָה בּוֹ נֶאֱמָנוּת, וַאֲפִלּוּ הָיָה בּוֹ כָּל תְּנַאי שֶׁבָּעוֹלָם, אֵין גּוֹבִים בּוֹ אֶלָּא אִם כֵּן יֵשׁ עֲלֵיהֶם מִלְוָה בְרִבִּית שֶׁלָּוָה אֲבִיהֶם מִגּוֹי, שֶׁקִּבֵּל עָלָיו לָדוּן בְּדִינֵי יִשְׂרָאֵל, שֶׁלֹּא יִתְבַּע לַיְתוֹמִים עַד שֶׁיַּגְדִּילוּ, וְלֹא קִבֵּל עָלָיו שֶׁלֹּא יִקַּח רִבִּית. <small>הַגָּה: וְכֵן אִם רָאוּ בֵּית דִּין שֶׁיֵּשׁ בּוֹ שְׁאַר תּוֹעֶלֶת לַיְתוֹמִים לִגְבּוֹת כְּשֶׁהֵם קְטַנִּים, כְּגוֹן שֶׁבַּעַל חוֹב רוֹצֶה לְוַתֵּר קְצָת וְלִמְחֹל לָהֶם כְּדֵי שֶׁיִּגְבֶּה עַכְשָׁיו, הָרְשׁוּת בְּיַד בֵּית דִּין לְהַגְבּוֹתוֹ <small><small>(תְּשׁוּבַת ר"ן סִימָן ל"א)</small></small> </small> וְכֵן נִפְרָעִים מֵהֶם כְּתֻבַּת אִשָּׁה, כְּמוֹ שֶׁנִּתְבָּאֵר בְּטוּר אבה"ע וְאִם יֵשׁ יְתוֹמִים קְטַנִּים וּגְדוֹלִים, הַמַּלְוֶה נִפְרָע מֵהַגְּדוֹלִים חֵלֶק הַמַּגִּיעַ לָהֶם, וּכְדֵי שֶׁיִּפָּרַע בַּעַל חוֹב מֵחֵלֶק הַגְּדוֹלִים צְרִיכִין בֵּית דִּין לְהַעֲמִיד אַפּוֹטְרוֹפּוֹס לַקְּטַנִּים וּלְחַלֵּק עִם הַגְּדוֹלִים, וְיִגְבּוּ לַבַּעַל חוֹב מֵהַגְּדוֹלִים חֶלְקָם הַמַּגִּיעַ לָהֶם לִפְרֹעַ. <small>הַגָּה: הָא דְאֵין נִזְקָקִין לְנִכְסֵי קְטַנִּים, הַיְנוּ שֶׁהוּא וַדַּאי שֶׁל קְטַנִּים. אֲבָל אִם יֵשׁ לְסַפֵּק שֶׁמָּא מוֹרִישָׁם עֲדַיִן חַי, אַף עַל פִּי שֶׁשָּׁמְעוּ בּוֹ שֶׁמֵּת, גּוֹבִים מִנִּכְסֵיהֶם <small><small>(תְּשׁוּבַת הַנַּ"ל)</small>.</small> </small> 

טַעֲמָא דְאֵין נִפְרָעִים מֵהַקְּטַנִּים, מִשּׁוּם דְּחַיְשִׁינָן שֶׁמָּא הִתְפִּיס אֲבִיהֶם לַמַּלְוֶה צְרָרֵי. לְפִיכָךְ, אִם תָּפַס מִשֶּׁלָּהֶם, אֲפִלּוּ אַחֲרֵי מוֹת אֲבִיהֶם, וְהוּא בְּעִנְיָן שֶׁיָּכוֹל לְהַחֲזִיק בּוֹ לִטְעֹן לָקוּחַ הוּא בְּיָדִי, מְהַנְּיָא לֵהּ תְּפִיסָתוֹ, כֵּיוָן שֶׁיָּדוּעַ וּבָרוּר לוֹ שֶׁלֹּא נִפְרַע מֵאֲבִיהֶם. 

נִזְקָקִין לְנִכְסֵי עָרֵב, אַף עַל פִּי שֶׁהַיְתוֹמִים קְטַנִּים. 

קְטַנִּים שֶׁצִּוָּה מוֹרִישָׁן וְאָמַר: תְּנוּ שָׂדֶה אוֹ מָנֶה לִפְלוֹנִי, נִזְקָקִין לְנִכְסֵיהֶם אַחַר שֶׁמַּעֲמִידִים לָהֶם אַפּוֹטְרוֹפּוֹס לְהַפֵּךְ בִּזְכוּתָם <small><small>(טוּר ס"י בְּשֵׁם הָרֹא"שׁ)</small>.</small> וְכֵן אִם אָמַר: תְּנוּ מָנֶה זוֹ, אוֹ: תְּנוּ שָׂדֶה זוֹ לִפְלוֹנִי, נִזְקָקִין לְנִכְסֵיהֶם אַחַר שֶׁמַּעֲמִידִים לָהֶם אַפּוֹטְרוֹפּוֹס. וּלְהָרַמְבַּ"ם, בְּזוֹ אֵין צָרִיךְ לְהַעֲמִיד אַפּוֹטְרוֹפּוֹס. יוֹרֵשׁ גָּדוֹל שֶׁנָּתַן נִכְסֵי מוֹרִישׁוֹ לַקָּטָן, וְיָצָא שְׁטָר חוֹב עַל הַמּוֹרִישׁ, מוֹרִידִים בַּעַל חוֹב לִנְכָסִים. 

יְתוֹמִים קְטַנִּים שֶׁנִּמְצֵאת קַרְקַע שֶׁאֵינָהּ שֶׁלָּהֶם, אֶלָּא טָעַן הַטּוֹעֵן שֶׁהִיא גָזֵל בְּיַד מוֹרִישָׁיו, נִזְקָקִים לָהֶם. וְאִם נִמְצֵאת גְּזוּלָה, מַחֲזִירִים אוֹתָהּ לִבְעָלֶיהָ. וּלְהָרַמְבַּ"ם, צָרִיךְ לְהַעֲמִיד לָהֶם אַפּוֹטְרוֹפוֹס לִטְעוֹן וְלָדוּן. וְכֵן קָטָן שֶׁתָּקַף בַּעֲבָדָיו וְיָרַד לְתוֹךְ שְׂדֵה חֲבֵרוֹ וּכְבָשָׁהּ, אֵין אוֹמְרִים: נַמְתִּין לוֹ עַד שֶׁיַּגְדִּיל, אֶלָּא מוֹצִיאִין אוֹתָהּ מִיָּדוֹ, וּכְשֶׁיַּגְדִּיל, אִם יֵשׁ לוֹ עֵדִים, יָבִיא עֵדָיו. <small>הַגָּה: וְדַוְקָא שֶׁלֹּא הָיָה לוֹ חֲזָקָה בִּנְכָסִים אֵלּוּ מֵאֲבוֹתָיו. אֲבָל יֵשׁ לוֹ חֲזָקָה, אֵין מוֹצִיאִין מִמֶּנּוּ עַד שֶׁיַּגְדִּיל <small><small>(טוּר)</small>.</small> וְלָכֵן מִי שֶׁצּוֹוֵחַ עַל יְתוֹמִים קְטַנִּים שֶׁיֵּשׁ לוֹ הֶזֵּקוֹת מֵהֶן, אֵין מַעֲמִידִין לָהֶן אַפּוֹטְרוֹפּוֹס לָדוּן עִמּוֹ בְּעוֹדָן קְטַנִּים, אִם לֹא שֶׁמְּפֻרְסָם שֶׁהֵם מַזִיקִים אוֹתוֹ בְּיָדַיִם. וְכָל שֶׁיֵּשׁ לְסַפֵּק בַּדָּבָר וּלְפַקְפֵּק, מַמְתִּינִים עַד שֶׁיַּגְדִּילוּ <small><small>(מָרְדְּכַי פֶּרֶק הַשּׁוֹלֵחַ)</small>.</small> וְיֵשׁ אוֹמְרִים דִּמְמַנִּין לְעוֹלָם אַפּוֹטְרוֹפּוֹס, בֵּין שֶׁיֵּשׁ מַמָּשׁ בְּטַעֲנוֹתָיו אוֹ לֹא, אוּלַי יִתְפַּשֵּׁר עִמּוֹ לְטוֹבַת הַיְתוֹמִים <small><small>(בֵּית יוֹסֵף בְּשֵׁם הָרַאֲבַ"ד)</small>.</small> </small> 

קַרְקַע שֶׁהָיְתָה בְּחֶזְקַת קְטַנִּים, וּבָא אֶחָד וְטָעַן שֶׁהִיא לְקוּחָה מִמוֹרִישָׁיו, וְיֵשׁ לוֹ עֵדִים שֶׁהֶחֱזִיק בָּהּ וַאֲכָלָהּ שְׁנֵי חֲזָקָה בְּחַיֵּי אֲבִיהֶם, אֵין מוֹצִיאִין אוֹתָהּ מִיָּדָם עַד שֶׁיַּגְדִּילוּ, שֶׁאֵין מְקַבְּלִים עֵדוּת שֶׁלֹּא בִּפְנֵי בַּעַל דִּין. אֲבָל אִם הוֹצִיא שְׁטָר שֶׁהִיא לְקוּחָה בְּיָדוֹ, הֲרֵי זֶה מְקַיֵּם הַשְּׁטָר וּמוֹצִיאִין אוֹתָהּ מִיָּדָם אַחַר שֶׁמַּעֲמִידִים לָהֶם אַפּוֹטְרוֹפּוֹס. 

קְטַנִּים שֶׁהוֹדָה מוֹרִישָׁם בִּכְתַב יָדוֹ עַל מִטַּלְטְלִים שֶׁבְּיָדוֹ שֶׁהֵם מֵעֵסֶק שֶׁיֵּשׁ לוֹ מִפְּלוֹנִי, אוֹ שֶׁהוּא פִּקָּדוֹן בְּיָדוֹ מִשֶּׁל פְּלוֹנִי, מוֹצִיאִין מֵהֶם <small>וְעַיֵּן לְעֵיל סוֹף סִימָן ק"ז.</small> וְכֵן אִם גָּזַל מוֹרִישָׁם, חַיָּבִים לְשַׁלֵּם, בֵּין אָכְלוּ בֵּין לֹא אָכְלוּ, בֵּין נִתְיָאֲשׁוּ הַבְּעָלִים בֵּין לֹא נִתְיָאֲשׁוּ, בֵּין מִקַּרְקַע בֵּין מִמִּטַּלְטְלִים שֶׁהִנִּיחַ מוֹרִישָׁם. 

אִם לָווּ בֵּית דִּין אוֹ אַפּוֹטְרוֹפּוֹס שֶׁל יְתוֹמִים לְצָרְכָּם, נִזְקָקִים לְנִכְסֵיהֶם וּמוֹכְרִים בְּלֹא הַכְרָזָה, וְנִפְרָעִים בְּבֵינוֹנִית כְּמוֹ מִשְּׁאַר בַּעַל חוֹב. וְכֵן בֵּי דִינָא דְזַבִּין אַחֲרָיוּתָא אַיַּתְמֵי, אִם טְרָפוּהָ מֵהַלּוֹקֵחַ גּוֹבֶה בְּלֹא הַכְרָזָה, וְדִינוֹ כִּשְׁאַר בַּעַל חוֹב. אֲבָל אִם לָווּ הַיְתוֹמִים עַצְמָם בְּלֹא אַפּוֹטְרוֹפּוֹס, אֵין נִזְקָקִין לְנִכְסֵיהֶם עַד שֶׁיַּגְדִּילוּ, וְאֵין מַעֲמִידִין לָהֶם אַפּוֹטְרוֹפּוֹס לְקַבֵּל הָעֵדוּת. 

בְּכָל מָקוֹם שֶׁאָמְרוּ שֶׁמַּעֲמִידִים לָהֶם אַפּוֹטְרוֹפּוֹס כְּדֵי לִזָּקֵק לְנִכְסֵיהֶם, מְקַבְּלִים עֵדִים בִּפְנֵי אַפּוֹטְרוֹפּוֹס, דְּאַפּוֹטְרוֹפּוֹס בַּעַל דִּין הוּא. וְכֵן עֵדֵי צַוָּאָה מְקַבְּלִים אוֹתָם בִּפְנֵי הָאַפּוֹטְרוֹפּוּס. <small>הַגָּה: וְיֵשׁ אוֹמְרִים הַטַּעַם דִּבְדָבָר הַבָּרוּר שֶׁאֵין בּוֹ חֲשָׁשׁ, כְּמוֹ צַוָּאָה, מְקַבְּלִין אֲפִלּוּ שֶׁלֹּא בִּפְנֵי בַּעַל דָּבָר. וְעַל כֵּן מֻתָּר לְקַבֵּל עֵדֵי צַוָּאָה בִּפְנֵי הַקָּטָן <small><small>(נִמּוּקֵי יוֹסֵף פֶּרֶק הַגּוֹזֵל בַּתְרָא)</small>.</small> וְהוּא הַדִּין בְּכָל דָּבָר הַמְבֹרָר שֶׁהַקָּטָן חַיָּב <small><small>(כֵּן מַשְׁמָע בַּמָּרְדְּכָי פֶרֶק הַשּׁוֹלֵחַ)</small>.</small> </small> וְיֵשׁ מִי שֶׁכָּתַב, שֶׁאֵין מְקַבְּלִים אוֹתָם בִּפְנֵי הָאַפּוֹטְרוֹפּוּס. וְהֵיכִי מַשְׁכַּחַת לָהּ שֶׁהַמַּנִּיחַ יְתוֹמִים קְטַנִּים תְּהֵא צַוָּאָתוֹ קַיֶּמֶת, בְּמוֹסֵר דְּבָרָיו לְבֵית דִּין, אוֹ שֶׁכָּתְבוּ הָעֵדִים צַוָּאָתוֹ בַּשְׁטָר וַחֲתָמוּהָ בְּחַיָּיו, אוֹ שֶׁכָּתַב הוּא עַצְמוֹ צַוָּאָתוֹ בִּכְתַב יָדוֹ הַנִּכֶּרֶת לְבֵית דִּין. <small>וְעַיֵּן לְעֵיל סִימָן ק"ח סָעִיף ג' ד'.</small> 

לִכְתֻבַּת אִשָּׁה, אֵין צָרִיךְ לְהַעֲמָדַת אַפּוֹטְרוֹפּוֹס. 

כְּשֶׁאָמְרוּ מַעֲמִידִים אַפּוֹטְרוֹפּוֹס, לֹא אָמְרוּ אֶלָּא לְהָקֵל עַל הַבֵּית דִּין, הָא אִם רָאוּ בֵּית דִּין דְּלָא לְמַנּוֹת אַפּוֹטְרוֹפּוֹס, וִיחַפְּשׂוּ הֵם אַחַר זְכוּת הַיְתוֹמִים, אֵין לְךָ אַפּוֹטְרוֹפּוֹס טוֹב מֵהֶם. <small>וְיֵשׁ כֹּחַ בְּיַד בֵּית דִּין לְפַשֵּׁר מֵחֲמַת יְתוֹמִים, אִם נִרְאֶה שֶׁטּוֹב לָהֶם <small><small>(פִּסְקֵי מהרא"י סִימָן קס"ב)</small>. </small> </small> 


Siman 111

הַמַּלְוֶה אֶת חֲבֵרוֹ עַל פֶּה, אֵינוֹ גּוֹבֶה אֶלָּא מִמַּה שֶּׁיִּמְצָא בְּיַד הַלּוֶֹה, אֲבָל אֵינוֹ טוֹרֵף לֹא מֵהַלָּקוֹחוֹת שֶׁקָּנוּ מִמֶּנּוּ וְלֹא מִמַּתָּנוֹת שֶׁנָּתַן; אֲבָל מִכָּל מַה שֶּׁיִּמְצָא בְּיָדוֹ, גּוֹבֶה, בֵּין קַרְקַע בֵּין מִטַּלְטְלִים, אֲפִלּוּ קְנָאָם אַחַר הַלְוָאָה. אֲבָל הַמַּלְוֶה בִּשְׁטָר, טוֹרֵף מֵהַלָּקוֹחוֹת וּמִמְּקַבְּלֵי הַמַּתָּנָה שֶׁקָּנוּ וְשֶׁקִּבְּלוּ מִמֶּנּוּ קַרְקַע אַחַר הַלְוָאָה, אֲפִלּוּ אִם אֵינוֹ מְפֹרָשׁ בַּשְּׁטָר כֵּן. אֲבָל אִם פֵּרַשׁ בְּפֵרוּשׁ שֶׁהִלְוָה לוֹ עַל תְּנַאי שֶׁלֹּא יִטְרֹף מֵהַלָּקוֹחוֹת וְלֹא מִמְּקַבְּלֵי מַתָּנָה, תְּנָאוֹ קַיָּם, וְאֵינוֹ טוֹרֵף מֵהֶם. 

הֶקְדֵּשׁוֹת, הֲרֵי הֵם כִּמְשֻׁעְבָּדִים וְאֵין נִפְרָעִים מֵהֶם, כָּל שֶׁיֵּשׁ לוֹ בְּנֵי חוֹרִין; אִם קָדַם הַמֶּכֶר אוֹ הַמַּתָּנָה לְהַלְוָאָה דָבָר פָּשׁוּט הוּא שֶׁאֵינוֹ טוֹרֵף מֵהֶם, אֶלָּא אִם כֵּן יֵשׁ הוֹכָחָה שֶׁלֹּא נִתְכַּוֵּן בַּמֶּכֶר וּמַתָּנָה אֶלָּא לְהַבְרִיחָם מִבַּעַל חוֹב, וּכְמוֹ שֶׁנִּתְבָּאֵר בְּסִימָן צ"ט שֶׁהַמַתָּנָה בְּטֵלָה. וַאֲפִלּוּ קָדְמָה לַהַלְוָאָה, בַּעַל חוֹב גּוֹבֶה מִמֶּנָּה אֲפִלּוּ אִם הִיא מִלְוָה עַל פֶּה. 

אִם נָתְנוּ לַלּוֶֹה מַתָּנָה עַל תְּנַאי שֶׁלֹּא תָחוּל עָלֶיהָ שׁוּם שִׁעְבּוּד, לֹא חוֹב וְלֹא כְתֻבָּה שֶׁקָּדַם לַמַּתָּנָה, וְלֹא יָחוּל עָלָיו לְהַבָּא, הַתְּנַאי קַיָּם, וְלֹא יִגְבֶּה בַּעַל חוֹב מִמֶּנָּה, אֲפִלּוּ כָתַב לוֹ דְּאֶקְנֶה. אֲבָל אִם קָנָה קַרְקַע וְהִתְנָה עִמּוֹ הַמּוֹכֵר עַל מְנָת שֶׁלֹּא יָחוּל עָלָיו שׁוּם שִׁעְבּוּד, אֵינוֹ מוֹעִיל, וּבַעַל חוֹב <small><small>(שֶׁל הַלוֹקֵחַ)</small></small> גּוֹבֶה מִמֶּנָּה. 

מִי שֶׁנָּתַן קַרְקַע לִבְנוֹ, עַל תְּנַאי שֶׁלֹּא יָחוּל עָלָיו שׁוּם שִׁעְבּוּד, וְאֵין לוֹ בֵּן אַחֵר, וּמֵת הָאָב, בַּעַל חוֹב שֶׁל הַבֵּן גּוֹבֶה מִמֶּנָּה. 

מִי שֶׁיֵּשׁ לוֹ חוֹבוֹת הַרְבֵּה, וּבֵית דִּין מָכְרוּ קַרְקַע הַלּוֶֹה כְּדֵי לִפְרֹעַ לַבַּעַל חוֹב הַמֻקְדָּם, אֵין שְׁאַר בַּעֲלֵי חוֹבוֹת יְכוֹלִים לַחֲזֹר עַל הַקַּרְקַע וּלְהוֹצִיאוֹ מִיַּד הַלּוֹקֵחַ. אֲבָל אִם מְכָרוֹ הַלּוֶֹה עַצְמוֹ כְדֵי לְהַגְבּוֹת לַבַּעַל חוֹב הַמֻּקְדָּם, יְכוֹלִים שְׁאַר בַּעֲלֵי חוֹבוֹת לְטָרְפוֹ מֵהַלּוֹקֵחַ. 

אַפּוֹטְרוֹפְּסֵי יְתוֹמִים שֶׁמָּכְרוּ לַאֲחֵרִים, לָא אָמְרִינָן דְּאַחֲרָיוּת דְּנַפְשַׁיְהוּ קַבִּילוּ עֲלַיְהוּ, אֶלָּא חוֹזְרִים וְטוֹרְפִים בְּחוֹבָם. 

בַּעַל חוֹב מֻקְדָּם שֶׁבָּא לִגְבּוֹת, <small>וְיֵשׁ כָּאן עוֹד בַּעַל חוֹב מְאֻחָר <small><small>(רַבֵּנוּ יְרוּחָם סוֹף נל"ב)</small>,</small> </small> וְאֵין לַלּוֶֹה נְכָסִים יוֹתֵר מִכְּדֵי חוֹבוֹ שֶׁל זֶה, אֵין מוֹרִידִין אוֹתוֹ לְנִכְסֵי לֹוֶה אֲפִלּוּ יֵשׁ נֶאֱמָנוּת בַּשְּׁטָר, עַד שֶׁיִּשָּׁבַע שְׁבוּעַת הַמִּשְׁנָה שֶׁלֹּא נִפְרַע כְּלוּם, כְּדִין טוֹרֵף, שֶׁהֲרֵי טוֹרֵף מֵהַשֵּׁנִי. מִי שֶׁנִּמְחַק שְׁטַר חוֹבוֹ וְכָתְבוּ לוֹ בֵּית דִּין שְׁטָר אַחֵר, וְכֵן מִי שֶׁהִלְוָה אֶת חֲבֵרוֹ מִלְוָה עַל פֶּה, וְנִתְחַיֵּב לוֹ בַּדִּין וְלֹא הָיָה לוֹ מַה לִּפְרֹעַ, וְכָתְבוּ לוֹ מַעֲשֵׂה ב"ד, אִם טוֹרְפִין מֵהַלָּקוֹחוֹת, נִתְבָּאֵר בְּסִי' ע' <small><small>(ס"ו)</small>.</small> 

בַּמֶּה דְּבָרִים אֲמוּרִים שֶׁטּוֹרֵף מִמְּשַׁעְבְּדֵי, כְּשֶׁאֵינוֹ מוֹצֵא בְּיַד הַלּוֶֹה בְּנֵי חָרֵי לִגְבּוֹת חוֹבוֹ מֵהֶם. אֲבָל אִם מָצָא בְּיַד הַלּוֶֹה בְּנֵי חָרֵי לִגְבּוֹת, אֲפִלּוּ הֵם זִבּוּרִית, לֹא יִטְרֹף מִמְּשַׁעְבְּדֵי, לָא שְׁנָא אִם הֵם לָקוֹחוֹת אוֹ מְקַבְּלֵי מַתָּנָה. לְפִיכָךְ, אִם נָתַן הַלּוֶֹה מַתָּנָה לַאֲחֵרִים, וְכָתַב לָהֶם ר' לִפְלוֹנִי וְש' לִפְלוֹנִי וְת' לִפְלוֹנִי, וְאֵין בִּנְכָסָיו כְּדֵי שֶׁיַּסְפִּיק לְכֻלָּם, אֵין אוֹמְרִים כָּל הַקּוֹדֵם בַּשְּׁטָר זָכָה. אֶלָּא חוֹלְקִים הַנְּכָסִים לְט' חֲלָקִים, וְיִקַּח בַּעַל הָר' ב' חֲלָקִים, וּבַעַל הַש' ג' חֲלָקִים, וּבַעַל הַת' ד' חֲלָקִים. וְאִם יָצָא עֲלֵיהֶם שְׁטָר חוֹב, גּוֹבֶה מִכֻּלָּם, וּכְפִי הַחֲלוּקָה יִפְּרַע כָּל אֶחָד מֵחֶלְקוֹ. אֲבָל אִם אָמַר ר' זוּז לִפְלוֹנִי וְאַחֲרָיו ש' לִפְלוֹנִי וְאַחֲרָיו ת' לִפְלוֹנִי, כָּל הַקּוֹדֵם בַּשְּׁטָר זָכָה. לְפִיכָךְ, יָצָא עֲלֵיהֶן שְׁטָר חוֹב, גּוֹבֶה מֵהָאַחֲרוֹן; וְאִם אֵינוֹ מַסְפִּיק, גּוֹבֶה מִשֶּׁלְּפָנָיו; וְאִם אֵינוֹ מַסְפִּיק, גּוֹבֶה מִשֶּׁלִּפְנֵי פָנָיו. <small>הַגָּה: יֵשׁ אוֹמְרִים דְּהוּא הַדִּין אִם אָמַר ר' זוּז לִפְלוֹנִי וְר' זוּז לִפְלוֹנִי וְר' לִפְלוֹנִי, דְּמֵאַחַר דְּנוֹתֵן לְכֻלָּם בְּשָׁוֶה וְלֹא כְלָלָם בְּיַחַד, הָוֵי כְּאִלּוּ אָמַר: אַחֲרָיו לִפְלוֹנִי <small><small>(הָרֹא"שׁ סוֹף פֶּרֶק יֵשׁ נוֹחֲלִין)</small>.</small> וְיֵשׁ חוֹלְקִין <small><small>(הַמ"מ פ"י מֵהל' זְכִיָּה בְּשֵׁם הַסְכָּמַת הַמְפָרְשִׁים)</small>.</small> </small> 

רְאוּבֵן צִוָּה מֵחֲמַת מִיתָה לָתֵת מָנֶה לְשִׁמְעוֹן, וּמָכְרוּ הַיּוֹרְשִׁים כָּל הַנְּכָסִים, שֶׁלֹּא מָצָא שִׁמְעוֹן לִגְבּוֹת מָנֶה שֶׁלּוֹ, גּוֹבֶה מֵהַלָּקוֹחוֹת, וְאֵין הַיּוֹרְשִׁים יְכוֹלִים לוֹמַר שֶׁנָּתְנוּ לוֹ, כֵּיוָן שֶׁשְּׁטַר הַצַּוָּאָה יוֹצֵא מִתַּחַת יָדוֹ, וְלָא חַיְשִׁינָן לִקְנוּנְיָא. 

יוֹרְשִׁים שֶׁמָּכְרוּ נִכְסֵי אֲבִיהֶם, יֵשׁ לָהֶם דִּין מְשֻׁעְבָּדִים, וְאֵין בַּעַל חוֹב טוֹרֵף מֵהֶם, כֵּיוָן שֶׁיֵּשׁ בְּנֵי חוֹרִין דַּאֲבִיהֶם. וְאִם לֹא הִשְׁאִירוּ בְּנִכְסֵי אֲבִיהֶם בְּנֵי חוֹרִין, וְרוֹצִים לְסַלְּקוֹ בְּקַרְקַע שֶׁלָּהֶם, נִתְבָּאֵר בְּסִימָן ק"ז. 

אִם מָכַר הַלּוֶֹה קַרְקַע שֶׁיֵּשׁ לוֹ בְּעִירוֹ, וְיֵשׁ לוֹ קַרְקַע בְּעִיר אַחֶרֶת, בַּעַל חוֹב טוֹרֵף מֵהַלּוֹקֵחַ. וְאֵינוֹ יָכוֹל לוֹמַר: הִנַּחְתִּי לְךָ בְּנֵי חוֹרִין, כֵּיוָן שֶׁאֵינוֹ בְּעִירוֹ, <small><small>(כ"כ לְעֵיל סִימָן ק"ב ס"ג)</small></small> שֶׁגַּם הַלּוֶֹה עַצְמוֹ לֹא הָיָה יָכוֹל לְהַגְבּוֹת מִנְּכָסָיו שֶׁיֵּשׁ לוֹ בְּעִיר אַחֶרֶת. <small>הַגָּה: מִיהוּ, הַכֹּל לְפִי רְאוֹת הַדַּיָּנִים, כִּי אִם אֵין הֶזֵּק לַמַּלְוֶה בַּמֶּה שֶׁגּוֹבֶה בְּעִיר אַחֶרֶת לִגְבּוֹת שָׁם מִבְּנֵי חוֹרִין, גּוֹבֶה שָׁם <small><small>(תְּשׁוּבַת רַשְׁבָּ"א סִימָן אֶלֶף ה')</small>.</small> </small> 

הִנִּיחוּ הַלָּקוֹחוֹת בְּנֵי חוֹרִין בְּיַד הַלּוֶֹה, וְנִתְקַלְקְלוּ, בַּעַל חוֹב טוֹרֵף מֵהַלָּקוֹחוֹת. וְדַוְקָא נִתְקַלְקְלוּ, אֲבָל לֹא נִתְקַלְקְלוּ אֶלָּא שֶׁאֵינוֹ יָכוֹל לִגְבּוֹת מֵהֶם מֵחֲמַת פְּשִׁיעָתוֹ, כְּגוֹן שֶׁסִלֵּק שִׁעְבּוּדוֹ מֵהֶם וְלָקַח בְּקִנְיָן שֶׁלֹּא יִגְבֶּה מֵהֶם, אֵינוֹ גוֹבֶה מֵהַלָּקוֹחוֹת, שֶׁיֹּאמְרוּ לוֹ: הִנַּחְנוּ לְךָ מָקוֹם לִגְבּוֹת מִמֶּנּוּ: 

וְאִם לֹא נִתְקַלְקְלוּ, אֲבָל גְּזָלָן אַנָּס, אֵינוֹ טוֹרֵף מִמְּשֻׁעְבָּדִים, מִפְּנֵי שֶׁמְּצוּיִים הֵם בַּעֲלֵי זְרוֹעַ לִפֹּל, וְסוֹף שֶׁיִּגְבֶּה חוֹבוֹ. <small>הַגָּה: מִיהוּ, אִם נִשְׁתַּמֵּד הַלּוֶֹה, וְלֹא יוּכַל לִגְבּוֹת בְּדִינֵיהֶם, הָוֵי כְּנִתְקַלְקְלוּ בְּיָדוֹ וְטוֹרֵף מִמְּשַׁעְבְּדֵי <small><small>(תְּשׁוּבַת הָרֹא"שׁ כְּלָל מ"א)</small>.</small> וְיֵשׁ אוֹמְרִים דְּהוּא הַדִּין אִם הִנִּיחַ הַלּוֶֹה יְתוֹמִים קְטַנִּים. וְיֵשׁ חוֹלְקִין <small><small>(רַבֵּנוּ יְרוּחָם נכ"ו ח"ג שְׁתֵּי הַדֵּעוֹת)</small>.</small> לֹוֶה שֶׁבָּא לִמְכֹּר קַרְקְעוֹתָיו לְגוֹי שֶׁלֹּא יוּכַל הַמַּלְוֶה לִטְרֹף אַחַר כָּךְ חוֹבוֹ מִמֶּנּוּ, וּבָא לִמְחוֹת הַמְּכִירָה, אֵינוֹ יָכוֹל לִמְחוֹת, כְּמוֹ שֶׁלֹּא יָכוֹל לִמְחוֹת כְּשֶׁמּוֹכֵר מִטַּלְטְלִים שֶׁלּוֹ, אַף עַל פִּי שֶׁלֹּא יָכוֹל לְטוֹרְפָן, דְּשֶׁמָּא יִפְרְעֶנּוּ עֲדַיִן קֹדֶם שֶׁיָּבֹא זְמַנּוֹ. מִיהוּ, הַמּוֹכֵר לֹא טוֹב עוֹשֶׂה, שֶׁמַּזִּיק שִׁעְבּוּדוֹ שֶׁל חֲבֵרוֹ <small><small>(תְּשׁוּבַת רַשְׁבָּ"א)</small>.</small> וְנִרְאֶה לִי דְּאִם נִרְאֶה לְבֵית דִּין שֶׁלֹּא יִהְיֶה מָקוֹם לִגְבּוֹת חוֹבוֹ אַחַר כָּךְ, יָכוֹל לִמְחוֹת. וע"ל סִימָן ע"ג סָעִיף י'.</small> 

אֲפִלּוּ הִגִּיעַ זְמַן הַפֵּרָעוֹן, וְנִתְרַשֵּׁל הַמַּלְוֶה מִלִּתְבֹּעַ חוֹבוֹ וְלִפָּרַע מִבְּנֵי חָרֵי, וְאַחַר זְמַן רַב אִשְׁתַּדּוּף בְּנֵי חָרֵי, גָּבֵי מִמְּשַׁעְבְּדֵי. 

אִם יֵשׁ כָּאן שְׁנַיִם אוֹ שְׁלֹשָׁה לָקוֹחוֹת שֶׁקָּנוּ מִמֶּנּוּ כְּאֶחָד, וְאֵין אֶחָד מֵהֶם קוֹדֵם לַחֲבֵרוֹ, וּבָא בַּעַל חוֹב לִטְרֹף, גּוֹבֶה מֵאֵיזֶה מֵהֶם שֶׁיִּרְצֶה, וְאֵינוֹ צָרִיךְ לִקַּח חֲצִי שָׂדֶה מִזֶּה וַחֲצִי שָׂדֶה מִזֶּה. <small>הַגָּה: אֲבָל אִם הָיוּ כָּאן שָׂדוֹת הַרְבֵּה, וְיָכוֹל לִגְבּוֹת שָׂדֶה מִכָּל אֶחָד, גּוֹבֶה מֵהֶן, וְלֹא מֵאֶחָד מֵהֶן <small><small>(רַבֵּנוּ יְרוּחָם נ"ו ח"ה)</small>. </small> </small> 

אִם הַלּוֹקֵחַ שֶׁקָּנָה מֵהַלּוֶֹה מְכָרוֹ לְאַחֵר, וְהָאַחֵר לְאַחֵר, אֲפִלּוּ עַד מֵאָה, וּבָא לִטְרֹף מֵהַלּוֹקֵחַ הָאַחֲרוֹן, אֵינוֹ יָכוֹל לוֹמַר: לָמָּה לֹא תָבַעְתָּ חוֹבְךָ מֵהָרִאשׁוֹן. 

לֹוֶה שֶׁמָּכַר נְכָסָיו, וְחָתַם הַמַּלְוֶה עַל שְׁטַר הַמְּכִירָה, לֹא הִפְסִיד בִּשְׁבִיל זֶה זְכוּתוֹ, וְטוֹרֵף מֵהַלָּקוֹחוֹת, שֶׁיּוּכַל לוֹמַר: הַשֵּׁנִי נוֹחַ לִי וְהָרִאשׁוֹן קָשֶׁה מִמֶּנּוּ. 

רְאוּבֵן קָנָה בַּיִת מִשִּׁמְעוֹן, וְלֵוִי הָיָה לוֹ שְׁטָר עַל אוֹתוֹ בַיִת, וְלֵוִי הָיָה בַּמַּעֲמָד כְּשֶׁקָּנָה רְאוּבֵן הַבַּיִת, וְלֹא הוֹצִיא שְׁטָרוֹ, וְגַם רְאוּבֵן סָתַר הַבַּיִת וּבָנָה בּוֹ וּמִנָּה אֶת לֵוִי עַל הַבִּנְיָן, וְאַחַר כָּךְ הוֹצִיא לֵוִי שְׁטָרוֹ, לֹא אִבֵּד זְכוּתוֹ בִּשְׁתִיקָתוֹ. 

לֹוֶה שֶׁלָּוָה, וְאַחַר כָּךְ נָתַן נְכָסָיו בְּמַתָּנָה עַל מְנָת לְהַחֲזִיר, אִם הֵם קַרְקָעוֹת שֶׁקָּנָה קֹדֶם שֶׁלָּוָה, אוֹ שֶׁקְּנָאָם אַחַר שֶׁלָּוָה וְכָתַב לוֹ דְּאֶקְנֶה, אֵין מַתְּנָתוֹ כְּלוּם. וְאִם הַמַּתָּנָה קָדְמָה לָהַלְוָאָה, וּנְתָנָהּ לִזְמַן יָדוּעַ, זָכָה הַמְקַבֵּל בַּמַּתָּנָה עַד שֶׁיַּגִּיעַ זְמַנָּהּ. וְאִם נְתָנָם לוֹ בְּמַתָּנָה עַל מְנָת לְהַחֲזִיר, בִּסְתָם, וְלֹא פֵרַשׁ בְּאֵיזֶה זְמַן יַחְזִירֶנָּה לוֹ, וְאַחַר כָּךְ לָוָה, כְּשֵׁם שֶׁהַמְקַבֵּל יָכוֹל לִדְחוֹת לַלּוֶֹה לִזְמַן מְרֻבֶּה, שֶׁיֹּאמַר לוֹ בְּכָל פַּעַם: אַחֲזִירֶנָּה לְךָ לְאַחַר זְמַן, כָּךְ הוּא דוֹחֶה לַמַּלְוֶה הַבָּא מִכֹּחוֹ. אַךְ הַמַּלְוֶה יָכוֹל לְכֹפוֹ מִדְּרַבִּי נָתָן, כְּשֶׁיִּרְצֶה לְהַחֲזִירָם שֶׁלֹּא יַחֲזִירֶנָּה אֶלָּא <small>לוֹ וְלֹא</small> לַנּוֹתֵן. 

אַף עַל גַּב דְּלָא כָתַב דְּאֶקְנֶה, אִם קָנָה וְהוֹרִישׁ, גּוֹבֶה. וְיֵשׁ חוֹלְקִין. 

רְאוּבֵן הִלְוָֹה לְשִׁמְעוֹן עַל פֶּה, וְשִׁמְעוֹן הִלְוָה לִיהוּדָה בִּשְׁטָר, וּמָכַר יְהוּדָה כָּל נְכָסָיו, וּבָא רְאוּבֵן לִטְרֹף מֵהַלָּקוֹחוֹת שֶׁקָּנוּ מִיהוּדָה מִכֹּחַ שְׁטָר שֶׁיֵּשׁ לְשִׁמְעוֹן עַל יְהוּדָה, הַדִּין עִמּוֹ, הוֹאִיל וְשִׁמְעוֹן מוֹדֶה שֶׁהוּא חַיָּב לוֹ. לֹא הָיוּ לַלּוֶֹה נְכָסִים, אֶלָּא שִׁטְרֵי חוֹבוֹת שֶׁיֵּשׁ לוֹ עַל אֲחֵרִים, לָא מִבַּעְיָא בְּעוֹדָם בְּיָדוֹ שֶׁהַמַּלְוֶה גּוֹבֶה שֶׁלּוֹ, מִדְּרַבִּי נָתָן, אֶלָּא אֲפִלּוּ מֵת הַלּוֶֹה וְנָפְלוּ הַשְּׁטָרוֹת לִפְנֵי יוֹרְשִׁים, גּוֹבֶה מֵהֶם, אֲפִלּוּ נַעֲשׂוּ הַשְּׁטָרוֹת שֶׁיֵּשׁ לַלּוֶֹה עַל בַּעֲלֵי חוֹבוֹת אַחַר שֶׁלָּוָה הוּא מֵהַמַּלְוֶה, וַאֲפִלּוּ קָנוּ בַּעֲלֵי חוֹבָיו שֶׁל לֹוֶה נְכָסִים אַחַר שֶׁלָּוָה הַלּוֶֹה מֵהַמַּלְוֶה שֶׁלּוֹ, הַמַּלְוֶה גּוֹבֶה מֵהֶם וּמִיּוֹרְשֵׁיהֶם, מִדְּרַבִּי נָתָן. 

אִם מָכַר הַלּוֶֹה שִׁטְרֵי חוֹבוֹת, אוֹ נְתָנָם לְאַחֵר, אוֹ שֶׁבַּעֲלֵי חוֹבָיו מָכְרוּ נִכְסֵיהֶם אַחַר שֶׁלָּוָה הוּא מֵהַמַּלְוֶה, אִם יֵשׁ בַּשְּׁטָר שֶׁיֵּשׁ לַמַּלְוֶה, וְכֵן בַּשְּׁטָר שֶׁיֵּשׁ לַלּוֶֹה עַל בַּעֲלֵי חוֹבָיו שִׁעְבּוּדָא דִּמְטַּלְטְלֵי אַגַּב מְקַרְקְעֵי, אָז יֵשׁ בָּהֶם דִּין קְדִימָה, וְנִכְסֵיהֶם שֶׁל בַּעֲלֵי חוֹבָיו שֶׁל לֹוֶה מְשֻׁעְבָּדִים לַמַּלְוֶה שֶׁלּוֹ מִכֹּחוֹ, כֵּיוָן שֶׁהוּא קוֹדֵם לַמְּכִירָה שֶׁמָּכְרוּ. 

אִם הָיוּ לַלּוֶֹה שְׁנֵי מַלְוִים שֶׁהִלְווּ לוֹ, וּבָאִים כְּאֶחָד לִגְבּוֹת מִבַּעֲלֵי חוֹבִים שֶׁלּוֹ, אִם הַלּוֶֹה הִלְוָה לְבַעֲלֵי חוֹבָיו בִּשְׁטָר לְאַחַר שֶׁלָּוָה הוּא מִשְּׁנֵיהֶם, יַחֲלֹקוּ. וְאִם תָּפַס אֶחָד מֵהֶם, זָכָה בִּתְפִיסָתוֹ. וְאִם חוֹבוֹתָיו שֶׁל לֹוֶה קֹדֶם שֶׁלָּוָה מִשְּׁנֵיהֶם, אוֹ קֹדֶם שֶׁלָּוָה מֵאַחֲרוֹן, וְכָתַב לָרִאשׁוֹן אַגָּב, זָכָה בָּהֶם הָרִאשׁוֹן. 

רְאוּבֵן הָיָה לוֹ שְׁטָר עַל שִׁמְעוֹן, וּנְתָנוֹ לְלֵוִי בִּכְתִיבָה וּמְסִירָה, וּכְשֶׁבָּא לֵוִי לִגְבּוֹתוֹ הוֹצִיא יְהוּדָה שְׁטָר שֶׁהָיָה לוֹ עַל רְאוּבֵן, מֻקְדָּם לִשְׁטָר שֶׁהָיָה לִרְאוּבֵן עַל שִׁמְעוֹן, וְאָמַר כִּי הַשְּׁטָר שֶׁנָּתַן רְאוּבֵן לְלֵוִי הוּא מָמוֹנוֹ שֶׁל בַּעַל חוֹבוֹ וְזָכָה בּוֹ מִדִּין קְדִימָה, הַדִּין עִם יְהוּדָה, כֵּיוָן שֶׁשְּׁטָרוֹ מֻקְדָּם וְשִׁעְבֵּד לוֹ מִטַּלְטְלִים אַגַּב מְקַרְקְעֵי, וְאֵין בָּזֶה מִשּׁוּם תַּקָּנַת הַשּׁוּק. <small>וְעַיֵּן לְקַמָּן סוֹף סִימָן קי"ג. </small> 


Siman 112

אֵין בַּעַל חוֹב טוֹרֵף מִמְּשַׁעְבְּדֵי, אֶלָּא אִם כֵּן הָיוּ נְכָסִים לַלּוֶֹה בְּשָׁעָה שֶׁלָּוָה, וּמְכָרָם אוֹ נְתָנָם אַחַר כָּךְ. אֲבָל אִם קְנָאָם אַחַר שֶׁלָּוָה, וּמְכָרָם, לֹא נִשְׁתַּעְבְּדוּ לְבַעַל חוֹבוֹ וְאֵינוֹ גוֹבֶה אוֹתָם מֵהַלָּקוֹחוֹת; וּמִיהוּ, בְּעוֹדָם בְּיַד הַלּוֶֹה, גּוֹבֶה מֵהֶם אַף עַל פִּי שֶׁקְּנָאָם אַחַר שֶׁלָּוָה. וְאִם שִׁעְבֵּד נְכָסָיו שֶׁקָּנָה וְשֶׁיִּקְנֶה, אָז חָל הַשִּׁעְבּוּד גַּם עַל מַה שֶּׁיִּקְנֶה אַחַר כָּךְ, וְאִם קָנָה אַחַר כָּךְ וּמְכָרוֹ, בַּעַל חוֹב גּוֹבֶה מִמֶּנּוּ; וְדַוְקָא שֶׁפֵּרַשׁ לוֹ בְּפֵרוּשׁ, אֲבָל אִם לֹא כָתַב לוֹ דְּאֶקְנֶה, לֹא. <small>הַגָּה: וְיֵשׁ אוֹמְרִים כֵּיוָן דְּקַיְמָא לָן אַחֲרָיוּת טָעוּת סוֹפֵר הוּא, כָּל מַה שֶּׁרָאוּי לְהִשְׁתַּעְבֵּד אָמְרִינָן בֵּהּ טָעוּת סוֹפֵר, וַאֲפִלּוּ דְּאֶקְנֶה נַמֵּי <small><small>(טוּר בְּשֵׁם הָרֹא"שׁ וְהָרַשְׁבָּ"א פֶרֶק מִי שֶׁמֵּת)</small>,</small> מִיהוּ, אִם כָּתַב לוֹ מִקְצָת אַחֲרָיוּת, וְלֹא פֵרַשׁ לוֹ: דְּאֶקְנֶה, יֵשׁ אוֹמְרִים דְּלָא אָמְרִינָן עוֹד טָעוּת סוֹפֵר, דְּהוֹאִיל וּפֵרַשׁ קְצָתָן, מַה שֶּׁכָּתַב כָּתַב, וּמַה שֶּׁלֹּא כָתַב לֹא כָתַב <small><small>(נִמּוּקֵי יוֹסֵף פֶּרֶק מִי שֶׁמֵּת)</small>.</small> יֵשׁ אוֹמְרִים דְּאַף אִם כָּתַב לוֹ: דְּאֶקְנֶה, יָכוֹל לַחֲזֹר בּוֹ כָּל זְמַן שֶׁלֹּא קָנָה <small><small>(נִמּוּקֵי יוֹסֵף פֶּרֶק חֶזְקַת הַבָּתִּים וּמָרְדְּכַי פֶּרֶק מִי שֶׁמֵּת)</small> ;</small> וְיֵשׁ חוֹלְקִין <small><small>(כ"כ נ"י שם)</small>.</small> </small> 

אִם לֹא כָּתַב לוֹ: דְּאֶקְנֶה, וּמָכַר נְכָסָיו אַחַר שֶׁלָּוָה, וְהַמַּלְוֶה בָּא לִטְרֹף מֵהַלָּקוֹחוֹת וְטוֹעֵן שֶׁאֵלּוּ הַנְּכָסִים הָיוּ בְּיַד הַלּוֶֹה, וְהַלּוֹקֵחַ טוֹעֵן לְאַחַר שֶׁלָּוָה קָנָה וּמָכַר, יֵשׁ אוֹמְרִים שֶׁעַל הַמַּלְוֶה לְהָבִיא רְאָיָה שֶׁהָיוּ אֵלּוּ הַנְּכָסִים בְּיַד הַלּוֶֹה בִּשְׁעַת הַלְוָאָה, וְיֵשׁ אוֹמְרִים שֶׁאִם יֵשׁ עֵדִים שֶׁהַלֹּוֶה קָנָה קַרְקַע זֶה וּמְכָרוֹ, צָרִיךְ הַמַּלְוֶה לְהָבִיא עֵדִים שֶׁקְּנָאוֹ הַלּוֶֹה קוֹדֶם שִׁעְבּוּדוֹ; אֲבָל אִם יֵשׁ עֵדִים שֶׁהַלֹּוֶה הָיָה מֻחְזָק בּוֹ וְשֶׁהָיָה שֶׁלּוֹ, צָרִיךְ הַלּוֹקֵחַ לְהָבִיא רְאָיָה שֶׁקְּנָאוֹ הַלּוֶֹה וְאֵימָתַי קְנָאוֹ, וְאִם לָאו, בֵּית דִּין מַעֲמִידִין אוֹתוֹ עַל חֶזְקָתוֹ וְנֹאמַר שֶׁהָיָה שֶׁלּוֹ וְשֶׁל אֲבוֹתָיו מֵעוֹלָם. <small>וְנִרְאֶה לִי, דִּסְבָרָא הָרִאשׁוֹנָה עִקָּר.</small> 

נוֹתֵן נְכָסָיו מֵהַיּוֹם וּלְאַחַר מִיתָה, וְלֹא נוֹדְעוּ הַנְּכָסִים שֶׁהָיוּ לוֹ בְּאוֹתָהּ שָׁעָה, יֵשׁ אוֹמְרִים שֶׁעַל הַמְקַבֵּל מַתָּנָה לְהָבִיא רְאָיָה שֶׁהָיוּ אוֹתָם נְכָסִים בְּיָדוֹ בִּשְׁעַת מַתָּנָה; וְיֵשׁ אוֹמְרִים שֶׁאִם לֹא נוֹדַע שֶׁקָּנָה נְכָסִים אַחַר כָּךְ, הַכֹּל בְּחֶזְקַת מְקַבֵּל מַתָּנָה. <small>וְהַסְּבָרָא הָרִאשׁוֹנָה עִקָּר, <small><small>(וְעי' לְקַמָּן ס"ס ר"נ וּבְסִימָן ק"ד)</small>,</small> כֵּן נִרְאֶה לִי.</small> 

שְׁנֵי מַלְוִין שֶׁהוֹצִיא כָּל אֶחָד שְׁטָרוֹ, וְאֵין כָּתוּב בְּשׁוּם אֶחָד מֵהֶם: דְּאֶקְנֶה, וְאֵין הַנְּכָסִים מַסְפִּיקִים לְחוֹבוֹת שְׁנֵיהֶם, וְטוֹעֵן הַמֻקְדָּם כִּי כְּשֶׁלָּוָה מִמֶּנּוּ כְּבָר קָנָה הַנְּכָסִים, וְהַמְאֻחָר טוֹעֵן שֶׁלְּאַחַר שֶׁלָּוָה מִשְּׁנֵיהֶם קְנָאָם וְהֵם מְשֻׁעְבָּדִים לִשְׁנֵיהֶם, וְאֵין עֵדִים בַּדָּבָר, יֵשׁ אוֹמְרִים שֶׁחוֹלְקִין הַחֵצִי שֶׁחֲלוּקִין עָלָיו, וְיֵשׁ אוֹמְרִים שֶׁאִם אֵין עֵדִים שֶׁקְּנָאָם, מַעֲמִידִים הַנְּכָסִים בְּיַד הַמֻקְדָּם; וְאִם יֵשׁ עֵדִים שֶׁקְּנָאָם, אֶלָּא שֶׁאֵינָם יוֹדְעִים מָתַי קְנָאָם, חוֹלְקִים הַחֵצִי שֶׁחֲלוּקִים עָלָיו. 

רְאוּבֵן שֶׁלָּוָה בִּשְׁטָר, וְלֹא כָתַב לַמַּלְוֶה: דְּאֶקְנֶה, וְקָנָה וָמֵת, וְהָיְתָה לוֹ בַּת, וִירַשְׁתּוֹ וְעָמְדָה וְנִשֵּׂאת, אֵין הַמַּלְוֶה גּוֹבֶה מֵהַבַּעַל מִמַּה שֶׁהִכְנִיסָה לוֹ בְּאוֹתָם הַנְּכָסִים, מִשּׁוּם דְּבַעַל בְּנִכְסֵי אִשְׁתּוֹ לוֹקֵחַ הָוֵי. <small>הַגָּה: אֲבָל אִם לֹא נִשֵּׁאת, גּוֹבֶה מִן הַיּוֹרֵשׁ, כְּדִלְעֵיל סִימָן קי"א סָעִיף כ' <small><small>(וְכ"א, וְרֵישׁ סִימָן ק"ז)</small>. </small> </small> 


Siman 113

אֵין בַּעַל חוֹב טוֹרֵף מֵהַלָּקוֹחוֹת אֶלָּא בְּקַרְקַע שֶׁמָּכַר אוֹ נָתַן הַלּוֶֹה, אֲבָל מִטַּלְטְלִין שֶׁמָּכַר אוֹ נָתַן אֵינוֹ טוֹרֵף, אֲפִלּוּ הָיוּ בְּיָדוֹ בִּשְׁעַת הַלְוָאָה, וַאֲפִלּוּ הִתְרָה הַמַּלְוֶה בַּלָּקוֹחוֹת שֶׁלֹּא יִקְנוּ מִטַּלְטְלֵי הַלּוֶֹה, אֵין הַמַּלְוֶה טוֹרֵף מֵהֶם; וְאִם נְתָנָם בְּמַתְּנַת שְׁכִיב מְרַע, הַמַּלְוֶה טוֹרֵף מֵהֶם, כְּמוֹ שֶׁיִּתְבָּאֵר בְּסִימָן רנ"ב. וְאִם שִׁעְבֵּד לוֹ מִטַּלְטְלֵי אַגַּב מְקַרְקְעֵי, יָכוֹל לִטְרֹף הַמִּטַּלְטְלִין מֵהַלָּקוֹחוֹת, כְּמוֹ שֶׁהוּא טוֹרֵף קַרְקַע, אֲפִלּוּ מָכַר הַקַּרְקָעוֹת קֹדֶם שֶׁיִּקְנֶה הַמִּטַּלְטְלִים. וְהוּא שֶׁכָּתַב לוֹ: דְּלָא כְּאַסְמַכְתָּא וּדְלָא כְּטָפְסֵי דִּשְׁטָרֵי, אוֹ יִכְתֹּב שֶׁהוּא מְשַׁעְבְּדָם לוֹ מֵעַכְשָׁיו. 

כְּשֶׁמְּשַׁעְבְּדִים מִטַּלְטְלֵי אַגַּב מְקַרְקְעֵי, אֵין צְרִיכִים לִהְיוֹת צְבוּרִין בְּתוֹכָם. וַאֲפִלּוּ מִטַּלְטְלֵי דְנַיְדֵי, כְּגוֹן בַּעֲלֵי חַיִּים וַעֲבָדִים, מִשְׁתַּעְבְּדֵי; אֲפִלּוּ בְּקַּרְקַע כָּל שֶׁהוּא, יָכוֹל לְשַׁעְבֵּד הַרְבֵּה מִטַּלְטְלִים. וְאִם אֵין לַלּוֶֹה קַרְקַע, וְהַמַּלְוֶה זִכָּה לוֹ בְּתוֹךְ שָׂדֵהוּ בְּאַחַת מֵהַקְנָאוֹת שֶׁקּוֹנִים בָּהֶם קַרְקָעוֹת, אוֹ שֶׁהִשְׁאִילוֹ אוֹ הִשְׂכִּיר לוֹ קַרְקַע כָּל שֶׁהוּא, הֲרֵי זֶה מַקְנֶה עָלָיו כָּל מִטַּלְטְלִין שֶׁיִּרְצֶה. וְאֵין צָרִיךְ לְסַיֵּם הַמָּקוֹם שֶׁקָּנָה אַגָּבוֹ הַמִּטַּלְטְלִין. וְאִם אֵין קַרְקַע גַּם לַמַּלְוֶה, יִכְתֹּב: הִקְנֵיתִי לוֹ אַרְבַּע אַמּוֹת קַרְקַע בַּחֲצֵרִי וְאַגָּבָן הִקְנֵיתִי לוֹ הַמִּטַּלְטְלִים, וְאַף עַל פִּי שֶׁאֵין אָנוּ יוֹדְעִים לוֹ קַרְקַע, הוֹדָאַת בַּעַל דִּין כְּמֵאָה עֵדִים לְחוֹבָתוֹ. 

בַּזְּמַן הַזֶּה, אֲפִלּוּ שִׁעְבֵּד לוֹ מִטַּלְטְלֵי אַגַּב מְקַרְקְעֵי, אֵינוֹ טוֹרֵף מִטַּלְטְלִין שֶׁמָּכַר אוֹ נָתַן, מִשּׁוּם תַּקָּנַת הַשּׁוּק. וּמִיהוּ, אִם כָּתַב לוֹ: דְּאֶקְנֶה, וְאַחַר כָּךְ לָוָה מֵאַחֵר וְכָתַב לוֹ: דְּאֶקְנֶה, וּבִשְׁנֵיהֶם שִׁעְבֵּד מִטַּלְטְלֵי אַגַּב מְקַרְקְעֵי, וְקָדַם הַשֵּׁנִי וְתָפַס מִטַּלְטְלִים שֶׁקָּנָה קֹדֶם שֶׁלָּוָה מִמֶּנּוּ, בָּא רִאשׁוֹן וּמוֹצִיא מִמֶּנּוּ אֲפִלּוּ בַּזְּמַן הַזֶּה, מִפְּנֵי שֶׁאֵין בָּזֶה מִשּׁוּם תַּקָּנַת הַשּׁוּק. <small>וְעַיֵּן לְעֵיל סִימָן ס' <small><small>(וְכ"כ בְּסִימָן ל"ז סָעִיף ט"ז)</small>. </small> </small> 


Siman 114

מַלְוֶה שֶׁיּוֹדֵעַ לָקוֹחוֹת שֶׁקָּנוּ מֵהַלּוֶֹה אַחַר שֶׁהִלְוָה, הוֹלֵךְ וְטוֹרֵף מֵהֶם <small>בְּבֵית דִּין, אֲבָל אִם טָרַף שֶׁלֹּא בְבֵית דִּין אֵינוֹ כְּלוּם <small><small>(בֵּית יוֹסֵף בְּשֵׁם תְּשׁוּבָה שֶׁבְּסוֹף חֲזֵה הַתְּנוּפָה)</small>,</small> </small> וְקוֹרְעִים בֵּית דִּין שְׁטַר הָאַדְרַכְתָּא, וְכוֹתְבִין לוֹ שְׁטַר טִרְפָּא, וְכוֹתְבִים בַּטִּרְפָּא שֶׁקָּרְעוּ שְׁטַר הָאַדְרַכְתָּא. 

כְּשֶׁיִּמְצָא הַמַּלְוֶה לַלּוֹקֵחַ, כּוֹפִין אוֹתוֹ לָדוּן עִמּוֹ, וְאֵינוֹ יָכוֹל לוֹמַר לוֹ: לֵךְ אֵצֶל הַלּוֶֹה וּכְשֶׁיִּתְחַיֵּב לְךָ בַּדִּין יִכְתְּבוּ לְךָ טִרְפָּא עַל הַלָּקוֹחוֹת אָז אֶפְרַע לְךָ, אֶלָּא יֵלֵךְ הוּא אֵצֶל הַלּוֶֹה וְיַזְקִיקוֹ לָבֹא לְדִין. וּמִיהוּ, הֵיכָא דְאִיתֵהּ, מוֹדָעִינָן לֵהּ, כְּגוֹן שֶׁאֵינוֹ רָחוֹק יוֹתֵר מִמַּהֲלַךְ יוֹם אֶחָד; וִאִם מְבַקֵּשׁ הַלּוֹקֵחַ זְמַן לַחֲזֹר אַחֲרָיו, נוֹתְנִים לוֹ עַד שְׁלֹשִׁים יוֹם, וּבִלְבַד לְהוֹצִיא הַדִּין לַאֲמִתּוֹ וְשֶׁלֹּא לָבֹא בַּעֲקִיפִין: 

אִם רוֹצֶה הַלּוֹקֵחַ לְסַלֵּק הַמַּלְוֶה בְּמָעוֹת, הָרְשׁוּת בְּיָדוֹ, וְיִשָּׁאֵר לוֹ הַקַּרְקַע, וְיַחֲזֹר וְיִשְׁאַל מֵהַמּוֹכֵר מַה שֶּׁפָּרַע לַמַּלְוֶה בִּשְׁבִילוֹ. וְאִם עֲשָׂאָהּ אַפּוֹתִיקִי מְפֹרָשׁ, דְּאָמַר לֵהּ: לֹא יִהְיֶה לְךָ פֵּרָעוֹן אֶלָּא מִזּוֹ, אֵינוֹ יָכוֹל לְסַלְּקוֹ בְּמָעוֹת. אִם קָנָה שְׁתֵּי שָׂדוֹת זוֹ אַחַר זוֹ, כָּל אַחַת בְּמָנֶה, וְהַחוֹב שֶׁהָיָה לַמַּלְוֶה עַל הַלּוֶֹה הָיָה מָאתַיִם, וְטָרַף מִמֶּנּוּ בְּמָנֶה שָׂדֶה שֶׁקָּנָה רִאשׁוֹן, וּכְשֶׁבָּא לִטְרֹף הַשְּׁנִיָּה בַּמָּנֶה הַנִּשְׁאָר, הֵבִיא לוֹ מָאתַיִם וְאָמַר לֵהּ: אִם תִּרְצֶה שָׂדֶה רִאשׁוֹנָה שֶׁגָּבִיתָ כְּבָר בְּכָל הַמָּאתַיִם, הֲרֵי טוֹב, וְאִם לָאו קַח מָאתַיִם וְהִסְתַּלֵּק, הַדִּין עִמּוֹ. וְאִם רָצָה הַמַּלְוֶה וְקִבְּלָהּ בְּמָאתַיִם, אֵין הַלּוֹקֵחַ חוֹזֵר עַל הַמּוֹכֵר וְגוֹבֶה מִמֶּנּוּ אֶלָּא מָנֶה. <small>הַגָּה: וְיֵשׁ אוֹמְרִים דְּאִם עָשׂוּ בֵּית דִּין תְּחִלָּה שׁוּמָא וְהַכְרָזָה, שׁוּב אֵין הַלּוֹקֵחַ יָכוֹל לְסַלְּקוֹ, דְּשׁוּמָא לָא הָדְרָא לַלּוֹקֵחַ <small><small>(טוּר בְּשֵׁם רַבֵּנוּ יוֹנָה וְהָרֹא"שׁ)</small>.</small> וְע"ל סִימָן ק"ג סָעִיף ט'. וְכָל זֶה מַיְרֵי בְּלוֹקֵחַ אֶחָד שֶׁלָּקַח ב' הַשָּׂדוֹת, אֲבָל בְּב' לוֹקְחִין, אֵין הַשֵּׁנִי יָכוֹל לוֹמַר דִּיקַבֵּל שָׂדֶה הָאֶחָד יוֹתֵר מִשָּׁוְיוֹ אוֹ לְסַלְּקוֹ בְּמָעוֹת, דְּלָאו בַּעַל דְּבָרִים דִּידֵהּ הוּא <small><small>(נִמּוּקֵי יוֹסֵף פֶּרֶק מִי שֶׁהָיָה נָשׂוּי וְר' יְרוּחָם)</small>.</small> </small> 

אַחַר שֶׁכּוֹתְבִין הַטִּרְפָּא, מוֹרִידִין שְׁלֹשָׁה בְּקִיאִין לְאוֹתָהּ שָׂדֶה וְשָׁמִין לוֹ מִמֶּנָּה כְּשִׁעוּר חוֹבוֹ, כְּפִי מַה שֶּׁרָאוּי לוֹ מֵהַקֶּרֶן וַחֲצִי הַשֶּׁבַח כְּפִי מַה שֶּׁשָּׁוֶה עַתָּה, וּמַכְרִיזִין עָלֶיהָ שְׁלֹשִׁים יוֹם כְּדֶרֶךְ שֶׁמַּכְרִיזִים עַל נִכְסֵי יְתוֹמִים שֶׁנִּתְבָּאֵר בְּסִי' ק"ט. וְאַחַר כָּךְ מַשְׁבִּיעִין אֶת הַלּוֶֹה בְּתַקָּנַת הַגְּאוֹנִים שֶׁאֵין לוֹ כְּלוּם, אִם הָיָה הַלּוֶֹה עִמָּנוּ בַּמְּדִינָה. וּמַשְׁבִּיעִין אֶת הַטּוֹרֵף בִּנְקִיטַת חֵפֶץ שֶׁלֹּא נִפְרַע חוֹב זֶה, וְשֶׁלֹּא מְחָלוֹ וְשֶׁלֹּא מְכָרוֹ לְאַחֵר, וְכוֹלֵל בִּשְׁבֻעָתוֹ שֶׁאֵין זֶה שְׁטַר אֲמָנָה, וְאִם <small>הוּא</small> תּוֹךְ הַזְּמַן, טוֹרֵף בְּלֹא שְׁבוּעָה. וְאַחַר כָּךְ מוֹרִידִין אוֹתוֹ לְנִכְסֵי הַלּוֹקֵחַ בְּשׁוּמָא, עַל פִּי מַה שֶּׁנִּתְבָּאֵר בְּסִי' ק"ג, וְכוֹתְבִים הוֹרָדָה, וְכוֹתְבִים בָּהּ שֶׁהִכִּירוּ שֶׁהוּא שֶׁל פְּלוֹנִי הַלּוֶֹה, וְכוֹתְבִים שֶׁקָּרְעוּ הַטִּרְפָּא. 

בֵּית דִּין שֶׁשָּׁמוּ לַטּוֹרֵף בְּנִכְסֵי לוֹקֵחַ וְטָעוּ בְּכָל שֶׁהוּא, מִכְרָן בָּטֵל. <small>וְיֵשׁ אוֹמְרִים שֶׁדִּינוֹ כְּמוֹ גַבֵּי יְתוֹמִים לְעֵיל סִימָן ק"ט <small><small>(סָעִיף ג')</small> <small>(טוּר)</small>.</small> </small> וְאִם יָבֹא שׁוּם אָדָם וְיַעֲלֶה אוֹתָהּ שָׂדֶה יוֹתֵר מִמַּה שֶׁשָּׁמוּהָ ב"ד, וְהַמַּלְוֶה רוֹצֶה לִקַּח אוֹתָהּ, צָרִיךְ לְקַבְּלָהּ בְּאוֹתוֹ עִלּוּי. 

אִם בַּעַל חוֹב וְלוֹקֵחַ בָּאִים לְהוֹסִיף כָּל אֶחָד עַל חֲבֵרוֹ, נוֹתְנִים הַשָּׂדֶה לְאוֹתוֹ שֶׁמּוֹסִיף יוֹתֵר, אִם הַתּוֹסֶפֶת הוּא עַד כְּנֶגֶד כָּל דְּמֵי הַחוֹב. אֲבָל אִם הַלּוֹקֵחַ רוֹצֶה לְהוֹסִיף מְעַט עַל שׁוּמַת ב"ד, וְלֹא יִהְיֶה כָּל הַחוֹב פָּרוּעַ, אֵין שׁוֹמְעִין לוֹ. 

אִם הַמַּלְוֶה אוֹמֵר: אֲקַבֵּל הַקַּרְקַע בְּכָל חוֹבִי בְּלֹא שׁוּמַת בֵּית דִּין, וְהַלּוֹקֵחַ אוֹמֵר: לֹא כִי אֶלָּא יָשׁוּמוּ אוֹתָהּ בֵּית דִּין וַאֲנִי אֶתֵּן כְּפִי שׁוּמָתָן, אֵין שׁוֹמְעִין לַלּוֹקֵחַ. 


Siman 115

כְּשֶׁבָּא בַּעַל חוֹב לִטְרֹף מֵהַלּוֹקֵחַ, אִם כָּתַב לוֹ הַלּוֶֹה: דְּאֶקְנֶה, טוֹרֵף גַּם כֵּן הַשֶּׁבַח שֶׁהִשְׁבִּיחַ הַשָּׂדֶה, בֵּין שֶׁבַח שֶׁשָּׁבְחוּ הַנְּכָסִים מֵאֲלֵיהֶם כְּגוֹן שֶׁעָלוּ בּוֹ אִילָנוֹת אוֹ נִתְיַקְּרָה, בֵּין שֶׁבַח שֶׁהִשְׁבִּיחוּ מֵחֲמַת הוֹצָאָה, אֶלָּא שֶׁאִם שָׁבְחוּ מֵאֲלֵיהֶם טוֹרֵף כָּל הַשֶּׁבַח. <small>הַגָּה: וְיֵשׁ אוֹמְרִים דִּבְכָל עִנְיָן אֵינוֹ גוֹבֶה רַק חֲצִי הַשֶּׁבַח <small><small>(טוּר בְּשֵׁם הָרֹא"שׁ וְהַמַּגִּיד פכ"א דְּמַלְוֶה)</small>.</small> וְכֵן נִרְאֶה לִי עִקָּר; מִיהוּ, אִם כָּתַב לַלּוֹקֵחַ בְּהֶדְיָא שֶׁלֹּא יִגְבֶּה מִדְּאֶקְנֶה, אֵין לַלּוֹקֵחַ בַּשֶּׁבַח כְּלוּם <small><small>(הָרֹא"שׁ פ"ק דִּמְצִיעָא)</small></small> </small> וְאִם הִשְׁבִּיחוּ מֵחֲמַת הוֹצָאָה, טוֹרֵף חֲצִי הַשֶּׁבַח הַיָּתֵר עַל הַהוֹצָאָה, <small>הַגָּה: וְיֵשׁ אוֹמְרִים דְּאֵין הַבַּעַל חוֹב נוֹתֵן לוֹ הוֹצָאָה כְּלָל, מֵאַחַר דְּהַחוֹב שֶׁלּוֹ נֶגֶד הַקֶּרֶן עִם הַשֶּׁבַח <small><small>(טוּר בְּשֵׁם הָרֹא"שׁ, וְעַיֵּן בַּב"י)</small>,</small> </small> וְחוֹזֵר הַלּוֹקֵחַ וְגוֹבֶה הַקֶּרֶן מִנִּכְסֵי הַמּוֹכֵר, אַף מֵהַמְשֻׁעְבָּדִים שֶׁמָּכַר אוֹ נָתַן מֵאַחַר זְמַן שֶׁמָּכַר לוֹ הַשָּׂדֶה, אֲבָל הַשֶּׁבַח שֶׁטָּרַף מִמֶּנּוּ בַּעַל חוֹב אֵינוֹ גוֹבֶה אוֹתוֹ מִנִּכְסֵי הַמּוֹכֵר, אֶלָּא מִבְּנֵי חוֹרִין. <small>וְכָל זֶה לֹא מַיְרֵי אֶלָּא בַּשֶּׁבַח שֶׁשִּׁבְּחוּ הַנְּכָסִים בְּעוֹדוֹ הַמּוֹכֵר חַי, אֲבָל אִם שָׁבְחוּ הַנְּכָסִים לְאַחַר מִיתַת הַמּוֹכֵר, אֵין לְבַעַל חוֹב בּוֹ כְּלוּם, וְנִשְׁאַר כֻּלּוֹ לַלּוֹקֵחַ <small><small>(נִמּוּקֵי יוֹסֵף פ"ק דִּמְצִיעָא)</small>. </small> </small> וְכָל הַפֵּרוֹת שֶׁאָכַל הַלּוֹקֵחַ אֵינָם נִטְרָפִים מִמֶּנּוּ; אֲבָל כָּל הַפֵּרוֹת הַמְחֻבָּרִים לַקַּרְקַע, אַף עַל פִּי שֶׁאֵינָם צְרִיכִים לַקַּרְקַע, כַּעֲנָבִים שֶׁהִגִּיעוּ לְהִבָּצֵר, הֲרֵי בַּעַל חוֹב גּוֹבֶה מֵהֶם כְּמוֹ שֶׁגּוֹבֶה מִן הַשֶּׁבַח. וְאִם רוֹצֶה הַלּוֹקֵחַ לְסַלְּקוֹ, יָכוֹל לְסַלְּקוֹ בֵּין מִן הַשָּׂדֶה בֵּין מִן הַשֶּׁבַח, אִם לֹא עֲשָׂאָהּ אַפּוֹתִיקִי. אֲבָל אִם עֲשָׂאָהּ אַפּוֹתִיקִי מְפֹרָשׁ, שֶׁאָמַר לוֹ: לֹא יְהֵא לְךָ פֵּרָעוֹן אֶלָּא מִזּוֹ, אֵינוֹ יָכוֹל לְסַלְּקוֹ. 

בַּעַל חוֹב שֶׁטָּרַף בְּחוֹבוֹ מִיַּד הַלּוֹקֵחַ מַה שֶּׁרָאוּי לוֹ מִן הַקֶּרֶן וַחֲצִי הַשֶּׁבַח, רוֹאִין הַנִּשְׁאַר מֵהַקַּרְקַע אִם יֵשׁ בּוֹ תּוֹעֶלֶת לַלּוֹקֵחַ, כְּגוֹן שֶׁנִּשְׁאַר לוֹ בַּשָּׂדֶה בֵּית ט' קַבִּין וּבַגִנָּה בֵּית חֲצִי קַב, יִשְׁתַּתְּפוּ בָּהּ שְׁנֵיהֶם; וְאִם לֹא נִשְׁאַר לוֹ דָּבָר שֶׁאִלּוּ יֵחָלֵק יִהְיֶה שֵׁם כֻּלּוֹ עָלָיו, נוֹתֵן לוֹ בַּעַל חוֹב אֶת דָּמָיו, <small>הַגָּה: אִם יִרְצֶה הַלּוֹקֵחַ <small><small>(טוּר ס"ז)</small>.</small> וְיֵשׁ אוֹמְרִים שֶׁהוּא הַדִּין אִם לֹא הָיָה דְּמֵי הַחוֹב רַק נֶגֶד הַקֶּרֶן וְלֹא נֶגֶד הַשֶּׁבַח, שֶׁאָז נִשְׁאַר כָּל הַשֶּׁבַח לַלּוֹקֵחַ, נַמֵּי דִינָא הָכִי. וְדַוְקָא שֶׁלֹּא עֲשָׂאוֹ הַמּוֹכֵר אַפּוֹתִיקִי, אֲבָל אִם עֲשָׂאוֹ אַפּוֹתִיקִי <small><small>(טוּר ס"ה)</small>,</small> גּוֹבֶה בַּעַל חוֹב אַף <small><small>(כָּל)</small></small> הַשֶּׁבַח, רַק שֶׁנּוֹתֵן לַלּוֹקֵחַ הוֹצָאוֹתָיו וְאִם הַהוֹצָאָה מְרֻבָּה עַל הַשֶּׁבַח, אֵין הוֹצָאָה רַק כְּדֵי הַשֶּׁבַח בִּלְחוּד <small><small>(טוּר בְּשֵׁם הָרֹא"שׁ וְהַמַּגִּיד פכ"א דְמַלְוֶה)</small>.</small> </small> 

כָּל הַדְּבָרִים לֹא נֶאֶמְרוּ אֶלָּא בְּלוֹקֵחַ, אֲבָל מְקַבֵּל מַתָּנָה שֶׁשָּׁבְחָה מֵחֲמַת הוֹצָאָה אֵין בַּעַל חוֹב גּוֹבֶה מִשִּׁבְחָהּ כְּלוּם, אֶלָּא רוֹאִים כַּמָּה הָיְתָה שָׁוָה בִּשְׁעַת מַתָּנָה, וְגוֹבֶה. וְאִם שָׁבְחָה מֵאֵלֶיהָ, בַּעַל חוֹב גּוֹבֶה אֶת כֻּלָּהּ. <small>הַגָּה: <small><small>(עי' ס"ק <small>(כ"ט)</small> [ל"ב])</small>.</small> וְיֵשׁ אוֹמְרִים דַּאֲפִלּוּ הַשֶּׁבַח דְּמִמֵּילָא נַמֵּי לָא טָרִיף <small><small>(טוּר בְּשֵׁם הרז"ה וְהָרֹא"שׁ)</small>,</small> אֶלָּא אִם כֵּן עֲשָׂאוֹ אַפּוֹתִיקִי, שֶׁדִּינוֹ כְּמוֹ בִיתוֹמִים שֶׁיִּתְבָּאֵר בְּסָמוּךְ <small><small>(הַמַּגִּיד פֶּרֶק כ"א)</small>.</small>  וְאִם קִבֵּל הַנּוֹתֵן אַחֲרָיוּת הַמַּתָּנָה, הֲרֵי בַּעַל חוֹב גּוֹבֶה מִמֶּנָּה כְּדֶרֶךְ שֶׁגּוֹבֶה מֵהַלּוֹקֵחַ. <small>הַגָּה: וְלוֹקֵחַ שֶׁפֵּרַשׁ בְּהֶדְיָא שֶׁאֵין לוֹ אַחֲרָיוּת עַל הַמּוֹכֵר, דִּינוֹ כִּמְקַבֵּל מַתָּנָה <small><small>(הַמַּגִּיד פכ"א)</small>. </small> </small> 
</small>
וְכֵן יְתוֹמִים שֶׁהִשְׁבִּיחוּ הַנְּכָסִים, אֵין בַּעַל חוֹב גּוֹבֶה מֵהַשֶּׁבַח כְּלוּם. אֲבָל אִם שָׁבְחוּ נְכָסִים מֵאֲלֵיהֶם, גּוֹבֶה אֶת הַשֶּׁבַח כֻּלּוֹ. <small>הַגָּה: וְיֵשׁ חוֹלְקִין וּסְבִירָא לְהוּ דְּאֵינוֹ גוֹבֶה בִּיתוֹמִים כְּמוֹ בְּמַתָּנָה אֶלָּא אִם כֵּן עֲשָׂאָהּ אַפּוֹתִיקִי, דְּאָז גּוֹבֶה גַם הַשֶּׁבַח <small><small>(טוּר)</small>.</small> </small> 

<small><small>(מִכָּאן עַד סוֹף הַסי' הַכֹּל ל' רַמְבַּ"ם ס"פ כ"א מַה' מַלְוֶה)</small> </small> בַּעַל חוֹב שֶׁבָּא לִטְרֹף מֵהַיְתוֹמִים שֶׁבַח שֶׁמֵּחֲמַת הוֹצָאָה, יְתוֹמִים אוֹמְרִים: אָנוּ הִשְׁבַּחְנוּ, וּבַעַל חוֹב אוֹמֵר: שֶׁמָּא אֲבִיכֶם הִשְׁבִּיחַ, עַל הַיְתוֹמִים לְהָבִיא רְאָיָה. <small>הַגָּה: וְיֵשׁ אוֹמְרִים דְּאִם לֹא עֲשָׂאוֹ אַפּוֹתִיקִי, עָלָיו לְהָבִיא רְאָיָה <small><small>(טוּר)</small>.</small> </small> 

הֵבִיאוּ הַיְתוֹמִים רְאָיָה שֶׁהֵם הִשְׁבִּיחוּ, שָׁמִין לָהֶם הַשֶּׁבַח וְהַהוֹצָאָה, וְנוֹטְלִים הַפָּחוֹת שֶׁבִּשְׁנֵיהֶם וּמַעֲלֶה אוֹתוֹ בְּדָמִים. בַּמֶּה דְּבָרִים אֲמוּרִים, בְּשֶׁעָשָׂה שָׂדֶה זוֹ אַפּוֹתִיקִי. <small>הַגָּה: וְיֵשׁ אוֹמְרִים דְּזֶה דַּוְקָא כְּשֶׁלֹא הָיָה הַחוֹב נֶגֶד הַקֶּרֶן וְהַשֶּׁבַח, אֲבָל אִם הָיָה נֶגֶד שְׁנֵיהֶם, נוֹטֵל הַכֹּל וְאֵינוֹ נוֹתֵן לוֹ הַהוֹצָאָה כְּלָל <small><small>(טוּר)</small>.</small> </small> אֲבָל אִם לֹא עֲשָׂאָהּ אַפּוֹתִיקִי, אִם רָצוּ הַיְתוֹמִים לְסַלֵּק בַּעַל חוֹב בְּדָמִים, מְסַלְּקִין אוֹתוֹ. וְאִם רָצוּ, נוֹטְלִים מֵהַקַּרְקַע שִׁעוּר שֶׁבַח שֶׁלָּהֶם. 


Siman 116

לוֹקֵחַ שֶׁטָּרְפוּ מִמֶּנּוּ הַשָּׂדֶה, כּוֹתְבִים לוֹ בֵּית דִּין טִרְפָּא הֵיאַךְ טְרָפוּהוּ מִמֶּנּוּ בִּשְׁבִיל חוֹב שֶׁל הַמּוֹכֵר, וְחוֹזֵר וְטוֹרֵף מֵהַמּוֹכֵר. <small>הַגָּה: וְאֵין הַבַּעַל חוֹב צָרִיךְ לִכְתֹּב לוֹ הַרְשָׁאָה אוֹ שְׁטַר הוֹדָאָה שֶׁטָּרַף מִמֶּנּוּ <small><small>(בֵּית יוֹסֵף סִימָן קי"א בְשֵׁם הָרַשְׁבָּ"א)</small>,</small> </small> וְאִם קְנָאָהּ וְהוּקְרָה, אִם הָיְתָה שָׁוָה אֶלֶף כּוֹתְבִים לוֹ טִרְפָּא בְּאֶלֶף; וְכֵן אִם הָיְתָה שָׁוָה אֶלֶף בְּשָׁעָה שֶׁלָּקְחָהּ, וּבִשְׁעַת טִרְפָּא לֹא הָיְתָה שָׁוָה אֶלָּא ת"ק, אוֹ שֶׁהָיְתָה שָׁוָה אֶלֶף וּלְקָחָהּ בְּת"ק, בְּכֻלָּם כּוֹתְבִין לוֹ טִרְפָּא בְּאֶלֶף. וְכָל הַדִּין שֶׁיֵּשׁ לַמַּלְוֶה עִם הַלּוֹקֵחַ, כֵּן דִּינוֹ שֶׁל לוֹקֵחַ רִאשׁוֹן שֶׁטָּרַף בַּעַל חוֹב מִמֶּנּוּ וּבָא הוּא לִטְרֹף מֵהַלָּקוֹחוֹת שֶׁקָּנוּ אַחֲרָיו, אֲפִלּוּ לֹא מָכַר לוֹ בִּשְׁטָר אֶלָּא בְּעֵדִים בְּעָלְמָא, אֲפִלּוּ לֹא פֵרַשׁ לוֹ הָאַחֲרָיוּת. <small>הַגָּה: יֵשׁ אוֹמְרִים דְּדַוְקָא מוֹכֵר, אֲבָל נָתַן מַתָּנָה בְּעֵדִים אֵינוֹ טוֹרְפָהּ בְּלֹא שְׁטָר, דְּמַתָּנָה אֵין לָהּ קוֹל אֶלָּא בִּשְׁטָר. <small><small>(הַמַּגִּיד פֶּרֶק י"א דְּמַלְוֶה)</small>.</small> </small> וְהָא דְטוֹרֵף בְּלֹא מָכַר לוֹ בִּשְׁטָר אֶלָּא בְּעֵדִים בְּעָלְמָא, דַּוְקָא כְּשֶׁהָעֵדִים מְעִידִים שֶׁלֹּא חָתְמוּ עַל שׁוּם שְׁטָר מִזֶּה הַמֶּכֶר, וְגַם לֹא הָיוּ שָׁם עֵדִים אֲחֵרִים כִּי אִם הֵם. וּמִכָּל מָקוֹם בֵּית דִּין כּוֹתְבִים לוֹ הֵיאַךְ נִטְרַף מִמֶּנּוּ, לִרְאָיָה, שֶׁיִּתְבַּע הַלּוֶֹה שֶׁמָּכַר לוֹ. 

אִם לָקַח בְּפֵרוּשׁ שֶׁלֹּא בְּאַחֲרָיוּת, וּמְבַקֵּשׁ מֵהַמַּלְוֶה שֶׁיִּתֵּן לוֹ כֹּחוֹ מֵהַשְּׁטָר חוֹב כְּדֵי שֶׁיּוּכַל לִתְבֹּעַ הוּא מֵהַלּוֶֹה, אִם כְּבָר טָרַף מִמֶּנּוּ, שׁוּב אֵינוֹ יָכוֹל לַעֲשׂוֹת לוֹ מִמֶּנּוּ לֹא הַרְשָׁאָה וְלֹא מֶכֶר, שֶׁכְּבָר נִמְחַל שִׁעְבּוּדוֹ וְנִתְבַּטֵּל. אֲבָל קֹדֶם שֶׁיִּטְרֹף בּוֹ, יָכוֹל לְפַיְּסוֹ שֶׁיִּתֵּן לוֹ כֹּחוֹ, אֲבָל אֵין כּוֹתְבִין לוֹ טִרְפָּא, שֶׁהֲרֵי קָנָה בְּפֵרוּשׁ שֶׁלֹּא בְאַחֲרָיוּת: 


Siman 117

הָעוֹשֶׂה שָׂדֵהוּ אַפּוֹתִיקִי לְבַעַל חוֹבוֹ אוֹ לְאִשָּׁה בִּכְתֻבָּתָהּ, וְהוּא שֶׁיִּכְתֹּב לָהֶם: מִכָּאן תִּגְבּוּ, וּשְׁטָפָהּ נָהָר, הֲרֵי זֶה גּוֹבֶה מִשְּׁאַר נְכָסִים וְטוֹרֵף אוֹתָם. <small>אֲבָל כָּל זְמַן שֶׁהִיא בְּיָדוֹ אֵינוֹ יָכוֹל לְסַלְּקוֹ בִּנְכָסִים אֲחֵרִים, רַק בְּמָעוֹת <small><small>(הַמַּגִּיד פי"ח מֵה' מַלְוֶה וְרַ"ן)</small>,</small> וְיֵשׁ חוֹלְקִין <small><small>(טוּר סִימָן א')</small>.</small> </small> וְאִם הִתְנָה עִמּוֹ שֶׁלֹּא יְהֵא לוֹ פֵּרָעוֹן אֶלָּא מִזּוֹ, אֵינוֹ גּוֹבֶה מִשְּׁאָר נְכָסִים. וְאִם מְכָרָהּ לְאַחֵר וּבָא בַּעַל חוֹב זֶה לְטָרְפָהּ, אֵינוֹ יָכוֹל לְסַלְּקוֹ בְּדָמִים <small><small>(טוּר סִימָן קט"ו)</small>,</small> מֵאַחַר שֶׁהִתְנָה עִמּוֹ שֶׁלֹּא יְהֵא לוֹ פֵּרָעוֹן אֶלָּא מִזּוֹ. <small>הַגָּה: עָשָׂה שָׂדֵהוּ אַפּוֹתִיקִי מְפֹרָשׁ, שֶׁאָמַר לֵהּ: לֹא יְהֵא לְךָ פֵּרָעוֹן אֶלָּא מִזּוֹ, וְנִמְצָא הַשָּׂדֶה לֹא הָיְתָה שֶׁלּוֹ, יֵשׁ אוֹמְרִים דְּגוֹבֶה מִשְּׁאַר נְכָסִים <small><small>(רַבֵּנוּ יְרוּחָם נָתִיב ו' חֵלֶק ג' בְּשֵׁם הַתוֹס')</small>.</small> אֲבָל אִם טָרַף מִמֶּנּוּ בַּעַל חוֹב מֻקְדָּם, אֵינוֹ חוֹזֵר עָלָיו <small><small>(שָׁם)</small>.</small> </small> עָשָׂה שָׂדֵהוּ אַפּוֹתִיקִי לְבַעַל חוֹבוֹ, אוֹ לְאִשָּׁה בִּכְתֻבָּתָהּ, וּמְכָרָהּ, הֲרֵי זוֹ מְכוּרָה, וּכְשֶׁיָּבֹא בַּעַל חוֹב לִגְבּוֹת, אִם לֹא יִמְצָא נְכָסִים בְּנֵי חוֹרִין יִטְרֹף אוֹתָהּ. בַּמֶּה דְּבָרִים אֲמוּרִים, כְּשֶׁמְּכָרָה לִשְׁעָתָהּ; אֲבָל אִם מְכָרָה מִמְכַּר עוֹלָם, אֵינָהּ מְכוּרָה. <small>הַגָּה: זֶהוּ דַעַת רַמְבַּ"ם; אֲבָל רֹב הַמְפָרְשִׁים חוֹלְקִין, וּסְבִירָא לְהוּ דַּאֲפִלּוּ יֵשׁ כָּאן בְּנֵי חוֹרִין טוֹרֵף מֵאַפּוֹתִיקֵי מְפֹרָשׁ; וְאִם מָכַר, הַמֶּכֶר קַיָּם עַד שְׁעַת טִרְפָּא, וְכֵן עִקָּר <small><small>(טוּר וְהַמַּגִּיד פי"ח וב"י)</small>.</small> </small> 

 מַשְׁכּוֹנָא, אִם מִשְׁכְּנָהּ לוֹ סְתָם, דִּינָהּ כְּאִפּוֹתֵיקֵי סְתָם. וְאִם פֵּרַשׁ לוֹ: לֹא יְהֵא לְךָ פֵּרָעוֹן אֶלָּא מִמֶּנָּה, דִּינָהּ כְּאִפּוֹתֵיקֵי מְפֹרָשׁ. 

עָשָׂה שׁוֹרוֹ אַפּוֹתִיקִי, וּמְכָרוֹ, אֵין בַּעַל חוֹב גּוֹבֶה מִמֶּנּוּ. וְכֵן שְׁאַר הַמִּטַּלְטְלִין, מִפְּנֵי שֶׁאֵין לָהֶם קוֹל. וַאֲפִלּוּ עֲשָׂאָם אַפּוֹתִיקִי כִּשְׁטָר, וַאֲפִלּוּ יָדַע הַלּוֹקֵחַ שֶׁעֲשָׂאָם אַפּוֹתִיקִי, דְּלָא פָלוּג רַבָּנָן: 

וְכֵן לְעִנְיַן קְדִימָה, אִם עָשָׂה מִטַּלְטְלִין אַפּוֹתִיקִי, אֲפִלּוּ מְפֹרָשׁ בַּשְּׁטָר, לָרִאשׁוֹן, וְקָדַם מַלְוֶה מְאֻחָר וּגְבָאָן, זָכָה. וְהוּא שֶׁלֹּא שִׁעְבְּדָם לוֹ אַגַּב קַרְקַע, שֶׁאִם שִׁעְבֵּד לוֹ אַגַּב קַרְקַע, אִם קָדַם מַלְוֶה מְאֻחָר וּגְבָאָם לֹא זָכָה. 

עָשָׂה עַבְדּוֹ אַפּוֹתִיקִי, אֲפִלּוּ בִּסְתָם, וּמְכָרוֹ, בַּעַל חוֹב גּוֹבֶה מִמֶּנּוּ, מִפְּנֵי שֶׁיֵּשׁ לוֹ קוֹל. 

עֶבֶד שֶׁעֲשָׂאוֹ רַבּוֹ אַפּוֹתִיקִי, וְשִׁחְרְרוֹ, אַף עַל פִּי שֶׁכָּתַב לוֹ: לֹא יִהְיֶה לְךָ פֵּרָעוֹן אֶלָּא מִזֶּה, יָצָא לְחֵרוּת, וּבַעַל חוֹב גּוֹבֶה חוֹבוֹ מֵהַלּוֶֹה וְכוֹתֵב עָלָיו שְׁטָר, וְטוֹרֵף מִזְּמַן זֶה הַשְּׁטָר; וְכוֹפִין אֶת רַבּוֹ הַשֵּׁנִי לְשַׁחְרְרוֹ, מִפְּנֵי תִּקּוּן הָעוֹלָם, שֶׁלֹּא יִמְצָאֶנּוּ בַּשּׁוּק וְיֹאמַר לוֹ: עַבְדִּי אַתָּה: 

אִסוּר הֲנָאָה מַפְקִיעַ מִידֵי שִׁעְבּוּד, כְּמוֹ קְדֻשַּׁת הַגּוּף. כְּהַהוּא אִצְטְלָא דְפַרְסוּהָ אַמִּתְנָא עַל דַּעַת שֶׁיִּקָּבֵר עִמּוֹ, אֵין בַּעַל חוֹב גּוֹבֶה מִמֶּנּוּ. <small>הַגָּה: אֲבָל קְדֻשַּׁת דָּמִים אֵינוֹ מַפְקִיעַ מִידֵי שִׁעְבּוּדָא, אֶלָּא יִפְדֶּנּוּ הַמַּלְוֶה בְּדָבָר מוּעָט, שֶׁלֹּא יֹאמְרוּ: הֶקְדֵּשׁ יוֹצֵא לְחֻלִּין בְּלֹא פִדְיוֹן. וּדְמֵי הַפִּדְיוֹן יוֹסִיף עַל הַחוֹב, וְיִגְבֶּנּוּ מִן הַלּוֶֹה <small><small>(טוּר ס"ז)</small>.</small> וַאֲפִלּוּ בִּקְדֻשַּׁת הַגּוּף לֹא יָכוֹל לְאָסְרָן עַל הַמַּלְוֶה לְחוּד, לוֹמַר יִהְיוּ נְכָסַי קוֹנָם עָלָיו, אֶלָּא אִם כֵּן אֲסָרָן עַל כָּל הָעוֹלָם <small><small>(מָרְדְּכַי פֶּרֶק הַמַּדִּיר וּפ' ג"פ בְּשֵׁם מַהֲרַ"ם)</small>. </small> וְיֵשׁ חוֹלְקִין <small><small>(רַ"ן פֶּרֶק אַף עַל פִּי ונ"י פֶּרֶק אַלְמָנָה שְׁתֵּי הַדֵּעוֹת)</small>. </small> </small> 


Siman 118

לֹוֶה שֶׁמָּכַר נְכָסָיו לִשְׁנַיִם, זֶה אַחַר זֶה, וְכָתַב בַּעַל חוֹב לְלוֹקֵחַ שֵׁנִי: דִּין וּדְבָרִים אֵין לִי עִמְּךָ, וְקָנוּ מִיָּדוֹ, אֵינוֹ יָכוֹל לִטְרֹף מִלּוֹקֵחַ רִאשׁוֹן, שֶׁהֲרֵי אוֹמֵר לוֹ: הִנַּחְתִּי לְךָ מָקוֹם לִגְבּוֹת אֵצֶל בַּעַל חוֹבְךָ מֵהַנְּכָסִים שֶׁקָּנָה לוֹקֵחַ שֵׁנִי אַחֲרַי, וְאַתָּה הִפְסַדְתָּ עַל עַצְמְךָ, שֶׁהֲרֵי סִלַּקְתָּ עַצְמְךָ מֵהֶם. וְהוּא הַדִּין לְאִשָּׁה בִּכְתֻבָּתָהּ, אִם כָּתְבָה לַשֵּׁנִי אִבְּדָהּ כְּתֻבָּתָהּ וְאֵינָה יְכוֹלָה לִטְרֹף, אֲבָל אִם כָּתְבָה לָרִאשׁוֹן, טוֹרְפִים מֵהַשֵּׁנִי. <small>הַגָּה: וְאִם הָרִאשׁוֹן מָכַר הַקַּרְקַע שֶׁקָּנָה, לְאַחֵר, אֵינוֹ טוֹרְפָהּ מֵהַשֵּׁנִי, כְּמוֹ שֶׁאֵין טוֹרְפָהּ אִם נִשְׁאֲרָה בְּיַד הָרִאשׁוֹן <small><small>(טוּר, וְכ"כ הָרַאֲבַ"ד בְּהַשָּׂגָתוֹ שָׁם וְהַמַּגִּיד)</small>.</small> </small> 

מָכַר הַלּוֶֹה שָׂדֶה לַלּוֹקֵחַ, וּמָכַר אַחֲרֶיהָ שָׂדֶה שְׁנִיָּה לְלוֹקֵחַ שֵׁנִי, וְכָתַב הַמַּלְוֶה לַלּוֹקֵחַ שֵׁנִי: דִּין וּדְבָרִים אֵין לִי עִמְּךָ, וְקָנוּ מִיָּדוֹ, הֲרֵי בַּעַל חוֹב טוֹרֵף מִלּוֹקֵחַ רִאשׁוֹן שָׂדֶה רִאשׁוֹנָה, וְלוֹקֵחַ רִאשׁוֹן טוֹרֵף מִלּוֹקֵחַ שֵׁנִי שָׂדֶה שְׁנִיָּה, שֶׁהֲרֵי קָנָה אַחֲרָיו, וּבַעַל חוֹב טוֹרֵף אוֹתָהּ מִלּוֹקֵחַ רִאשׁוֹן, וְלוֹקֵחַ שֵׁנִי מוֹצִיא אוֹתָהּ מִבַּעַל חוֹב, שֶׁהֲרֵי כָּתַב לוֹ: <small><small>(דִּין וּדְבָרִים אֵין לִי עִמְּךָ)</small>,</small> וְלוֹקֵחַ רִאשׁוֹן חוֹזֵר וְטוֹרֵף מִשֵּׁנִי, וְחוֹזְרִים חֲלִילָה עַד שֶׁיַּעֲשׂוּ פְּשָׁרָה בֵּינֵיהֶם. וְכֵן הָאִשָּׁה בִכְתֻבָּתָהּ. וְהוּא שֶׁהָיָה הַחוֹב כְּנֶגֶד שְׁתֵּי הַשָּׂדוֹת. 

וְכֵן הַדִּין אִם הַחוֹב מָנֶה, וּמָכַר לִשְׁנֵי לָקוֹחוֹת, לְכָל אֶחָד בְּמָנֶה, וְכָתַב בַּעַל חוֹב לְלוֹקֵחַ שֵׁנִי: דִּין וּדְבָרִים אֵין לִי עִמְּךָ, וְנִמְצָא הַשָּׂדֶה שֶׁקָּנָה הָרִאשׁוֹן שֶׁאֵינָהּ שֶׁלּוֹ, הֲרֵי הָרִאשׁוֹן טוֹרֵף מֵהַשֵּׁנִי, וּבַעַל חוֹב טוֹרֵף מֵהָרִאשׁוֹן, וְשֵׁנִי טוֹרֵף מִבַּעַל חוֹב, וְחוֹזְרִין חֲלִילָה עַד שֶׁיַּעֲשׂוּ פְּשָׁרָה בֵּינֵיהֶם. 

וְכֵן אִם הָיְתָה אוֹתָהּ שָׂדֶה שֶׁקָּנָה הָרִאשׁוֹן אַפּוֹתִיקִי לְבַעַל חוֹב אַחֵר מֻקְדָּם, הֲרֵי אוֹתוֹ בַּעַל חוֹב טוֹרְפָהּ מֵהָרִאשׁוֹן, וְרִאשׁוֹן טוֹרֵף מֵהַשֵּׁנִי, וּבַעַל חוֹב הָאַחֲרוֹן טוֹרֵף מֵהָרִאשׁוֹן, וְלוֹקֵחַ שֵׁנִי טוֹרֵף מִבַּעַל חוֹב, וְחוֹזְרִים חֲלִילָה: 


Siman 119

רְאוּבֵן שֶׁמָּכַר כָּל שְׂדוֹתָיו לְשִׁמְעוֹן, בְּבַת אַחַת, וְחָזַר שִׁמְעוֹן וּמָכַר שָׂדֶה אַחַת לְלֵוִי, וְהִיא בֵּינוֹנִית, וְלֹא נִשְׁאַר בֵּינוֹנִית אַחֶרֶת בְּיַד שִׁמְעוֹן, וּבָא בַּעַל חוֹב לִגְבּוֹת, רָצָה גּוֹבֶה מִבֵּנוֹנִית שֶׁבְּיַד לֵוִי, רָצָה גּוֹבֶה מִמַּה שֶׁבְּיַד שִׁמְעוֹן. אֲפִלּוּ לֹא נִשְׁאַר בְּיָדוֹ אֶלָּא עִדִּית, יָכוֹל לִגְבּוֹת מִמֶּנָּה. בַּמֶּה דְּבָרִים אֲמוּרִים שֶׁגּוֹבֶה מִלֵּוִי, כְּשֶׁלָּקַח בֵּינוֹנִית. אֲבָל אִם לָקַח עִדִּית אוֹ זִבּוּרִית, אֵינוֹ יָכוֹל לִגְבּוֹת מִמֶּנּוּ. <small>וְיֵשׁ אוֹמְרִים דְּגוֹבֶה מִן הַזִּבּוּרִית שֶׁבַּיַּד לוֹקֵחַ שֵׁנִי, אִם לֹא נִשְׁאַר בְּיַד הָרִאשׁוֹן רַק עִדִּית <small><small>(הַמ"מ פי"ט מִמַּלְוֶה בְּשֵׁם הָרַמְבַּ"ן וְהָרַשְׁבָּ"א)</small>.</small> </small> וְכֵן אִם נִשְׁאַר בֵּינוֹנִית בְּיַד שִׁמְעוֹן, אֵינוֹ יָכוֹל לִגְבּוֹת מִלֵּוִי, אֲפִלּוּ אִם לָקַח בֵּינוֹנִית. וְכָל זֶה לֹא אַיְרֵי אֶלָּא כְּשֶׁקְּנָאָם שִׁמְעוֹן בְּבַת אַחַת, אֲבָל קְנָאָם זֶה אַחַר זֶה, וְקָנָה זִבּוּרִית בָּאַחֲרוֹנָה, אֵינוֹ גּוֹבֶה מִלֵּוִי. 

לֹוֶה שֶׁהִתְנָה עִם הַמַּלְוֶה שֶׁיִּגְבֶּה מֵעִדִּית שֶׁבִּנְכָסָיו, וּמָכַר הָעִדִּית וְשִׁיֵּר בֵּינוֹנִית וְזִבּוּרִית, אֵין בַּעַל חוֹב טוֹרֵף מֵעִדִּית שֶׁמָּכַר. 

מִי שֶׁהָיָה לוֹ עִדִּית וּבֵינוֹנִית וְזִבּוּרִית, וְהָיוּ עָלָיו נְזִיקִים וּבַעַל חוֹב וּכְתֻבַּת אִשָּׁה, וּמְכָרָן לִשְׁלֹשָׁה בְּנֵי אָדָם בְּבַת אַחַת, נִכְנְסוּ תַּחַת הַבְּעָלִים, וְגוֹבֶה נִזָּק בְּעִדִּית, וּבַעַל חוֹב בְּבֵינוֹנִית, וּכְתֻבַּת אִשָּׁה בְּזִבּוּרִית. וְאִם טָעַן כָּל לוֹקֵחַ לְזֶה שֶׁבָּא לִטְרֹף מִמֶּנּוּ: אֲנִי לָקַחְתִּי תְּחִלָּה וְהִנַּחְתִּי לְךָ מָקוֹם לִגְבּוֹת מִמֶּנּוּ, יֵשׁ מִי שֶׁאוֹמֵר, שֶׁשּׁוֹמְעִין לוֹ, וְאֵינוֹ יָכוֹל לִגְבּוֹת מִסָפֵק; וְיֵשׁ מִי שֶׁאוֹמֵר, שֶׁכֵּיוָן שֶׁאֵינוֹ נִכָּר מִתּוֹךְ הַשְּׁטָר, שֶׁהֲרֵי שְׁלָשְׁתָּן קָנוּ בְּיוֹם אֶחָד וְאֵין כּוֹתְבִים שָׁעוֹת, קִנְיַן שְׁלָשְׁתָּן לֹא חָל עַד סוֹף הַיּוֹם, וִאָז חָלוּ כֻּלָּם כְּאֶחָד: 

מְכָרָן לִשְׁלֹשָׁה, זֶה אַחַר זֶה, בִּשְׁלֹשָׁה יָמִים אוֹ בְּיוֹם אֶחָד, וְכָתְבוּ הַשָּׁעוֹת בַּשְּׁטָר, אִם אֵין בָּהֶם דִּין קְדִימָה, כְּגוֹן שֶׁזְּמַנָּם בְּיוֹם אֶחָד, אוֹ שֶׁלְּאַחַר שֶׁנִּתְחַיֵּב לְכֻלָּם קָנָה וְכָתַב לָהֶם: דְּאֶקְנֶה, כֻּלָּם גּוֹבִין מֵהָאַחֲרוֹן; לֹא הִסְפִּיק, גּוֹבִין מִשֶּׁלְּפָנָיו; לֹא הִסְפִּיק, גּוֹבִין מִשֶּׁלִּפְנֵי פָנָיו. וְאִם שְׁטָרוֹ שֶׁל אֶחָד מֵהֶם קוֹדֵם לַחֲבֵרוֹ, וּבָאִים לִגְבּוֹת כְּאֶחָד, כָּל מִי שֶׁשְּׁטָרוֹ קוֹדֵם יִגְבֶּה מֵהָאַחֲרוֹן תְּחִלָּה, בֵּין אִם הוּא עִדִּית אוֹ בֵּינוֹנִית אוֹ זִּבּוּרִית; וְהַמְאֻחָר מִמֶּנּוּ גּוֹבֶה מִשֶּׁלְּפָנָיו, וְהַמְאֻחָר מִמֶּנּוּ גוֹבֶה מִשֶּׁלִּפְנֵי פָנָיו. וְאִם הַנִּזָּקִין קוֹדְמִים, וְאַחֲרָיו בַּעַל חוֹב, וְאַחֲרָיו כְּתֻבַּת אִשָּׁה, הַנִּזָּקִין קוֹדְמִים לִגְבּוֹת מֵהָאַחֲרוֹן אֲפִלּוּ הוּא זִּבּוּרִית, וּבַעַל חוֹב מִשֶּׁלְּפָנָיו אֲפִלּוּ הוּא עִדִּית, וּכְתֻבַּת אִשָּׁה מִשֶּׁלִּפְנֵי פָנָיו אֲפִלּוּ אִם הוּא עִדֵּי עִדִּית. וְאִם הַנִּזָּק יְפַיֵּס לַלָּקוֹחוֹת הָרִאשׁוֹנִים שֶׁיַּנִּיחוּ לוֹ לִגְבּוֹת מֵהֶם, אֵין בַּעַל חוֹב וּכְתֻבַּת אִשָּׁה יְכוֹלִים לְעַרְעֵר עָלָיו. 

מְכָרָן לְאֶחָד זֶּה אַחַר זֶּה, הֲרֵי הַלּוֹקֵחַ נִכְנָס תַּחַת הַבְּעָלִים. בַּמֶּה דְּבָרִים אֲמוּרִים, כְּשֶׁלָּקַח עִדִּית בָּאַחֲרוֹנָה <small>אוֹ קְנָאָם בְּבַת אַחַת <small><small>(טוּר)</small>,</small> אֲבָל אִם קָנָה זִבּוּרִית בָּאַחֲרוֹנָה <small><small>(שָׁם בְּשֵׁם הָרַמְבַּ"ם)</small>,</small> </small> כֻּלָּם גּוֹבִים מֵהַזִּבּוּרִית. <small>הַגָּה: יֵשׁ אוֹמְרִים דַּאֲפִלּוּ אִם קָנָה עִדִּית בָּאַחֲרוֹנָה, דַּוְקָא שֶׁמֵּת הַמּוֹכֵר, אֲבָל אִם מוֹכֵר עֲדַיִן חַי, דְּיוּכַל לְהַחֲזִיר הַשְּׁטָר הַזִּבּוּרִית לַמּוֹכֵר וְאָז יִצְטָרְכוּ כֻּלָּם לִגְבּוֹת מִן הַמּוֹכֵר. וְהוּא הַדִּין אִם קָנָה זִבּוּרִית בָּאַחֲרוֹנָה, אַף עַל פִּי שֶׁמֵּת הַמּוֹכֵר, כֻּלָּן גּוֹבִין מִן הַזִּבּוּרִית. לָקַח בֵּינוֹנִית בָּאַחֲרוֹנָה, נִזָּקִין וּבַעַל חוֹב בְּבֵינוֹנִית, וּכְתֻבָּה בְּזִבּוּרִית <small><small>(טוּר)</small>.</small> </small> 

מְכָרָן לְאֶחָד, זוֹ אַחַר זוֹ, וּמָכַר לוֹ עִדִּית בָּאַחֲרוֹנָה, וְחָזַר הַלּוֹקֵחַ וּמָכַר זִבּוּרִית וּבֵינוֹנִית וְשִׁיֵּר עִדִּית לְפָנָיו, כֻּלָּם גּוֹבִים מֵהָעִדִּית. מָכַר עִדִּית וְהִנִּיחַ בֵּינוֹנִית וְזִבּוּרִית, הַנִּזָּקִין טוֹרְפִים מֵהָעִדִּית שֶׁבְּיַד הַלּוֹקֵחַ הַשֵּׁנִי, וּמִבֵּינוֹנִית וְזִבּוּרִית שֶׁשִּׁיֵּר לְפָנָיו גּוֹבֶה בַּעַל חוֹב מִבֵּינוֹנִית וּכְתֻבַּת אִשָּׁה מִזִּבּוּרִית: 


Siman 120

הַמָּעוֹת בְּאַחֲרָיוּת הַלּוֶֹה, עַד שֶׁיִּפְרָעֶנּוּ לְיַד הַמַּלְוֶה אוֹ לְיַד שְׁלוּחוֹ. וְאִם זְרָקָן בְּפָנָיו, וְנֶאֶבְדוּ, חַיָּב. אֲבָל אָמַר לוֹ: זְרֹק לִי חוֹבִי, וּזְרָקוֹ וְנֶאֶבְדוּ, חַיָּב. אֲבָל אָמַר לוֹ: זְרֹק לִי חוֹבִי וְהִפָּטֵר וְזָרְקוֹ, אֲפִלּוּ רָחוֹק לַמַּלְוֶה, וְנֶאֱבַד קֹדֶם שֶׁיַּגִּיעַ לְיָדוֹ, פָּטוּר, שֶׁהֲרֵי הִרְשָׁהוּ בְּכָךְ. אָמַר לוֹ: זְרֹק לִי חוֹבִי בְּתוֹרַת גִּטִּין, הָיוּ הַמָּעוֹת קְרוֹבוֹת לַלּוֶֹה עֲדַיִן הֵם בְּאַחֲרָיוּתוֹ; הָיוּ קְרוֹבוֹת לַמַּלְוֶה, נִפְטָר הַלּוֶֹה; מֶחֱצָה עַל מֶחֱצָה, אִם אָבְדוּ מִשָּׁם אוֹ נִגְנְבוּ, מְשַׁלֵּם הַלּוֶֹה מֶחֱצָה. <small>הַגָּה: כֵּיצַד, זָרַק לוֹ לְתוֹךְ ד' אַמּוֹתָיו שֶׁל מַלְוֶה, פָּטוּר; חוּץ לְד' אַמּוֹתָיו, אִם הַמַּלְוֶה יָכוֹל לְשָׁמְרוֹ וְלֹא הַלּוֶֹה, פָּטוּר; וְאִם הַלּוֶֹה יָכוֹל לְשָׁמְרוֹ וְלֹא הַמַּלְוֶה, חַיָּב. שְׁנֵיהֶם יְכוֹלִים לְשָׁמְרוֹ, הֲוָה לֵהּ מֶחֱצָה עַל מֶחֱצָה וּשְׁנֵיהֶם חַיָּבִים <small><small>(טוּר)</small>.</small> אֲבָל שְׁנֵיהֶם אֵין יְכוֹלִים לְשָׁמְרוֹ, הֲוָה לֵהּ כְּזוֹרְקוֹ לַמָּקוֹם הָאָבוּד וְחַיָּב הַלּוֶֹה <small><small>(בֵּית יוֹסֵף)</small>.</small> </small> 

בַּמֶּה דְּבָרִים אֲמוּרִים, בִּסְתָם, שֶׁלֹּא גִלָּה הַמַּלְוֶה דַעְתּוֹ שֶׁאֵינוֹ רוֹצֶה לְקַבְּלָם; לְפִיכָךְ, אִם זְרָקוֹ לוֹ וְנֶאֱבַד, חַיָּב, שֶׁאוֹמֵר לוֹ: אִלּוּ נְתַתָּם לִי הָיִיתִי שׁוֹמְרָם. אֲבָל אִם אָמַר לוֹ הַלּוֶֹה: הֵילָךְ מְעוֹתֶיךָ, וְלֹא רָצָה הַמַּלְוֶה לְקַבְּלָם וּזְרָקָם לְפָנָיו, אִם הוּא בְּמָקוֹם שֶׁמִּלְוָה מִשְׁתַּלֶּמֶת שָׁם, נִפְטָר וְאֵינוֹ צָרִיךְ לַהֲבִיאָם לְבֵית דִּין, דְפֵרָעוֹן בְּעַל כָּרְחוֹ פֵּרָעוֹן. וְכֵן אִם אָמַר לוֹ: הִנֵּה מְעוֹתֶיךָ צְרוּרִים בְּבֵיתִי בֹּא וְטֹל מְעוֹתֶיךָ <small><small>(וְע' לְקַמָּן סִימָן ע"ד ס"ו)</small>, </small> וְהַמַּלְוֶה מְסָרֵב מִלְּקַחְתָּם, וְנִגְנְבוּ אוֹ נֶאֶבְדוּ, פָּטוּר הַלּוֶֹה, אֶלָּא אִם כֵּן פָּשַׁע בָּהֶם וְנִגְנְבוּ אוֹ אָבְדוּ. <small>הַגָּה: וְיֵשׁ חוֹלְקִים בָּזֶה <small><small>(מָרְדְּכַי שָׁם פֶּרֶק מִי שֶׁאֲחָזוֹ)</small>.</small> אִם פָּרַע לְאֵשֶׁת הַמַּלְוֶה, אִם הִיא בַּת דַּעַת, נִפְטָר הַלּוֶֹה בְּכָךְ כְּאִלּוּ נְתָנוֹ לַמַּלְוֶה עַצְמוֹ <small><small>(תְּשׁוּבַת הָרַשְׁבָּ"א אֶלֶף צ"ו)</small>.</small> רְאוּבֵן שֶׁהָיָה חַיָּב לְשִׁמְעוֹן, וּכְשֶׁהִגִּיעַ זְמַן הַפֵּרָעוֹן אָמַר לוֹ שִׁמְעוֹן שֶׁיִּתְעַסֵּק בָּהֶן לְמַחֲצִית שָׂכָר, וְנֶאֶנְסוּ אַחַר כָּךְ בְּיַד הַלּוֶֹה, חַיָּב בְּכָל הָאֳנָסִין כְּמוֹ בַתְּחִלָּה, מֵאַחַר שֶׁהָיוּ תְּחִלָּה בְּאַחֲרָיוּתוֹ וְלֹא נִשְׁתַּנָּה מִכֹּחַ דִּבּוּר בְּעָלְמָא <small><small>(מָרְדְּכַי פֶּרֶק הַחוֹבֵל)</small>. </small> </small> 


Siman 121

שָׁלַח לוֹ חוֹבוֹ אוֹ פִקְדוֹנוֹ עַל יְדֵי שָׁלִיחַ, אִם אָמַר לוֹ הַמַּלְוֶה לְשַׁלְּחוֹ עַל יָדוֹ, וְנֶאֶבְדוּ, פָּטוּר. אֲפִלּוּ לֹא אָמַר לוֹ פֶּה אֶל פֶּה, אֶלָּא שֶׁשָּׁלַח לוֹ בִּכְתָב: שְׁלַח לִי עַל יְדֵי פְלוֹנִי, וּשְׁלָחָם עַל יָדוֹ וְנֶאֶבְדוּ, פָּטוּר. וְהוּא שֶׁיַּכִּיר שֶׁהוּא כְּתַב יָדוֹ, אֲפִלּוּ שֶׁהַשָּׁלִיחַ גּוֹי אוֹ חֵרֵשׁ שׁוֹטֶה וְקָטָן. אֲפִלּוּ לֹא יִחֵד לוֹ אָדָם יָדוּעַ לוֹמַר: שְׁלַח עַל יְדֵי פְּלוֹנִי, אֶלָּא כָּתַב לוֹ: שְׁלַח לִי בְּיַד מִי שֶׁתִּרְצֶה, וּשְׁלָחָם לוֹ וְנֶאֶבְדוּ, אוֹ כָּפַר בָּהֶם הַשָּׁלִיחַ, פָּטוּר, וְהוּא שֶׁשָּׁלַח לוֹ בְּיַד אָדָם נֶאֱמָן, וּבְדֶרֶךְ שֶׁבְּנֵי אָדָם רְגִילִים לְהַעֲבִיר שָׁם מָמוֹנָם. אֲבָל אִם שָׁלַח לוֹ עַל יְדֵי מִי שֶׁהֻחְזַק כַּפְרָן, אוֹ בִּמְקוֹם סַכָּנַת דְּרָכִים שֶׁאֵין הָרַבִּים רְגִילִים לְהַעֲבִיר שָׁם מָמוֹנָם, הֲרֵי פָּשַׁע וְחַיָּב, שֶׁעַל דַּעַת כֵּן לֹא הִרְשָׁהוּ, אֶלָּא אִם כֵּן פֵּרַשׁ לוֹ. 

אֲפִלּוּ לֹא אָמַר לַשָּׁלִיחַ: אֱמֹר לִפְלוֹנִי שֶׁיִּשְׁלַח עַל יָדְךָ מָעוֹת שֶׁבְּיָדוֹ, אֶלָּא אִם אָמַר לוֹ בִּפְנֵי עֵדִים: מָעוֹת יֵשׁ לִי בְּיַד פְּלוֹנִי לֵךְ וֶאֱמֹר לוֹ שֶׁדַּעְתְּךָ לָבֹא לְכָאן וְאִם יִתְּנֵם לְךָ הֲבִיאֵם לִי, וּנְתָנָם לוֹ הַלּוֶֹה וְנֶאֶבְדוּ בַּדֶּרֶךְ, פָּטוּר. אֲבָל לֹא עֲשָׂאוֹ שָׁלִיחַ, אֶלָּא אָמַר לוֹ: יֵשׁ לִי מָעוֹת בְּיַד פְּלוֹנִי וְאֵינוֹ שׁוֹלְחָם לִי אוּלַי אֵינוֹ מוֹצֵא שָׁלִיחַ לְשַׁלְּחָם לֵךְ וְהִתְרָאֶה אֵלָיו אוּלַי יְשַׁלְּחֵם עַל יָדְךָ לִי, לָא הָוֵי שָׁלִיחַ, וְאִם נְתָנָם לוֹ וְנֶאֶבְדוּ, חַיָּב בְּאַחֲרָיוּתָם. 

 לֹא עֲשָׂאוֹ שָׁלִיחַ בְּעֵדִים, אֶלָּא מָסַר לוֹ חוֹתָמוֹ לְסִימָן שֶׁהוּא שְׁלוּחוֹ, וּמְסָרוֹ לוֹ לֵאמֹר: לֵךְ וְהָבֵא לִי מְעוֹתַי, וְהוּא בָּא אֵצֶל הַלּוֶֹה לוֹמַר: פְּלוֹנִי שְׁלָחַנִי אֵלֶיךָ שֶׁתִּשְׁלַח לוֹ מְעוֹתָיו וְהֵילָךְ חוֹתָמוֹ לְסִימָן, וְעֵדִים מְעִידִים שֶׁהוּא חוֹתָמוֹ אֲבָל אֵינָם מְעִידִים שֶׁעֲשָׂאוֹ שָׁלִיחַ, וּשְׁלָחָם לוֹ וְנֶאֶבְדוּ, לֹא נִפְטָר הַלּוֶֹה. <small>הַגָּה: וְיַחֲרִים תְּחִלָּה <small><small>(עַל)</small></small> מִי שֶׁשָּׁלַח שָׁלִיחַ זֶה וְלֹא יוֹדֶה <small><small>(טוּר ס"ו בְּשֵׁם הָרַמְבַּ"ם)</small>.</small> וְיֵשׁ אוֹמְרִים שֶׁצָּרִיךְ לִשָּׁבַע תְּחִלָּה כְּדִין שְׁאַר נִשְׁבָּעִין וְנוֹטְלִין <small><small>(טוּר בְּשֵׁם יֵשׁ אוֹמְרִים)</small>.</small> </small> 

שָׁלַח הַמַּלְוֶה אוֹ הַמַּפְקִיד, כְּתָב, לַלּוֶֹה אוֹ לַנִּפְקָד: מָנֶה שֶׁיֵּשׁ לִי בְּיָדְךָ שְׁלָחֵהוּ בְּיַד לֵוִי, וְשִׁלְּחוֹ בְּיָדוֹ, וְטָעַן הַמַּלְוֶה: לֹא כָתַבְתִּי וְלֹא שָׁלַחְתִּי לְךָ, יִשָּׁבַע הַלּוֶֹה הֶסֵת שֶׁכְּתַב יָדוֹ בָּא אֵלָיו וּלְפִיכָךְ שָׁלַח, וְיִפָּטֵר. אֲבָל אִם לֹא הָיָה הַכְּתָב כְּתַב יָדוֹ, אוֹ שֶׁאֵין הַלּוֶֹה יוֹדֵעַ שֶׁהוּא כְּתַב יָדוֹ, אֲפִלּוּ הָיוּ כְּתוּבִים בּוֹ סִימָנִים וְאוֹתִיוֹת שֶׁבֵּינֵיהֶם בְּיִחוּד, אִם טָעַן הַמַּלְוֶה וְאָמַר: לֹא שָׁלַחְתִּי כְּתָב וַאֲחֵרִים רִמּוּ בוֹ, הַלּוֶֹה אוֹ הַנִּפְקָד חַיָּב בְּאַחֲרָיוּתָן וּמְשַׁלֵּם אַחַר שֶׁיַּחֲרִים עַל מִי שֶׁשָּׁלַח כְּתָב זֶה מִדַּעְתּוֹ וְלֹא יוֹדֶה. וְיֵשׁ מִי שֶׁהוֹרָה, שֶׁיִּשָּׁבַע וְאַחַר כָּךְ יִטֹּל, כְּדִין כָּל הַנִּשְׁבָּעִים וְנוֹטְלִים. 

טָעַן הַמַּלְוֶה אוֹ הַמַּפְקִיד: אֵין זֶה כְּתַב יָדִי, וְאֵין עֵדִים מְצוּיִים לְקַיְּמוֹ, וְהַנִּפְקָד אוֹמֵר: אֲנִי מַכִּיר שֶׁהוּא כְּתַב יָדְךָ, אִם זֶה הַמָּמוֹן נִפְקַד אֶצְלוֹ שֶׁלֹּא בְעֵדִים, אוֹ אֲפִלּוּ בְּעֵדִים עַל פֶּה, מִתּוֹךְ שֶׁיָּכוֹל לוֹמַר: לֹא הָיוּ דְבָרִים מֵעוֹלָם, אוֹ: הֶחֱזַרְתִּים לְךָ מִיָּדִי לְיָדְךָ, נֶאֱמָן בִּשְׁבוּעַת הֶסֵת אֲנִי מַכִּיר שֶׁהוּא כְּתַב יָדְךָ וְעַל פִּיו מְסַרְתִּיו בְּיַד שְׁלוּחֲךָ. <small><small>(וְאִם נִפְקַד אֶצְלוֹ בִּשְׁטָר, מִתּוֹךְ שֶׁיָּכוֹל לוֹמַר נֶאֶנְסוּ, נֶאֱמָן גַּם כֵּן לוֹמַר מְסַרְתִּיו לְיַד שְׁלוּחֲךָ)</small>,</small> אֶלָּא שֶׁצָּרִיךְ לִשָּׁבַע שְׁבוּעָה חֲמוּרָה כְּעֵין שֶׁל תּוֹרָה. וְאִם הוּא מִלְוָה בִשְׁטָר, אֵין הַלּוֶֹה נֶאֱמָן, וְחַיָּב לְשַׁלֵּם אַחַר שֶׁיִּשָּׁבַע הַמַּלְוֶה שְׁבוּעָה חֲמוּרָה שֶׁאֵין זֶה כְּתַב יָדוֹ. <small>הַגָּה: וְדַוְקָא בְּמִלְוָה, אֲבָל בְּפִקָּדוֹן אֲפִלּוּ בִּשְׁטָר, פָּטוּר, בְּמִגּוֹ דְּהָוֵי מָצִי לְמֵימַר: נֶאֶנְסוּ בְּיָדִי <small><small>(טוּר ס"ח)</small>.</small> </small> אִם טָעַן הַלּוֶֹה: יִשָּׁבַע לִי <small>הַשָּׁלִיחַ</small> שֶׁאוֹמֵר שֶׁנֶּאֶנְסוּ, צָרִיךְ לִשָּׁבַע שְׁבוּעַת הַשּׁוֹמְרִים. 

אִם הַתּוֹבֵעַ מוֹדֶה שֶׁהוּא כְּתַב יָדוֹ, אֶלָּא שֶׁאוֹמֵר לַשָּׁלִיחַ: אֵינִי מַאֲמִינְךָ שֶׁנֶּאֶנְסוּ וְאֵינִי מַאֲמִין לַנִּפְקָד וְלַלֹּוֶה שֶׁנְּתָנָם לְשָׁלִיחַ, <small>הַגָּה: הֲרֵי זֶה מַחֲרִים עַל הַלּוֶֹה אוֹ הַנִּפְקָד שֶׁנָּתְנוּ <small><small>(טוּר ס"ט)</small>, </small> </small> וְנִשְׁבָּע הַשָּׁלִיחַ שְׁבוּעַת הַשּׁוֹמְרִים. 

בַּמֶּה דְּבָרִים אֲמוּרִים, שֶׁהַשָּׁלִיחַ מוֹדֶה שֶׁבָּאוּ לְיָדוֹ וְנֶאֶנְסוּ. אֲבָל אִם כּוֹפֵר בַּמַּלְוֶה אוֹ בַּמַּפְקִיד, שֶׁהַשָּׁלִיחַ אוֹמֵר לָהֶם: נְתַתִּים לָכֶם, וְהֵם אוֹמְרִים: לֹא קִבַּלְנוּ, הַשָּׁלִיחַ אֵינוֹ נֶאֱמָן, אֲפִלּוּ הֵם שְׁנַיִם, מִפְּנֵי שֶׁהֵם נוֹגְעִים בַּדָּבָר, אֶלָּא שֶׁהַשָּׁלִיחַ נִשְׁבָּע הֶסֵת, וְנִפְטָר, וְהַלּוֶֹה אוֹ הַנִּפְקָד מְקַבְּלִים חֵרֶם סְתָם שֶׁמָּסְרוּ לְיַד הַשָּׁלִיחַ. 

אִם הַשָּׁלִיחַ כּוֹפֵר בַּנִּפְקָד אוֹ בַּלּוֶֹה, שֶׁאוֹמֵר: לֹא נְתַתָּם לִי, וְהֵם אוֹמְרִים שֶׁנָּתְנוּ לוֹ, נִשְׁבָּע הַשָּׁלִיחַ לַלּוֶֹה אוֹ לַנִּפְקָד, בְּמַעֲמַד הַלּוֶֹה אוֹ הַנִּפְקָד, שְׁבוּעַת הֶסֵת, וְנִפְטָר, וְהַלּוֶֹה אוֹ הַנִּפְקָד נִשְׁבָּע לַמַּלְוֶה אוֹ לַמַּפְקִיד, בְּמַעֲמַד הַשָּׁלִיחַ, שְׁבוּעַת הֶסֵת, וְנִפְטָר. 

בַּמֶּה דְּבָרִים אֲמוּרִים, בְּשֶׁעֲשָׂאוֹ שָׁלִיחַ לְהָבִיא אֶת שֶׁלּוֹ. אֲבָל אִם לֹא עֲשָׂאוֹ שָׁלִיחַ, אֶלָּא שֶׁאָמַר לוֹ הַלּוֶֹה אוֹ הַנִּפְקָד: תּוֹלִיךְ לִפְלוֹנִי מָעוֹתָיו שֶׁבְּיָדִי, אוֹ שֶׁבָּא אֶחָד לַלּוֶֹה אוֹ לַנִּפְקָד וְאָמַר: פְּלוֹנִי עֲשָׂאֲנִי שָׁלִיחַ לְהָבִיא מָעוֹתָיו, וְהֶאֱמִינוֹ וּמָסַר לוֹ הַמָּמוֹן, וְהַשָּׁלִיחַ אוֹמֵר: נֶאֶנְסוּ, אוֹ: מָסַרְתִּי לַמַּלְוֶה, <small>וְהַמַּלְוֶה אוֹמֵר: לֹא עָשִׂיתִיו שָׁלִיחַ וְלֹא קִבַּלְתִּיו, יִשָּׁבַע</small> <small>הַשָּׁלִיחַ שֶׁנְּתָנָם לַמַּלְוֶה <small><small>(טוּר)</small>, </small> </small>  וְיִשָּׁבַע הַמַּלְוֶה אוֹ הַמַּפְקִיד בִּנְקִיטַת חֵפֶץ שֶׁלֹּא קִבְּלָם, וְיִגְבֶּה חוֹבוֹ מֵהַלּוֶֹה אוֹ הַנִּפְקָד, שֶׁהַשָּׁלִיחַ אֵינוֹ נֶאֱמָן, לְפִי שֶׁהוּא נוֹגֵעַ בְּעֵדוּת, שֶׁהֲרֵי צָרִיךְ לִשָּׁבַע לִפָּטֵר. וַאֲפִלּוּ יִפְטֹר הַלּוֶֹה אוֹ הַנִּפְקָד אֶת הַשָּׁלִיחַ מִשְּׁבוּעָה, כְּדֵי שֶׁלֹּא יִהְיֶה נוֹגֵעַ בְּעֵדוּת, אֵינוֹ מוֹעִיל. וּמִיהוּ, אִם מִתְּחִלָּה כְּשֶׁמְּסָרוֹ בְּיָדוֹ פְּטָרוּהוּ מִשְּׁבוּעָה, יֵשׁ מִי שֶׁאוֹמֵר דִּמְהַנֵּי. וְאִם אֵין הַשָּׁלִיחַ צָרִיךְ לִשָּׁבַע, כְּגוֹן שֶׁהָלַךְ הַמְשַׁלֵּחַ עִם הַשָּׁלִיחַ וְעָמַד מֵרָחוֹק וְרָאָה שֶׁעָשָׂה שְׁלִיחוּתוֹ, אֵינוֹ נוֹגֵעַ בְּעֵדוּת וַהֲרֵי הוּא עֵד אֶחָד, וּמַזְקִיק לַמַּלְוֶה שְׁבוּעָה דְאוֹרַיְתָא; וְאִם הֵם שְׁנֵי שְׁלוּחִים, וְהָלַךְ הַמְשַׁלֵּחַ עִמָּהֶם וְעָמַד מֵרָחוֹק וְרָאָה שֶׁעָשׂוּ שְׁלִיחוּתָם, <small>הֵם עֵדִים וּפָטוּר הַלּוֶֹה. וְלִי נִרְאֶה, דְּאֵינוֹ נֶאֱמָן בִּשְׁנַיִם,</small> לְשַׁוִּינְהוּ עֵדִים עַל פִּיו לְאַפְקוּעֵי מָמוֹנָא דְמַלְוֶה. 

בַּמֶּה דְּבָרִים אֲמוּרִים, כְּשֶׁשְׁנֵיהֶם לְפָנֵינוּ, הַשָּׁלִיחַ וְהַמַּלְוֶה, וּמַכְחִישִׁים זֶה אֶת זֶה, אֲבָל אִם בָּא הַשָּׁלִיחַ לְבַדּוֹ וְאָמַר: נָתַתִּי כְּמוֹ שֶׁאָמַרְתָּ לִי, אֵינוֹ יָכוֹל לְהַשְׁבִּיעוֹ שֶׁעָשָׂה שְׁלִיחוּתוֹ, שֶׁהֲרֵי אֵין שָׁם טוֹעֵן עָלָיו וַדַּאי שֶׁלֹּא עָשָׂה שְׁלִיחוּתוֹ. וְכֵן אִם מֵת הַשָּׁלִיחַ אוֹ הָלַךְ לִמְדִינַת הַיָּם, וּבָא בַּעַל חוֹב לִתְבֹּעַ אֶת הַלּוֶֹה, אֵינוֹ יָכוֹל לְהַשְׁבִּיעוֹ שֶׁלֹּא פְרָעוֹ הַשָּׁלִיחַ, שֶׁהֲרֵי אֵין כָּאן מִי שֶׁטּוֹעֵן עָלָיו וַדַּאי שֶׁלָּקַח, אֶלָּא מַחֲרִים הַלּוֶֹה חֵרֶם סְתָם, וּמְשַׁלֵּם הַחוֹב שֶׁעָלָיו. 

רְאוּבֵן שֶׁאָמַר לְלֵוִי: מָנֶה שֶׁאַתָּה חַיָּב לִי תְּנֵהוּ לְשִׁמְעוֹן שֶׁהוּא דָּר בְּעִירְךָ שֶׁאֲנִי חַיָּב לוֹ, לֵוִי אוֹמֵר: נְתַתִּיו, וְשִׁמְעוֹן אוֹמֵר: לֹא קִבַּלְתִּי, הַדִּין בָּזֶה, כְּמוֹ שֶׁנִּתְבָּאֵר בְּאוֹמֵר: תּוֹלִיךְ לִפְלוֹנִי מָעוֹתָיו שֶׁבְּיָדִי. <small>הַגָּה: מִי שֶׁשָּׁלַח שְׁלוּחוֹ לְמַשְׁכֵּן לוֹ מַשְׁכּוֹן, וּמִשְׁכְּנוֹ וְאֵינוֹ יוֹדֵע אֵצֶל מִי, הָוֵי פְשִׁיעָה וְחַיָּב לְשַׁלֵּם לוֹ. וְאִם אָמַר: אֵצֶל פְּלוֹנִי, וְהוּא כוֹפֵר, חַיָּב לְשַׁלֵּם, דַּהֲוָה לֵהּ לְמַשְׁכְּנוֹ בְּעֵדִים. אֲבָל אִם הַמְשַׁלֵּחַ צִוָּהוּ לְמַשְׁכְּנוֹ אֵצֶל פְּלוֹנִי, וְהוּא כּוֹפֵר, פָּטוּר <small><small>(נִמּוּקֵי יוֹסֵף פֶּרֶק הַמַּפְקִיד וְכָפוּל לְקַמָּן סִימָן קפ"ה ס"ט ע"ש)</small>.</small>  </small>

לֵוִי שֶׁבָּא בִּשְׁלִיחוּת רְאוּבֵן לִגְבּוֹת מִשִּׁמְעוֹן חֲמִשִּׁים דִּינָרִים שֶׁחַיָּב לוֹ, וּגְבָאָם מִמֶּנּוּ, וּרְאוּבֵן אוֹמֵר: לֹא שְׁלַחְתִּיו לִגְבּוֹת אֶלָּא עֶשְׂרִים, וִעֶשְׂרִים בִּלְבַד הֵבִיא, יְשַׁלֵּם שִׁמְעוֹן אַחַר שֶׁיִּשָּׁבַע הַמַּלְוֶה בִּנְקִֹיטַת חֵפֶץ שֶׁלֹּא שְׁלָחוֹ רַק לְהָבִיא עֶשְׂרִים <small><small>(רַמְבַּ"ם)</small>,</small> וְשֶׁלֹּא קִבֵּל אֶלָּא עֶשְׂרִים, וְהַשָּׁלִיחַ יִשָּׁבַע הֶסֵת לְשִׁמְעוֹן שֶׁכָּל הַחֲמִשִּׁים נָתַן לַמַּלְוֶה: 


Siman 122

אַף עַל פִּי שֶׁלֹּוֶה שֶׁשָּׁלַח לַמַּלְוֶה חוֹבוֹ בְּצִוּוּיוֹ עַל יְדֵי שְׁלוּחוֹ, וְנֶאֱבַד, פָּטוּר, כְּמוֹ שֶׁנִּתְבָּאֵר בְּסִימָן שֶׁקֹדֶם זֶה, אִם יִרְצֶה הַלוֶֹה לֹא יְשַׁלְחֶנּוּ לוֹ עַל יְדֵי שְׁלוּחוֹ, אֲפִלוּ אִם יֵשׁ עֵדִים שֶׁעֲשָׂאוֹ שָׁלִיחַ לַהֲבִיאוֹ לוֹ, עַד שֶׁיָּבֹא בְּהַרְשָׁאָה. <small>הַגָּה: מִיהוּ, נוֹהֲגִין הָאִדָּנָא שֶׁאִם מַעֲמִיד לוֹ עָרֵב בְּעַד הַרְשָׁאָה צָרִיךְ לָדוּן עִמּוֹ, אַף עַל פִּי שֶׁאֵינוֹ שְׁלוּחוֹ כְּלָל, אִם נִרְאֶה לְבֵית דִּין שֶׁהוּא זְכוּת לַמַּלְוֶה, דְּזָכִין לָאָדָם שֶׁלֹּא בְפָנָיו <small><small>(פִּסְקֵי מהרא"י סִימָן רי"ז)</small>.</small> </small> וְהַטַּעַם, מִפְּנֵי שֶׁיֵּשׁ לָחוּשׁ שֶׁמָּא יָמוּת הַמַּלְוֶה קֹדֶם שֶׁיִּתֵּן לַשָּׁלִיחַ, וְאִם יֵאַנְסוּ בַּדֶּרֶךְ יִהְיֶה חַיָּב לְשַׁלֵם לַיּוֹרְשִׁים, כֵּיוָן שֶׁלֹּא נְתָנָם לוֹ עַד שֶׁמֵּת הַמַּלְוֶה, לְפִיכָךְ, עֵצָה טוֹבָה לַלוֶֹה אוֹ לַנִּפְקָד שֶׁלֹּא יִתְּנֶנּוּ לְשָׁלִיחַ אֶלָא אִם כֵּן בָּא בְּהַרְשָׁאָה שֶׁהִקְנָה לוֹ בְּקִנְיָן <small><small>(עב"י)</small></small> אַגַב קַרְקַע מַה שֶּׁיֵּשׁ לוֹ אֵצֶל פְּלוֹנִי. <small>הַגָּה: מִיהוּ, אִם יָדוּעַ שֶׁמֵּת, לֹא יִתְּנֶנּוּ לַשָּׁלִיחַ <small><small>(תְּשׁוּבַת הָרֹא"שׁ כְּלָל ס"ב)</small>.</small> </small> 

הָעוֹשֶׂה שָׁלִיחַ בְּעֵדִים לְהָבִיא לוֹ מַה שֶּׁיֵּשׁ לוֹ אֵצֶל פְּלוֹנִי, וּבִטֵּל הַשְּׁלִיחוּת קֹדֶם שֶׁיִּתֵּן זֶה לַשָּׁלִיחַ, וְלֹא יָדַע הַנִּתְבָּע בַּבִּטּוּל, וְנָתַן לַשָּׁלִיחַ וְנֶאֶבְדוּ, פָּטוּר הַנִּתְבָּע. <small>הַגָּה: וְיֵשׁ אוֹמְרִים דְּחַיָּב, אֶלָּא אִם כֵּן כָּתַב לֵהּ: זִיל דּוּן וְאַפֵּיק לְנַפְשָׁךְ <small><small>(טוּר בְּשֵׁם הָרֹא"שׁ)</small>.</small> </small> 

מִי שֶׁהִרְשָׁה לְאֶחָד, וְרָצָה לְבַטֵּל הַשְּׁלִיחוּת וּלְהַרְשׁוֹת לְאַחֵר, רַשַּׁאי. <small>הַגָּה: וְאִם יִרְצֶה, יוּכַל לוֹמַר שֶׁגַּם הָרִאשׁוֹן יְהֵא שְׁלִיחוּתוֹ קַיָּם, וְכָל אֶחָד מִשְּׁנֵיהֶם יִהְיֶה מֻרְשֶׁה בַּדָּבָר <small><small>(תְּשׁוּבַת הָרֹא"שׁ כְּלָל ס"ב סִימָן ד')</small>,</small> </small> וְאֵין הַנִּתְבָּע יָכוֹל לִדְחוֹת לַמֻּרְשֶׁה לוֹמַר: שֶׁמָּא הַמַּרְשֶׁה בִּטֵּל שְׁלִיחוּתְךָ וְהִרְשָׁה אַחֵר, שֶׁהֲרֵי זֶה אוֹמֵר לוֹ: תֵּן לִי מַה שֶּׁיֵּשׁ בְּיָדְךָ וְזֹאת הַרְשָׁאָתִי תִּהְיֶה אֶצְלְךָ; וְאִם בִּטֵּל שְׁלִיחוּתוֹ, הוּא הִפְסִיד עַל עַצְמוֹ, וְהַנִּתְבָּע פָּטוּר, שֶׁהֲרֵי בְּהַרְשָׁאָתוֹ נָתַן. וְכֵן אִם עָמַד הַמֻּרְשֶׁה בַּדִּין עִם הַנִּתְבָּע, וְנִתְחַיֵּב הַמֻּרְשֶׁה, אֵין הַמַּרְשֶׁה יָכוֹל לִסְתֹּר הַדִּין בְּטַעֲנָה שֶׁכְּשֶׁעָמַד עִם זֶה בַּדִּין כְּבָר בִּטֵּל שְׁלִיחוּתוֹ. <small>הַגָּה: <small><small>(טוּר בְּשֵׁם הָרֹא"שׁ)</small></small> מִיהוּ, אִם יָדַע הַמֻּרְשֶׁה בְּבִטּוּל שְׁלִיחוּתוֹ, אַף עַל פִּי שֶׁהַנִּתְבָּע לֹא יָדַע, דִּינוֹ בָּטֵל וְצָרִיךְ לַחֲזֹר וְלָדוּן <small><small>(בֵּית יוֹסֵף)</small>.</small> </small> 

הַמַּרְשֶׁה אֶת חֲבֵרוֹ לְהוֹצִיא אֶת שֶׁלוֹ מִיַּד הַמַּחֲזִיק בּוֹ, צָרִיךְ לִקַח לוֹ בְּקִנְיָן, שֶׁהִרְשָׁהוּ. וְצָרִיךְ לִכְתֹּב לוֹ: דּוּן וּזְכֵה וְאַפֵּיק לְנַפְשָׁךְ <small>אוֹ שְׁאַר לָשׁוֹן כַּדּוֹמֶה לָזֶה <small><small>(בֵּית יוֹסֵף בְּשֵׁם הָרַשְׁבָּ"א)</small>.</small> </small> וְאִם לֹא כָתַב כֵּן, אִם יִרְצֶה הַמַּחֲזִיק לֹא יָשִׁיב לוֹ דָבָר, שֶׁיֹאמַר לוֹ: לָאו בַּעַל דְּבָרִים דִּידִי אַתְּ. וּמִיהוּ, אֲפִלוּ לֹא כָּתַב לוֹ כֵּן, וְנָתַן הַמַּחֲזִיק מַה שֶּׁבְּיָדוֹ לְיַד הַמֻּרְשֶׁה, וְנֶאֱבַד, פָּטוּר, דְּלָא גָרַע מִשָּׁלִיחַ שֶׁעֲשָׂאוֹ בְּעֵדִים. <small><small>(כ"כ הָרֹא"שׁ פֶּרֶק מְרֻבָּה, וּפָשׁוּט הוּא דְּאֵין חוֹלֵק, וְלֹא כַּבַּ"ח שֶׁכָּתַב דהרמ"ה שֶׁהֵבִיא הַטוּר בָּאַחֲרוֹנָה חוֹלֵק ע"ש)</small>.</small> 

אִם כָּתַב: דּוּן וּזְכֵי וְאַפֵּיק לְנַפְשָׁךְ מֶחֱצָה אוֹ שְׁלִישׁ אוֹ רְבִיעַ וְהַמּוֹתָר שֶׁלִי, מִתּוֹךְ שֶׁהוּא דָּן עִמּוֹ עַל חֶלְקוֹ צָרִיךְ הַנִּתְבָּע לָדוּן עִמּוֹ עַל הַכֹּל. וְיֵשׁ מִי שֶׁאוֹמֵר, דְּדַוְקָא בִּכְהַאי גַוְנָא, אֲבָל אִם כָּתַב לוֹ: דּוּן וּזְכֵי וְאַפֵּיק לְנַפְשָׁךְ מֵאָה דִינָרִים וְהַשְּׁאָר שֶׁלִי, אֵינֶנּוּ מַזְקִיקוֹ לָדוּן עִמּוֹ אֶלָא עַל הַמֵּאָה דִינָרִים. 

הַמַּרְשֶׁה אֶת חֲבֵרוֹ, כָּל הַהוֹצָאוֹת שֶׁיּוֹצִיא הַמֻּרְשֶׁה עַל דִּין זֶה, הַמְשַׁלֵחַ חַיָּב בָּהֶם <small><small>(וְע"ל סִימָן שע"ה ס"ד)</small>,</small> שֶׁכָּךְ כּוֹתְבִין בַּהַרְשָׁאָה: כָּל דְּמִתְעַנִּי <small><small>(פֵּרַשׁ הָרַמְבַּ"ם בְּפ"ג מִשְּׁלוּחִין כָּל שֶׁתּוֹצִיא בְּדִין זֶה, עָלַי לְשַׁלְּמוֹ)</small></small> לָךְ מִן דִּינָא, עֲלַי הָדַר <small>הַגָּה: וְאֵינוֹ אֶלָּא שָׁלִיחַ בְּעָלְמָא. וְאִם רוֹצֶה הַמֻּרְשֶׁה לְהַחֲזִיק בְּמָמוֹן, אֵינוֹ יָכוֹל, וְצָרִיךְ לְהַחֲזִיר, דְּאֵינוֹ אֶלָּא שָׁלִיחַ בְּעָלְמָא <small><small>(טוּר)</small>.</small> לְפִיכָךְ, אִם תָּבַע פִּקָּדוֹן מִן הַנִּפְקָד, וְטָעַן שֶׁנְּתָנוֹ לַמֻּרְשֶׁה וְחָזַר וְהִלְוָה לוֹ עָלָיו, צָרִיךְ לְהַחֲזִיר לְבַעַל הַפִּקָּדוֹן, דַּהֲרֵי הַמֻּרְשֶׁה אֵינוֹ אֶלָּא שָׁלִיחַ בְּעָלְמָא <small><small>(הַגָּהוֹת מָרְדְּכַידְּשָׁבוּעוֹת)</small>.</small> וְאִם רְאוּבֵן שֶׁהָיוּ לוֹ מָעוֹת בְּעִיר אַחֶרֶת וְהָלַךְ שִׁמְעוֹן לְשָׁם וְנָתַן לוֹ הַרְשָׁאָה לְקַבֵּל שָׁם הַמָּעוֹת וְלָתֵת לוֹ תְּמוּרָתָם בְּעִיר רְאוּבֵן, וְהָלַךְ שִׁמְעוֹן וְקִבְּלָם, וְאַחַר כָּךְ בָּא רְאוּבֵן לְשָׁם וְרוֹצֶה שֶׁשִּׁמְעוֹן יִתֵּן לוֹ מָעוֹתָיו, הַדִּין עִם שִׁמְעוֹן <small><small>(תה"ד סִימָן שי"ג)</small>.</small> </small> 

הַרְשָׁאָה שֶׁאֵין כָּתוּב בָּהּ: דּוּן וּזְכֵי, אֶלָא כָּךְ הָיָה כָּתוּב בָּהּ: סַב וְאַפֵּיק לְנַפְשָׁךְ, אֵין לְפָסְלָהּ, מִפְּנֵי שֶׁאֵין כָּתוּב בָּהּ: וּזְכֵי, דְּסַב וּזְכֵי חֲדָא מִלְתָא הִיא. וְכֵן אֵין לְפָסְלָהּ מִפְּנֵי שֶׁאֵין כָּתוּב בָּהּ: דּוֹן, כֵּיוָן שֶׁכָּתוּב בָּהּ: כָּל דְּמִתְעַנִּי מִן דִּינָא עֲלַי הָדַר, הֲרֵי זֶה בִּמְקוֹם דּוֹן, וּכְשֵׁרָה. אִם אֵין כָּתוּב בָּהַרְשָׁאָה: כָּל דְּמִתְעַנִּי מִן דִּינָא עֲלַי הָדַר, כְּשֵׁרָה הִיא, שֶׁאֵין כּוֹתְבִין לָשׁוֹן זֶה אֶלָא לְתַקָנַת הַמַּרְשֶׁה, שֶׁלֹּא יוּכַל לוֹמַר: הִקְנֵיתָ אוֹתוֹ לִי כֵּיוָן שֶׁכָּתַבְתָּ: דּוּן וּזְכֵי וְאַפֵּיק לְנַפְשָׁךְ. <small>הַגָּה: שְׁטַר הַרְשָׁאָה אֵין צָרִיךְ לִכְתֹּב בּוֹ זְמַן, וּמִכָּל מָקוֹם נוֹהֲגִין לִכְתֹּב בּוֹ זְמַן, וְכֵן מַה שֶּׁכּוֹתְבִין: בִּרִעוּת נַפְשָׁא בִּדְלָא אֲנִיסְנָא וְכוּ' <small><small>(מָרְדְּכַי פֶּרֶק מְרֻבָּה וְהַגָּהוֹת מָרְדְּכַי דִשְׁבוּעוֹת)</small>. </small> </small> 

ֹ הַבַּעַל שֶׁבָּא לָדוּן עִם אֶחָד שֶׁמַּחֲזִיק בְּנִכְסֵי מְלוֹג שֶׁל אִשְׁתּוֹ, צָרִיךְ הַרְשָׁאָה. וְאִם יֵשׁ פֵּרוֹת בַּקַרְקַע, מִתּוֹךְ שֶׁיֵּשׁ לוֹ לָדוּן עַל הַפֵּרוֹת דָּן עַל הָעִקָר, וְאֵינוֹ צָרִיךְ הַרְשָׁאָה <small>וְעַיֵּן בְּאֶבֶן הָעֵזְר סִימָן פ"ה.</small> 

אֶחָד מֵהָאַחִים שֶׁלֹּא חָלְקוּ, אוֹ מֵהַשֻּׁתָּפִים, שֶׁבָּא לִתְבֹּעַ, תּוֹבֵעַ עַל הַכֹּל, הוֹאִיל וְיֵשׁ לוֹ חֵלֶק בְּזֶה הַמָּמוֹן אֵינוֹ צָרִיךְ הַרְשָׁאָה מִשְּׁאַר שֻׁתָּפִין. וְאִם יָצָא חַיָּב, אֵין הַשֻׁתָּף הָאַחֵר יָכוֹל לוֹמַר לְשֻׁתָּפוֹ שֶׁדָּן: אִלוּ הָיִיתִי אֲנִי שָׁם הָיִיתִי תּוֹבְעוֹ טְעָנוֹת אֲחֵרוֹת וּמְחַיֵּב בַּעַל דִּינִי, שֶׁהֲרֵי אוֹמֵר לוֹ: לָמָּה לֹא בָּאתָ לִתְבֹּעַ גַם אַתָּה. לְפִיכָךְ, אִם הָיָה בְּעִיר אַחֶרֶת, יֵשׁ לוֹ לַחֲזֹר עַל הַבַּעַל דִּין וְלָדוּן עִמּוֹ וְלוֹמַר לוֹ: אֵינִי מוֹדֶה בְּכָל מַה שֶּׁטָּעַן שֻׁתָּפִי. וּלְפִיכָךְ, יֵשׁ לַנִּתְבָּע לְעַכֵּב וְלוֹמַר: אוֹ דּוּן עִמִּי בְּחֶלְקְךָ, אוֹ הָבֵא הַרְשָׁאָה, שֶׁהֲרֵי מָמוֹן שְׁנֵיכֶם בְּיָדִי, וּשְׁנֵיכֶם בַּעֲלֵי דִינִי, וּלְמָחָר יָבוֹא אָחִיךָ אוֹ שֻׁתָּפְךָ וְיִתְבַּע גַם הוּא. וְיִתְבָּאֵר זֶה עוֹד בְּסִימָן קע"ו סָעִיף כ"ה וְסָעִיף כ"ו. 


Siman 123

מִדִּינָא דִגְמָרָא אֵין כּוֹתְבִין הַרְשָׁאָה אֶלָא לִתְבֹּעַ פִּקְדוֹנוֹ שֶׁבְּיַּד חֲבֵרוֹ וְלֹא כָפַר לוֹ. וְאִם הָיָה פִּקָדוֹן שֶׁל מָעוֹת, צָרִיךְ לְהַקְנוֹת לוֹ אַגַב קַרְקַע. וְכֵן יָכוֹל לְהַרְשׁוֹת לִתְבֹּעַ קַרְקַע, אֲפִלוּ כָּפַר בּוֹ. וְכֵן מִלְוָה בִּשְׁטָר, אֲפִלוּ כָּפַר בָּהּ, שֶׁכְּשֵׁם שֶׁיָּכוֹל לְהַקְנוֹת הַשְּׁטָר וְשִׁעְבּוּדוֹ בִּכְתִיבָה וּמְסִירָה, כָּךְ יָכוֹל לְהַרְשׁוֹת עָלָיו וְלִמְסֹר הַשְּׁטָר בְּיָדוֹ כְּדֵי שֶׁיִּגְבֵּהוּ. וְצָרִיךְ לִכְתֹּב לוֹ: קְנֵה לָךְ אִיהוּ וְכָל שִׁעְבּוּדֵהּ דְּאִית בֵּהּ. אֲבָל אֵין כּוֹתְבִין הַרְשָׁאָה עַל פִּקָדוֹן שֶׁבְּיַד חֲבֵרוֹ שֶׁכָּפַר בּוֹ. וְכֵן אֵין כּוֹתְבִין הַרְשָׁאָה עַל מִלְוָה שֶׁבְּעַל פֶּה; אֲבָל הַגְאוֹנִים תִּקְנוּ שֶׁכּוֹתְבִין הַרְשָׁאָה אַף עַל הַמִּלְוָה, בֵּין בִּשְׁטָר בֵּין בְּעֵדֵי קִנְיָן, אַף עַל פִּי שֶׁכָּפַר בָּהּ בְּבֵית דִּין, כְּדֵי שֶׁלֹּא יִטֹּל כָּל אֶחָד מָמוֹן חֲבֵרוֹ וְיֵלֵךְ לוֹ לִמְדִינָה אַחֶרֶת. אֲבָל עַל מִלְוָה עַל פֶּה שֶׁכָּפַר, לֹא תִקְנוּ שֶׁיִּכְתְּבוּ הַרְשָׁאָה. <small>וּמִכָּל מָקוֹם, לֹא גָרַע מִשָּׁלִיחַ שֶׁעֲשָׂאוֹ בְעֵדִים, שֶׁנִּתְבָּאֵר בְּסִימָן קכ"ב <small><small>(בֵּית יוֹסֵף וְטוּר ס"ד בְּשֵׁם הָרַמְבַּ"ם וְרֹא"שׁ פֶּרֶק מְרֻבָּה, ע"ל סִימָן קכ"ב ס"ס ד')</small>.</small> </small> וְיֵשׁ אוֹמְרִים שֶׁעַל הַכֹּל כּוֹתְבִין, לָא שְׁנָא פִּקָדוֹן וְגָזֵל, לָא שְׁנָא מִלְוָה בִּשְׁטָר וּבְעַל פֶּה, וְאַף עַל גַב דְּכַפְרֵהּ. <small>וְכֵן נוֹהֲגִין, <small><small>(מָרְדְּכַי וּב"י)</small></small> </small> 

מִי שֶׁהָיָה לוֹ שְׁבוּעָה עַל חֲבֵרוֹ, אֵינוֹ יָכוֹל לְהַרְשׁוֹת אַחֵר עָלָיו וּלְהַשְׁבִּיעוֹ, שֶׁאֵינוֹ דָבָר שֶׁנִּקְנֶה בְּקִנְיָן, שֶׁאֵינוֹ אֶלָא דְּבָרִים בְּעָלְמָא. <small>הַגָּה: וְהוּא הַדִּין מִי שֶׁהָיָה לוֹ תְּבִיעָה עַל חֲבֵרוֹ וְכָתַב לוֹ הַרְשָׁאָה עַל הַתְּבִיעָה שֶׁיֵּשׁ לוֹ אֵצֶל חֲבֵרוֹ, אֵין הַרְשָׁאָה כְלוּם <small><small>(מָרְדְּכַי פֶּרֶק מִי שֶׁמֵּת)</small>,</small> דְּהַתְּבִיעָה אֵינָהּ דָּבָר שֶׁיּוּכַל לְהַקְנוֹת, אֶלָּא צָרִיךְ לִכְתֹּב הַהַרְשָׁאָה עַל הַמָּמוֹן שֶׁעָלָיו הַתְּבִיעָה <small><small>(ד"ע בְּפֵרוּשׁ הַמָּרְדְּכַי)</small>. </small> </small> 

הַמַּרְשֶׁה לְאֶחָד וְאַחַר כָּךְ הִרְשָׁה לְאַחֵר, וּשְׁנֵיהֶם בָּאִים בְּהַרְשָׁאָתוֹ לְפָנֵינוּ, אֵין לַנִּתְבָּע לְהָשִׁיב אֶלָא לַשֵּׁנִי. 

אֵין לַמֻּרְשֶׁה רְשׁוּת לִכְתֹּב הַרְשָׁאָה לְאַחֵר, שֶׁזֶּה יֹאמַר: אֵין רְצוֹנִי שֶׁיְּהֵא פִקְדוֹנִי בְּיַד אַחֵר; לְפִיכָךְ, אִם הִתְנָה עִמּוֹ שֶׁיַּרְשֶׁה לְאַחֵר וְאַחֵר לְאַחֵר, הַכֹּל לְפִי תְנָאוֹ. 

הַבָּא בְּהַרְשָׁאָה שֶׁמָּחַל לַנִּתְבָּע אוֹ שֶׁמָּכַר לוֹ אוֹ מָחַל לוֹ עַל הַשְּׁבוּעָה אוֹ שֶׁעָשָׂה עִמּוֹ פְּשָׁרָה, לֹא עָשָׂה כְּלוּם, שֶׁזֶּה יֹאמַר: לְתַקוֹנֵי שַׁדַּרְתִּיךְ וְלָא לְעַוּוֹתֵי, לְפִיכָךְ אִם הִתְנָה עִמּוֹ בֵּין לְתִקוּן בֵּין לְעִוּוּת, אֲפִלוּ אִם מָחַל עַל הַכֹּל, מָחוּל. וְכָל שֶׁכֵּן אִם פֵּרַשׁ בָּהּ: מְחִילָתְךָ כִּמְחִילָתִי. 

הָיָה לוֹ חוֹב עַל גוֹיִם, וְאָמַר לַחֲבֵרוֹ שֶׁהָיָה לוֹ גַם כֵּן חוֹב עֲלֵיהֶם: כְּשֵׁם שֶׁתַּעֲשֶׂה בְּשֶׁלְךָ תַּעֲשֶׂה בְּשֶׁלִי, וְהָלַךְ וּמָחַל לָהֶם חוֹבוֹ וְחוֹב חֲבֵרוֹ, חַיָּב לְשַׁלֵם לַחֲבֵרוֹ מַה שֶּׁהָיָה שָׁוֶה חוֹבוֹ בְּמָעוֹת מוּכָנִים. 

רְאוּבֵן שֶׁבָּא בְּהַרְשָׁאַת שִׁמְעוֹן וְתָבַע לְלֵוִי, וְאָמַר: לַהֲדַ"מ אֲבָל יִשָּׁבַע שִׁמְעוֹן וְיִטֹּל, מוֹצִיאִין הַמָּמוֹן מִיַּד לֵוִי וִיהֵא מֻנָּח בְּיַד בֵּית דִּין, עַד שֶׁיָּבֹא שִׁמְעוֹן וְיִשָּׁבַע וְיִטֹּל. וְכֵן כָּל הַדְּבָרִים שֶׁתּוֹלֶה לֵוִי בְּשִׁמְעוֹן, יָדוּן עִם רְאוּבֵן וְיִהְיֶה הַמָּמוֹן מֻנָּח בְּבֵית דִּין עַד שֶׁיָּבֹא שִׁמְעוֹן. וְיֵשׁ לִרְאוּבֵן לְהַחֲרִים עַל מִי שֶׁטּוֹעֵן טַעֲנַת שֶׁקֶר כְּדֵי לְעַכֵּב הַמָּמוֹן וּלְאַחֲרוֹ. 

וְנִרְאֶה לִי, שֶׁקוֹבְעִין בֵּית דִּין זְמַן לַתּוֹבֵעַ לָבֹא וּלְהִשָּׁבַע, וְאִם לֹא יָבֹא בְּתוֹךְ אוֹתוֹ זְמַן, יַחֲזִירוּ בֵּית דִּין לַנִּתְבָּע מָמוֹנוֹ. 

נִתְחַיֵּב לֵוִי שְׁבוּעָה, אֵינוֹ יָכוֹל לְעַכֵּב וְלוֹמַר: אֵינִי נִשְׁבָּע עַד שֶׁאַחֲרִים בִּפְנֵי שִׁמְעוֹן עַל מִי שֶׁטּוֹעֵן עָלַי שֶׁקֶר, שֶׁאֵין זֶה הַחֵרֶם אֶלָא תַּקָנָה קַלָה שֶׁתִּקְנוּ הַגְאוֹנִים אַחֲרוֹנִים כְּדֵי שֶׁיְּכַוְּנוּ בַּעֲלֵי דִינִין טַעֲנוֹתֵיהֶם, וְאֵין מְעַכְּבִין שְׁבוּעָתוֹ שֶׁל זֶה מִפְּנֵי תַּקָנָה זוֹ הַקַלָה. 

מֻרְשֶׁה שֶׁהֻרְשָׁה בְּשָׂכָר יָדוּעַ אֲפִלוּ אִם לֹא יוֹצִיא הַמָּמוֹן מִיַּד הַנִּתְבָּע, קְרוֹבָיו כְּשֵׁרִים בֵּין לְעֵדִים בֵּין לְדַיָּנִים, שֶׁאֵין לוֹ חֵלֶק לֹא בְּהֶפְסֵד וְלֹא בַּהֲנָאָה: 

וּמִטַעַם זֶה נִרְאֶה לִי, שֶׁגַם הוּא כָּשֵׁר לְהָעִיד. אֲבָל מֻרְשֶׁה שֶׁיֵּשׁ לוֹ חֵלֶק בַּמֶּה שֶׁיּוֹצִיא מֵהַנִּתְבָּע, קְרוֹבָיו פְּסוּלִים בֵּין לְעֵדִים בֵּין לְדַיָנִים. לְפִיכָךְ, מִי שֶׁיֵּשׁ לוֹ עֵדִים עַל תְּבִיעָתוֹ, לֹא יַרְשֶׁה אֶחָד מֵהָעֵדִים אוֹ מִקְרוֹבֵיהֶם, אֶלָא אִם קָצַץ לוֹ שָׂכָר יָדוּעַ אֲפִלוּ אִם לֹא יוֹצִיא הַמָּמוֹן מִיַּד הַנִּתְבָּע. <small>יָכוֹל אָדָם לְהַרְשׁוֹת לַלּוֶֹה לָדוּן עִם עָרֵב קַבְּלָן שֶׁלּוֹ <small><small>(בֵּית יוֹסֵף בְּשֵׁם הָרִיטְבָ"א)</small>.</small> </small> 

וְכֵן מִי שֶׁיֵּשׁ לוֹ עֵדִים בִּפְרִיעָתוֹ, לֹא יָבֹא לָדוּן עִם הַמֻּרְשֶׁה בִּזְמַן שֶׁיֵּשׁ לוֹ חֵלֶק בִּתְבִיעָתוֹ, אִם הוּא קָרוֹב לְעֵדִים, שֶׁהֲרֵי יְבַטֵּל הָעֵדוּת: 

יָכוֹל אָדָם לְהַרְשׁוֹת נָשִׁים וַעֲבָדִים. וְיֵשׁ מִי שֶׁאוֹמֵר, אֲבָל לֹא אֶת עַבְדּוֹ, שֶׁאֵין קִנְיָן לְעֶבֶד עַל יְדֵי רַבּוֹ, שֶׁהֲרֵי גוּפוֹ קָנוּי לוֹ וְיָדוֹ כְּיָדוֹ, נִמְצָא שֶׁאֵינוֹ אֶלָא שְׁלוּחוֹ, וְיָכוֹל הַנִּתְבָּע לוֹמַר: לָאו בַּעַל דְּבָרִים דִּידִי אַתְּ. אֲבָל יָכוֹל לְהַרְשׁוֹת אֶת אִשְׁתּוֹ, שֶׁהֲרֵי אִם נָתַן לָהּ מַתָּנָה, קָנְתָה וְאֵין הַבַּעַל אוֹכֵל פֵּרוֹת, נִמְצָא כְּשֶׁכָּתַב לָהּ: זְכִי לְנַפְשֵׁךְ, אֵין הַנִּתְבָּע יָכוֹל לוֹמַר: לָאו בַּעַל דְּבָרִים דִּידִי אַתְּ. 

יְכוֹלִים לִשְׁלֹחַ הַרְשָׁאָה בְּיַד גוֹי, וּבִלְבַד שֶׁיִּזָּהֵר מִלִכְתֹּב בָּהּ: וּקְנֵינָא מִנֵּהּ, דְּאֵין שְׁלִיחוּת וּזְכִיָּה לְגוֹי, אֶלָא יִכְתֹּב: וְקָנָה הַגוֹי. 

וַאֲשֶׁר לֹא טוֹב עָשָׂה בְּעַמָּיו <small><small>(יְחֶזְקֵאל יח, יח)</small>,</small> זֶה הַבָּא בְּהַרְשָׁאָה. בַּמֶּה דְּבָרִים אֲמוּרִים, כְּשֶׁהַנִּתְבָּע וְהַתּוֹבֵעַ בְּעִיר אַחַת. אֲבָל אִם הַנִּתְבָּע בְּעִיר אַחַת וְהַתּוֹבֵעַ בְּעִיר אַחֶרֶת, הֲרֵי זֶה עוֹשֶׂה מִצְוָה. <small>הַגָּה: וְיֵשׁ אוֹמְרִים דְּאֵין חִלּוּק בֵּין אִם הָיָה עִמּוֹ בָּעִיר אוֹ לֹא, אֶלָּא שֶׁכָּל זְמַן שֶׁהַמֻּרְשֶׁה הוּא אַלָּם וּבַעַל טְעָנוֹת, מִתְעַבֵּר עַל רִיב לֹא לוֹ <small><small>(מִשְׁלֵי כו, יז)</small> ;</small> אֲבָל אִם עוֹשֶׂה כְּדֵי לְהַצִּיל עָשׁוּק מֵעוֹשְׁקוֹ, מִצְוָה קָעָבִיד <small><small>(בֵּית יוֹסֵף בְּשֵׁם תּוֹסָפוֹת)</small>.</small> יֵשׁ אוֹמְרִים דְּאֵין אָדָם יָכוֹל לַעֲשׂוֹת מֻרְשֶׁה שֶׁלֹּא בְפָנָיו, דְּאֵין חָבִין לָאָדָם שֶׁלֹּא מִדַּעְתּוֹ, וַהֲרֵי כְתִיב וַאֲשֶׁר לֹא טוֹב עָשָׂה בְּעַמָּיו <small><small>(יְחֶזְקֵאל יח, יח)</small> ;</small> וְלָכֵן אֲפִלּוּ אִם נִתְרַצָה אַחַר כָּךְ בַּדָּבָר, אֵינוֹ כְּלוּם <small><small>(מָרְדְּכַי פֶּרֶק מְרֻבָּה)</small>. </small> </small>


Siman 124

הַנִּתְבָּע אֵינוֹ יָכוֹל לְמַנּוֹת מֻרְשֶׁה שֶׁיָּבֹא לְבֵית דִּין וְיָשִׁיב בַּעֲדוֹ לַתּוֹבֵעַ, וְהוּא יֵשֵׁב בְּבֵיתוֹ. וְנָשִׁים יְקָרוֹת שֶׁאֵין כְּבוֹדָן לָבֹא לְבֵית דִּין, מְשַׁגְּרִין לָהֶן סוֹפְרֵי הַדַּיָּנִים וְיִטְעֲנוּ בִּפְנֵיהֶם. וְכַיּוֹצֵא בָּזֶה עוֹשִׂים לְתַלְמִיד חָכָם שֶׁתּוֹרָתוֹ אֻמָנוּתוֹ, וְזִילָא בֵהּ מִלְּתָא לְמֵיזָל לְבֵית דִּין וּלְעַרְעֵר בַּהֲדֵי עַם הָאָרֶץ. 


Siman 125

רְאוּבֵן שֶׁהָיָה חַיָּב מָנֶה לְשִׁמְעוֹן, אוֹ שֶׁהָיָה לוֹ פִּקָּדוֹן בְּיָדוֹ, וְאָמַר לְלֵוִי: הוֹלֵךְ מָנֶה זֶה לְשִׁמְעוֹן, אִם בָּא לַחֲזֹר וְלִטְּלוֹ מִמֶּנּוּ, אֵינוֹ יָכוֹל, דְּהוֹלֵךְ כִּזְכֵי דָּמֵי וּמִיָּד כְּשֶׁהִגִּיעַ לְיַד לֵוִי זָכָה בִּשְׁבִילוֹ לְשִׁמְעוֹן. לְפִיכָךְ, בֵּין מֵת לֹוֶה אוֹ מַלְוֶה, יִתְּנוּהוּ לְיוֹרְשֵׁי שִׁמְעוֹן; וּמִכָּל מָקוֹם, רְאוּבֵן חַיָּב בְּאַחֲרָיוּתוֹ עַד שֶׁיַּגִּיעַ לְיַד שִׁמְעוֹן. <small>הַגָּה: וְהוּא הַדִּין אִם אָמַר: שָׂא מָנֶה זוֹ לִפְלוֹנִי, אוֹ: יְהֵא מָנֶה זוֹ לִפְלוֹנִי, כֻּלָּם הָוֵי כְּהוֹלֵךְ וְהָוֵי כִּזְכֵי <small><small>(רַ"ן ספ"ק דְּגִיטִּין)</small>.</small> אֲבָל אָמַר: הַחֲזֵר לִפְלוֹנִי, לָא הָוֵי כְּהוֹלֵךְ וְלָא הָוֵי כִּזְכֵי <small><small>(בֵּית יוֹסֵף בְּשֵׁם הָרִיטְבָ"א)</small>.</small> </small> וְאִם הֶחֱזִיר לֵוִי הַמָּנֶה לִרְאוּבֵן, וְהֶעֱנִי <small><small>(רְאוּבֵן)</small></small> אַחַר כָּךְ וְלֹא הָיָה לוֹ מִמַּה לִּפְרֹעַ, בְּעִנְיָן שֶׁהִפְסִיד שִׁמְעוֹן שֶׁלּוֹ, לֵוִי חַיָּב לְשַׁלֵּם, שֶׁהוּא פָּשַׁע בַּמֶּה שֶּׁהֶחֱזִירוֹ לִרְאוּבֵן. וְאִם מֵחֲמַת אָנְסוֹ הֶחֱזִירוֹ לִרְאוּבֵן, שֶׁאִיֵּם עָלָיו בְּדָבָר שֶׁיֵּשׁ בְּיָדוֹ לַעֲשׂוֹת, עַד שֶׁהֻצְרַךְ לְהַחֲזִיר, פָּטוּר. וְיֵשׁ אוֹמְרִים שֶׁכְּשֶׁהֶחֱזִיר לוֹ הַמָּנֶה לִרְאוּבֵן, שְׁנֵיהֶם חַיָּבִים בְּאַחֲרָיוּתוֹ עַד שֶׁיַּגִּיעַ לְיַד שִׁמְעוֹן כָּל חוֹבוֹ. <small>הַגָּה: רְאוּבֵן שֶׁהָיָה לוֹ מָעוֹת בְּיַד שִׁמְעוֹן, וְאָמַר לְלֵוִי לְקַבְּלָן מִשִּׁמְעוֹן, וְהָלַךְ לֵוִי וְקִבְּלָן, וְאַחַר כָּךְ אָמַר שִׁמְעוֹן לְלֵוִי שֶׁיַּחֲזִיר לוֹ מָעוֹתָיו שֶׁקִּבֵּל בִּשְׁבִיל רְאוּבֵן, <small><small>(כִּי בְּטָעוּת פְּרָעוֹ)</small>,</small> וְאִם לֹא יַחֲזִירָם יִכְפֹּר לוֹ חוֹב שֶׁחַיָּב שִׁמְעוֹן לְלֵוִי מִמָּקוֹם אַחֵר. וְהִנֵּה לֵוִי אוֹמֵר לִרְאוּבֵן: לֹא קִבַּלְתִּי בִּשְׁבִילְךָ כְּדֵי שֶׁאַפְסִיד אֶת שֶׁלִּי, וְרוֹצֶה לְהַחֲזִירָם, וּרְאוּבֵן אוֹמֵר שֶׁלֹּא יַחֲזִירָם מֵאַחַר שֶׁכְּבָר עָשָׂה שְׁלִיחוּתוֹ וְזָכָה בִּשְׁבִילוֹ, הַדִּין עִם רְאוּבֵן <small><small>(מָרְדְּכַי וְהַגָּהוֹת אֲשֵׁרִ"י ספ"ק דְּגִיטִּין)</small>.</small> </small> 

הָא דִּבְפִקָּדוֹן אֵינוֹ יָכוֹל לַחֲזֹר וְלִטֹּל מִיַּד לֵוִי, דַּוְקָא כְּשֶׁהֻחְזַק הַנִּפְקָד כַּפְרָן, דְּאָז זְכוּת לַמַּפְקִיד שֶׁתֵּצֵא מִתַּחַת יָדוֹ. אֲבָל לֹא הֻחְזַק כַּפְרָן, יָכוֹל הוּא לַחֲזֹר וְלִטְּלָן. וְאִי שַׁוְּיֵהּ מָרֵהּ דְּפִקָּדוֹן שָׁלִיחַ לְהָבִיא לוֹ, כֵּיוָן דְּגַלִּי דַעְתֵּהּ דְּנִיחָא לֵהּ דְּלֵיתְבֵהּ לֵהּ, אִם בָּא לַחֲזֹר אֵינוֹ חוֹזֵר. וַאֲפִלּוּ בְּמַמְצִיא לוֹ שָׁלִיחַ, דְּלָא מִפְטָר בְּהָכִי שׁוֹמֵר מֵאַחֲרָיוּת, אוֹ אֲפִלּוּ לֹא מַמְצִי לֵהּ שָׁלִיחַ, אֶלָּא דְּשָׁלִיחַ מְהֵימָן גַּבֵּי מַפְקִיד וּבְכָל יוֹמָא הֲוָה מַפְקִיד גַּבֵּהּ, אִם בָּא לַחֲזֹר אֵינוֹ חוֹזֵר. 

אִם אָמַר שָׁלִיחַ לַמַּלְוֶה: הִנֵּה מְעוֹתֶיךָ שֶׁשָּׁלַח לְךָ פְּלוֹנִי בְּחוֹבְךָ בְּיָדִי אַךְ אֲנִי רוֹצֶה לְהַחֲזִיק בָּהֶם בִּשְׁבִיל חוֹב שֶׁיֵּשׁ לִי בְּיָדְךָ, אִם הַמַּלְוֶה מוֹדֶה לַשָּׁלִיחַ שֶׁיֵּשׁ לוֹ בְּיָדוֹ וְאֵין לוֹ שְׁאַר נְכָסִים שֶׁיִּגְבֶּה מֵהֶם זֶה חוֹבוֹ, וְהִגִּיעַ זְמַן הַלְוָאָתוֹ, אֵין כֹּחַ בְּיַד הַמַּלְוֶה לְעַרְעֵר עַל הַמְשַׁלֵּחַ וְלוֹמַר: הִפְסַדְתַּנִי מְעוֹתַי שֶׁמְּסַרְתָּם לְיַד מִי שֶׁאֵינִי יָכוֹל לְהוֹצִיאָם מִיָּדוֹ, שֶׁהֲרֵי הַמְשַׁלֵּחַ יֹאמַר: אַף אִם הָיוּ עֲדַיִן בְּיָדִי הָיוּ מוֹצִיאִין מִיָּדִי מִדְּרַבִּי נָתָן הוֹאִיל וְאֵין לְךָ נְכָסִים אֲחֵרִים. אֲבָל אִם יֵשׁ לוֹ נְכָסִים אֲחֵרִים, הַמְשַׁלֵּחַ כּוֹפֵהוּ לַשָּׁלִיחַ לִתְּנָם לַמַּלְוֶה, שֶׁכָּל זְמַן שֶׁלֹּא נְתָנָם לוֹ לֹא נִפְטָר הַמְשַׁלֵּחַ מֵהַחוֹב, וְהַשָּׁלִיחַ חוֹזֵר וְגוֹבֶה אוֹתוֹ מִמֶּנּוּ <small><small>(מֵהַמַּלְוֶה)</small>.</small> וְכָל שֶׁכֵּן אִם אֵין הַמַּלְוֶה מוֹדֶה לַשָּׁלִיחַ, שֶׁחַיָּב לִתְּנָם לוֹ אֲפִלּוּ אִם אֵין לוֹ נְכָסִים אֲחֵרִים. 

וְאִם מֵת הַמְשַׁלֵּחַ וְלֹא הִנִּיחַ נְכָסִים, חָזַר הַדִּין בֵּין הַשָּׁלִיחַ וּבֵין הַמַּלְוֶה שֶׁנִּשְׁתַּלְּחוּ לוֹ, וַאֲפִלּוּ קִבְּלָם הַשָּׁלִיחַ מֵהַמְשַׁלֵּחַ בְּעֵדִים, מִגּוֹ שֶׁיָּכוֹל לוֹמַר לַמַּלְוֶה: <small>פְּרַעְתִּיךָ</small> וְנֶאֱמָן בְּהֶסֵת, נֶאֱמָן <small><small>(גַּם)</small></small> בְּהֶסֵת לוֹמַר לוֹ: אֲנִי תּוֹפְסָם בְּחוֹבִי שֶׁאַתָּה חַיָּב לִי, כֵּיוָן שֶׁאֵין תּוֹבְעוֹ בָּהֶם הַמְשַׁלֵּחַ וְלֹא יוֹרְשָׁיו. וְיֵשׁ מִי שֶׁאוֹמֵר, שֶׁאִם בָּא הַשָּׁלִיחַ לְהַחֲזִיק בָּהֶם בִּשְׁבִיל חוֹב שֶׁיֵּשׁ לוֹ בְּיַד הַמַּלְוֶה אוֹ הַמַּפְקִיד, אֵינוֹ יָכוֹל. 

בַּמֶּה דְּבָרִים אֲמוּרִים דְּהוֹלֵךְ הָוֵי כִּזְכֵי, בְּמִלְוָה אוֹ בְפִקָּדוֹן; אֲבָל בְּמַתָּנָה לָא הֲוֵי כִּזְכֵי, אֲפִלּוּ עֲשָׂאוֹ שָׁלִיחַ לְקַבֵּל וְאָמַר לוֹ הַנּוֹתֵן: הוֹלֵךְ לוֹ, לָא הֲוֵי כִּזְכֵי. לְפִיכָךְ, אִם אָמַר: הוֹלֵךְ מָנֶה לִפְלוֹנִי שֶׁאֲנִי נוֹתֵן לוֹ, יָכוֹל לַחֲזֹר עַד שֶׁיַּגִּיעַ לְיַד הַמְקַבֵּל. וְאִם הָיָה הַמְקַבֵּל עָנִי שֶׁאֵין לוֹ מָאתַיִם זוּז, נַעֲשָׂה נֶדֶר וְאֵינוֹ יָכוֹל לַחֲזֹר בּוֹ. 

אִם אָמַר: תֵּן <small><small>(ק')</small> </small> לִפְלוֹנִי בְּמַתָּנָה, יֵשׁ אוֹמְרִים שֶׁאֵינוֹ כִּזְכֵי וְיָכוֹל לַחֲזֹר בּוֹ כָּל זְמַן שֶׁלֹּא הִגִּיעַ לְיָדוֹ, אֶלָּא אִם כֵּן אָמַר לוֹ: זְכֵי לוֹ, וְאָז זָכָה לוֹ וְקָנָה; וּכְגוֹן שֶׁהָיָה בִּרְשׁוּתוֹ, אֲבָל אִם אֵינוֹ בִּרְשׁוּתוֹ, לֹא. וּמִיהוּ, אֲפִלּוּ אֵינוֹ בִּרְשׁוּתוֹ, לִכְשֶׁיָּבֹא לִרְשׁוּתוֹ יִזְכֶּה לוֹ, אִם לֹא יַחֲזֹר בּוֹ הַנּוֹתֵן קֹדֶם לָכֵן. 

וְיֵשׁ אוֹמְרִים דְּתֵן הָוֵי כִּזְכֵי בְּמַתָּנָה, וְהוּא שֶׁנּוֹתֵן לוֹ עַתָּה הַחֵפֶץ בְּיָדוֹ וְאוֹמֵר לוֹ: תֵּן חֵפֶץ זֶה לִפְלוֹנִי. אֲבָל אִם מִתְּחִלָּה לֹא בָּא לְיָדוֹ עַל דַּעַת לִזְכּוֹת לָזֶה, וְאַחַר כָּךְ אָמַר לוֹ: תְּנֵהוּ לִפְלוֹנִי, לֹא קָנָה אֶלָּא בְּמַעֲמַד שְׁלָשְׁתָּן, וַאֲפִלּוּ אִם הוּא תּוֹפֵס הַחֵפֶץ בְּיָדוֹ בְּשָׁעָה שֶׁאָמַר <small><small>(לוֹ)</small>:</small> תֵּן, כֵּיוָן שֶׁלֹּא בָּא מִתְּחִלָּה לְיָדוֹ לְשֵׁם כָּךְ. אֲבָל אִם אָמַר לוֹ: זְכֵה לוֹ, בְּעוֹד שֶׁהַחֵפֶץ בְּיָדוֹ, זָכָה לוֹ אַף עַל פִּי שֶׁלֹּא בָּא לְיָדוֹ תְּחִלָּה לְשֵׁם כָּךְ. אוֹ אֲפִלּוּ לֹא הָיָה בְּיָדוֹ בְּשָׁעָה שֶׁאָמַר לוֹ: זְכֵה לוֹ, אֶלָּא שֶׁהִגְבִּיהוֹ אַחַר כָּךְ כְּדֵי לִזְכּוֹת לוֹ, זָכָה, אֲפִלּוּ שֶׁלֹּא בִּפְנֵי הַנּוֹתֵן וְשֶׁלֹּא בִּפְנֵי הַמְקַבֵּל. אֲבָל אִם לֹא אָמַר: זְכֵה, אֲפִלּוּ אִיתֵהּ לַפִּקָּדוֹן בַּחֲצֵרוֹ שֶׁל שָׁלִיחַ, לֹא זָכָה לַמְּקַבֵּל מַתָּנָה. 

רְאוּבֵן שֶׁאָמַר לְשִׁמְעוֹן: הוֹלֵךְ מָנֶה לְלֵוִי שֶׁאֲנִי נוֹתֵן לוֹ מַתָּנָה, וְהָלַךְ שִׁמְעוֹן לִתְּנוֹ לְלֵוִי, וּמְצָאוֹ שֶׁמֵּת, אִם בָּרִיא הָיָה הַנּוֹתֵן, וּמֵת בְּחַיֵּי מְקַבֵּל, יִתֵּן לְיוֹרְשֵׁי מְקַבֵּל, דְּמִצְוָה לְקַיֵּם דִּבְרֵי הַמֵּת. וְאִם מֵת מְקַבֵּל בְּחַיֵּי נוֹתֵן, אַף עַל פִּי שֶׁאַחַר כָּךְ מֵת הַנּוֹתֵן, יַחֲזִיר לְיוֹרְשֵׁי מְשַׁלֵּחַ. 

וְאִם שְׁכִיב מְרַע הָיָה הַנּוֹתֵן, אִם בְּשָׁעָה שֶׁנָּתַן הַמָּנֶה לַשָּׁלִיחַ כְּבָר מֵת מְקַבֵּל, יַחֲזִיר לְיוֹרְשֵׁי מְשַׁלֵּחַ. אֲבָל אִם הָיָה חַי הַמְקַבֵּל בְּשָׁעָה שֶׁנָּתַן הַמָּנֶה לַשָּׁלִיחַ, יִתֵּן לְיוֹרְשֵׁי מְקַבֵּל, אֲפִלּוּ אִם מֵת הַמְקַבֵּל בְּחַיֵּי נוֹתֵן, וַאֲפִלּוּ נוֹלְדוּ יוֹרְשֵׁי מְקַבֵּל אַחַר מִיתַת נוֹתֵן, מִשּׁוּם דְּדִבְרֵי שְׁכִיב מְרַע כִּכְתוּבִים וְכִמְסוּרִים דָּמוּ, וְאֵין הַנּוֹתֵן יָכוֹל לַחֲזֹר בּוֹ כָּל זְמַן שֶׁלֹּא עָמַד. וְאִם עָמַד חוֹזֵר, אֲפִלּוּ אִם בָּא כְּבָר לְיַד הַמְקַבֵּל. 

וּמִכָּל מָקוֹם, כָּל זְמַן שֶׁלֹּא נִתְבָּרֵר שֶׁנִּתְרַפֵּא, צָרִיךְ הַשָּׁלִיחַ לַעֲשׂוֹת שְׁלִיחוּתוֹ; וְאִם יָמוּת הַנּוֹתֵן יִשָּׁאֵר לַמְּקַבֵּל, וְאִם יִתְרַפֵּא, יַחֲזִיר לַנּוֹתֵן: 


Siman 126

רְאוּבֵן שֶׁהָיָה לוֹ מָנֶה בְּיַד שִׁמְעוֹן, בֵּין מִלְוָה בֵּין פִּקָּדוֹן, וְאָמַר לֵהּ בְּמַעֲמַד שְׁלָשְׁתָּן: מָנֶה שֶׁיֵּשׁ לִי בְּיָדְךָ תְּנֵהוּ לְלֵוִי, בֵּין שֶׁנְּתָנוֹ לוֹ בְּמַתָּנָה בֵין שֶׁנְּתָנוֹ לוֹ בְּפִרְעוֹן חוֹבוֹ, קָנָה, וְאֵין רְאוּבֵן וְלֹא שִׁמְעוֹן יְכוֹלִים לַחֲזֹר בָּהֶם, אַף עַל פִּי שֶׁעֲדַיִן עֲסוּקִים בְּאוֹתוֹ עִנְיָן. וְכֵן אֵין הַנּוֹתֵן יָכוֹל לַחֲזֹר וּלְמוֹחֲלוֹ לְמִי שֶׁהוּא בְּיָדוֹ. וַאֲפִלּוּ נוֹלַד לֵוִי לְאַחַר שֶׁהִלְוָה רְאוּבֵן לְשִׁמְעוֹן, קָנָה. 

בַּמֶּה דְּבָרִים אֲמוּרִים, כְּשֶׁהָיָה לִרְאוּבֵן מָנֶה בְּיַד שִׁמְעוֹן, אֲבָל אִם לֹא הָיָה לוֹ מָנֶה בְּיָדוֹ, אֶלָּא שֶׁאָמַר לוֹ: תֵּן מָנֶה לְלֵוִי בִּשְׁבִילִי וְאֶפְרָעֶנּוּ לְךָ, לֹא קָנָה, וְכָל אֶחָד מִשְּׁלָשְׁתָּן יְכוֹלִין לַחֲזֹר בּוֹ. <small>וַאֲפִלּוּ מָחַל הַמַּלְוֶה לַלּוֶֹה, יָכוֹל לַחֲזֹר בּוֹ כָּל זְמַן שֶׁלֹּא קָנָה בְּקִנְיָן <small><small>(ר"י נ"ט)</small>.</small> </small> וַאֲפִלּוּ פָּרַע שִׁמְעוֹן לְלֵוִי מִקְצָת הַחוֹב. וּמִכָּל מָקוֹם אִם נְתָנוֹ לוֹ, חוֹזֵר וְגוֹבֶה מֵרְאוּבֵן, מֵאַחַר שֶׁעַל פִּיו נָתַן. <small>הַגָּה: וְכֵן אִם הַמְקַבֵּל פָּטַר הַנּוֹתֵן לְגַמְרֵי, צָרִיךְ זֶה שֶׁהַמָּעוֹת בְּיָדוֹ לִתְּנָם לַמְּקַבֵּל, דְּהָא לֹא גָרַע מֵעָרֵב דְּעָלְמָא <small><small>(נִמּוּקֵי יוֹסֵף וּמָרְדְּכַי פֶּרֶק אֵיזֶהוּ נֶשֶׁךְ)</small>.</small> </small> 

אָמַר רְאוּבֵן לְשִׁמְעוֹן, סְתָם, בְּמַעֲמַד שְׁלָשְׁתָּן: תֵּן מָנֶה לְלֵוִי, וְלֹא אָמַר לֵהּ: מָנֶה שֶׁיֵּשׁ לִי בְּיָדְךָ תְּנֵהוּ לְלֵוִי, וְשִׁמְעוֹן מוֹדֶה שֶׁיֵּשׁ לִרְאוּבֵן מָנֶה בְּיָדוֹ, אֶלָּא שֶׁאוֹמֵר שֶׁכֵּיוָן שֶׁלֹּא פֵּרַשׁ: מָנֶה שֶׁיֵּשׁ לִי בְּיָדְךָ, לֹא הָיָה דַעְתּוֹ עַל מָנֶה שֶׁיֵּשׁ לוֹ בְּיָדִי, אֶלָּא שֶׁאַלְוֶה לוֹ מָנֶה וְאֶתְּנֶנּוּ לְךָ, אֵין בִּדְבָרָיו כְּלוּם, דְּמִסְתָמָא עַל מָנֶה שֶׁיֵּשׁ לוֹ אָמַר, וְקָנָה. וְיֵשׁ אוֹמְרִים שֶׁלֹּא קָנָה. 

הָיָה לִרְאוּבֵן בְּיַד שִׁמְעוֹן כּוֹר חִטִּים, וְאָמַר לֵהּ בְּמַעֲמַד שְׁלָשְׁתָּן: תֵּן לְלֵוִי חֲמִשִּׁים דִּינָרִים שֶׁהֲרֵי יֵשׁ לִי בְּיָדְךָ כּוֹר חִטִּים, וְנִתְרַצָּה, וְאַחַר כָּךְ רָצָה שִׁמְעוֹן לַחֲזֹר בּוֹ, אִם הָיוּ הַחִטִּים פִּקָּדוֹן, וּפֵרַשׁ: תֵּן לָנוּ חֲמִשִּׁים דִּינָרִים בְּמָעוֹת מֵהַחִטִּים, לֹא קָנָה לֵוִי, שֶׁיָּכוֹל לוֹמַר שִׁמְעוֹן: אֵינִי חַיָּב לִמְכֹּר חִטִּים שֶׁל רְאוּבֵן כְּדֵי לִפְרֹעַ חוֹבוֹתָיו. וַאֲפִלּוּ אִם יֹאמַר לֵוִי: תֵּן לִי חִטִּים שָׁוֶה חֲמִשִּׁים דִּינָרִים, יָכוֹל לוֹמַר: לֹא צִוַּנִי לִתֵּן לְךָ חִטִּים אֶלָּא מָעוֹת. אֲבָל אָמַר לֵהּ, סְתָם: תֵּן לוֹ חֲמִשִּׁים דִּינָרִים מֵהַחִטִּים שֶׁיֵּשׁ לִי בְּיָדְךָ, נַעֲשָׂה כְּאוֹמֵר לוֹ: חִטִּים שָׁוֶה חֲמִשִּׁים דִּינָרִים, וְקָנָה. וְאִם הָיוּ הַלְוָאָה אֶצְלוֹ, אַף עַל פִּי שֶׁאָמַר לוֹ: חֲמִשִּׁים דִּינָרִים <small><small>(בְּמָעוֹת)</small>,</small> קָנָה, וְנוֹתֵן לוֹ מָעוֹת אוֹ חִטִּים שָׁוֶה חֲמִשִּׁים דִּינָרִים, כַּשַּׁעַר שֶׁבַּשּׁוּק. 

אָמַר לוֹ: מָנֶה לִי בְּיָדְךָ תְּנֵהוּ לִפְלוֹנִי, בְּמַעֲמַד שְׁלָשְׁתָּן, וְאָמַר לוֹ: אֲנִי אֶתְּנֵהוּ לְךָ לִכְשֶׁאֶרְצֶה, וּכְשֶׁתּוֹבְעוֹ אוֹמֵר לוֹ: אֵינִי רוֹצֶה עַכְשָׁיו, אֵין בִּדְבָרָיו כְּלוּם, וְחַיָּב לִתֵּן לוֹ לִזְמַן שֶׁהוּא חַיָּב לַמַּמְחֶה; וְיֵשׁ חוֹלְקִים. 

הִמְחָהוּ אֵצֶל חֲבֵרוֹ, בְּעִנְיָן דְּלָא קָנָה, אֵינוֹ נֶאֱמָן לוֹמַר שֶׁפְּרָעוֹ אַחַר כָּךְ. 

אֲפִלּוּ אִם לֹא נִתְרַצָּה הַלּוֶֹה אוֹ הַנִּפְקָד לִתֵּן לָזֶה שֶׁצִּוָּה הַמַּלְוֶה אוֹ הַמַּפְקִיד, צָרִיךְ לִתְּנוֹ לוֹ עַל כָּרְחוֹ, כֵּיוָן שֶׁאָמַר לֵהּ בְּמַעֲמַד שְׁלָשְׁתָּן. 

לֹא הָיָה בְּמַעֲמַד שְׁלָשְׁתָּן כְּשֶׁאָמַר לֵהּ: מָנֶה לִי בְּיָדְךָ תְּנֵהוּ לְלֵוִי, לֹא קָנָה, וְיָכוֹל לַחֲזֹר בּוֹ, לָא שְׁנָא מַתָּנָה מְרֻבָּה לָא שְׁנָא מַתָּנָה מוּעֶטֶת. וְאִם קָנָה מִיַּד מִי שֶׁהַמָּעוֹת בְּיָדוֹ בְּתוֹרַת הוֹדָאָה דְאִית לְלֵוִי גַבֵּהּ מָנֶה, אֵינוֹ יָכוֹל לַחֲזֹר בּוֹ <small><small>(טוּר ס"ט בְּשֵׁם הרמ"ה)</small>.</small> 

אָמַר רְאוּבֵן לְשִׁמְעוֹן בְּמַעֲמַד שְׁלָשְׁתָּן: מָנֶה שֶׁיֵּשׁ לִי בְּיָדְךָ תְּנֵהוּ לְלֵוִי, וְשִׁמְעוֹן דּוֹחֶה אֶת לֵוִי, וְלָכֵן רוֹצֶה לֵוִי לַחֲזֹר וְלִתְבֹּעַ מֵרְאוּבֵן, אֵינוֹ יָכוֹל. וְיֵשׁ אוֹמְרִים שֶׁיָּכוֹל לַחֲזֹר בּוֹ, כָּל זְמַן שֶׁלֹּא פָטַר לֵוִי אֶת רְאוּבֵן בְּפֵרוּשׁ. <small>וַאֲפִלּוּ אִם פְּטָרוֹ בְּפֵרוּשׁ, אִם הִטְעָהוּ בְּדֶרֶךְ שֶׁיִּתְבָּאֵר בְּסָמוּךְ סָעִיף י' י"א שֶׁחוֹזֵר עַל הַנּוֹתֵן <small><small>(מהרי"ו סִימָן ל"ג וְנ"י פֶרֶק הַמְקַבֵּל)</small>.</small> </small> וּמִכָּל מָקוֹם, אֲפִלּוּ לְפִי דַעַת זֶה, אֵינוֹ יָכוֹל לִתְבֹּעַ אֶת רְאוּבֵן תְּחִלָּה, כָּל זְמַן שֶׁיּוּכַל לִגְבּוֹת מִשִּׁמְעוֹן. <small>הַגָּה: וְנִרְאֶה לִי לְהוֹרוֹת כַּסְּבָרָא הָאַחֲרוֹנָה; וְאִם כֵּן אֵין אָנוּ צְרִיכִין לְחִלּוּקִים שֶׁכְּתוּבִים בְּסָמוּךְ סָעִיף י' וי"א, כִּי הֵם אֲלִבָּא דִסְבָרָא קַמַּיְתָא. וְאִם נִתְרַשֵּׁל הַמְקַבֵּל וְלֹא תָבַע הַמָּעוֹת עַד שֶׁהֶעֱנִי הַנִּפְקָד, וּבִשְׁבִיל זֶה לֹא יוּכַל לִגְבּוֹת מִן הַנִּפְקָד, לְכֻלֵּי עָלְמָא אֵינוֹ יָכוֹל לַחֲזֹר עַל הַנּוֹתֵן, דְּהָוֵי לֵהּ כְּאִלּוּ הֶרְאָה לוֹ מָעוֹת לִטְּלָן בְּחוֹבוֹ וְלֹא נְטָלָן, דְּפָטוּר <small><small>(נִמּוּקֵי יוֹסֵף פֶּרֶק הַמְקַבֵּל וְכ"כ בִּתְשׁוּ' הָרַמְבַּ"ן שֶׁבְּבַעַל הַתְּרוּמוֹת שַׁעַר נ"א ח"ו בְּשֵׁם רַב הַאי גָאוֹן)</small>.</small> וְאִם הַנִּפְקַד אוֹמֵר שֶׁנָּתַן, אִם נִפְטַר הַנּוֹתֵן, עַיִּןִ לְעֵיל סִימָן צ"א <small><small>(סָעִיף ג')</small>.</small> </small> 

אָמַר לָהֶם בְּמַעֲמַד שְׁלָשְׁתָּן: מָנֶה לִי בְּיָדְךָ תְּנֵהוּ לִפְלוֹנִי, וְנִמְצָא הַלּוֶֹה עָנִי וְאֵין לוֹ מָנֶה לִגְבּוֹת מִמֶּנּוּ, הֲרֵי זֶה חוֹזֵר וְגוֹבֶה מֵרְאוּבֵן, מִפְּנֵי שֶׁהִטְעָהוּ. וְאִם יָדַע לֵוִי שֶׁהוּא עָנִי, אוֹ שֶׁהָיָה עָשִׁיר בְּאוֹתָהּ שָׁעָה וְהֶעֱנִי, אֵינוֹ יָכוֹל לַחֲזֹר בּוֹ. 

טָעַן לֵוִי שֶׁהָיָה שִׁמְעוֹן עָנִי וְהִטְעָהוּ, וּרְאוּבֵן אוֹמֵר: עָשִׁיר הָיָה וְהֶעֱנִי, אִם הַחוֹב שֶׁנִּתְחַיֵּב רְאוּבֵן לְלֵוִי הוּא בִּשְׁטָר, עַל רְאוּבֵן לְהָבִיא רְאָיָה, וְאִם לֹא יָבִיא רְאָיָה, אִם יֵשׁ נֶאֱמָנוּת בַּשְּׁטָר גּוֹבֶה לֵוִי חוֹבוֹ בְּלֹא שְׁבוּעָה; וְאִם אֵין בּוֹ נֶאֱמָנוּת, יִשָּׁבַע לֵוִי וְיִטֹּל. וְאִם הָיָה מִלְוָה עַל פֶּה, נֶאֱמָן רְאוּבֵן בִּשְׁבוּעַת הֶסֵת לוֹמַר: עָשִׁיר הָיָה בְּאוֹתָהּ שָׁעָה. 

רְאוּבֵן שֶׁאָמַר לְשִׁמְעוֹן: שְׁטָר חוֹב שֶׁיֵּשׁ לִי בְּיָדְךָ תְּנֵהוּ לְלֵוִי, וְהָיָה זֶה בְּמַעֲמַד שְׁלָשְׁתָּן; כָּל שֶׁלֹּא חָזַר בּוֹ רְאוּבֵן, חַיָּב שִׁמְעוֹן לִתְּנוֹ לְלֵוִי. אֲבָל אִם חָזַר בּוֹ רְאוּבֵן, לֹא. וְאִם כָּתַב לוֹ שֶׁהִקְנָה לוֹ הוּא וְכָל שִׁעְבּוּדוֹ וְהִמְחָהוּ אֵצֶל זֶה שֶׁמֻּפְקָדִים בְּיָדוֹ, אֵינוֹ יָכוֹל לַחֲזֹר בּוֹ. 

אִם לְאַחַר שֶׁנִּתְרַצָּה הַלּוֶֹה אוֹ הַנִּפְקָד לִתֵּן לַמְּקַבֵּל, אוֹמֵר: עִיַּנְתִּי בְּחֶשְׁבּוֹנִי וְלֹא הָיָה לוֹ אֶצְלִי כְּלוּם וְטָעִיתִי בַּמֶּה שֶׁהוֹדֵיתִי לוֹ, אִם יָכוֹל לְבָרֵר בְּעֵדִים שֶׁהוּא אוֹמֵר אֱמֶת, פָּטוּר, אֲפִלּוּ הָיָה בְּעֵדִים כְּשֶׁנִּתְרַצָּה לִתֵּן לוֹ, וְחַיָּב הַנּוֹתֵן לִתֵּן לַמְּקַבֵּל אִם נְתָנוֹ לוֹ בְּפִרְעוֹן חוֹבוֹ. וְאִם אֵינוֹ יָכוֹל לְבָרֵר הַטָּעוּת, אִם הִמְחָהוּ בִּפְנֵי עֵדִים, וְגַם קָבַע זְמַן וְהַמְקַבֵּל לִתְּנוֹ לוֹ לִזְמַן יָדוּעַ, וְהוּא בְּתוֹךְ זְמַנּוֹ, אֵינוֹ נֶאֱמָן לוֹמַר: טָעִיתִי. וְכֵן אֵינוֹ נֶאֱמָן לוֹמַר: מְשַׁטֶּה הָיִיתִי בְּךָ. וְאִם לֹא הִמְחָהוּ בְּעֵדִים, יֵשׁ מִי שֶׁאוֹמֵר שֶׁנֶּאֱמָן לוֹמַר: טָעִיתִי, בְּמִגּוֹ דְלַהֲדַ"מ, אוֹ בְּמִגּוֹ דִּפְרַעְתִּיךָ, אִם הוּא אַחַר זְמַן וְהַדִּין בֵּין הַנּוֹתֵן וְהַמְקַבֵּל. וְיֵשׁ מִי שֶׁאוֹמֵר, דְּאֵינוֹ נֶאֱמָן לוֹמַר: טָעִיתִי <small>בְּמִגּוֹ דְפָרַעְתִּי,</small> דְּאֵין כָּאן מִגּוֹ, דְּהָוֵי כְּמִגּוֹ בִּמְקוֹם עֵדִים, דְּלָא שְׁכִיחַ שֶׁיִּטְעֶה, אֶלָּא אַדְּרַבָּה אָדָם מְדַקְדֵּק הֵיטֵב קֹדֶם שֶׁיּוֹדֶה. <small>הַגָּה: וְכֵן נִרְאֶה לִי עִקָּר. וְדַוְקָא אִם הוֹדָה לוֹ בִּפְנֵי עֵדִים, אֲבָל אִם הוֹדָה לוֹ בְּלֹא עֵדִים, יָכוֹל לוֹמַר: טָעִיתִי <small><small>(רַ"ן ספ"ק דְּגִיטִּין)</small>, </small> וַאֲפִלּוּ אִם נָתַן לוֹ כְּתַב יָדוֹ, נֶאֱמָן לוֹמַר: טָעִיתִי, בְּמִגּוֹ דְפָרַעְתִּי, כֵּן נִרְאֶה לִי, וּדְלָא כְּיֵּשׁ חוֹלְקִין עַל זֶה <small><small>(מַהֲרִי"ק שֹׁרֶשׁ קצ"ג)</small>.</small> וְעַיֵּן לְעֵיל סִימָן פ"א סָעִיף כ"ג.</small> 

אִם הַנּוֹתֵן מוֹדֶה שֶׁטָּעָה בַּחֶשְׁבּוֹן, וְהַמְקַבֵּל אֵינוֹ יוֹדֵעַ אִם טָעָה אִם לָאו, אִם נְתָנוֹ לַמְּקַבֵּל בִּשְׁבִיל חוֹב שֶׁהָיָה לוֹ עָלָיו וְהִמְחָהוּ אֶצְלוֹ לִפָּרַע מִמֶּנּוּ, אִם יֵשׁ לוֹ נְכָסִים לַנּוֹתֵן שֶׁיָּכוֹל הַמְקַבֵּל לִפָּרַע מִמֶּנּוּ, נֶאֱמָן הַנּוֹתֵן לוֹמַר שֶׁטָּעָה, וְיַחֲזֹר הַמְקַבֵּל וְיִגְבֶּה חוֹבוֹ מֵהַנּוֹתֵן. אֲבָל אִם אֵין לוֹ נְכָסִים, אוֹ שֶׁהוּא גַבְרָא אַלָּמָא וְהַשֵּׁנִי נוֹחַ לוֹ לִפָּרַע מִמֶּנּוּ, לֹא מְהֵימָן. <small>וַאֲפִלּוּ יֵשׁ עֵד אֶחָד שֶׁמֵּעִיד כִּדְבָרָיו <small><small>(רַ"ן ספ"ק דְּגִיטִּין)</small>.</small> </small> וְאִם מַתָּנָה הִיא, אֵינוֹ נֶאֱמָן כְּלָל; אֲפִלּוּ יֵשׁ נְכָסִים לַנּוֹתֵן וְאֵינוֹ גַבְרָא אַלָּמָא, צָרִיךְ הַנִּפְקָד לִתְּנוֹ לַמְּקַבֵּל וְחוֹזֵר וְגוֹבֶה אוֹתוֹ מֵהַנּוֹתֵן. 

אִם הַמְקַבֵּל מוֹדֶה שֶׁטָּעָה בַּחֶשְׁבּוֹן, וְהַנּוֹתֵן אֵינוֹ מוֹדֶה, הַנִּפְקָד פָּטוּר בְּלֹא שְׁבוּעָה, וְהַנּוֹתֵן צָרִיךְ לִשָּׁבַע לַמְּקַבֵּל אִם הִמְחָהוּ בִּשְׁבִיל חוֹב שֶׁהָיָה לוֹ אֶצְלוֹ. אֲבָל אִם הִמְחָהוּ בְּמַתָּנָה שֶׁנּוֹתֵן לוֹ, פָּטוּר בְּלֹא שְׁבוּעָה. 

אָמַר לֵהּ בְּמַעֲמַד שְׁלָשְׁתָּן לִתֵּן לְבַעַל חוֹבוֹ מָנֶה, וְהִתְחִיל לִתֵּן לוֹ, וְאַחַר כָּךְ נִמְצָא שֶׁטָּעָה בְּחֶשְׁבּוֹנוֹ וְאֵינוֹ חַיָּב כְּלוּם, אַף עַל פִּי שֶׁפָּטוּר מִלִּתֵּן לוֹ יוֹתֵר, מִכָּל מָקוֹם מַה שֶּׁנָּתַן כְּבָר, נָתוּן, וְאֵינוֹ יָכוֹל לְהוֹצִיא מִיָּדוֹ. 

רְאוּבֵן חָכַר חֲכִירוּת מֵהַקָּהָל, וְנִתְחַיֵּב לָהֶם בְּסַךְ דְּמֵי הַחֲכִירוּת לִפְרֹעַ לִזְמַן פְּלוֹנִי, וְהַקָּהָל הָיוּ חַיָּבִים לְשִׁמְעוֹן חֲמִשִּׁים זְהוּבִים, הֶעֱמִידוּ הַקָּהָל לְשִׁמְעוֹן אֵצֶל רְאוּבֵן וְאָמְרוּ לוֹ בְּמַעֲמַד שְׁלָשְׁתָּן שֶׁיִּתֵּן לוֹ מֵאוֹתוֹ חֲכִירוּת חֲמִשִּׁים זְהוּבִים, אַחַר כָּךְ נִתְבַּטֵּל הַחֲכִירוּת מִדַּעַת רְאוּבֵן, מֵאַחַר שֶׁבְּשָׁעָה שֶׁאָמַר לִתֵּן לְשִׁמְעוֹן הָיָה חַיָּב לְהַקָּהָל, אַף עַל פִּי שֶׁנִּתְבַּטֵּל הַחֲכִירוּת אַחַר כָּךְ <small>מִדַּעְתּוֹ,</small> חַיָּב לִתֵּן לְשִׁמְעוֹן: 

רְאוּבֵן הִשְׂכִּיר חֵפֶץ לְשִׁמְעוֹן, בְּסָךְ יָדוּעַ לְיוֹם, לִזְמַן שֶׁיִּצְטָרֵךְ לוֹ, וּרְאוּבֵן הָיָה חַיָּב לְלֵוִי מֵאָה זְהוּבִים וְהִמְחָהוּ אֵצֶל שִׁמְעוֹן בְּמַעֲמַד שְׁלָשְׁתָּן, וְלֹא נִתְחַיֵּב בִּשְׂכִירוּת אֶלָּא חֲמִשִּׁים זְהוּבִים, כִּי לֹא נִצְרַךְ יוֹתֵר לַחֵפֶץ, אִם שִׁמְעוֹן יָצָא לְלֵוִי סְתָם בְּמָעוֹת וְאָמַר: מֵאָה זְהוּבִים שֶׁיֵּשׁ לִי מִשֶּׁל רְאוּבֵן אֶתְּנֵם לְךָ, וְלֹא הִזְכִּיר לוֹ שְׂכַר הַחֵפֶץ, צָרִיךְ לִתְּנָם לוֹ. וַאֲפִלּוּ אָמַר: מֵאָה זְהוּבִים שֶׁאֲנִי חַיָּב לִרְאוּבֵן מִשְּׂכַר הַחֵפֶץ אֶתְּנֵם לְךָ, חַיָּב לִתְּנָם, כֵּיוָן שֶׁהוֹדָה שֶׁהָיָה חַיָּב לִרְאוּבֵן מִשְּׂכַר הַחֵפֶץ. אֲבָל אִם מוֹדֶה לֵוִי שֶׁעַל שְׂכַר הַחֵפֶץ הִבְטִיחוֹ לָתֵת לוֹ, וְלֹא הָיָה חַיָּב לִרְאוּבֵן אֶלָּא שְׂכַר אוֹתוֹ הַחֵפֶץ, אֵינוֹ חַיָּב לְלֵוִי כְּלוּם, אֲפִלּוּ דְמֵי הַשָּׂכָר שֶׁנִּשְׁתַּמֵּשׁ בְּאוֹתוֹ הַחֵפֶץ עַד אוֹתוֹ הַיּוֹם, דִּשְׂכִירוּת אֵינָהּ מִשְׁתַּלֶּמֶת אֶלָּא לְבַסוֹף, דְּהַיְנוּ כְּשֶׁיַּחֲזִיר לוֹ הַחֵפֶץ. 

רְאוּבֵן הִקְנָה לְשִׁמְעוֹן מָנֶה שֶׁיֵּשׁ לוֹ בְּיַד לֵוִי, בְּמַעֲמַד שְׁלָשְׁתָּן, וְנָתַן לֵוִי לְשִׁמְעוֹן עָרֵב, אַף עַל פִּי שֶׁלֹּא הָיָה עָרֵב בְּקִנְיָן, מִשְׁתַּעְבֵּד, דְּהָוֵי כְּעָרֵב בִּשְׁעַת מַתַּן הַמָּעוֹת. וְיֵשׁ מִי שֶׁחוֹלֵק. 

מַעֲמַד שְׁלָשְׁתָּן עַל יְדֵי שָׁלִיחַ, כְּגוֹן שֶׁשָּׁלַח הַנּוֹתֵן שְׁלוּחוֹ לַנִּפְקָד לִתְּנוֹ לַמְּקַבֵּל, לָא מְהַנֵּי. <small>הַגָּה: וְכֵן אַפּוֹטְרוֹפּוֹס שֶׁל יְתוֹמִים הָוֵי כְּשָׁלִיחַ שֶׁל יְתוֹמִים, וְלֹא יוּכַל לְהַקְנוֹת מְעוֹת יְתוֹמִים בְּמַעֲמַד שְׁלָשְׁתָּן <small><small>(תְּרוּמַת הַדֶּשֶׁן סִימָן שמ"ז)</small>. </small> </small> וְאִם אָמַר הַנּוֹתֵן לַנִּפְקָד בְּמַעֲמַד שְׁלִיחַ הַמְקַבֵּל, יֵשׁ מִי שֶׁאוֹמֵר דִּמְהַנֵּי, וְהוּא שֶׁעֲשָׂאוֹ הַמְקַבֵּל שָׁלִיחַ. אֲבָל אִם לֹא עֲשָׂאוֹ הַמְקַבֵּל שָׁלִיחַ, אֶלָּא שֶׁאָמַר רְאוּבֵן לְשִׁמְעוֹן בִּפְנֵי לֵוִי: מָנֶה שֶׁיֵּשׁ לִי בְּיָדְךָ תְּנֵהוּ לְלֵוִי שֶׁיִּזְכֶּה בּוֹ לִיהוּדָה, יָכוֹל לַחֲזֹר בּוֹ. 

מַעֲמַד שְׁלָשְׁתָּן לֵיתֵהּ מִפִּי הַכְּתָב, אֶלָּא בְּמַעֲמַד שְׁלָשְׁתָּן מַמָּשׁ. 

יֵשׁ מִי שֶׁאוֹמֵר, שֶׁאֵין חִלּוּק בֵּין יִשְׂרָאֵל לְגוֹי בְּמַעֲמַד שְׁלָשְׁתָּן. לְפִיכָךְ, יִשְׂרָאֵל שֶׁאָמַר לְגוֹי: מָנֶה שֶׁיֵּשׁ לִי בְּיָדְךָ תְּנֵהוּ לְיִשְׂרָאֵל פְּלוֹנִי, בְּמַעֲמַד שְׁלָשְׁתָּן, הוֹאִיל וְנִתְרַצָּה הַמְקַבֵּל, קָנָה. וְכֵן גּוֹי שֶׁאָמַר לְיִשְׂרָאֵל: מָנֶה לִי בְּיָדְךָ תְּנֵהוּ לְיִשְׂרָאֵל פְּלוֹנִי, בְּמַעֲמַד שְׁלָשְׁתָּן, וְאָמַר הַנִּפְקָד אוֹ הַלּוֶֹה: כֵּן אֶעֱשֶׂה, קָנָה, וְצָרִיךְ לִתְּנוֹ לוֹ, וְאֵינוֹ יָכוֹל לוֹמַר: אָנוּס הָיִיתִי. וְיֵשׁ מִי שֶׁחוֹלֵק וְאוֹמֵר שֶׁאִם הַנִּפְקָד אוֹ הַלּוֶֹה גּוֹי, וְאָמַר לוֹ יִשְׂרָאֵל הַמַּפְקִיד אוֹ הַמַּלְוֶה: תְּנֵהוּ לְיִשְׂרָאֵל פְּלוֹנִי בְּמַעֲמַד שְׁלָשְׁתָּן, לֹא קָנָה. <small>הַגָּה: מִיהוּ, אִם אָמַר לוֹ: תְּנָה אוֹתוֹ לִפְלוֹנִי וְתִדֹּר לוֹ לִתֵּן לוֹ וּבָזֶה תִּהְיֶה פָטוּר מִמֶּנִי, יֵשׁ אוֹמְרִים דְּקָנָה הַמְקַבֵּל <small><small>(מָרְדְּכַי פֶּרֶק מִי שֶׁמֵּת ומהרי"ו סִימָן ל"ג)</small>.</small> וּבְכָל עִנְיָן, אִם כְּבָר נָתַן הַגּוֹי מַה שֶּׁבְּיָדוֹ לְיִשְׂרָאֵל הַמְקַבֵּל, אֵין מוֹצִיאִין מִיָּדוֹ. וְכֵן בְּכָל מָקוֹם שֶׁאֵין הַקִּנְיָן נִתְפָּס בּוֹ, אִם זָכָה וְקִבְּלָם כְּבָר, שׁוּב לָא מַפְקִינָן מִנֵּהּ <small><small>(תְּרוּמַת הַדֶּשֶׁן סִימָן שי"ג)</small>.</small> </small> וְאִם הַנִּפְקָד אוֹ הַלּוֶֹה יִשְׂרָאֵל, וְהַמְקַבֵּל גּוֹי, כָּל זְמַן שֶׁאֵין יִשְׂרָאֵל הַנּוֹתֵן חוֹזֵר בּוֹ, יָכוֹל לִתְּנוֹ לַגּוֹי. אֲבָל אִם חָזַר בּוֹ הַנּוֹתֵן, לֹא זָכָה הַגּוֹי, וְחַיָּב הַנִּפְקָד לְהַחֲזִירוֹ לְהַמַּפְקִיד. וּמִיהוּ, אִם אֵין הַנִּפְקָד יָכוֹל לְהִשָּׁמֵט מֵהַגּוֹי, לְפִי שֶׁבְּדִינֵיהֶם הוּא חַיָּב לִתֵּן כֵּיוָן שֶׁאָמַר לִתֵּן לוֹ, יִתֵּן לַגּוֹי וְהוּא פָּטוּר מֵהַמַּפְקִיד. וְאִם הַנּוֹתֵן גּוֹי, וְהַמְקַבֵּל וְהַנִּפְקָד יִשְׂרְאֵלִים, קָנָה הַיִּשְׂרָאֵל וְיָכוֹל לְהוֹצִיאוֹ מִיַּד הַנִּפְקָד בְּבֵית דִּין. וְאִם הַגּוֹי הַנּוֹתֵן אַנָּס, וְהוֹצִיא בְּכֹחַ מִיָּדוֹ קֹדֶם שֶׁיִּתֵּן לְיִשְׂרָאֵל הַמְקַבֵּל, אִם מִלְוָה הִיא, חַיָּב הַלּוֶֹה לִפְרֹעַ גַּם לַיִּשְׂרָאֵל הַמְקַבֵּל. וְאִם פִּקָּדוֹן הוּא, וְנִכְנַס הַגּוֹי בְּבֵית הַנִּפְקָד וּנְטָלוֹ בְּחָזְקָה, אֵינוֹ חַיָּב לְשַׁלֵּם לְיִשְׂרָאֵל הַמְקַבֵּל. <small>וַאֲפִלּוּ נָטַל שֶׁלּוֹ וְהִצִּיל הַפִּקָּדוֹן, נוֹטֵל מִן הַפִּקָּדוֹן כָּל מַה שֶּׁהוֹצִיא עָלָיו <small><small>(הַגָּהוֹת מָרְדְּכַי פֶּרֶק ג' דב"ב)</small>.</small> </small> 

מַכְנֶסֶת מִלְוָה עַל פֶּה לְבַעֲלָהּ, אֵין צָרִיךְ מַעֲמַד שְׁלָשְׁתָּן. 


Siman 127

הָאִישׁ שֶׁלָּוָה מֵאִשְׁתּוֹ וְאַחַר כָּךְ גֵּרְשָׁהּ, אוֹ לָוָה מֵעַבְדּוֹ וְאַחַר כָּךְ שִׁחְרְרוֹ, אֵין לָהֶם עָלָיו כְּלוּם, שֶׁכָּל מַה שֶּׁקָּנָה עֶבֶד קָנָה רַבּוֹ, וְכָל מַה שֶּׁהוּא בְּיַד הָאִשָּׁה הוּא בְּחֶזְקַת בַּעְלָהּ, עַד שֶׁתָּבִיא רְאָיָה שֶׁהוּא מִנְּדוּנְיָתָהּ. <small>וְיֵשׁ חוֹלְקִין בָּזֶה, וּכְמוֹ שֶׁנִּתְבָּאֵר בְּאֶבֶן הָעֵזְר סִימָן פ"ו.</small> 

 הַלּוֶֹה מִגֵּר וּבָנָיו עִמּוֹ, וָמֵת, לֹא יַחֲזִיר לְבָנָיו, וְאִם הֶחֱזִיר אֵין רוּחַ חֲכָמִים נוֹחָה הֵימֶנּוּ. בַּמֶּה דְּבָרִים אֲמוּרִים, כְּשֶׁהָיְתָה הוֹרָתָן וְלֵדָתָן שֶׁלֹּא בִּקְדֻשָּׁה; אֲבָל אִם הָיְתָה הוֹרָתָן שֶׁלֹּא בִּקְדֻשָּׁה וְלֵדָתָן בִּקְדֻשָּׁה, רוּחַ חֲכָמִים נוֹחָה הֵימֶנּוּ: 


Siman 128

הַפּוֹרֵעַ חוֹבוֹ שֶׁל חֲבֵרוֹ שֶׁלֹּא מִדַּעְתּוֹ, אֲפִלּוּ הָיָה בִּשְׁטָר, וַאֲפִלּוּ הָיָה עָלָיו מַשְׁכּוֹן וּנְטָלוֹ זֶה שֶׁפָּרַע, אֵין הַלּוֶֹה חַיָּב לְשַׁלֵּם לוֹ, וְנוֹטֵל מַשְׁכּוֹנוֹ בְּחִנָּם, וַהֲרֵי אִבֵּד זֶה הַנּוֹתֵן, מָעוֹתָיו. וַאֲפִלּוּ אִם הָיָה הַמַּלְוֶה דּוֹחֲקוֹ לִפְרֹעַ, <small><small>(שֶׁמָּא)</small></small> הָיָה הַלּוֶֹה מְפַיֵּס אֶת הַמַּלְוֶה וּמוֹחֵל לוֹ. <small>הַגָּה: וְכֵן נִרְאֶה לִי עִקָּר. וּדְלָא כְּיֵּשׁ חוֹלְקִין וְאוֹמְרִים דְּחַיָב לְשַׁלֵּם <small><small>(טוּר בְּשֵׁם ר"ת וְהָרֹא"שׁ)</small>.</small> וְיֵשׁ אוֹמְרִים דַּוְקָא כְּשֶׁפּוֹרֵעַ לְיִשְׂרָאֵל, אֲבָל אִם פָּרַע לְגוֹי חַיָּב לְכֻלֵּי עָלְמָא, וְכָל שֶׁכֵּן אִם פָּדָה מַשְׁכּוֹנוֹ מִן הַגּוֹי, דְּחַיָב לְשַׁלֵּם לוֹ <small><small>(תְּשׁוּבַת מַהֲרִי"ל סִימָן ע"ח)</small>.</small> וְכֵן רָאוּי לְהוֹרוֹת. וְעַיֵּן בְּיוֹרֶה דֵעָה סוֹף סִימָן רנ"ב הַפּוֹדֶה חֲבֵרוֹ מִן הַשִּׁבְיָה, אִם חַיָּב לְשַׁלֵּם. יֵשׁ מִי שֶׁאוֹמֵר, שֶׁכָּל זֶה שֶׁלֹּא הָיָה לוֹ מִשֶּׁל חֲבֵרוֹ בְּיָדוֹ, אֲבָל אִם הָיָה בְּיָדוֹ מִשֶּׁל חֲבֵרוֹ וּפָרַע חוֹבוֹ, מַה שֶּׁעָשָׂה עָשָׂה <small><small>(מהרי"ו סִימָן קס"ו)</small>.</small> וְיֵשׁ אוֹמְרִים דַּאֲפִלּוּ נָתַן מַשְׁכּוֹן שֶׁלּוֹ בִּשְׁבִיל חֲבֵרוֹ, הוֹאִיל וְאִם רָצָה יָכוֹל לָתֵת שֶׁל חֲבֵרוֹ, אַף עַל פִּי שֶׁלֹּא נְתָנוֹ, חַיָּב לְשַׁלֵּם לוֹ <small><small>(הַגָּהוֹת מָרְדְּכַי פֶּרֶק ג' דְּבַתְרָא)</small>.</small> </small> 

מִי שֶׁנִּתְפַּס עַל חֲבֵרוֹ, וְלָקְחוּ גּוֹיִם מָמוֹן מִמֶּנּוּ בִּגְלַל חֲבֵרוֹ, אֵין חֲבֵרוֹ חַיָּב לְשַׁלֵּם. <small>הַגָּה: מְלַמֵּד שֶׁהָיָה אֵצֶל בַּעַל הַבַּיִת, וְהִלְוָה לְגוֹי עַל מַשְׁכּוֹנוֹת, וְיָצָא מִשָּׁם וְלֹא פִשֵּׁר עַצְמוֹ עִם הַגּוֹיִים, וְיָצָא מִשָּׁם וְהִנִּיחַ קְצָת מָעוֹתָיו בְּיַד בַּעַל הַבַּיִת, וְרוֹצֶה לְעַכְּבָם כִּי הֻצְרַךְ לְהִתְפַּשֵּׁר עִם הַגּוֹיִים, אֵין יָכוֹל לְעַכְּבָם <small><small>(הַגָּהוֹת מָרְדְּכַי סוֹף בָּבָא בַתְרָא)</small>.</small> וְעַיִּןִ לְעֵיל סוֹף סִימָן קכ"ו.</small> אֵין לְךָ מִי שֶׁנִּתְפַּס עַל חֲבֵרוֹ וְיִהְיֶה חֲבֵרוֹ חַיָּב לְשַׁלֵּם לוֹ, חוּץ מִן הַנִּתְפַּס מִפְּנֵי הַמַּס הַקָּצוּב עַל כָּל אִישׁ וְאִישׁ בְּכָל שָׁנָה, אוֹ הַנִּתְפַּס עַל הַתְּשׁוּרָה שֶׁנּוֹתֵן כָּל אִישׁ וְאִישׁ לַמֶּלֶךְ בְּעָבְרוֹ עֲלֵיהֶם הוּא אוֹ חֵילוֹתָיו, הֲרֵי זֶה חַיָּב לְשַׁלֵּם לוֹ, וְהוּא שֶׁיִּקְּחוּ מִמֶּנּוּ בְּפֵרוּשׁ בִּגְלַל פְּלוֹנִי, בִּפְנֵי עֵדִים. <small>הַגָּה: וְאֶחָד שֶׁנִּתְפַּס מִכֹּחַ מַס שֶׁל קָהָל אַחֵר, וְתָפַס מִשֶּׁל אֶחָד מִן הַקָּהָל, יָכוֹל לְתָפְסוֹ בִּשְׁבִיל כָּל הַקָּהָל, כִּי כֻּלָּם אַחֲרָאִין וְעַרְבָאִין זֶה בִּשְׁבִיל זֶה, וְלָכֵן אֵין צָרִיךְ לִגְבּוֹת מִכָּל אֶחָד חֶלְקוֹ <small><small>(טוּר)</small>.</small> וְיֵשׁ אוֹמְרִים דְּאֵין אָדָם נִתְפָּס בְּעַד מַס חֲבֵרוֹ, אֶלָּא קֹדֶם שֶׁנִּתְפַּיֵּס הַמֶּלֶךְ. אֲבָל אִם כְּבָר נִתְפַּיֵּס הַמֶּלֶךְ, אֵין אָדָם נִתְפָּס עַל חֲבֵרוֹ <small><small>(הַגָּהוֹת דְּבָבָא בַתְרָא וּמהרי"ו סִימָן ק"ו)</small>.</small> מִיהוּ, פַּרְנָסֵי הַקָּהָל שֶׁהִלְווּ לְצֹרֶךְ הַמַּס, יְכוֹלִין לִפְרֹעַ בְּעַד כָּל הַקָּהָל, וְכָל אֶחָד צָרִיךְ לִתֵּן חֶלְקוֹ <small><small>(נִמּוּקֵי יוֹסֵף בְּשֵׁם הָרַשְׁבָּ"א)</small>.</small> וְהָא דְאֵין אָדָם נִתְפָּס עַל חֲבֵרוֹ, הַיְנוּ שֶׁאֵין תַּקָּנָה בָּעִיר; אֲבָל אִם יֵשׁ תַּקָּנָה בָּעִיר, הוֹלְכִין אַחַר הַמִּנְהָג. וּמִכָּל מָקוֹם, אִם קְצָתָם עָשׂוּ שֶׁלֹּא כְהֹגֶן, וְהֶעֱלִיל הַשַּׂר עֲלֵיהֶם, אֵין אֲחֵרִים צְרִיכִים לִתֵּן לָזֶה, דְּוַדַּאי אַדַּעְתָּא דְהָכִי לֹא נִשְׁתַּתְּפוּ, אִם לֹא שֶׁפֵּרְשׁוּ בְּהֶדְיָא <small><small>(בֵּית יוֹסֵף סִימָן קס"ג בְּשֵׁם הָרַשְׁבָּ"א)</small>.</small> וע"ל סוֹף סִימָן קכ"ו מִי שֶׁנֶּאֱנַס בְּעַד חֲבֵרוֹ מִכֹּחַ מִלְוָה אוֹ פִקָּדוֹן, וע"ל סִימָן קס"ג. </small>


Siman 129

הַמַּלְוֶה אֶת חֲבֵרוֹ, וְאַחַר שֶׁהִלְוָהוּ אָמַר לוֹ אַחֵר: אֲנִי עָרֵב, אוֹ שֶׁתָּבַע אֶת הַלּוֶֹה בַּדִּין, וְאָמַר לוֹ אַחֵר: הַנַּח וַאֲנִי עָרֵב; אוֹ שֶׁהָיָה חוֹנֵק אֶת חֲבֵרוֹ בַּשּׁוּק לִתֵּן לוֹ, וְאָמַר לוֹ: הַנַּח וַאֲנִי עָרֵב; אֵין הֶעָרֵב חַיָּב כְּלוּם, וַאֲפִלּוּ אָמַר בִּפְנֵי ב"ד: אֲנִי עָרֵב. <small>הַגָּה: מִיהוּ, אִם פָּרַע לַמַּלְוֶה בְּצִוּוּי הַלּוֶֹה, חַיָּב לְשַׁלֵּם לוֹ מַה שֶּׁנָּתַן לַמַּלְוֶה <small><small>(הַגָּהוֹת מיי' פכ"ה דְמַלְוֶה)</small>.</small> </small> אֲבָל אִם קָנוּ מִיָּדוֹ שֶׁהוּא עָרֵב מָמוֹן זֶה, בֵּין בִּפְנֵי בֵּית דִּין בֵּין בֵּינוֹ לְבֵין הַמַּלְוֶה, נִשְׁתַּעְבֵּד. <small>הָאוֹמֵר לַחֲבֵרוֹ: אֲנִי עָרֵב לְךָ בְּעַד יוֹם אֶחָד, אֵינוֹ כְּלוּם <small><small>(תְּשׁוּבַת רַשְׁבָּ"א סִימָן אֶלֶף קמ"ח)</small>. </small> </small> 

אָמַר לָהֶם בִּשְׁעַת מַתַּן מָעוֹת: הַלְוֵהוּ וַאֲנִי עָרֵב, נִשְׁתַּעְבֵּד הֶעָרֵב וְאֵינוֹ צָרִיךְ קִנְיָן. <small>הַגָּה: וַאֲפִלּוּ לֹא נִתְעָרֵב בְּהֶדְיָא, רַק שֶׁאוֹמֵר לַמַּלְוֶה לְהַלְווֹת לַלּוֶֹה כִּי בָּטוּחַ הוּא, וַעֲשָׂאוֹ עַל פִּיו וְהָיָה שֶׁקֶר, חַיָּב לְשַׁלֵּם לוֹ, דְּהָוֵי כְּאִלּוּ נִתְעָרֵב לוֹ <small><small>(מהרי"ו סִימָן פ')</small>.</small> </small> וְכֵן אִם בֵּית דִּין עָשׂוּ אוֹתוֹ עָרֵב, נִשְׁתַּעְבֵּד אַף עַל פִּי שֶׁלֹּא קָנוּ מִיָּדוֹ, כְּגוֹן שֶׁהָיוּ בֵּית דִּין רוֹצִים לִגְבּוֹת מֵהַלּוֶֹה, וְאָמַר לָהֶם: הַנִּיחוּהוּ וַאֲנִי עָרֵב לָכֶם, הוֹאִיל וְיֵשׁ לוֹ הֲנָאָה שֶׁהֶאֱמִינוּהוּ ב"ד, בְּאוֹתָהּ הֲנָאָה שִׁעְבֵּד עַצְמוֹ. 

אִם עַל פִּיו הֶחֱזִיר שְׁטָר אוֹ מַשְׁכּוֹן, הֲוָה לֵהּ עָרֵב בִּשְׁעַת מַתַּן מָעוֹת. <small>הַגָּה: וְכֵן אִם פָּטַר הַלּוֶֹה עַל פִּי הֶעָרֵב, הֲוָה לֵהּ כְּעָרֵב בִּשְׁעַת מַתַּן מָעוֹת <small><small>(מָרְדְּכַי פֶּרֶק אֵיזֶהוּ נֶשֶׁךְ וְתוֹסֶפְתָּא פֶרֶק הַמְקַבֵּל)</small>.</small> וְיֵשׁ אוֹמְרִים דְּאִם הָיוּ לֶעָרֵב מָעוֹת שֶׁל לֹוֶה בְּיָדוֹ בְּשָׁעָה שֶׁעָרַב, נִשְׁתַּעְבֵּד בְּכָל עִנְיָן <small><small>(מהרי"ו סִימָן ל')</small>.</small> </small> 

עָרֵב הַיּוֹצֵא לְאַחַר חִתּוּם שְׁטָרוֹת, דְּהַיְנוּ לְאַחַר שֶׁחָתְמוּ הָעֵדִים בַּשְּׁטָר כָּתַב: וַאֲנִי עָרֵב, וְנִכָּר שֶׁכְּתַב יָדוֹ הוּא זֶה, אוֹ שֶׁהָעֵדִים מְעִידִים עָלָיו, יֵשׁ אוֹמְרִים שֶׁמִּשְׁתַּעְבֵּד בְּלֹא קִנְיָן לִגְבּוֹת מִמֶּנּוּ מִבְּנֵי חוֹרִין, וְיֵשׁ אוֹמְרִים שֶׁאֵינוֹ מִשְׁתַּעְבֵּד אֶלָּא בְּקִנְיָן. וּלְהָרַמְבַּ"ם, אֲפִלּוּ עָרֵב הַיּוֹצֵא קוֹדֶם חִתּוּם שְׁטָרוֹת, צָרִיךְ קִנְיָן, כָּל שֶׁלֹּא נִכְנַס עָרֵב אֶלָּא לְאַחַר מַתַּן מָעוֹת: 

כְּשֵׁם שֶׁאֵין הֶעָרֵב מִשְׁתַּעְבֵּד אֶלָּא בְּקִנְיָן, אוֹ בִּשְׁעַת מַתַּן מָעוֹת אוֹ בְּבֵית דִּין, כָּךְ הַקַּבְּלָן אֵינוֹ מִשְׁתַּעְבֵּד אֶלָּא בְּאֶחָד מִדְּרָכִים הַלָּלוּ, שֶׁאֵין חִלּוּק בֵּינֵיהֶם אֶלָּא לְעִנְיַן שִׁעְבּוּד כְּתֻבָּה <small>אוֹ נְדוּנְיָא לְחָתָן,</small> כְּמוֹ שֶׁנִּתְבָּאֵר בְּטוּר אֶבֶן הָעֵזֶר <small>סִימָן ק"ב סָעִיף ו'.</small> כָּל הֵיכָא דְּבָעֵי קִנְיָן, אִי לֹא קָנוּ מִנֵּהּ אֵינוֹ גּוֹבֶה אֲפִלּוּ מִנְּכָסִים בְּנֵי חוֹרִין, אֲפִלּוּ כָּתַב לוֹ שְׁטָר. <small>הַגָּה: וַאֲפִלּוּ נָתַן לוֹ תְּקִיעַת כַּף, אִם הוּא בְּמָקוֹם שֶׁלֹּא נָהֲגוּ לִקְנוֹת בְּכָךְ <small><small>(רי"ו נָתִיב ג' ח"ה)</small>.</small> וּמִכָּל מָקוֹם, כּוֹפִין אוֹתוֹ לְקַיֵּם שְׁבוּעָתוֹ <small><small>(ד"ע)</small></small> וע"ל סִימָן ע"ג סָעִיף ח'. מִי שֶׁנָּתַן מַתָּנָה לַחֲבֵרוֹ וְאָמַר לִתְּנָהּ לוֹ לְאַחַר זְמַן וְהֶעֱמִיד לוֹ עָרֵב, יֵשׁ אוֹמְרִים דְּהָוֵי כְּעָרֵב בִּשְׁעַת מַתַּן מָעוֹת <small><small>(ר' יְרוּחָם נְתִיב ט"ו ח"א וְתוֹסָפוֹת פֶּרֶק הַנִּזָּקִין)</small>,</small> וְיֵשׁ חוֹלְקִין <small><small>(הַגָּהוֹת מָרְדְּכַי שָׁם וּתְשׁוּבַת רַשְׁבָּ"א אֶלֶף ט"ז)</small>. </small> </small> 

נַעֲשָׂה לוֹ עָרֵב בְּקִנְיָן וְכָתַב לוֹ שְׁטָר, יֵשׁ לוֹ דִּין מִלְוָה בִּשְׁטָר לִטְרֹף מִמְּשַׁעְבְּדֵי. לֹא כָתַב לוֹ שְׁטָר, אַף עַל פִּי שֶׁנַּעֲשָׂה עָרֵב בְּקִנְיָן, דִּינוֹ כְּמִלְוָה עַל פֶּה וְאֵינוֹ גּוֹבֶה אֶלָּא מִבְּנֵי חָרֵי. וְיֵשׁ אוֹמְרִים דְּהֵיכָא דְקָנוּ מִנֵּהּ, טוֹרֵף מִמְּשַׁעְבְּדֵי אַף עַל פִּי שֶׁלֹּא כָתַב לוֹ שְׁטָר. וְנִרְאֶה לִי, דְּבַעֲרֵב בֵּית דִּין לְדִבְרֵי הַכֹּל גּוֹבֶה מִמְּשַׁעְבְּדֵי, אֲפִלּוּ לֹא כָתַב לוֹ שְׁטָר, דְּהוֹדָאָה בְּבֵית דִּין כִּשְׁטָר דָּמְיָא: 

לֹא עָשָׂה לוֹ הֶעָרֵב שְׁטָר בִּפְנֵי עַצְמוֹ, אֶלָּא כָּתַב הָעַרְבוּת בִּשְׁטַר הַחוֹב עַצְמוֹ, אִם כְּתָבוֹ אַחַר חֲתִימַת הָעֵדִים, אֵינוֹ גּוֹבֶה אֶלָּא מִבְּנֵי חָרֵי. וְאִם כְּתָבוֹ קֹדֶם חֲתִימַת הָעֵדִים, אִם כָּתַב: פְּלוֹנִי עָרֵב, בְּלֹא וָאו, וְאַחַר כָּךְ חָתְמוּ הָעֵדִים, גַּם זֶה אֵינוֹ גּוֹבֶה אֶלָּא מִבְּנֵי חָרֵי, מִפְּנֵי שֶׁהוּא כִּתְחִלַּת דָּבָר וְאֵינוֹ מְעֹרָב עִם הַלּוֶֹה וְהַמַּלְוֶה. אֲבָל אִם כָּתוּב: וּפְלוֹנִי עָרֵב, בְּוָאו, שֶׁהֲרֵי הוּא מְעֹרָב עִם הַלּוֶֹה וְהַמַּלְוֶה, וְאַחַר כָּךְ חָתְמוּ הָעֵדִים, הֲרֵי זֶה נִפְרָע מִנְּכָסִים מְשֻׁעְבָּדִים. 

הַמַּלְוֶה אֶת חֲבֵרוֹ עַל יְדֵי עָרֵב, אַף עַל פִּי שֶׁהֶעָרֵב מִשְׁתַּעְבֵּד לַמַּלְוֶה, לֹא יִתְבַּע אֶת הֶעָרֵב תְּחִלָּה, אֶלָּא יִתְבַּע הַלּוֶֹה. וַאֲפִלּוּ אֵין לַלּוֶֹה אֶלָּא זִבּוּרִית, לֹא יִפָּרַע מֵהֶעָרֵב. וַאֲפִלּוּ אֵין לַלּוֶֹה נְכָסִים יְדוּעִים, כְּגוֹן קַרְקָעוֹת, וְיֵשׁ נְכָסִים יְדוּעִים לֶעָרֵב, לֹא יִגְבֶּה מֵהֶעָרֵב, אֶלָּא <small>צָרִיךְ</small> לַחֲזֹר אַחַר הַלּוֶֹה, אוּלַי יֵשׁ לוֹ מִטַּלְטְלִין. <small>הַגָּה: וְאִם אָמַר הַלּוֶֹה: פְּרַעְתִּיךָ, וְהוּא מִלְוָה עַל פֶּה, נִשְׁבָּע הַלּוֶֹה הֶסֵּת וְנִפְטָר הוּא וָעָרֵב <small><small>(טוּר ס"ח)</small>.</small> וַאֲפִלּוּ הַלּוֶֹה גּוֹי, וְאָמַר שֶׁפָּרַע, נִפְטַר הֶעָרֵב. אֲבָל אִם אָמַר הַלּוֶֹה: לֹא לָוִיתִי מֵעוֹלָם, חַיָּב הֶעָרֵב לִפְרוֹעַ <small><small>(בֵּית יוֹסֵף בְּשֵׁם הַתְּרוּמוֹת)</small>.</small> מִי שֶׁשָּׁאַל חֵפֶץ מֵחֲבֵרוֹ, וְאָמַר לוֹ: אִם לֹא אַחֲזִירֶנּוּ לְךָ לִזְמַן פְּלוֹנִי אֶתֵּן לְךָ דָּמִים כָּךְ וְכָךְ, וְהֶעֱמִיד לוֹ עָרֵב בְּעַד הַדָּמִים, אַף עַל פִּי שֶׁלְּגַבֵּי הַשּׁוֹאֵל הָוֵי אַסְמַכְתָּא וּפָטוּר, הֶעָרֵב חַיָּב לְשַׁלֵּם <small><small>(תְּשׁוּבַת רַשְׁבָּ"א אֶלֶף צ')</small>.</small> וְעַיֵּן לְקַמָּן סוֹף סִימָן קל"א סָעִיף י"ב. מָכַר הַלּוֶֹה קַרְקַע וְחָתַם הַמַּלְוֶה עַצְמוֹ בְּעֵד, נִפְטַר הֶעָרֵב, דְּאִיהוּ דְּאַפְסִיד אַנַּפְשֵׁהּ. אֲבָל בְּקַבְּלָן בְּכִי הַאי גַוְנָא, חַיָּב הֶעָרֵב לִפְרֹעַ <small><small>(תְּשׁוּבַת רַשְׁבָּ"א סִימָן תתצ"ב)</small>.</small> </small> 

חָזַר אַחַר הַלּוֶֹה וְלֹא מָצָא כְלוּם, צָרִיךְ לִשָּׁבַע כְּתַקָּנַת הַגְּאוֹנִים, שֶׁאֵין לוֹ כְּלוּם, קֹדֶם שֶׁיִּפָּרַע מֵהֶעָרֵב. וְצָרִיךְ לִכְלֹל בִּשְׁבֻעָתוֹ שֶׁעֲדַיִן הוּא חַיָּב לוֹ חוֹב זֶה, שֶׁלֹּא יַעֲשׂוּ קְנוּנְיָא עַל נִכְסֵי הֶעָרֵב. וְאֵינוֹ יָכוֹל לִפָּרַע מֵהֶעָרֵב עַד לְאַחַר שְׁלֹשִׁים יוֹם מִיּוֹם שֶׁנִּתְחַיֵּב הֶעָרֵב לְשַׁלֵּם, אֶלָּא אִם כֵּן הָיָה תְּנַאי בֵּינֵיהֶם. <small><small>(ע"ל סִימָן י"ג וְסִי' ק"ו)</small>. </small> 

וְאִם אֵין הַלּוֶֹה בְּפָנֵינוּ, צָרִיךְ לְהוֹדִיעוֹ, אִם הוּא קָרוֹב כְּדֵי שֶׁיּוּכַל שָׁלִיחַ לֵילֵךְ וְלָבֹא תּוֹךְ שְׁלֹשִׁים יוֹם, וְאִם לֹא יִתֵּן, אָז יִתְבַּע לֶעָרֵב. וְאִם הוּא בִּמְדִינַת הַיָּם, שֶׁאִי אֶפְשָׁר לְהוֹדִיעוֹ וְאֵין לוֹ כָּאן נְכָסִים, אוֹ אִם הוּא גַבְרָא אַלָּמָא דְּלָא צָיִית דִּינָא, אָז יִתְבַּע אֶת הֶעָרֵב וְיִגְבֶּה מִמֶּנּוּ, וְאַחַר כָּךְ יַחֲזֹר הֶעָרֵב עַל הַלּוֶֹה וְיוֹצִיא מִמֶּנּוּ, אוֹ יְנַדּוּהוּ עַד שֶׁיִּפְרַע לוֹ מַה שֶּׁפָּרַע בִּשְׁבִילוֹ. <small>הַגָּה: וְכֵן נִרְאֶה עִקָּר, אַף עַל גַּב דְּיֵשׁ חוֹלְקִין וּסְבִירָא לְהוּ דְּאַף עַל גַּב דְּהַלֹּוֶה אַלָּם וְלָא צָיִית לְדִין אֵין נִפְרָעִין מִן הֶעָרֵב עַד שֶׁבֵּית דִּין יָכֹפוּ הַלּוֶֹה לִהְיוֹת צָיִית דִּין <small><small>(הַמַּגִּיד פֶּרֶק כ"ו דְּמַלְוֶה בְּשֵׁם יֵשׁ חוֹלְקִין, וּמָרְדְּכַי פג"פ ב"י בְּשֵׁם תְּשׁוּבַת הָרַשְׁבָּ"א)</small>.</small> טָעַן הֶעָרֵב: תְּנוּ לִי זְמַן וְאָבִיא הַלּוֶֹה לְבֵית דִּין, <small><small>(טוּר סי"ב בְּשֵׁם רַב נַחְשׁוֹן)</small></small> אִי יַדְעִינָן הֵיכָן הוּא יַהֲבִינָן לֵהּ זְמַן עַד דְּאַיְתֵי. וְאִי לֹא יָדוּעַ, נוֹתְנִין לוֹ זְמַן ל' יוֹם, וּמִשֶּׁיְּבִיאֶנּוּ לְבֵית דִּין נִפְטַר הֶעָרֵב, עַד שֶׁיִּשָּׁבַע הַלּוֶֹה שֶׁאֵין לוֹ. הֱבִיאוֹ עֶרֶב שַׁבָּת בֵּין הַשְּׁמָשׁוֹת, וּבְמוֹצָאֵי שַׁבָּת בָּרַח, לֹא נִפְטַר הֶעָרֵב <small><small>(טוּר)</small>.</small> </small> 

אֲפִלּוּ יֵשׁ לַלּוֶֹה נְכָסִים יְדוּעִים בִּמְדִינָה אַחֶרֶת, נִפְרָע מֵהֶעָרֵב תְּחִלָּה, שֶׁאֵין אוֹמְרִים לַמַּלְוֶה שֶׁיּוֹצִיא מָאתַיִם עַל מָנֶה. 

הָא דִּכְשֶׁהַלֹּוֶה בִּמְדִינַת הַיָּם נִפְרָע מֵהֶעָרֵב בְּלִי שֶׁיּוֹדִיעוּ לַלּוֶֹה, דַּוְקָא כְּשֶׁהַמִּלְוָה בִּשְׁטָר. אֲבָל אִם הוּא מִּלְוָה עַל פֶּה, לְעוֹלָם אֵינוֹ נִפְרָע מֵהֶעָרֵב בְּלֹא הוֹדַעַת הַלּוֶֹה, דְּחַיְשִׁינָן שֶׁמָּא פְרָעוֹ, אֶלָּא אִם כֵּן הוּא תּוֹךְ הַזְּמַן. וְהוּא הַדִּין אִם מֵת לֹוֶה, מִלְוָה עַל פֶּה אֵינוֹ נִפְרָע מֵהֶעָרֵב <small><small>(המ"מ פכ"א מִמַּלְוֶה)</small>, </small> אֶלָּא אִם כֵּן הוּא תּוֹךְ הַזְּמַן, אוֹ שֶׁהוֹדָה בִּשְׁעַת מִיתָתוֹ, אוֹ שֶׁנִּדּוּהוּ מִפְּנֵי שֶׁאֵינוֹ פּוֹרֵעַ חוֹב זֶה, וּמֵת בְּנִדּוּיוֹ. <small>הַגָּה: טָעַן הַלּוֶֹה שֶׁנָּתַן דְּמֵי הַפֵּרָעוֹן לֶעָרֵב לִתְּנָם לַמַּלְוֶה, נִשְׁבָּע הֶסֵּת וְנִפְטָר, בְּמִגּוֹ דְיָכוֹל לוֹמַר: פָּרַעְתִּי לְךָ, נֶאֱמָן גַּם כֵּן לוֹמַר דְּפָרַע לֶעָרֵב, וְנִפְטָר בָּזֶה, דְּהָא הַמַּלְוֶה הֶאֱמִין לֶעָרֵב. וְאִם הַמַּלְוֶה כּוֹפֵר וְאוֹמֵר שֶׁלֹּא הֶעֱמִיד לוֹ אוֹתוֹ עָרֵב, נִשְׁבָּע הַלּוֶֹה שֶׁהֶעֱמִיד לוֹ הֶעָרֵב וְשֶׁפָּרַע לוֹ, וְנִפְטָר בָּזֶה <small><small>(תְּשׁוּבַת מַיְמוֹנִי סוֹף סֵפֶר שׁוֹפְטִים סִימָן ג')</small>.</small> </small> 

אֵין כָּל אֵלּוּ הַדְּבָרִים אֲמוּרִים אֶלָּא בְּשֶׁלֹּא הִתְנָה הַמַּלְוֶה עִם הֶעָרֵב, אֲבָל אִם הִתְנָה עִמּוֹ שֶׁיְּהֵא נֶאֱמָן לוֹמַר שֶׁלֹּא פְרָעוֹ, הַכֹּל לְפִי תְנָאוֹ. 

הִתְנָה הַמַּלְוֶה עִם הֶעָרֵב: מִמִּי שֶׁאֶרְצֶה אֶפָּרַע, יָכוֹל לִפָּרַע מֵהֶעָרֵב תְּחִלָּה, אֲפִלּוּ אִם יֵשׁ נְכָסִים לַלּוֶֹה. וְיֵשׁ חוֹלְקִים בָּזֶה. וּמוֹדִים שֶׁאִם אָמַר בְּפֵרוּשׁ: מִמִּי שֶׁאֶרְצֶה אֶפָּרַע <small>תְּחִלָּה, </small> יָכוֹל לִתְבֹּעַ מֵהֶעָרֵב תְּחִלָּה, אֲפִלּוּ אִם יֵשׁ נְכָסִים לַלּוֶֹה: 

קַבְּלָן, לְעוֹלָם יִפָּרַע מִמֶּנּוּ תְּחִלָּה אִם יִרְצֶה, אֲפִלּוּ יֵשׁ נְכָסִים לַלּוֶֹה, אֶלָּא אִם כֵּן הַלּוֶֹה רוֹצֶה לְפָרְעוֹ <small><small>(נ"י סוֹף ב"ב וְהָרַשְׁבָּ"א ר"פ הַנִּיזִיקִין)</small>. <small>וְאֵין הַלּוֶֹה נֶאֱמָן לוֹמַר: פָּרַעְתִּי, דַּהֲוָה לֵהּ לַקַּבְּלָן לְהַתְנוֹת</small> <small>(מָרְדְּכַי סוֹף פֶּרֶק ג"פ)</small>. <small>וְנִרְאֶה לִי, דְּהַמַּלְוֶה נִשְׁבָּע וְנוֹטֵל. </small> </small> 

מַלְוֶה שֶׁבָּא לִגְבּוֹת מֵהַקַּבְּלָן, וְאֵין שְׁטָרוֹ בְּיָדוֹ, וְטָעַן שֶׁאָבַד, וְלֹוֶה מוֹדֶה שֶׁלֹּא פְרָעוֹ, וְקַבְּלָן טוֹעֵן: שֶׁמָּא פְרָעֲךָ הַלּוֶֹה וְקָרַע שְׁטַר חוֹבוֹ, יֵשׁ מִי שֶׁאוֹמֵר שֶׁהַדִּין עִם הַקַּבְּלָן: 

אֵיזֶהוּ עָרֵב, וְאֵיזֶהוּ קַבְּלָן, אָמַר לוֹ: תֵּן לוֹ וַאֲנִי נוֹתֵן לְךָ, זֶה הוּא קַבְּלָן. וְאִם הוּא לְאַחַר מַתַּן מָעוֹת יֹאמַר: מַה שֶּׁנָּתַתָּ לְזֶה אֲנִי נוֹתֵן לְךָ, וְהוּא דְקָנוּ מִנֵּהּ, כְּמוֹ שֶׁנִּתְבָּאֵר. 

 אֲבָל אִם אָמַר לוֹ: הַלְוֵהוּ וַאֲנִי עָרֵב הַלְוֵהוּ וַאֲנִי פּוֹרֵעַ הַלְוֵהוּ וַאֲנִי חַיָּב הַלְוֵהוּ וַאֲנִי נוֹתֵן הַלְוֵהוּ וַאֲנִי קַבְּלָן, תֵּן לוֹ וַאֲנִי עָרֵב <small><small>(תֵּן לוֹ וַאֲנִי פּוֹרֵעַ)</small></small> תֵּן לוֹ וַאֲנִי חַיָּב לִתֵּן לְךָ, וַאֲפִלּוּ אָמַר: תֵּן לוֹ וַאֲנִי קַבְּלָן, כֻּלָּם לְשׁוֹן עַרְבוּת הֵם. <small>הַגָּה: וְיֵשׁ אוֹמְרִים דְּתֵן לוֹ וַאֲנִי קַבְּלָן, הָוֵי קַבְּלָן <small><small>(הָרֹא"שׁ וְרַשְׁבָּ"א סוֹף ב"ב וְטוּר)</small>,</small> וְכֵן נִרְאֶה לְהוֹרוֹת. וּשְׁטָר שֶׁכָּתוּב בּוֹ: פְּלוֹנִי קַבְּלָן, הָוֵי עָרֵב קַבְּלָן, דְּוַדַּאי בְּלָשׁוֹן הַמּוֹעִיל קָאָמַר <small><small>(טוּר בְּשֵׁם הָרֹא"שׁ וְהַמַּגִּיד פכ"ה דְּמַלְוֶה וְתוֹסָפוֹת)</small>.</small> </small> 

אִם לָקַח הַקַּבְּלָן הַמָּעוֹת מִיַּד הַמַּלְוֶה וּנְתָנָם לְיַד הַלּוֶֹה, אֵין לַמַּלְוֶה עַל הַלּוֶֹה כְּלוּם, וְאֵין יָכוֹל לִתְבֹּעַ אֶלָּא אֶת הַקַּבְּלָן, וְאִם אֵין לַקַּבְּלָן, גּוֹבֶה מֵהַלּוֶֹה מִדְּרַבִּי נָתָן, אֶלָּא אִם כֵּן מָחַל הַקַּבְּלָן לַלּוֶֹה. וְיֵשׁ מִי שֶׁאוֹמֵר, דְּהוּא הַדִּין לֶעָרֵב. 

יֵשׁ מִי שֶׁאוֹמֵר, דְּעַרְבוּת וְקַבְּלָנוּת הַיְנוּ כְּשֶׁתָּבַע הַלּוֶֹה מֵהַמַּלְוֶה שֶׁיַּלְוֶנּוּ, וְנִכְנַס הֶעָרֵב עִמּוֹ בַּדָּבָר בִּלְשׁוֹן עַרְבוּת אוֹ בִּלְשׁוֹן קַבְּלָנוּת. אֲבָל אִם לֹא דִבֵּר הַלּוֶֹה עִם הַמַּלְוֶה כְּלוּם, אֶלָּא רְאוּבֵן אָמַר לְשִׁמְעוֹן: הַלְוֵה לְלֵוִי מָעוֹת וַאֲנִי פּוֹרֵעַ הַלְוֵהוּ וַאֲנִי נוֹתֵן לְךָ אוֹ הַלְוֵהוּ וַאֲנִי חַיָּב לְךָ, אֵין לְשִׁמְעוֹן עַל לֵוִי כְּלוּם, אֲפִלּוּ נְתָנָם לוֹ מִיָּדוֹ, אֶלָּא עַל רְאוּבֵן שֶׁאָמַר לוֹ: הַלְוֵהוּ, וּבִשְׁלִיחוּתוֹ שֶׁל רְאוּבֵן נְתָנָם לוֹ. 

קַבְּלָן שֶׁלֹּא נָשָׂא וְנָתַן בַּיָּד, וּמָכַר הַלּוֶֹה כָּל נְכָסָיו, אַף עַל פִּי שֶׁיֵּשׁ נְכָסִים לַקַּבְּלָן, אִם יִרְצֶה הַמַּלְוֶה לִטְרֹף מִלָּקוֹחוֹת שֶׁל לֹוֶה אֵינָם יְכוֹלִים לִדְחוֹתוֹ אֵצֶל בְּנֵי חוֹרִין שֶׁל קַבְּלָן. וְכֵן הַדִּין בִּשְׁנַיִם שֶׁנַּעֲשׂוּ אַחֲרָאִין <small><small>(זֶה)</small></small> לָזֶה, וּמָכַר אֶחָד מֵהֶם נְכָסָיו. אֲבָל קַבְּלָן שֶׁנָּשָׂא וְנָתַן בַּיָּד, אֵינוֹ יָכוֹל לִגְבּוֹת מֵהַלָּקוֹחוֹת שֶׁל לֹוֶה, אֶלָּא אִם כֵּן אֵין נְכָסִים לַקַּבְּלָן. 

הֶעָרֵב וְהַקַּבְּלָן אֵין טוֹרְפִין מִמְּשַׁעְבְּדֵי דְלֹוֶה, עַד שֶׁיִּמְסֹר לוֹ הַמַּלְוֶה שְׁטָר חוֹב וְיַקְנֵהוּ לוֹ דֶּרֶךְ קִנְיַן שְׁטָרוֹת, כִּי הֵיכִי דְלָא לִיהֱוֵי תְּבִיעָה עַל פֶּה. <small>הַגָּה: מִי שֶׁנָּדַר שָׂכָר לַחֲבֵרוֹ שֶׁיֶּעְרַב בַּעֲדוֹ, אִם קִבֵּל קִנְיָן לִתֵּן לוֹ שָׂכָר, חַיָּב כְּפִי מַה שֶּׁקָּצַב. וְאִם לֹא קִבֵּל קִנְיָן, אֵין צָרִיךְ לִתֵּן לוֹ שָׂכָר בַּאֲמִירָה בְּעָלְמָא <small><small>(הָרֹא"שׁ כְּלָל ס"ד סִימָן ג')</small>. </small> </small> 


Siman 130

עָרֵב אוֹ קַבְּלָן שֶׁפָּרְעוּ לַמַּלְוֶה בִּפְנֵי עֵדִים, אִם פָּרְעוּ קֹדֶם שֶׁנּוֹדַע אִם פְּרָעוֹ הַלּוֶֹה, וְטוֹעֵן הַלּוֶֹה שֶׁכְּבָר פְּרָעוֹ, אֵינוֹ חַיָּב לֶעָרֵב כְּלוּם. אֲבָל אִם פְּרָעוֹ אַחַר שֶׁהֵבִיא הַמַּלְוֶה רְאָיָה שֶׁלֹּא נִפְרַע, צָרִיךְ הַלּוֶֹה לִתֵּן לוֹ כָּל מַה שֶּׁפָּרַע בִּשְׁבִילוֹ, בֵּין שֶׁנִּתְחַיֵּב לֹוֶה לַמַּלְוֶה בִּשְׁטָר, בֵּין שֶׁנִּתְחַיֵּב לוֹ בְּעַל פֶּה, אֲפִלּוּ בְּלֹא עֵדִים. 

יֵשׁ מִי שֶׁאוֹמֵר, בַּמֶּה דְּבָרִים אֲמוּרִים, כְּשֶׁאָמַר לֵהּ הַלּוֶֹה בְּעֵת שֶׁנַּעֲשָׂה לוֹ עָרֵב: עַרְבֵנִי וְשַׁלֵּם, אֲבָל אִם עָמַד מֵעַצְמוֹ וְנַעֲשָׂה לוֹ עָרֵב אוֹ קַבְּלָן וְקָדַם וּפָרַע לַמַּלְוֶה, וְלֹא הִרְשָׁהוּ הַלּוֶֹה לִפְרֹעַ, אֵין הַלּוֶֹה חַיָּב לְשַׁלֵּם לוֹ כְּלוּם. וְאִם אָמַר לוֹ הַלּוֶֹה: הִכָּנֵס קַבְּלָן בַּעֲבוּרִי, אַף עַל פִּי שֶׁלֹּא הִרְשָׁהוּ לְשַׁלֵּם, אִם עָמַד הַקַּבְּלָן וּפָרַע מִדַּעְתּוֹ, אֲפִלּוּ עַד שֶׁלֹּא עָמַד הַמַּלְוֶה עִם הַלּוֶֹה בַּדִּין וְלֹא נִמְצְאוּ לוֹ נְכָסִים, חַיָּב לְשַׁלֵּם לוֹ. אֲבָל אִם אָמַר לֵהּ לְהִכָּנֵס עָרֵב, וְלֹא הִרְשָׁהוּ לְשַׁלֵּם, אִם מִשֶּׁעָמַד הַמַּלְוֶה עִם הַלּוֶֹה בַּדִּין וְלֹא נִמְצְאוּ לוֹ נְכָסִים פָּרַע הֶעָרֵב לַמַּלְוֶה, חַיָּב הַלּוֶֹה לְשַׁלֵּם לוֹ. וְאִם עַד שֶׁלֹּא עָמַד הַמַּלְוֶה עִם הַלּוֶֹה בַּדִּין וְלֹא נִמְצְאוּ לוֹ נְכָסִים פְּרָעוֹ הֶעָרֵב, אֵין הַלּוֶֹה חַיָּב לְשַׁלֵּם לוֹ כְּלוּם. וְיֵשׁ מִי שֶׁחוֹלֵק וְאוֹמֵר שֶׁאֲפִלּוּ עָרֵב שֶׁאֵינוֹ קַבְּלָן שֶׁנִּכְנַס בָּעַרְבוּת מֵאֵלָיו וּפָרַע מֵאֵלָיו, חוֹזֵר וְגוֹבֶה מֵהַלּוֶֹה. <small>הַגָּה: עַיֵּן לְעֵיל סוֹף סִימָן מ"ט דְּאֵין עָרֵב מִשְׁתַּעְבֵּד אֶלָּא בְּמָקוֹם שֶׁיָּכוֹל לִגְבּוֹת מֵהַלּוֶֹה:</small> 

אֵין הֶעָרֵב גּוֹבֶה מֵהַלּוֶֹה, עַד שֶׁיָּבִיא עֵדִים שֶׁפָּרַע בִּשְׁבִילוֹ. אֲבָל כָּל זְמַן שֶׁאֵין לוֹ עֵדִים, אֵינוֹ גּוֹבֶה מִמֶּנּוּ כְּלוּם, אֲפִלּוּ אִם שְׁטַר הַחוֹב בְּיָדוֹ. וְאִם כָּתַב הַמַּלְוֶה לֶעָרֵב: קִבַּלְתִּי מִמְּךָ דְּמֵי הַחוֹב, מְהַנֵּי לֵהּ לִגְבּוֹת מֵהַלּוֶֹה, וּכְגוֹן שֶׁמְּפֹרָשׁ הָעַרְבוּת בַּשְּׁטָר, אוֹ שֶׁהַלֹּוֶה מוֹדֶה בּוֹ, דְּאִם לֹא כֵן בַּמָּה אָנוּ יוֹדְעִים שֶׁהוּא עָרֵב: 

כְּשֶׁכָּתַב לוֹ: קִבַּלְתִּי מִמְּךָ דְּמֵי הַחוֹב, יֵשׁ מִי שֶׁאוֹמֵר, דְּהָוֵי כְּמִלְוָה בִּשְׁטָר לִטְרֹף בּוֹ מֵהַלָּקוֹחוֹת שֶׁקָּנוּ מֵהַלּוֶֹה. וְיֵשׁ מִי שֶׁאוֹמֵר, שֶׁאַף עַל פִּי שֶׁכָּתַב לוֹ כֵּן לָא מְהַנֵּי אֶלָּא לְגַבֵּי הַלּוֶֹה בְּעַצְמוֹ, שֶׁאֵינוֹ נֶאֱמָן לוֹמַר: פָּרַעְתִּי, אֲבָל אֵינוֹ יָכוֹל לִגְבּוֹת מִמְּשַׁעְבְּדֵי שֶׁמָּכַר הַלּוֶֹה, עַד שֶׁיִּמְסֹר לוֹ הַמַּלְוֶה הַשְּׁטַר חוֹב וְיַקְנֶנּוּ לוֹ דֶּרֶךְ קִנְיַן שְׁטָרוֹת, שֶׁלֹּא תְהֵא תְּבִיעָתוֹ תְּבִיעָה עַל פֶּה. וְהוּא הַדִּין אִם כָּתַב הַלּוֶֹה לֶעָרֵב כְּשֶׁהִכְנִיסוֹ עָרֵב: הֲרֵינִי מְשַׁעְבֵּד עַצְמִי וּנְכָסַי מֵעַכְשָׁיו שֶׁכָּל זְמַן שֶׁתִּפְרַע אוֹתוֹ חוֹב שֶׁנַּעֲשֵׂיתָ עָלָיו עָרֵב לִפְלוֹנִי הַמַּלְוֶה כְּאִלּוּ קִבַּלְתִּי הַמָּעוֹת מִמְּךָ, הֲרֵי זֶה גּוֹבֶה מֵהַלָּקוֹחוֹת וּמִיתוֹמִים גְּדוֹלִים, שֶׁאֵין לְךָ מִלְוָה בִּשְׁטָר גְּדוֹלָה מִזּוֹ. 

עָרֵב שֶׁפָּרַע לַמַּלְוֶה, וְלֹא בִּקֵּשׁ מִמֶּנּוּ הַשְּׁטָר, אֵין הַלּוֶֹה חַיָּב כְּלוּם לְשַׁלֵּם לוֹ מַה שֶּׁפָּרַע בִּשְׁבִילוֹ <small><small>(ע"ל סִימָן נ"ח סס"א)</small>,</small> שֶׁהֲרֵי פָּשַׁע בַּמֶּה שֶׁהִנִּיחַ הַשְּׁטָר בְּיַד הַמַּלְוֶה. 

מֵת הַלּוֶֹה, וְקָדַם הֶעָרֵב וּפָרַע הַחוֹב קֹדֶם שֶׁיּוֹדִיעַ אֶת הַיּוֹרְשִׁים, אִם נוֹדַע לָנוּ שֶׁלֹּא פָרַע הַלּוֶֹה שְׁטַר חוֹבוֹ קֹדֶם שֶׁמֵּת, כְּגוֹן שֶׁהוֹדָה בּוֹ קֹדֶם <small><small>(שֶׁמֵּת)</small>,</small> אוֹ שֶׁנִּדּוּהוּ וּמֵת בְּנִדּוּיוֹ, אוֹ שֶׁלֹּא הִגִּיעַ זְמַן הַמִּלְוֶה לִגְבּוֹת, הֲרֵי זֶה חוֹזֵר וְגוֹבֶה מֵהַיּוֹרְשִׁים כָּל מַה שֶּׁפָּרַע. <small>הַגָּה: וְיֵשׁ אוֹמְרִים דְּכָל זֶה דַּוְקָא בִּיתוֹמִים קְטַנִּים, אֲבָל גְּדוֹלִים צְרִיכִין לְשַׁלֵּם כְּשֶׁיֵּשׁ הַשְּׁטָר בְּיַד הֶעָרֵב, וּבְדֶרֶךְ שֶׁנִּתְבָּאֵר סָעִיף ד' <small><small>(טוּר וְהַמַּגִּיד פכ"ו דְּמַלְוֶה בְּשֵׁם הָרַמְבַּ"ן)</small>,</small> וְכֵן נִרְאֶה לִי עִקָּר.</small> 

הָיָה הַמַּלְוֶה גּוֹי, אֵין הַיּוֹרְשִׁים חַיָּבִים לְשַׁלֵּם, שֶׁמָּא אֲבִיהֶם נָתַן לְיַד הֶעָרֵב כָּל הַחוֹב שֶׁהָיָה עָלָיו, מִפְּנֵי שֶׁהַגּוֹי תּוֹבֵעַ אֶת הֶעָרֵב תְּחִלָּה וּלְפִיכָךְ פָּרַע זֶה מִדַּעְתּוֹ קֹדֶם שֶׁיּוֹדִיעַ אֶת הַיְתוֹמִים. אֲבָל אִם הוֹדִיעָן שֶׁהַגּוֹי תּוֹבֵעַ אוֹתוֹ וַהֲרֵי הוּא נוֹתֵן, חַיָּבִים לְשַׁלֵּם. <small>וְאִם כָּפְאוּ אוֹתוֹ בֵּית דִּין לִפְרֹעַ, הָוֵי כְּאִלּוּ הוֹדִיעָם <small><small>(בֵּית יוֹסֵף בְּשֵׁם תְּשׁוּבַת הָרִיטְבָ"א)</small>. </small> </small> 


Siman 131

מִי שֶׁנִּתְפַּיֵּס לִהְיוֹת עָרֵב, קֹדֶם שֶׁיִּתֵּן הַמַּלְוֶה הַמָּעוֹת לַלּוֶֹה, יָכוֹל לַחֲזֹר בּוֹ, אֲפִלּוּ קָנוּ מִיָּדוֹ. וְאִם לֹא חָשַׁשׁ הַמַּלְוֶה וְנָתַן הַמָּעוֹת לַלּוֶֹה, אֵין לוֹ עַל הֶעָרֵב כְּלוּם. אֲבָל עָרֵב דִּלְאַחַר מַתַּן מָעוֹת, כֵּיוָן שֶׁקָּנוּ מִיָּדוֹ, אֵינוֹ יָכוֹל לַחֲזֹר בּוֹ. <small>וְאֵין חִלּוּק בָּזֶה בֵּין עָרֵב לְקַבְּלָן <small><small>(מָרְדְּכַי סוֹף פֶּרֶק ג"פ)</small>. </small> </small> 

הָאוֹמֵר לַחֲבֵרוֹ: עָרַבְתָּ לִי, וְהוּא אוֹמֵר: לֹא עָרַבְתִּי, אוֹ שֶׁאָמַר הֶעָרֵב לַלּוֶֹה: אַתָּה הִרְשֵׁתַנִי לַעֲרֹב אוֹתְךָ וְלִתֵּן, וְהוּא אוֹמֵר: מִדַּעְתְּךָ עָרַבְתָּ, אוֹ: לֹא עָרַבְתָּ כְּלָל, אוֹ שֶׁאָמַר הֶעָרֵב: פָּרַעְתִּי הַמִּלְוָה בְּפָנֶיךָ, וַהֲלָה אוֹמֵר: לֹא פָרַעְתָּ, אוֹ שֶׁאָמַר לוֹ: כֵּן פָּרַעְתָּ וְנָתַתִּי לְךָ מַה שֶּׁפָּרַעְתָּ, אוֹ שֶׁאָמַר הַמַּלְוֶה: עָרַבְתָּ לִי מָאתַיִם, וְהוּא אוֹמֵר: לֹא עָרַבְתִּי אֶלָּא מָנֶה, בְּכָל אֵלּוּ הַטְּעָנוֹת וְכַיּוֹצֵא בָּהֶן, הַמּוֹצִיא מֵחֲבֵרוֹ עָלָיו הָרְאָיָה; אוֹ יִשָּׁבַע הַנִּתְבָּע שְׁבוּעַת הֶסֵת אוֹ שְׁבוּעַת הַתּוֹרָה, אִם הוֹדָה בְּמִקְצַת. 

עָרֵב אוֹ קַבְּלָן שֶׁרוֹאִים שֶׁהַלֹּוֶה מְבַזְבֵּז נְכָסָיו, יְכוֹלִים לְתָבְעוֹ שֶׁיּוֹצִיאֵם מֵהָעַרְבוּת, אַף עַל פִּי שֶׁהוּא בְּתוֹךְ הַזְּמַן. <small><small>(וכ"כ לְעֵיל בְּסִימָן ע"ג ס"י בְּמַלְוֶה עִם הַלֹוֶה)</small>. </small> 

עָרֵב שֶׁבָּא אֵצֶל הַמַּלְוֶה בִּזְמַנּוֹ וְהִתְרָה בּוֹ שֶׁיִּתְבַּע מָמוֹנוֹ מֵהַלּוֶֹה, וְאִם לֹא, יִפָּטֵר מֵהָעַרְבוּת, וְלֹא רָצָה הַמַּלְוֶה וְהֶאֱרִיךְ זְמַן לַלּוֶֹה, יֵשׁ מִי שֶׁאוֹמֵר, שֶׁאֵין הֶעָרֵב נִפְטָר בְּכָךְ, וְאֵין צָרִיךְ לוֹמַר קַבְּלָן. וַאֲפִלּוּ הָיוּ נְכָסִים יְדוּעִים לַלּוֶֹה, וְהֶעָרֵב אוֹמֵר לַמַּלְוֶה: רֵד עִם הַלּוֶֹה לְדִין וּגְבֵה חוֹבְךָ מִנְּכָסִים, וְהֶאֱרִיךְ זְמַן לַלּוֶֹה וּבֵינְתַיִם נִשְׁתַּדְּפוּ הַנְּכָסִים, גּוֹבֶה מֵהֶעָרֵב. וְצָרִיךְ לְהִתְיַשֵּׁב בְּדִין זֶה, <small>הַגָּה: כִּי יֵשׁ חוֹלְקִין בָּזֶה. מִיהוּ, אִם הַלּוֶֹה הָיָה מוּכָן לִתֵּן לַמַּלְוֶה מָעוֹתָיו, וְהֶעָרֵב שָׁלַח אַחֲרָיו שֶׁיָּבֹא לְקַבְּלָם, אוֹ לִשְׁלֹחַ לוֹ שְׁטָר לִתְבֹּעַ הַחוֹב, וְלֹא רָצָה, וְנֶאֱבַד הַחוֹב, פָּטוּר הֶעָרֵב <small><small>(מהרי"ו סִימָן פ')</small>. </small> וְהָעָרֵב יָכוֹל לָכֹף לַלּוֶֹה לְפָטְרוֹ מִן הָעַרְבוּת בִּזְמַנּוֹ, כִּי יָכוֹל לוֹמַר: לֹא נִתְרַצֵּיתִי לִהְיוֹת עָרֵב, אֶלָּא עַד כָּאן <small><small>(טוּר)</small>.</small> וְאִם הַמַּלְוֶה גּוֹי, וְהַלּוֶֹה נָתַן <small><small>(הַמָּעוֹת)</small></small> לֶעָרֵב לִפְרֹעַ לַגּוֹי, וּשְׁכָחָם הַגּוֹי אֵצֶל הֶעָרֵב, צָרִיךְ לְהַחֲזִיר הַמָּעוֹת לַלּוֶֹה, וְלֹא יוּכַל לוֹמַר: שֶׁמָּא יִזְכֹּר הַגּוֹי, דְּהוֹאִיל וּכְבָר עָרַב בַּעֲדוֹ וְהֵמְנֵהּ, צָרִיךְ לְהַמְתִּין לוֹ עוֹד יוֹתֵר <small><small>(מָרְדְּכַי פֶּרֶק הַגּוֹזֵל בַּתְרָא)</small>.</small> </small> 

יִשְׂרָאֵל שֶׁהָיָה עָרֵב לַחֲבֵרוֹ בִּשְׁבִיל גּוֹי, וְנָטַל הֶעָרֵב מַשְׁכּוֹן מֵהַגּוֹי וּנְתָנוֹ לַמַּלְוֶה, וּבָא הַגּוֹי אֵצֶל הֶעָרֵב בְּעֶרֶב שַׁבָּת בֵּין הַשְּׁמָשׁוֹת וְאָמַר לוֹ: הֱיֵה עָרֵב בִּשְׁבִילִי לְזֶה שֶׁאֲנִי חַיָּב לוֹ שֶׁיַּחֲזִיר לִי מַשְׁכּוֹנִי שֶׁאֲנִי צָרִיךְ לוֹ, אָמַר לוֹ הֶעָרֵב: כְּבָר נִכְנַס שַׁבָּת וְאֵינִי עוֹשֶׂה שׁוּם עַרְבוּת, פִּיְּסוֹ הַגּוֹי לֶעָרֵב עַד שֶׁאָמַר לַמַּלְוֶה: הֲרֵינִי כְּמוֹ שֶׁהָיִיתִי, וְהֶחֱזִיר הַמַּלְוֶה לַגּוֹי מַשְׁכּוֹנוֹ, לְאַחַר זְמַן תָּבַע הַמַּלְוֶה לֶעָרֵב, טָעַן: לֹא הָיָה בְּדַעְתִּי כְּשֶׁאָמַרְתִּי הֲרֵינִי כְּמוֹ שֶׁהָיִיתִי, אֶלָּא כְּמוֹ שֶׁהָיִיתִי אַחַר שֶׁבָּא הַמַּשְׁכּוֹן לְיָדְךָ, וּרְאָיָה לַדָּבָר <small><small>(שֶׁכְּבָר רָאִיתָ)</small></small> סַרְבָנוּתִי כְּנֶגֶד הַגּוֹי מִלְּהִכָּנֵס עָרֵב וְתָלִיתִי הַדָּבָר בְּאִסוּר שַׁבָּת, הַדִּין עִם הֶעָרֵב, שֶׁהָיָה לוֹ לַמַּלְוֶה לְפָרֵשׁ עַרְבוּתוֹ. וְאַף עַל פִּי כֵן חַיָּב הֶעָרֵב לְסַיְּעוֹ לְהוֹצִיא הַחוֹב מִיַּד הַגּוֹי. 

יִשְׂרָאֵל שֶׁהָיָה בְּיָדוֹ מַשְׁכּוֹן מִגּוֹי, וְשׁוֹאֵל מִמֶּנּוּ שֶׁיַּחֲזִירֶנּוּ לוֹ בְּעָרֵב יִשְׂרָאֵל, וְהוֹדָה לִדְבָרָיו, וְהֵבִיא הַגּוֹי יִשְׂרָאֵל וְאָמַר לוֹ בִּלְשׁוֹן הַקֹּדֶשׁ: אֲנִי מַתְרֶה בְּךָ שֶׁלֹּא תְקַבְּלֵנִי עָרֵב, וְאוֹמֵר בִּפְנֵי הַגּוֹי: אֲנִי עָרֵב, הַתְרָאָה שֶׁהִתְרָה בּוֹ אֵינוֹ כְּלוּם, וַהֲרֵי הוּא עָרֵב כְּבִשְׁעַת מַתַּן מָעוֹת. 

שִׁמְעוֹן יָצָא עָרֵב לְגוֹי בִּשְׁבִיל רְאוּבֵן, וְהָלַךְ לוֹ רְאוּבֵן, וְהֻצְרַךְ שִׁמְעוֹן לִפְרֹעַ בִּשְׁבִילוֹ, וּכְשֶׁבָּא רְאוּבֵן תְּבָעוֹ שִׁמְעוֹן, אָמַר לוֹ: לֹא הָיָה לְךָ לְפָרְעוֹ כִּי כְבָר פְּרַעְתִּיו וְיֵשׁ לִי שְׁטַר פֵּרָעוֹן מִמֶּנּוּ, אָמַר לוֹ שִׁמְעוֹן: הֻצְרַכְתִּי לִפְרֹעַ כָּל זְמַן שֶׁלֹּא הִנַּחְתָּ בְּיָדִי שְׁטַר הַפֵּרָעוֹן וְהִנַחְתָּ שְׁטַר הַחוֹב בְּיַד הַגּוֹי, הַדִּין עִם שִׁמְעוֹן, וְחַיָּב רְאוּבֵן לְשַׁלֵּם כָּל מַה שֶּׁיְּבָרֵר שֶׁנָּתַן לַגּוֹי, אֲפִלּוּ שֶׁהַגּוֹי תָּבַע מִמֶּנּוּ הַמָּמוֹן שֶׁלֹּא כַּדִּין וַאֲנָסוֹ לִתֵּן לוֹ. וְהַבֵּרוּר יִהְיֶה עַל יְדֵי עֵדִים אוֹ עַל יְדֵי פִּתְקָא שֶׁל הַגּוֹי נִכֶּרֶת, אוֹ שֶׁכָּתוּב בֵּינֵי שִׁיטֵי בַּשְּׁטָר. <small>הַגָּה: וְהוּא הַדִּין בְּכָל עָרֵב לְגוֹי בִּשְׁבִיל יִשְׂרָאֵל חֲבֵרוֹ, אֲפִלּוּ הֶעֱלִיל הַגּוֹי עַל הֶעָרֵב מִכֹּחַ הָעַרְבוּת, חַיָּב הַלּוֶֹה לְסַלְּקוֹ. וְדַוְקָא שֶׁאֵין הֶעָרֵב מוֹדֶה שֶׁהַגּוֹי פּוֹטְרוֹ בְּפָנָיו, אֲבָל אִם מוֹדֶה שֶׁהַגּוֹי פּוֹטְרוֹ, אוֹ שֶׁיֵּשׁ עֵדִים עַל כָּךְ, וְאַחַר כָּךְ חָזַר וְהֶעֱלִיל עָלָיו, פָּטוּר הַלּוֶֹה. וְאֵין הֶעָרֵב נֶאֱמָן, אֲפִלּוּ בִּשְׁבוּעָה, כַּמָּה הוֹצִיא עַל הָעֲלִילָה, אֶלָּא צָרִיךְ עֵדִים שֶׁהֻצְרַךְ לְהִתְפַּשֵּׁר עִם הַגּוֹי מִכֹּחַ הָעַרְבוּת, וְאָז נוֹטֵל בִּשְׁבוּעָה, אִם לֹא שֶׁהָעֵדִים אוֹ אֶחָד מֵהֶן מְעִידִים דָּבָר בָּרוּר, שֶׁאָז נוֹטֵל בְּלֹא שְׁבוּעָה, אֲבָל אִם לֹא הֶעֱמִיד עֵדִים, אִיהוּ דְאַפְסִיד אַנַּפְשֵׁהּ <small><small>(מָרְדְּכַי פֶּרֶק הַגּוֹזֵל בַּתְרָא)</small>.</small> וְיֵשׁ אוֹמְרִים הָא דִמְחֻיָּב לְפָטְרוֹ מִן הָאוֹנָסִין, דַּוְקָא בְּאֹנְסָא דִּשְׁכִיחַ; אֲבָל בְּאֹנֶס דְּלָא שְׁכִיחַ, לֹא <small><small>(מַהֲרִי"ק שֹׁרֶשׁ ז' וקל"א)</small>.</small> </small> 

וְכֵן ב' שֶׁקִּבְּלוּ חֲכִירוּת מִגּוֹי וְנַעֲשׂוּ עֲרֵבִים זֶה לָזֶה, וְהַגּוֹי מָצָא אֶחָד מֵהֶם וְגָבָה מִמֶּנּוּ, חַיָּב חֲבֵרוֹ לִפְרֹעַ חֶלְקוֹ מִכָּל הֶפְסֵד שֶׁבָּא לוֹ מֵאוֹתוֹ הַגּוֹי. וְאִם הָיָה מְזֻמָּן לִפְרֹעַ חֶלְקוֹ, וְהַהֶפְסֵד בָּא לוֹ מִכֹּחַ חֲבֵרוֹ שֶׁלֹּא פָרַע, חַיָּב חֲבֵרוֹ לִפְרֹעַ לוֹ כָּל הַהֶפְסֵד. 

יֵשׁ שֶׁכָּתְבוּ, שֶׁאִם רְאוּבֵן מָכַר לְשִׁמְעוֹן שָׂדֶה, וּבָא לֵוִי וְקִבֵּל אַחֲרָיוּת עָלָיו, לֹא נִשְׁתַּעְבֵּד לֵוִי. וְאִם קָנוּ מִיָּדוֹ שֶׁהוּא עָרֵב לְשַׁלֵּם דְּמֵי מֶכֶר זֶה בְּכָל עֵת שֶׁיִּתְבָּעֶנּוּ שִׁמְעוֹן, הֲרֵי זֶה חַיָּב. <small>הַגָּה: וְיֵשׁ אוֹמְרִים דְּאֵין בְּעָרֵב בְּאַחֲרָיוּת בִּשְׁעַת מַתַּן מָעוֹת מִשּׁוּם אַסְמַכְתָּא, וּמִשְׁתַּעְבֵּד <small><small>(טוּר בְּשֵׁם הָרַאֲבַ"ד)</small>.</small> </small> 

עָרֵב אוֹ קַבְּלָן שֶׁחִיְּבוּ עַצְמָם עַל תְּנַאי, אַף עַל פִּי שֶׁקָּנוּ מִיָּדוֹ, לֹא נִשְׁתַּעְבֵּד מִפְּנֵי שֶׁהוּא אַסְמַכְתָּא. כֵּיצַד, כְּגוֹן שֶׁאָמַר לוֹ: תֵּן לוֹ וַאֲנִי אֶתֵּן לְךָ אִם יִהְיֶה כָּךְ וְכָךְ אוֹ אִם לֹא יִהְיֶה; מִפְּנֵי שֶׁלֹּא גָמַר וְהִקְנָה. וְאִם קָנָה מִיָּדוֹ מֵעַכְשָׁיו שֶׁיִּתְחַיֵּב לוֹ בְּמָמוֹן זֶה אִם יִתְקַיֵּם הַתְּנַאי, הַכֹּל לְפִי תְּנָאוֹ, שֶׁכָּל קִנְיָן מֵעַכְשָׁיו אֵין בּוֹ מִשּׁוּם אַסְמַכְתָּא. <small>וְיֵשׁ אוֹמְרִים דְּאֵין בְּעַרְבוּת מִשּׁוּם אַסְמַכְתָּא <small><small>(טוּר סי"א בְּשֵׁם יֵשׁ אוֹמְרִים)</small>. </small> </small> 

רְאוּבֵן קָנָה שָׂדֶה מִשִּׁמְעוֹן וְכָתַב לוֹ שְׁטָר, וְאָמַר לוֹ שֶׁיַּעֲשֶׂה לוֹ שְׁטָר גַּם עַל אִשְׁתּוֹ, וְלֹא הָיְתָה שָׁם, נִתְעָרֵב לֵוִי בִּשְׁבִילוֹ שֶׁלִּכְשֶׁתָּבֹא שֶׁתַּעֲשֶׂה שְׁטָר עָלֶיהָ, וּכְשֶׁבָּאָה, לֹא רָצְתָה, וְתָבַע רְאוּבֵן לֶעָרֵב שֶׁיִּכְתֹּב לוֹ הוּא שְׁטָר עַל נְכָסָיו, וְהֶעָרֵב טוֹעֵן שֶׁאֵינוֹ חַיָּב אֶלָּא יַחֲזִיר לוֹ מָעוֹתָיו, הַדִּין עִם הֶעָרֵב. 

מִי שֶׁאָמַר לַחֲבֵרוֹ: הַלְוֵהוּ וַאֲנִי עָרֵב לְגוּפוֹ שֶׁל לֹוֶה וְלֹא עָרֵב לְעַצְמוֹ שֶׁל מָמוֹן אֶלָּא כָּל זְמַן שֶׁתִּרְצֶה אֲבִיאֶנּוּ לְךָ, וְכֵן אִם אָמַר לֵהּ לְאַחַר שֶׁהִלְוָהוּ וּתְבָעוֹ: הַנִּיחֵהוּ וְכָל זְמַן שֶׁתִּתְבָּעֶנּוּ אֲבִיאֶנּוּ לְךָ, וְקָנוּ מִיָּדוֹ עַל כָּךְ, אֲפִלּוּ הִתְנָה וְאָמַר: אִם לֹא אֲבִיאֶנּוּ אוֹ שֶׁמֵּת אוֹ שֶׁבָּרַח אֶהְיֶה חַיָּב לְשַׁלֵּם, הֲרֵי זֶה אַסְמַכְתָּא וְלֹא נִשְׁתַּעְבֵּד. <small>וְיֵשׁ אוֹמְרִים דְּאֵין בְּעַרְבוּת מִשּׁוּם אַסְמַכְתָּא <small><small>(וְע"ל סִימָן קכ"ט ס"ח)</small>. </small> </small> 

מִי שֶׁלֹּא פֵרַשׁ קֶצֶב הַדָּבָר שֶׁעָרַב, כְּגוֹן שֶׁאָמַר לוֹ: כָּל מַה שֶּׁתִּתֵּן לוֹ תֵּן לוֹ וַאֲנִי עָרֵב, אוֹ: מְכֹר לוֹ וַאֲנִי עָרֵב, אוֹ: הַלְוֵהוּ וַאֲנִי עָרֵב, לְהָרַמְבַּ"ם אֵין זֶה הֶעָרֵב חַיָּב כְּלוּם. וְכָל הַבָּאִים אַחֲרָיו חָלְקוּ עָלָיו, וְהָכִי נַקְטִינָן. 

הָאוֹמֵר לַחֲבֵרוֹ: עֲרֹב זֶה לִפְלוֹנִי וַאֲנִי עָרֵב לְךָ, הֲרֵי זֶה כְּמוֹ שֶׁאָמַר: הַלְוֵהוּ <small>וַאֲנִי</small> עָרֵב, וְאֵינוֹ צָרִיךְ קִנְיָן: 


Siman 132

עֶבֶד אוֹ אֵשֶׁת אִישׁ שֶׁעָרְבוּ לַאֲחֵרִים, אוֹ נִכְנְסוּ קַבְּלָנִים וְנִתְחַיְּבוּ לְשַׁלֵּם, אֵין חַיָּבִים לְשַׁלֵּם עַד שֶׁיִּשְׁתַּחְרֵר הָעֶבֶד וְתִתְאַלְמֵן הָאִשָּׁה אוֹ תִּתְגָּרֵשׁ. אֲבָל קָטָן שֶׁעָרַב לַאֲחֵרִים, אֵינוֹ חַיָּב לְשַׁלֵּם אַף לִכְשֶׁיַּגְדִּיל <small><small>(טוּר ס"ב בְּשֵׁם הַגְּאוֹנִים)</small>.</small> 

אִשָּׁה פְּנוּיָה שֶׁעָרְבָה לַאֲחֵרִים וְנִשֵּׂאת, דִּינָהּ כְּלָוְתָה וְנִשֵּׂאת, שֶׁאִם עָרְבָה עַל פֶּה <small>אֵינָהּ</small> חַיֶּבֶת לְשַׁלֵּם עַד שֶׁתִּתְאַלְמֵן אוֹ תִּתְגָּרֵשׁ, וְאִם עָרְבָה בִּשְׁטָר, גּוֹבֶה מִמֶּנָּה מִמַּה שֶׁהִכְנִיסָה לְבַעֲלָהּ. 

שְׁנַיִם שֶׁעָרְבוּ לְאֶחָד, כְּשֶׁיָּבֹא הַמַּלְוֶה לִפָּרַע מֵהֶעָרֵב יִפָּרַע מֵאֵיזֶה מֵהֶם שֶׁיִּרְצֶה, וְאִם לֹא הָיָה לְאֶחָד מֵהֶם כְּדֵי הַחוֹב, חוֹזֵר וְתוֹבֵעַ מֵהַשֵּׁנִי שְׁאַר הַחוֹב. וְיֵשׁ חוֹלְקִים וְאוֹמְרִים שֶׁאִם יָכוֹל לְהִפָּרַע מִשְּׁנֵיהֶם, לֹא יִפָּרַע מֵאֶחָד מֵהֶם הַכֹּל, אֶלָּא גּוֹבֶה מִזֶּה מֶחֱצָה וּמִזֶּה מֶחֱצָה, אֶלָּא אִם כֵּן אֵין לְאֶחָד מֵהֶם, שֶׁאָז גּוֹבֶה מֵהַשֵּׁנִי הַכֹּל. וְאִם אָמַר: מִמִּי שֶׁאֶרְצֶה אִפָּרַע, יִפָּרַע מֵאֵיזֶה מֵהֶם שֶׁיִּרְצֶה. 

פָּרַע אֶחָד מֵהֶם כָּל הַחוֹב לַמַּלְוֶה, וּבֵרַר זֶה בְּעֵדִים, אוֹ בְּהִתְקַבַּלְתִּי שֶׁכָּתַב לוֹ שֶׁפְּרָעוֹ הַכֹּל, אַף עַל פִּי שֶׁלֹּא אָמַר לוֹ: עָרְבֵנִי וַאֲשַׁלֵם, חוֹזֵר וְתוֹבֵעַ מֵחֲבֵרוֹ חֶלְקוֹ. 

אֶחָד שֶׁעָרַב בִּשְׁבִיל שְׁנַיִם, כְּשֶׁיִּפְרַע הַמַּלְוֶה יוֹדִיעוֹ בִּשְׁבִיל אֵיזֶה מֵהֶם הוּא פוֹרֵעַ, כְּדֵי שֶׁיַּחֲזֹר עָלָיו: 

שְׁנַיִם שֶׁנִּכְנְסוּ עֲרֵבִים, וּפָטַר הַמַּלְוֶה אֶת אֶחָד מֵהֶם, יֵשׁ אוֹמְרִים שֶׁיָּכוֹל הַמַּלְוֶה לִתְבֹּעַ כָּל הַמָּמוֹן מֵהֶעָרֵב הַשֵּׁנִי. וְעַיֵּן בְּסִימָן ע"ז. 


Siman 133

כָּל דָּבָר הַמִּטַלְטֵל שֶׁהוּא בְּיַד הָאָדָם, בְּחֶזְקַת שֶׁהוּא שֶׁלּוֹ. אֲפִלּוּ אִם יָבִיא הַמְעַרְעֵר עֵדִים שֶׁהוּא שֶׁלּוֹ, וְאָמַר לַמֻּחְזָק: הִפְקַדְתִּיו לְךָ אוֹ הִשְׁאַלְתִּיו לְךָ, נֶאֱמָן הַמֻחְזָק לוֹמַר: אַתָּה מְכַרְתּוֹ לִי אוֹ נְתַתּוֹ לִי בְּמַתָּנָה, וְיִשָּׁבַע הֶסֵת. וְאִם טָעַן: שֶׁלְּךָ הוּא אֲבָל מַשְׁכּוֹן הוּא בְּיָדִי, יָכוֹל לִטְעֹן עַד כְּדֵי דָמָיו, וְנִשְׁבָּע בִּנְקִיטַת חֵפֶץ, וְנוֹטֵל. וְאִם טוֹעֵן נִתְחַיַּבְתָּ לִי עַד כְּדֵי דָמָיו מֵעֵסֶק מַשָּׂא וּמַתָּן שֶׁבֵּינֵינוּ <small><small>(טוּר ס"ג בְּשֵׁם הָרֹא"שׁ)</small>,</small> נָכוֹן הַדָּבָר שֶׁיְּבָרֵר מִמַּה נִתְחַיֵּב לוֹ, שֶׁמָּא הוּא סָבוּר שֶׁנִּתְחַיֵּב לוֹ, וּכְשֶׁיְּבָרֵר דְּבָרָיו שֶׁמָּא אֵינוֹ חַיָּב לוֹ. 

אֲפִלּוּ אִם מָסַר הַמְעַרְעֵר הַחֵפֶץ לַמַחֲזִיק בְּעֵדִים, אִם אֵין עֵדִים שֶׁהוּא עַתָּה בְּיָדוֹ, נֶאֱמָן בִּשְׁבוּעַת הֶסֵת לוֹמַר: הֶחֱזַרְתִּיו לְךָ; וְכֵן נֶאֱמָן לוֹמַר: לָקוּחַ הוּא <small><small>(בְּיָדִי)</small>,</small> בְּמִגּוֹ דְהֶחֱזַרְתִּיו לְךָ. וְאִם אָמַר לֵהּ: אַל תַּחֲזִיר אֶלָּא בְּעֵדִים, וְהוּא אוֹמֵר: הֶחְזַרְתִּיו לְךָ, נֶאֱמָן בְּמִגּוֹ דְנֶאֶנְסוּ, וְיִשָּׁבַע שְׁבוּעָה דְאוֹרַיְתָא. וְאִם טוֹעֵן: הֶחֱזַרְתִּיו לְךָ בִּפְנֵי פְלוֹנִי וּפְלוֹנִי, וּמֵתוּ אוֹ הָלְכוּ לָהֶם לִמְדִינַת הַיָּם, נִשְׁבָּע הֶסֵת וְנִפְטָר. וְאִם לֹא מְסָרוֹ לוֹ בְּעֵדִים, אֲפִלּוּ אִם רָאוּ אוֹתוֹ עַתָּה בְּיָדוֹ, נֶאֱמָן לוֹמַר: לָקוּחַ הוּא בְּיָדִי. אֲבָל אִם מְסָרוֹ לוֹ בְּעֵדִים וְגַם רָאוּהוּ עַתָּה בְּיָדוֹ, אֵינוֹ נֶאֱמָן. וְדַוְקָא שֶׁהָעֵדִים מְעִידִים שֶׁנְּתָנוֹ לוֹ בְּתוֹרַת פִּקָּדוֹן, אֲבָל אִם מְעִידִים שֶׁנְּתָנוֹ לוֹ סְתָם, יָכוֹל לוֹמַר: בְּתוֹרַת מֶכֶר אוֹ מַתָּנָה נְתָנוֹ לִי. 

אִם רָאוּ עֵדִים הַחֵפֶץ בְּיַד הַמַּחֲזִיק קֹדֶם שֶׁתְּבָעוֹ הַמְעַרְעֵר לְדִין, אֲפִלּוּ אִם אָמַר בִּפְנֵיהֶם קֹדֶם שֶׁהֶרְאָהוּ: דְּעוּ כִּי הוּא מְמֻשְׁכָּן לִי בִּכְדֵי דָמָיו, קָרֵינָן בֵּהּ שַׁפִּיר עֵדִים וְרָאָה, וְיַתְרֶה בּוֹ בִּפְנֵי אוֹתָם עֵדִים שֶׁלֹּא יַחֲזִירֵהוּ לוֹ אֶלָּא בִּפְנֵי פְלוֹנִי וּפְלוֹנִי, כְּדֵי שֶׁלֹּא יוּכַל לִטְעֹן: הֶחֱזַרְתִּיו לְךָ <small><small>(וְעַיֵּן לְעֵיל סִימָן ע"ב סָעִיף י"ח)</small>.</small> 

אָמַר הַמְעַרְעֵר לְהַמַחֲזִיק: מַה טִּיבוֹ אֶצְלְךָ, וְאָמַר לוֹ: אַתָּה מְכַרְתּוֹ לִי, אוֹ: אַתָּה נְתַתּוֹ לִי בְּמַתָּנָה, וְטָעַן הַמְעַרְעֵר: לִפְלוֹנִי הִפְקַדְתִּיו, וְאָמַרְתִּי לוֹ: אַל תַּחֲזִירֵהוּ לִי אֶלָּא בְּעֵדִים, וְלֹא הֶחֱזִירוֹ לִי וּנְתָנוֹ לְךָ שֶׁלֹּא בְמִצְוָתִי, יִשָּׁבַע הַמַּחֲזִיק שֶׁהַמְעַרְעֵר מְכָרוֹ אוֹ נְתָנוֹ לוֹ, וְיִפָּטֵר. 

בַּמֶּה דְּבָרִים אֲמוּרִים שֶׁהַמַּחֲזִיק נֶאֱמָן, בִּדְבָרִים שֶׁאֵינָם עֲשׂוּיִים לְהַשְׁאִיל וּלְהַשְׂכִּיר. אֲבָל בִּדְבָרִים הָעֲשׂוּיִם לְהַשְׁאִיל וּלְהַשְׂכִּיר, וְיֵשׁ לַמְעַרְעֵר עֵדִים שֶׁהָיָה שֶׁלּוֹ, וְרָאוּ אוֹתוֹ עַתָּה בְּיַד הַמַּחֲזִיק, וְזֶה אוֹמֵר שֶׁהִשְׁאִילוֹ אוֹ שֶׁהִשְׂכִּירוֹ, אַף עַל פִּי שֶׁאֵין לוֹ עֵדִים הֵיאַךְ בָּא לְיָדוֹ, אֵינוֹ נֶאֱמָן לוֹמַר: לָקוּחַ הוּא בְּיָדִי, וְלֹא: מְמֻשְׁכָּן הוּא בְּיָדִי, וְצָרִיךְ לְהַחֲזִירוֹ, אֲפִלּוּ אִם הָיָה ג' שָׁנִים בְּיַד הַמַּחֲזִיק; וַאֲפִלּוּ מֵת הַמַּחֲזִיק, מוֹצִיאִין אוֹתוֹ מִיַּד הַיּוֹרֵשׁ בְּלֹא שְׁבוּעָה. <small>וְיֵשׁ אוֹמְרִים דְּצָרִיךְ <small><small>(הַמְעַרְעֵר)</small> </small> לִשָּׁבַע וְלִטֹּל <small><small>(רַמְבַּ"ם פ"ח מִטּוֹעֵן בְּשֵׁם הַגְּאוֹנִים וְהָרַאֲבַ"ד)</small>,</small> וְכֵן נִרְאֶה לִי עִקָּר.</small> וְאִם טָעַן הַיּוֹרֵשׁ טַעֲנַת וַדַּאי וְאָמַר: בְּפָנַי נְתָנוֹ לְמוֹרִישִׁי אוֹ מְכָרוֹ לוֹ, הֲרֵי הַמְעַרְעֵר נִשְׁבָּע הֶסֵת. 

בַּמֶּה דְּבָרִים אֲמוּרִים שֶׁדְבָרִים הָעֲשׂוּיִים לְהַשְׁאִיל וּלְהַשְׂכִּיר נֶאֱמָן הַמְעַרְעֵר, כְּשֶׁטּוֹעֵן: הִשְׁאַלְתִּים אוֹ הִשְׂכַּרְתִּים לְךָ; אֲבָל אִם טָעַן: גְּנוּבִים הֵם מִמֶּנִי, אֵינוֹ נֶאֱמָן, אֶלָּא אִם כֵּן יָצָא לוֹ שֵׁם גְּנֵבָה בָּעִיר, כְּמוֹ שֶׁיִּתְבָּאֵר בְּסִימָן שנ"ז <small><small>(ושס"ד)</small> <small>וְנִתְבָּאֵר לְעֵיל סִימָן צ'</small> <small>(סוֹף סָעִיף י"א)</small></small> 

מִי שֶׁהָיוּ בְּיָדוֹ דְבָרִים הָעֲשׂוּיִים לְהַשְׁאִיל וּלְהַשְׂכִּיר, אַף עַל פִּי שֶׁהוֹדָה וְאָמַר לוֹ: יוֹדֵעַ אֲנִי שֶׁהָיָה שֶׁלְּךָ אֲבָל פְּלוֹנִי מְכָרָם לִי אוֹ נְתָנָם לִי בְּמַתָּנָה, וַהֲלָה טוֹעֵן שֶׁנִּגְנְבוּ מִמֶּנּוּ, אֵין מוֹצִיאִין אוֹתָם מִיָּדוֹ, אֲפִלּוּ הֵבִיא זֶה עֵדִים שֶׁהָיוּ יְדוּעִים לוֹ, שֶׁאָדָם עָשׂוּי לִמְכֹּר כֵּלָיו. <small>וְיֵשׁ חוֹלְקִין וּסְבִירָא לְהוּ דְּלָא עָדִיף <small><small>(הַמַּחֲזִיק)</small></small> מֵאוֹתוֹ פְּלוֹנִי בְּעַצְמוֹ, וְכֵיוָן שֶׁאוֹתוֹ פְּלוֹנִי אֵינוֹ נֶאֱמָן, גַּם הוּא אֵינוֹ נֶאֱמָן <small><small>(רַאֲבַ"ד וְטוּר וּתְשׁוּבַת מַיְמוֹנִי דְּמִשְׁפָּטִים סִימָן ל"ב)</small>,</small> וְכֵן נִרְאֶה לִי עִקָּר.</small> וְאִם טָעַן זֶה עָלָיו וְאָמַר: אֲנִי הִשְׂכַּרְתִּים לְךָ, אוֹ: הִשְׁאַלְתִּים לְךָ, מוֹצִיאִין אוֹתָם מִיָּדוֹ. וְאִם הָיוּ מִדְּבָרִים שֶׁאֵינָם עֲשׂוּיִים לְהַשְׁאִיל וּלְהַשְׂכִּיר, הֲרֵי זֶה נִשְׁבָּע הֶסֵת שֶׁלֹּא הִשְׁאִיל לוֹ וְלֹא הִשְׂכִּיר לוֹ אֶלָּא מִפְּלוֹנִי לָקַח, וְיַעֲמִיד כֵּלָיו בְּיָדוֹ: 


Siman 134

הָאֻמָּן, בַּדָּבָר שֶׁהוּא אֻמָּן, אֵין לוֹ חֲזָקָה בַּכֵּלִים שֶׁתַּחַת יָדוֹ, אֶחָד כֵּלִים הָעֲשׂוּיִים לְהַשְׁאִיל וּלְהַשְׂכִּיר, וְאֶחָד שְׁאַר כֵּלִים. כֵּיצַד, רָאָה כֵּלָיו בְּיַד הָאֻמָּן, וְהֵבִיא עֵדִים שֶׁהֵם יוֹדְעִים שֶׁהַכֵּלִים שֶׁלּוֹ, הוּא טוֹעֵן וְאוֹמֵר: לְתַקֵּן נְתַתִּיו לְךָ, וְהָאֻמָּן אוֹמֵר: לֹא בָּא לְיָדִי אֶלָּא בִּמְכִירָה אוֹ מַתָּנָה, אוֹ שֶׁטָּעַן: אַתָּה נְתַתּוֹ לִי אַתָּה מְכַרְתּוֹ לִי אַחַר שֶׁבָּא לְיָדִי לְתַקְּנוֹ, אַף עַל פִּי שֶׁמְּסָרוֹ לוֹ שֶׁלֹּא בִּפְנֵי עֵדִים, וַאֲפִלּוּ אִם שָׁהָה בְּיַד הָאֻמָּן כַּמָּה שָׁנִים, בַּעַל הַכְּלִי נֶאֱמָן, וּמוֹצִיאִין אוֹתוֹ מִיַּד הָאֻמָּן, וְיִשָּׁבַע בַּעַל הַכְּלִי הֶסֵת עַל טַעֲנָתוֹ. וְאִם לֹא רָאָה הַכְּלִי בְּיַד הָאֻמָּן, אֶלָּא טָעַן: כְּלִי פְּלוֹנִי נָתַתִּי לוֹ לְתַקֵּן, וְהָאֻמָּן אוֹמֵר: הֶחֱזַרְתִּיו וּמְכַרְתּוֹ, אוֹ נְתַתּוֹ לִי בְּמַתָּנָה, <small>אוֹ לָקוּחַ הוּא בְּיָדִי <small><small>(טוּר ס"ב)</small>,</small> </small> הָאֻמָּן נִשְׁבָּע הֶסֵת, וְנִפְטָר, מִתּוֹךְ שֶׁיָּכוֹל לוֹמַר: לֹא הָיוּ דְבָרִים מֵעוֹלָם. 

וַאֲפִלּוּ מְסָרוֹ לְתַקֵּן בְּעֵדִים, הָאֻמָּן נֶאֱמָן, מִתּוֹךְ שֶׁיָּכוֹל לוֹמַר: הֶחֱזַרְתִּיו. לְפִיכָךְ, נִשְׁבָּע הָאֻמָּן הֶסֵת, וְנִפְטָר; וְאֵין מְחַיְּבִין אוֹתוֹ לְהוֹצִיא הַכְּלִי. וְאִם הוֹצִיאוֹ, הוֹאִיל וְנִרְאָה, הֲרֵי בַּעַל הַבַּיִת מֵבִיא עֵדִים שֶׁהוּא שֶׁלּוֹ, וְנוֹטְלוֹ, אַף עַל פִּי שֶׁמְּסָרוֹ לוֹ שֶׁלֹּא בְּעֵדִים. 

אַף עַל פִּי שֶׁמְּסָרוֹ בְּעֵדִים, אִם הָעֵדִים שֶׁרָאוּ הַחֵפֶץ בְּיָדוֹ אֵין מַכִּירִים בְּוַדַּאי שֶׁזֶּהוּ שֶׁל הַמְעַרְעֵר, אֶלָּא שֶׁנִּדְמֶה לָהֶם בְּסִימָנִים כְּמוֹ שֶׁלּוֹ, אִם טוֹעֵן: לֹא נְתַתּוֹ לִי מֵעוֹלָם, נֶאֱמָן. אֲבָל אִם טוֹעֵן: נְתַתּוֹ לִי לְתַקֵּן וְשׁוּב לְקַחְתִּיו מִמְּךָ, אֵינוֹ נֶאֱמָן. <small>הַגָּה: דְּאֵין כָּאן מִגּוֹ טוֹב, שֶׁיָּרֵא לוֹמַר: לֹא הָיוּ דְבָרִים מֵעוֹלָם, כֵּיוָן שֶׁהָעֵדִים רָאוּ כַּיּוֹצֵא בָּזֶה בְּיָדוֹ <small><small>(טוּר ס"ב)</small>.</small> </small> 

אִם הַטַּלִּית יוֹצֵא מִתַּחַת יְדֵי אַחֵר, וְאוֹמֵר: בְּפָנַי אָמַרְתָּ לָאֻמָּן לְמָכְרוֹ לִי וּלְקַחְתִּיו מִמֶּנּוּ, נֶאֱמָן בְּמִגּוֹ שֶׁהָיָה אוֹמֵר: אַתָּה מְכַרְתּוֹ לִי. אֲבָל כְּשֶׁטּוֹעֵן שֶׁהָאֻמָּן מְכָרוֹ לוֹ, שֶׁאָמַר: אַתָּה מְכַרְתּוֹ לוֹ, אֵינוֹ נֶאֱמָן. 

יָרַד הָאֻמָּן מֵאֻמָּנוּתוֹ, הֲרֵי הוּא כִּשְׁאַר כָּל אָדָם, וְנֶאֱמָן אֲפִלּוּ בִּכְלִי שֶׁבָּא לְיָדוֹ בְּעוֹדוֹ אֻמָּן. וְיֵשׁ אוֹמְרִים דְּדַוְקָא שֶׁנִּשְׁתַּהָה בְּיָדוֹ אַחַר שֶׁיָּרַד מֵאֻמָּנוּתוֹ זְמַן שֶׁאֵין דֶּרֶךְ לְהַנִּיחַ כָּל כָּךְ זְמַן כֵּלִים בְּבֵית הָאֻמָּן אַחַר שֶׁנּוֹדַע שֶׁיָּרַד מֵאֻמָּנוּתוֹ. 

בֶּן הָאֻמָּן שֶׁאֵינוֹ אֻמָּן, אִם בָּא בְּטַעֲנַת עַצְמוֹ, שֶׁאוֹמֵר שֶׁקְּנָאוֹ מִבְּעָלָיו, הֲרֵי הוּא כִּשְׁאַר כָּל אָדָם. וְאִם אוֹמֵר שֶׁיְּרָשׁוֹ מֵאָבִיו, הֲרֵי הוּא כְּאָבִיו. וְאִם אָמַר: בְּפָנַי הוֹדָה לוֹ, יֵשׁ לוֹ חֲזָקָה. וְיֵשׁ אוֹמְרִים דְּהַיְנוּ דַּוְקָא כְּשֶׁשָּׁהָה אַחַר מוֹת אָבִיו זְמַן שֶׁאֵין דֶּרֶךְ לְהַנִּיחַ כָּל כָּךְ זְמַן כֵּלִים בְּבֵית הָאֻמָּן אַחַר שֶׁמֵּת אָבִיו. <small>הַגָּה: וְנִרְאָה לִי דַּוְקָא לְאַחַר מוֹת אָבִיו, דְּיֵשׁ לוֹמַר דִּירָשׁוֹ מֵאָבִיו, וְלָכֵן אֵינוֹ נֶאֱמָן עָלָיו, אֲפִלּוּ אָמַר: לְקוּחָה בְּיָדִי, אִם לֹא שֶׁנִּשְׁתַּהָה בְּיָדוֹ הַזְּמַן הַנִּזְכָּר, דְּאָז הָוֵי כְּאֻמָּן שֶׁיָּרַד מֵאֻמָּנוּתוֹ. אֲבָל בְּחַיֵּי הָאֻמָּן, אִם הַבֵּן טָעַן שֶׁלְּקָחוֹ, נֶאֱמָן בְּכָל עִנְיָן, דְּהָוֵי כְּאִישׁ אַחֵר לְגַמְרֵי, אִם אֵינוֹ סוֹמֵךְ עַל שֻׁלְחַן אָבִיו, וּכְמוֹ שֶׁיִּתְבָּאֵר לְקַמָּן סִימָן קמ"ט. </small> 


Siman 135

אַף עַל פִּי שֶׁהַמַּחֲזִיק בְּדָבָר הַמִּטַּלְטֵל נֶאֱמָן לוֹמַר שֶׁהוּא שֶׁלּוֹ, עַל בְּהֵמָה וְחַיָּה אֵינוֹ נֶאֱמָן, דְּכֵיוָן שֶׁהִיא מְהַלֶּכֶת יֵשׁ לָחוּשׁ שֶׁמָּא מֵעַצְמָהּ נִכְנְסָה לִרְשׁוּתוֹ, <small><small>(ע"ל סִימָן ע"ב ס"ס כ"א)</small> </small> אוֹ שֶׁמָּא לְקָחָהּ בַּדֶּרֶךְ וְהֶחֱזִיק בָּהּ. לְפִיכָךְ, אִם יֵשׁ לַמְעַרְעֵר עֵדִים שֶׁהִיא שֶׁלּוֹ, נִשְׁבָּע הֶסֵת וְנוֹטֵל. וְאִם אֵין לוֹ עֵדִים, נִשְׁבָּע הַמַּחֲזִיק הֶסֵת, וְעוֹמֵד בְּשֶׁלּוֹ. וּבְמָקוֹם שֶׁדֶּרֶךְ לִמְסֹר בְּהֵמָה לְרוֹעֶה, שַׁחֲרִית, וְלוֹקְחָהּ מִיָּדוֹ עַרְבִית, בְּעִנְיָן שֶׁאֵינָהּ הוֹלֶכֶת לְבַדָּהּ כְּלָל, דִּינָהּ כִּשְׁאַר מִטַּלְטְלִין וְנֶאֱמָן הַמַּחֲזִיק בִּשְׁבוּעַת הֶסֵת לוֹמַר שֶׁקְּנוּיָה לוֹ. וְאִם טָעַן שֶׁהִזִּיקָה לוֹ כְּדֵי דָמֶיהָ, אוֹ שֶׁהוּא חַיָּב לוֹ כָּךְ וְכָךְ, יִשָּׁבַע בִּנְקִיטַת חֵפֶץ. <small>הַגָּה: וְיֵשׁ אוֹמְרִים דְּאִם הֶחֱזִיק בָּהֶם ג' שָׁנִים, בְּכָל עִנְיָן הָוֵי חֲזָקָה <small><small>(טוּר וְהַמַּגִּיד פֶּרֶק י' מִטּוֹעֵן בְּשֵׁם רַשְׁבָּ"ם, וְכ"כ הַתּוֹסָפוֹת בְּפ"ג דְּגִיטִּין)</small>.</small> </small> 

עֶבֶד כְּנַעֲנִי גָדוֹל, דִּינוֹ כִּבְהֵמָה וְאֵין לוֹ חֲזָקָה עַד אַחַר שָׁלֹשׁ שָׁנִים, מֵאַחַר שֶׁהוּא מְהַלֵּךְ. <small>וְצָרִיךְ הַמַּחֲזִיק לְהָבִיא רְאָיָה שֶׁשִּׁמֵּשׁ לוֹ כָּל שָׁלֹשׁ שָׁנִים אֵלּוּ כְּדֶרֶךְ עֶבֶד לְרַבּוֹ <small><small>(רַמְבַּ"ם פֶּרֶק י' מִטּוֹעֵן)</small>.</small> </small> וְאִם הוּא קָטָן שֶׁאֵינוֹ מְהַלֵּךְ עַל רַגְלָיו, דִּינוֹ כִּשְׁאַר מִטַּלְטְלִין וְיֵשׁ לוֹ חֲזָקָה מִיָּד, אֲפִלּוּ אִם יֵשׁ לוֹ אֵם שֶׁרְגִילָה לָצֵאת וְלָבֹא בְּבֵית הַמַּחֲזִיק: 


Siman 136

מִי שֶׁנִּתְחַלְּפוּ לוֹ כֵּלָיו בְּבֵית הָאֻמָּן, הֲרֵי זֶה יִשְׁתַּמֵּשׁ בָּהֶן עַד שֶׁיָּבֹא בַּעַל הַכְּלִי וְיִטֹּל שֶׁלּוֹ. וְדַוְקָא שֶׁנָּתַן לוֹ הָאֻמָּן עַצְמוֹ, אֲבָל אִם לֹא נְתָנָם לוֹ, אֶלָּא אִשְׁתּוֹ וּבָנָיו, לֹא. וַאֲפִלּוּ אֻמָּן עַצְמוֹ, דַּוְקָא שֶׁאָמַר לוֹ סְתָם: הֵילָךְ טַלִּית, אֲבָל אִם אָמַר לוֹ: הֵילָךְ טַלִּיתְךָ, לֹא. 

נִתְחַלְּפוּ לוֹ כֵּלָיו בְּבֵית הָאֵבֶל אוֹ בְבֵית הַמִּשְׁתֶּה, לֹא יִשְׁתַּמֵּשׁ בָּהֶם. <small>הַגָּה: וּכְשֶׁיָּבֹא בַּעַל הַחֵפֶץ צָרִיךְ לִתֵּן הַחֵפֶץ לִבְעָלָיו, אַף עַל פִּי שֶׁשֶּׁלֹּוֹ נֶאֱבָד. וְכֵן כּוֹבֶסֶת גּוֹיָה הַמְכַבֶּסֶת לָרַבִּים וְהֵבִיאָה לְאֶחָד שֶׁאֵינוֹ שֶׁלּוֹ <small><small>(תְּרוּמַת הַדֶּשֶׁן סִימָן שי"ט)</small>. </small> </small> 


Siman 137

הַיּוֹרֵד לְתוֹךְ שְׂדֵה חֲבֵרוֹ וְלָקַט פֵּרוֹתָיו, בַּעַל הַשָּׂדֶה טוֹעֵן: שֶׁבְּגָּזֵל לְקָחָם, וְזֶה אוֹמֵר שֶׁמְּכָרָם לוֹ, נֶאֱמָן בִּשְׁבוּעַת הֶסֵת, אֲפִלּוּ יֵשׁ עֵדִים שֶׁלִּקְּטָן. 

אִם אֵין בַּעַל הַשָּׂדֶה וְהָאִילָן כָּאן, וְאָמַר אֶחָד: אֵלֵךְ וְאֶלְקֹט פֵּרוֹת הָאִילָן וְהַשָּׂדֶה שֶׁל פְּלוֹנִי שֶׁמְּכָרָם לִי, אֵין בֵּית דִּין צְרִיכִין לְמָנְעוֹ. וְאִם בָּאוּ הַבְּעָלִים קֹדֶם שֶׁלִּקְּטָם, מְעַכְּבִים עַל יָדוֹ. וַאֲפִלּוּ אִם לִקְּטָם כְּבָר, אִם טוֹעֵן שֶׁמָּכַר לוֹ גוּף הַשָּׂדֶה, אֵינוֹ נֶאֱמָן אַף עַל הַפֵּרוֹת שֶׁאָכַל, כֵּיוָן שֶׁאֵין לוֹ שְׁטָר וְלֹא חֶזְקַת ג' שָׁנִים. 

הָאוֹמֵר: אֵלֵךְ וְאֶכְרֹת אִילָנוֹת שֶׁל פְּלוֹנִי, בֵּית דִּין מוֹחִין בְּיָדוֹ: 


Siman 138

שְׁנַיִם שֶׁהָיוּ אוֹחֲזִים בִּכְלִי אֶחָד, אוֹ שֶׁהָיוּ רוֹכְבִים עַל גַּבֵּי בְּהֵמָה אַחַת, <small>וְעַיֵּן לְקַמָּן סִימָן רע"א אֵיזֶה רוֹכֵב אֵינוֹ קוֹנֶה <small><small>(ע"ל סִימָן קנ"ה ס"ה)</small>,</small> </small> אוֹ שֶׁהָיָה אֶחָד רוֹכֵב וְאֶחָד מַנְהִיג, אוֹ יוֹשְׁבִים בְּצַד עֲרֵמָה שֶׁל חִטִּים הַמֻּנָּחִים בְּסִמְטָא אוֹ בְּחָצֵר שֶׁל שְׁנֵיהֶם, <small>מִיהוּ, אִם הַבַּיִת שֶׁל אֶחָד וְלָקַח חֲבֵרוֹ אֶצְלוֹ וַחֲלוּקִים עַל הַנְּכָסִים שֶׁבַּבַּיִת, הֲרֵי הֵם בְּחֶזְקַת הַמֻחְזָק בַּבַּיִת <small><small>(רִיבָ"שׁ סִימָן רס"ד)</small>,</small> </small> זֶה אוֹמֵר: הַכֹּל שֶׁלִּי, וְזֶה אוֹמֵר: הַכֹּל שֶׁלִּי, כָּל אֶחָד מֵהֶם נִשְׁבָּע <small><small>(בִּנְקִיטַת חֵפֶץ)</small> </small> שֶׁיֵּשׁ לוֹ בְּזֶה הַדָּבָר וְשֶׁאֵין לוֹ בָּהּ פָּחוֹת מֵחֶצְיוֹ, וְיַחֲלֹקוּ. וְאִם אָמַר אֶחָד לַחֲבֵרוֹ: הִשָּׁבַע וְטֹל כֻּלּוֹ, שׁוֹמְעִין לוֹ. וְאִם גַּם הַשֵּׁנִי אֵינוֹ רוֹצֶה לִשָּׁבַע, חוֹלְקִין בְּלֹא שְׁבוּעָה. <small>הַגָּה: שְׁנַיִם שֶׁהָיוּ חֲלוּקִין עַל גַּג שֶׁעַל בֵּיתָם, וְכָל אֶחָד אוֹמֵר: כֻּלָּהּ שֶׁלִּי, הֲרֵי הוּא כְּאִלּוּ שְׁנֵיהֶם תּוֹפְסִים בּוֹ, וְחוֹלְקִין <small><small>(רִיבָ"שׁ סִימָן תל"ד)</small>.</small> </small> 

וְאִם זֶה אוֹמֵר: כֻּלָּהּ שֶׁלִּי, וְזֶה אוֹמֵר: חֶצְיָהּ שֶׁלִּי, הָאוֹמֵר: כְּלָּהּ שֶׁלִּי, יִשָּׁבַע שֶׁיֵּשׁ לוֹ בָּהּ, וְשֶׁאֵין לוֹ בָּהּ פָּחוֹת מִשְׁלֹשָׁה חֲלָקִים, וְהָאוֹמֵר: חֶצְיָהּ שֶׁלִּי יִשָּׁבַע שֶׁיֵּשׁ לוֹ בָּהּ, וְשֶׁאֵין לוֹ בָּהּ פָּחוֹת מֵרְבִיעַ, זֶה נוֹטֵל שְׁלֹשָׁה חֲלָקִים וְזֶה נוֹטֵל רְבִיעַ. <small>הַגָּה: וְאִם הוּא דָּבָר הָרָאוּי לַחֲלֹק, יוּכַל לִטֹּל הַחֵצִי שֶׁמּוֹדֶה לוֹ בְּלֹא שְׁבוּעָה, וְנִשְׁבָּע כָּל אֶחָד אַחַר כָּךְ שֶׁאֵין לוֹ בַּנִּשְׁאַר פָּחוֹת מֵחֶצְיוֹ <small><small>(הַמ"מ בְּפֶרֶק ט' מִטּוֹעֵן בְּשֵׁם הָרַשְׁבָּ"א)</small>. </small> </small> 

בַּמֶּה דְּבָרִים אֲמוּרִים, כְּשֶׁאוֹחֲזִין בִּשְׂפַת הַטַּלִּית, שֶׁאֵין בְּיַד שׁוּם אֶחָד מִמֶּנָּה שָׁלֹשׁ <small><small>(אֶצְבָּעוֹת)</small></small> עַל שָׁלֹשׁ, אָז חוֹלְקִין אוֹתָהּ, אֲפִלּוּ שֶׁהַטַּלִּית מֻזְהֶבֶת וְהַזָּהָב לְצַד אֶחָד מֵהֶם, וְאֵינוֹ יָכוֹל לוֹמַר: חֲלֹק אוֹתָהּ לְרָחְבָּהּ שֶׁיָּבֹא הַזָּהָב לְחֶלְקִי, אֶלָּא חוֹלְקִים אוֹתָהּ לְאָרְכָּהּ כְּדֵי שֶׁיָּבֹא לִשְׁנֵיהֶם בְּשָׁוֶה. אֲבָל אִם כָּל אֶחָד קְצָתָהּ בְּיָדוֹ, וְזֶה אוֹמֵר: כֻּלָּהּ שֶׁלִּי, וְזֶה אוֹמֵר: כֻּלָּהּ שֶׁלִּי, זֶה נוֹטֵל עַד מָקוֹם שֶׁיָּדוֹ מַגַּעַת וְזֶה נוֹטֵל עַד מָקוֹם שֶׁיָּדוֹ מַגַּעַת, וְהַשְּׁאָר חוֹלְקִים בְּשָׁוֶה וְנִשְׁבָּעִים עַל הַדֶּרֶךְ שֶׁנִּתְבָּאֵר. וְיֵשׁ לְכָל אֶחָד לְגַלְגֵּל עַל חֲבֵרוֹ שֶׁכָּל מַה שֶּׁנָּטַל כְּדִין נָטַל. 

כָּל חֲלֻקָּה הָאֲמוּרָה כָּאן, אִם הוּא דָּבָר שֶׁיִּפָּסֵד אִם יֵחָלֵק מַמָּשׁ, חוֹלְקִים אוֹתוֹ בְּדָמִים. 

הָיָה אוֹחֵז אֶת כֻּלָּהּ, וְזֶה מִתְאַבֵּק עִמּוֹ וְנִתְלֶה בָּהּ, הֲרֵי זוֹ בְּחֶזְקַת הָאוֹחֵז אֶת כֻּלָּהּ. 

בָּאוּ שְׁנֵיהֶם אֲדוּקִים, וּשְׁמָטָהּ הָאֶחָד מִיַּד חֲבֵרוֹ בְּפָנֵינוּ, וְשָׁתַק הַשֵּׁנִי, אַף עַל פִּי שֶׁחָזַר וְצָוַח אֵין מוֹצִיאִין אוֹתָהּ מִיָּדוֹ, שֶׁכֵּיוָן שֶׁשָּׁתַק בַּתְּחִלָּה הֲרֵי זֶה כְּמוֹדֶה לוֹ. <small>הַגָּה: וְיֵשׁ אוֹמְרִים דְּאֲפִלּוּ מֵבִיא עֵדִים אַחַר כָּךְ שֶׁהִיא שֶׁלּוֹ לָא מְהַנֵּי לֵהּ, דְּהוֹדָאַת בַּעַל דִּין כְּמֵאָה עֵדִים דָּמִי <small><small>(טוּר בְּשֵׁם הָרֹא"שׁ)</small>.</small> </small> 

חָזַר הָאֶחָד וּתְקָפָהּ מִיַּד זֶה הַתּוֹקֵף, אַף עַל פִּי שֶׁצָּוַח מִתְּחִלָּה וְעַד סוֹף, יַחֲלֹקוּ כְבַתְּחִלָּה. <small>הַגָּה: וְיֵשׁ אוֹמְרִים דְּכֵיוָן שֶׁזָּכָה הָרִאשׁוֹן מִשּׁוּם הוֹדָאָתוֹ שֶׁל זֶה, אֵין הָאַחֵר יָכוֹל לִתְקֹף מִמֶּנּוּ בְּלֹא רְאָיָה <small><small>(רַאֲבַ"ד וְטוּר וּמָרְדְּכַי פֶּרֶק קַמָּא דִּמְצִיעָא)</small>.</small> </small> 

בָּאוּ שְׁנֵיהֶם אֲדוּקִים בְּטַלִּית, וְאָמְרוּ לָהֶם: צְאוּ וְחַלְּקוּ אֶת דָּמֶיהָ, יָצְאוּ וְחָזְרוּ וַהֲרֵי הוּא תַּחַת יַד אֶחָד מֵהֶם, זֶה טוֹעֵן: <small><small>(שֶׁכְּנֶגְדּוֹ)</small></small> הוֹדָה לִי וְנִסְתַּלֵּק מִמֶּנָּה, וְזֶה טוֹעֵן: שְׂכַרְתִּיהָ לוֹ, אוֹ: נִתְגַבֵּר עָלַי וַחֲטָפָהּ, הַמּוֹצִיא מֵחֲבֵרוֹ עָלָיו הָרְאָיָה; וְאִם לֹא הֵבִיא רְאָיָה, יִשָּׁבַע זֶה שֶׁהִיא שֶׁלּוֹ, וְיִפָּטֵר. <small>הַגָּה: וְיֵשׁ אוֹמְרִים דְּאִם אָמַר שֶׁחֲטָפָהּ מִמֶּנּוּ, נֶאֱמָן, וְיַחֲלֹקוּ <small><small>(טוּר בְּשֵׁם הָרֹא"שׁ)</small>.</small> וְלָכֵן אִם אָמַר: שְׂכַרְתִּיהָ לוֹ בִּפְנֵי פְּלוֹנִי וּפְלוֹנִי וְהָלְכוּ לָהֶם לִמְדִינַת הַיָּם, נֶאֱמָן, בְּמִגּוֹ שֶׁהָיָה אוֹמֵר: חֲטָפָהּ מִמֶּנִּי <small><small>(הַמַּגִּיד פ"ט מִטּוֹעֵן בְּשֵׁם הָרַמְבַּ"ן והָרַשְׁבָּ"א)</small>,</small> וְכֵן נִרְאֶה לִי עִקָּר: </small> 


Siman 139

שְׁנַיִם שֶׁחֲלוּקִים בַּדָּבָר, וְאֵין שׁוּם אֶחָד מֵהֶם מֻחְזָק בּוֹ, כְּהַהִיא אַרְבָּא דַּהֲווּ מִנְצוּ עָלֶיהָ בֵּי תְרֵי, וְכָל חַד אָמַר: דִּידִי הִיא, כָּל דְּאַלִּים גָּבַר, וְאוֹתוֹ שֶׁתִּגְבַּר יָדוֹ תְּחִלָּה, הוּא שֶׁלּוֹ, עַד שֶׁיָּבִיא הָאַחֵר רְאָיָה. וּמִיהוּ, שֶׁכְּנֶגְדּוֹ יָכוֹל לְהַשְׁבִּיעוֹ, וְצָרִיךְ לִשָּׁבַע שֶׁהוּא שֶׁלּוֹ. וְכָל זְמַן שֶׁלֹּא יָבִיא הָאַחֵר רְאָיָה, אַף אִם תִּגְבַּר יָדוֹ, אֵין מַנִּיחִין לִקַּח מִזֶּה שֶׁגָּבְרָה יָדוֹ תְּחִלָּה. 

בָּא שְׁלִישִׁי וַחֲטָפָהּ, בְּטַעֲנָה שֶׁאוֹמֵר שֶׁהוּא שֶׁלּוֹ, אֵין לַשְׁנַיִם הָאֲחֵרִים בּוֹ כְּלוּם, כֵּיוָן שֶׁזֶּה שֶׁהוּא מֻחְזָק בּוֹ טוֹעֵן שֶׁהוּא שֶׁלּוֹ. אֲבָל אִם חֲטָפָהּ בְּלֹא טַעֲנָה, מוֹצִיאִין אוֹתוֹ מִיָּדוֹ וְאֵין לוֹ תַּקָּנָה עַד שֶׁיָּשִׁיב לְכָל אֶחָד וְאֶחָד <small><small>(טוּר סָעִיף ג' בְּשֵׁם רַשְׁבָּ"ם וְהָרֹא"שׁ)</small>,</small> שֶׁהֲרֵי אֵינוֹ יוֹדֵעַ לְמִי יָשִׁיב. וְאִם הוּא קַרְקַע וְהֶחֱזִיק בּוֹ וְאָכַל פֵּרוֹתָיו, גּוּף הַקַּרְקַע אֵינָהּ נִגְזֶלֶת, אֲבָל הַפֵּרוֹת צָרִיךְ לְשַׁלֵּם לְכָל אֶחָד וְאֶחָד. 

אִם אֶחָד מֵהַשְּׁנַיִם הַחֲלוּקִים עַל דָּבָר זֶה בָּא לְבֵית דִּין וְאָמַר: תִּפְסוּהוּ עַד שֶׁאָבִיא רְאָיָה, אֵין שׁוֹמְעִין לוֹ. וְאִם תְּפָסוּהוּ בֵּית דִּין מִדַּעַת שְׁנֵיהֶם, אוֹ שֶׁעָבְרוּ וּתְפָסוּהוּ, אֵין מוֹצִיאִין אוֹתוֹ עַד שֶׁיִּתְבָּרֵר שֶׁל מִי הוּא. 

אִם הֵם חֲלוּקִים עַל שָׂדֶה, וְאֵין אֶחָד מֵהֶם מֻחְזָק בָּהּ, כְּגוֹן שֶׁמֵּת בַּעַל הַשָּׂדֶה וּשְׁנַיִם בָּאִים לְיָרְשׁוֹ, כָּל אֶחָד אוֹמֵר: אֲנִי קָרוֹב וְרָאוּי לְיָרְשׁוֹ, וְאֵין לְשׁוּם אֶחָד עֵדִים, כָּל דְּאַלִּים גָּבַר. <small>וְעַיֵּן לְעֵיל רֵישׁ סִימָן קל"ח אִם הָיוּ שְׁנֵיהֶם מֻחְזָקִים <small><small>(מַאי דִּינָם)</small> ;</small> </small> וְאִם גָּבַר הָאֶחָד וְאָכַל פֵּרוֹתָיו, וְאַחַר כָּךְ הֵבִיא הַשֵּׁנִי עֵדִים שֶׁהוּא קָרוֹב, וְאֵין הָעֵדִים יוֹדְעִים אִם זֶה שֶׁגָּבַר הוּא קָרוֹב אוֹ לֹא, מוֹצִיאִין מִזֶּה שֶׁגָּבַר, שֶׁהוּא סָפֵק קָרוֹב וְהָאַחֵר קָרוֹב וַדַּאי. וְהוּא הַדִּין אִם הַשֵּׁנִי הֵבִיא עֵדִים שֶׁהוּא קָרוֹב יוֹתֵר מֵהָאַחֵר, מוֹצִיאִים מִזֶּה שֶׁגָּבַר וְנוֹתְנִים לְזֶה שֶׁקָּרוֹב יוֹתֵר, וְצָרִיךְ לְהַחֲזִיר כָּל פֵּרוֹת שֶׁאָכַל אֲפִלּוּ אֵין יָדוּעַ שֶׁאֲכָלָם אֶלָּא עַל פִּיו שֶׁהוֹדָה בָּהֶם. <small>הַגָּה: דָּבָר שֶׁהַפּוֹסְקִים חוֹלְקִים בּוֹ, וְלֹא תָפַס חַד מִנַּיְהוּ, אִם הוּא דָבָר דְּשַׁיָּךְ בּוֹ חֲלֻקָּה, חוֹלְקִין. וְאִם לֹא שַׁיָּךְ בֵּהּ חֲלֻקָּה, כָּל דְּאַלִּים גָּבַר <small><small>(תְּרוּמַת הַדֶּשֶׁן סִימָן שנ"ב)</small>. </small> </small>


Siman 140

קַרְקַע, בְּחֶזְקַת בְּעָלֶיהָ עוֹמֶדֶת; שֶׁקַּרְקַע הַיָּדוּעַ לִרְאוּבֵן בְּעֵדִים שֶׁיּוֹדְעִים שֶׁהָיָה בְּחֶזְקָתוֹ אֲפִלּוּ יוֹם אֶחָד, וְהוּא עַתָּה בְּחֶזְקַת שִׁמְעוֹן וּמַחֲזִיק בּוֹ וְאוֹכֵל פֵּרוֹתָיו, וְטוֹעֵן שֶׁלְּקָחוֹ, וּרְאוּבֵן מְעַרְעֵר לוֹמַר שֶׁהִיא גְזוּלָה בְּיָדוֹ, נֶאֱמָן, וְיִשָּׁבַע שְׁבוּעַת הֶסֵת וְנוֹטֵל אֶת שֶׁלּוֹ, אֶלָּא אִם כֵּן הֶחֱזִיק בּוֹ שִׁמְעוֹן כָּרָאוּי וּבְטַעֲנָה, אָז אֵין מוֹצִיאִין אוֹתוֹ מִיָּדוֹ, אֶלָּא נִשְׁבָּע <small><small>(הֶסֵת)</small></small> וְעוֹמֵד בְּשֶׁלּוֹ. וְאִם אֵין עֵדִים לִרְאוּבֵן שֶׁהָיָה שֶׁלּוֹ, אֵין צָרִיךְ שִׁמְעוֹן חֲזָקָה, אֶלָּא נִשְׁבָּע וְעוֹמֵד בְּשֶׁלּוֹ, אַף עַל פִּי שֶׁלֹּא הֶחֱזִיק בּוֹ. <small>וְעַיֵּן לְעֵיל רֵישׁ סִימָן צ"ה דְאֵין נִשְׁבָּעִים עַל קַרְקָעוֹת רַק הֶסֵּת.</small> 

זֶה שֶׁהֶחֱזִיק שָׁלֹשׁ שָׁנִים, אֵין מוֹסְרִין אוֹתוֹ לִשְׁבוּעָה, אֲבָל אִם רָצָה לְהַחֲרִים סְתָם עַל כָּל מִי שֶׁהֶחֱזִיק בְּשֶׁלּוֹ שֶׁלֹּא כַּדִּין, הָרְשׁוּת בְּיָדוֹ. <small>הַגָּה: זֶהוּ סְבָרָא אַחֶרֶת, וְחוֹלֶקֶת עַל מַה שֶּׁכָּתַב רִאשׁוֹנָה שֶׁאַף עַל פִּי שֶׁהֶחֱזִיק כָּרָאוּי וּבְטַעֲנָה, נִשְׁבָּע וְעוֹמֵד בְּשֶׁלּוֹ וְכֵן הוּא בְּסָמוּךְ סָעִיף ד' <small><small>(וְהִיא סְבָרַת הָרַמְבַּ"ם פי"א מִטּוֹעֵן, בַּטּוּר בְּסִימָן זֶה)</small>.</small> </small> 

טָעַן שִׁמְעוֹן שֶׁיֵּשׁ לוֹ שְׁטָר שֶׁמְּכָרָהּ לוֹ, וּרְאוּבֵן אוֹמֵר שֶׁשְּׁטָרוֹ מְזֻיָּף אוֹ שְׁטַר אֲמָנָה, יִתְקַיֵּם הַשְּׁטָר בְּחוֹתְמָיו; <small><small>(וְעַיֵּן לְעֵיל ס"ס מ"ו)</small>.</small> וְאִם לֹא נִתְקַיֵּם, מוֹצִיאִין הַשָּׂדֶה מִיָּדוֹ. 

טָעַן שִׁמְעוֹן שֶׁיֵּשׁ לוֹ שְׁטָר שֶׁמְּכָרָהּ אוֹ נְתָנָהּ לוֹ בִּשְׁטָר, וְגַם שֶׁיֵּשׁ לוֹ עֵדִים שֶׁהֶחֱזִיק שָׁלֹשׁ שָׁנִים, אוֹמְרִים לוֹ: קַיֵּם שְׁטָרְךָ. אִם יָכוֹל לְקַיְּמוֹ, מוּטָב, וְצָרִיךְ לַחֲזֹר אַחֲרָיו לְקַיְּמוֹ. וְאִם אִי אֶפְשָׁר לְקַיְּמוֹ, כְּגוֹן שֶׁמֵּתוּ הָעֵדִים אוֹ הָלְכוּ לִמְדִינַת הַיָּם, וְאֵין מִי שֶׁיַּכִּיר חֲתִימָתָן, סוֹמְכִין עַל עֵדֵי חֲזָקָה, וְיִשָּׁבַע הֶסֵת שֶׁלְּקָחָהּ. אֲבָל אִם יֶשְׁנָן לָעֵדִים לֹא תוֹעִיל לוֹ חֶזְקָתוֹ, וְצָרִיךְ שֶׁיָּבוֹאוּ הָעֵדִים. 

אִם טָעַן אַחַר כָּךְ: אָבַד הַשְּׁטָר, אֵינוֹ נֶאֱמָן. וְכֵן אִם הֵבִיא הַשְּׁטָר וְנִמְצָא בָטֵל, נִתְבַּטְּלָה נַמֵּי הַחֲזָקָה. 

<small>הַנּוֹתֵן קַרְקַע לְאֶחָד בְּעֵדִים וְחָזַר וְהֶחֱזִיק בָּהּ,</small> אֲפִלּוּ אִם הֶחֱזִיק הַנּוֹתֵן ג' שָׁנִים בֶּחָצֵר לְאַחַר הַמַּתָּנָה, אֵינוֹ נֶאֱמָן לוֹמַר: טָעוּת סוֹפֵר הוּא <small>בַּמַּתָּנָה,</small> מִגּוֹ דְּאִי בָּעֵי אָמַר תְּחִלָּה: חָזַרְתִּי וְלָקַחְתִּי מִמֶּנּוּ, מִכָּל מָקוֹם עַכְשָׁיו שֶׁטּוֹעֵן: טָעוּת סוֹפֵר הוּא, אֵין זֶה אֶלָּא כְמַכְחִישׁ אֶת הָעֵדִים, וְקַיְּמָא לָן דְּמִגּוֹ בִּמְקוֹם עֵדִים לָא אָמְרִינָן. 

כֵּיצַד הִיא הַחֲזָקָה, שֶׁיִּשְׁתַּמֵּשׁ בּוֹ וְיֶהֱנֶה מִמֶּנּוּ ג' שָׁנִים מִיּוֹם לְיוֹם, כָּל דָּבָר כְּפִי הֲנָאָתוֹ וְתַשְׁמִישׁוֹ. <small>הַגָּה: וְאֵין צָרִיךְ לְהָבִיא רְאָיָה שֶׁהִשְׁתַּמֵּשׁ בְּכָל הַחֲדָרִים שֶׁבַּבַּיִת, אֶלָּא אִם נִשְׁתַּמֵּשׁ כְּדֶרֶךְ הַבְּעָלִים הֶחֱזִיק בְּכָל הַבַּיִת <small><small>(תְּשׁוּבַת רַשְׁבָּ"א סִימָן תתקמ"א)</small>,</small> </small> שֶׁכֵּיוָן שֶׁהֻחְזַק בּוֹ ג' שָׁנִים וְלֹא מִחָה בּוֹ שׁוּם אָדָם, לֹא נִזְהָר עוֹד בִּשְׁטָרוֹ, וְנֶאֱמָן לוֹמַר: מְכַרְתּוֹ אוֹ נְתַתּוֹ לִי וְאִבַּדְתִּי שְׁטָרִי. <small>הַגָּה: וְכָל שֶׁלֹּא הֶחֱזִיק כָּרָאוּי אֵינָהּ חֲזָקָה. אֲפִלּוּ יָדוּעַ שֶׁמָּכַר לוֹ קַרְקַע רַק שֶׁאֵינוֹ יָדוּעַ שֶׁהִיא זוֹ שֶׁהֶחֱזִיק בָּהּ, יָכוֹל הַמּוֹכֵר לִטֹּל קַרְקַע זוֹ וְלוֹמַר שֶׁמָּכַר לוֹ קַרְקַע אַחֶרֶת הַגְּרוּעָה מִזּוֹ <small><small>(בֵּית יוֹסֵף בְּשֵׁם הָרַשְׁבָּ"א)</small>.</small> </small> 

בָּתִּים שֶׁהֵם לְדִירָה, צָרִיךְ לְהָבִיא עֵדִים שֶׁדָּר בּוֹ אוֹ הִשְׂכִּירוֹ שָׁלֹשׁ שָׁנִים רְצוּפוֹת; וּמִשֶּׁהֵבִיא עֵדִים שֶׁדָּר בּוֹ אוֹ הִשְׂכִּירוֹ שָׁלֹשׁ שָׁנִים רְצוּפוֹת, הָוֵי חֲזָקָה; וְאִם יִטְעֹן הַמְעַרְעֵר: אֲנִי יוֹדֵעַ שֶׁלֹּא דָר בּוֹ בַּלֵּילוֹת, אָז צָרִיךְ הַמַּחֲזִיק לְהָבִיא עֵדִים שֶׁיָּעִידוּ בְּפֵרוּשׁ גַּם עַל הַלֵּילוֹת, וְעַל פִּי הַשְּׁכֵנִים שֶׁיָּעִידוּ שֶׁלֹּא הִרְגִּישׁוּ בּוֹ שֶׁיָּצָא בַּלֵּילוֹת, אֶלָּא כְּפִי נִהוּג הָעוֹלָם רָאִינוּ <small>אוֹתוֹ</small> נִכְנָס בּוֹ בָּעֶרֶב וְיוֹצֵא בַּבֹּקֶר. וְאִם יוֹסִיף לִטְעֹן: רְאִיתִיו שֶׁיָּצָא מִמֶּנּוּ בַּלֵּילוֹת אַחַר שֶׁיָּשְׁנוּ הַשְּׁכֵנִים, לָא הָוֵי חֲזָקָה, אֶלָּא אִם כֵּן יָבִיא עֵדִים שֶׁיֹּאמְרוּ: שָׂכַרְנוּ מִמֶּנּוּ הַבַּיִת וְדַרְנוּ בּוֹ יָמִים וְלֵילוֹת. וְאִם הָיָה הַמְעַרְעֵר רוֹכֵל הַמַּחֲזִיר בָּעֲיָרוֹת, אַף עַל פִּי שֶׁלֹּא טָעַן: בָּרִי לִי שֶׁלֹּא הָיָה דָר בּוֹ בַּיָּמִים וּבַלֵּילוֹת, טַעֲנִינָן לֵהּ. וּלְהָרַמְבַּ"ם אֲפִלּוּ לֹא טָעַן הַמְעַרְעֵר, אֶלָּא: שֶׁמָּא לֹא דָר בָּהּ בַּיּוֹם וּבַלַּיְלָה, צָרִיךְ לְהָבִיא עֵדִים שֶׁדָּר בָּהּ בַּיּוֹם וּבַלַּיְלָה. וְאִם הָיָה הַמַּחֲזִיק רוֹכֵל הַמַּחֲזִיר בָּעֲיָרוֹת, אַף עַל פִּי שֶׁלֹּא טָעַן הַמְעַרְעֵר, טַעֲנִינָן לֵהּ וְאוֹמְרִים לַמַחֲזִיק: הָבֵא עֵדִים שֶׁהֶחֱזַקְתָּ בּוֹ בַּיּוֹם וּבַלַּיְלָה שָׁלֹשׁ שָׁנִים. <small>הַגָּה: ור"ת וְהָרֹא"שׁ חוֹלְקִין עַל כָּל זֶה, אֶלָּא כָּל שֶׁהֵעִידוּ הַשְּׁכֵנִים שֶׁדָּר בּוֹ כְּמִנְהָג שֶׁרְגִילִים הַשְּׁכֵנִים לֵידַע, אַף עַל פִּי שֶׁלִּפְעָמִים יָצְאוּ הַשְּׁכֵנִים לְעִסְקֵיהֶם מֵהָעִיר, וְלֹא יָדְעוּ אִם נִשְׁאַר הַמַּחֲזִיק בַּבַּית בְּעוֹד שֶׁלֹּא הָיוּ בָּעִיר, אֶלָּא מְעִידִין שֶׁכְּשֶׁיָּצְאוּ מִן הָעִיר הִנִּיחוּהוּ בַּבַּיִת וּכְשֶׁבָּאוּ מָצְאוּ אוֹתוֹ דָּר בּוֹ, הָוֵי חֲזָקָה. וְאִם אָמַר הַמַּחֲזִיק לָעֵדִים סְתָם: הָעִידוּ לִי שֶׁדַּרְתִּי בּוֹ שָׁלֹשׁ שָׁנִים בְּחֶזְקַת יָמִים וְלֵילוֹת, אַף עַל פִּי שֶׁאֵינָן יוֹדְעִים שֶׁדָּר בּוֹ כָּל הַיָּמִים וְכָל הַלֵּילוֹת, אֶלָּא שֶׁרָאוּהוּ שֶׁדָּר בּוֹ מִקְצָת יָמִים וּמִקְצָת לֵילוֹת, טַעֲנָתוֹ טַעֲנָה וּמַסְפִּיק עֵדוּתָן אִם יָעִידוּ כִּדְבָרָיו. וַאֲפִלּוּ אִם יִטְעֹן הַמְעַרְעֵר: בָּרִי לִי שֶׁלֹּא דָר בּוֹ בַּלֵּילוֹת, וְכֵן אִם הָיוּ הַדָּרִים בּוֹ רוֹכְלִים הַמַּחֲזִירִים בָּעֲיָרוֹת <small><small>(ר"ח וְטוּר הֱבִיאוֹ בסט"ו)</small>,</small> אַף עַל פִּי שֶׁיָּצְאוּ לִפְעָמִים מִן הַבַּיִת וְלֹא דָרוּ בּוֹ שָׁלֹשׁ שָׁנִים רְצוּפִים, הוֹאִיל וְהָוֵי שָׁלֹשׁ שָׁנִים בְּחֶזְקָתָן, הָוֵי חֲזָקָה אַף עַל פִּי שֶׁהָיוּ מְחַזְּרִין יָמִים רַבִּים וְלֹא לָנוּ בַּבַּיִת. וְהוּא הַדִּין לִשְׁאַר מַחֲזִיק <small><small>(שָׁם בְּשֵׁם רֹא"שׁ לְדַעַת ר"ח)</small> </small> שֶׁיָּצָא לִפְעָמִים מִן הַבַּיִת אַחַר עֲסָקָיו, וּמִיָּד כְּשֶׁבָּא הָיָה חוֹזֵר לַבַּיִת, מִקְרֵי חֲזָקָה בְּשָׁלֹשׁ שָׁנִים. וְכֵן מְקוֹמוֹת בֵּית הַכְּנֶסֶת <small><small>(שָׁם סִימָן ו' וְרַשְׁבָּ"א סִימָן תקמ"ג)</small>,</small> אִם מְעִידִים הָעֵדִים שֶׁיָּשַׁב עָלֶיהָ כָּל עֵת שֶׁנִּכְנַס לְבֵית הַכְּנֶסֶת, אַף עַל פִּי שֶׁלִּפְעָמִים שִׁנָּה מְקוֹמוֹ מֵחֲמַת אֲבֵלוּת, אוֹ לֹא נִכְנַס לְבֵית הַכְּנֶסֶת, הָוֵי חֲזָקָה, הוֹאִיל וְעָשָׂה בַּחֲזָקָה כְּמִנְהַג הָעוֹלָם <small><small>(כָּל זֶה בַּטּוּר)</small>.</small> וְנִרְאֶה לִי שֶׁכֵּן רָאוּי לְהוֹרוֹת, אַף עַל פִּי שֶׁיֵּשׁ חוֹלְקִין <small><small>(נִמּוּקֵי יוֹסֵף ר"פ חֶזְקַת בְּשֵׁם ה"ר יוֹנָה)</small>.</small> מְקוֹמוֹת שֶׁל בֵּית הַכְּנֶסֶת שֶׁהַמִּנְהָג שֶׁכָּל אֶחָד כּוֹתֵב שְׁמוֹ עָלָיו, הָוֵי כִשְׁטָר, וְכָל מִי שֶׁשְּׁמוֹ עָלָיו הָוֵי שֶׁלּוֹ וְאֵין לַמְּעַרְעֵר בּוֹ כְלוּם <small><small>(תְּשׁוּבַת הָרֹא"שׁ כְּלָל ה' סִימָן ה')</small>. </small> </small> 

הָא דִמְהַנֵּי עֵדוּת הַשּׂוֹכְרִים לוֹמַר שֶׁדָּרוּ בָּהּ יָמִים וְלֵילוֹת, דַּוְקָא שֶׁשְּׂכִירוּת הַבַּיִת עֲדַיִן בְּיָדָם, וְאוֹמְרִים: נִתֵּן אוֹתוֹ לְמִי שֶׁיִּזְכֶּה בַּדִּין, וְאַף עַל פִּי שֶׁעֲדַיִן לֹא נֶהֱנָה הַמַּחֲזִיק מִפֵּירוֹת זֶה הַבַּיִת, כֵּיוָן שֶׁדָּרוּ בּוֹ מִכֹּחוֹ, הַיְנוּ הֲנָאַת פֵּרוֹתָיו. וַאֲפִלּוּ אִם הִשְׁאִילוֹ לָהֶם בְּחִנָּם. אֲבָל אִם כְּבָר פָּרְעוּ הַשָּׂכָר לַמַחֲזִיק, אֵינָם יְכוֹלִים לְהָעִיד, מִפְּנֵי שֶׁהֵם נוֹגְעִים בַּדָּבָר, שֶׁחֲפֵצִים לְהַחֲזִיקוֹ בַּבַּיִת שֶׁאִם יֵצֵא מִתַּחַת יָדוֹ צְרִיכִים לִתֵּן הַשָּׂכָר פַּעַם אַחֶרֶת לַמְעַרְעֵר. וּמִיהוּ, אֲפִלּוּ נְתָנוּהוּ כְּבָר לַמַּחֲזִיק, יָכוֹל הוּא לַחֲזֹר וְלִתְּנוֹ לָהֶם שֶׁיִּתְּנוּהוּ לְמִי שֶׁיִּזְכֶּה בַּדִּין, וְאָז לֹא יִהְיוּ נוֹגְעִים בַּדָּבָר. וְיֵשׁ מִי שֶׁחוֹלֵק. 

אֲפִלּוּ אִם כְּבָר פָּרַע שָׂכָר לַמַחֲזִיק, אִם יִטְעֹן הַמַּחֲזִיק בְּבֵית דִּין קֹדֶם שֶׁיָּבֹא הַמְעַרְעֵר, יָעִידוּ הַשּׂוֹכְרִים בִּפְנֵיכֶם שֶׁדָּרוּ בּוֹ ג' שָׁנִים, טַעֲנָתוֹ טַעֲנָה וְלֹא הָווּ נוֹגְעִים בְּעֵדוּת, כֵּיוָן דְּלָא הָוֵי מְעַרְעֵר קַמָּן. <small>הַגָּה: וְאַף עַל גַּב דְּאֵין מְקַבְּלִין עֵדוּת שֶׁלֹּא בִּפְנֵי בַּעַל דִּין, כֵּיוָן דְּהַשְׁתָּא כְּשֵׁרִים, וְאִם יָעִידוּ מִשֶּׁיָּבֹא הַמְעַרְעֵר יִהְיוּ נוֹגְעִין בְּעֵדוּת, מְקַבְּלִין שֶׁלֹּא בְּפָנָיו <small><small>(טוּר וּתְשׁוּבַת רַשְׁבָּ"א סִימָן אֶלֶף כ"ו)</small>.</small> </small> 

אִם אֵין הַשּׂוֹכְרִים דָּרִים בּוֹ עַתָּה, אֶלָּא שֶׁדָּרוּ ג' שָׁנִים וְיָצְאוּ מִמֶּנּוּ, אִם אֵין הַמְעַרְעֵר יוֹדֵעַ שֶׁדָּרוּ בּוֹ אֶלָּא עַל פִּיהֶם, אֲפִלּוּ אִם נָתְנוּ כְּבָר הַשָּׂכָר לַמַּחֲזִיק אֵינָם נוֹגְעִים בְּעֵדוּת, כֵּיוָן דְּאִי בָּעֵי אָמְרֵי: לֹא דַרְנוּ בּוֹ מֵעוֹלָם, נֶאֱמָנִים לוֹמַר: דַּרְנוּ וּפָרַעְנוּ. 

יֵשׁ אוֹמְרִים שֶׁאֵין עֵדוּת הַשּׂוֹכְרִים מוֹעִיל אֶלָּא אִם כֵּן שָׂכְרוּ בִּשְׁטָר, אֲבָל אִם שָׂכְרוּ בְּלֹא שְׁטָר, לֹא. וְיֵשׁ אוֹמְרִים דַּאֲפִלּוּ שְׂכָרוּם לִשְׁלֹשָׁה שׂוֹכְרִים זֶה אַחַר זֶה, לְכֻלָּם בְּלֹא שְׁטָר, מִצְטָרְפִים. 

עֵדוּת הַשּׂוֹכְרִים מוֹעִיל אֲפִלּוּ לֹא דָרוּ בּוֹ שְׁנֵיהֶם בְּיַחַד, אֶלָּא זֶה אב"ג וְזֶה דה"ו, וַאֲפִלּוּ הָיוּ שִׁשָּׁה, אֶחָד בְּכָל שָׁנָה, עָלְתָה לוֹ חֲזָקָה. <small>הַגָּה: יֵשׁ אוֹמְרִים שֶׁאִם הָיָה יָדוּעַ שֶׁהַמְעַרְעֵר הָיָה דָר בַּחֶדֶר הַפְּנִימִי מִן הַבַּיִת, וְטוֹעֵן שֶׁהָיָה עוֹבֵר דֶּרֶךְ הַבַּיִת הַחִיצוֹן וּלְכָךְ לֹא מִחָה בַּמַּחֲזִיק בַּבַּיִת הַחִיצוֹן, אַף עַל פִּי שֶׁיֵּשׁ לַחֶדֶר הַפְּנִימִי עוֹד דֶּרֶךְ מִצַּד אַחֵר, וְלָא יַדְעִינָן אִם עָבַר דֶּרֶךְ הָרִאשׁוֹן, אֲפִלּוּ הָכִי טַעֲנָתוֹ טַעֲנָה וְצָרִיךְ הַמַּחֲזִיק לְהָבִיא רְאָיָה שֶׁלֹּא עָבַר דֶּרֶךְ בַּיִת הַחִיצוֹן <small><small>(טוּר)</small>.</small> וְיֵשׁ אוֹמְרִים דְּזֶה לֹא מְבַטֵּל הַחֲזָקָה אֶלָּא אִם כֵּן טָעַן: כְּשֶׁרָצִיתִי הָיִיתִי מְשַׁמֵּשׁ בְּכָל בַּיִת הָרִאשׁוֹן, וְהֻצְרַכְתָּ לִדָּחוֹת מִפָּנַי, וְלֹא הֶחֱזַקְתָּ בַּבַּיִת הַחִיצוֹן רַק כְּשֶׁלֹא הֻצְרַךְ לִי. <small><small>(נִמּוּקֵי יוֹסֵף וּמָרְדְּכַי פֶּרֶק חֶזְקַת)</small>.</small> </small> 

הַחֲנֻיּוֹת שֶׁל תַּגָּרִים וְכַיּוֹצֵא בָּהֶם, שֶׁאֵין דָּרִים בָּהֶם אֶלָּא בַּיּוֹם, כֵּיוָן שֶׁדָּר בָּהֶם ג' שָׁנִים בַּיּוֹם, הֲרֵי זוֹ חֲזָקָה. <small>הַגָּה: וְיֵשׁ אוֹמְרִים דְּבָעֵינָן שֶׁהֶחֱזִיק בָּהֶן שִׁשָּׁה שָׁנִים בַּיּוֹם <small><small>(טוּר בְּשֵׁם הָרֹא"שׁ וְהָרַאֲבַ"ד בְּהַשָּׂגָתוֹ וְהַמַּגִּיד פי"ב מִטּוֹעֵן וְהָרַשְׁבָּ"א וְכ"כ התוס')</small>.</small> וְיֵשׁ מְחַלְּקִים דְּאִם הָיְתָה כְּבָר חֲנוּת, סָגֵי בְּחֶזְקַת ג' שָׁנִים. אֲבָל אִם הָיָה כְּבָר בַּיִת, וְהוּא עָשָׂה מִמֶּנָּה חֲנוּת, צָרִיךְ שֶׁיַּחֲזִיק בָּהּ שִׁשָּׁה שָׁנִים בַּיּוֹם <small><small>(מָרְדְּכַי פֶּרֶק חֶזְקַת)</small> ;</small> וְכִסְבָרָא זוֹ נִרְאֶה לִי לְהוֹרוֹת:</small> 

הָיָה מַעֲמִיד בְּהֵמָה בְּמָקוֹם מְסֻיָּם מֵחֲצַר חֲבֵרוֹ, אוֹ שֶׁהָיָה מְגַדֵּל שָׁם תַּרְנְגוֹלִים, אוֹ מַעֲמִיד שָׁם תַּנּוּר וְכִירַיִם וְרֵחַיִם, אוֹ שֶׁנָּתַן שָׁם זִבְלוֹ, בֵּין שֶׁהֶעֱמִיד שָׁם מְחִצָּה בֵין שֶׁלֹּא הֶעֱמִיד, אִם נִשְׁתַּמֵּשׁ בִּדְבָרִים אֵלּוּ וְכַיּוֹצֵא בָּהֶם ג' שָׁנִים, וְטָעַן עַל בַּעַל הֶחָצֵר וְאָמַר: אַתָּה נָתַתָּ לִי מָקוֹם זֶה, אוֹ: מְכַרְתּוֹ לִי, הֲרֵי זֶה חֲזָקָה. <small>הַגָּה: <small><small>(טוּר סָעִיף ט')</small> </small> וַאֲפִלּוּ הָיָה לוֹ חֵלֶק בֶּחָצֵר בְּשֻׁתָּפוּת, אִם הוּא מָקוֹם שֶׁדַּרְכָּן לְהַקְפִּיד בָּזֶה, אוֹ שֶׁעָשׂוּ שְׁאַר דְּבָרִים שֶׁדֶּרֶךְ לְהַקְפִּיד עָלָיו וְלֹא הִקְפִּידוּ עָלָיו, הָוֵי חֲזָקָה לְמַה שֶׁהֶחֱזִיק <small><small>(כֵּן דַּעַת רִיבָ"שׁ סִימָן רמ"ט)</small>. </small> </small> 


Siman 141

שָׁלֹשׁ שָׁנִים שֶׁאָמְרוּ, מִיּוֹם לְיוֹם. אֲפִלּוּ הָיוּ חֲסֵרִים יוֹם אֶחָד, לֹא הֶחֱזִיק, וּמְסַלְּקִין אוֹתוֹ מִמֶּנָּה. בַּמֶּה דְּבָרִים אֲמוּרִים, בְּקַרְקַע שֶׁהֵם עוֹשִׂים פֵּרוֹת <small><small>(תָּמִיד)</small>,</small> כְּגוֹן הַבָּתִּים וְהַחֲצֵרוֹת, וְהַבּוֹרוֹת וְהַשִּׁיחִין וְהַמְּעָרוֹת, וְהַחֲנֻיּוֹת וְהַפֻּנְדְּקָאוֹת וְהַמֶּרְחֲצָאוֹת, וְהַשּׁוֹבָכוֹת וּבָתֵּי הַבַּדִּים, וּבָתֵּי הַשְּׁלָחִין <small><small>(פֵּרוּשׁ שֶׁעוֹצְרִין שָׁם הַזֵּיתִים וּפֵרוּשׁ בָּתֵּי הַשְּׁלָחִין, שָׂדוֹת שֶׁצָרִיךְ לְהַשְׁקוֹתָן בָּיַד, תַּרְגּוּם עָיֵף וְיָגֵעַ <small>(דְּבָרִים כה, יח)</small>, מְשַׁלְהֵי וּלְאֵי, וְאוֹתִיוֹת אהח"ע מִתְחַלְּפוֹת וּפֵרוּשׁ שְׂדֵה הַבַּעַל, שָׂדֶה שֶׁהַגְּשָׁמִים מַשְׁקִין אוֹתָהּ וַהֲרֵי הֵן לָהּ כְּבַעַל הַנּוֹתֵן הֵרָיוֹן לְאִשְׁתּוֹ לְהוֹלִידָהּ וּלְהַצְמִיחָהּ)</small>,</small> שֶׁמַּשְׁקִין אוֹתָם תָּמִיד וְזוֹרְעִים בָּהֶן וְנוֹטְעִים, וְהַגַּנּוֹת וְהַפַּרְדֵסִים, וְכֵן עֲבָדִים הַמְהַלְּכִים. אֲבָל שְׂדֵה הַבַּעַל שֶׁהִיא שׁוֹתָה מֵי גְשָׁמִים בִּלְבַד, וּשְׂדֵה אִילָן, אֵינָהּ מִיּוֹם לְיוֹם, אֶלָּא כֵּיוָן שֶׁאָכַל שָׁלֹשׁ תְּבוּאוֹת מִמִּין אֶחָד, הֲרֵי אֵלּוּ כְּשָׁלֹשׁ שָׁנִים. כֵּיצַד, הָיְתָה שְׂדֵה תִּמָרִים וְגָדַר שָׁלֹשׁ גְּדִירוֹת, אוֹ שְׂדֵה עֲנָבִים וּבָצַר שָׁלֹשׁ בְּצִירוֹת, אוֹ שְׂדֵה זֵיתִים וּמָסַק שָׁלֹשׁ מְסִיקוֹת, הֲרֵי אֵלּוּ כְּשָׁלֹשׁ שָׁנִים, וְהֶחֱזִיק. וַאֲפִלּוּ הָיוּ הָאִילָנוֹת רְצוּפִים וְלֹא הָיָה בֵּינֵיהֶם הֶרְחֵק כָּרָאוּי, שֶׁהֲרֵי סוֹפָן לִיבַשׁ, הוֹאִיל וַאֲכָלָן שָׁלֹשׁ <small><small>(תְּבוּאוֹת)</small>,</small> הֶחֱזִיק. <small>הַגָּה: וְיֵשׁ אוֹמְרִים דְּגַם בִּשְׂדֵה בַּעַל וּשְׂדֵה אִילָן בָּעִינָן חֲזָקָה ג' שָׁנִים <small><small>(טוּר בְּשֵׁם הָרֹא"שׁ וה"ר יוֹנָה)</small>,</small> וְכֵן נִרְאֶה לִי לְהוֹרוֹת.</small> 

שָׁלֹשׁ שָׁנִים שֶׁאָמְרוּ, צָרִיךְ <small><small>(שֶׁיִּהְיוּ)</small></small> רְצוּפוֹת זוֹ אַחַר זוֹ. הֲרֵי שֶׁהֶחֱזִיק בְּשָׂדֶה, וּזְרָעָהּ שָׁנָה וְהוֹבִיר שָׁנָה <small><small>(פֵּרוּשׁ, הִנִּיחָה שְׁמָמָה, תַּרְגּוּם "וְהָאֲדָמָה לֹא תֵשָׁם" <small>(בְּרֵאשִׁית מז, יט)</small>, לָא תְבוּר)</small> </small> אֲפִלּוּ עָשָׂה כֵן כַּמָּה שָׁנִים, לֹא הֶחֱזִיק. 

הָיָה דֶרֶךְ בְּנֵי אוֹתוֹ הַמָּקוֹם לְהוֹבִיר, אַף עַל פִּי שֶׁמִּקְצָתָם זוֹרְעִים שָׁנָה אַחַר שָׁנָה, הֲרֵי זֶה הֶחֱזִיק, אַף עַל פִּי שֶׁהַשָּׁלֹשׁ שָׁנִים שֶׁאָכַל הֵן מְפֻזָּרוֹת, שֶׁהֲרֵי הוּא אוֹמֵר: לֹא הוֹבַרְתִּי אוֹתָהּ אֶלָּא כְּדֵי שֶׁתַּעֲשֶׂה הַרְבֵּה בִּשְׁעַת הַזְּרִיעָה. 

אֲכָלָהּ שָׁלֹשׁ שָׁנִים רְצוּפוֹת, בְּאַתְרָא דְמוֹבְרֵי, יֵשׁ מִי שֶׁאוֹמֵר דְּהָוֵי חֲזָקָה, וְיֵשׁ מִי שֶׁאוֹמֵר שֶׁאֵינָהּ חֲזָקָה: 

נָרָהּ שָׁנָה אַחַר שָׁנָה, אֲפִלּוּ כַּמָּה שָׁנִים, הוֹאִיל וְלֹא נֶהֱנָה בָּהּ, אֵינָהּ חֲזָקָה. וְכֵן אִם פָּתַח בָּהּ שְׁבִילֵי הַמַּיִם, וּפִתַּח בָּהּ וְשִׂדֵּד בִּלְבַד, הוֹאִיל וְלֹא אָכַל פֵּרוֹת, אֵינָהּ חֲזָקָה: 

זְרָעָהּ וְלֹא הִרְוִיחַ בָּהּ כְּלוּם, אֶלָּא זָרַע כּוֹר וְאָסַף כּוֹר, לֹא הֶחֱזִיק, שֶׁהֲרֵי לֹא נֶהֱנָה. <small>אֲבָל אִם הוֹצִיא עָלֶיהָ הוֹצָאוֹת מִמָּקוֹם אַחֵר עַד שֶׁלֹּא הִרְוִיחַ בָּהּ, אֵין מְבַטֵּל הַחֲזָקָה <small><small>(בֵּית יוֹסֵף בְּשֵׁם הָרַשְׁבָּ"א)</small>.</small> </small> 

רָאוּהוּ חוֹרֵשׁ, קוֹצֵר, מְעַמֵּר, זוֹרֶה וּבוֹרֵר, וְלֹא רָאוּהוּ מַכְנִיס פֵּרוֹת, אֵינָהּ חֲזָקָה: 

אִם בָּנָה אָדָם חֻרְבָתוֹ שֶׁל חֲבֵרוֹ שָׁלֹשׁ שָׁנִים, אוֹ שָׁנָה אַחַת מִשָּׁלֹשׁ שָׁנִים <small><small>(וְדָר בּוֹ ב' שָׁנִים)</small>,</small> לֹא עָלְתָה לוֹ חֲזָקָה. <small>הַגָּה: וְכֵן אִם תִּקֵּן הַשָּׂדֶה בְּהַשְׁקָאַת מַיִם, יֵשׁ אוֹמְרִים דְּלָא הָוֵי חֲזָקָה <small><small>(כ"כ הָרַשְׁבָּ"א בתשו')</small>,</small> כֵּיוָן שֶׁאֵין הֲנָאָה לַמַּחֲזִיק בְּאוֹתָהּ עֲבוֹדָה. וְכֵן אִם זְרָעָהּ בְּלֹא חֲרִישָׁה, יֵשׁ אוֹמְרִים דְּלָא הָוֵי חֲזָקָה <small><small>(כָּל זֶה בַּטּוּר)</small>. </small> </small> 

נִיר, לָא הֲוֵי חֲזָקָה, שֶׁאֲפִלּוּ אוֹתָם יָמִים שֶׁנָּר בָּהֶם אֵינָם עוֹלִים לְחֶשְׁבּוֹן שָׁלֹשׁ שָׁנִים שֶׁל חֲזָקָה, שֶׁאֵין מוֹנִים אֶלָּא מִשְּׁעַת זְרִיעָה וְאֵילָךְ. וְיֵשׁ חוֹלְקִים, <small>וּסְבִירָא לְהוּ דְּמִשְּׁעַת כְּנִיסָה לַשָּׂדֶה מוֹנִין לָהּ ג' שָׁנִים, הוֹאִיל וּלְבַסּוֹף אָכַל הַפֵּרוֹת <small><small>(טוּר בְּשֵׁם הַמְפָרְשִׁים וְהָרֹא"שׁ)</small>.</small> </small> 

אֲכָלָהּ שַׁחַת <small><small>(פֵּרוּשׁ, תְּבוּאָה שֶׁלֹּא הֵבִיאָה שְׁלִישׁ, וְקוֹצְרִין אוֹתָהּ לַבְּהֵמוֹת)</small>,</small> לֹא הֶחֱזִיק. וְאִם הָיוּ בְּנֵי הַמָּקוֹם דַּרְכָּן לִזְרֹעַ לְשַׁחַת, מִפְּנֵי שֶׁדָּמָיו יְקָרִים, הֲרֵי זֶה חֲזָקָה. <small>הַגָּה: וְכֵן אִם בָּאתָה לְיָדוֹ בְּעוֹדָהּ שַׁחַת, כְּשֶׁיַּגִיעַ הַשָּׁנָה הַג' מִיּוֹם לְיוֹם, הָוֵי חֲזָקָה אַף עַל פִּי שֶׁלֹּא יֹאכֲלֶנָה בַּשְּׁלִישִׁית אֶלָּא שַׁחַת <small><small>(טוּר)</small>.</small> </small> 

אֲכָלָהּ עָרְלָה, שְׁבִיעִית וְכִלְאַיִם, אַף עַל פִּי שֶׁנֶּהֱנָה בַּעֲבֵרָה, הֲרֵי זוֹ חֲזָקָה. <small>וְיֵשׁ חוֹלְקִין, וּסְבִירָא לְהוּ דְּלָא הָוֵי חֲזָקָה אֶלָּא אִם כֵּן אָכַל הַזְּמוֹרוֹת אוֹ כַּיּוֹצֵא בָּזֶה, שֶׁאֵין בּוֹ אִסּוּר <small><small>(טוּר ושכ"כ הָרֹא"שׁ)</small>.</small> </small> 

הָיָה הַמָּקוֹם שֶׁהֶחֱזִיק בּוֹ סֶלַע אוֹ חַלָּמִישׁ שֶׁאֵינוֹ רָאוּי לִזְרִיעָה, צָרִיךְ לֵהָנוֹת בּוֹ בְּדָבָר הָרָאוּי לוֹ, כְּגוֹן שֶׁיִּשְׁטַח בּוֹ פֵּרוֹת אוֹ יַעֲמִיד בּוֹ בְּהֵמָה וְכַיּוֹצֵא בָּזֶה. וְאִם לֹא נֶהֱנָה בּוֹ בְּכָל אוֹתָם הַשָּׁלֹשׁ שָׁנִים בַּדָּבָר הָרָאוּי לוֹ, לֹא הֶחֱזִיק. 

שָׂדֶה שֶׁהִיא מֻקֶּפֶת גָּדֵר, וּבָא זֶה שֶׁהֶחֱזִיק בָּהּ וְזָרַע חוּץ לַגָּדֵר, וְנֶהֱנָה בְּכָל מָקוֹם שֶׁאֵינוֹ שָׁמוּר, אַף עַל פִּי שֶׁאֲכָלוֹ שָׁנָה אַחַר שָׁנָה לֹא עָלְתָה לוֹ חֲזָקָה. וְהוּא הַדִּין לְכָל הַזּוֹרֵעַ מָקוֹם שֶׁאֵינוֹ שָׁמוּר אֶלָּא רֶגֶל חַיָּה וְיַד כָּל אָדָם מְצוּיִים בּוֹ. 

אֲכָלָהּ כֻּלָּהּ חוּץ מִבֵּית רֹבַע <small><small>(פֵּרוּשׁ, שִׁעוּר קַרְקַע כְּדֵי שֶׁיּוּכַל לִזְרֹעַ בּוֹ רֹבַע הַקַב)</small>,</small> הֶחֱזִיק בְּכֻלָּהּ חוּץ מֵאוֹתוֹ בֵּית רֹבַע שֶׁלֹּא נֶהֱנָה בּוֹ; אֲפִלּוּ הָיָה חַלָּמִישׁ בְּתוֹךְ הַשָּׂדֶה, הוֹאִיל וְלֹא נִשְׁתַּמֵּשׁ בּוֹ כָּרָאוּי אֵין לוֹ בָּהּ חֲזָקָה. וְאִם הָיָה פָּחוֹת מִבֵּית רֹבַע, בָּטֵל אַגַּב הַשָּׂדֶה. 

אִם הָאִילָן מַשִׁיר פֵּרוֹתָיו קֹדֶם שֶׁיְּלַקְּטֵם, אַף עַל פִּי שֶׁעָמְדוּ עַל הָאִילָן עַד שֶׁגָּדְלוּ כָּל צָרְכָּם, אֵינָהּ חֲזָקָה. <small>דְּלָא הָוֵי חֲזָקָה אֶלָּא עַד שֶׁיְּלַקֵּט הַפֵּרוֹת בְּיָדוֹ <small><small>(טוּר)</small>.</small> </small> 

הָיְתָה הַשָּׂדֶה נְטוּעָה אִילָנוֹת שֶׁאֵין עוֹשִׂים פֵּרוֹת אֶלָּא אַחַת לְשָׁלֹשׁ שָׁנִים, כְּגוֹן בְּנוֹת שׁוּחַ <small><small>(פֵּרוּשׁ, מִין תְּאֵנִים לְבָנוֹת)</small>,</small> יֵשׁ אוֹמְרִים שֶׁאִם הִתְחִיל בִּשְׁנֵי חֲזָקָה בַּשָּׁנָה הָרִאשׁוֹנָה שֶׁחָנְטוּ, וְנָעַל וְגָדַר הַשָּׁלֹשׁ שָׁנִים, וְתִקֵּן צָרְכֵי הָאִילָנוֹת וְאָכַל הַפֵּרוֹת בַּשָּׁנָה הַשְּׁלִישִׁית, הָוֵי חֲזָקָה: 

שְׂדֵה אִילָן שֶׁהָיוּ בּוֹ שְׁלֹשִׁים אִילָנוֹת בְּתוֹךְ בֵּית ג' סְאִין, וְאָכַל עֲשָׂרָה בְּשָׁנָה רִאשׁוֹנָה, וַעֲשָׂרָה בְּשָׁנָה שְׁנִיָּה, וַעֲשָׂרָה בְּשָׁנָה שְׁלִישִׁית, הֻחְזַק בַּכֹּל; וְהוּא שֶׁיִּהְיוּ עֲשָׂרָה שֶׁאָכַל מְפֻזָּרוֹת בְּכָל הַבֵּית שְׁלֹשׁ סְאִים, וְלֹא הוֹצִיאוּ שְׁאַר הָאִילָנוֹת פֵּרוֹת <small><small>(בְּאוֹתָהּ שָׁנָה)</small>.</small> אֲבָל אִם הוֹצִיאוּ שְׁאַר הָאִילָנוֹת פֵּרוֹת, וְלֹא אֲכָלָן, לֹא הֻחְזַק אֶלָּא בַּמֶּה שֶׁאָכַל. בַּמֶּה דְּבָרִים אֲמוּרִים, כְּשֶׁאָכַל הוּא מִקְצָת הַפֵּרוֹת וּבָזְזוּ הָעָם שְׁאַר הַפֵּרוֹת. אֲבָל אִם הִנִּיחַ פֵּירוֹתֵיהֶם עֲלֵיהֶם, הוֹאִיל וְאָכַל אִילָן מִכָּאן וְאִילָן מִכָּאן מִכָּל הַשָּׂדֶה, הֶחֱזִיק בְּכָל הַשָּׂדֶה, אַף עַל פִּי שֶׁלֹּא אָסַף כָּל פֵּירוֹתֵיהֶם. <small>הַגָּה: וְדַוְקָא שֶׁנְּטוּעִים <small><small>(עֲשָׂרָה לְבֵית)</small></small> סְאָה, אֲבָל אִם מַגִּיעַ יוֹתֵר מִבֵּית סְאָה לַעֲשָׂרָה, וַאֲכָלָן מְפֻזָּר, לֹא הֶחֱזִיק בְּקַרְקַע, רַק הַצָּרִיךְ לָאִילָנוֹת. וְיֵשׁ אוֹמְרִים דְּהוּא הַדִּין אִם הָיוּ רְצוּפִין יוֹתֵר מֵעֲשָׂרָה לְבֵית סְאָה. וְיֵשׁ אוֹמְרִים דְּבִכְהַאי גַוְנָא הָוֵי חֲזָקָה, אֶלָּא אִם כֵּן הָיוּ תּוֹךְ אַרְבַּע אַמּוֹת <small><small>(כָּל זֶה בַּטּוּר)</small>. </small> </small> 

הֶחֱזִיק בִּשְׂדֵה הָאִילָן שֶׁאִילָנוֹתָיו נְטוּעִים רְצוּפִים, וְאָכַל כָּל הָאִילָנוֹת שֶׁבָּהּ כָּל ג' שָׁנִים, אֲפִלּוּ הֵם נְטוּעִים בְּפָחוֹת מֵאַרְבַּע אַמּוֹת מִזֶּה לָזֶה הָוֵי חֲזָקָה. 

הֶחֱזִיק אֶחָד בָּאִילָנוֹת וְאָכַל פֵּרוֹתֵיהֶם, וְאַחֵר הֶחֱזִיק בַּקַּרְקַע וּזְרָעָהּ וְאָכַל פֵּרוֹתֶיהָ, וְכָל אֶחָד מִשְּׁנֵיהֶם טוֹעֵן שֶׁהַכֹּל שֶׁלִּי וַאֲנִי לְקַחְתִּיו, זֶה שֶׁהֶחֱזִיק בָּאִילָנוֹת וַאֲכָלָן שְׁלֹשָׁה שָׁנִים יֵשׁ לוֹ הָאִילָנוֹת, וְקַרְקַע שֶׁצְּרִיכִים לוֹ, וְהוּא כִּמְלֹא הָאוֹרֶה <small><small>(פֵּרוּשׁ, מְלַקֵט הַתְּאֵנִים מִן הָאִילָן)</small></small> וְסַלּוֹ חוּצָה לְכָל אִילָן וְאִילָן; וְזֶה שֶׁהֶחֱזִיק בַּקַּרְקַע יֵשׁ לוֹ שְׁאָר <small><small>(הַקַרְקַע)</small>.</small> 

הָאוֹכֵל כָּל פֵּרוֹת אִילָן שְׁלֹשָׁה שָׁנִים, וְטָעַן עַל בַּעַל הָאִילָן: אַתָּה מָכַרְתָּ לִי אִילָן זֶה וְקַרְקָעוֹ, הֲרֵי זֶה יֵשׁ לוֹ קַרְקַע בְּעֳבִי הָאִילָן עַד הַתְּהוֹם. לְפִיכָךְ, הַמּוֹכֵר אִילָן יְחִידִי לַחֲבֵרוֹ, צָרִיךְ לִמְחוֹת בּוֹ בְּתוֹךְ כָּל ג', כְּדֵי שֶׁלֹּא יַחֲזִיק בַּקַּרְקַע: 


Siman 142

אַף עַל פִּי שֶׁאֵין חֲזָקָה בְּפָחוֹת מִג' שָׁנִים, אִם הֵבִיא הַמַּחֲזִיק עֵדִים שֶׁהַמְעַרְעֵר הִגְבִּיהַ סַל פֵּרוֹת מִשָּׂדֶה זוֹ עַל כְּתֵפוֹ שֶׁל הַמַּחֲזִיק לְהוֹלִיכָם לְבֵיתוֹ שֶׁל הַמַּחֲזִיק, לְעַצְמוֹ, הָוֵי חֲזָקָה מִיָּד. <small>הַגָּה: וְיֵשׁ אוֹמְרִים דְּהוּא הַדִּין אִם הַמַּחֲזִיק שָׁלַח דּוֹרוֹן לַמְּעַרְעֵר מִפֵּרוֹת שֶׁאוֹכֵל, וְקִבְּלָן מִמֶּנּוּ, הָוֵי חֲזָקָה <small><small>(מִיָּד)</small>,</small> שֶׁאִם הָיָה הַקַּרְקַע שֶׁלּוֹ לָא הֲוָה לֵהּ לְקַבְּלָן בְּתוֹרַת דּוֹרוֹן, אֶלָּא הָיָה לוֹ לִקַּח הַכֹּל <small><small>(טוּר בְּשֵׁם ר"ח)</small>.</small> וּמִכָּאן יֵשׁ לִלְמֹד, רְאוּבֵן וְשִׁמְעוֹן שֶׁיֵּשׁ לָהֶם עִרְעוּר בְּיַחַד עַל חֶזְקַת יִשּׁוּב, וְקָנָה רְאוּבֵן מִשִּׁמְעוֹן הַחֲזָקָה לְשָׁנָה, הֲרֵי הַיִּשּׁוּב לְשִׁמְעוֹן, שֶׁאִלּוּ הָיְתָה הַחֲזָקָה לִרְאוּבֵן לֹא הָיָה קוֹנֶה מִשִּׁמְעוֹן לְשָׁנָה. וְהוּא הַדִּין בְּכָל כַּיּוֹצֵא בָּזֶה <small><small>(מָרְדְּכַי סוֹף פֶּרֶק חֶזְקַת)</small> ;</small> וְהוּא הַדִּין אִם שְׂכָרוֹ מִמֶּנּוּ, כְּדִלְקַמָּן סִימָן קמ"ז.</small> וְאִם טָעַן הַמְעַרְעֵר: לְפֵרוֹת הוֹרַדְתִּיו וְשֶׁלּוֹ הָיוּ הַפֵּרוֹת אֲבָל הַגּוּף לֹא מָכַרְתִּי, נֶאֱמָן, וְאֵין בָּזֶה שׁוּם חֲזָקָה. וְהָנֵי מִלֵּי בְּתוֹךְ ג', אֲבָל אִם יִטְעֹן לְאַחַר שָׁלֹשׁ: לְפֵרוֹת הוֹרַדְתִּיו, אֵין שׁוֹמְעִין לוֹ. לְפִיכָךְ, אִם הוֹרִידוֹ לְפֵרוֹת, צָרִיךְ לִמְחוֹת בְּתוֹךְ שְׁלֹשָׁה, לְהוֹדִיעַ שֶׁלְּפֵרוֹת הוֹרִידוֹ. 

נָפַל הַכֹּתֶל שֶׁבֵּין רְאוּבֵן וְשִׁמְעוֹן, וּבָנָה רְאוּבֵן הַכֹּתֶל וְהִכְנִיסוֹ לִגְבוּל שִׁמְעוֹן שֶׁטָּעָה שֶׁלֹּא הָיָה מַכִּיר מָקוֹם הָרִאשׁוֹן שֶׁל הַכֹּתֶל, אַף עַל פִּי שֶׁסִיְּעוֹ שִׁמְעוֹן בְּבִנְיָן לָא הֲוֵי חֲזָקָה לְהַחֲזִיק בַּמֶּה שֶּׁלָּקַח מִגְּבוּל שִׁמְעוֹן, כֵּיוָן שֶׁהָיָה הַסִיּוּעַ בְּטָעוּת. אֲבָל אִם שִׁמְעוֹן הַמְסַיֵּעַ מוֹדֶה שֶׁיָּדַע שֶׁהִכְנִיס רְאוּבֵן בְּתוֹךְ שֶׁלּוֹ, הָוֵי חֲזָקָה, אַף עַל פִּי שֶׁלֹּא יָדַע רְאוּבֵן הַבּוֹנֶה וְקָנָה הַמָּקוֹם שֶׁהִכְנִיס לְתוֹךְ שֶׁל שִׁמְעוֹן, מִיָּד. 

אִם רְאוּבֵן פָּתַח חַלּוֹן לַחֲצַר שִׁמְעוֹן, בְּפָנָיו, יֵשׁ אוֹמְרִים דְּלָא הָוֵי חֲזָקָה אֲפִלּוּ סִיְּעוֹ בִּפְתִיחָתָהּ. וּלְהָרַמְבַּ"ם, כֵּיוָן שֶׁיָּדַע הַנִּזָּק בִּפְתִיחַת הַחַלּוֹן וְלֹא מִחָה, אֵינוֹ יָכוֹל לַחֲזֹר וּלְעַרְעֵר: 


Siman 143

הֶחֱזִיק בְּקַרְקַע פָּחוֹת מִשָּׁלֹשׁ שָׁנִים, אֵינָהּ חֲזָקָה, אֲפִלּוּ הֶחֱזִיק בִּפְנֵי הַמְעַרְעֵר. וְאִם הֶחֱזִיק ג' שָׁנִים, הָוֵי חֲזָקָה אֲפִלּוּ הֶחֱזִיק שֶׁלֹּא בִּפְנֵי הַמְעַרְעֵר וְהוּא בִּמְדִינָה אַחֶרֶת, אִם שַׁיָּרוֹת מְצוּיוֹת מִמָּקוֹם שֶׁהַמַּחֲזִיק בּוֹ לְמָקוֹם שֶׁהַמְעַרְעֵר בּוֹ. אֲבָל אִם הָיְתָה מִלְחָמָה וְשִׁבּוּשׁ דְּרָכִים בֵּין מָקוֹם זֶה לְמָקוֹם זֶה, לָא הֲוֵי חֲזָקָה. וַאֲפִלּוּ יֵשׁ עֵדִים שֵׁבָּא הַמְעַרְעֵר כָּאן לַשּׁוּק וְשָׁהָה כָּאן ל' יוֹם, וְהָיוּ אֵלּוּ שְׁלֹשִׁים יוֹם בְּסוֹף ג' שָׁנִים, בְּעִנְיָן שֶׁאִם לֹא יִמְחֶה עַתָּה לֹא יִהְיֶה לוֹ עוֹד זְמַן לִמְחוֹת, אֲפִלּוּ הָכִי יָכוֹל לוֹמַר: כָּל אוֹתָם ל' יוֹם שֶׁהָיִיתִי בְּכָאן הָיִיתִי טָרוּד בַּעֲסָקַי וְלֹא יָדַעְתִּי שֶׁהָיִיתָ מַחֲזִיק בְּבֵיתִי. וּמַיְרֵי שֶׁהָיָה לוֹ בַּיִת אַחֵר לָדוּר בּוֹ. וְיֵשׁ מִי שֶׁאוֹמֵר, שֶׁדִּין זֶה אֵינוֹ אֶלָּא בַּכְּפָרִים, שֶׁהָעָם טְרוּדִין בַּשְּׁוָקִים שֶׁלָּהֶם. <small>הַגָּה: וְיֵשׁ אוֹמְרִים דְּמִזֶּה יֵשׁ לִלְמֹד דְּהַכֹּל הוֹלֵךְ אַחַר סוֹף הַג' שָׁנִים, שֶׁאִם הָיָה בִּתְחִלָּתָן בְּמָקוֹם שֶׁאֵין יָכוֹל לִמְחוֹת וּבַסוֹף בְּמָקוֹם שֶׁיּוּכַל לִמְחוֹת, הָוֵי חֲזָקָה. וְאִם הָיָה בִּתְחִלָּתָן בְּמָקוֹם שֶׁיָּכוֹל לִמְחוֹת וְהָלַךְ לְמָקוֹם שֶׁאֵין יָכוֹל לִמְחוֹת, לָא הֲוֵי חֲזָקָה, דְּמַה שֶּׁלֹּא מִחָה בַּתְּחִלָּה יֵשׁ לוֹמַר שֶׁסָּמַךְ לִמְחוֹת בַּסּוֹף וְלָשׁוּב, אֶלָּא שֶׁלֹּא נִזְדַּמֵּן לוֹ <small><small>(נִמּוּקֵי יוֹסֵף פֶּרֶק חֶזְקַת הַבָּתִּים)</small>.</small> </small> 

אֵין כָּל אֵלּוּ הַדְּבָרִים אֲמוּרִים אֶלָּא כְּשֶׁהַדָּבָר יָדוּעַ שֶׁלֹּא הָיָה הַמְעַרְעֵר בַּמְּדִינָה. אֲבָל אִם אֵינוֹ יָדוּעַ, אֵין שׁוֹמְעִין לוֹ בַּמֶּה שֶׁאָמַר שֶׁלֹּא הָיָה כָּאן, עַד שֶׁיְּבָרֵר בְּעֵדִים: 

בָּרַח הַמְעַרְעֵר מֵחֲמַת סַכָּנַת נְפָשׁוֹת, אֵין מַחֲזִיקִין בִּנְכָסָיו, שֶׁיָּרֵא לִמְחוֹת פֶּן יִוָּדַע מְקוֹמוֹ וְיִרְדְּפוּ אַחֲרָיו. אֲבָל אִם בָּרַח מֵחֲמַת מָמוֹן, מַחֲזִיקִין בִּנְכָסָיו, שֶׁאֵינוֹ יָרֵא כָּל כָּךְ. 

יֵשׁ מִי שֶׁאוֹמֵר, שֶׁאֵין מַחֲזִיקִין בְּנִכְסֵי שְׁבוּיִם, וְלֹא בְּנִכְסֵי רְטוּשִׁים <small><small>(פֵּרוּשׁ, אֲנָשִׁים שֶׁאֵין אָדָם יוֹדֵעַ אָנָה הֵם)</small>,</small> וְלֹא בְּנִכְסֵי שׁוֹטִים. <small>הַגָּה: דְּכָל הָנֵי אֵינָן יְכוֹלִין לִמְחוֹת, אוֹ מִשּׁוּם שֶׁאֵינָן יוֹדְעִין מִי מַחֲזִיק בְּשֶׁלָּהֶן, אוֹ דְּנָפִישׁ טִרְדַּיְהוּ <small><small>(טוּר ס"ס זֶה)</small>. </small> </small> 


Siman 144

שְׁנֵי שֻׁתָּפִים שֶׁהֶחֱזִיקוּ בַּשָּׂדֶה שֵׁשׁ שָׁנִים, הָאֶחָד אֲכָלָהּ אג"ה וְהַשֵּׁנִי אֲכָלָהּ בד"ו, לֹא עָלְתָה חֲזָקָה לְשׁוּם אֶחָד מֵהֶם. וְאִם עָשׂוּ חֲלוּקָה זוֹ בִּשְׁטָר, כֵּיוָן שֶׁעָבַר שָּׁלֹשׁ שָׁנִים עָלְתָה לָהֶם חֲזָקָה. וְכֵן אִם טוֹעֲנִים שֶׁלָּקְחוּ שָׂדֶה זוֹ מִפִּלוֹנִי, וְעָשָׂה לָהֶם הַמּוֹכֵר שְׁטַר מֶכֶר, כֵּיוַן שֶׁעָבְרוּ שָּׁלֹשׁ שָׁנִים, עָלְתָה לָהֶם חֲזָקָה. וְהוּא הַדִּין לְעֶבֶד שֶׁהֶחֱזִיקוּ בוֹ בְּעִנְיָן זֶה. 

אֲכָלָהּ הָאֶחָד שָׁנָה וּמְכָרָהּ לְאַחֵר וְהֶחֱזִיק גַּם הוּא שָׁנָה וּמְכָרָהּ גַּם הוּא לַשְּׁלִישִׁי; אִם מָכְרוּ זֶה לָזֶה בִּשְׁטָר, עָלְתָה לָהֶם חֲזָקָה; וְאִם הָיָה הַמֶּכֶר בְּלֹא שְׁטָר, לֹא עָלְתָה לָהֶם חֲזָקָה. 

אֲכָלָהּ הָאָב שָׁנָה וָמֵת וִירָשָׁהּ הַבֵּן וַאֲכָלָהּ שְׁתַּיִם, אוֹ שֶׁאֲכָלָהּ הָאָב שְׁתַּיִם וְהַבֵּן שָׁנָה, אוֹ שֶׁאֲכָלָהּ הָאָב שָׁנָה וְהַבֵּן שָׁנָה וְהַלּוֹקֵחַ שֶׁלְּקָחָהּ מֵהַבֵּן שָׁנָה, הֲרֵי זוֹ חֲזָקָה. וְהוּא שֶׁלְּקָחָהּ בִּשְׁטָר. 

אֲכָלָהּ בְּחַיֵּי הָאָב, שֶׁהָיָה בַּעַל הַשָּׂדֶה, שָׁנָה; וּבִפְנֵי בְּנוֹ, שְׁתַּיִם; אוֹ בִּפְנֵי הָאָב שְׁתַּיִם וּבִפְנֵי בְּנוֹ שָׁנָה; אוֹ בִּפְנֵי הָאָב שָׁנָה וּבִפְנֵי הַבֵּן שָׁנָה וּבִפְנֵי הַלּוֹקֵחַ מֵהַבֵּן שָׁנָה; הֲרֵי זוֹ חֲזָקָה, וְהוּא שֶׁמָּכַר הַבֵּן שָׂדֶה זוֹ בִּכְלַל שְׂדוֹתָיו, שֶׁהֲרֵי לֹא הִכִּיר הַמַּחֲזִיק שֶׁנִּמְכְּרָה וּלְפִיכָךְ לֹא נִזְהַר בִּשְׁטָרוֹ. אֲבָל אִם מָכַר הַבֵּן שָׂדֶה זוֹ בִּפְנֵי עַצְמוֹ וְשָׂדֶה זוֹ בִּפְנֵי עַצְמוֹ, אֵין לְךָ מְחָאָה גְדוֹלָה מִזּוֹ, וְהוּא שֶׁמְּכָרוֹ בִּשְׁטָר. וְיֵשׁ אוֹמְרִים אֲפִלּוּ שֶׁלֹּא בִּשְׁטָר: 


Siman 145

עֵדֵי הַחֲזָקָה שֶׁהֵעִיד הָאֶחָד שֶׁאֲכָלָהּ חִטִּים שְׁנֵי הַחֲזָקָה, וְהַשֵּׁנִי הֵעִיד שֶׁאֲכָלָהּ שְׂעוֹרִים, עֵדוּתָן קַיֶּמֶת, שֶׁאֵין הָעֵד מְדַקְדֵּק בָּזֶה. 

הֵעִיד הָאֶחָד שֶׁאֲכָלָהּ שָׁנָה רִאשׁוֹנָה שְׁלִישִׁית וַחֲמִישִׁית; וְהַשֵּׁנִי הֵעִיד שֶׁאֲכָלָהּ בְּד"ו, אֵין מִצְטָרְפִין, שֶׁבַּשָּׁנָה שֶׁמֵּעִיד זֶה אֵינוֹ מֵעִיד בָּהּ זֶה, וְתַחֲזֹר הַקַּרְקַע וְהַפֵּרוֹת. 

לֹא מָצָא עֵדִים אֶלָּא עַל ב' שָׁנִים, צָרִיךְ לְהַחֲזִיר הַקַּרְקַע וְהַפֵּרוֹת שֶׁאָכַל, בֵּין שֶׁשְּׁנַיִם מְעִידִים עַל הַשְּׁתֵּי שָׁנִים, בֵּין שֶׁעֵד אֶחָד מֵעִיד עֲלֵיהֶם. וּמִיהוּ, פֵּרוֹת שֶׁל שָׁנָה שְׁלִישִׁית אֵין צָרִיךְ לְהַחֲזִיר, שֶׁאִם נַאֲמִין לוֹ שֶׁאֲכָלָם נִצְטָרֵךְ לְהַחֲזִיקוֹ בַּקַּרְקַע. וְכֵן אִם הֵבִיא עֵד אֶחָד שֶׁאֲכָלָהּ ג' שָׁנִים, מַחֲזִיר הַקַּרְקַע וְלֹא הַפֵּרוֹת, מֵהַאי טַעֲמָא. וְאֵין צָרִיךְ לוֹמַר כְּשֶׁאֵין עֵדִים כְּלָל עַל אֲכִילַת הַפֵּרוֹת, שֶׁמַּחֲזִיר הַקַּרְקַע וְלֹא הַפֵּרוֹת. 

בְּכָל אֵלּוּ, יִשָּׁבַע הַמְעַרְעֵר שֶׁלֹּא מָכַר וְלֹא נָתַן לוֹ כְּלוּם, וְתַחֲזֹר לוֹ הַקַּרְקַע, וְיִשָּׁבַע הַמַּחֲזִיק שֶׁאֵינוֹ חַיָּב לוֹ כְּלוּם מֵהַפֵּרוֹת שֶׁאָכַל, וְיִפָּטֵר. 

ג' אַחִים, כָּל אֶחָד מֵעִיד עַל שָׁנָה אַחַת, וְאַחֵר עִמּוֹ, הָוֵי עֵדוּת וְעָלְתָה לוֹ חֲזָקָה. 

כָּל הַמִּתְחַיֵּב לְהַחֲזִיר הַפֵּרוֹת שֶׁאָכַל, אִם לֹא הָיוּ יְדוּעִים וְאֵין בֵּית דִּין יְכוֹלִים לְשַׁעֵר אוֹתָם כִּשְׂכַר הַבָּתִּים שֶׁהוּא יָדוּעַ, אֶלָּא הָיוּ פֵּרוֹת שָׂדֶה וְאִילָן שֶׁאֵינָם יְדוּעִים, הוֹאִיל וְאֵין כָּאן טַעֲנָה וַדָּאִית, יְשַׁלֵּם מַה שֶּׁמּוֹדֶה בּוֹ, וּמַחֲרִימִין עַל מִי שֶׁאָכַל יוֹתֵר וְלֹא יְשַׁלֵּם. 

כָּל הַמַּחֲזִיר קַרְקַע מִתַּחַת יָדוֹ, אִם שְׂכָרוֹ לַאֲחֵרִים כְּשֶׁהָיָה מַחֲזִיק בּוֹ, וְהָיָה הַשּׂוֹכֵר קַיָּם, מוֹצִיאִין מִמֶּנּוּ הַשָּׂכָר פַּעַם שֵׁנִית וְנוֹתְנִים לְבַעַל הַקַּרְקַע, וְחוֹזֵר הַשּׂוֹכֵר וְתוֹבֵעַ לָזֶה שֶׁשָּׂכַר לוֹ מָקוֹם שֶׁאֵינוֹ שֶׁלּוֹ וְנָטַל מִמֶּנּוּ שָׂכָר: 


Siman 146

מְחָאָה מְבַטֶּלֶת הַחֲזָקָה, אֲפִלּוּ מִחָה הַמְעַרְעֵר שֶׁלֹּא בִּפְנֵי הַמַּחֲזִיק, אֲפִלּוּ הוּא בִּמְדִינָה אַחֶרֶת, אִם שַׁיָּרוֹת מְצוּיוֹת בֵּינֵיהֶם, וּבִלְבַד שֶׁתִּהְיֶה בִּפְנֵי עֵדִים. וְדַי בִּפְנֵי ב', וַאֲפִלּוּ זְקֵנִים אוֹ חוֹלִים, אַף עַל פִּי שֶׁאֵינָם יְכוֹלִים לֵילֵךְ וּלְהוֹדִיעַ לַמַּחֲזִיק, שֶׁהֵם יֹאמְרוּ הַדָּבָר לַאֲחֵרִים וַאֲחֵרִים לַאֲחֵרִים עַד שֶׁיִּשָּׁמַע לַמַּחֲזִיק. 

אֵין מְחָאָה בְּפָחוֹת מִשְּׁנַיִם, אֲבָל בְּאֶחָד לֹא, אֲפִלּוּ מִחָה בִּפְנֵי הַמַּחֲזִיק, וַאֲפִלּוּ שֶׁמּוֹדֶה בַּמְּחָאָה; דְּמִתּוֹךְ שֶׁיָּכוֹל לוֹמַר: לֹא מָחִיתָ בִּי, נֶאֱמָן לוֹמַר: לְקוּחָה הִיא בְּיָדִי, וְאַף עַל פִּי שֶׁעֵד אֶחָד מַכְחִישׁוֹ. וְיֵשׁ מִי שֶׁחוֹלֵק. 

אֲפִלּוּ אִם יֹאמְרוּ הָעֵדִים שֶׁמִּחָה בִּפְנֵיהֶם: לֹא הִגַּדְנוּ לְשׁוּם אָדָם, אֲפִלּוּ הָכִי הָוֵי מְחָאָה לְבַטֵּל הַחֲזָקָה, כֵּיוָן שֶׁהוּא מִחָה כָּרָאוּי וְסָמַךְ עֲלֵיהֶם שֶׁיֹּאמְרוּ אוֹתוֹ לַאֲחֵרִים וַאֲחֵרִים יֹאמְרוּ לוֹ. וַאֲפִלּוּ שֶׁאָמַר לָעֵדִים כְּשֶׁמִּחָה בִּפְנֵיהֶם: אַל תֹּאמְרוּ לוֹ, אוֹ שֶׁהֵם אָמְרוּ מֵעַצְמָם: לֹא נֹאמַר לוֹ, הָוֵי מְחָאָה, שֶׁהֵם יֹאמְרוּ לַאֲחֵרִים וַאֲחֵרִים יֹאמְרוּ לוֹ. וַאֲפִלּוּ אָמְרוּ: לֹא נוֹצִיא דָּבָר זֶה מִפִּינוּ, הָוֵי מְחָאָה, דְּמִלְּתָא דְלָא רָמְיָא עֲלֵהּ דֶּאֱינִישׁ אָמַר וְלָאו אַדַּעְתֵּהּ. אֲבָל אִם הוּא אָמַר: לֹא יֵצֵא דָּבָר זֶה מִפִּיכֶם, לָא הֲוֵי מְחָאָה. 

כֵּיצַד לְשׁוֹן הַמְּחָאָה, אוֹמֵר בִּפְנֵי שְׁנַיִם: פְּלוֹנִי <small><small>(שֶׁהוּא)</small></small> מִשְׁתַּמֵּשׁ בַּחֲצֵרִי אוֹ בְּשָׂדִי גַזְלָן הוּא וְלֶעָתִיד אֲנִי תוֹבֵעַ אוֹתוֹ בַּדִּין. <small>וְיֵשׁ אוֹמְרִים שֶׁאֵינוֹ צָרִיךְ לוֹמַר אֶתְבַּע אוֹתוֹ בַּדִּין, <small><small>(טוּר בְּשֵׁם הָרֹא"שׁ וּבֵית יוֹסֵף בְּשֵׁם רַשְׁבָּ"ם וְתוס')</small>. </small> </small> וְכֵן אִם אָמַר לָהֶם: שְׂכוּרָה הִיא בְּיָדוֹ אוֹ מַשְׁכּוֹנָא וְאִם יִטְעֹן עָלַי שֶׁמָּכַרְתִּי אוֹ נָתַתִּי אֲנִי תּוֹבֵעַ אוֹתוֹ בַּדִּין, וְכֵן כָּל כַּיּוֹצֵא בָּזֶה, הֲרֵי זוֹ מְחָאָה. אֲבָל אִם אָמַר לָהֶם: פְּלוֹנִי שֶׁמִּשְׁתַּמֵּשׁ בַּחֲצֵרִי גַּזְלָן הוּא, אֵין זוֹ מְחָאָה, שֶׁהֲרֵי הַמַּחֲזִיק אוֹמֵר כְּשֶׁשָּׁמַעְתִּי <small><small>(זֶה)</small></small> אָמַרְתִּי שֶׁמָּא חֵרַף אוֹתִי בִּלְבַד, וּלְפִיכָךְ לֹא נִזְהַרְתִּי בִּשְׁטָרִי. <small>הַגָּה: וְלָא מְהַנֵּי אֶלָּא מְחָאַת הַמְעַרְעֵר שֶׁיָּדוּעַ שֶׁהַקַּרְקַע הָיְתָה שֶׁלּוֹ, אֲבָל אִם נִתְּנָה לוֹ <small><small>(לַמְּעַרְעֵר הַזֶּה)</small></small> הַקַּרְקַע בְּסֵתֶר, וְלֹא נִתְגַּלָּה שֶׁהִיא שֶׁלּוֹ, אֵין מְחָאָתוֹ כְּלוּם, דְּהַמַּחֲזִיק יָכוֹל לוֹמַר: לֹא חָשַׁשְׁתִּי בִּמְחָאָתוֹ שֶׁלֹּא יָדַעְתִּי שֶׁהַקַּרְקַע שֶׁלּוֹ <small><small>(בֵּית יוֹסֵף בְּשֵׁם הָרַשְׁבָּ"א)</small>.</small> </small> 

מְחָאָה בִּפְנֵי שְׁנַיִם, כּוֹתְבִין אַף עַל פִּי שֶׁלֹּא אָמַר לָהֶם: כְּתֹבוּ. <small>הַגָּה: וְיִכְתְּבוּ בִּלְשׁוֹן שְׁלִיחוּת: פְּלוֹנִי הֵעַדָנוּ עַל עַצְמוֹ לִכְתֹּב לוֹ שֶׁמִּחָה, אֲבָל לֹא יִכְתְּבוּ: שָׁמַעְנוּ שֶׁמִּחָה, דְּהָוֵי עֵדוּת מִפִּי כְתָבָם <small><small>(נִמּוּקֵי יוֹסֵף פֶּרֶק חֶזְקַת הַבָּתִּים)</small> ;</small> </small> וְכֵיוָן שֶׁמִּחָה בְּשָׁנָה רִאשׁוֹנָה, אֵין צָרִיךְ לַחֲזֹר וְלִמְחוֹת בְּכָל שָׁנָה וְשָׁנָה, אֲבָל צָרִיךְ שֶׁלֹּא יְהֵא בֵּין מְחָאָה לִמְחָאָה ג' שָׁנִים גְּמוּרוֹת; שֶׁאִם שָׁהָה בֵּין מְחָאָה לִמְחָאָה ג' שָׁנִים, לֹא עָלְתָה לוֹ מְחָאָה. 

בַּמֶּה דְּבָרִים אֲמוּרִים, בִּמְחָאָה עַל פֶּה. אֲבָל אִם מְכָרָהּ הַמְעַרְעֵר לְאַחֵר בִּשְׁטָר תּוֹךְ שָׁלֹשׁ שָׁנִים, אֵין צָרִיךְ לִמְחוֹת עוֹד, וְצָרִיךְ הַמַּחֲזִיק לִזָּהֵר בִּשְׁטָרוֹ לְעוֹלָם. 

עִרְעֵר וְחָזַר וְעִרְעֵר, אִם מֵחֲמַת טַעֲנָה רִאשׁוֹנָה עִרְעֵר, אֵין לוֹ חֲזָקָה. וְאִם לָאו, יֵשׁ לוֹ חֲזָקָה. 

לֹא אָמְרוּ לִמְחוֹת בְּסוֹף כָּל ג' וְג', אֶלָּא כְּשֶׁעָמַד בְּתוֹכוֹ אוֹתוֹ הָרִאשׁוֹן. אֲבָל כְּשֶׁמְּכָרוֹ הָרִאשׁוֹן אֵינוֹ צָרִיךְ לִמְחוֹת בַּלּוֹקֵחַ, לְפִי שֶׁהַלּוֹקֵחַ הַזֶּה אֵינוֹ בָּא אֶלָּא מִכֹּחַ הָרִאשׁוֹן, וּכְבָר מִחָה זֶה בָּרִאשׁוֹן. 

כָּל חֲזָקָה שֶׁאֵין עִמָּהּ טַעֲנָה, אֵינָהּ חֲזָקָה. כֵּיצַד, הֲרֵי שֶׁאָכַל פֵּרוֹת שָׂדֶה זוֹ כַּמָּה שָׁנִים, וּבָא הַמְעַרְעֵר וְאָמַר לוֹ: מֵאַיִן לְךָ שָׂדֶה זוֹ שֶׁלִּי הִיא, הֵשִׁיבוֹ: אֵינִי יוֹדֵעַ שֶׁל מִי הוּא וְכֵיוָן שֶׁלֹּא אָמַר לִי אָדָם דָּבָר יָרַדְתִּי לְתוֹכָהּ, אֵין זוֹ חֲזָקָה, שֶׁהֲרֵי לֹא טָעַן שֶׁלְּקָחָהּ וְלֹא שֶׁנְּתָנָהּ לוֹ וְלֹא שֶׁיְּרָשָׁהּ <small><small>(כ"כ הַמָּרְדְּכַי פח"ה)</small>,</small> וְאַף עַל פִּי כֵן אֵין מוֹצִיאִין אוֹתָהּ מִיָּדוֹ עַד שֶׁיָּבִיא זֶה הַמְעַרְעֵר עֵדִים שֶׁהִיא שֶׁלּוֹ. הֵבִיא עֵדִים, תַּחֲזֹר לוֹ הַשָּׂדֶה וּמוֹצִיאִין מִמֶּנּוּ כָּל הַפֵּרוֹת שֶׁאָכַל, וְאֵין פּוֹתְחִין לְזֶה הַמַּחֲזִיק תְּחִלָּה לוֹמַר: שֶׁמָּא שְׁטָר הָיָה לְךָ וְאָבַד, עַד שֶׁיִּטְעֹן מֵעַצְמוֹ <small>וְאָז שׁוֹמְעִין לוֹ וְאֵין זֶה חוֹזֵר וְטוֹעֵן <small><small>(טוּר סי"ו)</small>.</small> </small> וְכֵן הָאוֹכֵל שְׁנֵי חֲזָקָה מֵחֲמַת שֶׁיֵּשׁ שְׁטָר בְּיָדוֹ, וְנִמְצָא הַשְּׁטָר בָּטֵל, בָּטְלָה הַחֲזָקָה וְתַחֲזֹר הַשָּׂדֶה עִם כָּל הַפֵּרוֹת לַבְּעָלִים: 

הַבָּא מֵחֲמַת יְרֻשָּׁה, שֶׁטּוֹעֵן: אֲנִי יָרַשְׁתִּי מִמּוֹרִישִׁי, אֵינוֹ צָרִיךְ טַעֲנָה אַחֶרֶת. <small>הַגָּה: וְדִין לוֹקֵחַ וּבַעַל חוֹב שֶׁגָּבָה קַרְקַע, כְּדִין יוֹרֵשׁ <small><small>(הָרֹא"שׁ סוֹף כְּלָל ל"ח)</small>,</small> וְאֵין הַמּוֹכֵר אוֹ הַלּוֶֹה נֶאֱמָנִים לוֹמַר שֶׁהַקַּרְקַע לֹא הָיְתָה שֶׁלָּהֶם <small><small>(הָרֹא"שׁ כְּלָל ל"ח סִימָן ד')</small>, </small> </small> וּבִלְבַד שֶׁיָּבִיא עֵדִים שֶׁדָּר בָּהּ הַמּוֹרִישׁ אוֹ נִשְׁתַּמֵּשׁ בָּהּ אֲפִלּוּ יוֹם אֶחָד, וְכֵיוָן שֶׁאֲכָלָהּ הוּא ג' שָׁנִים מֵחֲמַת מוֹרִישׁוֹ, מַעֲמִידִין אוֹתוֹ בְּיָדוֹ. <small>וְהוּא הַדִּין אִם הֶחֱזִיק הַמּוֹרִישׁ ג' שָׁנִים <small><small>(טוּר)</small>,</small> אַף עַל פִּי שֶׁהוּא לֹא הַמַּחֲזִיק <small><small>(דָּר בָּהּ)</small> כְּלָל <small>(בֵּית יוֹסֵף)</small>.</small> </small> אֲבָל אִם לֹא הֵבִיא רְאָיָה שֶׁדָּר בָּהּ מוֹרִישׁוֹ כְּלָל, תַּחֲזֹר הַשָּׂדֶה וְכָל הַפֵּרוֹת לַמְעַרְעֵר שֶׁיֵּשׁ לוֹ עֵדִים שֶׁהוּא שֶׁלּוֹ. הֵבִיא רְאָיָה שֶׁנִּרְאָה בָּהּ מוֹרִישׁוֹ, אֵינָהּ כְּלוּם, שֶׁמָּא בָּא לְבַקֵּר אוֹתָהּ וְלֹא קְנָאָהּ. אִם הָיְתָה שָׂדֶה וְהֵבִיא עֵדִים שֶׁנָּרָהּ מוֹרִישׁוֹ, הֲרֵי זוֹ בַּחֲזָקָה שֶׁקְּנָאָהּ. <small><small>(המ"מ פי"א מֵהִלְכוֹת טוֹעֵן)</small> <small>הַגָּה: אִשָּׁה שֶׁהֶחֱזִיקָה בְּקַרְקַע בַּעְלָהּ לְאַחַר מוֹתוֹ, וְאַחַר כָּךְ הֶחֱזִיק בְּנָהּ ג' שָׁנִים, וּבָאוּ יוֹרְשֵׁי הַבַּעַל וְאוֹמְרִים שֶׁקַּרְקַע זוֹ שֶׁל הַבַּעַל, וּבְנָהּ אוֹמֵר שֶׁנָּפַל לְאִמּוֹ בִכְתֻבָּתָהּ, בְּנָהּ נֶאֱמָן, בְּמִגּוֹ דְּאִי בָעֵי אָמַר: מִכֶּם קְנִיתִיהָ, וַהֲרֵי אָכַל שְׁנֵי חֲזָקָה. אֲבָל אִי לֹא אָכַל שְׁנֵי חֲזָקָה, שֶׁאֵין לוֹ מִגּוֹ, אַף עַל פִּי שֶׁמּוֹרִישׁוֹ הֶחֱזִיק ג' שָׁנִים, לָאו כְּלוּם הוּא, דְּאֵין לָאִשָּׁה חֲזָקָה בְּנִכְסֵי בַעֲלָהּ</small> <small>(מָרְדְּכַי פֶּרֶק חֶזְקַת הַבָּתִּים)</small>. <small>וְדַוְקָא יוֹרֵשׁ וְכַיּוֹצֵא בּוֹ, אֲבָל מִי שֶׁלָּקַח הַקַּרְקַע מִן הָאִשָּׁה וּמְכָרָהּ בְּפִרְסוּם, מוֹקְמֵינָן הַקַּרְקַע בְּחֶזְקַת הַלּוֹקֵחַ, דְּאִלּוּ לֹא הָיוּ הַקַּרְקָעוֹת שֶׁל הָאִשָּׁה לֹא הָיוּ מַנִּיחִין הַיּוֹרְשִׁין לָאִשָּׁה לְמָכְרָם בְּחֶזְקָתָהּ בְּפִרְסוּם, וְכָל כַּיּוֹצֵא בָּזֶה </small> <small>(בֵּית יוֹסֵף בְּשֵׁם הָרַשְׁבָּ"א)</small>.</small> 

הֵבִיא הַמְעַרְעֵר עֵדִים שֶׁזּוֹ הַשָּׂדֶה שֶׁלּוֹ, וְזֶה שֶׁבְּתוֹכָהּ טוֹעֵן: מִמְּךָ לְקַחְתִּיהָ וַאֲכַלְתִּיהָ שְׁנֵי חֲזָקָה, טָעַן הַמְעַרְעֵר וְאָמַר: הֵיאַךְ תִּטְעֹן שֶׁלָּקַחְתָּ מִמֶּנִי הַיּוֹם שָׁלֹשׁ שָׁנִים וּבְאוֹתוֹ זְמַן לֹא הָיִיתִי בִּמְדִינָה זוֹ, מַצְרִיכִין זֶה שֶׁבְּתוֹכָהּ לְהָבִיא רְאָיָה שֶׁזֶּה פְּלוֹנִי שֶׁמְּעַרְעֵר הָיָה עִמּוֹ בַּמְּדִינָה בַּזְּמַן הַזֶּה שֶׁטּוֹעֵן שֶׁמָּכַר לוֹ, אֲפִלּוּ יוֹם אֶחָד, כְּדֵי שֶׁיְּהֵא אֶפְשָׁר שֶׁיִּמְכֹּר, וְאִם לֹא הֵבִיא, מְסַלְּקִין אוֹתוֹ. 

וְיֵשׁ מִי שֶׁאוֹמֵר, דְּדַוְקָא כְּשֶׁמַּזְכִּיר הַיּוֹם שֶׁמָּכַר לוֹ, אֲבָל אִם אֵינוֹ מַזְכִּיר הַיּוֹם, אֵין צָרִיךְ לְהָבִיא רְאָיָה שֶׁהָיָה כָּאן בַּיּוֹם שֶׁקְּנָאָהּ. וַאֲפִלּוּ אִם יֹאמַר הַמְעַרְעֵר: אֱמֹר בְּאֵיזֶה יוֹם קָנִיתָ אוֹתוֹ, אֵין מַזְקִיקִין אוֹתוֹ לְכָךְ. וְיֵשׁ אוֹמְרִים דְּדַוְקָא בִּשְׁעַת חֵרוּם, אֲבָל שֶׁלֹּא בִּשְׁעַת חֵרוּם, אַף עַל גַּב דְּאָמַר לֵהּ: זְבִינִית מִנָּךְ בְּיוֹם פְּלוֹנִי, לָא בָעֵי לְאָתוֹיֵי רְאָיָה דְּהַהוּא יוֹמָא הֲוָה בַהֲדֵהּ, <small>דְּדִלְמָא מָכַר לוֹ עַל יְדֵי שָׁלִיחַ <small><small>(טוּר בְּשֵׁם הרמ"ה וְהָרֹא"שׁ)</small>.</small> </small> 

הֲרֵי שֶׁאָכַל שָׂדֶה זוֹ שָׁנִים רַבּוֹת, וּבָא הַמְעַרְעֵר וְאָמַר לוֹ: מַה לְּךָ וּלְשָׂדֶה זוֹ, הוֹדָה וְאָמַר לוֹ: יוֹדֵעַ אֲנִי שֶׁהָיְתָה שֶׁלְּךָ אֲבָל פְּלוֹנִי מְכָרָהּ לִי וְהוּא לְקָחָהּ מִמְּךָ, וְאָמַר לוֹ הַמְעַרְעֵר: פְּלוֹנִי שֶׁמָּכַר לְךָ גַּזְלָן הוּא, הוֹאִיל וְהוֹדָה שֶׁהִיא שֶׁלּוֹ וְשֶׁלֹּא לְקָחָהּ מִמֶּנּוּ, תַּחֲזֹר הַשָּׂדֶה וְכָל הַפֵּרוֹת לַמְּעַרְעֵר, אַף עַל פִּי שֶׁאֵין לְזֶה הַמְעַרְעֵר עֵדִים שֶׁהִיא שֶׁלּוֹ; וְאֵין הַמַּחֲזִיק יָכוֹל לִגְבּוֹת מָעוֹתָיו מֵהַמּוֹכֵר, מִפְּנֵי שֶׁיֹּאמַר לוֹ: אִילּוּ לֹא הוֹדֵיתָ לוֹ שֶׁהָיְתָה שֶׁלּוֹ לֹא הָיוּ מוֹצִיאִין אוֹתָהּ מִיָּדְךָ. 

הֵבִיא זֶה הַמַּחֲזִיק עֵדִים שֶׁפְּלוֹנִי שֶׁמָּכַר לוֹ דָר בָּהּ אֲפִלּוּ יוֹם אֶחָד <small>אוֹ אֲפִלּוּ שָׁעָה אַחַת, וְדַוְקָא שֶׁיֵּשׁ עֵדִים שֶׁדָּר בּוֹ הַמּוֹכֵר בְּתוֹרַת דִּירָה, אֲבָל אִם אֵינָן מְעִידִים עַל הַדִּירָה רַק שֶׁרָאוּהוּ נִכְנָס בָּהּ לְמָדְדוֹ, לָא מְהַנֵּי <small><small>(טוּר)</small>,</small> </small> אוֹ שֶׁאָמַר לֵהּ: בְּפָנַי לְקָחָהּ מִמְּךָ וְאַחַר כָּךְ מְכָרָהּ לִי, מַעֲמִידִין אוֹתָהּ בְּיָדוֹ, שֶׁהֲרֵי יֵשׁ לוֹ טַעֲנָה עִם חֶזְקָתוֹ, וְאִלּוּ רָצָה טָעַן: מִמְּךָ לְקַחְתִּיהָ, שֶׁהֲרֵי יֵשׁ לוֹ שְׁנֵי חֲזָקָה. וְאִם לְאַחַר שֶׁטָּעַן: קְנִיתִיהָ מִפְּלוֹנִי שֶׁאָמַר שֶׁקְּנָאָהּ מִמְּךָ, חָזַר וְטָעַן: קְנָאָהּ מִמְּךָ בְּפָנַי, אֵין שׁוֹמְעִין לוֹ, אֲבָל אִם מִתְּחִלָּה אָמַר: מִפְּלוֹנִי קְנִיתִיהָ, סְתָם, וְשׁוּב הוֹסִיף וְאָמַר: שֶׁקְּנָאָהּ מִמְּךָ בְּפָנַי, שׁוֹמְעִין לוֹ: 

אִם עָמַד הַמּוֹכֵר בַּדִּין עִם הַמְעַרְעֵר, קֹדֶם שֶׁמְּכָרָהּ לַמַּחֲזִיק, וְנִפְטַר מִמֶּנּוּ כֵּיוָן שֶׁלֹּא הָיוּ לוֹ עֵדִים שֶׁהָיְתָה שֶׁלּוֹ, אַף עַל פִּי שֶׁלְּאַחַר שֶׁמְּכָרָהּ לְזֶה הַמַּחֲזִיק עִרְעֵר עָלָיו הַמְעַרְעֵר, וְהוֹדָה לוֹ שֶׁהָיְתָה שֶׁלּוֹ, עַל פִּי הַמּוֹכֵר שֶׁאָמַר לוֹ שֶׁהָיְתָה שֶׁלּוֹ וּקְנָאָהּ הוּא מִמֶּנּוּ, לֹא הִפְסִיד בָּזֶה, כֵּיוָן שֶׁכְּבָר יָצָא זַכַּאי מִבֵּית דִּין הַמּוֹכֵר שֶׁמְּכָרָהּ לוֹ. 

הֵבִיא הַמַּחֲזִיק עֵדִים שֶׁדָּר בּוֹ הַמּוֹכֵר יוֹם אֶחָד, וְאַחַר כָּךְ הֵבִיא הַמְעַרְעֵר עֵדִים שֶׁהַמַּחֲזִיק רָצָה לִקְנוֹתָהּ מִמֶּנּוּ, וְטוֹעֵן: אִלּוּ קְנִיתָהּ מִפְּלוֹנִי כְּמוֹ שֶׁאַתָּה טוֹעֵן לָמָּה רָצִיתָ לִקְנוֹתָהּ מִמֶּנִי, אֵינָהּ טַעֲנָה, שֶׁאוֹמֵר: רָצִיתִי לְפַיֵּסְךָ בִּמְעַט מָעוֹת כְּדֵי לְסַלֵּק תַּרְעֻמְתְּךָ. <small>אֲבָל אִם לֹא טָעַן הוּא לָא טַעֲנִינָן לֵהּ <small><small>(בֵּית יוֹסֵף בְּשֵׁם הָרַמְבַּ"ם בְּסוֹף ה"ט)</small>. </small> </small>  

אִם לֹא הֵבִיא הַמַּחֲזִיק עֵדִים שֶׁדָּר בּוֹ הַמּוֹכֵר יוֹם אֶחָד, וְטוֹעֵן הַמְעַרְעֵר שֶׁהַמּוֹכֵר גְּזָלָהּ, אוֹ אֲפִלּוּ יֵשׁ לוֹ עֵדִים שֶׁדָּר בּוֹ הַמּוֹכֵר יוֹם אֶחָד, אֶלָּא שֶׁיֵּשׁ לַמְּעַרְעֵר עֵדִים שֶׁהֻחְזַק הַמּוֹכֵר גַּזְלָן עַל שָׂדֶה זוֹ, וְגַזְלָן אֵין לוֹ חֲזָקָה, וְהֵבִיא הַמַּחֲזִיק עֵדִים שֶׁנִּתְיַעֵץ עִם הַמְעַרְעֵר אִם יִקָּחֶנָּה וִיעָצוֹ לִקְנוֹתָהּ, וְטוֹעֵן זֶה: אִלּוּ הָיְתָה גְזוּלָה מִמְּךָ לָמָּה יְעַצְתַּנִי לִקְנוֹתָהּ, אֵינָהּ טַעֲנָה, שֶׁיֹּאמַר הַמְעַרְעֵר: אַתָּה נוֹחַ לִי לְהוֹצִיאָהּ מִיָּדְךָ יוֹתֵר מִמַּה שֶּׁאוֹצִיאֶנָּה מִיַּד הַגַּזְלָן. אֲבָל אִם כּוֹפֵר וְאוֹמֵר: מֵעוֹלָם לֹא יְעַצְתִּיךָ לִקְנוֹתָהּ, וְזֶה מֵבִיא עֵדִים שֶׁיְּעָצוֹ, מְחַיְּבִים לַמְעַרְעֵר. 

אִם הֵבִיא הַמַּחֲזִיק עֵדִים שֶׁאָמַר לוֹ הַמְעַרְעֵר לְקַחְתָּהּ לוֹ מִיַּד הַמּוֹכֵר, אֵינָהּ טַעֲנָה לוֹמַר לוֹ: אִם הִיא שֶׁלְּךָ לָמָּה רָצִיתָ לִקְנוֹת, דְּעָבִיד אֱינָשׁ דְּזָבֵין דִּינֵהּ. <small>הַגָּה: מִי שֶׁקָּנָה קַרְקַע אַחַת שְׁנֵי פְעָמִים, וְתוֹבֵעַ הַמּוֹכֵר בַּמָּעוֹת הַשְּׁנִיִּים, אִם טוֹעֵן הַמּוֹכֵר שֶׁחָזַר וּלְקָחָהּ מִן הַלּוֹקֵחַ וְלָכֵן חָזַר וּמְכָרָהּ לוֹ שֵׁנִית, נֶאֱמָן. וְאִם אֵינוֹ טוֹעֵן כָּךְ, צָרִיךְ הַלּוֹקֵחַ לְבָרֵר לָמָּה קְנָאָהּ שְׁנֵי פְּעָמִים, אִם אָמַר שֶׁטָּעָה, נֶאֱמָן. וְאִם אָמַר שֶׁיָּדַע וּלְקָחָהּ שְׁנֵי פְעָמִים, הַדִּין עִם הַמּוֹכֵר, דְּוַדַּאי נָתַן לוֹ הַמָּעוֹת לְשֵׁם מַתָּנָה <small><small>(בֵּית יוֹסֵף בְּשֵׁם הָרַשְׁבָּ"א)</small>. </small> </small> 

טָעַן הַמַּחֲזִיק מִפְּלוֹנִי קְנִיתִיהָ וְהֶחֱזַקְתִּי בָּהּ שְׁנֵי חֲזָקָה, וְיֵשׁ לוֹ עֵדִים שֶׁדָּר בָּהּ הַמּוֹכֵר יוֹם אֶחָד, הֵשִׁיב הַמְעַרְעֵר: וַהֲלֹא יֵשׁ בְּיָדִי שְׁטָר מְקֻיָּם שֶׁאוֹתוֹ פְּלוֹנִי מְכָרָהּ לִי מֵהַיּוֹם ד' שָׁנִים וְקָדְמָה קְנִיָּתִי לִקְנִיָּתְךָ, חָזַר הַמַּחֲזִיק וְטָעַן: שְׁנֵי חֲזָקָה שֶׁאָמַרְתִּי לֹא בִּשְׁבִיל ג' שָׁנִים בִּלְבַד אֶלָּא שָׁנִים רַבּוֹת יֵשׁ לִי שֶׁקְּנִיתִיהָ וַאֲנִי קִדַּמְתִּיךָ, הֲרֵי טַעֲנַת הַמַּחֲזִיק טַעֲנָה, שֶׁאָדָם קוֹרֵא לְשָׁנִים רַבּוֹת שְׁנֵי חֲזָקָה. לְפִיכָךְ, אִם הֵבִיא הַמַּחֲזִיק עֵדִים שֶׁאֲכָלָהּ שֶׁבַע שָׁנִים, שֶׁנִּמְצָא שֶׁאֲכָלָהּ שְׁנֵי חֲזָקָה קֹדֶם שֶׁקְּנָאָהּ הַמְעַרְעֵר, מַעֲמִידִין אוֹתָהּ בְּיָדוֹ. אֲבָל אִם אֲכָלָהּ פָּחוֹת מִשֶּׁבַע שָׁנִים, מוֹצִיאִין אוֹתָהּ מִיָּדוֹ, שֶׁאֵין לְךָ מְחָאָה גְדוֹלָה מִזּוֹ, שֶׁהֲרֵי מְכָרָהּ בִּשְׁטָר קֹדֶם שֶׁנִּגְמְרָה הַחֲזָקָה, וְהָיָה לוֹ לִזָּהֵר בִּשְׁטָרוֹ לְעוֹלָם. וְאִם לֹא עָשָׂה לוֹ שְׁטָר, אֶלָּא מְכָרָהּ לוֹ בְּעֵדִים, אֵין לוֹ קוֹל וְלָא חָשִׁיב כִּמְחָאָה, וְדַי לוֹ בְּחֶזְקַת ג' שָׁנִים. 

בַּמֶּה דְּבָרִים אֲמוּרִים, כְּשֶׁאָמַר תְּחִלָּה: שְׁנֵי חֲזָקָה, סְתָם; אֲבָל אִם פֵּרַשׁ: שָׁלֹשׁ שָׁנִים, וְאַחַר כָּךְ הוֹצִיא הַמְעַרְעֵר הַשְּׁטָר שֶׁל ד' שָׁנִים, אֲפִלּוּ הֵבִיא הַמַּחֲזִיק עֵדִים שֶׁהֶחֱזִיק בּוֹ שֶׁבַע שָׁנִים, אֵינוֹ כְּלוּם. וְיֵשׁ אוֹמְרִים דְּהוּא הַדִּין אִם אָמַר: אָכַלְתִּי ג' שָׁנִים, שֶׁיָּכוֹל לַחֲזֹר וְלִטְעֹן: שְׁנֵי חֲזָקָה טוּבָא קָאֲמִינָא, כֵּיוָן שֶׁלֹּא אָמַר: וְלֹא יוֹתֵר: 

אִם הָיוּ הַטְּעָנוֹת בְּעִנְיָן שֶׁנּוֹדַע לַמַּחֲזִיק קֹדֶם שֶׁיִּטְעֹן טַעֲנָתוֹ, שֶׁיֵּשׁ לַמְּעַרְעֵר שְׁטָר עָלֶיהָ, אִם טָעַן הַמַּחֲזִיק: הַשְׁתָּא מִקַּמֵּי דִזְבָנָהּ לָךְ זְבָנָהּ לִי חַד יוֹמָא, נֶאֱמָן בְּמִגּוֹ דְּאִי בָעֵי אָמַר: מִנָּךְ זְבִנְתָּהּ. 

ב' שֶׁהָיוּ עוֹרְרִים עַל שָׂדֶה, זֶה אוֹמֵר: שֶׁלִּי, וְזֶה אוֹמֵר: שֶׁלִּי, וְאֵין לְאֶחָד מֵהֶם רְאָיָה, אוֹ שֶׁהֵבִיא כָּל אֶחָד מֵהֶם עֵדִים שֶׁהוּא שֶׁלּוֹ אוֹ שֶׁל אֲבוֹתָיו, אוֹ שֶׁהֵבִיא כָּל אֶחָד מִשְּׁנֵיהֶם עֵדִים שֶׁאֲכָלָהּ שְׁנֵי חֲזָקָה, וְהַשְּׁנַיִם שֶׁהֵעִידוּ בָּהֶם אֵלּוּ הֵם הַשְּׁנַיִם עַצְמָם שֶׁהֵעִידוּ בָּהֶם אֵלּוּ, אִם הָיָה אֶחָד מַחֲזִיק בָּהּ מִקֹּדֶם, תִּשָׁאֵר בְּיָדוֹ; וְאִם לֹא הָיָה אֶחָד מַחֲזִיק בָּהּ, מַנִּיחִין אוֹתָהּ בִּידֵיהֶם עַל הַמִּתְגַּבֵּר, וְכָל הַמִּתְגַּבֵּר יֵרֵד בָּהּ, וְיִהְיֶה הָאֶחָד מוֹצִיא מִיָּדוֹ וְעָלָיו הָרְאָיָה. וְאִם בָּא שְׁלִישִׁי וְתָקַף עֲלֵיהֶם וְיָרַד לְתוֹכָהּ, מְסַלְּקִין אוֹתוֹ מִמֶּנָּה. 

הֵבִיא הָאֶחָד עֵדִים שֶׁהִיא שֶׁל אֲבוֹתָיו וְשֶׁאֲכָלָהּ שְׁנֵי חֲזָקָה, וַהֲרֵי הִיא תַּחַת יָדוֹ, וְהֵבִיא הָאַחֵר עֵדִים שֶׁאֲכָלָהּ אֵלּוּ הַשָּׁנִים עַצְמָם, <small><small>(וַהֲרֵי הִיא תַּחַת יָדוֹ)</small>,</small> נִמְצָא עֵדוּת הַחֲזָקָה שֶׁל שְׁנֵיהֶם מֻכְחֶשֶׁת, מַעֲמִידִין אוֹתָהּ בְּיַד זֶה שֶׁהֵעִידוּ עָלָיו עֵדֵי הַחֲזָקָה שֶׁהִיא שֶׁל אֲבוֹתָיו, וּמוֹרִידִים אוֹתוֹ לְתוֹכָהּ. חָזַר הַשֵּׁנִי וְהֵבִיא אַף הוּא עֵדִים שֶׁהִיא שֶׁל אֲבוֹתָיו, שֶׁהֲרֵי נִמְצֵאת גַּם עֵדוּת זוֹ מֻכְחֶשֶׁת, חוֹזְרִים בֵּית דִּין וּמְסַלְּקִים מִמֶּנָּה אַף הָרִאשׁוֹן, וּמַנִּיחִים אוֹתָהּ בְּיַד שְׁנֵיהֶם, וְכָל הַמִּתְגַּבֵּר יֵרֵד בָּהּ. <small>וְאִם הָיְתָה תְּחִלָּה בְּיַד אֶחָד מֵהֶן, מַחֲזִירִין אוֹתָהּ לְיָדוֹ, כְּמוֹ שֶׁהָיְתָה תְּחִלָּה <small><small>(טוּר)</small>.</small> </small> 

זֶה אוֹמֵר: שֶׁל אֲבוֹתַי, וְזֶה אוֹמֵר: שֶׁל אֲבוֹתַי, זֶה הֵבִיא עֵדִים שֶׁהִיא שֶׁל אֲבוֹתָיו <small>מֵעוֹלָם,</small> וְזֶה הֵבִיא עֵדִים שֶׁאֲכָלָהּ שְׁנֵי חֲזָקָה, תַּחֲזֹר לְזֶה שֶׁהֵבִיא עֵדִים שֶׁהִיא שֶׁל אֲבוֹתָיו, וְיַחֲזִיר הַפֵּרוֹת שֶׁאָכַל, אֲפִלּוּ אֵין עֵדִים שֶׁאֲכָלָם, אֶלָּא עַל פִּיו, שֶׁהֲרֵי לֹא טָעַן כְּלוּם, וְאֵין אֲכִילָתוֹ רְאָיָה, שֶׁכָּל חֲזָקָה שֶׁאֵין עִמָּהּ טַעֲנָה עַל הַבְּעָלִים אֵינָהּ כְּלוּם. <small>הַגָּה: אֲבָל אִם לֹא הֵעִידוּ הָעֵדִים רַק סְתָם שֶׁהָיָה שֶׁל אֲבוֹתָיו, וְאֵין מְעִידִין שֶׁלֹּא מְכָרוּהָ, אִם אֶפְשָׁר לְפָרֵשׁ דִּבְרֵי הַמַּחֲזִיק שֶׁאָמַר שֶׁל אֲבוֹתָיו שֶׁרָצָה לוֹמַר שֶׁאֲבוֹתָיו קְנָאוּהוּ, שׁוֹמְעִין לַמַּחֲזִיק. אֲבָל אִם טָעַן תְּחִלָּה שֶׁהָיוּ שֶׁל אֲבוֹתָיו מֵעוֹלָם, אֵינוֹ חוֹזֵר וְטוֹעֵן. וְאִם אָמַר הַמְעַרְעֵר: שֶׁל אֲבוֹתַי, וְהַמַּחֲזִיק אוֹמֵר: שֶׁל אֲבוֹתַי, דְּמַשְׁמָע וְלֹא שֶׁל אֲבוֹתֶיךָ, אֲנָן לָא טַעֲנִינָן לֵהּ לְיַשֵּׁב דְּבָרָיו, אֶלָּא אִם כֵּן מְפָרֵשׁ דְּבָרָיו בְּעַצְמוֹ. וּמִיהוּ, אִם הָיוּ לוֹ עֵדִים שֶׁאֲבוֹתָיו דָּרוּ בּוֹ יוֹם אֶחָד, אַף עַל גַּב דְּלָא טָעַן לְפָרֵשׁ אֲנָן טַעֲנִינָן לֵהּ <small><small>(כָּל זֶה בַּטּוּר)</small>. </small> </small> חָזַר זֶה הַמַּחֲזִיק וְאָמַר: כֵּן שֶׁל אֲבוֹתֶיךָ הָיְתָה וְאַתָּה מְכַרְתָּהּ לִי, וְזֶה שֶׁטָּעַנְתִּי תְּחִלָּה שֶׁהִיא שֶׁל אֲבוֹתַי, כְּלוֹמַר, שֶׁאֲנִי סוֹמֵךְ עָלֶיהָ וַהֲרֵי הִיא שֶׁלִּי כְּשֶׁל אֲבוֹתַי, אוֹ שֶׁאָמַר: שֶׁל אֲבוֹתַי שֶׁלְּקָחוּהָ מֵאֲבוֹתֶיךָ, הֲרֵי זֶה טַעֲנָה נְכוֹנָה, שֶׁהֲרֵי נָתַן אֲמַתְלָא לִדְבָרָיו הָרִאשׁוֹנִים, וּמַעֲמִידִים אוֹתָהּ בְּיָדוֹ; וְהוּא שֶׁטּוֹעֵן כֵּן בְּעוֹדָן בִּפְנֵי ב"ד, אֲבָל אִם יָצָא מִבֵּית דִּין וְחָזַר וְטָעַן, אֵין שׁוֹמְעִין לוֹ, דְּחַיְשִׁינָן שֶׁמָּא לִמְּדוּהוּ לִטְעֹן שֶׁקֶר. וְאִם טָעַן בַּתְּחִלָּה וְאָמַר לוֹ: שֶׁל אֲבוֹתַי וְלֹא שֶׁל אֲבוֹתֶיךָ, אֵין שׁוֹמְעִין לוֹ בְּטַעֲנָה זוֹ אַחֶרֶת, אֲפִלּוּ בְּעוֹדוֹ בִּפְנֵי בֵּית דִּין. בַּמֶּה דְּבָרִים אֲמוּרִים שֶׁאֵינוֹ חוֹזֵר וְטוֹעֵן, בְּשֶׁטּוֹעֵן תְּחִלָּה בִּפְנֵי בֵּית דִּין. אֲבָל מַה שֶּׁאָמַר חוּץ לְבֵית דִּין, יָכוֹל לַחֲזֹר וְלִטְעֹן בְּבֵית דִּין. וְיֵשׁ מִי שֶׁאוֹמֵר, שֶׁאֲפִלּוּ אָמַר חוּץ לְבֵית דִּין שֶׁל אֲבוֹתָי וְלֹא שֶׁל אֲבוֹתֶיךָ, יָכוֹל לוֹמַר בְּבֵית דִּין: שֶׁל אֲבוֹתַי שֶׁלְּקָחוּהָ מֵאֲבוֹתֶיךָ, וְיֵשׁ מִי שֶׁחוֹלֵק בָּזֶה. 

הֵבִיא הַמְעַרְעֵר עֵדִים שֶׁזּוֹ הַשָּׂדֶה שֶׁלּוֹ, וְזֶה שֶׁבְּתוֹכָהּ טוֹעֵן: מִמְּךָ לְקַחְתִּיהָ וַהֲרֵי שְׁטָרִי, וְהוֹצִיא שְׁטָר מְקֻיָּם, טָעַן הַמְעַרְעֵר שֶׁהוּא מְזֻיָּף <small><small>(כ"כ הַטוּר בְּשֵׁם רַמְבַּ"ם וְרֹא"שׁ)</small>,</small> וְהוֹדָה לוֹ בַּעַל הַשְּׁטָר, וְאָמַר: כֵּן הוּא אֲבָל הָיָה לִי שְׁטָר כָּשֵׁר וְאָבַד וְלָקַחְתִּי זֶה שֶׁבְּיָדִי כְּדֵי לְאַיֵּם עָלָיו שֶׁיּוֹדֶה שֶׁמָּכַר לִי בֶּאֶמֶת, הוֹאִיל וְאִלּוּ רָצָה הָיָה עוֹמֵד בִּשְׁטָרוֹ, שֶׁהֲרֵי מְקֻיָּם הוּא, הֲרֵי זֶה נֶאֱמָן וְאֵין מוֹצִיאִין הַשָּׂדֶה מִתַּחַת יָדוֹ, וְיִשָּׁבַע הֶסֵת. <small>הַגָּה: מִי שֶׁהֶחֱזִיק שְׁנֵי חֲזָקָה, וְהַמְעַרְעֵר הֵבִיא רְאָיָה שֶׁנִּתְבַּטֵּל הַמִּקָּח, אֲפִלּוּ הָכִי הָוֵי חֲזָקָה, דְּשֶׁמָּא אַחַר כָּךְ חָזַר וּקְנָאָהּ מִמֶּנּוּ. וְעוֹד, דִּכְתִיבָה כָּזּוֹ אֵינָהּ מְבַטֶּלֶת הַמִּקָּח, עַד שֶׁיַּחֲזֹר וְיִקְּחוּ מִמֶּנּוּ קִנְיָן גָּמוּר <small><small>(בֵּית יוֹסֵף בְּשֵׁם הָרַשְׁבָּ"א)</small>. </small> </small> 


Siman 147

רְאוּבֵן שֶׁמָּכַר לְשִׁמְעוֹן שָׂדֶה, וְהָיָה לֵוִי מֵעֵידֵי הַשְּׁטָר, וּבָא לֵוִי לְעַרְעֵר עַל הַשָּׂדֶה וְלִטְעֹן שֶׁרְאוּבֵן גָּזַל אוֹתָהּ מִמֶּנּוּ, אֵין שׁוֹמְעִין לוֹ וְאֵין מַשְׁגִּיחִין עַל רְאָיוֹת שֶׁיָּבִיא עַל אוֹתָהּ שָׂדֶה, וַהֲרֵי אִבֵּד כָּל זְכוּתוֹ, שֶׁאוֹמְרִים לוֹ: הֵיאַךְ תָּעִיד עַל הַמֶּכֶר וְתָבֹא וּתְעַרְעֵר. <small>הַגָּה: וְדַוְקָא שֶׁחָתַם עִם עֵד אֶחָד, אֲבָל אִם חָתַם לְבַד, לֹא אִבֵּד זְכוּתוֹ, דְּיֵשׁ לוֹמַר מַה שֶּׁחָתַם כִּי הָיָה יוֹדֵעַ שֶׁאֵין חֲתִימַת עֵד אֶחָד כְּלוּם <small><small>(בֵּית יוֹסֵף בְּשֵׁם הָרִיטְבָ"א)</small>.</small> וְכֵן אִם לֹא חָתַם בְּעֵד רַק לְכָבוֹד בְּעָלְמָא, לֹא אִבֵּד זְכוּתוֹ <small><small>(רִיבָ"שׁ סִימָן רנ"ב)</small>.</small> </small> 

וְכֵן אִם הֵעִיד לֵוִי בִּשְׁטָר שֶׁכָּתוּב בּוֹ: הַשָּׂדֶה פְּלוֹנִי שֶׁל רְאוּבֵן מִצַּד מִזְרָח אוֹ מַעֲרָב, הוֹאִיל וְעָשָׂה הַשָּׂדֶה סִימָן לְאַחֵר וְהֵעִיד בִּשְׁטָר, אִבֵּד זְכוּתוֹ וְאֵינוֹ יָכוֹל לַחֲזֹר וּלְעַרְעֵר. <small>הַגָּה: אַפּוֹטְרוֹפּוֹס אוֹ בֵּית דִּין דְּזַבְּנוּ שֶׁל יְתוֹמִים בִּכְהַאי גַוְנָא, לֹא אִבְּדוּ זְכוּתָם <small><small>(שֶׁיֵּשׁ)</small></small> לָהֶם עַל הַשָּׂדֶה <small><small>(רִיבָ"שׁ סִימָן רמ"ד וע"ל סִימָן קי"א רכ"ו ס"ד)</small>.</small> אִם הַמְעַרְעֵר שָׂכַר הַקַּרְקַע מִן הַמַּחֲזִיק הָוֵי כְחָתוּם עָלֶיהָ בְּעֵד, וְאִבֵּד זְכוּתוֹ <small><small>(הָרֹא"שׁ כְּלָל ע' סִימָן ג')</small></small> וְעַיֵּן לְעֵיל רֵישׁ סִימָן קמ"ב.</small> 

טָעַן הָעֵד וְאָמַר: תֶּלֶם אֶחָד הוּא שֶׁעָשִׂיתִי סִימָן וְלֹא כָּל הַשָּׂדֶה וְאוֹתוֹ תֶּלֶם הַסָמוּךְ לַמֵּצַר בִּלְבַד הוּא שֶׁל רְאוּבֵן, הֲרֵי זוֹ טַעֲנָה הַנִּשְׁמַעַת וְיֵשׁ לוֹ לְעַרְעֵר עַל כָּל הַשָּׂדֶה חוּץ מֵאוֹתוֹ תֶּלֶם; וְהוּא שֶׁיֵּשׁ בַּתֶּלֶם ט' קַבִּין שֶׁהוּא שִׁעוּר שָׂדֶה, אִם כָּתוּב: שָׂדֶה; וְאִם אֵין כָּתוּב: שָׂדֶה, אֶלָּא: קַרְקַע, אֵין לוֹ אֶלָּא תֶּלֶם קָטָן. <small>הַגָּה: חָזַר וְטָעַן: חָזַרְתִּי וְלָקַחְתִּי מִמֶּנּוּ תֶּלֶם שֶׁהוֹדֵיתִי בוֹ, אִם אֵין כְּתַב יָדוֹ יוֹצֵא מִמָּקוֹם אַחֵר, אוֹ שֶׁהַתֶּלֶם בְּיָדוֹ וְהֶחֱזִיק בּוֹ אַחַר כָּךְ, נֶאֱמָן <small><small>(טוּר)</small>.</small> טָעַן מַה שֶּׁעֲשָׂאוֹ סִימָן לְאַחֵר לָאו מִשּׁוּם שֶׁהוּא שֶׁלּוֹ רַק שֶׁהַנְּכָסִים נִקְרָאִים כָּךְ שֶׁהָיוּ שֶׁלּוֹ תְּחִלָּה, טַעֲנָתֵהּ טַעֲנָה, אֶלָּא אִם כֵּן פֵּרַשׁ בְּהֶדְיָא שֶׁהֵם שֶׁלּוֹ <small><small>(בֵּית יוֹסֵף בְּשֵׁם הָרִיטְבָ"א בְּשֵׁם הרמ"ה)</small>.</small> </small> 

דַּיָּן הֶחָתוּם בְּקִיּוּם הַשְּׁטָר יָכוֹל לְעַרְעֵר, מִפְּנֵי שֶׁיָּכוֹל לוֹמַר: לֹא יָדַעְתִּי מֶה הָיָה כָּתוּב בַּשְּׁטָר, מִפְּנֵי שֶׁהַדַּיָּנִים יְכוֹלִים לְקַיֵּם הַשְּׁטָר אַף עַל פִּי שֶׁלֹּא קְרָאוּהוּ. <small>אֲבָל אִם הָיָה דַיָּן וְהִגְבָּה לָזֶה הַקַּרְקַע, אִבֵּד זְכוּתוֹ <small><small>(רִיבָ"שׁ סִימָן רנ"ב)</small>.</small> </small> 

בָּא שִׁמְעוֹן וְנִמְלַךְ בְּלֵוִי וְאָמַר לֵהּ: הִנְנִי קוֹנֶה שָׂדֶה פְלוֹנִי מֵרְאוּבֵן וּבַעֲצָתְךָ אֶקְנֶה אוֹתָהּ, אָמַר לֵהּ לֵוִי: לֵךְ וּקְנֵה אוֹתָהּ שֶׁהִיא טוֹבָה, יֵשׁ לְלֵוִי לְעַרְעֵר עָלֶיהָ וְלֹא אִבֵּד זְכוּתוֹ, שֶׁהֲרֵי לֹא עָשָׂה מַעֲשֶׂה. וְיֵשׁ מִי שֶׁאוֹמֵר, דְּדַוְקָא כְּשֶׁהוֹדָה הַמְעַרְעֵר שֶׁיְּעָצוֹ בְּכָךְ, אֲבָל אִם כָּפַר וְאָמַר: לֹא הָיוּ דְבָרִים מֵעוֹלָם, וַהֲלָה הֵבִיא עֵדִים לִדְבָרָיו, מְחַיְּבִים הַמְעַרְעֵר בְּכָךְ: 


Siman 148

מִי שֶׁהָלַךְ לִמְדִינַת הַיָּם וְאָבַד דֶּרֶךְ שָׂדֵהוּ, בֵּין שֶׁהָיוּ אַרְבַּע הַשָּׂדוֹת הַמַּקִּיפִים אוֹתָהּ לְאַרְבָּעָה אֲנָשִׁים, בֵּין שֶׁהָיוּ אַרְבָּעָה שֶׁקָּנוּ מֵאֶחָד, הֲרֵי כָּל אֶחָד מֵהֶם דּוֹחֵהוּ וְאוֹמֵר: שֶׁמָּא דֶּרֶךְ שֶׁלְּךָ עַל חֲבֵרִי הוּא, לְפִיכָךְ, יִקְנֶה לוֹ דֶרֶךְ בְּמֵאָה מָנֶה, אוֹ יִפְרַח בָּאֲוִיר: 

וְכֵן אִם הָיוּ ד' הַשָּׂדוֹת לְאִישׁ אֶחָד שֶׁקָּנָה אוֹתָן מֵאַרְבָּעָה, אֵין לוֹ עָלָיו דֶּרֶךְ, שֶׁהֲרֵי אוֹמֵר לוֹ: עַתָּה אִם אַחֲזִיר לְכָל אֶחָד שְׁטָרוֹ אֵין אַתָּה יָכוֹל לַעֲבֹר עַל אֶחָד מֵהֶם, וַאֲנִי קָנִיתִי מִכָּל אֶחָד מֵהֶם כָּל זְכוּת שֶׁיֵּשׁ לוֹ. אֲבָל אִם הָיָה בַּעַל ד' הַשָּׂדוֹת הַמַּקִּיפוֹת אִישׁ אֶחָד, וְהוּא בַּעַל הַמֶּצֶר מִתְּחִלָּה וְעַד סוֹף, הֲרֵי זֶה אוֹמֵר: מִכָּל מָקוֹם דַּרְכִּי עָלֶיךָ, וְיֵלֶךְ לוֹ בַּקְּצָרָה, בְּאֵי זוֹ שָׂדֶה שֶׁיִּרְצֶה בַּעַל הַשָּׂדֶה. וְאִם הֶחֱזִיק בַּדֶּרֶךְ <small><small>(בְּדִין חֲזָקָה)</small> <small><small>(הַמַּגִּיד פט"ו דְּטוֹעֵן)</small></small> </small> וְאוֹמֵר: הִיא דַרְכִּי, אֵין מְסַלְּקִין אוֹתוֹ מִמֶּנָּה אֶלָּא בִּרְאָיָה בְרוּרָה: 


Siman 149

רְאוּבֵן שֶׁאָכַל שְׂדֵה שִׁמְעוֹן שְׁנֵי חֲזָקָה וְטָעַן שֶׁהִיא לְקוּחָה בְיָדוֹ, וְהֵבִיא שִׁמְעוֹן עֵדִים שֶׁהִיא יְדוּעָה לוֹ, וְכֵן הֵבִיא עֵדִים שֶׁרְאוּבֵן יָדוּעַ שֶׁהוּא שֻׁתָּפוֹ אוֹ אֲרִיסוֹ אוֹ אַפּוֹטְרוֹפּוֹס, וּמִפְּנֵי זֶה לֹא מִחָה, תַּחֲזֹר הַשָּׂדֶה לְשִׁמְעוֹן וְיִשָּׁבַע הֶסֵת שֶׁלֹּא מָכַר וְלֹא נָתַן. אֲבָל אִם לֹא הֵבִיא שִׁמְעוֹן רְאָיָה שֶׁרְאוּבֵן הָיָה שֻׁתָּף אוֹ אָרִיס, אֶלָּא רְאוּבֵן הוֹדָה מֵעַצְמוֹ <small><small>(וְאָמַר)</small>:</small> הֵן הוּא שֻׁתָּפִי וּמָכַר לִי, נֶאֱמָן בְּמִגּוֹ שֶׁהָיָה יָכוֹל לוֹמַר שֶׁלֹּא הָיָה שֻׁתָּפוֹ מֵעוֹלָם. <small>הַגָּה: שְׁנֵי שֻׁתָּפִים בְּקַרְקַע אַחַת, וּבָא אֶחָד וְהֶחֱזִיק בְּקַרְקַע שֶׁלָּהֶן, אַף עַל גַּב דִּלְגַבֵּי הָאֶחָד לָא הֲוֵי חֲזָקָה כְּגוֹן שֶׁהָיָה אֲרִיסוֹ אוֹ אַפּוֹטְרוֹפּוֹס שֶׁלּוֹ אוֹ שֶׁלֹּא הָיָה עִמּוֹ בַּמְּדִינָה, מִכָּל מָקוֹם מוֹעִיל חֶזְקָתוֹ נֶגֶד הַשֻּׁתָּף הַשֵּׁנִי, לְחֶלְקוֹ <small><small>(טוּר בְּשֵׁם הָרֹא"שׁ כְּלָל צ"ט ס"ג וְכ"כ הַב"י בְּשֵׁם הָרַשְׁבָּ"א)</small>.</small> </small> 

שָׂדֶה שֶׁל שְׁנֵי שֻׁתָּפִים שֶׁאֵין בָּהּ דִּין חֲלוּקָה, אַף עַל פִּי שֶׁאָכַל אֶחָד מֵהֶם כֻּלָּהּ כַּמָּה שָׁנִים, הֲרֵי הוּא בְּחֶזְקַת שְׁנֵיהֶם. וְאִם יֵשׁ בָּהּ דִּין חֲלוּקָה וַאֲכָלָהּ הָאֶחָד כֻּלָּהּ שְׁנֵי חֲזָקָה, יֵשׁ לוֹ חֲזָקָה. <small>הַגָּה: אֲבָל אִם הֶחֱזִיק בְּחֶצְיָהּ וְאוֹמֵר: זֶה הִגִּיעַ לְחֶלְקִי, לָא הֲוֵי חֲזָקָה <small><small>(טוּר בְּשֵׁם הָרֹא"שׁ וְהָרַמְבַּ"ם פי"ג דְּטוֹעֵן וּמָרְדְּכַי פֶּרֶק חֶזְקַת)</small>.</small> וְכֵן אֲפִלּוּ הֶחֱזִיק בְּכֻלָּהּ, וְהַשֻּׁתָּף נוֹתֵן חֲצִי הַמַּס, הָוֵי כְּמְחָאָה וְאֵינָהּ חֲזָקָה <small><small>(בֵּית יוֹסֵף סִימָן קמ"ו בְּשֵׁם רַשְׁבָּ"א)</small>. </small> </small> 

הַבֵּן שֶׁהוּא סוֹמֵךְ עַל שֻׁלְחַן אָבִיו וְנֶחְשָׁב בִּכְלַל בְּנֵי בֵיתוֹ, אִם אָכַל בְּנִכְסֵי אָבִיו שְׁנֵי חֲזָקָה, וְכֵן הָאָב שֶׁאָכַל נִכְסֵי זֶה שֶׁהוּא סוֹמֵךְ עָלָיו, שְׁנֵי חֲזָקָה, לֹא עָלְתָה לָהֶם חֲזָקָה. 

נִסְתַּלֵּק מֵעַל שֻׁלְחָנוֹ, מַחֲזִיקִין זֶה עַל זֶה. 

יֵשׁ מִי שֶׁאוֹמֵר, דְּהוּא הַדִּין לְחָתָן בְּנִכְסֵי חָמִיו. 

אָב בְּנִכְסֵי הַבַּת, וְכֵן הַבַּת אוֹ הַבֵּן בְּנִכְסֵי הָאֵם, דִּינָם כְּבֵן בְּנִכְסֵי הָאָב וְאָב בְּנִכְסֵי הַבֵּן. <small>הַגָּה: וְהוּא הַדִּין בִּשְׁאַר קְרוֹבִים שֶׁאֵין מַקְפִּידִין זֶה עַל זֶה לְפִי רְאוֹת הַדַּיָּנִים <small><small>(תְּשׁוּבַת רַשְׁבָּ"א סִימָן תתק"נ וּתְשׁוּבַת רַמְבַּ"ן סִימָן צ"ג וְרִיבָ"שׁ סִימָן רנ"ב וְטוּר סוֹף הַסִימָן)</small>.</small> </small> 

הָאַחִים שֶׁאוֹכְלִים עַל שֻׁלְחָן אֶחָד, וְכִיס אֶחָד לְכֻלָּם, יֵשׁ מִי שֶׁאוֹמֵר שֶׁאֵין לָהֶם חֲזָקָה זֶה עַל זֶה. 

אִם אָח אֶחָד עָשִׁיר, וְאֶחָד עָנִי וְאֵין לוֹ כְּלוּם וְאָחִיו מוֹצִיא עָלָיו, וְהֶעָנִי הוּא דָּר בַּבַּיִת הַמְיֻחָד לְאָחִיו, אֵין לוֹ בָּהּ חֲזָקָה. <small>הַגָּה: אִשָּׁה שֶׁהִלְוְתָה לַחֲתָנָהּ מָקוֹם בְּבֵית הַכְּנֶסֶת וְיָשַׁב עָלֶיהָ, לָא הֲוֵי חֲזָקָה, שֶׁכֵּן דֶּרֶךְ לְהַשְׁאִיל זֶה מִזּוֹ <small><small>(פִּסְקֵי מהרא"י סִימָן פ"ו)</small>.</small> </small> 

הָאִישׁ שֶׁאָכַל בְּנִכְסֵי אִשְׁתּוֹ שְׁנֵי חֲזָקָה, אַף עַל פִּי שֶׁהִתְנָה עִמָּהּ שֶׁאֵין לוֹ פֵּרוֹת בִּנְכָסֶיהָ, וַאֲפִלּוּ הִתְנָה עִמָּהּ כְּשֶׁהִיא אֲרוּסָה שֶׁלֹּא יִירָשֶׁנָּה, וְאַחַר כָּךְ אָכַל וּבָנָה וְהָרַס וְעָשָׂה כָּל מַה שֶּׁעָשָׂה; וְכֵן הָאִשָּׁה שֶׁאָכְלָה פֵּרוֹת בְּנִכְסֵי בַעְלָהּ וְנִשְׁתַּמְּשָׁה בָּהֶם כְּחֶפְצָהּ כַּמָּה שָׁנִים, אַף עַל פִּי שֶׁיִּחֵד לָהּ שָׂדֶה בִּמְזוֹנוֹתֶיהָ וְאָכְלָה שָׂדוֹת אֲחֵרוֹת, אֵין אֲכִילָתָן רְאָיָה. <small>הַגָּה: וְדַוְקָא שֶׁלֹּא הִזִּיק גּוּפָהּ שֶׁל קַרְקַע, אֲבָל חָפַר בַּקַּרְקַע בּוֹרוֹת שִׁיחִין וּמְעָרוֹת וְכַיּוֹצֵא בָהֶן שֶׁקִּלְקֵל הַקַּרְקַע, וְהִיא לֹא מָחֲתָה, הָוֵי חֲזָקָה <small><small>(טוּר וְהַרמ"ה וּמָרְדְּכַי פֶּרֶק חֶזְקַת)</small>.</small> וְכֵן חֶזְקַת נִזָּקִין, כְּגוֹן פְּתִיחַת חַלּוֹנוֹת וְכַיּוֹצֵא בּוֹ יֵשׁ אוֹמְרִים דְּהָוֵי חֲזָקָה <small><small>(טוּר ס"י בְּשֵׁם ר"י הַלֵּוִי)</small>.</small> </small> 

נִתְגָּרְשָׁה, אֲפִלּוּ סְפֵק גֵּרוּשִׁין, הֲרֵי הִיא כִּשְׁאַר כָּל אָדָם. <small>אַלְמָנָה אֵצֶל יְתוֹמִים, כָּל זְמַן שֶׁיֵּשׁ לָהּ מְזוֹנוֹת, אֵין לָהּ חֲזָקָה בְּנִכְסֵי בַּעֲלָהּ <small><small>(מָרְדְּכַי פֶּרֶק חֶזְקַת)</small>.</small> </small> 

אֵין מַחֲזִיקִין בְּנִכְסֵי אֵשֶׁת אִישׁ, כְּמוֹ שֶׁנִּתְבָּאֵר בְּטוּר אֶבֶן הָעֵזֵר סִימָן פ"ז. 

רְאוּבֵן שֶׁמָּכַר פֵּרוֹת שָׂדֵהוּ לְשִׁמְעוֹן לְשָׁלֹשׁ שָׁנִים, וּבָא לֵוִי וַאֲכָלָן אוֹתָן שָׁלֹשׁ שָׁנִים, לֹא עָלְתָה לוֹ חֲזָקָה. 

מִי שֶׁהֻחְזַק גַּזְלָן עַל הַשָּׂדֶה זוֹ, אוֹ מִי שֶׁהֻחְזְקוּ אֲבוֹתָיו שֶׁהֵם הוֹרְגִים נְפָשׁוֹת עַל עִסְקֵי מָמוֹן, אַף עַל פִּי שֶׁאָכַל שָׂדֶה זוֹ כַּמָּה שָׁנִים, לֹא הֶחֱזִיק, וְתַחֲזֹר שָׂדֶה לַבְּעָלִים, וְכֵן הַמַּחֲזִיק בִּנְכָסָיו אֵינָהּ רְאָיָה. 

הַגּוֹי שֶׁאָכַל כַּמָּה שָׁנִים קַרְקַע הַיָּדוּעַ לְיִשְׂרָאֵל, אֵין אֲכִילָתוֹ רְאָיָה. וְאִם לֹא הֵבִיא שְׁטָר, תַּחֲזֹר הַשָּׂדֶה לַבְּעָלִים בְּלֹא שׁוּם שְׁבוּעָה. 

וְיִשְׂרָאֵל שֶׁקָּנָה מִגּוֹי קַרְקַע הַיָּדוּעַ שֶׁהָיָה שֶׁל יִשְׂרָאֵל, דִּינוֹ כְּמוֹתוֹ וְאֵין אֲכִילָתוֹ רְאָיָה. <small>הַגָּה: וְיִשְׂרָאֵל שֵׁנִי שֶׁקָּנָה מִיִּשְׂרָאֵל שֶׁקָּנָה מִן הַגּוֹי, כֵּיוָן דְּטוֹעֲנִין לַלּוֹקֵחַ טוֹעֲנִין לְיִשְׂרָאֵל שֵׁנִי שֶׁמָּא יִשְׂרָאֵל רִאשׁוֹן רָאָה שְׁטָר אֵצֶל הַגּוֹי אוֹ שֶׁבְּפָנָיו לְקָחָהּ הַגּוֹי דְאָז מְהַנֵּי חֲזָקָה כְּמוֹ שֶׁיִּתְבָּאֵר בְּסָמוּךְ. וְכָל מָקוֹם דִּיכוֹלִין לָכֹף הַגּוֹי בְּדִינֵיהֶם <small><small>(שָׁם בְּשֵׁם ראבי"ה)</small>,</small> אִם בָּא לְהַחֲזִיק בְּשֶׁל יִשְׂרָאֵל שֶׁלֹּא כַּדִּין, יֵשׁ לְיִשְׂרָאֵל הַבָּא מִכֹּחוֹ חֲזָקָה. מוּמָר לְגוֹי דִּינוֹ כְּגוֹי <small><small>(שם)</small></small> וְהַבָּא מִכֹּחוֹ אֵין לוֹ חֲזָקָה. וְכָל זֶה שֶׁלֹּא מִחָה הַמְעַרְעֵר בַּמַּחֲזִיק כְּלָל, אֲבָל אִם מִחָה פַּעַם אַחַת, וְשׁוּב שָׁתַק ג' שָׁנִים וְלֹא מִחָה, הָוֵי חֲזָקָה, דַּהֲרֵי גִלָּה דַעְתּוֹ שֶׁאֵינוֹ יָרֵא לִמְחוֹת <small><small>(כ"ז בַּמָּרְדְּכַי פֶּרֶק חֶזְקַת)</small>.</small> </small> 

טָעַן זֶה הַיִּשְׂרָאֵל הַבָּא מֵחֲמַת גּוֹי וְאָמַר: בְּפָנַי לְקָחָהּ הַגּוֹי שֶׁמְּכָרָהּ לִי מִזֶּה הַיִּשְׂרָאֵל הַמְעַרְעֵר, הֲרֵי זֶה נֶאֱמָן בִּשְׁבוּעָה, מִתּוֹךְ שֶׁיָּכוֹל לוֹמַר: אֲנִי לָקַחְתִּי מִמְּךָ וַהֲרֵי אֲכַלְתִּיהָ שְׁנֵי חֲזָקָה. 

הֶחֱזִיק גּוֹי בְּקַרְקַע וְנִתְגַיֵּר, וְשָׁהֲתָה בְּיָדוֹ שָׁלֹשׁ שָׁנִים אַחַר כָּךְ, וְטוֹעֵן: קָנִיתִי מִמְּךָ אַחַר שֶׁנִּתְגַיַּרְתִּי, נֶאֱמָן. 

חֵרֵשׁ שׁוֹטֶה וְקָטָן, אֵין אֲכִילָתָם רְאָיָה, מִפְּנֵי שֶׁאֵין לָהֶם טַעֲנָה כְּדֵי שֶׁתַּעֲמֹד הַקַּרְקַע בְּיָדָם, אֶלָּא תַּחֲזֹר לַבְּעָלִים. וְכֵן הַמַּחֲזִיק בְּנִכְסֵיהֶם, אֵין אֲכִילָתָם רְאָיָה. 

אֵין מַחֲזִיקִין בְּנִכְסֵי קָטָן, אֲפִלּוּ הִגְדִּיל. כֵּיצַד, אֲכָלָהּ בְּפָנָיו, כְּשֶׁהוּא קָטָן <small><small>(שָׁנָה וּשְׁתַּיִם)</small></small> אַחֵר שֶׁהִגְדִּיל, וְטָעַן: אַתָּה נָתַתָּ לִי אַתָּה מָכַרְתָּ לִי, אֵינוֹ כְּלוּם, עַד שֶׁיֹּאכַל שְׁלֹשָׁה שָׁנִים רְצוּפוֹת אַחַר שֶׁהִגְדִּיל. <small>הַגָּה: וְיֵשׁ אוֹמְרִים דְּאֵינָהּ חֲזָקָה, דְּהוֹאִיל וְיָרַד לַשָּׂדֶה כְּשֶׁהָיָה קָטָן, לֹא יָדַע שֶׁהָיְתָה שֶׁלּוֹ, שֶׁיִּמְחֶה <small><small>(טוּר בְּשֵׁם הָרֹא"שׁ, וְהָרַאֲבַ"ד שָׁם בְּהַשָּׂגָתוֹ, וְהַמַּגִּיד פי"ד דְּטוֹעֵן בְּשֵׁם הָרַמְבַּ"ן והָרַשְׁבָּ"א ונ"י פֶּרֶק הַמַּפְקִיד, וּמָרְדְּכַי פֶּרֶק חֶזְקַת)</small>,</small> וְכֵן נִרְאֶה לִי עִקָּר:</small> 

הָא דְאֵין מַחֲזִיקִין בְּנִכְסֵי קָטָן, דַּוְקָא כְּשֶׁיָּדוּעַ שֶׁהָיָה שֶׁל אָבִיו. אֲבָל אִם אֵינוֹ יָדוּעַ, הָוֵי חֲזָקָה, בְּמִגּוֹ שֶׁהָיָה טוֹעֵן: לֹא הָיְתָה שֶׁל אָבִיךָ מֵעוֹלָם. וְאִם הֶחֱזִיק בָּהּ שְׁלֹשָׁה שָׁנִים בְּחַיֵּי הָאָב, וְאַחַר מִיתַת הָאָב בָּא בְּנוֹ הַקָּטָן לְעַרְעֵר, אֵין שׁוֹמְעִין לוֹ. וְאִם צָרִיךְ לְהָבִיא עֵדִים עַל חֶזְקָתוֹ, מֵבִיא, וּמְקַבְּלִים עֵדוּתָן אַף עַל פִּי שֶׁהַמְעַרְעֵר קָטָן. וְאִם יָצָא קוֹל הַמְגָרֵעַ חֲזָקָה, כְּגוֹן שֶׁיָּצָא קוֹל שֶׁבְּתוֹרַת מַשְׁכּוֹנָא בָּא לְיָדוֹ, אִם יָצָא הַקּוֹל בְּחַיֵּי הָאָב קֹדֶם שֶׁהֶחֱזִיק בּוֹ ג' שָׁנִים, שֶׁהָיְתָה הַמַּשְׁכּוֹנָא בְּיָדוֹ לְשָׁנִים יְדוּעוֹת וְכָלוּ הַשָּׁנִים אַחֲרֵי מוֹת אֲבִיהֶם, לָא הָוֵי חֲזָקָה. אֲבָל אִם הֶחֱזִיק בָּהּ ג' שָׁנִים בְּחַיֵּי הָאָב קֹדֶם שֶׁיָּצָא הַקּוֹל, וְאַחַר כָּךְ מֵת, הָוֵי חֲזָקָה. 

מִי שֶׁהֶחֱזִיק בְּנִכְסֵי קָטָן וְאָמַר: מַשְׁכּוֹנָא הֵם בְּיָדִי וְיֵשׁ לִי עֲלֵיהֶם חוֹב כָּךְ וְכָךְ, הוֹאִיל וְאִלּוּ רָצָה אָמַר: לְקוּחִים הֵם בְּיָדִי, נֶאֱמָן, שֶׁהֲרֵי אֵינָהּ מֻחְזֶקֶת שֶׁהָיְתָה לְאָבִיו שֶׁל זֶה, וַהֲרֵי זֶה גּוֹבֶה שֶׁהָיָה מַה שֶּׁטָּעַן, וְתַחֲזֹר לַיְתוֹמִים. אֲבָל אִם יָצָא עָלֶיהָ קוֹל שֶׁהָיָה שֶׁל יְתוֹמִים, כְּעִנְיַן הַקּוֹל שֶׁכָּתַבְנוּ בְסָמוּךְ, אֵינוֹ נֶאֱמָן, שֶׁהֲרֵי אֵין מַחֲזִיקִין בְּנִכְסֵי קָטָן, וְתַחֲזוֹר שָׂדֶה וְכָל הַפֵּרוֹת שֶׁאָכַל לַיְתוֹמִים, עַד שֶׁיַּגְדִּילוּ וְיַעֲשֶׂה עִמָּהֶם דִּין. 

אֲכָלָהּ שְׁנֵי חֲזָקָה בְּחַיֵּי אֲבִיהֶם, מִתּוֹךְ שֶׁיָּכוֹל לוֹמַר: לְקוּחָה הִיא בְּיָדִי מֵאֲבִיהֶם, נֶאֱמָן לוֹמַר: חוֹב יֵשׁ לִי עַל אֲבִיהֶם וְגוֹבֶה אוֹתוֹ מֵהַפֵּרוֹת; וְגוֹבֶה שֶׁלֹּא בִשְׁבוּעָה, מִתּוֹךְ שֶׁיָּכוֹל לוֹמַר: שֶׁלִּי הֵן: 

הֶחֱזִיק בָּהּ הַמַּחֲזִיק ג' שָׁנִים בְּחַיֵּי הָאָב, וּבִשְׁעַת מִיתַת הָאָב הָיְתָה בְּחֶזְקַת הָאָב, אֲבָל לֹא הֶחֱזִיק בָּהּ ג' שָׁנִים אַחַר שֶׁהוֹצִיאָהּ מִיַּד הַמַּחֲזִיק, וּמֵת וְהִנִּיחַ בֵּן קָטָן, מַעֲמִידִין אוֹתָהּ בְּחֶזְקַת הַקָּטָן <small><small>(טוּר סכ"ו)</small>.</small> וְאֵין מְקַבְּלִין עֵדוּת הַמַּחֲזִיק לְהַחֲזִיק בָּהּ, כֵּיוָן שֶׁהַבֵּן קָטָן, וְנִמְצָא בְּחֶזְקַת אָבִיו בִּשְׁעַת מוֹתוֹ. וּלְאַחַר שֶׁיַּגְדִּיל הַקָּטָן יָבִיא הַמַּחֲזִיק עֵדִים, אִם מְעִידִים שֶׁהֶחֱזִיק בָּהּ ג' שָׁנִים כָּרָאוּי בְּחַיֵּי הָאָב, מוֹצִיאִין אוֹתָהּ מִיַּד הַקָּטָן וְנוֹתְנִים אוֹתָהּ לַמַּחֲזִיק. אֲבָל אִם שָׁהֲתָה בְּיַד הָאָב ג' שָׁנִים, אוֹ מִקְצָת שָׁלֹשׁ בְּיָדוֹ וְתַשְׁלוּם הַשָּׁלֹשׁ בְּיַד בְּנוֹ אַחַר שֶׁהִגְדִּיל, אֵין מוֹצִיאִין אוֹתָהּ מִיָּדוֹ. אֲבָל מַה שֶּׁהָיְתָה בְּיַד הַבֵּן בְּעוֹדוֹ קָטָן אֵינוֹ מִצְטָרֵף לְתַשְׁלוּם ג' שְׁנֵי חֲזָקָה שֶׁל אָבִיו. 

<small><small>(טוּר סכ"ח דְּי"א כֵּן)</small></small> הֶחֱזִיק שְׁנֵי חֲזָקָה בִּשְׂדֵה יְתוֹמִים, וְטוֹעֵן שֶׁהָאַפּוֹטוֹרוֹפּוֹס מְכָרָהּ לוֹ וְאָבַד שְׁטָרוֹ, יֵשׁ אוֹמְרִים דְּהָוֵי חֲזָקָה. <small>וְיֵשׁ חוֹלְקִין <small><small>(טוּר בְּשֵׁם ר"ב, וּתְשׁוּבַת רַשְׁבָּ"א סִימָן תרמ"ב)</small>, <small>(וְכֵן נִרְאֶה לִי)</small>.</small> </small> 

אָרִיס לְאָבִיו שֶׁל בַּעַל הַשָּׂדֶה אוֹ לְאַנְשֵׁי מִשְׁפַּחְתּוֹ, אֵין לוֹ חֲזָקָה, שֶׁכֵּיוָן שֶׁהוּא אָרִיס שֶׁל בָּתֵּי אָבוֹת אֵין מְמַחִין הַבְּעָלִים בְּיָדוֹ. אֲבָל אִם זֶה הוּא שֶׁנַּעֲשָׂה אָרִיס תְּחִלָּה, הוֹאִיל וַאֲכָלָהּ כֻּלָּהּ שְׁנֵי חֲזָקָה מַעֲמִידִין אוֹתָהּ בְּיָדוֹ, וְאוֹמְרִים לַבְּעָלִים: הֵיאַךְ אָכַל שָׁנָה אַחַר שָׁנָה וְלֹא מְחִיתֶם בְּיָדוֹ. <small>אֲבָל בְּעָלִים מַחֲזִיקִין בְּשֶׁל אֲרִיסִין <small><small>(טוּר סָעִיף ל')</small>.</small> </small> 

אָרִיס שֶׁל בָּתֵּי אָבוֹת שֶׁהוֹרִיד אֲרִיסִין תַּחַת יָדוֹ, יֵשׁ לוֹ חֲזָקָה, שֶׁאֵין מוֹרִידִין אֲרִיסִין אֲחֵרִים לְנִכְסֵי אָדָם וְהוּא שׁוֹתֵק. אֲבָל אִם חִלֵּק לָאֲרִיסִין אֲחֵרִים שֶׁהָיוּ בָּהּ, אֵין לוֹ חֲזָקָה, שֶׁמָּא מְמֻנֶּה עַל הָאֲרִיסִים עָשׂוּ אוֹתוֹ: 

אָרִיס שֶׁיָּרַד מֵאֲרִיסוּתוֹ וַאֲכָלָהּ ג' שָׁנִים אַחַר שֶׁיָּרַד, הֶחֱזִיק. 

הָאֻמָּנִים שֶׁהָיוּ בּוֹנִים בְּקַרְקַע אוֹ מְתַקְּנִים אוֹתָהּ שָׁנִים רַבּוֹת, אֵין לָהֶם חֲזָקָה. יָרְדוּ מֵאֻמָּנוּתָם, אִם אָכְלוּ אוֹתָהּ ג' שָׁנִים אַחַר שֶׁיָּרְדוּ מֵאֻמָּנוּתָם, יֵשׁ לָהֶם חֲזָקָה. <small>וּבְעָלִים מַחֲזִיקִין בְּשֶׁל אֻמָּנִים <small><small>(טוּר סכ"ב)</small>.</small> </small> 

הָאַפּוֹטְרוֹפְּסִים, אֵין לָהֶם חֲזָקָה. בֵּין שֶׁהָיוּ אַפּוֹטְרוֹפְּסִים עַל שָׂדֶה זוֹ, בֵּין עַל שְׁאַר נְכָסִים. <small>וְיֵשׁ אוֹמְרִים דְּיֵשׁ לוֹ חֲזָקָה בְּשָׂדוֹת אֲחֵרוֹת שֶׁאֵין לוֹ רְשׁוּת בָּהֶן <small><small>(טוּר סל"ו)</small>,</small> </small> בֵּין שֶׁמִּנָּה אוֹתָם בֵּית דִּין בֵּין שֶׁמִּנָּה אוֹתָם אֲבִי הַיְתוֹמִים וְגָדְלוּ הַיְתוֹמִים וְהִנִּיחוּ אוֹתָם, בֵּין שֶׁמִּנָּה אָדָם אַפּוֹטְרוֹפּוֹס עַל הוֹצָאָתוֹ וְהַכְנָסָתוֹ, הוֹאִיל וְהֵם מִשְׁתַּמְּשִׁים בִּרְשׁוּת, אֵין לָהֶם חֲזָקָה. <small>אֲבָל בְּעָלִים מַחֲזִיקִין בְּשֶׁלָּהֶם <small><small>(טוּר סל"ד)</small>.</small> </small> 

עָבְרוּ הָאַפּוֹטְרוֹפְּסִין מִמִּנּוּיָן וְאָכְלוּ ג' שָׁנִים אַחַר שֶׁעָבְרוּ, הֲרֵי זוֹ חֲזָקָה. 

הַמַּחֲזִיק בְּהֶקְדֵּשׁ עֲנִיִּים אוֹ שֶׁל בֵּית הַכְּנֶסֶת, אֵין לוֹ חֲזָקָה. וְאִם יֵשׁ לוֹ גִזְבָּרִים מְמֻנִּים עָלָיו, יֵשׁ לוֹ חֲזָקָה. <small>הַגָּה: וְדַוְקָא שֶׁיֵּשׁ לַגִּזְבָּרִים חֵלֶק בְּאוֹתוֹ הֶקְדֵּשׁ, אֲבָל בְּלָאו הָכִי לָא הָוֵי חֲזָקָה, דְּלֹא יַפְסִידוּ הָעֲנִיִּים מִשּׁוּם שֶׁלֹּא מִחָה הַגִּזְבָּר שֶׁאֵין לוֹ חֵלֶק בַּהֶקְדֵּשׁ <small><small>(בֵּית יוֹסֵף בְּשֵׁם הָרַשְׁבָּ"א וּתְשׁוּבַת הָרַשְׁבָּ"א סִימָן תרמ"א)</small>.</small> הַמַּחֲזִיק בְּשֶׁל קָהָל, יֵשׁ אוֹמְרִים דְּלָא הָוֵי חֲזָקָה. וְכֵן אִם הֵם הֶחֱזִיקוּ בְּשֶׁל אֲחֵרִים <small><small>(אֲגֻדָּה פֶּרֶק חֶזְקַת)</small> ;</small> וְלִי נִרְאֶה, דְּדִינוֹ כְּמוֹ בְּשֶׁל הֶקְדֵּשׁ. יָחִיד שֶׁיֵּשׁ לוֹ סֵפֶר תּוֹרָה, וְהֶחֱזִיק שֶׁהַצִּבּוּר קוֹרֵא תָמִיד בְּסֵפֶר תּוֹרָה שֶׁלּוֹ, אִם הָיָה לַצִּבּוּר סֵפֶר תּוֹרָה, אַחֵר כְּשֶׁקָרְאוּ בְּשֶׁלּוֹ, מִקְרֵי חֲזָקָה וַאֲסוּרִים לְשַׁנּוֹת. וְאִם לֹא הָיָה לָהֶן סֵפֶר תּוֹרָה אַחֵר, לָא מִקְרֵי חֲזָקָה <small><small>(ד"ע וְחוֹלֵק עַל בִּנְיָמִין זְאֵב סִימָן קפ"ב)</small>.</small> אָדָם שֶׁהֶחֱזִיק בְּמִצְוָה, כְּגוֹן בִּגְלִילָה אוֹ סֵפֶר תּוֹרָה, וְאֵרְעוֹ אֹנֶס וְנָתְנוּ הַקְּהִלּוֹת הַמִּצְוָה לְאַחֵר, כְּשֶׁעָבַר אָנְסוֹ שֶׁל רִאשׁוֹן חוֹזֵר לְמִצְוָתוֹ. אֲבָל אִם נָתַן הַמִּצְוָה לְאַחֵר בְּלֹא אֹנֶס, נִתְבַּטְלָה חֶזְקָתוֹ <small><small>(מָרְדְּכַי פֶּרֶק חֶזְקַת וְתוֹסָפוֹת פֶּרֶק קַמָּא דְיוֹמָא, וְע' בְּאֹרַח חַיִּים סִימָן קנ"ג)</small>.</small> בַּיִת שֶׁהָיָה בֵּית הַכְּנֶסֶת בְּבֵיתוֹ מִיָּמִים רַבִּים, אָסוּר לְשַׁנּוֹתוֹ <small><small>(מַהֲרִי"ק שֹׁרֶשׁ קי"ג)</small>.</small> רְאוּבֵן וְשִׁמְעוֹן שֶׁיָּרְשׁוּ מֵאֲבִיהֶן שֶׁאֵין לְשׁוּם אָדָם כֹּחַ לִבְנוֹת בֵּית הַכְּנֶסֶת בְּלִי רְשׁוּתָם, אֵינָם יְכוֹלִים לִמְכֹּר כּוֹחָן לַאֲחֵרִים, דְּלָהֶן נִתַּן הָרְשׁוּת וְלֹא לְאַחֵר; וְלֹא שׁוּם שְׂרָרָה יְכוֹלִין לִמְכֹּר <small><small>(מָרְדְּכַי סוֹף פֶּרֶק הַחוֹבֵל וְכֵן כָּתַב רי"ו נ"ו ח"ג בְּשֵׁם הרמ"ה וֶהֱבִיאוֹ הב"י ס"ס רע"ו ע"ש)</small>. </small> </small> 


Siman 150

מִי שֶׁיָּרַד לְתוֹךְ שָׂדֶה אַחַת בְּתוֹרַת מַשְׁכּוֹנָא, אֵין לוֹ בָּהּ חֲזָקָה אִם יָדוּעַ שֶׁבְּתוֹרַת מַשְׁכּוֹנָא יָרַד לְתוֹכָהּ. וְאִם אֵין שָׁם אֶלָּא קוֹל בְּעָלְמָא, נִתְבָּאֵר בְּסִימָן קמ"ט <small><small>(סָעִיף כ')</small>.</small> וּמִכָּל מָקוֹם עֵצָה טוֹבָה לַמְמַשְׁכֵּן לִמְחוֹת בְּסוֹף כָּל שָׁלֹשׁ וְשָׁלֹשׁ, שֶׁמָּא יִכְבֹּשׁ זֶה שְׁטַר הַמַּשְׁכּוֹנָא אַחַר שֶׁיִּשָּׁכַח הַדָּבָר, וְיִטְעֹן: לָקוּחַ הוּא בְּיָדִי, כְּהַהוּא דְמִשְׁכֵּן פַּרְדֵּסָא לְחַבְרֵהּ לְעֶשֶׂר שְׁנִין, וּלְבָתַר דַּאֲכָלָהּ ג' שְׁנִין אָמַר לֵהּ: אִי מְזַבַּנְתְּ לִי מוּטָב וְאִם לֹא אֶכְבֹּשׁ שְׁטַר מַשְׁכּוֹנָא וְאֶטְעֹן לָקוּחַ הוּא בְּיָדִי. 

נְתָנָהּ הַמְמַשְׁכֵּן לִבְנוֹ בְּמַתָּנָה, וְחָזַר וְעָשָׂה שְׁטַר מְכִירָה לְבַעַל הַמַּשְׁכּוֹנָא, שְׁטַר הַמְכִירָה אֵינוֹ כְּלוּם, וְהַמָּעוֹת שֶׁנָּתַן יוֹתֵר עַל הַמַּשְׁכּוֹנָא אֵינָם אֶלָּא כְּמִלְוָה עַל פֶּה. 

הֵיכָא שֶׁיָּדוּעַ שֶׁיָּרַד בְּתוֹרַת מַשְׁכּוֹנָא, יֵשׁ אוֹמְרִים שֶׁאֵין לוֹ בָּהּ חֲזָקָה לְעוֹלָם, אֲפִלּוּ אִם יָדוּעַ שֶׁשָּׁלְמוּ יְמֵי הַמַּשְׁכּוֹנָא וְהֶחֱזִיק בָּהּ שָׁלֹשׁ שָׁנִים אַחַר כָּךְ. וְיֵשׁ אוֹמְרִים שֶׁאִם אֲכָלָהּ ג' שָׁנִים אַחַר שֶׁכָּלוּ יְמֵי הַמַּשְׁכּוֹנָא, יֵשׁ לוֹ חֲזָקָה. וְיֵשׁ מִי שֶׁאוֹמֵר, שֶׁאִם הֵעִידוּ הָעֵדִים שֶׁשָּׂדֶה זוֹ מַשְׁכּוֹנָא אֶצְלוֹ, וְאֵינָם יוֹדְעִים לְכַמָּה שָׁנִים, אֲפִלּוּ הֶחֱזִיק בָּהּ כַּמָּה שָׁנִים אֵין לוֹ חֲזָקָה. וְאִם הֵעִידוּ שֶׁמִּשְׁכְּנָהּ אֶצְלוֹ סְתָם, וַאֲכָלָהּ ג' שָׁנִים, מִשָּׁנָה רִאשׁוֹנָה וְאֵילָךְ יֵשׁ לוֹ חֲזָקָה, דִּסְתָם מַשְׁכּוֹנָא שַׁתָּא. 

רְאוּבֵן שֶׁיָּרַד לְתוֹךְ שְׂדֵה שִׁמְעוֹן בְּתוֹרַת מַשְׁכּוֹנָא, וְהָיָה לִרְאוּבֵן אֵצֶל שִׁמְעוֹן עוֹד תְּבִיעָה אַחֶרֶת עַל פֶּה וְאֵינוֹ יָכוֹל לְהוֹצִיאָהּ מִיָּדוֹ, וְכָלוּ יְמֵי הַמַּשְׁכּוֹנָא וְרוֹצֶה לְעַכֵּב הַשָּׂדֶה וְלֶאֱכֹל פֵּרוֹתָיו עַד כְּדֵי הַתְּבִיעָה שֶׁיֵּשׁ לוֹ אֵצֶל שִׁמְעוֹן וּלְהַחֲזִירוֹ לוֹ אַחַר כָּךְ, אִם יָדוּעַ לָנוּ שֶׁיָּרַד לָהּ בְּתוֹרַת מַשְׁכּוֹנָא, אֵינוֹ נֶאֱמָן, אֲפִלּוּ אִם הֶחֱזִיק בָּהּ ג' שָׁנִים, אֶלָּא צָרִיךְ לְהַחֲזִירָהּ מִיָּד, כֵּיוָן שֶׁכָּלוּ יְמֵי הַמַּשְׁכּוֹנָא. וְאִם אֵינוֹ יָדוּעַ, נֶאֱמָן עַל תְּבִיעָתוֹ הָאֲחֶרֶת, בְּמִגּוֹ שֶׁהָיָה יָכוֹל לִכְבֹּשׁ שְׁטַר הַמַּשְׁכּוֹנָא וְלִטְעוֹן: לָקוּחַ הוּא בְיָדִי, וּבִשְׁבוּעָה. וְדַוְקָא שֶׁאָכַל כְּבָר הַפֵּרוֹת כְּדֵי הַתְּבִיעָה שֶׁטּוֹעֵן עָלָיו, אֲבָל אִם בָּא לְתָבְעוֹ קֹדֶם שֶׁיֹּאכַל הַפֵּרוֹת, אֵינוֹ נֶאֱמָן לְעַכֵּב הַקַּרְקַע בְּיָדוֹ: 

וְאִם אֵינוֹ יָדוּעַ שֶׁיָּרַד בְּתוֹרַת מַשְׁכּוֹנָא, אֶלָּא שֶׁיָּצָא עָלֶיהָ קוֹל בְּכָךְ, אִם יָצָא הַקּוֹל קֹדֶם שֶׁהֶחֱזִיק בָּהּ, אֵינוֹ נֶאֱמָן לִטְעֹן: לְקוּחָה הִיא בְּיָדִי. וְאִם יָצָא הַקּוֹל לְאַחַר שֶׁהֶחֱזִיק בָּהּ ג' שָׁנִים, אִם הָיָה טוֹעֵן: לְקוּחָה הִיא בְּיָדִי, הָיָה נֶאֱמָן, אֲבָל אִם טָעַן: יֵשׁ לִי עָלָיו תְּבִיעָה אַחֶרֶת וְרוֹצֶה לְעַכֵּב הַקַּרְקַע עַד שֶׁיֹּאכַל כְּדֵי הַתְּבִיעָה בְּמִגּוֹ שֶׁהָיָה יָכוֹל לִטְעֹן לָקוּחַ הוּא בְּיָדִי, אֵינוֹ נֶאֱמָן, שֶׁהוּרַע כֹּחַ הַמִּגּוֹ, כֵּיוָן שֶׁיָּצָא קוֹל שֶׁיָּרַד בְּתוֹרַת מַשְׁכּוֹנָא, לְפִיכָךְ לֹא הָיָה חָפֵץ לִטְעֹן: לָקוּחַ הוּא בְּיָדִי. 

כְּמוֹ שֶׁהַדִּין בֵּין רְאוּבֵן וְשִׁמְעוֹן, כֵּן הַדִּין בֵּינוֹ וּבֵין יוֹרְשֵׁי שִׁמְעוֹן, אִם מֵת שִׁמְעוֹן וּבָא לִטְעֹן כְּנֶגֶד יוֹרְשָׁיו; שֶׁאִם הוּא בְּעִנְיָן שֶׁיָּכוֹל לִטְעֹן: לָקוּחַ הוּא בְּיָדִי, נֶאֱמָן גַּם עַל הַפֵּרוֹת שֶׁאָכַל, עַד כְּדֵי הַתְּבִיעָה. וְאִם אֵין יָכוֹל לִטְעֹן: לָקוּחַ הוּא בְּיָדִי, אֵינוֹ נֶאֱמָן גַּם עַל הַתְּבִיעָה הָאֲחֶרֶת. אֶלָּא שֶׁבָּזֶה יֵשׁ מִי שֶׁאוֹמֵר, שֶׁיֵּשׁ בֵּינֵיהֶם, שֶׁהָאָב מַשְׁבִּיעוֹ בְּטַעֲנַת בָּרִי בֵּין בְּעִקַּר הַטַּעֲנָה שֶׁהִיא הַתְּבִיעָה הָאֲחֶרֶת שֶׁיֵּשׁ לוֹ עָלָיו בֵּין בְּטַעֲנַת מִגּוֹ שֶׁהִיא לְקוּחָה בְּיָדִי, אֲבָל כְּנֶגֶד הַיְתוֹמִים שֶׁאֵין לָהֶם טַעֲנַת בָּרִי נוֹטֵל בְּלֹא שְׁבוּעָה. וְיֵשׁ מִי שֶׁאוֹמֵר, דְּכָל מַאי דְּמָצִי אֲבוּהוֹן לְמִטְעָן וּלְהַשְׁבִּיעוֹ טַעֲנִינָן לְהוּ לְיַתְמֵי, אֲפִלּוּ בְּשֶׁמָּא. 

יָרַד לְתוֹכָהּ בְּתוֹרַת מַשְׁכּוֹנָא וַאֲכָלָהּ ג' שָׁנִים, וְאֵין עֵדִים שֶׁבָּא לְיָדוֹ בְּתוֹרַת מַשְׁכּוֹנָא, וְאוֹמֵר שֶׁעֲדַיִן יֵשׁ לוֹ לְהַחֲזִיק בְּתוֹרַת מַשְׁכּוֹנָא ב' שָׁנִים, נֶאֱמָן בְּמִגּוֹ דְּלְקוּחָה הִיא בְּיָדִי, אֲפִלּוּ אִם טוֹעֵן הַמַּלְוֶה: שְׁטַר מַשְׁכּוֹנָא הָיָה לִי וְאָבַד: 


Siman 151

כָּל אֵלּוּ שֶׁאֵין אֲכִילָתָן רְאָיָה, אִם הֵבִיאוּ עֵדִים שֶׁמָּכְרוּ לָהֶם הַבְּעָלִים שָׂדֶה זוֹ אוֹ נִתְּנָה לָהֶם בְּמַתָּנָה, רְאָיָתָן רְאָיָה, חוּץ מֵהַגַּזְלָן וּבַעַל בְּנִכְסֵי אִשְׁתּוֹ. בְּאֵיזֶה נְכָסִים אָמְרוּ, בְּנִכְסֵי צֹאן בַּרְזֶל אוֹ בַּשָּׂדֶה שֶׁיִּחֵד לָהּ בִּכְתֻבָּתָהּ וּבְשָׂדֶה שֶׁכָּתַב לָהּ בִּכְתֻבָּתָהּ וּבְשָׂדֶה שֶׁנָּתַן לָהּ מִשֶּׁלּוֹ, אֲבָל בְּנִכְסֵי מְלוֹג יֵשׁ לוֹ רְאָיָה. 

אִשָּׁה בְּנִכְסֵי בַּעְלָהּ שֶׁהֵבִיאָה עֵדִים שֶׁמְּכָרָם לָהּ, נִתְבָּאֵר בְּטוּר אֶבֶן הָעֵזֶר. 

גַּזְלָן כֵּיצַד, כֵּיוָן שֶׁהֻחְזַק גַּזְלָן עַל שָׂדֶה זוֹ, אַף עַל פִּי שֶׁהֵבִיא רְאָיָה בִּשְׁטָר שֶׁהוֹדָה הַבַּעַל בִּפְנֵי עֵדִים שֶׁמָּכַר לוֹ שָׂדֶה וְלָקַח דָּמִים, וְהַבְּעָלִים אוֹמְרִים: לֹא מָכַרְנוּ אֶלָּא מִפְּנֵי הַיִּרְאָה הוֹדִינוּ לוֹ, מוֹצִיאִין אֶת הַשָּׂדֶה מִיָּדוֹ וְאֵין לוֹ כְּלוּם. <small>וְאִם כָּתַב לוֹ אַחֲרָיוּת נְכָסִים, יֵשׁ אוֹמְרִים דְּקָנָה <small><small>(טוּר ס"ג בשם רי"א)</small>. </small> </small> וְאִם הֵעִידוּ הָעֵדִים שֶׁבִּפְנֵיהֶם מָנָה לוֹ כָּךְ וְכָךְ <small>מָעוֹת, </small> מוֹצִיאִין הַשָּׂדֶה מִיַּד הַגַּזְלָן וּמַחֲזִירִין לוֹ הַבְּעָלִים הַדָּמִים. <small>הַגָּה: וְיֵשׁ אוֹמְרִים דְּאִם רָאוּ הָעֵדִים נְתִינַת הַמָּעוֹת, וְלֹא מָסַר הַמּוֹכֵר מוֹדָעָה תְּחִלָּה, מְכִירָתוֹ מְכִירָה, דְּקַיְמָא לָן תָּלוּהוּ וְזַבֵּן זְבִינֵהּ זְבִינָא <small><small>(טוּר בְּשֵׁם הָרֹא"שׁ)</small>,</small> וְכֵן נִרְאֶה לִי עִקָּר. וְעַיֵּן לְקַמָּן סִימָן ר"ה בְּדִינֵי מְסִירַת מוֹדָעָה. </small> 


Siman 152

כָּל אֵלּוּ שֶׁאָמְרוּ אֵין לָהֶם חֲזָקָה, בְּנֵיהֶם יֵשׁ לָהֶם חֲזָקָה, שֶׁאִם אָכַל הַבֵּן ג' שָׁנִים וְטוֹעֵן שֶׁהַבְּעָלִים מְכָרוּהָ אוֹ נְתָנוּהָ לוֹ, יֵשׁ לוֹ חֲזָקָה. אֲבָל אִם טָעַן שֶׁהִיא יְרֻשָּׁה לוֹ מֵאָבִיו שֶׁאֲכָלָהּ שְׁנֵי חֲזָקָה, אֵין לוֹ חֲזָקָה. <small>וְכֵן בֶּן הַבֵּן, אִם טוֹעֵן שֶׁיְּרָשָׁהּ מֵאֲבִי אָבִיו, וְכֵן עַד עוֹלָם. אֲבָל אִם טָעַן בֶּן הַבֵּן שֶׁיְּרָשָׁהּ מֵאָבִיו, יֵשׁ לוֹ חֲזָקָה <small><small>(טוּר)</small>.</small> </small> וְאִם הֵבִיא עֵדִים שֶׁהוֹדוּ הַבְּעָלִים לְאָבִיו שֶׁמְּכָרוּהָ אוֹ נְתָנוּהָ לוֹ, מַעֲמִידִים הַשָּׂדֶה בְּיָדוֹ. <small>וְיֵשׁ אוֹמְרִים דַּאֲפִלּוּ לֹא הֵבִיא <small><small>(עֵדִים)</small>, </small> רַק שֶׁאָמְרוּ: בְּפָנֵינוּ הוֹדָה לְאָבִינוּ שֶׁמְּכָרָהּ לוֹ, נֶאֱמָנִים בְּמִגּוֹ שֶׁהָיוּ אוֹמְרִים: לְקוּחָה בְיָדֵינוּ <small><small>(טוּר)</small>, </small> </small> חוּץ מִבֶּן הַגַּזְלָן שֶׁאַף עַל פִּי שֶׁהֵבִיא רְאָיָה שֶׁהוֹדוּ הַבְּעָלִים לְאָבִיו שֶׁמָּכְרוּ לוֹ, אֵינָהּ רְאָיָה, כְּמוֹ שֶׁנִּתְבָּאֵר. <small>הַגָּה: מִיהוּ, אִם אוֹמֵר: בְּפָנַי מָנָה לְךָ אָבִי הַמָּעוֹת וְהוּא הֶחֱזִיק שְׁלֹשָׁה שָׁנִים, נֶאֱמָן בְּמִגּוֹ שֶׁהָיָה יָכוֹל לוֹמַר: מִמְּךָ לָקַחְתִּי <small><small>(טוּר)</small>. </small> </small> וְבֵן בֶּן הַגַּזְלָן, אֲפִלּוּ בָּא בְּטַעֲנַת אָבִיו, יֵשׁ לוֹ חֲזָקָה. אֲבָל אִם בָּא בְּטַעֲנַת אֲבִי אָבִיו, אֵין לוֹ חֲזָקָה. <small>הַגָּה: וְיֵשׁ אוֹמְרִים דְּאִם בֶּן בֶּן הַגַּזְלָן אוֹמֵר: בְּפָנַי הוֹדֵיתָ שֶׁמָּכַרְתָּ לַאֲבִי אַבָּא, הָוֵי חֲזָקָה, דְּכֻלֵּי הַאי לֹא מֵטִיל אֵימָה בִשְׁבִיל בֶּן בְּנוֹ. אֲבָל אִם בֶּן הַגַּזְלָן אָמַר: בְּפָנַי הוֹדָה שֶׁמָּכַר לְאָבִי, לָא מְהַנֵּי, דְּמִשׁוּם מוֹרָא הֻצְרַךְ לְהוֹדוֹת גַּם בְּפָנָיו <small><small>(טוּר בְּשֵׁם הָרֹא"שׁ)</small>. </small> </small> 


Siman 153

הַמְבַקֵּשׁ לְהוֹצִיא זִיז <small><small>(פֵּרוּשׁ, כְּעֵין נֶסֶר אוֹ רֹאשׁ קוֹרָה הַבּוֹלֵט מִן הָעֲלִיָּה וְלַחוּץ)</small></small> מִכָּתְלוֹ עַל אֲוִיר חֲצַר חֲבֵרוֹ כָּל שֶׁהוּא, בַּעַל הֶחָצֵר מְעַכֵּב עָלָיו, שֶׁהֲרֵי מַזִּיקוֹ בִּרְאִיָּה בְּעֵת שֶׁתּוֹלֶה בּוֹ וּמִשְׁתַּמֵּשׁ בּוֹ. <small>הַגָּה: וְכָל זְמַן שֶׁלֹּא הֵסִירוֹ, שֶׁהִנִּיחוֹ בַעַל הֶחָצֵר מֵרְצוֹנוֹ, אֵין בַּעַל הַזִּיז מִשְׁתַּמֵּשׁ בּוֹ, מִפְּנֵי שֶׁמַּזִּיק לְבַעַל הֶחָצֵר בִּרְאִיָּה, וּבַעַל הֶחָצֵר מִשְׁתַּמֵּשׁ בּוֹ <small><small>(טוּר סעי"ד)</small>.</small> </small> 

הוֹצִיא אֶת הַזִּיז וְלֹא מִחָה בּוֹ בַּעַל הֶחָצֵר לְאַלְתָּר, הֲרֵי הֶחֱזִיק בַּעַל הַזִּיז. <small>וּמִשְׁתַּמֵּשׁ בּוֹ וּמוֹנֵעַ בַּעַל הֶחָצֵר לְהִשְׁתַּמֵשׁ בּוֹ <small><small>(טוּר סע"ב)</small>.</small> הַגָּה: וְיֵשׁ אוֹמְרִים דְּכָל חֲזָקוֹת אֵלּוּ בָּעֵינָן ג' שָׁנִים, וְכָל שֶׁלֹּא הֶחֱזִיק ג' שָׁנִים יָכוֹל לִמְחוֹת. וְכֵן בָּעֵינָן שֶׁיָּבֹא בְּטַעֲנָה, כְּמוֹ בְּחֶזְקַת קַרְקַע <small><small>(טוּר בְּשֵׁם ר"ת וְהָרֹא"שׁ)</small>,</small> וּכְמוֹ שֶׁנִּתְבָּאֵר לְעֵיל בְּסִימָן קמ"ו סָעִיף ט'. וְיֵשׁ אוֹמְרִים דִּבְזִיז שֶׁאֵין בּוֹ טֶפַח לָא מְהַנֵּי חֲזָקָה כְּלָל, וְיָכוֹל בַּעַל הֶחָצֵר לִמְחוֹת בּוֹ כָּל זְמַן שֶׁיִּרְצֶה; וְאִם לֹא מִחָה בוֹ וְהִנִּיחוֹ מֵרְצוֹנוֹ, בַּעַל הֶחָצֵר יָכוֹל לְהִשְׁתַּמֵּשׁ בּוֹ אֲבָל לֹא בַעַל הַזִּיז <small><small>(טוּר בְּשֵׁם הרמ"ה וְהַר"י בַּרְצְלוֹנִי וְהָרֹא"שׁ)</small>.</small> </small> 

הָיָה בַּזִּיז טֶפַח, הֶחֱזִיק בַּאֲוִיר הֶחָצֵר כְּנֶגְדּוֹ. וְאִם רָצָה בַּעַל הֶחָצֵר לִבְנוֹת תַּחַת הַזִּיז וּלְבַטֵּל תַּשְׁמִישׁוֹ, בַּעַל הַזִּיז מְעַכֵּב עָלָיו. וְאִם אֵין בַּזִּיז טֶפַח, לֹא הֶחֱזִיק בַּאֲוִיר הֶחָצֵר, וְכָל עֵת שֶׁיִּרְצֶה בַּעַל הֶחָצֵר לִבְנוֹת תַּחְתָּיו וּלְבַטֵּל תַּשְׁמִישׁוֹ שֶׁל זִיז, אֵין בַּעַל הַזִּיז יָכוֹל לְעַכֵּב עָלָיו. 

הָיָה הַזִּיז שֶׁהוֹצִיא, רָחְבּוֹ טֶפַח וּמָשׁוּךְ בַּאֲוִיר חֲצֵרוֹ שֶׁל חֲבֵרוֹ אַרְבָּעָה טְפָחִים, <small>אוֹ שֶׁבּוֹלֵט טֶפַח בְּמֶשֶׁךְ אַרְבָּעָה טְפָחִים בְּאֹרֶךְ הַכֹּתֶל <small><small>(טוּר)</small>,</small> </small> וְלֹא מִחָה בּוֹ, הֶחֱזִיק בְּאַרְבָּעָה עַל אַרְבָּעָה. וְאִם רָצָה לְהַרְחִיב אֶת הַזִּיז עַד שֶׁיֵּעָשֶׂה אַרְבָּעָה עַל אַרְבָּעָה, מַרְחִיב. <small>הַגָּה: אֲבָל אִם הֶחֱזִיק בְּזִיז בּוֹלֵט טֶפַח בְּמֶשֶׁךְ י' טְפָחִים, אֵינוֹ יָכוֹל לְהַשְׁלִים כְּשִׁעוּר מָשְׁכוֹ, אֶלָּא יָכוֹל לַעֲשׂוֹתוֹ ד' וְלֹא יוֹתֵר. הוֹצִיא זִיז טֶפַח בְּמֶשֶׁךְ ג', אֵינוֹ יָכוֹל לְהַרְחִיבוֹ, אֶלָּא יִשָּׁאֵר כְּמוֹ שֶׁהוּא <small><small>(טוּר ס"ז בְּשֵׁם הָרִי"ף)</small>.</small> </small> וְאֵין בַּעַל הֶחָצֵר יָכוֹל לִבְנוֹת בַּאֲוִיר חֲצֵרוֹ תַּחַת הַזִּיז כְּלוּם, אֶלָּא אִם כֵּן הִנִּיחַ לוֹ תַּחְתָּיו גּוֹבַהּ אֲוִיר עֲשָׂרָה טְפָחִים, כְּדֵי שֶׁיִּשְׁתַּמֵּשׁ בַּזִּיז. <small>הַגָּה: וְאִם בַּעַל הֶחָצֵר רוֹצֶה לִקְבֹּעַ זִיז בְּכֹתֶל חֲבֵרוֹ, בַּעַל הַכֹּתֶל יָכוֹל לִמְחוֹת בּוֹ אֲפִלּוּ בְּזִיז פָּחוֹת מִטֶּפַח <small><small>(טוּר)</small>.</small> </small> 

יֵשׁ מִי שֶׁכָּתַב, שֶׁכָּל זֶה אֵינוֹ אֶלָּא בַּחֲצַר חֲבֵרוֹ שֶׁאֵין לוֹ בּוֹ לֹא פֶתַח וְלֹא חַלּוֹן, אֲבָל בְּחָצֵר שֶׁל שֻׁתָּפִים שֶׁיֵּשׁ עָלָיו פְּתָחִים וְחַלּוֹנוֹת, אִם רוֹצֶה לְהוֹצִיא זִיז לִפְנֵי חַלּוֹנוֹת לְהִשְׁתַּמֵשׁ עָלָיו, אֵינוֹ יָכוֹל לִמְחוֹת בּוֹ, שֶׁהֲרֵי מֵחַלּוֹנוֹ רוֹאֶה בּוֹ וּמַה יַּעֲשֶׂה לוֹ הֶזֵּק; וְגַם לִבְנוֹת כְּנֶגְדּוֹ, בְּלֹא הַזִּיז אֵינוֹ יָכוֹל לִבְנוֹת מִפְּנֵי חֲלוֹנוֹתָיו. <small>הַגָּה: וְיֵשׁ מִי שֶׁכָּתַב, שֶׁאוֹתָן זִיזִין שֶׁמּוֹצִיאִין מִגַּג שֶׁל רְעָפִים מִפְּנֵי קִיּוּם הַכֹּתֶל מִן הַמָּטָר, אֵין בַּעַל הֶחָצֵר יָכוֹל לִמְחוֹת, וְאֵין לוֹ חֲזָקָה, וּכְשֶׁיִּרְצֶה זֶה לִבְנוֹת יְסַלְּקֵם לְגַמְרֵי <small><small>(נִמּוּקֵי יוֹסֵף פֶּרֶק חֶזְקַת הַבָּתִּים)</small>.</small> </small> 

הָרוֹצֶה לְהוֹצִיא צִנּוֹר עַל חֲצַר חֲבֵרוֹ כְּדֵי שֶׁיְּקַלַּח שָׁם הַמַּיִם, אוֹ שֶׁעָשָׂה מַזְחִילָה <small><small>(פֵּרוּשׁ, צִנּוֹר גָּדוֹל שֶׁהַמַּיִם עוֹבְרִים בּוֹ)</small></small> עַל כָּתְלוֹ כְּדֵי שֶׁיִּהְיוּ הַמַּיִם נִזְחָלִים וְיוֹרְדִים לַחֲצַר חֲבֵרוֹ, בַּעַל הֶחָצֵר מְעַכֵּב עָלָיו. וְאִם לֹא מִחָה בּוֹ, הֶחֱזִיק זֶה בַּצִּנּוֹר. <small>וְיֵשׁ אוֹמְרִים דְּגַם בַּחֲזָקָה זוֹ בָּעֵינָן חֲזָקָה שְׁלֹשָׁה שָׁנִים וְטַעֲנָה, וּבְלֹא זֶה לֹא מִקְרֵי חֲזָקָה <small><small>(טוּר וּבֵית יוֹסֵף בְּשֵׁם רַשְׁבָּ"ם וְרַשְׁבָּ"א)</small>.</small> </small> רָצָה אַחַר כָּךְ לִסְתֹּם הַצִּנּוֹר, בַּעַל הֶחָצֵר מְעַכֵּב עָלָיו, שֶׁכְּשֵׁם שֶׁהֶחֱזִיק בַּעַל הַגַּג לִשְׁפֹּךְ מֵימָיו לַחֲצַר חֲבֵרוֹ, כָּךְ הֶחֱזִיק בַּעַל הֶחָצֵר שֶׁיִּהְיוּ מֵימֵי גַגּוֹ שֶׁל חֲבֵרוֹ בָּאִים אֶצְלוֹ לִרְשׁוּתוֹ. <small>הַגָּה: <small><small>(טוּר ס"ךָ וּבֵית יוֹסֵף בְּשֵׁם רַשְׁבָּ"א וְרַשְׁבַּ"ם)</small></small> מִיהוּ, אִם סָתַר בַּעַל הַגַּג, וְרָאָה זֶה וְשָׁתַק, אִבֵּד זְכוּתוֹ, דְּהָוֵי מְחִילָה מִיָּד, כִּדְאַמְרִינָן לְגַבֵּי סְתִימַת חַלּוֹן <small><small>(נִמּוּקֵי יוֹסֵף)</small>, <small>(רַשְׁבָּ"א סִימָן אֶלֶף רל"ג)</small>. <small>(וְכֵן אִם סִלֵּק בַּעַל הַגַּג מַרְזֵב שֶׁלּוֹ בְּדֶרֶךְ מְחִילָה, מִיָּד הָוֵי מְחִילָה וְאֵינוֹ יָכוֹל לְהַחֲזִירָהּ)</small>.</small> אֲבָל אִם נָפַל הַכֹּתֶל וְעָמַד כָּךְ שָׁנִים הַרְבֵּה, יָכוֹל לַחֲזֹר וְלִבְנוֹת אֵימָתַי שֶׁיִּרְצֶה עִם הַמַּרְזֵב. וְאִם עָשָׂה בַּעַל הֶחָצֵר מַעֲשֶׂה שֶׁנִּרְאֶה שֶׁאֵינוֹ רוֹצֶה הַמַּרְזֵב, וְרָאָה זֶה וְשָׁתַק, הָוֵי מְחִילָה <small><small>(תְּשׁוּבַת רַשְׁבָּ"א אֶלֶף קל"ג)</small>.</small> </small> 

רָצָה בַּעַל הַגַּג לַעֲקֹר הַצִּנּוֹר מִצַּד זֶה וּלְהַחֲזִירוֹ לְצַד אַחֵר, אוֹ שֶׁהָיָה אָרֹךְ וְרָצָה לְקַצְּרוֹ, אֵין בַּעַל הֶחָצֵר יָכוֹל לְעַכֵּב עָלָיו, שֶׁלֹּא הֶחֱזִיק אֶלָּא בְּמֵימֵי הַגַּג, וַהֲרֵי הֵם בָּאִים אֶצְלוֹ מִכָּל מָקוֹם. 

וְכֵן אִם רָצָה בַּעַל הֶחָצֵר לִבְנוֹת תַּחַת הַצִּנּוֹר, אֵין בַּעַל הַגַּג יָכוֹל לְעַכֵּב עָלָיו, שֶׁאֵין הַצִּנּוֹר עָשׂוּי לְתַשְׁמִישׁ כְּזִיז, כְּדֵי שֶׁיַּחֲזִיק בַּאֲוִיר הֶחָצֵר, שֶׁאֵינוֹ עָשׂוּי אֶלָּא לְקִלּוּחַ הַמַּיִם. <small>הַגָּה: וְהוֹאִיל וְאֵין עָלָיו אֶלָּא לְקַבֵּל מֵימָיו, אִם יִרְצֶה לְקַבְּלָם בִּכְלִי אוֹ בְּצִנּוֹר, הַדִּין עִמּוֹ <small><small>(טוּר סט"ו בְּשֵׁם הרמ"ה וְנ"י בְּשֵׁם רַשְׁבָּ"ם פֶּרֶק חֶזְקַת הַבָּתִּים)</small>.</small> אֲבָל לֹא יוּכַל לוֹמַר לְבַעַל הַצִּנּוֹר לְהַטּוֹתוֹ לְרוּחַ אַחֶרֶת אוֹ לְשַׁנּוֹת בּוֹ כְּלָל. וַאֲפִלּוּ אִם הוּא אָרֹךְ אֵינוֹ יָכוֹל לְקַצְּרוֹ, וְהוּא שֶׁיֵּשׁ קְפִידָה לְבַעַל הַצִּנּוֹר, אֲבָל בְּלָאו הָכִי כּוֹפִין עַל מִדַּת סְדוֹם, וּבִלְבַד שֶׁיְּקַלְּחוּ מֵימָיו יָפֶה <small><small>(כָּל זֶה בַּטּוּר)</small>.</small> </small> 

רְאוּבֵן שֶׁרָצָה לְהַחֲזִיר שׁוֹפְכֵי גַגּוֹתָיו לִרְשׁוּת הָרַבִּים, בְּנֵי רְשׁוּת הָרַבִּים יְכוֹלִים לְעַכֵּב עָלָיו. <small>הַגָּה: וְהוּא הַדִּין אֶחָד מִבְּנֵי מָבוֹי שֶׁרָצָה לְהַחֲזִיר שׁוֹפְכוֹ לַמָּבוֹי, וּמַזִּיק לְאֶחָד בַּכֹּתֶל שֶׁיֵּשׁ לוֹ אֵצֶל מָבוֹי זֶה, אַף עַל פִּי שֶׁאֵין לְבַעַל הַכֹּתֶל שׁוּם זְכוּת בְּמָּבוֹי זֶּה שֶׁהַשּׁוֹפְכִין יוֹרְדִין לְתוֹכוֹ <small><small>(בֵּית יוֹסֵף בְּשֵׁם הָרַשְׁבָּ"א)</small>.</small> </small> 

מִי שֶׁהוֹרִיד מֵי גַגּוֹ עַל חֲצַר חֲבֵרוֹ וְלֹא מִחָה בוֹ, וְהֶחֱזִיק בְּדָבָר זֶה, אִם הַמַּיִם מְנַטְּפִים וְרָצָה לְקַבְּצָם לְמָקוֹם אֶחָד וְלַעֲשׂוֹתָם צִנּוֹר, עוֹשֶׂה. וְכֵן אִם הָיוּ בָּאִים דֶּרֶךְ צִנּוֹר מִמָּקוֹם אַחֵר וְחִלְּקָן עַל רֹחַב הַכֹּתֶל וְהֶחֱזִירָן נוֹטְפִים, עוֹשֶׂה. וַאֲפִלּוּ לִבְנוֹת עַל גַּגּוֹ כְּמִין צְרִיף <small><small>(פֵּרוּשׁ, מָלוֹן שֶׁל שׁוֹמְרֵי שָׂדוֹת שֶׁאֵין לוֹ גַּג, אֶלָּא הַקוֹרוֹת לְמַעְלָה נוֹגְעִים זוֹ בָּזוֹ וְהוֹלְכוֹת וּמִתְרַחֲבוֹת לְמַטָּה)</small></small> עַד שֶׁיֵּרְדוּ הַמַּיִם בִּמְהֵרָה לַחֲצַר חֲבֵרוֹ, בּוֹנֶה, שֶׁהֲרֵי הֻחְזְקוּ מֵימָיו שֶׁל זֶה לֵירֵד לַחֲצַר חֲבֵרוֹ. 

מִי שֶׁבָּא לְהַגְבִּיהַ הַשּׁוֹפְכִין כְּדֵי שֶׁיִּהְיוּ יוֹרְדִים מִמָּקוֹם גָּבוֹהַּ, שֶׁזֶּה וַדַּאי מוֹסִיף בַּהֶזֵּק הוּא, אֵין שׁוֹמְעִין לוֹ. וְכֵן כָּל כַּיּוֹצֵא בָּהֶם. וְיֵשׁ מַתִּירִין גַּם בָּזֶה. <small>הַגָּה: וְאִם רוֹצֶה לְהַשְׁפִּיל הַצִּנּוֹר, בַּעַל הֶחָצֵר מְעַכֵּב עָלָיו, שֶׁהֲרֵי יָכוֹל לִבְנוֹת תַּחְתֶּיהָ, וּכְשֶׁיַּשְׁפִּילָהּ לֹא יוּכַל לִבְנוֹת תַּחְתֶּיהָ כָּל כָּךְ <small><small>(טוּר בְּשֵׁם הרמ"ה)</small>.</small> </small> 

רְאוּבֵן הָיָה לוֹ בַּיִת אֵצֶל חֲצַר שִׁמְעוֹן, וּמֵי גַגּוֹ נוֹטְפִים לַחֲצַר שִׁמְעוֹן, וְנָפַל בֵּיתוֹ שֶׁל רְאוּבֵן, וְשׁוּב בָּנָה שִׁמְעוֹן בַּיִת בַּחֲצֵרוֹ וְקָנָה מֵרְאוּבֵן שֶׁיְּקַבֵּל מֵי גַגּוֹ בְּחֻרְבָּתוֹ בְכָל מָקוֹם שֶׁיִּרְצֶה, וְאַחַר כָּךְ בָּנָה רְאוּבֵן חֻרְבָּתוֹ וְהֶחֱזִיר מֵי גַגּוֹ שֶׁל שִׁמְעוֹן כְּבַתְּחִלָּה, וּמֵי גַגּוֹ שֶׁל שִׁמְעוֹן שֶׁקָּנָה מֵרְאוּבֵן שֶׁיְּקַבְּלֵם <small><small>(נוֹטְפִין)</small></small> עַל גַּג רְאוּבֵן <small><small>(וְחוֹזְרִים לַחֲצַר שִׁמְעוֹן עִם מֵי גַג רְאוּבֵן)</small>,</small> וְשִׁמְעוֹן טוֹעֵן שֶׁאֵין לוֹ לְקַבֵּל מֵי גַגּוֹ דִרְאוּבֵן אֶלָּא אַדְּרַבָּא הוּא צָרִיךְ לְקַבֵּל מֵי גַגּוֹ, הַדִּין עִם שִׁמְעוֹן. <small>הַגָּה: רְאוּבֵן שֶׁמֵּימָיו יוֹרְדִין עַל גַּגּוֹ שֶׁל שִׁמְעוֹן וְהֶחֱזִיק בָּזֶה, וּבָא שִׁמְעוֹן לְהַגְבִּיהַ גַּגּוֹ, צָרִיךְ לִכְנֹס בְּשֶׁלּוֹ כְּדֵי הַנָּחַת מַרְזֵב בְּמָקוֹם רִאשׁוֹן, שֶׁלֹּא יַפְסִיד חֲבֵרוֹ <small><small>(מָרְדְּכַי רֵישׁ ב"ב)</small>. </small> מִי שֶׁהֶחֱזִיק בַּחֲצַר חֲבֵרוֹ לִשְׁפֹּךְ בָּהּ מֵי כְּבִיסָה אַחַת, מְמַחִין בְּיָדוֹ שֶׁלֹּא יִשְׁפֹּךְ בָּהּ חֲמִשָּׁה כְּבִיסוֹת. וְכֵן אִם הֶחֱזִיק לְמֵי גְשָׁמִים, לֹא יִשְׁפֹּךְ שָׁם מֵי כְּבִיסָה <small><small>(נִמּוּקֵי יוֹסֵף פ"ק דב"ב)</small>.</small> אֲבָל הַשּׁוֹפֵךְ שׁוֹפְכִין בִּרְשׁוּתוֹ דֶרֶךְ בִּיב הָעוֹבֶרֶת בַּחֲצַר חֲבֵרוֹ, אַף עַל פִּי שֶׁלֹּא הֶחֱזִיק אֶלָּא לְדָבָר אֶחָד, יָכוֹל לִשְׁפֹּךְ שָׁם מַה שֶּׁיִּרְצֶה, הוֹאִיל דְּבִרְשׁוּתוֹ הוּא שׁוֹפֵךְ <small><small>(שָׁם ד"ד)</small>.</small> </small> 

הַמַּעֲמִיד סֻלָּם קָטָן שֶׁאֵין לוֹ ד' שְׁלִיבוֹת בְּצַד כָּתְלוֹ בְּתוֹךְ חֲצַר חֲבֵרוֹ אוֹ בְּתוֹךְ שָׂדֵהוּ, לֹא הֶחֱזִיק בְּנֶזֶק זֶה, וְכָל זְמַן שֶׁיִּרְצֶה בַּעַל הֶחָצֵר בּוֹנֶה בְּצַד הַסֻלָּם וּמְבַטֵּל תַּשְׁמִישׁוֹ. <small>הַגָּה: וְאִם קְבָעוֹ בְּמַסְמֵר, אֲפִלּוּ קָטָן, יֵשׁ לוֹ חֲזָקָה <small><small>(נִמּוּקֵי יוֹסֵף)</small>.</small> </small> וְאִם הָיָה סֻלָּם גָּדוֹל שֶׁיֵּשׁ לוֹ ד' שְׁלִיבוֹת אוֹ יוֹתֵר, הֶחֱזִיק, וְאִם בָּא לִבְנוֹת וּלְבַטְּלוֹ, בַּעַל הַסֻלָּם מְעַכֵּב עָלָיו עַד שֶׁיַּרְחִיק כְּשִׁעוּר, שֶׁהֲרֵי מָחַל לוֹ לְהַעֲמִיד סֻלָּם גָּדוֹל. לְפִיכָךְ, כְּשֶׁיָּבֹא בַּעַל הַגַּג לְהַעֲמִיד סֻלָּם גָּדוֹל, בַּעַל הֶחָצֵר יָכוֹל לִמְחוֹת בְּיָדוֹ כְּדֵי שֶׁלֹּא יַחֲזִיק עָלָיו. אֲבָל אִם הֶעֱמִיד סֻלָּם קָטָן, אֵינוֹ יָכוֹל לְמָנְעוֹ, שֶׁהֲרֵי אוֹמְרִים לוֹ: אֵין לְךָ הֶפְסֵד בָּזֶה, כָּל זְמַן שֶׁתִּרְצֶה תִּטְּלֶנּוּ. 

כֹּתֶל שֶׁבֵּין רְאוּבֵן וְשִׁמְעוֹן, אִם הָיוּ שֻׁתָּפִים בּוֹ, זֶה חוֹפֵר מִצַּד זֶה וּמַכְנִיס קוֹרוֹתָיו כָּל שֶׁהֵן, וְזֶה חוֹפֵר מִצַּד זֶה וּמַכְנִיס קוֹרוֹתָיו. <small>הַגָּה: וְאַף עַל פִּי שֶׁהָאֶחָד הִכְנִיס וְהַשֵּׁנִי לֹא הִכְנִיס זְמַן אָרֹךְ, יָכוֹל לְהַכְנִיס כְּשֶׁיִּרְצֶה, הוֹאִיל וַחֲצִי כֹתֶל שֶׁלּוֹ <small><small>(בֵּית יוֹסֵף בְּשֵׁם הָרַשְׁבָּ"א)</small>.</small> וְאֵין כָּל אֶחָד יָכוֹל לְהַכְבִּיד עַל הַכֹּתֶל רַק כַּמִּנְהָג <small><small>(בֵּית יוֹסֵף בְּשֵׁם רַשְׁבָּ"א)</small>. </small> </small> 

הָיָה הַכֹּתֶל שֶׁל רְאוּבֵן לְבַדּוֹ, אֵין שִׁמְעוֹן יָכוֹל לְהִשְׁתַּמֵשׁ בּוֹ. 

חָפַר שִׁמְעוֹן בְּכֹתֶל זֶה וְהִכְנִיס בּוֹ קוֹרָה אַחַת, וְשָׁתַק רְאוּבֵן וְלֹא מִחָה בוֹ, הֶחֱזִיק בִּמְקוֹם הַקּוֹרָה; אֲפִלּוּ הָיְתָה קְטַנָּה וְרָצָה שִׁמְעוֹן לְהַחֲלִיפָהּ בְּקוֹרָה גְדוֹלָה וְעָבָה, מַחֲלִיף. <small>הַגָּה: וּבְחֶזְקַת סֻלָּם וּנְעִיצַת קוֹרוֹת, יֵשׁ אוֹמְרִים דִּבְעֵינָן חֲזָקָה ג' שָׁנִים וְטַעֲנָה <small><small>(טוּר בְּשֵׁם ר"ת וְאָבִיו הָרֹא"שׁ וְה"ה בְּפ"א מַה"ח בְּשֵׁם התוס' וְהָר"ר יוֹנָה וְהָרַשְׁבָּ"א)</small>,</small> וְיֵשׁ חוֹלְקִין בְּכָל חֲזָקָוֹת אֵלּוּ <small><small>(שָׁם בְּשֵׁם רַשְׁבָּ"ם וּבְשֵׁם הַגְּאוֹנִים וְהָרַמְבַּ"ם שָׁם, וְכֵן כָּתַב הָרַב הַמַּגִּיד שָׁם בְּשֵׁם הָרַמְבַּ"ן)</small>.</small> </small> 

הָיְתָה הַקּוֹרָה סֻכַּת עֲרַאי, כָּל ל' יוֹם לֹא הֶחֱזִיק בָּהּ סְתָם, שֶׁהֲרֵי רְאוּבֵן אוֹמֵר: לֹא מָחַלְתִּי וְהִנַּחְתִּיךָ אֶלָּא מִפְּנֵי שֶׁהוּא עֲרַאי. לְאַחַר ל' יוֹם, הֶחֱזִיק, שֶׁאֵין זֶה עֲרַאי. וְאִם סֻכַּת הֶחָג הִיא, כָּל שִׁבְעַת יְמֵי הֶחָג לֹא הֶחֱזִיק, לְאַחַר שִׁבְעָה, הֶחֱזִיק. וְאִם חִבֵּר רֹאשׁ הַקּוֹרָה בַּכֹּתֶל בְּטִיט, מִיָּד הֶחֱזִיק; וְהוּא שֶׁיָּבִיא רְאָיָה שֶׁרְאוּבֵן סִיַּעַ עִמּוֹ, אוֹ רָאָה וְלֹא מִחָה. 

מִי שֶׁהֶחֱזִיק בְּכֹתֶל זֶה בְּקוֹרָה אַחַת, אֵינוֹ יָכוֹל לְהַחֲזִיק בְּקוֹרָה שְׁנִיָּה, שֶׁהֲרֵי לֹא מָחַל לוֹ אֶלָּא עַל אַחַת. בַּמֶּה דְּבָרִים אֲמוּרִים, כְּשֶׁהוֹדָה שֶׁאֵין כֹּתֶל זֶה שֶׁלּוֹ אֶלָּא שֶׁל חֲבֵרוֹ וְהוּא מָחַל לוֹ עַל הַכְנָסַת הַקּוֹרָה זוֹ. אֲבָל אִם טָעַן: כֹּתֶל זֶה אֲנִי שֻׁתָּף בָּהּ, הוֹאִיל וְנִשְׁתַּמֵּשׁ בְּקוֹרָה אַחַת, נֶאֱמָן, וּמִשְׁתַּמֵּשׁ בְּכֻלָּהּ אַחַר שֶׁיִּשָּׁבַע שְׁבוּעַת הֶסֵת שֶׁהוּא שֻׁתָּף בְּכָל הַכֹּתֶל. <small>הַגָּה: <small><small>(רִיבָ"שׁ סִימָן ר"י מִכָּל מָקוֹם שָׁם)</small></small> וְיֵשׁ אוֹמְרִים דְּדַוְקָא כְּשֶׁאוֹמֵר שֶׁמִּתְּחִלָּה הָיְתָה הַכֹּתֶל שֻׁתָּף בֵּין שְׁנֵיהֶם; אֲבָל אִם מוֹדֶה שֶׁמִּתְּחִלָּה הָיְתָה שֶׁל חֲבֵרוֹ, אֵין נְעִיצַת קוֹרוֹת רְאָיָה עַל הַכֹּתֶל עַצְמָהּ, אֶלָּא אִם כֵּן עָשָׂה תִּקְרָה עֲלֵיהֶם. וְיֵשׁ אוֹמְרִים שֶׁאֵין לְחַלֵּק וְהָוֵי חֲזָקָה לְחַלֵּק בְּאַבְנֵי הַכֹּתֶל אִם תִּפֹּל, אֲבָל לֹא עַל מְקוֹם הַכֹּתֶל <small><small>(כָּל זֶה בַּטּוּר)</small>.</small> </small> 

הָיוּ קוֹרוֹתָיו שֶׁל רְאוּבֵן בְּתוֹךְ הַכֹּתֶל, וּבְצַד שִׁמְעוֹן מְקוֹמוֹת חֲפוּרִים לְהַכְנִיס בָּהֶם רָאשֵׁי הַקּוֹרוֹת, לֹא הֶחֱזִיק בָּהֶן שִׁמְעוֹן לְהַכְנִיס בָּהֶם קוֹרוֹת, וְאֵינוֹ יָכוֹל לִטְעֹן שֶׁהוּא שֻׁתָּף בּוֹ, שֶׁהֲרֵי אֵין לוֹ בּוֹ תַּשְׁמִישׁ, וְיָכוֹל רְאוּבֵן לִטְעֹן: אֲנִי חָפַרְתִּי מְקוֹמוֹת אֵלּוּ מִצִּדְּךָ כְּדֵי שֶׁיִּהְיוּ מוּכָנִים עַד שֶׁתִּקְנֶה מִמֶּנִי אוֹ שֶׁתְּבַקֵּשׁ מִמֶּנִי וְאֶמְחֹל לְךָ וְתַכְנִיס הַקוֹרוֹת בְּלֹא חֲפִירָה בַּכֹּתֶל כְּדֵי שֶׁלֹּא יִתְמַטְמֵט כָּתְלִי בְּעֵת הַחֲפִירָה. 

רְאוּבֵן הֶחֱזִיק בִּנְעִיצַת קוֹרוֹת בְּכֹתֶל הַיָּדוּעַ לַחֲבֵרוֹ, וְנָפַל אוֹתוֹ כֹתֶל, וְחָזַר הַבַּעַל הַכֹּתֶל וּבְנָאוֹ, אֵין לוֹ לִנְעֹץ עַל אוֹתוֹ כֹּתֶל חָדָשׁ. וְכֵיוָן שֶׁכֵּן, אִם הָיָה רָעוּעַ וּבָא רְאוּבֵן לְשַׁפְּצוֹ וּלְתַקְּנוֹ, חֲבֵרוֹ יָכוֹל לְעַכֵּב עַל יָדוֹ. <small>הַגָּה: רְאוּבֵן שֶׁבָּנָה יְסוֹד חוֹמָתוֹ בַּחֲצַר שִׁמְעוֹן חֲבֵרוֹ טְפָחַיִם יוֹתֵר מִן הַחוֹמָה, וּבָא בְּטַעֲנָה וּבַחֲזָקָה, הֶחֱזִיק לְמַעְלָה כָּל כְּנֶגֶד הַיְסוֹד עַד רוּם רָקִיעַ; וְאַף עַל גַּב שֶׁהַחוֹמָה אֵינָהּ רְחָבָה לְמַעְלָה, אִכָּא לְמֵימָר שֶׁכּוֹנֵס לְתוֹךְ שֶׁלּוֹ הָוֵי, וְעַכְשָׁיו הוּא חָפֵץ לְהַחֲזִיר הַחוֹמָה לִמְקוֹמָהּ. וְצָרִיךְ לִשָּׁבַע שֶׁלֹּא הִשִּׂיג גְּבוּל רֵעֵהוּ <small><small>(מָרְדְּכַי סוֹף פֶּרֶק חֶזְקַת)</small>.</small> וְנִרְאֶה לִי, דְּזֶה דַּוְקָא בְּמָקוֹם שֶׁאֵין מִנְהָג, אֲבָל בְּמָקוֹם שֶׁיֵּשׁ מִנְהָג לְהַרְחִיב הַיְסוֹדוֹת כְּמוֹ בִּמְדִינוֹת אֵלּוּ, אֵין לוֹ רַק הַיְסוֹד שֶׁהֶחֱזִיק בּוֹ. </small> 


Siman 154

אֶחָד מֵהַשֻּׁתָּפִין בֶּחָצֵר שֶׁלָּקַח בַּיִת בְּחָצֵר אַחֶרֶת, אֵינוֹ יָכוֹל לִפְתֹּחַ פִּתְחוֹ לַחֲצַר הַשֻּׁתָּפִים שֶׁלּוֹ. <small>שֶׁכָּל אֶחָד מִבְּנֵי הֶחָצֵר אֵין לוֹ רְשׁוּת לְשַׁנּוֹת כְּלָל, אֶלָּא כְּמוֹ שֶׁבְּנָאוֹ אוֹ קְנָאוֹ אוֹ יְרָשׁוּהוּ יֵשׁ לָהֶם לִנְהֹג בּוֹ <small><small>(טוּר סע"ב)</small>.</small> </small> אֲפִלּוּ בָּנָה עֲלִיָּה עַל גַּב בֵּיתוֹ, לֹא יַעֲשֶׂה לָהּ <small>פֶּתַח</small> לְתוֹךְ הֶחָצֵר, לְפִי שֶׁמַּרְבֶּה עֲלֵיהֶם אֶת הַדֶּרֶךְ נַעֲשָׂה כְּמִי שֶׁהָיָה לוֹ שָׁכֵן אֶחָד וְנַעֲשׂוּ לוֹ שְׁכֵנִים הַרְבֵּה. אֲבָל יָכוֹל הוּא לִבְנוֹת עֲלִיָּה עַל גַּב בֵּיתוֹ בִּנְיָן חָדָשׁ, וּבִלְבַד שֶׁלֹּא תְהֵא פְּתוּחָה לֶחָצֵר אֶלָּא לְתוֹךְ בֵּיתוֹ. וְאֵין צָרִיךְ לוֹמַר שֶׁאִם רָצָה לַחֲלֹק <small>בֵּיתוֹ</small> לִשְׁנַיִם, חוֹלֵק, כֵּיוָן שֶׁאֵינוֹ פּוֹתֵחַ פֶּתַח אַחֵר לֶחָצֵר. בַּמֶּה דְּבָרִים אֲמוּרִים שֶׁאִם לָקַח בַּיִת בְּחָצֵר אַחֶרֶת אֵינוֹ יָכוֹל לִפְתֹּחַ פִּתְחוֹ לַחֲצַר הַשֻּׁתָּפִים, בְּפָתְחוֹ לֶחָצֵר מַמָּשׁ. אֲבָל יָכוֹל לְפָתְחוֹ לְתוֹךְ בֵּיתוֹ, וְהוּא שֶׁיִּסְתֹּם הַפֶּתַח שֶׁהָיָה לוֹ בְּחָצֵר אַחֶרֶת. <small>וְיֵשׁ חוֹלְקִין דַּאֲפִלּוּ לְתוֹךְ בֵּיתוֹ אָסוּר לְפָתְחוֹ <small><small>(טוּר בְּשֵׁם הָרֹא"שׁ)</small>.</small> </small> 

אֶחָד מֵהַשֻּׁתָּפִין בֶּחָצֵר שֶׁהֵבִיא לְבֵיתוֹ אַנְשֵׁי בַיִת אַחֶרֶת, יֵשׁ לַחֲבֵרוֹ לְעַכֵּב עָלָיו, מִפְּנֵי שֶׁמַּרְבֶּה עָלָיו אֶת הַדֶּרֶךְ. וְכֵן הַמַּשְׂכִּיר בֵּיתוֹ לְבַעַל הַבַּיִת אֶחָד, וְאַחַר כָּךְ הֵבִיא עִמּוֹ קְרוֹבָיו אוֹ מְיֻדָּעָיו לִשְׁכֹּן עִמּוֹ כְּאֶחָד בְּבַיִת זֶה, הֲרֵי הַמַּשְׂכִּיר מְעַכֵּב. וְאִם הֵם סְמוּכִים עַל שֻׁלְחָנוֹ, אֵינוֹ יָכוֹל לְעַכֵּב עָלָיו לֹא הַשֻׁתָּף וְלֹא הַמַּשְׂכִּיר. <small>הַגָּה: וְיֵשׁ אוֹמְרִים דְּשֻׁתָּף יָכוֹל לְמַלּאוֹת בֵּיתוֹ אַכְסְנָאִים וְדִיּוּרִים, כָּל שֶׁאֵינוֹ מוֹסִיף בִּנְיָן חָדָשׁ <small><small>(טוּר בְּשֵׁם רַשְׁבָּ"ם ונ"י בְּשֵׁם הָרִי"ף וְהָרַמְבַּ"ן וְרִיטְבָ"א)</small>,</small> אַף עַל פִּי שֶׁחוֹלֵק בֵּיתוֹ לְדִיּוּרִין וְיֵשׁ לָהֶן בֵּית הַכִּסֵּא אֶחָד בְּיַחַד, וְלֹא יוּכַל הַשֵּׁנִי לְמֵימַר: הֵם מְמַלְּאִים לִי הַבֵּית הַכִּסֵּא. שְׁנַיִם שֶׁיֵּשׁ לָהֶם בְּשֻׁתָּפוּת בַּיִת אֶחָד, אֵין הָאֶחָד יָכוֹל לְהַרְשׁוֹת לַאֲחֵרִים לְהִשְׁתַּמֵּשׁ בְּחֶלְקוֹ, אַף עַל גַּב דִּבְחָצֵר אֵין לְהַקְפִּיד בִּכְהַאי גַוְנָא, מִיהוּ בְּבַיִת קְפִידֵי אִינְשֵׁי <small><small>(כ"ז מָרְדְּכַי פֶּרֶק חֶזְקַת)</small>.</small> </small> 

לֹא יִפְתַּח אָדָם חַלּוֹן לַחֲצַר חֲבֵרוֹ; וַאֲפִלּוּ אֶחָד מֵהַשֻּׁתָּפִים בֶּחָצֵר שֶׁבִּקֵּשׁ לִפְתֹּחַ לוֹ חַלּוֹן בְּתוֹךְ בֵּיתוֹ לֶחָצֵר, מְעַכֵּב עָלָיו שֻׁתָּפוֹ, מִפְּנֵי שֶׁמִּסְתַּכֵּל בּוֹ מִמֶּנּוּ. וְאִם פָּתַח, יִסְתֹּם. וְאִם נָתְנוּ לוֹ הַשֻּׁתָּפִים בֶּחָצֵר רְשׁוּת לִפְתֹּחַ חַלּוֹן אוֹ פֶתַח, רַשַּׁאי, וְהוּא שֶׁלֹּא יִפְתַּח פֶּתַח כְּנֶגֶד פֶּתַח אוֹ חַלּוֹן כְּנֶגֶד חַלּוֹן, <small>הַגָּה: וּבְפֶתַח כְּנֶגֶד פֶּתַח לָא מְהַנֵּי חֲזָקָה. וְהוּא הַדִּין בְּחַלּוֹן נֶגֶד חַלּוֹן <small><small>(בֵּית יוֹסֵף בְּשֵׁם רַשְׁבָּ"ם)</small>.</small> וְיֵשׁ אוֹמְרִים בְּחַלּוֹן נֶגֶד חַלּוֹן מְהַנֵּי <small><small>(טוּר בְּשֵׁם הרמ"ה)</small>.</small> וְאִם בָּאוּ שְׁנֵיהֶם לִפְתֹּחַ בְּבַת אַחַת פֶּתַח נֶגֶד פֶּתַח אוֹ חַלּוֹן נֶגֶד חַלּוֹן, אִם אֶחָד מֵהֶן אֵינוֹ חָסֵר וַחֲבֵרוֹ נֶהֱנֶה, כּוֹפִין עַל מִדַּת סְדוֹם. וְאִם שְׁנֵיהֶם כְּאֶחָד חֲסֵרִים, יַעֲשׂוּ פְשָׁרָה בֵינֵיהֶם <small><small>(נִמּוּקֵי יוֹסֵף פֶּרֶק חֶזְקַת)</small> ;</small> </small> אֶלָּא יַרְחִיק מַשֶּׁהוּ זֶה מִכְּנֶגֶד זֶה. וְאִם הוּא לְחָצֵר אַחֶרֶת שֶׁנָּתְנוּ לוֹ רְשׁוּת לִפְתֹּחַ פֶּתַח אוֹ חַלּוֹן, צָרִיךְ לְהַרְחִיק מִכְּנֶגֶד פִּתְחוֹ אוֹ חַלּוֹנוֹ שֶׁל חֲבֵרוֹ עַד שֶׁלֹּא יוּכַל לִרְאוֹת בּוֹ כְּלָל. אֲבָל פּוֹתֵחַ אָדָם לִרְשׁוּת הָרַבִּים פֶּתַח בַּיִת כְּנֶגֶד פֶּתַח בַּיִת וְחַלּוֹן כְּנֶגֶד חַלּוֹן, אִם אֵינָם גְּבוֹהִים ד' אַמּוֹת, מִפְּנֵי שֶׁאוֹמֵר לוֹ: הֲרֵינִי כְּאֶחָד מִבְּנֵי רְשׁוּת הָרַבִּים שרואים אוֹתְךָ. <small>הַגָּה: וְהַבָּא לִבְנוֹת רִאשׁוֹן בָּעֲלִיָּה, אִם חֲבֵרוֹ שֶׁכְּנֶגְדּוֹ יָכוֹל לְעַכֵּב עָלָיו לוֹמַר: הַיּוֹם אוֹ מָחָר אֶפְתַּח גַּם כֵּן וּתְעַכֵּב עָלַי, ע"ל סִימָן זֶה סָעִיף י"ד ט"ו וְט"ז וְי"ז.</small> וּלְמָבוֹי, כָּל שֶׁיֵּשׁ לְמַטָּה מִמֶּנּוּ ג' בָּתִּים, יֵשׁ מִי שֶׁאוֹמֵר שֶׁדִּינוֹ כִרְשׁוּת הָרַבִּים, וְיֵשׁ אוֹמְרִים שֶׁכָּל שֶׁאֵינוֹ מְפֻלָּשׁ אֵין דִּינוֹ כִּרְשׁוּת הָרַבִּים. <small>פָּתַח לִרְשׁוּת הָרַבִּים וְיֵשׁ בָּזֶה הֶזֵּק רְאִיָּה לְחָצֵר שֶׁבְּצַד רְשׁוּת הָרַבִּים שֶׁכְּנֶגְדּוֹ, חֲבֵרוֹ יָכוֹל לִמְחוֹת בּוֹ <small><small>(נִמּוּקֵי יוֹסֵף וּמָרְדְּכַי פ"ק דְב"ב וְד"ע מִדִּקְדוּק הַפּוֹסְקִים)</small>.</small> </small> וְאַף עַל פִּי כֵן לֹא יִפְתַּח אָדָם חֲנוּת כְּנֶגֶד פֶּתַח אוֹ חַלּוֹן חֲבֵרוֹ, מִפְּנֵי שֶׁזֶּה הֶזֵּק קָבוּעַ תָּמִיד, שֶׁבְּנֵי רְשׁוּת הָרַבִּים עוֹבְרִים וְשָׁבִים וְאֵינָם מַבִּיטִים בּוֹ תָּמִיד, וְזֶה יוֹשֵׁב בַּחֲנוּתוֹ כָל הַיּוֹם וּמַבִּיט בְּפֶתַח אוֹ בְחַלּוֹן חֲבֵרוֹ; לְפִיכָךְ, צָרִיךְ לְהִתְרַחֵק עַד כְּדֵי שֶׁלֹּא יְהֵא יָכוֹל לִרְאוֹת בּוֹ כְּלָל. <small>יֵשׁ אוֹמְרִים שֶׁצָּרִיךְ לִזָּהֵר אָדָם מִלְּהִסְתַּכֵּל בְּבֵית חֲבֵרוֹ, עַד שֶׁהוּא נִתְפַּס כְּגַנָּב בִּרְאִיָּה הַהִיא כֵּיוָן שֶׁאֵין לוֹ טַעֲנָה <small><small>(נִמּוּקֵי יוֹסֵף פֶּרֶק חֶזְקַת)</small>. </small> </small> 

הָיָה פֶתַח שֶׁל אֶחָד מֵהַשֻּׁתָּפִין בְּחָצֵר קָטָן, אֵינוֹ יָכוֹל לְהַרְחִיבוֹ, שֶׁהֲרֵי שֻׁתָּפוֹ אוֹמֵר לוֹ: בְּפֶתַח קָטָן אֲנִי יָכוֹל לְהִסָתֵר מִמְּךָ בִּשְׁעַת תַּשְׁמִישׁ, וְאֵינִי יָכוֹל לְהִסָתֵר מִמְּךָ בְּפֶתַח גָּדוֹל. וְאִם הָיָה הַפֶּתַח גָּדוֹל, לֹא יַעֲשֶׂנּוּ שְׁנַיִם, שֶׁהֲרֵי אוֹמֵר לוֹ: בְּפֶתַח אֶחָד אֲנִי יָכוֹל לְהִסָתֵר, בִּשְׁנַיִם אֵינִי יָכוֹל. אֲבָל מִי שֶׁהָיָה לוֹ פֶּתַח קָטָן לִרְשׁוּת הָרַבִּים, וְרָצָה לְהַרְחִיבוֹ, אוֹ הָיָה רָחָב וְרָצָה לַעֲשׂוֹתוֹ שְׁנַיִם, אֵין חֲבֵרוֹ שֶׁכְּנֶגְדּוֹ מְעַכֵּב עָלָיו. וְאֵין צָרִיךְ לוֹמַר בְּנֵי רְשׁוּת הָרַבִּים שֶׁאֵינָם יְכוֹלִים לְעַכֵּב עָלָיו. <small>הָיָה לוֹ פֶּתַח גָּדוֹל, יָכוֹל לַעֲשׂוֹת שָׁם פֶּתַח קָטָן, אֲבָל לֹא בְּמָקוֹם אַחֵר <small><small>(טוּר וּבֵית יוֹסֵף בְּשֵׁם הָרַמְבַּ"ם)</small>.</small> </small> 

אֶחָד מֵהַשֻּׁתָּפִים בֶּחָצֵר שֶׁהָיָה לוֹ פֶּתַח פָּתוּחַ לְחָצֵר, וְהָיוּ לוֹ שְׁתֵּי דְלָתוֹת, וְרוֹצֶה לַעֲשׂוֹתָם דֶּלֶת אַחַת, יֵשׁ מִי שֶׁאוֹמֵר, שֶׁאֵינָם יְכוֹלִים לְעַכֵּב עָלָיו, אַף עַל פִּי שֶׁנִּפְתָּח כֻּלּוֹ תָּמִיד מַה שֶּׁאֵין כֵּן שֶׁהָיָה בִּשְׁתֵּי דְלָתוֹת. <small>הַגָּה: אֲבָל הָיוּ לוֹ שְׁנֵי פְתָחִים שֶׁל שְׁנֵי שְׁנֵי אַמּוֹת, לֹא יוּכַל לַעֲשׂוֹת פֶּתַח אֶחָד שֶׁל אַרְבַּע אַמּוֹת. <small><small>(גְּמָרָא פֶּרֶק חֶזְקַת)</small>.</small> </small> 

מִי שֶׁבָּא לִפְתֹּחַ חַלּוֹן לַחֲצַר חֲבֵרוֹ, בֵּין חַלּוֹן גְּדוֹלָה בֵין חַלּוֹן קְטַנָּה, בֵּין לְמַעְלָה בֵין לְמַטָּה, בַּעַל הֶחָצֵר מְעַכֵּב עָלָיו, שֶׁהֲרֵי אוֹמֵר: תַּזִּיק לִי בִּרְאִיָּה, וְאַף עַל פִּי שֶׁהיִא גְבוֹהָה תַּעֲלֶה בְּסֻלָּם וְתִרְאֶה: 

הֲרֵי שֶׁפָּתַח חַלּוֹן לַחֲצַר חֲבֵרוֹ וּמָחַל לוֹ בַּעַל הֶחָצֵר, אוֹ שֶׁגִּלָּה דַעְתּוֹ שֶׁהִנִּיחוֹ כְּגוֹן שֶׁבָּא וְסִיַּע עִמּוֹ, אוֹ שֶׁיָּדַע הַנִּזָּק וְלֹא עִרְעֵר, הֲרֵי זֶה הֶחֱזִיק בַּחַלּוֹן, וְאֵינוֹ יָכוֹל אַחַר כָּךְ לַחֲזֹר וּלְעַרְעֵר עָלָיו לִסְתֹּם. <small>הַגָּה: כֵּן רָאוּי לְהוֹרוֹת, מֵאַחַר שֶׁכְּבָר הֶחֱזִיק זֶה בַּחַלּוֹן. אַף עַל פִּי שֶׁרַבִּים חוֹלְקִים וּסְבִירָא לְהוּ דְאֵין חֲזָקָה מְהַנֵּי בְּהֶזֵּק רְאִיָּה. וַאֲפִלּוּ לְמָאן דְּאָמַר יֵשׁ לוֹ חֲזָקָה, הַיְנוּ לְגוּפוֹ שֶׁל חַלּוֹן דְּלָא יוּכַל בַּעַל הֶחָצֵר לְסָתְמוֹ אוֹ לִמְחוֹת בּוֹ, אֲבָל הוּא אָסוּר לַעֲמֹד בַּחַלּוֹן וְלִרְאוֹת בַּחֲצַר חֲבֵרוֹ, כְּדֵי שֶׁלֹּא יַזִּיקֶנּוּ בִּרְאִיָּתוֹ, וּבָזֶה אִסּוּרָא קָא עָבִיד וְלָא מְהַנֵּי לֵהּ חֲזָקָה, וְזֶה יוּכַל בַּעַל הֶחָצֵר לִמְחוֹת בּוֹ <small><small>(בֵּית יוֹסֵף בְּשֵׁם הָרַשְׁבָּ"א)</small>. </small> אֲבָל כָּל זְמַן שֶׁאֵין לוֹ חֲזָקָה יוּכַל לְעַרְעֵר עָלָיו וְצָרִיךְ לְסָתְמוֹ, אַף עַל פִּי שֶׁעַכְשָׁיו אֵין צָרִיךְ לִבְנוֹת בְּצִדּוֹ. וְאִי בָעֵינָן חֲזָקָה ג' שָׁנִים, יֵשׁ בּוֹ מַחֲלֹקֶת, וּכְמוֹ שֶׁנִּתְבָּאֵר לְעֵיל סִימָן קנ"ג לְעִנְיַן זִיזִין וּשְׁאָר דְּבָרִים כַּיּוֹצֵא בוֹ וְע"ל סִימָן קנ"ה סָעִיף ל"ה.</small> 

בַּמֶּה דְּבָרִים אֲמוּרִים שֶׁיֵּשׁ חֲזָקָה לְהֶזֵּק רְאִיָּה, בְּעוֹשֶׂה מַעֲשֶׂה, כְּגוֹן פּוֹתֵחַ חַלּוֹן עַל חֲצַר חֲבֵרוֹ. אֲבָל חֲצַר הַשֻּׁתָּפִין, אַף עַל פִּי שֶׁעָמְדוּ שָׁנִים רַבּוֹת בְּלֹא מְחִצָּה, כֵּיוָן דְּמִמֵּילָא בְּלֹא עֲשִׂיַּת שׁוּם מַעֲשֶׂה הֵם מַזִּיקִים זֶה אֶת זֶה בִּרְאִיָּה, אֵין לָהֶם חֲזָקָה וְכוֹפִים זֶה אֶת זֶה לַעֲשׂוֹת מְחִצָּה. 

הֲרֵי שֶׁפָּתַח חַלּוֹן לַחֲצַר חֲבֵרוֹ וְיָדַע בַּעַל הֶחָצֵר וְלֹא עִרְעֵר, וְנָפַל הַכֹּתֶל שֶׁהַחַלּוֹן בּוֹ, לֹא הִפְסִיד זְכוּתוֹ, וּכְשֶׁיִּבְנֶה הַכֹּתֶל יַחֲזִיר בּוֹ הַחַלּוֹן. 

כֵּיצַד דִּינוֹ שֶׁל חַלּוֹן זֶה שֶׁהִנִּיחַ לְפָתְחָהּ, אִם רֹאשׁוֹ שֶׁל אָדָם יָכוֹל לִכָּנֵס מִמֶּנָּה, אוֹ שֶׁהָיְתָה לְמַטָּה מִד' אַמּוֹת אַף עַל פִּי שֶׁאֵין רֹאשׁוֹ נִכְנָס מִמֶּנָּה, אֵין בַּעַל הֶחָצֵר יָכוֹל לִבְנוֹת כְּנֶגְדָּהּ אוֹ מִצְּדָדִין, אֶלָּא אִם כֵּן הִרְחִיק ד' אַמּוֹת, כְּמוֹ שֶׁיִּתְבָּאֵר <small><small>(בִּסָעִיף כ"א)</small>.</small> הָיְתָה חַלּוֹן קְטַנָּה שֶׁאֵין רֹאשׁוֹ שֶׁל אָדָם נִכְנָס מִמֶּנָּה, וְהָיְתָה לְמַעְלָה מִד' אַמּוֹת, בַּעַל הֶחָצֵר יָכוֹל לִבְנוֹת כְּנֶגְדָּהּ אוֹ מִצְּדָדֶיהָ, שֶׁהֲרֵי טוֹעֵן וְאוֹמֵר: לֹא הִנַחְתִּיךָ לִפְתֹּחַ אֶלָּא מִפְּנֵי שֶׁהִיא קְטַנָּה וּגְבוֹהָה, אֲבָל שֶׁתַּחֲזִיק עָלַי עַד שֶׁאַרְחִיק הַבִּנְיָן, לֹא הִנַּחְתִּי. בַּמֶּה דְּבָרִים אֲמוּרִים, כְּשֶׁפְּתָחָהּ לְתַשְׁמִישׁ אוֹ כְּדֵי שֶׁיִּכָּנֵס בָּהּ הָרוּחַ, אֲבָל אִם פְּתָחָהּ לְאוֹרָה, אֲפִלּוּ הָיְתָה קְטַנָּה בְיוֹתֵר <small><small>(וְגָבוֹהָ בְּיוֹתֵר)</small>, </small> הוֹאִיל וְלֹא עִרְעֵר, הֶחֱזִיק, וְאֵין בַּעַל הֶחָצֵר יָכוֹל לִבְנוֹת כְּנֶגְדָּהּ אוֹ מִצְּדָדֶיהָ עַד שֶׁיַּרְחִיק ד' אַמּוֹת, כְּדֵי שֶׁלֹּא יַאֲפִיל עָלָיו, שֶׁהֲרֵי מָחַל לוֹ עַל הָאוֹרָה. <small>וּבְעִנְיַן אֵיזֶה חַלּוֹן עָשׂוּי לְאוֹרָה, תָּלוּי בְּעֵינֵי הַדַּיָּן וּלְפִי עִנְיַן הַחַלּוֹן <small><small>(טוּר וּבֵית יוֹסֵף בְּשֵׁם הָרַשְׁבָּ"א)</small>.</small> </small> 

וְיֵשׁ אוֹמְרִים דְּהָא דְיֵשׁ חֲזָקָה לַחַלּוֹן, דַּוְקָא כְּשֶׁיֵּשׁ לָהּ צוּרַת הַפֶּתַח אוֹ מַלְבֵּן, דִּבְלָאו הָכִי לָא הֲוֵי אֶלָּא כְּחוֹר שֶׁחֲרָרוּהוּ עַכְבָּרִים. <small>וְיֵשׁ אוֹמְרִים דְּהַכֹּל לְפִי עִנְיַן בְּנֵי הַמְדִינָה <small><small>(בֵּית יוֹסֵף בְּשֵׁם הָרַשְׁבָּ"א)</small>,</small> וְכֵן נִרְאֶה לִי.</small> 

וְכֵן מִי שֶׁהָיְתָה לוֹ חַלּוֹן מֻחְזֶקֶת, וּבָא חֲבֵרוֹ וּבָנָה כְּנֶגְדָּהּ אוֹ מִצְּדָדֶיהָ בְּלֹא הַרְחָקָה אוֹ סְתָמָהּ, וְשָׁתַק בַּעַל הַחַלּוֹן, אֵינוֹ יָכוֹל לַחֲזֹר וּלְעַרְעֵר לִפְתֹּחַ הַחַלּוֹן אוֹ לְהַרְחִיק הַבִּנְיָן, שֶׁכֵּיוָן שֶׁשָּׁתַק מָחַל, שֶׁאֵין אָדָם עָשׂוּי שֶׁסוֹתְמִים אוֹרוֹ בְּפָנָיו וְשׁוֹתֵק, אֶלָּא אִם כֵּן מָחַל, <small>הַגָּה: וּמִיָּד הָוֵי מְחִילָה. וְיֵשׁ אוֹמְרִים שֶׁצָּרִיךְ טַעֲנָה, שֶׁאִם בַּעַל הַחַלּוֹן יֵשׁ לוֹ שְׁטָר אוֹ רְאָיָה עַל הַחַלּוֹן, צָרִיךְ שֶׁיִּטְעֹן זֶה שֶׁקְּנָאוֹ וּסְתִימָתוֹ <small><small>(בְּפָנָיו)</small></small> הוּא רְאָיָה לִדְבָרָיו, וְאִם אֵין לוֹ רְאָיָה עַל הַחַלּוֹן אֶלָּא הַחֲזָקָה שֶׁהֶחֱזִיק לְבַד, אֵין זֶה צָרִיךְ טַעֲנָה אַחֶרֶת, רַק שֶׁיֹּאמַר שֶׁחֶזְקָתוֹ טָעוּת הָיְתָה <small><small>(טוּר בְּשֵׁם ר"ת וְהָרֹא"שׁ)</small>.</small> וְכָל זֶה כְּשֶׁסָּתַם בַּעַל הֶחָצֵר וְשָׁתַק בַּעַל הַחַלּוֹן, אֲבָל כְּשֶׁבַּעַל הַחַלּוֹן בְּעַצְמוֹ סָתַם חַלּוֹנוֹ, לָא הֲוֵי מְחִילָה בַּמֶּה שֶּׁסְּתָמוֹ לְפִי צֹרֶךְ שָׁעָה, אֶלָּא אִם פָּרַץ פְּצִימֵי הַחַלּוֹן שֶׁנִּכָּר שֶׁאֵינוֹ רוֹצֶה לְפָתְחוֹ עוֹד, אוֹ שֶׁבָּנָה בִּנְיָן גָּמוּר לְפָנָיו וְכַיּוֹצֵא בָּזֶה <small><small>(מָרְדְּכַי פ"ק דְּב"ב)</small>.</small> וְאִם בַּעַל הַחַלּוֹן אוֹמֵר: אֲנִי סָתַמְתִּי וְלֹא הָוֵי מְחִילָה, וּבַעַל הֶחָצֵר אוֹמֵר שֶׁהוּא סְתָמוֹ וְהָוֵי מְחִילָה, בַּעַל הַחַלּוֹן נִקְרָא מֻחְזָק וְעַל בַּעַל הֶחָצֵר לְהָבִיא רְאָיָה <small><small>(בֵּית יוֹסֵף בְּשֵׁם הָרִיטְבָ"א)</small>.</small> וְעַיִּןִ לְקַמָּן <small><small>(בְּסָעִיף כ')</small></small> וּבְסִימָן קנ"ה סָעִיף ל"ה.</small> 

מִי שֶׁהָיוּ חַלּוֹנוֹת לְמַטָּה בְכָתְלוֹ, וּבָא חֲבֵרוֹ לִבְנוֹת בִּפְנֵיהֶם, וְאָמַר לֵהּ: אֲנִי אֶפְתַּח לְךָ חַלּוֹנוֹת אֲחֵרוֹת בְּכֹתֶל זֶה לְמַעְלָה מֵאֵלּוּ, הֲרֵי זֶה מְעַכֵּב עָלָיו, וְאוֹמֵר לוֹ: בְּעֵת שֶׁתִּפְתַּח הַחַלּוֹנוֹת תַּרְעִיד הַכֹּתֶל וּתְקַלְקֵל אוֹתָהּ; וַאֲפִלּוּ אוֹמֵר: אֲנִי אֶסְתֹּר כָּל הַכֹּתֶל וְאֶבְנֶה אוֹתוֹ לְךָ חָדָשׁ וְאֶעֱשֶׂה בוֹ חַלּוֹנוֹת לְמַעְלָה וְאֶשְׂכֹּר לְךָ בַּיִת שֶׁתָּדוּר בּוֹ עַד שֶׁאֶבְנֶה, יָכוֹל לְעַכֵּב עָלָיו, שֶׁאוֹמֵר לוֹ: אֵין רְצוֹנִי שֶׁאֶטְרַח מִמָּקוֹם לְמָקוֹם, אֲפִלּוּ אֵינוֹ מִשְׁתַּמֵּשׁ בּוֹ אֶלָּא בְּעֵצִים. לְפִיכָךְ, אִם לֹא הָיָה שָׁם טֹרַח כְּלָל, וְאֵינוֹ צָרִיךְ לְפַנּוֹת, אֵינוֹ יָכוֹל לְעַכֵּב עָלָיו. אֲבָל בַּעַל הַחַלּוֹנוֹת שֶׁרָצָה לְשַׁנּוֹת מְקוֹם חַלּוֹנוֹת, בֵּין לְמַעְלָה בֵּין לְמַטָּה, אֲפִלּוּ הָיְתָה גְדוֹלָה וְאָמַר: אֶפְתַּח אַחֶרֶת קְטַנָּה וְאֶסְתֹּם זוֹ, בַּעַל הֶחָצֵר מְעַכֵּב עָלָיו, וְכֵן אֵינוֹ יָכוֹל לְהַרְחִיב בְּחַלּוֹן כָּל שֶׁהוּא. <small>הַגָּה: כֹּתֶל שֶׁבֵּין רְאוּבֵן לְשִׁמְעוֹן, וְהַכֹּתֶל שֶׁל אֶחָד מֵהֶן, יָכוֹל לִסְתֹּר כְּשֶׁיִּרְצֶה, וְאֵין חֲבֵרוֹ יָכוֹל לְעַכֵּב <small><small>(מָרְדְּכַי רֵישׁ ב"ב)</small>.</small> </small> 

הַבָּא לִפְתֹּחַ רִאשׁוֹן בָּעֲלִיָּה שֶׁכְּנֶגֶד עֲלִיַּת חֲבֵרוֹ לְהָרַב רַבֵּנוּ יוֹנָה, אֵינוֹ יָכוֹל לִפְתֹּחַ אֶלָּא עַד חֲצִי עֲלִיָּתוֹ, כְּדֵי שֶׁיִּשָּׁאֵר הַשְּׁאָר לִכְשֶׁנֶּגְדּוֹ. וּלְהָרֹא"שׁ וּלְהָרַשְׁבָּ"א, אֵין יָכוֹל חֲבֵרוֹ לְעַכֵּב עָלָיו וְלוֹמַר: הַיּוֹם אוֹ לְמָחָר אֶפְתַּח וּתְעַכֵּב עָלַי, שֶׁרְשׁוּת הָרַבִּים הֶפְקֵר הוּא וְהָרִאשׁוֹן שֶׁפָּתַח הָוֵי כְּזוֹכֶה מֵהֶפְקֵר: 

וְהָנֵי מִלֵּי בְּמָקוֹם שֶׁאֵין אָדָם רַשַּׁאי לְהוֹצִיא זִיזִין וּגְזוּזְטְרָאוֹת מֵעֲלִיָּתוֹ לִרְשׁוּת הָרַבִּים. אֲבָל בְּמָקוֹם שֶׁרַשַּׁאי לְהוֹצִיאָם, לָא הָוֵי הָאוֹר שֶׁלִּפְנֵי עֲלִיָּתוֹ הֶפְקֵר, אֶלָּא הָוֵי כַּחֲצַר הַשֻּׁתָּפִין, וּכְשֶׁפָּתַח זֶה חַלּוֹנוֹ כְּנֶגֶד אֲוִיר שֶׁלִּפְנֵי עֲלִיָּה שֶׁכְּנֶגְדּוֹ שֶׁלֹּא כְדִין פָּתַח, כֵּיוָן שֶׁגַּם הָאַחֵר יָכוֹל לְהוֹצִיא בִנְיָנוֹ לִרְשׁוּת הָרַבִּים. 

 דַּעַת הָרֹא"שׁ, שֶׁהַפּוֹתֵחַ חַלּוֹן לִרְשׁוּת חֲבֵרוֹ לְמָקוֹם שֶׁעַכְשָׁיו אֵינוֹ מַזִּיקוֹ בְּהֶזֵּק רְאִיָּה, אֵין שְׁכֵנוֹ יָכוֹל לְעַכֵּב עָלָיו בְּטַעֲנַת שֶׁהַיּוֹם אוֹ לְמָחָר יִבְנֶה הוּא הַמָּקוֹם הַהוּא וְיַזִּיקֶנּוּ זֶה מֵחַלּוֹן זֶה בְּהֶזֵּק רְאִיָּה, מִפְּנֵי שֶׁכֵּיוָן שֶׁעַכְשָׁיו אֵינוֹ מַזִּיקוֹ אֵינוֹ יָכוֹל לְעַכֵּב עָלָיו, דְּזֶה נֶהֱנֶה וְזֶה אֵינוֹ חָסֵר הוּא, וְכֵיוָן שֶׁאֵינוֹ יָכוֹל לְעַכֵּב עָלָיו אֵין לוֹ חֲזָקָה, וּכְשֶׁיִּבְנֶה הֲלָה יְכֹפֶנּוּ לְסָתְמוֹ כְדֵי שֶׁלֹּא יַזִּיקֶנּוּ בְּהֶזֵּק רְאִיָּה, וְכֵן יָכוֹל לִבְנוֹת כְּנֶגֶד אוֹתוֹ חַלּוֹן בְּלֹא הַרְחָקָה. וְעַל פִּי הַדְּבָרִים הָאֵלֶּה פָּסַק בִּרְאוּבֵן שֶׁהוֹצִיא בְּלִיטַת עֲלִיָּתוֹ לַחוּץ וּפָתַח בּוֹ חַלּוֹן, וּלְסוֹף נִמְלַךְ שִׁמְעוֹן שְׁכֵנוֹ שֶׁכְּנֶגְדּוֹ לְהוֹצִיא גַם הוּא בְּלִיטַת עֲלִיָּתוֹ, וְטוֹעֵן רְאוּבֵן שֶׁיַּרְחִיק בִּנְיָנוֹ מִכְּנֶגֶד חַלּוֹנוֹ, כְּדֵי שֶׁלֹּא יַאֲפִיל, שֶׁהַדִּין עִם שִׁמְעוֹן, מִפְּנֵי שֶׁכֵּיוָן שֶׁמִּנְהַג הַמָּקוֹם שֶׁרַשַּׁאי לְהוֹצִיא זִיזִין וּגְזוּזְטְרָאוֹת לִרְשׁוּת הָרַבִּים, הָוֵי כַּחֲצַר הַשֻּׁתָּפִין, וּכְשֶׁפָּתַח רְאוּבֵן חַלּוֹנוֹ כְּנֶגֶד הָאֲוִיר שֶׁל עֲלִיַּת שִׁמְעוֹן שֶׁלֹּא כַּדִּין פָּתַח, כֵּיוָן שֶׁגַּם שִׁמְעוֹן הָיָה יָכוֹל לְהוֹצִיא בִּנְיָנוֹ, וְעַד עַתָּה לֹא הָיָה שִׁמְעוֹן מַקְפִּיד כִּי לֹא הָיָה מַזִּיק לוֹ וְלָכֵן לֹא הָיָה יָכוֹל לִמְחוֹת בְּיָדוֹ, הִלְכָּךְ, אֵין חֲזָקָה לִרְאוּבֵן, וְיָכוֹל שִׁמְעוֹן לִבְנוֹת כְּנֶגֶד חַלּוֹנוֹ. וּמִטַּעַם זֶה פָּסַק בִּרְאוּבֵן שֶׁבָּא לִפְתֹּחַ חַלּוֹן לְחֻרְבַּת שִׁמְעוֹן אֵינוֹ יָכוֹל לִמְחוֹת בּוֹ, כֵּיוָן שֶׁאֵינוֹ מַזִּיקוֹ, וְכֵיוָן שֶׁאֵינוֹ יָכוֹל לִמְחוֹת בּוֹ אֵין לוֹ חֲזָקָה, לְפִיכָךְ, אִם נִמְצָא חַלּוֹן פָּתוּחַ לְחֻרְבָּה אֵין לוֹ חֲזָקָה, אִם לֹא שֶׁיָּבִיא עֵדִים שֶׁהֶחֱזִיק בּוֹ קֹדֶם שֶׁנַּעֲשֶׂה חֻרְבָּה. וְאָדָם שֶׁיֵּשׁ לוֹ חַלּוֹן פָּתוּחַ לִרְשׁוּת חֲבֵרוֹ וְנֶחֱרַב, טוֹב הוּא שֶׁיַּעֲמִיד עֵדִים שֶׁהֶחֱזִיק בְּחַלּוֹן זֶה קֹדֶם שֶׁנֶּחֱרַב הַמָּקוֹם, וְיִכְתֹּב עֵדוּתָם לִהְיוֹת בְּיָדוֹ לִרְאָיָה. וּמִטַּעַם זֶה פָּסַק בְּגַגִּים שֶׁהֵם מְכֻסִים רְעָפִים וְאֵין עֲלֵיהֶם תַּשְׁמִישׁ, שֶׁיָּכוֹל לִפְתֹּחַ עָלָיו חַלּוֹן, וְאִם אַחַר זְמַן יִפְתַּח זֶה אֶת גַּגּוֹ וְיָכוֹל לִרְאוֹת מֵאוֹתוֹ חַלּוֹן לְחָצֵר, כּוֹפֵהוּ לְסָתְמוֹ. הִלְכָּךְ, חַלּוֹן הַפָּתוּחַ לַחֲצַר חֲבֵרוֹ וְהוּא בְּמָקוֹם גָּבוֹהַּ, וּבָא חֲבֵרוֹ לִבְנוֹת תַּחְתָּיו וְלַעֲשׂוֹת עַל הַבִּנְיָן גַּג שֶׁל רְעָפִים, וְאוֹתוֹ הַבִּנְיָן מוֹנְעוֹ מִלְּהִסְתַּכֵּל בֶּחָצֵר, יָכוֹל לִמְחוֹת בְּיָדוֹ מִלַּעֲשׂוֹת הַבִּנְיָן וְהַגַּג, כִּי יֹאמַר לוֹ: הַיּוֹם אוֹ לְמָחָר תִּסְתֹּר הַבִּנְיָן שֶׁלְּךָ וּתְכֹפֵנִי לִסְתֹּם חַלּוֹנִי, כִּי תֹאמַר: אֵין לְךָ חֲזָקָה כִּי הָיָה פָתוּחַ עַל גַּגִּי, וַאֲנִי לֹא אוּכַל לִמְצוֹא עֵדִים שֶׁהֶחֱזַקְתִּי בוֹ בְּעוֹד שֶׁהָיִיתִי יָכוֹל לְהִסְתַּכֵּל בַּחֲצֵרְךָ. אֲבָל הָרַשְׁבָּ"א כָּתַב, שֶׁרְאוּבֵן הַבָּא לִפְתֹּחַ חַלּוֹן עַל חֲצַר שִׁמְעוֹן בְּמָקוֹם שֶׁאֵינוֹ מַזִּיקוֹ עַכְשָׁיו בְּהֶזֵּק רְאִיָּה, וְשִׁמְעוֹן טוֹעֵן שֶׁהוּא יִבְנֶה בְּשֶׁלּוֹ הַיּוֹם אוֹ לְמָחָר וְיַזִּיקֶנּוּ בִּרְאִיָּה, שֶׁהַדִּין עִם שִׁמְעוֹן לְעַכֵּב עַל יָדוֹ, דְּלָא בָּעֵי לְמֵיקָם בַּהֲדֵהּ לְמָחָר בְּדִינָא וְדַיָּנָא כְּשֶׁיָּבֹא לִבְנוֹת. וַאֲפִלּוּ אִם רָצָה לִכְתֹּב לוֹ שְׁטָר הוֹדָאָה בְּכָךְ, אֵין שׁוֹמְעִין לוֹ, דְּנִמְצָא זֶה צָרִיךְ לִהְיוֹת שׁוֹמֵר שׁוֹבָרוֹ מֵהָעַכְבָּרִים. וְכֵן דַּעַת הָרַאֲבַ"ד, וְלָזֶה הִסְכִּים הָרִיבָ"שׁ, וְכָתַב שֶׁכֵּן דַּעַת הַרְבֵּה מֵהָאַחֲרוֹנִים, וְכֵן דַּעַת ה"ר יוֹנָה וְהָרַמְבַּ"ן, וְהָכִי נָקְטִינָן. <small>וּבְמָקוֹם שֶׁיֵּשׁ מִנְהָג הוֹלְכִין אַחַר הַמִּנְהָג <small><small>(רִיבָ"שׁ סִימָן תע"ב)</small>,</small> </small> וּמִיהוּ כָּתַב הָרַמְבַּ"ן, שֶׁנִּרְאֶה לוֹ שֶׁאֵינוֹ יָכוֹל לְהַחֲזִיק עָלָיו הוֹאִיל וְאֵינוֹ מַזִּיקוֹ עֲדַיִן. <small>הַגָּה: וַאֲפִלּוּ לְמַאן דְּאָמַר שֶׁיֵּשׁ לוֹ חֲזָקָה הוֹאִיל וְהָיָה יָכוֹל לִמְחוֹת, הָנֵי מִלֵּי בְּפוֹתֵחַ לִרְשׁוּת חֲבֵרוֹ. אֲבָל בְּפוֹתֵחַ לִרְשׁוּת הָרַבִּים וְכַדּוֹמֶה, שֶׁאֵין בְּיָדוֹ לִמְחוֹת כְּלָל, לְכֻלֵּי עָלְמָא לָא הֲוֵי חֲזָקָה. רְאוּבֵן שֶׁהָיוּ לוֹ חַלּוֹנוֹת בְּבֵיתוֹ נֶגֶד חֲצֵרוֹ אוֹ גִנָּתוֹ שֶׁל חֲבֵרוֹ וְכֹתֶל בֵּינֵיהֶן, וְנָפַל הַכֹּתֶל וְעַל יְדֵי זֶה רְאוּבֵן רוֹאֶה לִרְשׁוּת חֲבֵרוֹ, צָרִיךְ לִסְתֹּם חֲלּוֹנוֹתָיו, אַף עַל פִּי שֶׁעֲשָׂאָם בְּהֶתֵּר. כֵּן כָּתַב הָרֹא"שׁ בִּתְשׁוּבָה <small><small>(הֵבִיאוֹ הַטּוּר סכ"ב)</small>.</small> מִיהוּ, אִם הָיָה בַּיִת מַפְסִיק וְהָיָה גַם כֵּן שֶׁל רְאוּבֵן אוֹ שֶׁל אַחֵר שֶׁהָיָה רוֹאֶה מֵאוֹתוֹ בַיִת לִרְשׁוּת חֲבֵרוֹ, וְנָפַל וְעַל יְדֵי כָּךְ רוֹאֶה מִבַּיִת אַחֵר, אֵין צָרִיךְ לִסְתֹּם חֲלּוֹנוֹתָיו דְּמַאי שְׁנָא <small><small>(שֶׁרוֹאִין)</small></small> מִבַּיִת זֶה אוֹ מִבַּיִת אַחֵר <small><small>(טוּר שָׁם)</small>.</small> מִיהוּ, יֵשׁ חוֹלְקִין וּסְבִירָא לְהוּ דְהֶזֵּק רְאִיָּה מִקְרֵי הֶזֵּק דְּמִמֵּילָא, וּמֵאַחַר שֶׁעָשָׂה בְּהֶתֵּר עַל הַנִּזָּק לְהַרְחִיק עַצְמוֹ. וְעַיֵּן לְקַמָּן סִימָן קנ"ה.</small> 

רְאוּבֵן שֶׁפָּתַח חַלּוֹן לַחֲצַר שֻׁתָּפִין, וְהָאֶחָד אֵינֶנּוּ פֹה, וְהִתְנָה עִם זֶה שֶׁהוּא פֹה שֶׁכְּשֶׁיַּחֲלֹקוּ אִם יִפֹּל חֶלְקוֹ אֵצֶל רְאוּבֵן לֹא יוּכַל לִמְחוֹת בּוֹ, אֵין תְּנַאי זֶה כְּלוּם. 

רְאוּבֵן יֵשׁ לוֹ בַּיִת אֵצֶל גּוֹי, וּפָתַח חַלּוֹן עַל גַּגּוֹ שֶׁל גּוֹי, לְאַחַר יָמִים מָכַר הַגּוֹי בֵּיתוֹ לְיִשְׂרָאֵל, וּבָא הַלּוֹקֵחַ לְהַגְבִּיהַ בֵּיתוֹ בְּעִנְיָן שֶׁסוֹתֵם הַחַלּוֹן שֶׁל יִשְׂרָאֵל, וְטוֹעֵן רְאוּבֵן: אַתָּה מַאֲפִיל עַל אוֹרוֹת חַלּוֹנִי, אַף עַל פִּי שֶׁהַלּוֹקֵחַ בָּא מֵחֲמַת גּוֹי, אָסוּר לוֹ לִסְתֹּם כְּדִין יִשְׂרָאֵל עִם יִשְׂרָאֵל, דְּלָא אַשְׁכְּחָן דְּקָאֵי בִּמְקוֹם גּוֹי אֶלָּא לִגְרִיעוּתָא. <small>הַגָּה: וְיֵשׁ אוֹמְרִים דְּהוֹאִיל וְהַגּוֹי הָיָה יָכוֹל לְסָתְמוֹ, גַּם הַלּוֹקֵחַ הַבָּא מִכֹּחוֹ יָכוֹל לְסָתְמוֹ, וְכֵן כָּל כֹּחַ הַגּוֹי יֵשׁ לְיִשְׂרָאֵל הַבָּא מִכֹּחוֹ, וְכֵן הוֹרוּ מַהֲרַ"ם וְהָרֹא"שׁ, וְכֵן נִרְאֶה לִי לְהוֹרוֹת. וְכָל שֶׁכֵּן בְּמָקוֹם דְּאִכָּא דִינָא דְמַלְכוּתָא דְאַזְלִינָן בַּתְרָהּ. וְצָרִיךְ הַלּוֹקֵחַ לְהִזָּהֵר שֶׁיַּחֲזִיק בְּקַרְקַע הַגּוֹי קֹדֶם שֶׁיִּתֵּן לַגּוֹי הַמָּעוֹת, כִּי אִם יִתֵּן לוֹ הַמָּעוֹת קֹדֶם הַחֲזָקָה מִיָּד נִסְתַּלֵּק הַגּוֹי וְהָוֵי כְּהֶפְקֵר וְזָכָה הַיִּשְׂרָאֵל הַשֵּׁנִי בְּחַלּוֹנוֹת אֵלּוּ קוֹדֶם שֶׁיַּחֲזִיק הַיִּשְׂרָאֵל הַשֵּׁנִי <small><small>(מָרְדְּכַי פֶּרֶק חֶזְקַת)</small>.</small> וְכָל זֶה מַיְרֵי שֶׁיָּדוּעַ שֶׁחֲצֵרוֹ שֶׁל גּוֹי הָיָה קֹדֶם לְחַלּוֹנוֹת שֶׁל זֶה, אֲבָל אִם סָפֵק אִם הַחַלּוֹנוֹת הָיוּ קוֹדְמִין וְהֶחֱזִיק בְּשֶׁל הֶפְקֵר, עַל הַלּוֹקֵחַ הַבָּא לִסְתֹּם לְהָבִיא רְאָיָה <small><small>(תְּשׁוּבַת רַמְבַּ"ן סִימָן י"ו)</small>.</small> וְאֵין חֲזָקָה מוֹעֶלֶת נֶגֶד גּוֹי וְהַבָּא מִכֹּחוֹ אֶלָּא אִם כֵּן הֶחֱזִיק בּוֹ לְאַחַר שֶׁלְּקָחוֹ מִן הַגּוֹי, <small><small>(תְּשׁוּבַת רַשְׁבָּ"א)</small></small> וְעַיֵּן לְקַמָּן סִימָן קצ"ד.</small> 

רְאוּבֵן שֶׁהָיָה לוֹ בַּיִת אֵצֶל חֲצֵרוֹ שֶׁל גּוֹי וּפָתַח עָלָיו חַלּוֹנוֹת, כִּי כֵן דִּינֵיהֶם שֶׁל גּוֹיִם, וְעַתָּה מָכַר הַגּוֹי חֲצֵרוֹ לְשִׁמְעוֹן, וְאָמַר שִׁמְעוֹן לִרְאוּבֵן: סְתֹם חַלּוֹנוֹתֶיךָ, הַדִּין עִמּוֹ, וַאֲפִלּוּ טָעַן רְאוּבֵן שֶׁלָּקַח מֵהַגּוֹי. <small>הַגָּה: וּכְבָר נִתְבָּאֵר בְּסָמוּךְ דְּיֵשׁ חוֹלְקִין. רְאוּבֵן שֶׁהָיָה לוֹ בַּיִת אֵצֶל גּוֹי וְהַגּוֹי פָּתַח לוֹ חַלּוֹנוֹת לַחֲצֵרוֹ שֶׁל רְאוּבֵן, וְקָנָה שִׁמְעוֹן הַבַּיִת מִן הַגּוֹי, וּבָא רְאוּבֵן לִסְתֹּם הַחַלּוֹנוֹת וּמַרְאֶה שְׁטָר שֶׁכֵּן כָּתַב לוֹ הַגּוֹי שֶׁיּוּכַל לִסְתֹּם, וְשִׁמְעוֹן אוֹמֵר כִּי הַבַּיִת שֶׁקָּנָה הָיָה כְּבָר שֶׁל יִשְׂרָאֵל [אַחַר שֶׁמְּכָרוֹ לַגּוֹי וְהוּא הֶחֱזִיק בַּחַלּוֹנוֹת] וְהוּא הֶחֱזִיק בַּחַלּוֹנוֹת <small><small>(וְהוּא הֶחֱזִיק בַּחַלּוֹנוֹת קֹדֶם שֶׁמְּכָרוֹ לַגּוֹי)</small>,</small> אִם הַגּוֹי הָיָה צָרִיךְ לְסָתְמוֹ בְּדִינֵיהֶם אוֹ שֶׁכָּתוּב בַּשְּׁטָר שֶׁמַּרְאֶה רְאוּבֵן שֶׁאֵין לוֹ חֲזָקָה בַּחַלּוֹנוֹת כִּי נַעֲשׂוּ שֶׁלֹּא כַּדִּין אוֹ בְּדֶרֶךְ שְׁאֵלָה, שִׁמְעוֹן הַבָּא מִכֹּחַ גּוֹי לֹא עָדִיף מִנֵּהּ. אֲבָל אִם הַגּוֹי לֹא הָיָה צָרִיךְ לְסָתְמָן, גַּם לֹא הוֹדָה שֶׁאֵין לְחַלּוֹנוֹתָיו חֲזָקָה, רַק שֶׁכָּתַב: אֲנִי אֶסְתֹּם כְּשֶׁתִּרְצֶה וְחִיֵּב עַצְמוֹ בַּמֶּה שֶּׁלֹּא הָיָה מְחֻיָּב מִדִּינָא, אֵין צָרִיךְ שִׁמְעוֹן לְסָתְמָן <small><small>(תְּשׁוּבַת רַשְׁבָּ"א אֶלֶף קכ"ט)</small>.</small> וְגוֹי שֶׁהֶחֱזִיק בְּחַלּוֹנוֹת אֵינָהּ חֲזָקָה, מֵאַחַר שֶׁבְּדִינֵיהֶם אֵינָם יְכוֹלִים לִמְחוֹת בָּהֶן אִם כֵּן הַחֲזָקָה אֵינָהּ חֲזָקָה <small><small>(שָׁם)</small>.</small> </small> 

יִשְׂרָאֵל שֶׁהָיָה לוֹ חַלּוֹן פָּתוּחַ לַחֲצַר הַגּוֹי, וְסָתַם אוֹתוֹ מִבַּחוּץ וְהִנִּיחוֹ פָּתוּחַ לְצַד פְּנִים, לְאַחַר זְמַן מָכַר הַגּוֹי חֲצֵרוֹ לְיִשְׂרָאֵל, וְאוֹתוֹ הַיִּשְׂרָאֵל בּוֹנֶה כֹּתֶל, נִזְדַּמֵּן קֶרֶן כָּתְלוֹ לִסְתֹּם הַחַלּוֹן, וְטָעַן הַיִּשְׂרָאֵל: אֲנִי מִפְּנֵי הַגּוֹי סְתַמְתֵּהּ מִפְּנֵי הֶזֵּק רְאִיָּה וְעַתָּה אֶרְצֶה לְפָתְחוֹ, אֵינוֹ יָכוֹל לַחֲזֹר וְלִפְתֹּחַ, כֵּיוָן שֶׁסָתַם חוּצָה לוֹ וְשִׁיֵּר הַכֹּתֶל כֻּלּוֹ לִפְנִים, גִּלָּה בְּדַעְתּוֹ שֶׁעֲקָרָהּ מִלְּהִשְׁתַּמֵּשׁ לְאוֹרָהּ וַעֲשָׂאָהּ כְּחַלּוֹן שֶׁאָדָם עוֹשֶׂה בְּתוֹךְ בֵּיתוֹ. וְעוֹד יָכוֹל הַקּוֹנֶה לוֹמַר: אֲנִי מָצָאתִי חַלּוֹן זוֹ סְתוּמָה, מִנַּיִן שֶׁפְּתוּחָה הָיְתָה וְנִסְתְּמָה, יֵשׁ לָחוּשׁ שֶׁמָּא הַגּוֹי סְתָמָהּ וְנַעֲשֵׂית חֲזָקָה, כִּדְאַמְרָן: וְלִסְתֹּם לְאַלְתָּר הָוֵי חֲזָקָה. 

מִי שֶׁהָיְתָה לוֹ חַלּוֹן בְּכָתְלוֹ, וּבָא חֲבֵרוֹ וְעָשָׂה חָצֵר בְּצִדּוֹ, אֵינוֹ יָכוֹל לוֹמַר לְבַעַל הַחַלּוֹן זֶה: סְתֹם חַלּוֹן זֶה כְּדֵי שֶׁלֹּא תַבִּיט בִּי, שֶׁהֲרֵי הֶחֱזִיק בְּהֶזֵּק זֶה. וְאִם בָּא חֲבֵרוֹ לִבְנוֹת כָּתְלוֹ כְּנֶגֶד הַחַלּוֹן כְּדֵי שֶׁיָּסִיר הֶזֵּק רְאִיָּתוֹ, צָרִיךְ לְהַרְחִיק אֶת כָּתְלוֹ מִכְּנֶגֶד הַחַלּוֹן ד' אַמּוֹת, כְּדֵי שֶׁלֹּא יַאֲפִיל עָלָיו; וְכֵיוָן שֶׁהִרְחִיק אַרְבַּע אַמּוֹת, אַף עַל פִּי שֶׁמַּאֲפִיל, אֵינוֹ צָרִיךְ לְהַרְחִיק יוֹתֵר. הָיְתָה הַחַלּוֹן לְמַטָּה בַּכֹּתֶל, כּוֹפֶה אֶת חֲבֵרוֹ לִבְנוֹת כְּנֶגְדָּהּ בְּרִחוּק ד' אַמּוֹת וּלְהַגְבִּיהַ הַבִּנְיָן ד' אַמּוֹת, כְּדֵי שֶׁלֹּא יַבִּיט בּוֹ מֵהַחַלּוֹן. הָיְתָה הַחַלּוֹן לְמַעְלָה בַּכֹּתֶל, וּבָנָה חֲבֵרוֹ כֹּתֶל כְּנֶגֶד הַחַלּוֹן מִלְּמַטָּה; אִם הָיָה מֵרֹאשׁ הַכֹּתֶל שֶׁבָּנָה עַד הַחַלּוֹן גֹּבַהּ ד' אַמּוֹת אוֹ יוֹתֵר אֵינוֹ יָכוֹל לְמָנְעוֹ, אַף עַל פִּי שֶׁלֹּא הִרְחִיק מֵהַכֹּתֶל כְּלוּם, שֶׁהֲרֵי לֹא הֶאֱפִיל עָלָיו וְאֵינוֹ מַזִּיקוֹ בִּרְאִיָּה. אֲבָל אִם נִשְׁאַר גֹּבַהּ מֵרֹאשׁ הַכֹּתֶל עַד הַחַלּוֹן פָּחוֹת מִד' אַמּוֹת, כּוֹפֵהוּ לְמַעֵט הַכֹּתֶל, כְּדֵי שֶׁלֹּא יַעֲמֹד עַל רֹאשׁ הַכֹּתֶל וְיַשְׁקִיף מֵהַחַלּוֹן, אוֹ יַגְבִּיהַ הַכֹּתֶל עַל הַחַלּוֹן ד' אַמּוֹת, וְיִהְיֶה הַכֹּתֶל רָחוֹק מֵהַחַלּוֹן ד' אַמּוֹת, כְּדֵי שֶׁלֹּא יַאֲפִיל וְלֹא יָצִיץ וְיִרְאֶה. <small>הַגָּה: וְכָל זֶה בְּבוֹנֶה נֶגֶד חַלּוֹן שֶׁעַל גַּבֵּי חָצֵר, אֲבָל חַלּוֹן שֶׁהוֹלֵךְ לִרְשׁוּת הָרַבִּים אֵין לוֹ חֲזָקָה, כְּמוֹ שֶׁנִּתְבָּאֵר סָעִיף י"ו, וְלָכֵן יָכוֹל לִבְנוֹת כְּנֶגְדּוֹ אַף עַל פִּי שֶׁמַּאֲפִיל עָלָיו <small><small>(תְּשׁוּבַת הָרַשְׁבָּ"א אֶלֶף פ"ה וְאֶלֶף קל"ה וּב"י דָּיִיק לָהּ מִלְּשׁוֹן הַטּוּר)</small>.</small> וְעַיִּןִ לְקַמָּן סִימָן זֶה סָעִיף <small><small>(ל"א)</small></small> וְל"ב.</small> 

בָּנָה כֹּתֶל בְּצַד הַחַלּוֹן, צָרִיךְ לְהַרְחִיק מֵהַחַלּוֹן טֶפַח, וּמַגְבִּיהַּ הַכֹּתֶל אַרְבַּע אַמּוֹת עַל הַחַלּוֹן, אוֹ כּוֹנֵס רֹאשׁ הַכֹּתֶל, כְּדֵי שֶׁלֹּא יֵשֵׁב עָלָיו וְיָצִיץ וְיִרְאֶה. <small>הַגָּה: וּמוֹדְדִין טֶפַח זוֹ מִן הַחַלּוֹן עַצְמוֹ וְלֹא מִן הַשְּׁקִיפָה, וְכָל מִי שֶׁיֵּשׁ לוֹ חַלּוֹן יָכוֹל לְשַׁקְּפוֹ אַחַר כָּךְ בֵּין מִבַּחוּץ בֵּין מִבִּפְנִים וְאֵין חֲבֵרוֹ יָכוֹל לְעַכֵּב, וְלָכֵן הַשְּׁקִיפָה אֵין לָהּ חֲזָקָה <small><small>(מָרְדְּכַי פֶּרֶק לֹא יַחְפֹּר)</small>.</small> </small> 

בָּנָה כְּתָלִים מִשְּׁנֵי צִדֵּי הַחַלּוֹן, צָרִיךְ לִהְיוֹת בֵּינֵיהֶם רֹחַב ד' אַמּוֹת, וְהַחַלּוֹן בְּאֶמְצַע הָאַרְבַּע. וְלֹא יְסַכֵּךְ עַל גַּבֵּיהֶם אֶלָּא אִם כֵּן הִרְחִיק הַסִכּוּךְ מֵהַכֹּתֶל שֶׁיֵּשׁ בּוֹ הַחַלּוֹן ד' אַמּוֹת, כְּדֵי שֶׁלֹּא יַאֲפִיל עָלָיו. 

עָשָׂה גַג מְשֻׁפָּע אֵצֶל חַלּוֹן חֲבֵרוֹ, אַף עַל פִּי שֶׁאֵין עָלָיו תַּשְׁמִישׁ קָבוּעַ, צָרִיךְ לְהַשְׁפִּיל מִמֶּנּוּ ד' אַמּוֹת. 

אִם פָּתַח בְּתִקְרַת עֲלִיָּתוֹ כְּעֵין אֲרֻבָּה וּמִשָּׁם נִכְנָס אוֹר לְבֵיתוֹ, אִם בָּא שְׁכֵנוֹ לִבְנוֹת אֵינוֹ צָרִיךְ לְהַרְחִיק כְּלָל. <small>הַגָּה: רְאוּבֵן שֶׁבָּנָה בְּבֵיתוֹ חֶדֶר לְאוֹצַר יַיִן וְשֶׁמֶן וְצָרִיךְ אֲוִיר לְקָרֵר הַיַּיִן, וּבָא חֲבֵרוֹ לִבְנוֹת כֹּתֶל כְּנֶגְדּוֹ, יָכוֹל רְאוּבֵן לִמְחוֹת בּוֹ אַף עַל פִּי שֶׁהִרְחִיק ד' אַמּוֹת, דְּמֵאַחַר שֶׁהַחֶדֶר מוּכָן לְאוֹצָר וַעֲשָׂאוֹ בְּבֵיתוֹ בִּרְשׁוּת, אֵין חֲבֵרוֹ רַשַּׁאי לַעֲשׂוֹת לוֹ הֶזֵּק בְּבִנְיָנוֹ <small><small>(בֵּית יוֹסֵף בְּשֵׁם הָרַשְׁבָּ"א)</small>.</small> </small> 

אֶחָד מֵהַשֻּׁתָּפִין שֶׁרָצָה לְהַגְבִּיהַ הַכֹּתֶל הַמְשֻׁתָּף בֵּינֵיהֶם <small><small>(עַל)</small></small> לְהוֹצָאָתוֹ יוֹתֵר עַל ד' אַמּוֹת, אַף עַל פִּי שֶׁהוּא מַאֲפִיל הֶחָצֵר אֵין חֲבֵרוֹ יָכוֹל לְעַכֵּב עָלָיו. 

שְׁנֵי אַחִים שֶׁחָלְקוּ חָצֵר מִדַּעְתָּן וְשָׁמוּ הַבִּנְיָן וְהָעֵצִים זֶה כְּנֶגֶד זֶה וְלֹא הִשְׁגִּיחוּ עַל שׁוּמַת הָאֲוִיר, וְהִגִּיעַ לְאֶחָד מֵהֶם בְּחֶלְקוֹ תַּרְבֵּץ הֶחָצֵר וְלַשֵּׁנִי הָאַכְסַדְּרָה, אִם רָצָה בַּעַל הֶחָצֵר לִבְנוֹת כֹּתֶל בְּסוֹף חֶלְקוֹ, בּוֹנֶה בִּפְנֵי הָאַכְסַדְּרָה, וְאַף עַל פִּי שֶׁמַּאֲפִיל עָלָיו, שֶׁהֲרֵי לֹא שָׁמוּ הָאֲוִיר. וְהוּא הַדִּין אִם הָיוּ חַלּוֹנוֹת פְּתוּחוֹת מֵחָצֵר שֶׁל זֶה לְשֶׁל זֶה, יָכוֹל לִבְנוֹת בִּפְנֵיהֶם. מִיהוּ, כָּל שֶׁלֹּא בָנָה בִּפְנֵיהֶם אֵינוֹ יָכוֹל לוֹמַר לוֹ: סְתֹם חַלּוֹנוֹתֶיךָ, אַף עַל פִּי שֶׁיֵּשׁ הֶזֵּק רְאִיָּה. <small>הַגָּה: וְיֵשׁ אוֹמְרִים דְּיָכוֹל לוֹמַר לוֹ: סְתֹם חַלּוֹנוֹתֶיךָ <small><small>(טוּר בְּשֵׁם הָרֹא"שׁ וְנִרְאֶה מֵהָרַמְבַּ"ם פ"ז דִּשְׁכֵנִים)</small>.</small> וְדַוְקָא בְּאַכְסַדְרָה שֶׁיֵּשׁ לוֹ אוֹר יוֹתֵר מִדַּאי, אֲבָל הַחַלּוֹנוֹת הַצְּרִיכִים לַבַּיִת אֵינוֹ יָכוֹל לִבְנוֹת כְּנֶגְדָּן, וְכָל שֶׁכֵּן שֶׁלֹּא לְסָתְמוֹ, דְּבַיִת בְּלֹא אוֹר אֵינוֹ שָׁוֶה כְּלוּם <small><small>(טוּר וְכ"כ הָרֹא"שׁ)</small>.</small> </small> 

רְאוּבֵן שֶׁנָּתַן אוֹ מָכַר כְּאֶחָד הַבַּיִת לְשִׁמְעוֹן וְהֶחָצֵר לְלֵוִי, וְהָיוּ חַלּוֹנוֹת פְּתוּחִים מֵהַבַּיִת לֶחָצֵר, אִם רָצָה אוֹתוֹ שֶׁזָּכָה בֶּחָצֵר לִבְנוֹת בִּפְנֵיהֶם <small>הָרְשׁוּת בְּיָדוֹ.</small> וְהוּא הַדִּין אִם מָכַר אוֹ נָתַן הֶחָצֵר וְשִׁיֵּר הַבַּיִת לְעַצְמוֹ, דְּרַשַּׁאי אוֹתוֹ שֶׁזָּכָה בֶּחָצֵר לִבְנוֹת בִּפְנֵי הַחַלּוֹנוֹת. <small>וְיֵשׁ אוֹמְרִים דְּאֵין יָכוֹל לִבְנוֹת,</small> אֶלָּא אִם כֵּן הִרְחִיק אַרְבַּע אַמּוֹת. <small>הַגָּה: מָכַר הַבַּיִת וְשִׁיֵּר הֶחָצֵר לְעַצְמוֹ, יֵשׁ אוֹמְרִים דְּאֵינוֹ יָכוֹל לִסְתֹּם חַלּוֹנוֹתָיו, דְּמוֹכֵר בְּעַיִן יָפָה מוֹכֵר, וְהוּא הַדִּין לְנוֹתֵן <small><small>(רַבִּי יְרוּחָם נל"א ח"י וּב"י)</small>.</small> וְיֵשׁ חוֹלְקִין <small><small>(נִמּוּקֵי יוֹסֵף סוֹף פֶּרֶק לֹא יַחְפֹּר וּב"י בְּשֵׁם הָרִיטְבָ"א)</small></small> וְעַיֵּן לְקַמָּן סִימָן קנ"ה סָעִיף כ"ה.</small> 

מִי שֶׁהָיָה מַזִּיק אֶת חֲבֵרוֹ בְּהֶזֵּק רְאִיָּה, וּכְשֶׁרָאָה שֶׁהָיָה חֲבֵרוֹ תּוֹבְעוֹ נָתַן אוֹתוֹ הַבַּיִת לִבְנוֹ קָטָן, אֵין אוֹמְרִין: נַמְתִּין עַד שֶׁיַּגְדִּיל, אֶלָּא מְסַלְּקִין הַהֶזֵּק מִיָּד. <small>וְאִם קָדַם וּמָכַר הַבַּיִת לְגוֹי, כּוֹפִין הַמּוֹכֵר לְסַלֵּק הֶזֵּקוֹ <small><small>(בֵּית יוֹסֵף בְּשֵׁם רַשְׁבָּ"א)</small>.</small> </small> 

מִי שֶׁיֵּשׁ לוֹ חַלּוֹנוֹת עַל חֲצַר חֲבֵרוֹ, וְהֵן סְתוּמוֹת מִכַּמָּה שָׁנִים אֶלָּא שֶׁלֹּא נִפְרְצוּ הַפַּצִּימִין <small><small>(פֵּרוּשׁ, הַמַּשְׁקוֹף מִלְמַעְלָה וּמִלְּמַטָּה מִיָּמִין וּמִשְּׂמֹאל, ב"י, אִי נַמֵּי, שִׁוּוּי חַלּוֹנוֹת נִקְרָא פַּצִימִין וּכְשֶׁרוֹצֶה לִסְתֹּם פּוֹרֵץ הַשִּׁוּוּי כְּדֵי לְחַבֵּר הַכְּתָלִים, עָרוּךְ)</small>,</small> אִם רָצָה לַחֲזֹר וּלְפָתְחָן, הָרְשׁוּת בְּיָדוֹ, מֵאַחַר שֶׁלֹּא נִפְרְצוּ הַפַּצִּימִין. 

כָּתַב הָרַשְׁבָּ"א, שֶׁאַף עַל פִּי שֶׁהַפּוֹתֵחַ חַלּוֹן לִרְשׁוּת הָרַבִּים אֵין חֲבֵרוֹ שֶׁכְּנֶגְדּוֹ רַשַּׁאי לִפְתֹּחַ חַלּוֹן כְּנֶגֶד אוֹתוֹ חַלּוֹן, אִם בָּא לְהַגְבִּיהַּ כָּתְלוֹ מַגְבִּיהַּ וְאֵינוֹ נִמְנָע, וְאַף עַל פִּי שֶׁאֵין בֵּינֵיהֶם ד' אַמּוֹת, וּבִלְבַד שֶׁיַּגְבִּיהַּ ד' כְּדֵי שֶׁלֹּא יָצִיץ וְיִרְאֶה. 

רְאוּבֵן שֶׁזָּכָה בְּחֻרְבָּה שֶׁל הֶפְקֵר, וּבָנָה בָהּ בָּתִּים וַעֲלִיּוֹת בְּחַלּוֹנוֹת וּפְתָחִים, וּבָא שִׁמְעוֹן וְזָכָה גַם כֵּן מֵהַהֶפְקֵר וּבָנָה בָתִּים וַעֲלִיּוֹת כְּנֶגְדּוֹ, וְנִמְצָא הַשֵּׁנִי נִיזָּק מֵהָרִאשׁוֹן מֵהֶזֵּק רְאִיָּה וְתוֹבֵעַ מֵהָרִאשׁוֹן שֶׁיָּסִיר הֶזֵּקוֹ, אֵין בְּדִבְרֵי הַשֵּׁנִי כְּלוּם, שֶׁהָרִאשׁוֹן זָכָה וְאֵין הַשֵּׁנִי יָכוֹל לְמָנְעוֹ. וְלֹא עוֹד, אֶלָּא שֶׁאִם בָּא הַשֵּׁנִי לְהַזִּיקוֹ בְּהֶזֵּק רְאִיָּה גַם הוּא, כְּגוֹן שֶׁרוֹצֶה לִפְתֹּחַ חַלּוֹן כְּנֶגֶד חֲצֵרוֹ שֶׁל רִאשׁוֹן אוֹ לַחֲצֵרוֹ, אֵינוֹ רַשַּׁאי: 


Siman 155

הַבַּיִת וְהָעֲלִיָּה שֶׁל שְׁנַיִם, לֹא יַעֲשֶׂה בַּעַל הַבַּיִת תַּנּוּר בְּתוֹךְ בֵּיתוֹ אֶלָּא אִם כֵּן יֵשׁ לוֹ עַל גַּבָּיו גֹּבַהּ ד' אַמּוֹת בֵּינוֹ לְתִקְרַת הָעֲלִיָּה, <small><small>(שֶׁלֹּא יִשְׂרֹף הָעֲלִיָּה)</small>.</small> וְכֵן לֹא יַעֲמִיד בַּעַל הָעֲלִיָּה תַּנּוּר, עַד שֶׁיִּהְיֶה תַּחְתָּיו מַעֲזִיבָה שְׁלֹשָׁה טְפָחִים, מִלְּבַד שֶׁיְּהֵא עַל גַּבָּיו גֹּבַהּ ד' אַמּוֹת; וּבְכִירָה, טֶפַח מַעֲזִיבָה מִתַּחְתֶּיהָ. וְאִם תַּנּוּר שֶׁל נַחְתּוֹמִין הוּא, צָרִיךְ שֶׁיִּהְיֶה תַחְתָּיו ד' טְפָחִים. וּבְכִירָה שֶׁל נַחְתּוֹמִין, וְאַף עַל פִּי שֶׁהִרְחִיק כְּשִׁעוּר, אִם יָצָא הָאֵשׁ וְהִזִּיקָה, מְשַׁלֵּם מַה שֶּׁהִזִּיקָה. וְכָל אָדָם בְּבֵיתוֹ צָרִיךְ לְהַרְחִיק כַּשִּׁעוּרִים הַלָּלוּ, מִפְּנֵי הַשְּׁכֵנִים שֶׁמְּעַכְּבִים עָלָיו. 

מִי שֶׁהָיְתָה לוֹ חֲנוּת תַּחַת אוֹצַר חֲבֵרוֹ, לֹא יַעֲשֶׂה בָהּ לֹא נַחְתּוֹם וְלֹא צַבָּע וְלֹא רֶפֶת בָּקָר, וְלֹא יַכְנִיס שָׁם אַסְפַּסְתָּא <small><small>(פֵּרוּשׁ, תְּבוּאָה שֶׁלֹּא הֵבִיאָה שְׁלִישׁ וְהוּא מַאֲכַל בְּהֵמָה, תַּרְגּוּם עַל בְּלִילוֹ <small>(אִיּוֹב ו, ה)</small>, עַל אַסְפַּסְתֵּהּ)</small>,</small> וְכַיּוֹצֵא בָּהֶם מִדְּבָרִים שֶׁעוֹלֶה מֵהֶם הֶבֶל חַם הַרְבֵּה, מִפְּנֵי שֶׁהַחֹם מַפְסִיד פֵּרוֹת הָאוֹצָר. <small>וְהוּא הַדִּין שֶׁלֹּא יִפְתַּח חַלּוֹן מִבַּיִת שֶׁיֵּשׁ בּוֹ דְבָרִים אֵלּוּ לַחֶדֶר שֶׁיֵּשׁ לוֹ תַּחַת הָאוֹצָר <small><small>(טוּר בְּשֵׁם הָרַשְׁבָּ"א)</small>. </small> </small> לְפִיכָךְ, אִם הָיָה אוֹצַר יַיִן בְּאֶרֶץ יִשְׂרָאֵל, שֶׁאֵין הַחֹם מַפְסִידוֹ, הֲרֵי זֶה עוֹשֶׂה בַּחֲנוּתוֹ כָּל מְלֶאכֶת אֵשׁ שֶׁיִּרְצֶה. אֲבָל לֹא יַעֲשֶׂה רֶפֶת בָּקָר, מִפְּנֵי שֶׁמַּפְסִיד רֵיחַ הַיַּיִן. <small>וְכֵן בְּמָקוֹם שֶׁקּוֹל וְנִדְנוּד קָשִׁים לַיַּיִן, שֶׁצָּרִיךְ לְהַרְחִיק <small><small>(רִיבָ"שׁ סִימָן רצ"ו)</small>.</small> </small> וְאִם הֻחְזְקָה הַחֲנוּת בַּתְּחִלָּה לְרֶפֶת אוֹ לְנַחְתּוֹם וְכַיּוֹצֵא בּוֹ, וְאַחַר כָּךְ רָצָה בַּעַל הָעֲלִיָּה לַעֲשׂוֹת עֲלִיָּתוֹ אוֹצָר, אֵינוֹ יָכוֹל לִמְחוֹת בְּיָדוֹ. 

גִּלָּה בַּעַל הָעֲלִיָּה דַּעְתּוֹ שֶׁחָפֵץ לַעֲשׂוֹת בָּהּ אוֹצָר, כְּגוֹן שֶׁכִּבֵּד וְרִבֵּץ עֲלִיָּתוֹ אוֹ שֶׁרִבָּה בָהּ חַלּוֹנוֹת כְּדֶרֶךְ שֶׁעוֹשִׂים לְאוֹצָר, וְקָדַם זֶה וְעָשָׂה תַנּוּר קֹדֶם שֶׁיַּכְנִיס פֵּרוֹת לָאוֹצָר, אוֹ שֶׁהִתְחִיל לֶאֱצֹר שֻׁמְשְׁמִין אוֹ רִמּוֹנִים אוֹ תְמָרִים וְכַיּוֹצֵא בָּהֶם וְקָדַם זֶה וְעָשָׂה הַתַּנוּר קֹדֶם שֶׁאָצַר חִטִּים, אוֹ שֶׁעָשָׂה בַּעַל הַחֲנוּת מְחִלָּה עַל גַבָּהּ לְהַבְדִּיל בֵּין הַחֲנוּת וּבֵין הָאוֹצָר, בְּכָל אֵלּוּ בַּעַל הָאוֹצָר מְעַכֵּב עָלָיו, וְאִם עָבַר וְעָשָׂה אֵינוֹ יָכוֹל לַהֲסִירוֹ. 

הָיוּ מֵימֵי הָעֶלְיוֹן יוֹרְדִים עַל הַתַּחְתּוֹן וּמַזִּיקִין אוֹתוֹ, אִם אֵין שָׁם מַעֲזִיבָה, בְּעִנְיָן שֶׁכְּשֶׁשּׁוֹפֵךְ מֵימָיו מִיָּד יוֹרְדִים לַתַּחְתּוֹן וּמַזִּיקִים אוֹתוֹ, חַיָּב לְסַלֵּק הֶזֵּקוֹ. וְאִם יֵשׁ מַעֲזִיבָה שֶׁהַמַּיִם נִבְלָעִים בָּהּ וְאֵינָם יוֹרְדִים מִיָּד, אֶלָּא לְאַחַר מִכָּאן יוֹרְדִים וּמַזִּיקִין, אֵינוֹ חַיָּב לְסַלֵּק הֶזֵּקוֹ. <small>הַגָּה: וְהַכֹּל לְפִי הָעִנְיָן, דְּאִם הַמַּיִם מוּעָטִין וְכָלִין לְאַלְתָּר, אֲפִלּוּ בְּלֹא מַעֲזִיבָה אֵינוֹ חַיָּב לְסַלֵּק הֶזֵּקוֹ. וְאִם הָיוּ מְרֻבִּים וּמַזִּיקִים לוֹ תָּדִיר דֶּרֶךְ הַמַּעֲזִיבָה, חַיָּב לְסַלְּקוֹ <small><small>(מָרְדְּכַי רפ"י דְּב"מ)</small>.</small> וְכָל זֶה בְּמֵי תַשְׁמִישׁ דְּבַעַל עֲלִיָּה שֶׁשּׁוֹפֵךְ עַל הָעֲלִיָּה, אֲבָל אִם יָרְדוּ גְּשָׁמִים עַל הָעֲלִיָּה וְיוֹרְדִין לְמַטָּה, עַל הַנִּזָּק לְתַקֵּן שֶׁלֹּא יֻזַּק <small><small>(רִיבָ"שׁ סִימָן תקי"ז)</small>.</small> </small> מַרְחִיקִין אֶת הַגֶּפֶת <small><small>(פֵּרוּשׁ, פְּסֹלֶת שֶׁל זֵיתִים)</small></small> וְאֶת הַזֶּבֶל וְאֶת הַמֶּלַח וְאֶת הַסִיד וְאֶת הַסְלָעִים וְחוֹל הַלַּח מִכָּתְלוֹ שֶׁל חֲבֵרוֹ שְׁלֹשָׁה טְפָחִים, אוֹ סָד בְּסִיד: 

מַרְחִיקִין אֶת הַזְּרָעִים וְאֶת הַמַּחֲרֵשָׁה וְאֶת הַגּוּמָא שֶׁמִּתְקַבֵּץ בָּהּ מֵי רַגְלַיִם מִן הַכֹּתֶל, שְׁלֹשָׁה טְפָחִים. <small>הַגָּה: וּבְגוּמָא צָרִיךְ לָסוּד גַּם כֵּן בְּסִיד. וע"ל סָעִיף יו"ד. וַאֲפִלּוּ בְּלֹא גוּמָא אָסוּר לִשְׁפֹּךְ מֵי רַגְלַיִם סָמוּךְ לַכֹּתֶל, פָּחוֹת מִשְּׁלֹשָׁה טְפָחִים <small><small>(נִמּוּקֵי יוֹסֵף פֶּרֶק לֹא יַחְפֹּר)</small>.</small> </small> 

לֹא יַשְׁתִּין אָדָם בְּצַד כֹּתֶל חֲבֵרוֹ, אִם הוּא שֶׁל לְבֵנִים, אֶלָּא אִם כֵּן הִרְחִיק מִמֶּנּוּ שְׁלֹשָׁה טְפָחִים. וְאִם הָיָה כֹּתֶל אֲבָנִים, דַּי בְּהַרְחָקַת טֶפַח. וְאִם הָיוּ הָאֲבָנִים צְחִיח סֶלַע, מַשְׁתִּין בְּצִדּוֹ בְּלֹא הַרְחָקָה. 

מַרְחִיקִין אֶת הָרֵחַיִם מִן הַכֹּתֶל ג' טְפָחִים מֵהָרֵחַיִם הַתַּחְתּוֹנָה, שֶׁהֵם אַרְבָּעָה מֵהָעֶלְיוֹנָה, כְּדֵי שֶׁלֹּא יָנִיד אוֹתוֹ, אוֹ כְּדֵי שֶׁלֹּא יַבְהִילֶנּוּ בְּקוֹל הָרֵחַיִם. <small>הַגָּה: וְכָל זֶה בְּרֵחַיִם קְטַנָּה, כְּגוֹן רֵחַיִם שֶׁל יָד; אֲבָל רֵחַיִם גְּדוֹלָה שֶׁבְּהֵמוֹת מוֹלִיכוֹת אוֹתָהּ, צָרִיךְ הַרְחָקָה טְפֵי. וְאִם לֹא הִרְחִיק וְהִזִּיק בֵּית חֲבֵרוֹ, חַיָּב לְשַׁלֵּם לְפִי רְאוֹת הַדַּיָּנִין שֶׁיָּשׁוּמוּ אִם הוּא גָרַם לוֹ הַהֶזֵּק <small><small>(תְּשׁוּבַת הָרֹא"שׁ כְּלָל ק' סִימָן ד')</small>.</small> וְכֵן בִּשְׁאַר נְזִיקִין, כְּגוֹן הָאוֹרֵג שֶׁמַּזִּיק לַחֲבֵרוֹ בְּהַכָּאוֹת שֶׁעוֹשֶׂה בִּשְׁעַת אֲרִיגָה, יָשׁוּמוּ עַל פִּי בְּקִיאִין וְאֻמָּנִין, וְכָל כַּיּוֹצֵא בָּזֶה <small><small>(רִיבָ"שׁ סִימָן קצ"ו)</small>.</small> </small> 

מַרְחִיקִין אֶת הַתַּנוּר מִן הַכֹּתֶל שְׁלֹשָׁה טְפָחִים מִקַּרְקָעִיתוֹ, שֶׁהֵם אַרְבָּעָה מִשְּׂפָתוֹ, כְּדֵי שֶׁלֹּא יֵחַם הַכֹּתֶל. וּמוֹדֵד מֵהַשָּׂפָה הַפְּנִימִית, שֶׁעֳבִי כָּתְלֵי הַתַּנוּר בִּכְלַל הַשְּׁלֹשָׁה טְפָחִים. 

יֵשׁ מִי שֶׁאוֹמֵר, שֶׁכָּל אֵלּוּ הַהַרְחָקוֹת מֵהַכֹּתֶל דַּוְקָא בְכֹתֶל שֶׁל לְבֵנִים. וְיֵשׁ מִי שֶׁאוֹמֵר, דַּאֲפִלּוּ בְּכֹתֶל שֶׁל אֲבָנִים, וְזֶה דַעַת הָרַמְבַּ"ם וְהָר"ר יוֹנָה זַ"ל. 

לֹא יַחְפֹּר אָדָם בּוֹר וְלֹא שִׁיחַ וְלֹא מְעָרָה, וְלֹא יָבִיא אַמַּת הַמַּיִם, וְלֹא יַעֲשֶׂה בְּרֵכַת הַמַּיִם לִשְׁרוֹת בּוֹ בְּגָדִים לְכַבְּסָם, בְּצַד כָּתְלוֹ שֶׁל חֲבֵרוֹ; אֶלָּא אִם כֵּן הִרְחִיק מֵהַכֹּתֶל שְׁלֹשָׁה טְפָחִים, וְיָסוּד בְּסִיד לְכֹתֶל בּוֹר זֶה אוֹ מִקְוֵה הַמַּיִם זֶה אוֹ כֹּתֶל הָאַמָּה מִצַּד חֲבֵרוֹ, כְּדֵי שֶׁלֹּא יַבְלִיעוּ הַמַּיִם וְיַזִּיקוּ כֹּתֶל חֲבֵרוֹ. <small>הַגָּה: וְיֵשׁ אוֹמְרִים דַּאֲפִלּוּ לֹא הָיוּ הַמַּיִם קְבוּעִים שָׁם תָּמִיד, כְּגוֹן צִנּוֹר הַשּׁוֹפֶכֶת מַיִם מִבַּיִת לַחוּץ, אֲפִלּוּ הָכִי צָרִיךְ לְהַרְחִיקוֹ <small><small>(מָרְדְּכַי רֵישׁ פֶּרֶק לֹא יַחְפֹּר)</small>.</small> וְיֵשׁ חוֹלְקִין <small><small>(נִמּוּקֵי יוֹסֵף רֵישׁ פֶּרֶק הנ"ל וְהַמַּגִּיד פ"ט מִשְּׁכֵנִים)</small>. </small> מִיהוּ, בְּמֵי רַגְלַיִם לְכֻלֵּי עָלְמָא אָסוּר, כְּמוֹ שֶׁנִּתְבָּאֵר סָעִיף ה'. וְהוּא הַדִּין בּוֹר שֶׁאֵין בּוֹ מַיִם כְּלָל אָסוּר לַחְפֹּר סָמוּךְ לְכֹתֶל חֲבֵרוֹ, וְצָרִיךְ לְתַקֵּן לְפִי עֵינֵי אֻמָּנִים הַבְּקִיאִין בְּכָךְ <small><small>(בֵּית יוֹסֵף בְּשֵׁם הָרַשְׁבָּ"א)</small>.</small> </small> 

אֶבֶן שֶׁהַכּוֹבֵס מַכֶּה בְּגָדִים עַד שֶׁיִּתְלַבְּנוּ, צָרִיךְ לְהַרְחִיק אוֹתָהּ ד' אַמּוֹת מִכֹּתֶל חֲבֵרוֹ, שֶׁבְּעֵת שֶׁהַכּוֹבֵס מַכֶּה עָלֶיהָ הַמַּיִם נִתָּזִים וּמַזִּיקִים לַכֹּתֶל. 

רְאוּבֵן שֶׁהָיָה כָתְלוֹ סָמוּךְ לְכֹתֶל שִׁמְעוֹן כְּמִין גַּם, וּבָא רְאוּבֵן לַעֲשׂוֹת כֹּתֶל שֵׁנִי כְּנֶגֶד כֹּתֶל שִׁמְעוֹן עַד שֶׁיַּעֲשֶׂה הַשְּׁלֹשָׁה כְתָלִים כְּמִין בֵּי"ת, הֲרֵי שִׁמְעוֹן מְעַכֵּב עָלָיו עַד שֶׁיַּרְחִיק מִכְּנֶגְדּוֹ ד' אַמּוֹת, כְּדֵי שֶׁיִּהְיֶה הַמָּקוֹם בֵּין הַכְּתָלִים רָחָב, כְּדֵי שֶׁיָּדוּשׁוּ בוֹ רַבִּים וְתִתְחַזֵּק הָאָרֶץ. <small>הַגָּה: וַאֲפִלּוּ עָמְדָה שָׁם הַכֹּתֶל יָמִים רַבִּים וְנָפְלָה, כְּשֶׁחוֹזֵר וּבוֹנְאָהּ צָרִיךְ לְהַרְחִיק <small><small>(טוּר)</small>. </small> </small> 

בַּמֶּה דְּבָרִים אֲמוּרִים, בְּכֹתֶל גִּנָּה, אוֹ בְּעִיר חֲדָשָׁה בְּכֹתֶל חָצֵר; אֲבָל בְּעִיר יְשָׁנָה כְּבָר נִתְחַזְּקָה, וּבוֹנֶה כְּנֶגְדּוֹ בְּלֹא הַרְחָקָה. <small>הַגָּה: וְעַד חֲמִשִּׁים שָׁנָה מִקְרֵי הָעִיר חֲדָשָׁה <small><small>(מָרְדְּכַי פֶּרֶק לֹא יַחְפֹּר)</small>.</small> וּבֵית דִּירָה דִּינוֹ כְּכֹתֶל גִּנָּה <small><small>(טוּר בְּשֵׁם רַבֵּנוּ תָּם)</small>. </small> </small> 

וְכֵן אִם לֹא הָיָה בְּאֹרֶךְ כֹּתֶל שִׁמְעוֹן שֶׁבּוֹנֶה כְּנֶגְדּוֹ אַרְבַּע אַמּוֹת, אֵינוֹ מַרְחִיק, אַף עַל פִּי שֶׁמּוֹנֵעַ הָרֶגֶל מִלְּהַלֵּךְ שָׁם, שֶׁהַכֹּתֶל שֶׁהוּא פָּחוֹת מֵאַרְבַּע אַמּוֹת אֵינוֹ צָרִיךְ חִזּוּק הָאָרֶץ. <small>הַגָּה: וְכֵן אִם כֹּתֶל רְאוּבֵן הוֹלֵךְ מִמִּזְרָח לְמַעֲרָב, וְשִׁמְעוֹן בָּא לִסְמֹךְ כֹּתֶל מִצָּפוֹן לְדָרוֹם, אֵין צָרִיךְ לְהַרְחִיק <small><small>(טוּר)</small>.</small> יֵשׁ אוֹמְרִים דְּכָל זֶה לֹא מַיְרֵי אֶלָּא כְּשֶׁקָּנוּ הַקַּרְקַע מִן הַמֶּלֶךְ אוֹ מִן הַהֶפְקֵר, אֲבָל בְּלָאו הָכִי יְכוֹלִין לִסְמֹךְ כֹּתֶל לְכֹתֶל <small><small>(נִמּוּקֵי יוֹסֵף פֶּרֶק לֹא יַחְפֹּר וְהַמַּגִּיד פ"ט מֵה' שְׁכֵנִים וְרַבֵּנוּ יְרוּחָם נ' ל"א ח"ו)</small>.</small> </small> 

הַכּוֹתֵשׁ הָרִיפוֹת <small><small>(פֵּרוּשׁ, חִטִּים הַנִּכְתָּשִׁים בְּמַכְתֶּשֶׁת)</small></small> וְכַיּוֹצֵא בָּהֶם בְּתוֹךְ שֶׁלּוֹ, וּבְעֵת שֶׁמַּכֶּה מְנַדְנֵד לַחֲצַר חֲבֵרוֹ עַד שֶׁנִּדְנֵד כִּסוּי הֶחָבִית שֶׁעַל פִּי הֶחָבִית, <small>וְיֵשׁ אוֹמְרִים שֶׁאֵין צָרִיךְ כָּל כָּךְ, רַק שֶׁיְּנַדְנֵד הַכֹּתֶל קְצָת <small><small>(טוּר וְהַמַּגִּיד פי"א דִשְׁכֵנִים בְּשֵׁם הָרַשְׁבָּ"א וּבֵית יוֹסֵף בְּשֵׁם הַתוס')</small>, </small> </small> הֲרֵי זֶה מַזִּיק בְּחִצָּיו וְחַיָּב לְהַרְחִיק כְּדֵי שֶׁלֹּא יְנַדְנֵד, אוֹ יְבַטֵּל מְלַאכְתּוֹ שֶׁמַּזֶּקֶת. וְאִם הִזִּיק בְּעֵת הַנִּדְנוּד, חַיָּב לְשַׁלֵּם, שֶׁהֲרֵי מִכֹּחוֹ בָּא הַנֶּזֶק. <small>הַגָּה: וַאֲפִלּוּ נִבְנָה הֶחָצֵר אַחַר שֶׁבָּא הַמַּזִּיק לְכָאן, צָרִיךְ הַמַּזִּיק לְהַרְחִיק נִזְקוֹ <small><small>(הַגָּהוֹת מיי' פ"ט וְהַגָּהוֹת אֲשֵׁרִ"י וְנ"י ס"פ לֹא יַחְפֹּר)</small>.</small> וְהוּא הַדִּין אִם אֵין מַזִּיק לֶחָצֵר, אֶלָּא שֶׁיֵּשׁ חֹלִי הָרֹאשׁ לְבַעַל הֶחָצֵר וְקוֹל הַהַכָּאָה מַזִּיק לוֹ, צָרִיךְ לְהַרְחִיק עַצְמוֹ <small><small>(רִיבָ"שׁ סִימָן קצ"ז)</small>.</small> </small> 

מַרְחִיקִין אֶת הַסֻלָּם מֵהַשּׁוֹבָךְ שֶׁל חֲבֵרוֹ אַרְבַּע אַמּוֹת, כְּדֵי שֶׁלֹּא תִקְפֹץ הַנְּמִיָּה <small><small>(פֵּרַשׁ הֶעָרוּךְ, חַיָּה קְטַנָּה כְּעֵין חָתוּל, וְהָרַ"ן פֵּרַשׁ בְּפֶרֶק אֵלּוּ טְרֵפוֹת מַרְטִינָה בְּלַעַ"ז)</small>,</small> בְּעֵת שֶׁמַּנִּיחַ הַסֻלָּם, וְתַעֲלֶה לַשּׁוֹבָךְ וְתֹאכַל אֶת הַגּוֹזָלוֹת. 

מַרְחִיקִין אֶת הַכֹּתֶל מִן הַמַּזְחִילָה שֶׁל חֲבֵרוֹ אַרְבַּע אַמּוֹת, כְּדֵי שֶׁיִּהְיֶה מָקוֹם לְבַעַל הַמַּזְחִילָה לִזְקֹף סֻלָּם וּלְתַקֵּן מַזְחִילָה שֶׁלּוֹ, הוֹאִיל וְהֶחֱזִיק בָּהּ. <small>הַגָּה: יֵשׁ אוֹמְרִים לְעִנְיַן שֶׁאִם קָנָה מִמֶּנּוּ מָקוֹם כְּדֵי לַעֲלוֹת לְמַזְחִילָתוֹ צָרִיךְ לְהַנִּיחַ לוֹ מָקוֹם אַרְבַּע אַמּוֹת שִׁעוּר זְקִיפַת סֻלָּם <small><small>(טוּר בְּשֵׁם ר"י וּבֵית יוֹסֵף בְּשֵׁם הָרֹא"שׁ)</small>.</small> </small> 

מִי שֶׁבָּא לַחְפֹּר בּוֹר בְּסוֹף שָׂדֵהוּ סָמוּךְ לְמֵצַר חֲבֵרוֹ, אִם שְׂדֵה חֲבֵרוֹ אֵינוֹ עָשׂוּי לְבוֹרוֹת, סוֹמֵךְ וְאֵינוֹ יָכוֹל לִמְחוֹת בְּיָדוֹ. וְאִם יִמָּלֵךְ חֲבֵרוֹ לַחְפֹּר בּוֹר בְּצִדּוֹ, צָרִיךְ לְהַרְחִיק מִכֹּתֶל הַבּוֹר שִׁשָּׁה טְפָחִים, עַד שֶׁיִּהְיֶה בֵין חֲלַל שְׁנֵי הַבּוֹרוֹת עֳבִי שִׁשָּׁה טְפָחִים. וְאִם הָיְתָה שְׂדֵה חֲבֵרוֹ עֲשׂוּיָה לְבוֹרוֹת, אֵינוֹ סוֹמֵךְ עַד שֶׁיַּרְחִיק מֵהַמֵּצָר שְׁלֹשָׁה טְפָחִים, וְיַחְפֹּר, וּכְשֶׁיָּבֹא חֲבֵרוֹ לַחְפֹּר יַרְחִיק גַּם הוּא שְׁלֹשָׁה טְפָחִים בְּתוֹךְ שָׂדֵהוּ וְיַחְפֹּר. <small>הַגָּה: וּכְשֶׁמַּרְחִיק, יֵשׁ אוֹמְרִים דְּצָרִיךְ גַּם כֵּן לָסוּד בְּסִיד כֹּתֶל בּוֹרוֹ, וּכְמוֹ שֶׁנִּתְבָּאֵר סָעִיף י' <small><small>(טוּר לְדַעַת הרמ"ה)</small>.</small> וְיֵשׁ אוֹמְרִים דְּבַחֲדָא מִנַּיְהוּ סָגֵי <small><small>(שָׁם בְּשֵׁם הָרֹא"שׁ)</small>. </small> </small> 

הַחוֹפֵר בּוֹר לְתוֹךְ שָׂדֵהוּ וּמָכַר חֲצִי הַשָּׂדֶה, וּבָא הַלּוֹקֵחַ לַחְפֹּר גַּם הוּא בּוֹר, צָרִיךְ לְהַרְחִיק כָּל שִׁעוּר הַרְחָקָה אֲפִלּוּ אִם הָיְתָה עֲשׂוּיָה לְבוֹרוֹת, כֵּיוָן שֶׁהָרִאשׁוֹן בְּהֶתֵּר עָשָׂה, שֶׁהֲרֵי בְּשֶׁלּוֹ חָפַר. <small>הַגָּה: וְכֵן מֻתָּר לַעֲשׂוֹת בְּכָל נִזָּקִין אֵלּוּ בְּשֶׁלּוֹ, בְּשֶׁאֵין שָׁם דָּבָר הַנִּזּוֹק, חוּץ מֵחֲפִירוֹת בּוֹר אֵצֶל שָׂדֶה הָעֲשׂוּיָה לְבוֹרוֹת <small><small>(טוּר בְּשֵׁם ר"ח וְהַתו' וְהָרֹא"שׁ)</small>.</small> וְיֵשׁ חוֹלְקִין בָּזֶה <small><small>(שָׁם בְּשֵׁם רַשִׁ"י וְהָרִי"ף)</small>.</small> </small> 

רְאוּבֵן חָפַר גּוּמָא בָּחֲצֵרוֹ שֶׁמֵּי גְשָׁמִים יְקַלְּחוּ לְתוֹכָהּ, וּכְשֶׁרַבּוּ הַמַּיִם בּוֹקְעִין וְעוֹבְרִים דֶּרֶךְ חוֹמוֹת מַרְתֵּף שִׁמְעוֹן, חַיָּב רְאוּבֵן לְסַלֵּק הֶזֵּקוֹ. <small>הַגָּה: וְכָל הֶזֵּקוֹת שֶׁלֹּא נִתְבָּאֲרוּ, שִׁעוּר הַרְחָקָתָן בִּכְדֵי שֶׁלֹּא יַזִּיק לְפִי רְאוֹת הַבְּקִיאִין <small><small>(טוּר בְּשֵׁם הָרֹא"שׁ)</small>.</small> </small> 

יֵשׁ מִי שֶׁאוֹמֵר, שֶׁלֹּא אָמְרוּ דִּבְהַרְחָקַת שִׁשָּׁה טְפָחִים בֵּין בּוֹר לְבוֹר סָגֵי, אֶלָּא בְּאֶרֶץ הָרִים, אֲבָל בְּמָקוֹם דְּרַפְיָא אַרְעַיְהוּ צָרִיךְ לְהַרְחִיק יוֹתֵר. לְפִיכָךְ, צָרִיךְ לְהַרְחִיק בֵּית הַכִּסֵא מִבּוֹר חֲבֵרוֹ עַד שֶׁיַּכִּירוּ בְּנֵי אָדָם שֶׁאֵינוֹ עוֹבֵר מִלַּחוּת בֵּית הַכִּסֵא לַבּוֹר, וּלְרַוְחָא דְמִלְּתָא יַרְחִיק חֲמִשִּׁים אַמָּה. <small>הַגָּה: וְיֵשׁ מִי שֶׁחוֹלְקִין עַל זֶה <small><small>(מָרְדְּכַי פ"ק דְּב"מ וּפ' לֹא יַחְפֹּר)</small>.</small> וְכָל מָקוֹם שֶׁמַּזִּיק צָרִיךְ לְהַרְחִיק עַצְמוֹ, אֲפִלּוּ הָיָה רְשׁוּת הָרַבִּים מַפְסִיק בֵּין הַבָּתִּים, כְּגוֹן שְׁתֵּי חֲצֵרוֹת בִּשְׁנֵי צִדֵּי רְשׁוּת הָרַבִּים, אֲפִלּוּ הָכִי צָרִיךְ לְהַרְחִיק <small><small>(בֵּית יוֹסֵף בְּשֵׁם הָרַשְׁבָּ"א)</small>.</small> </small> 

מַרְחִיקִין אֶת גֹּרֶן קָבוּעַ מֵהָעִיר חֲמִשִּׁים אַמָּה, כְּדֵי שֶׁלֹּא יוֹלִיךְ הָרוּחַ הַתֶּבֶן בְּעֵת שֶׁזּוֹרֶה, וְיַזִּיק לִבְנֵי הָעִיר. <small>וְאִם הַגֹּרֶן קוֹדֵם לָעִיר, מְסַלְּקוֹ וּבְנֵי הָעִיר נוֹתְנִים לוֹ דָמָיו. סָפֵק, מְסַלְּקוֹ בְּלֹא דָמִים. וּמִזֶּה יֵשׁ מִי שֶׁלּוֹמֵד עַל דֻּכּוֹס מִמְּדִינָה שֶׁגָּזַר עַל יְהוּדִים שֶׁיַּעֲשׂוּ עִם הַיְהוּדִים הַדָּרִים תַּחַת שָׂרִים קְטַנִּים בַּכְּפָרִים שֶׁיָּדוּרוּ תַּחְתָּיו, וְאִם לֹא, יְגָרֵשׁ כֻּלָּם; צְרִיכִים לְקַיֵּם דִּבְרֵי הַדֻּכּוֹס וּלְסַלֵּק הֶזֵּק הָרַבִּים וְלִסַּע תַּחַת הַדֻּכָּס תְּחִלָּה, וְלָדוּן אַחַר כָּךְ עִם הָרַבִּים אִם יֵשׁ לָהֶם הֶזֵּק בָּזֶה <small><small>(הַגָּהוֹת מָרְדְּכַי דְקִדּוּשִׁין)</small>.</small> </small> וְכֵן לֹא יַעֲשֶׂה אָדָם גֹּרֶן קָבוּעַ בְּתוֹךְ שֶׁלּוֹ, אֶלָּא אִם כֵּן הָיָה לוֹ חֲמִשִּׁים אַמָּה לְכָל רוּחַ, כְּדֵי שֶׁלֹּא יַזִּיק הַתֶּבֶן לִנְטִיעַת חֲבֵרוֹ אוֹ לְנִירוֹ. 

מַרְחִיקִין אֶת הַנְּבֵלוֹת וְאֶת הַקְּבָרוֹת וְאֶת הַבּוּרְסְקִי וְאֶת הַכִּבְשׁוֹנוֹת וְהַדְּבוֹרִים מֵהָעִיר, חֲמִשִּׁים אַמָּה. וְאֵין עוֹשִׂים בּוּרְסְקִי אֶלָּא לְמִזְרַח הָעִיר, מִפְּנֵי שֶׁרוּחַ מִזְרָחִית חַמָּה וּמְמַעֶטֶת הֶזֵּק <small><small>(רֵיחַ)</small></small> עִבּוּד הָעוֹרוֹת. 

מַרְחִיקִין הַשּׁוֹבָךְ מֵהָעִיר חֲמִשִּׁים אַמָּה, וְלֹא יַעֲשֶׂנּוּ בְּתוֹךְ שֶׁלּוֹ אֶלָּא אִם כֵּן יֵשׁ לוֹ חֲמִשִּׁים אַמָּה לְכָל רוּחַ. וְאִם לְקָחוֹ כְּמוֹ שֶׁהוּא, אֲפִלּוּ הוּא בְּתוֹךְ <small><small>(בֵּית)</small></small> רֹבַע, הֲרֵי הוּא בְּחֶזְקָתוֹ. וְאַף אִם יִפֹּל, יָכוֹל לַחֲזֹר לִבְנוֹתוֹ, שֶׁטּוֹעֲנִים לַלּוֹקֵחַ לוֹמַר רִאשׁוֹן עֲשָׂאוֹ בִּרְשׁוּת, לֹא שְׁנָא נֶגֶד יָחִיד לֹא שְׁנָא נֶגֶד רַבִּים. 

מִי שֶׁהָיְתָה שְׂדֵה חֲבֵרוֹ נְטוּעָה גְפָנִים אוֹ שְׁאַר אִילָנוֹת, וּבָא הוּא לִנְטֹעַ בְּתוֹךְ שָׂדֵהוּ גְפָנִים בְּצַד גְּפָנִים אוֹ אִילָנוֹת בְּצַד אִילָנוֹת, צָרִיךְ לְהַרְחִיק ד' אַמּוֹת. <small>הַגָּה: <small><small>(כֵּן פֵּרַשׁ ר"ח)</small></small> כִּי כֵן דֶּרֶךְ צֹרֶךְ הַמַּחֲרֵשָׁה בֵּין הָאִילָנוֹת. וְאִם אֵין דֶּרֶךְ לַחֲרֹשׁ בֵּין הָאִילָנוֹת, אֵין צָרִיךְ לְהַרְחִיק כְּלָל <small><small>(בֵּית יוֹסֵף)</small>.</small> וּבְמָקוֹם שֶׁצְּרִיכִים לְהַרְחִיק, וּבָאִין שְׁנֵיהֶם לִטַּע בְּבַת אַחַת, כָּל אֶחָד מַרְחִיק חֲצִי הַשִּׁעוּר <small><small>(הַמַּגִּיד פֶּרֶק עֲשִׂירִי דִּשְׁכֵנִים)</small></small> </small> בַּמֶּה דְּבָרִים אֲמוּרִים, בְּאֶרֶץ יִשְׂרָאֵל, אֲבָל בְּחוּצָה לָאָרֶץ מַרְחִיק בֵּין גְּפָנִים לִגְפָנִים וּבֵין אִילָנוֹת לְאִילָנוֹת שְׁתֵּי אַמּוֹת, וּבֵין גְּפָנִים לִשְׁאָר אִילָנוֹת <small>אוֹ שְׂדֵה לָבָן</small> אַרְבַּע אַמּוֹת. <small>הַגָּה: וְיֵשׁ אוֹמְרִים דְּבֵין גְּפָנִים לְאִילָנוֹת בָּעֵינָן לְהַרְחִיק כְּפִי אֹמֶד הַדַּעַת שֶׁלֹּא יַפְרִיחוּ הָעוֹפוֹת מִן הָאִילָנוֹת אֶל הַגְּפָנִים בְּשִׁיטָה אַחַת <small><small>(טוּר)</small>.</small> וְיֵשׁ אוֹמְרִים דַּוְקָא בְּנוֹטֵעַ אִילָנוֹת, אֲבָל נוֹטֵעַ גַּרְעִין וְהָאִילָן מִמֵּילָא גָדֵל, אֵין צָרִיךְ לְהַרְחִיק <small><small>(הַגָּהוֹת אֲשֵׁרִ"י וּמָרְדְּכַי פֶּרֶק לֹא יַחְפֹּר וּבֵית יוֹסֵף בְּשֵׁם הַתוס')</small>. </small> רְאוּבֵן שֶׁמָּכַר בֵּיתוֹ לְאֶחָד וְגִנָּתוֹ לְאַחֵר, אֵין בַּעַל הַגִּנָּה צָרִיךְ לְהַרְחִיק אִילָנוֹתָיו אַף עַל פִּי שֶׁמָּכַר הַבַּיִת תְּחִלָּה, וְאֵין אוֹמְרִים בָּזֶה מוֹכֵר בְּעַיִן יָפָה הוּא מוֹכֵר <small><small>(רִיבָ"שׁ סִימָן ק"ל)</small>. </small> וע"ל סִימָן קנ"ד סָעִיף כ"ח.</small> וּבְכָל מָקוֹם, אִם הָיָה גָדֵר בֵּינְתַיִם, זֶה סוֹמֵךְ לַגָּדֵר וְזֶה סוֹמֵךְ לַגָּדֵר. 

מִי שֶׁהָיָה אִילַן חֲבֵרוֹ נוֹטֶה לְתוֹךְ שָׂדֵהוּ, קוֹצֵץ כִּמְלֹא מַרְדֵּעַ עַל גַּבֵּי הַמַּחֲרֵשָׁה. וּבְחָרוּב וּבְשִׁקְמָה <small><small>(פֵּרוּשׁ חָרוּב, אִילָן שֶׁל חָרוּבִין וּפֵּרוּשׁ שִׁקְמָה, אִילָן שֶׁעוֹשֶׂה מִין תְּאֵנִים מִדְבָּרִיּוֹת)</small>,</small> כָּל הַנּוֹטֶה עַד שֶׁיִּהְיֶה שָׁקוּל כְּנֶגֶד הַמֶּצֶר. וְכֵן אִם הָיָה נוֹטֶה עַל בֵּית הַשְּׁלָחִין שֶׁל חֲבֵרוֹ, אוֹ עַל בֵּית הָאִילָן, קוֹצֵץ <small>אֲפִלּוּ בִּשְׁאַר אִילָנוֹת <small><small>(טוּר)</small></small> </small> אֶת כָּל הַנּוֹטֶה עַד שֶׁיִּהְיֶה שָׁקוּל כְּנֶגֶד הַמֶּצֶר: 

אִילָן שֶׁהוּא נוֹטֶה לִרְשׁוּת הָרַבִּים, קוֹצֵץ כְּדֵי שֶׁיְּהֵא הַגָּמָל עוֹבֵר בְּרוֹכְבוֹ. <small>הַגָּה: וְהוּא הַדִּין אִם רוֹצֶה לְהוֹצִיא זִיז לְמַעְלָה מִגָּמָל וְרוֹכְבוֹ, אֲפִלּוּ בִרְשׁוּת הָרַבִּים, וְכָל שֶׁכֵּן בְּמָבוֹי, אֵינָן יְכוֹלִין לְעַכֵּב עָלָיו <small><small>(טוּר בְּשֵׁם הרמ"ה וְכ"כ הָרִי"ף)</small>.</small> אֲבָל אֵינוֹ יָכוֹל לַעֲשׂוֹת גֶּשֶׁר מִבַּיִת לְבַיִת, דְּמַאֲפִיל עַל בְּנֵי רְשׁוּת הָרַבִּים אוֹ בְּנֵי הַמָּבוֹי <small><small>(שָׁם בְּשֵׁם תְּשׁוּבַת אָבִיו הָרֹא"שׁ)</small>.</small> וַאֲפִלּוּ זִיז אֶחָד, אִם מַאֲפִיל אוֹ שׁוֹפֵךְ מִשָּׁם שׁוֹפְכִין לְאֶמְצַע הַדֶּרֶךְ, אָסוּר <small><small>(רִיבָ"שׁ סִימָן תנ"ה)</small>.</small> </small> 

רְאוּבֵן יֵשׁ לוֹ תְּאֵנָה, וְהַנּוֹף <small><small>(פֵּרוּשׁ, חֵלֶק הָאִילָן שֶׁעַל הָאָרֶץ הַיְנוּ גוּפָא שֶׁל אִילָן)</small></small> נוֹטֶה עַל עֲלִיָּתוֹ שֶׁל לֵוִי וּמְעַכְּבוֹ מִלְּהָטִיחַ גַּגּוֹ, יָכוֹל לֵוִי לָקוּץ הַנּוֹף הַמְעַכְּבוֹ: 

אִילָן הָעוֹמֵד עַל הַמֶּצֶר, אַף עַל פִּי שֶׁהוּא נוֹטֶה לְתוֹךְ שְׂדֵה אֶחָד מֵהֶם, שְׁנֵיהֶם חוֹלְקִים פֵּרוֹתָיו. 

רְאוּבֵן שֶׁחָפַר בּוֹר וְיָרַד וּמָצָא שָׁרְשֵׁי אִילָן שֶׁל שִׁמְעוֹן בְּתוֹךְ שָׂדֵהוּ, קוֹצֵץ וְחוֹפֵר וְהָעֵצִים שֶׁלּוֹ. וְאִם הָיָה קָרוֹב לְאִילַן שִׁמְעוֹן בְּתוֹךְ ט"ז אַמָּה, הַשָּׁרָשִׁים שֶׁל שִׁמְעוֹן וְקוֹצְצָם וְנוֹתְנָם לוֹ. וְאִם אֵינוֹ צָרִיךְ לַחְפֹּר בּוֹר, וְיָצְאוּ הַשָּׁרָשִׁים שֶׁל שִׁמְעוֹן בְּתוֹךְ שָׂדֵהוּ, הֲרֵי מַעֲמִיק ג' טְפָחִים כְּדֵי שֶׁלֹּא יְעַכֵּב הַמַּחֲרֵשָׁה, וְכָל שֹׁרֶשׁ שֶׁמָּצָא בְּתוֹךְ ג' טְפָחִים קוֹצְצוֹ, וְאֵינוֹ חוֹשֵׁשׁ שֶׁמָּא יִיבַשׁ אִילָן שֶׁל חֲבֵרוֹ, שֶׁזֶּה בְּתוֹךְ שֶׁלּוֹ הוּא חוֹפֵר. 

מִי שֶׁבָּא לַעֲשׂוֹת מִשְׁרָה <small><small>(פֵּרוּשׁ, חֲפִירַת מַיִם שֶׁמַּשְׁרִין בָּהּ הַפִּשְׁתָּן)</small></small> שֶׁל פִּשְׁתָּן בְּצַד יָרָק שֶׁל חֲבֵרוֹ, שֶׁהֲרֵי מֵי הַמִּשְׁרָה נִבְלָעִים בָּאָרֶץ וְהוֹלְכִים וּמַפְסִידִים אֶת הַיָּרָק; אוֹ שֶׁנָּטַע כְּרֵישִׁין קָרוֹב לַבְּצָלִים שֶׁל חֲבֵרוֹ, שֶׁהֵם מְפִיגִים טַעֲמָם; אוֹ שֶׁנָּטַע חַרְדָּל בְּצַד כַּוֶּרֶת דְּבוֹרִים, שֶׁהֲרֵי הַדְּבוֹרִים אוֹכְלִים הֶעָלִים וּמַפְסִידִים הַדְּבַשׁ; כָּל אֵלּוּ וְכַיּוֹצֵא בָּהֶם אֵינוֹ צָרִיךְ לְהַרְחִיק בִּכְדֵי שֶׁלֹּא יַזִּיק. וּמִכָּל מָקוֹם צָרִיךְ שֶׁיַּרְחִיק מִשְׁרָה מֵהַיָּרָק, וּכְרֵישִׁין מֵהַבְּצָלִים, וְחַרְדָּל מֵהַדְּבוֹרִים, ג' טְפָחִים אוֹ יוֹתֵר מְעַט, כְּדֵי שֶׁלֹּא יִהְיֶה הֶזֵּק בְּיָדַיִם. <small>וְהוּא הַדִּין בְּכָל כַּיּוֹצֵא בָּזֶה, שֶׁאֵין הַהֶזֵּק בִּשְׁעַת מַעֲשֶׂה אֶלָּא בָּא אַחַר כָּךְ, עַל הַנִּזָּק לְהַרְחִיק עַצְמוֹ <small><small>(טוּר סמ"ח)</small>.</small> </small> 

מִי שֶׁהָיָה לוֹ אִילָן בְּתוֹךְ שָׂדֵהוּ קָרוֹב לְבוֹר חֲבֵרוֹ <small>אוֹ בָא לִנְטֹעַ <small><small>(טוּר)</small>,</small> </small> אֵין בַּעַל הַבּוֹר יָכוֹל לְעַכֵּב עָלָיו וְלוֹמַר לוֹ: הֲרֵי שָׁרְשֵׁי הָאִילָן נִכְנָסִים לַבּוֹר שֶׁלִּי וּמַפְסִידִים אוֹתִי, שֶׁזֶּה נֶזֶק הַבָּא מֵאֵלָיו לְאַחַר זְמַן, וּבָעֵת שֶׁנָּטַע אֵינוֹ מַזִּיקוֹ, וּכְשֵׁם שֶׁזֶּה חוֹפֵר בְּתוֹךְ שֶׁלּוֹ כָּךְ זֶה נוֹטֵעַ בְּתוֹךְ שֶׁלּוֹ: 

סָמַךְ בְּאֶחָד מֵאֵלּוּ שֶׁהָיָה לוֹ לְהַרְחִיק וְגָרַם הֶזֵּק לַחֲבֵרוֹ, יֵשׁ מִי שֶׁפּוֹטֵר מִלְּשַׁלֵּם וְיֵשׁ מִי שֶׁמְּחַיֵּב. 

מִי שֶׁעָשָׂה גֹּרֶן בְּתוֹךְ שֶׁלּוֹ, אוֹ קָבַע בֵּית הַכִּסֵא אוֹ מְלָאכָה שֶׁיֵּשׁ בָּהּ אָבָק וְעָפָר וְכַיּוֹצֵא בָּהֶם, צָרִיךְ לְהַרְחִיק כְּדֵי שֶׁלֹּא יַגִּיעַ הֶעָפָר אוֹ רֵיחַ בֵּית הַכִּסֵא אוֹ הָאָבָק לַחֲבֵרוֹ, כְּדֵי שֶׁלֹּא יַזִּיקוֹ; אֲפִלּוּ הָיְתָה הָרוּחַ הוּא שֶׁמְּסַיֵּעַ אוֹתוֹ בְּעֵת שֶׁעוֹשֶׂה מְלַאכְתּוֹ וּמוֹלִיכָהּ אֶת הֶעָפָר אוֹ נְעֹרֶת הַפִּשְׁתָּן וְהַמּוֹץ וְכַיּוֹצֵא בָהֶן וּמַגִּיעָתָן לַחֲבֵרוֹ, הֲרֵי זֶה חַיָּב לְהַרְחִיק, כְּדֵי שֶׁלֹּא יַגִּיעוּ וְלֹא יַזִּיקוּ, וַאֲפִלּוּ עַל יְדֵי רוּחַ מְצוּיָה, שֶׁכָּל אֵלּוּ כְּמוֹ שֶׁהִזִּיקוּ בְּחִצָּיו הֵן; וְאַף עַל פִּי שֶׁהוּא חַיָּב לְהַרְחִיק כָּל כָּךְ, אִם הוֹלִיכָהּ הָרוּחַ הַמְצוּיָה הַמּוֹץ וְהֶעָפָר וְהִזִּיקָה בָּהֶן, פָּטוּר מִלְּשַׁלֵּם, שֶׁהָרוּחַ הוּא שֶׁסִיַּע אוֹתוֹ: 

כָּל הַרְחָקוֹת שֶׁאָמַרְנוּ, אִם לֹא הִרְחִיק וְרָאָה חֲבֵרוֹ וְשָׁתַק, הֲרֵי זֶה מָחַל וְאֵינוֹ יָכוֹל לַחֲזֹר וּלְהַצְרִיכוֹ לְהַרְחִיק, וְהוּא שֶׁרָאָה מִמֶּנּוּ שֶׁמָּחַל, כְּגוֹן שֶׁסִיַּע עִמּוֹ מִיָּד, אוֹ שֶׁאָמַר לוֹ לַעֲשׂוֹת, אוֹ שֶׁרָאָהוּ שֶׁעָשָׂה בְּצִדּוֹ בְּלֹא הַרְחָקָה וְשָׁתַק וְלֹא הִקְפִּיד עַל זֶה, זָכָה. <small>הַגָּה: וְעַיֵּן לְעֵיל סִימָן קנ"ד סָעִיף י"ב. וְכֵן רָאוּי לְהוֹרוֹת, אַף עַל גַּב דְּיֵשׁ אוֹמְרִים דְבָעֵינָן חֲזָקָה שָׁלֹשׁ שָׁנִים וְטַעֲנָה <small><small>(טוּר בְּשֵׁם הָרֹא"שׁ)</small>.</small> </small> 

בַּמֶּה דְּבָרִים אֲמוּרִים, בִּשְׁאַר נְזָקִים, חוּץ מֵאַרְבַּע, שֶׁהֵם: הֶעָשָׁן, וְרֵיחַ בֵּית הַכִּסֵא, וְאָבָק וְכַיּוֹצֵא בּוֹ, וְנִדְנוּד הַקַּרְקַע; שֶׁכָּל אֶחָד מֵאֵלּוּ אֵין לוֹ חֲזָקָה, וַאֲפִלּוּ שָׁתַק כַּמָּה שָׁנִים הֲרֵי זֶה חוֹזֵר וְכוֹפֵהוּ לְהַרְחִיק. <small>הַגָּה: וַאֲפִלּוּ סָמַךְ קֹדֶם שֶׁבָּא לְשֵׁם דָּבָר הַנִּזָּק <small><small>(טוּר בְּשֵׁם הָרֹא"שׁ וְר"ת וְהָרַמְבַּ"ם)</small>.</small> מִיהוּ, אִם זָכוּ שְׁנֵיהֶן בְּשֶׁל הֶפְקֵר, כָּל הַקּוֹדֵם, זָכָה, וְאֵין הַשֵּׁנִי הַבָּא אַחֲרָיו יָכוֹל לִמְחוֹת בּוֹ <small><small>(רִיבָ"שׁ סִימָן שכ"ב)</small>.</small> </small> וְכֵן הֶזֵּק רְאִיָּה בְּמָקוֹם שֶׁצָּרִיךְ מְחִצָּה, כְּגוֹן חֲצַר הַשֻּׁתָּפִין שֶׁיֵּשׁ בּוֹ דִּין חֲלֻקָּה, יֵשׁ לְכָל אֶחָד מֵהֶם לָכֹף אֶת חֲבֵרוֹ לִבְנוֹת הַכֹּתֶל בָּאֶמְצַע, כְּדֵי שֶׁלֹּא יִרְאֵהוּ חֲבֵרוֹ בְּשָׁעָה שֶׁמִּשְׁתַּמֵּשׁ בְּחֶלְקוֹ; וּמֵאַחַר שֶׁמִּמֵּילָא הֵם מַזִיקִים זֶה אֶת זֶה בְּלִי עֲשִׂיַּת שׁוּם מַעֲשֶׂה, אֵין לָהֶם חֲזָקָה, אֶלָּא אַף עַל פִּי שֶׁעָמְדוּ כָּךְ שָׁנִים רַבּוֹת בְּלֹא מְחִצָּה כּוֹפֵהוּ לַעֲשׂוֹת מְחִצָּה בְּכָל עֵת שֶׁיִּרְצֶה. וְלָמָּה שִׁנּוּ נְזִיקִין אֵלּוּ מִשְּׁאַר נְזִיקִין, לְפִי שֶׁאֵין דַּעְתּוֹ שֶׁל אָדָם סוֹבֶלֶת נְזִיקִין אֵלּוּ, וְחֶזְקָתוֹ שֶׁאֵינוֹ מוֹחֵל, שֶׁהֶזֵקוֹ הֶזֵּק קָבוּעַ. וְאִם קָנוּ מִיָּדוֹ שֶׁמָּחַל בִּנְזִיקִין אֵלּוּ <small>אוֹ שֶׁמְּכָרָן לוֹ אוֹ נְתָנָן לוֹ <small><small>(טוּר בְּשֵׁם ר"י וְהָרֹא"שׁ וּבֵית יוֹסֵף בְּשֵׁם הָרַשְׁבָּ"א)</small>,</small> </small> אֵינוֹ יָכוֹל לַחֲזֹר בּוֹ. 

עָשָׁן שֶׁאָמְרוּ, דַּוְקָא בְּעָשָׁן תָּדִיר, כְּגוֹן כִּבְשׁוֹנוֹת שֶׁל נַחְתּוֹמִין וְשֶׁל יוֹצְרִים וְכַיּוֹצֵא בָהֶן. אֲבָל תַּנּוּר שֶׁהַיָּחִיד אוֹפֶה בּוֹ פַת, וְכֵן כִּירָה, כֵּיוָן דְּלָא שָׁהֵי קוּטְרָא רֻבָּא דְיוֹמָא, לָאו תָּדִיר הוּא. <small>אֲבָל אִי שָׁהֵי רֻבָּא דְיוֹמָא, מִקְרֵי עָשָׁן תָּדִיר וְדִינָן כְּשֶׁל נַחְתּוֹמִין וְיוֹצְרִים <small><small>(בֵּית יוֹסֵף מִמַּשְׁמָעוּת דִּבְרֵי הרמ"ה)</small>. </small> </small> וְאִי חֲזֵי וְשָׁתַק, מָחַל וְשׁוּב אֵינוֹ יָכוֹל לִמְחוֹת. וּמִיהוּ, לְכַתְּחִלָּה מָצִי מְעַכֵּב אֲפִלּוּ בְּעָשָׁן שֶׁאֵינוֹ תָּדִיר. <small>וְיֵשׁ אוֹמְרִים דִּבְעָשָׁן שֶׁאֵינוֹ תָּדִיר, אֲפִלּוּ לְכַתְּחִלָּה לֹא יוּכַל לִמְחוֹת <small><small>(פִּסְקֵי מהרא"י סִימָן קל"ז)</small>,</small> וְכֵן נִרְאֶה לִי לְהוֹרוֹת. </small> וְעָשָׁן תָּדִיר נַמֵּי דַּוְקָא הֵיכָא דְמָטִי לִרְשׁוּתָא דְחַבְרֵהּ בְּרוּחַ מְצוּיָה, אֲבָל אִי לֹא מָטֵי לֵהּ אֶלָּא בְּרוּחַ שֶׁאֵינָה מְצוּיָה, לֹא מְחַיֵּב לְסַלּוּקֵי. וַאֲפִלּוּ בְּרוּחַ מְצוּיָה נַמֵּי, דַּוְקָא דְמַזִּיק לְאִינְשֵׁי, אֲבָל אִי לָא מַזִּיק לְאִינְשֵׁי, אַף עַל גַּב דְּמָטִי לְבֵיתֵהּ וּמַשְׁחִיר לְאִישִׁיתֵהּ <small><small>(פֵּרוּשׁ, כָּתְלוֹ)</small>,</small> אִם רָאָה וְשָׁתַק מָחַל, וְשׁוּב אֵינוֹ יָכוֹל לִמְחוֹת. אֲבָל לְכַתְּחִלָּה, מָצִי מְעַכֵּב: 

בֵּית הַכִּסֵא שֶׁאָמְרוּ, דַּוְקָא כְּעֵין בָּתֵּי כִסְאוֹת שֶׁלָּהֶם שֶׁהָיוּ עַל גַּבֵּי קַרְקַע וּמְגֻלִּים. אֲבָל שֶׁלָּנוּ שֶׁהֵם מְכֻסִים בַּחֲפִירוֹת, אִם רָאָה וְשָׁתַק, מָחַל, וְשׁוּב אֵינוֹ יָכוֹל לִמְחוֹת. אֲבָל לְכַתְּחִלָּה, מָצִי מְעַכֵּב. <small>הַגָּה: רְאוּבֵן וְשִׁמְעוֹן שֶׁהָיָה לָהֶם בֵּית הַכִּסֵּא בְּשֻׁתָּפוּת, וְהַחֲפִירָה הוֹלֶכֶת לְתוֹךְ חֲצֵרוֹ שֶׁל לֵוִי, וְעַכְשָׁיו רְאוּבֵן וְשִׁמְעוֹן רוֹצִים לַחֲלֹק וְלַעֲשׂוֹת שְׁתֵּי בָתֵּי כִסְּאוֹת, לֵוִי יָכוֹל לִמְחוֹת <small><small>(בֵּית יוֹסֵף בְּשֵׁם הָרִיטְבָ"א)</small>.</small> </small> 

מִי שֶׁהֶחֱזִיק לַעֲשׂוֹת מְלֶאכֶת דָּם אוֹ נְבֵלוֹת וְכַיּוֹצֵא בָהֶן בִּמְקוֹמוֹ, וְיִכָּנְסוּ הָעוֹרְבִים וְכַיּוֹצֵא בָהֶן בִּגְלַל הַדָּם וְיֹאכְלוּ, וַהֲרֵי הֵם מְצֵרִים אֶת חֲבֵרוֹ בְּקוֹלָם וּבְצִפְצוּפָם אוֹ בַדָּם שֶׁבְּרַגְלֵיהֶם שֶׁהֵם יוֹשְׁבִים עַל הָאִילָנוֹת וּמְכַלִּים פֵּירוֹתֵיהֶם, אִם הָיָה קַפְּדָן אוֹ חוֹלֶה שֶׁצִּפְצוּף הַזֶּה מַזִּיקוֹ, אוֹ שֶׁפֵּרוֹת שֶׁלּוֹ נִפְסָדִים לוֹ בַּדָּם, חַיָּב לְבַטֵּל אוֹתָהּ הַמְלָאכָה אוֹ יַרְחִיק עַד שֶׁלֹּא יָבֹא לוֹ נֶזֶק מֵחֲמָתָן, שֶׁהֶזֵּק זֶה דּוֹמֶה לְרֵיחַ בֵּית הַכִּסֵא וְכַיּוֹצֵא בּוֹ שֶׁאֵין לוֹ חֲזָקָה. <small>וְהוּא הַדִּין כָּל נֶזֶק גָּדוֹל שֶׁאֵין אָדָם יָכוֹל לְסָבְלוֹ <small><small>(טוּר בְּשֵׁם הָרֹא"שׁ)</small>.</small> </small> 

בְּנֵי מָבוֹי אוֹ בְּנֵי חָצֵר שֶׁנַּעֲשָׂה אֶחָד מֵהֶן אֻמָּן, וְלֹא מִחוּ בְּיָדוֹ, וְאַחַר כָּךְ רוֹצִים לִמְחוֹת בְּיָדוֹ, יִתְבָּאֵר בְּסִימָן שֶׁאַחַר זֶה. 

כָּל דָּבָר שֶׁיָּדוּעַ שֶׁאֵין הַמְעַרְעֵר יָכוֹל לְסָבְלוֹ, אַף עַל פִּי שֶׁשְּׁאַר בְּנֵי אָדָם סוֹבְלִים אוֹתוֹ, אֵין לוֹ חֲזָקָה כְּנֶגֶד מְעַרְעֵר זֶה. 

הָא דְקוּטְרָא וּבֵית הַכִּסֵא אֵין לָהֶם חֲזָקָה, דַּוְקָא דְעָבִיד לְהוּ מַזִּיק בִּרְשׁוּת דְּנַפְשֵׁהּ. אֲבָל אִי אַחֲזִיק וְעָבִיד בֵּית הַכִּסֵא בְּגוּפָא דְאַרְעָא דְחַבְרֵהּ דְּפָתוּחַ לְבֵיתֵהּ דְּמַזִּיק, אִי נַמֵּי דְעָבִיד בֵּית הַכִּסֵא בִּרְשׁוּתָא דְנַפְשֵׁהּ וְעוּקָא דִילֵהּ אָזִיל לְבֵיתֵהּ דְּחַבְרֵהּ, כֵּיוָן דִּבְגוּפָא דְאַרְעָא קָא מַחֲזִיק אִית לֵהּ חֲזָקָה. וְאִי טָעַן דְּזַבְּנֵהּ נִיהֲלֵהּ, נֶאֱמָן בִּשְׁבוּעָה. וּמִכָּל מָקוֹם אִית לֵהּ לְכַסוּיֵי לְהַהוּא בֵית הַכִּסֵא אוֹ לְהַהוּא עוּקָא, כִּי הֵיכִי דְלִסְתַּלִּיק מִנֵּהּ רֵיחָא, אַף עַל גַּב דְּאַחֲזִיק בֵּהּ בְּהָכִי בְּלֹא כִסוּי. וְאִי לֹא מְסַלֵּק לֵהּ לְרֵיחָא, לָא הֲוֵי חֲזָקָה כְּלָל, אֲפִלּוּ אִם אָמַר: מְסַלִּיקְנָא לֵהּ לְבֵית הַכִּסֵא וּמִשְׁתַּמַּשְׁנָא בֵהּ בְּמִלְּתָא אַחֲרִיתָא, לָאו כָּל כְּמִינֵהּ, דִּלְבֵית הַכִּסֵא אַחֲזִיק, וְכֵיוָן דְּלָא הָוֵי חֲזָקָה לְגוּפֵהּ לָא הֲוֵי חֲזָקָה לְמִלְּתָא אַחֲרִיתִי. וְיֵשׁ מִי שֶׁאוֹמֵר, שֶׁכֵּיוָן שֶׁהֶחֱזִיק בְּגוּף הַקַּרְקַע, הֲרֵי הוּא שֶׁלּוֹ לְאֵיזֶה תַשְׁמִישׁ שֶׁיִּרְצֶה, וּבִלְבַד שֶׁלֹּא יַגִּיעַ לַחֲבֵרוֹ מִמֶּנּוּ שׁוּם נֶזֶק. 

מִי שֶׁהֶחֱזִיק בְּנֶזֶק שֶׁיֵּשׁ לוֹ חֲזָקָה, כְּגוֹן שֶׁפָּתַח חַלּוֹן אוֹ הֶעֱבִיר אֶת הַמַּיִם, אוֹ שֶׁלֹּא הִרְחִיק מַה שֶּׁרָאוּי לְהַרְחִיק, וַהֲרֵי הַמַּחֲזִיק טוֹעֵן: אַתָּה אָמַרְתָּ לִי לַעֲשׂוֹת, אוֹ: מָחַלְתָּ לִי אַחַר שֶׁרָאִיתָ, אוֹ: הֻכַּר הַנֶּזֶק וְשָׁתַקְתָּ וְלֹא מָחִיתָ בִּי, וְהַנִּזָּק אוֹמֵר: עַכְשָׁיו הוּא שֶׁרָאִיתִי וְלֹא יָדַעְתִּי מִקֹּדֶם, אוֹ שֶׁאָמַר: כְּשֶׁרָאִיתִי מָחִיתִי בְךָ, וְאַתָּה אָמַרְתָּ: עַתָּה אַרְחִיק אוֹ אֶסְתֹּם, וְאַתָּה מַדְחֶה אוֹתִי מִיּוֹם אֶל יוֹם כְּדֵי שֶׁתִּקְבַּע הֶזֵּקְךָ, בְּכָל אֵלּוּ וְכַיּוֹצֵא בָּהֶם עַל הַנִּזָּק לְהָבִיא רְאָיָה, וְאִם לֹא הֵבִיא, יִשָּׁבַע הַמַּזִּיק הֶסֵת, וְיִפָּטֵר: 

הֶחֱזִיק בְּנֶזֶק שֶׁאֵין לוֹ חֲזָקָה, כְּגוֹן עָשָׁן וּבֵית הַכִּסֵא וְכַיּוֹצֵא בָּהֶם, וְטָעַן הַמַּזִּיק שֶׁקָּנָה מִיָּדוֹ שֶׁל נִזָּק, עַל הַמַּזִּיק לְהָבִיא רְאָיָה שֶׁקָּנָה מִיָּדוֹ; וְאִם לֹא הֵבִיא, יִשָּׁבַע הַנִּזָּק הֶסֵת שֶׁלֹּא קָנוּ מִיָּדוֹ עַל כָּךְ, וִיסַלֵּק זֶה הֶזֵּקוֹ. <small>הַגָּה: לְעֵיל סִימָן קנ"ד נִתְבָּאֵר בִּסְעִיף י"ט דְּהַבָּא מִכֹּחַ גּוֹי הָוֵי כְּגוֹי לְעִנְיַן נִזָּקִין דְּאָתוּ מִמֵּילָא <small><small>(הָרֹא"שׁ בִּתְשׁוּבָה בִּכְלָל י"ח סִימָן ט"ו)</small>,</small> אֲבָל בְּנִזָּקִין אֵלּוּ שֶׁנִּתְבָּאֲרוּ בְּסִימָן זֶה דְּצָרִיךְ לְהַרְחִיק עַצְמוֹ מִשּׁוּם דְּהָוֵי כְּמַזִּיקוֹ בְיָדַיִם, אֵין חֶזְקַת גּוֹי מְהַנֵּי לְזֶה דְיַזִּיקֶנּוּ בְּיָדַיִם. שְׁנֵי שְׁכֵנִים הַדָּרִים בְּיַחַד, וּבֵיתוֹ שֶׁל אֶחָד נִפְרַץ, וְעַל יְדֵי זֶה בָּאִים גַּנָבִים לְבֵית הַשֵּׁנִי, וְאָמַר הַשֵּׁנִי: גְּדֹר בֵּיתְךָ אוֹ מָכְרֶנָּה לַאֲחֵרִים כִּי אַתָּה גוֹרֵם לִי הֶזֵּק, יֵשׁ אוֹמְרִים דְּהַדִּין עִמּוֹ וְצָרִיךְ לְתַקֵּן הֶזֵּקוֹ <small><small>(ר' יְרוּחָם נָתִיב ל"א חֵלֶק ו', וְכ"כ הַטוּר בְּסִימָן קנ"ז בְּשֵׁם הרמ"ה)</small>,</small> וְיֵשׁ חוֹלְקִין דְּלָא הָוֵי גִירָא דִילֵהּ <small><small>(בֵּית יוֹסֵף)</small>.</small> וְכֵן אִם לֹא גְדָרָהּ וְנַעֲשָׂה לוֹ הֶזֵּק, פָּטוּר מִלְּשַׁלֵּם לְדִבְרֵי הָרֹא"שׁ. </small> 


Siman 156

אֶחָד מִבְּנֵי הַמָּבוֹי שֶׁאֵינוֹ מְפֻלָּשׁ, <small>וְיֵשׁ אוֹמְרִים דִּבְמָבוֹי אֵינָם יְכוֹלִים לִמְחוֹת וְאֵין דִּינִין אֵלּוּ אֲמוּרִים רַק בֶּחָצֵר <small><small>(טוּר וּבֵית יוֹסֵף בְּשֵׁם קְצָת הַפּוֹסְקִים)</small>, </small> </small> שֶׁבִּקֵשׁ לֵעָשׂוֹת רוֹפֵא אוֹ אֻמָּן אוֹ גַרְדִּי <small><small>(פֵּרוּשׁ אֻמָּן, לְהַקִיז דָּם וּפֵּרוּשׁ גַּרְדִּי, אוֹרֵג בְּגָדִים)</small></small> אוֹ סוֹפֵר שְׁטָרוֹת אוֹ מְלַמֵּד תִּינוֹקוֹת לִמּוּד שֶׁאֵינוֹ שֶׁל תּוֹרָה, בְּנֵי הַמָּבוֹי מְעַכְּבִין עָלָיו, מִפְּנֵי שֶׁמַּרְבֶּה עֲלֵיהֶם הַנִּכְנָסִים וְהַיּוֹצְאִים. וַאֲפִלּוּ נִתְרַצּוּ לוֹ כֻּלָּם חוּץ מֵאֶחָד, אוֹתוֹ אֶחָד מְעַכֵּב עָלָיו. וְכֵן מִי שֶׁיֵּשׁ לוֹ בַּיִת בַּחֲצַר הַשֻּׁתָּפִין, לֹא יַשְׂכִּירֶנּוּ לְאֶחָד מֵאֵלּוּ. <small>הַגָּה: אֲבָל לְמָכְרוֹ יֵשׁ אוֹמְרִים דְּשָׁרִי, וְאַחַר כָּךְ יִשְׁתָּעוּ דִינָא בַּהֲדֵי לוֹקֵח, וּבִלְבַד שֶׁלֹּא יִמְכְּרֶנּוּ לְגוֹי דְלָא צָיִית דִּינָא <small><small>(מָרְדְּכַי רֵישׁ פֶּרֶק לֹא יַחְפֹּר)</small>.</small> </small> 

חֲנוּת שֶׁבֶּחָצֵר, יְכוֹלִים הַשְּׁכֵנִים לִמְחוֹת בְּיָדוֹ וְלוֹמַר לוֹ: אֵין אָנוּ יְכוֹלִים לִישֹׁן מִקּוֹל הַנִּכְנָסִים וְהַיּוֹצְאִים, אֶלָּא עוֹשֶׂה מְלַאכְתּוֹ בַּחֲנוּתוֹ וּמוֹכֵר לַשּׁוּק. אֲבָל אֵינָם יְכוֹלִים לִמְחוֹת בְּיָדוֹ וְלוֹמַר: אֵין אָנוּ יְכוֹלִים לִישֹׁן מִקּוֹל הַפַּטִּישׁ אוֹ מִקּוֹל הָרֵחַיִם, מֵאַחַר שֶׁכְּבָר הֶחֱזִיק לַעֲשׂוֹת כֵּן וְלֹא מִחוּ בְּיָדוֹ. <small>הַגָּה: וְיֵשׁ אוֹמְרִים דְּכָל מַה שֶּׁעוֹשֶׂה בַּחֲנוּתוֹ וּבְבֵיתוֹ, אֲפִלּוּ לְכַתְּחִלָּה אֵינָן יְכוֹלִין לִמְחוֹת <small><small>(הַמַּגִּיד פ"י דִּשְׁכֵנִים בְּשֵׁם הָרַמְבַּ"ן וְהַרַשְׁבַּ"א, וּבֵית יוֹסֵף בְּשֵׁם הַתוס' וּמָרְדְּכַי)</small>.</small> וְדַוְקָא בְּנֵי אָדָם בְּרִיאִים, אֲבָל אִם הֵם חוֹלִים וְהַקּוֹל מַזִּיק לָהֶם, יְכוֹלִים לִמְחוֹת <small><small>(רִיבָ"שׁ סִימָן קצ"ו וְכָפוּל לעיל סִימָן קנ"ה סט"ו)</small>.</small> </small> 

וְכֵן יֵשׁ לוֹ לְלַמֵּד תִּינוֹקוֹת יִשְׂרָאֵל תּוֹרָה בְּתוֹךְ בֵּיתוֹ, וְאֵין הַשְּׁכֵנִים יְכוֹלִים לִמְחוֹת בְּיָדוֹ וְלוֹמַר לוֹ: אֵין אָנוּ יְכוֹלִים לִישֹׁן מִקּוֹל הַתִּינוֹקוֹת שֶׁל בֵּית רַבָּן. וְהוּא הַדִּין לְכָל מִלֵּי דְמִצְוָה, שֶׁאֵינָם יְכוֹלִים לִמְחוֹת בְּיָדוֹ. 

בְּנֵי מָבוֹי אוֹ בְּנֵי חָצֵר שֶׁנַּעֲשָׂה אֶחָד מֵהֶם אֻמָּן, וְלֹא מִחוּ בְיָדוֹ, שֶׁהֲרֵי הֻחְזָק, וְהָיוּ הָעָם נִכְנָסִים וְיוֹצְאִין לִקְנוֹת, <small><small>(וְשָׁתְקוּ, לֹא הֶחֱזִיק בְּדָבָר זֶה)</small>,</small> יֵשׁ לָהֶם בְּכָל עֵת לְעַכֵּב וְלוֹמַר: אֵין אָנוּ יְכוֹלִים לִישֹׁן מִקּוֹל הַנִּכְנָסִים וְהַיּוֹצְאִים, שֶׁהֶזֵּק זֶה הוּא כְּמוֹ הֶעָשָׁן וְהָאָבָק שֶׁאֵין לָהֶם חֲזָקָה. 

 כּוֹפִין בְּנֵי מָבוֹי זֶה אֶת זֶה שֶׁלֹּא לְהוֹשִׁיב בֵּינֵיהֶם לֹא חַיָּט וְלֹא בוּרְסִי וְלֹא אֶחָד מִבַּעֲלֵי אֻמָּנֻיּוֹת. הָיָה שָׁם בְּמָבוֹי אֶחָד מִבְּנֵי מָבוֹי אֻמָּן וְלֹא מִחוּ בוֹ, אוֹ שֶׁהָיְתָה שָׁם מֶרְחָץ אוֹ חֲנוּת אוֹ רֵחַיִם וּבָא חֲבֵרוֹ וְעָשָׂה מֶרְחָץ אַחֶרֶת כְּנֶגְדּוֹ, אֵינוֹ יָכוֹל לְמָנְעוֹ וְלוֹמַר לוֹ: אַתָּה פוֹסֵק חַיַּי; וַאֲפִלּוּ הָיָה מִבְּנֵי מָבוֹי אַחֵר, אֵינָם יְכוֹלִים לְמָנְעוֹ, שֶׁהֲרֵי יֵשׁ בֵּינֵיהֶם אוֹתָהּ אֻמָּנוּת. <small>הַגָּה: וְרַבִּים הָאוֹמְרִים דִּבְנֵי הֶחָצֵר אוֹ הַמָּבוֹי שֶׁאֵינוֹ מְפֻלָּשׁ אֲפִלּוּ בְּכִי הַאי גַוְנָא יְכוֹלִים לִמְחוֹת, אֶלָּא דְבַעַל הָאֻמָּן אֵינוֹ יָכוֹל לִמְחוֹת לוֹמַר: אַתָּה פּוֹסֵק חַיַּי <small><small>(בֵּית יוֹסֵף בְּשֵׁם הַרְבֵּה פוֹסְקִים)</small>.</small> </small> אֲבָל גֵּר מִמְּדִינָה אַחֶרֶת שֶׁבָּא לַעֲשׂוֹת חֲנוּת בְּצַד חֲנוּתוֹ שֶׁל זֶה, אוֹ מֶרְחָץ בְּצַד מֶרְחָצוֹ שֶׁל זֶה, יֵשׁ לָהֶם לְמוֹנְעוֹ. וְאִם הָיָה נוֹתֵן עִמָּהֶם מְנַת הַמֶּלֶךְ, אֵינָם יְכוֹלִים לְמָנְעוֹ. <small>הַגָּה: וְרַבִּים הָאוֹמְרִים, דַּאֲפִלּוּ הָכִי אֵין לוֹ רְשׁוּת לִכָּנֵס לְמָבוֹי שֶׁיֵּשׁ שָׁם בְּנֵי אוּמָנוּתוֹ, דְּבַעַל הָאוּמָנוּת יָכוֹל לְעַכֵּב עָלָיו שֶׁלֹּא לִכָּנֵס לַמָּבוֹי שֶׁלּוֹ, הוֹאִיל וְהוּא מֵעִיר אַחֶרֶת. אֲבָל בְּמָבוֹי אַחֵר אֵינוֹ יָכוֹל לִמְחוֹת בּוֹ, הוֹאִיל וְנוֹתֵן מַס <small><small>(טוּר וְהַמַּגִּיד פ"י דִּשְּׁכֵנִים וּבֵית יוֹסֵף בְּשֵׁם רַשִׁ"י וְתוס')</small>.</small> וּבְנֵי הָעִיר יְכוֹלִין לִמְחוֹת בְּכָל עִנְיָן, וִיכוֹלִין לוֹמַר: אֵין אָנוּ יְכוֹלִין לִישֹׁן מִקּוֹל הַנִּכְנָסִים, אַף עַל פִּי שֶׁיֵּשׁ לָהֶן כְּבָר אוֹתוֹ אֻמָּנוּת. וְאִם לֹא נָתַן מַס עַד עַכְשָׁיו וּבָא לַעֲסֹק בִּמְלַאכְתּוֹ וְלָתֵת מַס, יֵשׁ אוֹמְרִים דְּבַר אוּמָנוּתוֹ יָכוֹל לְעַכֵּב עָלָיו, עַד שֶׁיַּשְׂכִּיר לוֹ בַּיִת וְיִהְיֶה כִּבְנֵי הָעִיר <small><small>(תה"ד סִימָן שמ"ב)</small>.</small> וְיֵשׁ אוֹמְרִים דְּלָא מִקְרֵי נְתִינַת מַס בַּמֶּה שֶׁנּוֹתֵן מְנָת הַמֶּלֶךְ, אֶלָּא עַד שֶׁיִּתֵּן מַס שֶׁלּוֹ לְמוֹשֵׁל הָעִיר הַזֹּאת דְּשַׁיָּךְ לַגְּבוּל שֶׁלָהֶן <small><small>(בֵּית יוֹסֵף בְּשֵׁם רַשִׁ"י)</small>.</small> וְאֵין חִלּוּק בְּכָל זֶה בֵּין תַּלְמִיד חָכָם לְאַחֵר, דְּאֵין חִלּוּק אֶלָּא בְּרוֹכְלִין, כְּמוֹ שֶׁיִּתְבָּאֵר בְּסָמוּךְ <small><small>(טוּר)</small>. </small> וְיֵשׁ אוֹמְרִים דְּאִם בְּנֵי הָעִיר צְרִיכִין לְתוֹרָתוֹ, אֵינָם יְכוֹלִין לִמְחוֹת בְּיָדוֹ אַף עַל פִּי שֶׁיֵּשׁ תַּלְמִיד חָכָם אַחֵר בָּעִיר, דְּקִנְאַת סוֹפְרִים תַּרְבֶּה חָכְמָה <small><small>(בֵּית יוֹסֵף בְּשֵׁם הַגָּהוֹת אֲשֵׁרִ"י)</small>.</small> תַּלְמִיד חָכָם הַמֵּבִיא סְחוֹרָה לָעִיר, חַיָּבִין לִמְנֹעַ לְכָל אָדָם לִמְכֹּר, עַד שֶׁהוּא יִמְכֹּר שֶׁלּוֹ <small><small>(טוּר)</small>. </small> וְאִי אִכָּא גּוֹיִם דִּמְזַבְּנֵי, דְּלֵיכָּא רְוָחָא לַתַּלְמִיד חָכָם, מֻתָּר כָּל אָדָם לִמְכֹּר <small><small>(טוּר בְּשֵׁם הרמ"ה)</small>.</small> וְעַיֵּן בְּיוֹרֶה דֵעָה סִימָן רמ"ג. אָדָם שֶׁיֵּשׁ לוֹ גּוֹי מַעֲרוּפְיָ"א, יֵשׁ מְקוֹמוֹת שֶׁדָּנִין שֶׁאָסוּר לַאֲחֵרִים לֵירֵד לְחַיּוּתוֹ וְלַעֲסֹק עִם הַגּוֹי הַהוּא, וְיֵשׁ מְקוֹמוֹת שֶׁאֵין דָּנִין. וְיֵשׁ מַתִּירִין לְיִשְׂרָאֵל אַחֵר לֵילֵךְ לַגּוֹי הַהוּא לְהַלְווֹת לוֹ וְלַעֲסֹק עִמּוֹ וּלְשַׁחוּדֵהּ לֵהּ וּלְאַפּוֹקֵי מִנֵּהּ, דְּנִכְסֵי גּוֹי הֵם כְּהֶפְקֵר, וְכָל הַקּוֹדֵם זוֹכֶה. וְיֵשׁ אוֹסְרִין <small><small>(כָּל זֶה בְּמָרְדְּכָי פֶּרֶק לָֹא יַחְפֹּר וְהַגָּהוֹת מַיְמוֹנִי פֶּרֶק ו' דִּשְׁכֵנִים, וְע' לְקַמָּן סִימָן שע"ו)</small>.</small> וַאֲפִלּוּ יִשְׂרָאֵל שֶׁעוֹשֶׂה מְלָאכָה אֵצֶל גּוֹי, וְרָגִיל בְּכָךְ, אָסוּר לְיִשְׂרָאֵל אַחֵר לִכָּנֵס שָׁם וּלְהוֹזִיל הַמְּלָאכָה, וְאִם רוֹצֶה לַעֲשׂוֹתוֹ גּוֹעֲרִין בּוֹ. מִיהוּ, אִם עָבַר וְעָשָׂה, אֵין מוֹצִיאִין מִיָּדוֹ <small><small>(בֵּית יוֹסֵף בְּשֵׁם הָרַשְׁבָּ"א)</small>.</small> וְעַיֵּן לְקַמָּן סִימָן רל"ז. שְׁנֵי בְנֵי אָדָם הַדָּרִים בְּיַחַד, וְהָאֶחָד רוֹצֶה לְהוֹזִיל בְּהַלְוָאַת הָרִבִּית לַגּוֹי, אֵין חֲבֵרוֹ יָכוֹל לִמְחוֹת בּוֹ <small><small>(רַבֵּנוּ יְרוּחָם נ' נ"א ח"ו)</small>.</small> וְהוּא הַדִּין בְּכָל כַּיּוֹצֵא בָּזֶה, וְעַיֵּן לְקַמָּן סִימָן רכ"ח סָעִיף י"ח.</small> 

רוֹכְלִים הַמְחַזְּרִים בָּעֲיָרוֹת, אֵין בְּנֵי הַמְּדִינָה יְכוֹלִין לְעַכְּבָן, שֶׁתַּקָּנַת עֶזְרָא הִיא שֶׁיִּהְיוּ מְחַזְּרִין כְּדֵי שֶׁיִּהְיוּ הַבְּשָׂמִים מְצוּיִין לִבְנוֹת יִשְׂרָאֵל. <small>הַגָּה: וְלָכֵן נִרְאֶה לִי, דַּוְקָא מוֹכְרֵי בְשָׂמִים וְכִי הַאי גַוְנָא, אֲבָל בִּשְׁאָר דְּבָרִים אֵין חִלּוּק בֵּין רוֹכֵל לְאַחֵר.</small> אֲבָל אֵינָם קוֹבְעִים מָקוֹם וְיוֹשְׁבִים בּוֹ, אֶלָּא מִדַּעַת בְּנֵי הָעִיר. וְאִם תַּלְמִיד חָכָם הוּא, קוֹבֵעַ בְּכָל מָקוֹם שֶׁיִּרְצֶה. <small>הַגָּה: וְהוּא הַדִּין מְלַמְּדֵי תִינוֹקוֹת, דִּינָן כְּתַלְמִיד חָכָם <small><small>(טוּר)</small>.</small> </small> 

הַסוֹחֲרִים שֶׁמְּבִיאִים סְחוֹרָתָם לִמְכֹּר בְּתוֹךְ הָעֲיָרוֹת, בְּנֵי הָעִיר מְעַכְּבִין עֲלֵיהֶם מִלִּמְכֹּר עַל יָד עַל יָד כְּדֶרֶךְ חֶנְוָנִים. וְאִם מָכְרוּ בְּיוֹם הַשּׁוּק בִּלְבַד, אֵין מוֹנְעִים אוֹתָם, וְהוּא שֶׁיִּמְכְּרוּ בַּשּׁוּק, אֲבָל לֹא יְחַזְּרוּ עַל הַפְּתָחִים אֲפִלּוּ בְּיוֹם הַשּׁוּק. וְאִם יֵשׁ לָהֶם מִלְוָה בָּעִיר, מוֹכְרִים כְּדֵי פַרְנָסָתָם אֲפִלּוּ בְּלֹא יוֹם הַשּׁוּק, עַד שֶׁיִּפְרְעוּ חוֹבָם וְיֵלְכוּ לָהֶם. <small>הַגָּה: וְכֵן לְעִנְיַן הַלְוָאַת רִבִּית לְגוֹי, יְכוֹלִין לְעַכֵּב בְּיָדָן. אֲבָל אֵינָן יְכוֹלִין לְעַכֵּב בְּיָדָן אִם בָּאִים בְּיוֹם הַשּׁוּק וּמַלְוִים בְּרִבִּית לִבְנֵי עֲיָרוֹת הַמִּתְקַבְּצִים שָׁם לָבֹא בַשּׁוּק <small><small>(טוּר וְהַגָּהוֹת מַיְמוֹנִי פ"ו דִשְׁכֵנִים)</small>.</small> וְאִם יֵשׁ לָהֶן מִלְוָה בָּעִיר, יְכוֹלִין לִלְוֹת עַד שֶׁיִּשְׂתַּכֵּר כְּדֵי פַרְנָסָתוֹ כְּדֵי שֶׁיִּגְבֶּה חוֹבוֹתָיו <small><small>(טוּר וּבֵית יוֹסֵף בְשֵׁם תוס' וְהָרֹא"שׁ)</small>.</small> יֵשׁ אוֹמְרִים הָא דִבְנֵי הָעִיר יְכוֹלִין לִמְחוֹת בִּבְנֵי עִיר אַחֶרֶת, הַיְנוּ דַּוְקָא בִּדְלֵיכָּא פְּסֵידָא לַלָּקוֹחוֹת, שֶׁמּוֹכְרִין כִּשְׁאָר בְּנֵי הָעִיר וְגַם סְחוֹרָתָם אֵינָהּ טוֹבָה יוֹתֵר מִשֶּׁל בְּנֵי הָעִיר, אֲבָל אִם נוֹתְנִין יוֹתֵר בְּזוֹל, אוֹ שֶׁהִיא יוֹתֵר טוֹבָה, שֶׁאָז נֶהֱנִין הַלּוֹקְחִין מֵהֶן, אֵין מוֹכְרֵי סְּחוֹרוֹת יְכוֹלִין לִמְחוֹת <small><small>(הָרֹא"שׁ וְטוּר בְּשֵׁם הר"י הַלֵּוִי)</small>,</small> וּבִלְבַד שֶׁיִּהְיוּ הַלּוֹקְחִים יִשְׂרְאֵלִים, אֲבָל בִּשְׁבִיל גּוֹיִם הַנֶּהֱנִים, לֹא <small><small>(רַבֵּנוּ יְרוּחָם נל"א ח"ו והמ"מ בפ"ו מִשְּׁכֵנִים)</small>.</small> וּכְשֶׁמְּבִיאִים סְחוֹרָה אַחֶרֶת שֶׁאֵין לִבְנֵי הָעִיר, אַף עַל פִּי דְלָא מוֹזְלֵי בַּמִּקָּח וְאֵינָה יוֹתֵר טוֹבָה, אֵינָם יְכוֹלִין לִמְחוֹת <small><small>(בֵּית יוֹסֵף מִדִּבְרֵי הַפּוֹסְקִים)</small>.</small> בְּנֵי הָעִיר שֶׁבָּרְחוּ לְיִשּׁוּב מִפְּנֵי חֲשַׁשׁ סַכָּנָה, אֵין בְּנֵי הַיִּשּׁוּב יְכוֹלִין לְעַכֵּב בְּיָדָן מִלְּהַרְוִיחַ כְּשִׁעוּר חַיּוּתָם עַד שֶׁיַּעֲבֹר זַעַם, וּכְפִי מִעוּט עִסְקָן שֶׁנּוֹשְׂאִין וְנוֹתְנִין יִשְּׂאוּ בְּעוֹל עִם הַקָּהָל. וְאִם שַׁיָּכִים בְּמַס הָעִיר, לֹא יְכוֹלִין לְעַכֵּב <small><small>(שָׁם בְּשֵׁם הַמָּרְדְּכַי פֶּרֶק לֹא יַחְפֹּר)</small>.</small> וְכֵן מִי שֶׁבָּאוּ לְהוֹצִיאוֹ מִן הָעִיר, שֶׁאֵין לוֹ חֶזְקַת יִשּׁוּב, <small><small>(ריב"ש)</small></small> אֵין יְכוֹלִים לְהוֹצִיאוֹ עַד שֶׁיִּגְבֶּה חוֹבוֹתָיו וְיָכוֹל לְהַרְוִיחַ בִּכְדֵי כָךְ כְּדֵי חַיוּתוֹ <small><small>(תְּרוּמַת הַדֶּשֶׁן סִימָן ש"מ)</small>.</small> וְיֵשׁ אוֹמְרִים הָא דְּאֵינוֹ צָרִיךְ לָתֵת מַס רַק כְּפִי עֲסָקָיו, הַיְנוּ כְּשֶׁאֵינָם רוֹצִים לְהַתִּיר לוֹ הַיִּשׁוּב, אֲבָל אִם רוֹצִים לְהַתִּיר לוֹ הַיִּשׁוּב לְגַמְרֵי, צָרִיךְ לָתֵת מַס כְּפִי אֶחָד מִבְּנֵי הָעִיר מִיָּד, אוֹ יֵלֵךְ לְדַרְכּוֹ <small><small>(שָׁם)</small>.</small> וְיֵשׁ מִי שֶׁחוֹלֵק בָּזֶה <small><small>(תְּשׁוּבַת רַשְׁבָּ"א סִימָן תרס"ד)</small>.</small> בְּנֵי הָעִיר שֶׁעוֹסְקִין בִּסְחוֹרָה בְּעִיר אַחֶרֶת, אֵינָן בִּרְשׁוּתָן לָכֹף אוֹתָן לִתֵּן מַס כְּפִי רְצוֹנָם, אֶלָּא אוֹמְרִים לָהֶם: תְּנוּ כָּךְ וְכָךְ אוֹ מוֹחִין בְּיָדָן מִלַּעֲסֹק בְּעִירָם <small><small>(רַשְׁבָּ"א הַנַּ"ל)</small>.</small> בְּנֵי עִיר אַחֶרֶת שֶׁבָּאִין לְפַזֵּר בָּעִיר וְאֵין מַרְוִיחִין, אֵין בְּנֵי הָעִיר יְכוֹלִין לִמְחוֹת בָּהֶם, אַף עַל פִּי שֶׁמְּיַקְּרִים הַשַּׁעַר <small><small>(מַהֲרִי"ק שֹׁרֶשׁ קע"ג [קע"ב])</small>. </small> וְכָל זֶה לֹא מַיְרֵי אֶלָּא כֶּשֶׁבָּאִים אֲחֵרִים לַעֲסֹק בָּעִיר שֶׁאֵינָן דָּרִים שָׁם, וְלָכֵן יְכוֹלִין לִמְחוֹת בְּיָדָן אַף עַל פִּי שֶׁרוֹצִים לִתֵּן מַס, הוֹאִיל וְלֹא הָיוּ שַׁיָּכִים בַּמַּס עַד הֵנָּה; אֲבָל אִם רוֹצִים לָדוּר בַּמָּקוֹם הַהוּא וְלִתֵּן מַס וְלִהְיוֹת כְּאֶחָד מִבְּנֵי הָעִיר, יֵשׁ אוֹמְרִים דְּהָרְשׁוּת בְּיָדָם, דְּיוּכַל אָדָם לָדוּר בְּכָל מָקוֹם שֶׁיִּרְצֶה וְאֵין הָרִאשׁוֹנִים קָנוּ הָעִיר בַּחֲזָקָה <small><small>(טוּר בְּשֵׁם הָרֹא"שׁ וּמָרְדְּכַי פֶּרֶק הַנַּ"ל, וְעַיֵּן בב"י)</small>.</small> וְיֵשׁ חוֹלְקִין וְאוֹמְרִים דִּיכוֹלִין לִמְחוֹת בְּיָדָם, בִּפְרָט בַּזְּמַן הַזֶּה שֶׁדָּרִים תַּחַת הָאֻמּוֹת וְיֵשׁ לָחוּשׁ שֶׁאִם יִתּוֹסְפוּ הַדִּיּוּרִין שֶׁיָּבֹא לִידֵי קִלְקוּל מִן הָאֻמּוֹת, וְלָכֵן הַבָּא לָדוּר הָוֵי כְּרוֹדֵף. וּלְכֻלֵּי עָלְמָא אִם בְּנֵי הָעִיר יְכוֹלִים לִסְגֹּר הַדֶּלֶת וְלִגְרֹם עִם הַמּוֹשְׁלִים שֶׁיִּמְחוּ בַּבָּאִים לָגוּר, אוֹ עַל יְדֵי מוֹנֵעַ אַחֵר, הָרְשׁוּת בְּיָדָם <small><small>(מַהֲרִי"ק שֹׁרֶשׁ קצ"ה [קצ"א])</small>.</small> וְיֵשׁ מְקוֹמוֹת שֶׁנּוֹהֲגִין לַעֲשׂוֹת חֵרֶם חֶזְקַת יִשּׁוּב <small><small>(כ"כ הַמָּרְדְּכָי)</small>,</small> וְאָז יְכוֹלִין לָכֹף <small><small>(עַל פִּי הַחֵרֶם)</small></small> וְלֹא מִדִּינָא, וִיכוֹלִין לִגְזֹר שֶׁלֹּא לִשָּׂא וְלִתֵּן עִם הַבָּאִים לָדוּר בְּלֹא רְשׁוּתָם. וְאִם יֵשׁ רַב בָּעִיר יָכוֹל לִגְזֹר עַל הַבָּא לָדוּר, אִם הוּא תַּלְמִידוֹ <small><small>(מָרְדְּכַי פֶּרֶק הַנַּ"ל וְתוס')</small>.</small> וְיֵשׁ אוֹמְרִים דְּאֵין חֵרֶם חֶזְקַת יִשּׁוּב חָל עַל תַּלְמִיד חָכָם, כִּי הוּא יָכוֹל לָדוּר בְּכָל מָקוֹם שֶׁיִּרְצֶה <small><small>(מהרי"ו סִימָן קנ"א וְהַגָּהוֹת הַמָּרְדְּכָי יָשָׁן)</small>.</small> וְאִם הִתִּירוּ לְאֶחָד הַחֵרֶם עַל זְמַן וְנָתְנוּ לוֹ רְשׁוּת לָדוּר, לָא אַמְרִינָן שֶׁהֻתָּר כֻּלּוֹ, וִיכוֹלִין לְגָרְשׁוֹ אַחַר כָּךְ <small><small>(מָרְדְּכַי פֶּרֶק חֶזְקַת)</small>.</small> רְאוּבֵן וּבָנָיו שֶׁהָיוּ דָרִין בְּיִשּׁוּב אֶחָד, וְטוֹעֲנִין חֲזָקָה שֶׁיֵּשׁ עִמָּהּ טַעֲנָה, חֶזְקָתָם חֲזָקָה וִיכוֹלִין לִמְחוֹת בְּשִׁמְעוֹן הַבָּא לָגוּר שָׁם. וְאִם שִׁמְעוֹן טוֹעֵן בְּעֵדִים שֶׁהָיָה יָרֵא לִמְחוֹת מִשּׁוּם שֶׁרְאוּבֵן וּבָנָיו מוֹסְרִין, אֵין חֶזְקָתָן חֲזָקָה. אֲבָל אִם רְאוּבֵן מוֹסֵר וּבָנָיו אֵינָן מוֹסְרִים, יֵשׁ לְבָנָיו חֲזָקָה, דְּבֶן גַּזְלָן יֵשׁ לוֹ חֲזָקָה <small><small>(מָרְדְּכַי פֶּרֶק חֶזְקַת)</small>.</small> וְכֵן דָּנִין בְּחֶזְקַת יִשּׁוּב כְּמוֹ בְּחֶזְקַת קַרְקַע לְעִנְיַן שְׁאָר דְּבָרִים. נָהֲגוּ הַקַּדְמוֹנִים שֶׁאִם אֶחָד נָסַע מִן הָעִיר י"ב חֹדֶשׁ וְגִלָּה בְדַעְתּוֹ שֶׁאֵין דַּעְתּוֹ לַחֲזֹר, אָבַד חֶזְקָתוֹ. אֲבָל אִם לֹא גִּלָּה בְדַעְתּוֹ בְּכָךְ, לֹא אָבַד חֶזְקָתוֹ עַד שָׁלֹשׁ הַשָׁנִים. וְאִם גִּלָּה שֶׁדַּעְתּוֹ לַחֲזֹר, לֹא אָבַד חֶזְקָתוֹ אֲפִלּוּ בְּשָׁלֹשׁ שָׁנִים <small><small>(מַהֲרִי"ק שֹׁרֶשׁ קצ"ב)</small>.</small> וְיֵשׁ אוֹמְרִים דַּאֲפִלּוּ בִּסְתָם לֹא אָבַד חֶזְקָתוֹ <small><small>(וְכֵן מַשְׁמָע מִתְּשׁוּבַת רַשְׁבָּ"א סִימָן אֶלֶף קל"ג)</small>.</small> בְּנֵי הָעִיר שֶׁהָיָה לָהֶם חֶזְקַת יִשּׁוּב, אִם נִתְיָאֲשׁוּ פַּעַם אַחַת מִן הָעִיר, וְאַחַר כָּךְ חָזְרוּ מִקְצָתָן וְהִשְׁתַּדְלוּ הַיִּשׁוּב, אֵין לַאֲחֵרִים עֲלֵיהֶם כְּלוּם <small><small>(מַהֲרִי"ק שֹׁרֶשׁ הַנַּ"ל)</small>.</small> עַיִּןִ סוֹף סִימָן קמ"ט מִדִּין מִי שֶׁהֶחֱזִיק בְּמִצְוָה עִם הַקָּהָל: </small> 


Siman 157

חֲצַר הַשֻּׁתָּפִין שֶׁיֵּשׁ בָּהּ דִּין חֲלֻקָּה, אוֹ שֶׁחִלְּקוּהָ בִּרְצוֹנָם, אַף עַל פִּי שֶׁאֵין בָּהּ דִּין חֲלֻקָּה, יֵשׁ לְכָל אֶחָד מֵהֶם לָכֹף אֶת חֲבֵרוֹ לִבְנוֹת הַכֹּתֶל בָּאֶמְצַע, כְּדֵי שֶׁלֹּא יִרְאֵהוּ חֲבֵרוֹ בְּשָׁעָה שֶׁמִּשְׁתַּמֵּשׁ בְּחֶלְקוֹ. וַאֲפִלּוּ עָמְדוּ כָּךְ שָׁנִים רַבּוֹת בְּלֹא מְחִצָּה, כּוֹפֵהוּ לַעֲשׂוֹת מְחִצָּה בְּכָל עֵת שֶׁיִּרְצֶה. <small>הַגָּה: וַאֲפִלּוּ יֵשׁ מִנְהָג בָּעִיר שֶׁלֹּא לַעֲשׂוֹתוֹ, אֵין הוֹלְכִין אַחֲרָיו, וְכוֹפִין לַעֲשׂוֹתוֹ <small><small>(טוּר בְּשֵׁם הָרֹא"שׁ וְנ"י רֵישׁ ב"ב)</small>.</small> וַאֲפִלּוּ אָמַר הָאֶחָד: חֶזְקָתִי כָּךְ בְּלֹא כֹּתֶל וְאַתָּה מָחַלְתָּ לִי, לָא מְהַנֵּי, אֶלָּא אִם כֵּן יֵשׁ עֵדִים שֶׁמָּחַל זֶה עַל הֶזֵּק רְאִיָּה, שׁוּב אֵינָן יְכוֹלִין לִמְחוֹת <small><small>(טוּר ס"ד בְּשֵׁם הָרֹא"שׁ)</small>.</small> </small> 

מָקוֹם שֶׁאֵין בּוֹ דִין חֲלֻקָּה שֶׁרָצוּ שֻׁתָּפִין לְחַלְּקוֹ, אַף עַל גַּב שֶׁקָּנוּ מִיָּדָם, כָּל אֶחָד מֵהֶם יָכוֹל לַחֲזֹר בּוֹ, שֶׁזֶּה קִנְיַן דְּבָרִים הוּא. אֲבָל אִם בֵּרַר כָּל אֶחָד חֶלְקוֹ, וְרָצָה זֶה בְּרוּחַ פְּלוֹנִית, וְזֶה רָצָה בְּרוּחַ פְּלוֹנִית, וְקָנוּ מִיָּדָם עַל זֶה, אֵינָם יְכוֹלִים לַחֲזֹר בָּהֶם. וְכֵן אִם הָלַךְ זֶה בְּעַצְמוֹ וְהֶחֱזִיק בְּחֶלְקוֹ, וְזֶה בְּעַצְמוֹ וְהֶחֱזִיק בְּחֶלְקוֹ, אַף עַל פִּי שֶׁלֹּא קָנוּ מִיָּדָם אֵין אֶחָד מֵהֶם יָכוֹל לַחֲזֹר בַּחֲבֵרוֹ. וְיֵשׁ אוֹמְרִים שֶׁאֲפִלּוּ הֶחֱזִיק שֶׁלֹּא בִּפְנֵי חֲבֵרוֹ וְלֹא אָמַר לוֹ: לֵךְ חֲזֵק וּקְנִי, קָנָה; וַאֲפִלּוּ לֹא הֶחֱזִיק אֶלָּא אֶחָד, זָכָה הֲלָה בַּחֵלֶק הָאַחֵר. <small>הַגָּה: וְעַיֵּן לְקַמָּן בְּסִימָן קע"א מִדִּינֵי מְקוֹמוֹת בְּית הַכְּנֶסֶת:</small> 

כֹּתֶל זֶה יִבְנוּהוּ עַל מְקוֹם שְׁנֵיהֶם וּבְהוֹצָאוֹת שְׁנֵיהֶם; וְאֵין אֶחָד מֵהֶם יָכוֹל לוֹמַר: לֹא נִתְרַצֵּיתִי לַחֲלֹק אַף עַל פִּי שֶׁלֹּא הָיָה בּוֹ דִּין חֲלֻקָּה, אֶלָּא בִּתְנַאי שֶׁתִּבְנֶנָּה אוֹתָהּ מִשֶּׁלְּךָ. אֲפִלּוּ אִם יֵשׁ לְאֶחָד פִּי שְׁנַיִם בֶּחָצֵר, יַעֲשׂוּ הַכֹּתֶל לַחֲצָאִים. <small>הַגָּה: הָיָה אֶחָד מֵהֶן עָשִׁיר וְאֶחָד מֵהֶן עָנִי, אִם אֶחָד רוֹצֶה לִכְנֹס בְּשֶׁלּוֹ וְלִבְנוֹת, אֵין צָרִיךְ יוֹתֵר. וְאִם אֵינוֹ רוֹצֶה, דִּינוֹ כְּמוֹ בְּבַיִת וַעֲלִיָּה, וְעַיֵּן לְקַמָּן סִימָן קס"ד. וְאִם שְׁנֵיהֶם עֲנִיִּים, מִשְׁתַּמְּשִׁים כָּךְ, וּמִכָּל מָקוֹם כָּל אֶחָד יַרְחִיק עַצְמוֹ בְּכָל מַה דְאֶפְשָׁר שֶׁלֹּא יַזִּיק חֲבֵרוֹ בִּרְאִיָּה <small><small>(טוּר ס"ז בְּשֵׁם הר"י בַּרְצְלוֹנִי)</small>.</small> </small> 

רֹחַב כֹּתֶל זֶה כְּמִנְהַג הַמְּדִינָה שֶׁנּוֹהֲגִים הַשֻּׁתָּפִים לִבְנוֹת כְּשֶׁחוֹלְקִין בֵּינֵיהֶם; וַאֲפִלּוּ נָהֲגוּ לַעֲשׂוֹת מְחִצָּה בֵּינֵיהֶם בְּקָנִים וּבְהוּצִין <small><small>(טוּר סט"ו בְּשֵׁם רי"ב)</small>,</small> וּבִלְבַד שֶׁלֹּא יִהְיֶה בָּהּ אֲוִיר שֶׁיִּסְתַּכֵּל וְיִרְאֶה אֶת חֲבֵרוֹ. <small>הַגָּה: וְאִם נָהֲגוּ בְּפָחוֹת מִקָּנִים וְהוּצִין, יֵשׁ אוֹמְרִים דְּלֹא הוֹלְכִין אַחַר הַמִּנְהָג הַהוּא <small><small>(טוּר בְּשֵׁם ר"ח וּמָרְדְּכַי וַאֲשֵׁרִ"י רֵישׁ ב"ב וְהַגָּהוֹת פ"ב דִּשְׁכֵנִים)</small>.</small> וְאִם אֵין מִנְהָג יָדוּעַ בָּעִיר, יְתַקֵּן כְּפִי רְאוֹת עֵינֵי הַדַּיָּן עַל פִּי מֻמְחִין <small><small>(נִמּוּקֵי יוֹסֵף בְּשֵׁם י"מ)</small>.</small> וְאִם קָנוּ מִיָּדוֹ לִבְנוֹת מְחִצָּה, לֹא יוּכַל לַחֲזֹר בּוֹ, דְּלִבְנוֹת לֹא מִקְרֵי קִנְיַן דְּבָרִים <small><small>(טוּר בְּשֵׁם הָרֹא"שׁ)</small>. </small> וְיֵשׁ חוֹלְקִין בְּזֶה <small><small>(שָׁם בְּשֵׁם הרמ"ה)</small>.</small> וְאִם נָהֲגוּ בִּמְחִצָּה קַלָּה, וְהָאֶחָד אוֹמֵר לַעֲשׂוֹתָה כֻּלָּהּ מִשֶּׁלּוֹ בַּאֲבָנִים, וְלִכְנֹס לְתוֹךְ שֶׁלּוֹ אוֹ לְהֵפֶךְ, יֵשׁ אוֹמְרִים דַּחֲבֵירוֹ יָכוֹל לְעַכֵּב עַל יָדוֹ וְיַעֲשׂוּ כַּמִּנְהָג <small><small>(נִמּוּקֵי יוֹסֵף בְּשֵׁם הרא"ה וְטוּר בְּשֵׁם יֵשׁ אוֹמְרִים)</small>,</small> וְיֵשׁ חוֹלְקִין <small><small>(טוּר ס"ב בְּשֵׁם הָרֹא"שׁ ונ"י בְשֵׁם י"ח)</small>.</small> </small> 

אִם אַחַר זְמַן נָפְלָה כֹּתֶל זֶה, הַמָּקוֹם וְהָאֲבָנִים שֶׁל שְׁנֵיהֶם. וַאֲפִלּוּ נָפַל לִרְשׁוּת אֶחָד מֵהֶם, אוֹ שֶׁפִּנָּה אֶחָד מֵהֶם אֶת כָּל הָאֲבָנִים לִרְשׁוּתוֹ, וְטָעַן שֶׁמָּכַר לוֹ חֲבֵרוֹ חֶלְקוֹ אוֹ נְתָנוֹ לוֹ בְּמַתָּנָה, אֵינוֹ נֶאֱמָן, אֶלָּא הֲרֵי הֵם בִּרְשׁוּת שְׁנֵיהֶם עַד שֶׁיָּבִיא רְאָיָה. וְיֵשׁ מִי שֶׁאוֹמֵר, דְּדַוְקָא כְּשֶׁהָאֲבָנִים נִכָּרִים שֶׁהֵם מִזֶּה הַכֹּתֶל. 

כֹּתֶל שֶׁבֵּין ב' שֻׁתָּפִין שֶׁנָּפַל, וּבָא לַחֲלֹק הָאֲבָנִים, וְהָיוּ בְּצַד הַכֹּתֶל שֶׁל אֶחָד מֵהֶם אֲבָנִים יְקָרוֹת יוֹתֵר מִמַּה שֶׁבְּצַד חֲבֵרוֹ, וְרוֹצֶה זֶה שֶׁהֵם בְּצִדּוֹ לִזְכּוֹת בָּהֶם, אֵין שׁוֹמְעִין לוֹ. 

אִם אֵין בּוֹ דִּין חֲלֻקָּה, וְלֹא נִתְרַצָּה הָאֶחָד לַחֲלֹק אֶלָּא עַל מְנָת שֶׁיַּעֲשֶׂה חֲבֵרוֹ כָּל הַכֹּתֶל, אֵין לוֹ תַּקָּנָה אֶלָּא בִּשְׁטָר, אוֹ שֶׁיִּבְנֶה הָאֶחָד עָלָיו תִּקְרָה וּמַעֲזִיבָה, אוֹ שֶׁיֵּשׁ בּוֹ חַלּוֹנוֹת מִצִּדּוֹ וְנִכָּר שֶׁנַּעֲשׂוּ מִשְּׁעַת הַבִּנְיָן. וְיֵשׁ מִי שֶׁאוֹמֵר, דִּמְהַנֵּי בֵּהּ חָזִית <small><small>(פֵּרוּשׁ, טִיחַ בְּסִיד עַל הַכֹּתֶל לְצַד חֲבֵרוֹ אַמָּה עַל אַמָּה שֶׁזֶּה סִימָן שֶׁהוּא בְנָאוֹ, וְלֹא חַיְשִׁינָן שֶׁמָּא יְקַלְּפֶנּוּ חֲבֵרוֹ, דְּקְלִּיפָה יָדוּע)</small>. <small>הַגָּה: וּלְמַעְלָה מִד' אַמּוֹת שֶׁאֵינוֹ יָכוֹל לְכֹפוֹ וְלִבְנוֹת עִמּוֹ, מְהַנֵּי לְכֻלֵּי עָלְמָא</small> <small>(נִמּוּקֵי יוֹסֵף)</small>. <small>וְאִם נָהֲגוּ בָּעִיר מִנְהָג אַחֵר לִשְׁמֹר כָּתְלֵיהֶן מִן הָרַמָּאִין, יַעֲשׂוּ כְּפִי הַמִּנְהָג</small> <small>(הָרֹא"שׁ וְהַטּוּר ונ"י רֵישׁ פֶּרֶק הַשֻּׁתָּפִין)</small>. </small> 

כֹּתֶל חָצֵר שֶׁבֵּין שְׁנֵי הַשֻּׁתָּפִין שֶׁטָּעַן הָאֶחָד שֶׁהוּא בְּנָאוֹ לְבַדּוֹ, וַחֲבֵירוֹ אוֹמֵר שֶׁסִיְּעוֹ בַּבִּנְיָן, הֲרֵי זֶה בְחֶזְקַת שֶׁסִיְּעוֹ. וַאֲפִלּוּ אִם יָדוּעַ שֶׁהָאֶחָד בְּנָאָהּ לְבַדּוֹ וְשׁוֹאֵל מֵחֲבֵרוֹ שֶׁיִּפְרַע לוֹ חֶלְקוֹ, וְטוֹעֵן שֶׁפְּרָעוֹ, נֶאֱמָן בִּשְׁבוּעַת הֶסֵת. וַאֲפִלּוּ טוֹעֵן שֶׁפְּרָעוֹ קֹדֶם <small><small>(שֶׁגָּמַר)</small></small> בִּנְיַן הַכֹּתֶל. וַאֲפִלּוּ יֵשׁ עֵדִים שֶׁתָּבַע חֲבֵרוֹ שֶׁיְּסַיְּעֶנּוּ בַּבִּנְיָן וְלֹא רָצָה, נֶאֱמָן לוֹמַר: נָתַתִּי אַחַר כָּךְ, עַד שֶׁיָּבִיא עֵדִים שֶׁהָיָה עִמָּהֶם בְּמָקוֹם פְּלוֹנִי מִיּוֹם שֶׁהֵחֵל זֶה בַּבִנְיַן כֹּתֶל זֶה וְיוֹדְעִים אָנוּ שֶׁלֹּא פְרָעוֹ, אוֹ שֶׁיָּעִידוּ עֵדִים שֶׁהֶעֱמִידוֹ בְּבֵית דִּין שֶׁיְּסַיְּעֶנּוּ בַבִּנְיָן וְצִוּוּהוּ בֵּית דִּין שֶׁיְּסַיְּעוֹ וְסֵרַב מִלַּעֲשׂוֹת צִוּוּי בֵּית דִּין. 

אִם רָצָה אֶחָד מֵהַשֻּׁתָּפִין לְהַגְבִּיהַ כֹּתֶל זֶה יוֹתֵר מִד' אַמּוֹת, חֲבֵרוֹ מְעַכֵּב עָלָיו לוֹמַר: חֲצִי מְקוֹם הַכֹּתֶל שֶׁלִּי וְאֵינִי רוֹצֶה שֶׁתְּמַעֵט הָאֲוִיר שֶׁלִּי כִּי אֲנִי רוֹצֶה לְהִשְׁתַּמֵּשׁ עַל חֲצִי הַמָּקוֹם שֶׁלִּי, אֶלָּא אִם כֵּן מִנְהַג הַמְּדִינָה שֶׁלֹּא לְעַכֵּב <small>מִיהוּ, עַל חֶלְקוֹ יָכוֹל לִבְנוֹת מַה שֶּׁיִּרְצֶה <small><small>(נִמּוּקֵי יוֹסֵף סוֹף ב"מ)</small>. </small> </small> וְיֵשׁ אוֹמְרִים שֶׁאֵין חֲבֵרוֹ מְעַכֵּב עַל יָדוֹ, אֶלָּא רַשַּׁאי הוּא לְהַגְבִּיהַּ, וּמְשַׁלֵּם לַחֲבֵרוֹ כְּפִי מַה שֶּׁכָּתְלוֹ נִפְחָת מִפְּנֵי כָּבְדוֹ: 

כֹּתֶל חָצֵר הַמַּבְדִּיל בֵּין שְׁנֵי הַשֻּׁתָּפִין שֶׁנָּפַל, יֵשׁ לְכָל אֶחָד מֵהֶם לָכֹף אֶת חֲבֵרוֹ לִבְנוֹתוֹ עַד גֹּבַהּ אַרְבַּע אַמּוֹת. רָצָה הָאֶחָד וְהִגְבִּיהוֹ יוֹתֵר מֵאַרְבַּע אַמּוֹת, אֵין מְחַיְּבִין אוֹתוֹ לִתֵּן חֶלְקוֹ בַּמֶּה שֶׁהִגְבִּיהַּ יוֹתֵר מֵאַרְבַּע אַמּוֹת, אֶלָּא <small>אִם</small> כֵּן בָּנָה כֹּתֶל אַחֵר גָּבוֹהַּ כְּנֶגֶד הַכֹּתֶל שֶׁבֵּינֵיהֶם, שֶׁאָז מְחַיְּבִין אוֹתוֹ לָתֵת חֶלְקוֹ בַּגֹּבַהּ שֶׁכְּנֶגֶד כָּתְלוֹ. כֵּיצַד, בָּנָה הָאֶחָד כֹּתֶל שֶׁבֵּינֵיהֶם וְהִגְבִּיהוֹ י' אַמּוֹת, וּבָא חֲבֵרוֹ וּבָנָה כֹּתֶל אַחֵר כְּנֶגְדּוֹ אוֹ בְּצִדּוֹ וְהִגְבִּיהַּ הַכֹּתֶל הָאַחֵר שֵׁשׁ אַמּוֹת, מְחַיְּבִין אוֹתוֹ לִתֵּן חֶלְקוֹ בִּשְׁתֵּי אַמּוֹת שֶׁהוֹסִיף עַל ד' אַמּוֹת, שֶׁהֲרֵי נִרְאָה מִמַּעֲשָׂיו שֶׁהוּא רוֹצֶה בָּהֶם. וְכֵן אִם חָקַק בְּרֹאשׁ הַכֹּתֶל שֶׁבֵּינֵיהֶם מָקוֹם לְהַנִּיחַ בּוֹ הַקּוֹרוֹת, אוֹ שֶׁבָּנָה עָלָיו קוֹרָה גְדוֹלָה שֶׁהַקּוֹרוֹת נִשְׁעָנִים עָלֶיהָ, מְחַיְּבִים אוֹתוֹ לָתֵת חֶלְקוֹ בְּשֵׁשׁ אַמּוֹת כֻּלָּם שֶׁהוֹסִיף חֲבֵרוֹ עַל הַד' אַמּוֹת, אַף עַל פִּי שֶׁלֹּא בָּנָה כָּל הַכֹּתֶל, שֶׁהֲרֵי גִּלָּה דַעְתּוֹ שֶׁהוּא רוֹצֶה בְּכָל הַגֹּבַהּ הַזֶּה. <small>הַגָּה: וְכֵן בְּאָרְכּוֹ, אִם הִנִּיחַ אֶבֶן נִכְנָס וְאֶבֶן יוֹצֵא כְּדֶרֶךְ שֶׁעוֹשִׂין בְּבִנְיָן כְּשֶׁרוֹצִים לְהוֹסִיף עָלָיו, חַיָּב בְּכָל הַתּוֹסָפוֹת שֶׁהוֹסִיף חֲבֵרוֹ <small><small>(טוּר מכ"ח)</small>.</small> וְהוּא הַדִּין אִם הָיָה לוֹ כֹּתֶל כְּבָר וּבָנָה דָבָר שֶׁנִּכָּר שֶׁחָפֵץ בַּמֶּה שֶׁעָשָׂה חֲבֵרוֹ <small><small>(הַגָּהוֹת אֲשֵׁרִ"י וּבֵית יוֹסֵף בְּשֵׁם עָרוּךְ)</small>.</small> וְכֵן אִם נֶהֱנֶה בְּבִנְיָנוֹ, אַף עַל פִּי שֶׁלֹּא עָשָׂה שׁוּם הֶכֵּר שֶׁנִּיחָא לוֹ, חַיָּב לוֹ כְּפִי מַה שֶּׁנֶּהֱנֶה <small><small>(מָרְדְּכַי רֵישׁ ב"ב וְהַגה"מ פ"ג דִּשְׁכֵנִים)</small>.</small> </small> 

וְאִם זֶה שֶׁבָּנָה הַכֹּתֶל גָּבוֹהַּ בָּא לִתְבֹּעַ לַחֲבֵרוֹ שֶׁיִּפְרַע חֶלְקוֹ בְּהוֹצָאוֹת שְׁאָר הַגֹּבַהּ שֶׁהוֹסִיף עַל אַרְבַּע אַמּוֹת מִפְּנֵי שֶׁסָמַךְ לוֹ <small><small>(בְּצִדּוֹ)</small></small> אוֹ כְּנֶגְדּוֹ, וְאָמַר: נָתַתִּי, אֵינוֹ נֶאֱמָן, אֶלָּא חֲבֵרוֹ נִשְׁבָּע בִּנְקִיטַת חֵפֶץ שֶׁלֹּא נָתַן לוֹ, וְנוֹטֵל מִמֶּנּוּ, אֶלָּא אִם כֵּן הֵבִיא רְאָיָה שֶׁנָּתַן לוֹ. <small>מִיהוּ, אִם קָבַע לוֹ בִּנְיָן קָבוּעַ, נֶאֱמָן שֶׁנָּתַן לוֹ חֶלְקוֹ <small><small>(טוּר)</small>.</small> </small> 

בַּמֶּה דְּבָרִים אֲמוּרִים, כְּשֶׁיָּדוּעַ בְּעֵדִים שֶׁזֶּה הַתּוֹבֵעַ בָּנָה כָּל הַכֹּתֶל. אֲבָל אִם אֵינוֹ יָדוּעַ, הֲרֵי הוּא בְּחֶזְקַת שְׁנֵיהֶם; וְאִם הַנִּתְבָּע מוֹדֶה לַתּוֹבֵעַ שֶׁבְּנָאוֹ, אֶלָּא שֶׁטּוֹעֵן: פְּרַעְתִּיךָ, נֶאֱמָן בְּמִגּוֹ דְּאִי בָעֵי אָמַר: בָּנִיתִי בַּהֲדָךְ. <small>הַגָּה: וְיֵשׁ אוֹמְרִים שֶׁאִם נִתְרַצָּה תְּחִלָּה בַּהַגְבָּהָה, נֶאֱמָן לוֹמַר שֶׁנָּתַן לוֹ חֶלְקוֹ <small><small>(תוס' ונ"י)</small>, </small> וּמִיָּד שֶׁאָמַר לִתֵּן חֲצִי הַהוֹצָאָה זָכָה בַּחֲצִי הַכֹּתֶל וְאֵין חֲבֵרוֹ יָכוֹל לִמְחוֹת, וּמְחַיְּבִין אוֹתוֹ לִתֵּן <small><small>(הַמַּגִּיד פ"ב דִּשְׁכֵנִים ונ"י)</small>.</small> </small> 

כֹּתֶל חָצֵר שֶׁבֵּין שְׁנֵי שֻׁתָּפִים שֶׁנָּפַל, וְהָיָה רָחָב מִתְּחִלָּתוֹ, וְאֶחָד מֵהַשֻּׁתָּפִין מְעַכֵּב שֶׁלֹּא יִבְנוּהוּ רָחָב כְּמוֹ שֶׁהָיָה, אֶלָּא כִּשְׁאָר בִּנְיְנֵי הַמְּדִינָה בְּכֹתֶל חָצֵר שֶׁבֵּין שְׁנֵי שֻׁתָּפִין, הַדִּין עִמּוֹ. וְכֵן אִם הָיָה גָבוֹהַּ יוֹתֵר מִד' אַמּוֹת, וְהַאֶחָד מֵהֶם אֵינוֹ רוֹצֶה לְסַיְּעוֹ בְּהַגְבָּהָתוֹ יוֹתֵר מֵאַרְבַּע אַמּוֹת, הַדִּין עִמּוֹ. 


Siman 158

שְׁנַיִם שֶׁהָיוּ שֻׁתָּפִים בְּגִנָּה וּבָאִים לַחֲלֹק, מְחַיְּבִין אוֹתָם לִגְדֹּר בֵּינֵיהֶם, אֲפִלּוּ סְתָמָא, שֶׁאֵין בֵּינֵיהֶם מִנְהָג יָדוּעַ. אֲבָל בְּבִקְעָה, סְתָם אֵין מְחַיְּבִין אוֹתוֹ, אֶלָּא אִם כֵּן יֵשׁ מִנְהָג יָדוּעַ לִגְדֹּר. 

הַמּוֹכֵר גִּנָּה לַחֲבֵרוֹ, סְתָם, וְהָיְתָה מְעֹרֶבֶת עִם גִּנּוֹת אֲחֵרוֹת, יֵשׁ מִי שֶׁאוֹמֵר, שֶׁכּוֹפִין אֶת הַלּוֹקֵחַ לִבְנוֹת הַכֹּתֶל בֵּינֵיהֶם, וַאֲפִלּוּ בְּמָקוֹם שֶׁנָּהֲגוּ שֶׁלֹּא לִגְדֹּר בְּגִנּוֹת. <small>הַגָּה: וְיֵשׁ חוֹלְקִין וּסְבִירָא לְהוּ דְּהוֹלְכִין אַחַר הַמִּנְהָג, כְּמוֹ בִּשְׁנֵי שֻׁתָּפִין <small><small>(רַאֲבַ"ד פ"ב דִּשְׁכֵנִים וְטוּר גַּם כֵּן לֹא חִלֵּק)</small>,</small> וְכֵן נִרְאֶה לִי עִקָּר.</small> 

שִׁעוּר הַגָּדֵר בְּגִנָּה וּבַבִּקְעָה, י' טְפָחִים; וְיֵשׁ אוֹמְרִים אַרְבַּע אַמּוֹת. 

רָצָה אֶחָד מֵהֶם לִגְדֹּר בְּבִקְעָה, כּוֹנֵס לְתוֹךְ שֶׁלּוֹ וּבוֹנֶה, וְעוֹשֶׂה חָזִית, כְּמוֹ אַמָּה בְּסִיד, מִבַּחוּץ, <small>הַגָּה: וְהוּא הַדִּין אִם נָהֲגוּ בְּסִימָן אַחֵר, כִּדְלְעֵיל סִימָן קנ"ז סָעִיף ז',</small> כְּדֵי לְהוֹדִיעַ שֶׁהַכֹּתֶל שֶׁלּוֹ. לְפִיכָךְ, אִם נָפַל הַכֹּתֶל, הַמָּקוֹם וְהָאֲבָנִים שֶׁלּוֹ. עָשׂוּ מִדַּעַת שְׁנֵיהֶם, בּוֹנִים הַכֹּתֶל בָּאֶמְצַע, וְעוֹשִׂים חָזִית מִכָּאן וּמִכָּאן. לְפִיכָךְ, אִם נָפַל הַכֹּתֶל, הַמָּקוֹם וְהָאֲבָנִים שֶׁל שְׁנֵיהֶם. 

אִם עֲשָׂאוּהָ שְׁנֵיהֶם, וְלֹא עָשָׂה שׁוּם אֶחָד מֵהֶם סִימָן, יֵשׁ מִי שֶׁאוֹמֵר, שֶׁאֲפִלּוּ תִּפֹּל לִרְשׁוּת אֶחָד מֵהֶם הֲרֵי הִיא בְּחֶזְקַת שְׁנֵיהֶם, וְיֵשׁ מִי שֶׁאוֹמֵר, שֶׁאִם תִּפֹּל לִרְשׁוּת אֶחָד מֵהֶם הֲרֵי הִיא שֶׁלּוֹ. 

מִי שֶׁהָיָה לוֹ חֻרְבָה בֵּין חֻרְבוֹת חֲבֵרוֹ, וְעָמַד חֲבֵרוֹ וְגָדַר רוּחַ רִאשׁוֹנָה וּשְׁנִיָּה וּשְׁלִישִׁית, שֶׁנִּמְצֵאת חֻרְבָה זוֹ מִג' רוּחוֹתֶיהָ גְּדוּרָה, אֵין מְחַיְּבִין אוֹתוֹ לִתֵּן מֵהַהוֹצָאָה כְּלוּם, שֶׁהֲרֵי לֹא הוֹעִיל לוֹ וַהֲרֵי חֻרְבָתוֹ פְּתוּחָה לִרְשׁוּת הָרַבִּים כְּמוֹ שֶׁהָיְתָה. לְפִיכָךְ, אִם גָּדַר לוֹ רוּחַ רְבִיעִית, עַד שֶׁנִּמְצֵאת חֻרְבָתוֹ מֻקֶּפֶת גָּדֵר, מְגַלְגְּלִים עָלָיו אֶת הַכֹּל, וְנוֹתֵן חֲצִי הַהוֹצָאָה שֶׁהוֹצִיא זֶה בְּד' רוּחוֹת, עַד ד' אַמּוֹת. <small>הַגָּה: <small><small>(עַיִּןִ בד"מ)</small></small> גָּדַר ב' רוּחוֹת, וְעָמַד הַנִּקָּף וְגָדַר רוּחַ ג', וַעֲדַיִן פָּתוּחַ לְרוּחַ רְבִיעִית, נִרְאֶה לִי דְאֵין צָרִיךְ לְשַׁלֵּם לוֹ כְּלוּם עַד שֶׁיִּגְדֹּר אֶחָד מֵהֶן רוּחַ רְבִיעִית.</small> וּבִלְבַד שֶׁיִּהְיֶה מְקוֹם הַכֹּתֶל שֶׁל שְׁנֵיהֶם. אֲבָל אִם הָיָה הַכֹּתֶל שֶׁל זֶה שֶׁבָּנָה, וּבְחֶלְקוֹ בָּנָה, אֵין מְגַלְגְּלִין אֶלָּא דָבָר מוּעָט כְּמוֹ שֶׁיִּרְאוּ הַדַּיָּנִים, שֶׁהֲרֵי אֵינוֹ יָכוֹל לְהִשְׁתַּמֵּשׁ בַּכְּתָלִים. וְכֵן אִם הַנִּקַּף עַצְמוֹ הוּא שֶׁגָּדַר רוּחַ רְבִיעִית, הֲרֵי גִּלָּה דַעְתּוֹ וְנוֹתֵן חֲצִי הַהוֹצָאָה שֶׁל שְׁלֹשָׁה רוּחוֹת, אִם הָיוּ הַכְּתָלִים שֶׁל שְׁנֵיהֶם. <small>הַגָּה: וְכָל זֶה מַיְרֵי שֶׁגָּדַר בֵּינוֹ וּבֵין הַנִּקַּף, אֲבָל גָּדַר מִבַּחוּץ, וּבֵינוֹ וּבֵין הַנִּקַּף עֲדַיִן פָּתוּחַ, אִם הוּא מָקוֹם שֶׁנָּהֲגוּ לִגְדֹּר, אֵין הַנִּקַּף צָרִיךְ לְשַׁלֵּם לוֹ כְּלוּם, אַף כְּשֶׁגָּדַר הַמַּקִיף כָּל אַרְבַּע רוּחוֹת. אֲבָל אִם גָּדַר הַנִּקַּף אַחַת מִן הָרוּחוֹת, דְּגָלִי דַעְתֵּהּ דְּנִיחָא לֵהּ, חַיָּב לִתֵּן כְּפִי מַה שֶּׁגָּרַם לוֹ הֶקֵּף יְתֵרָה <small><small>(טוּר)</small>.</small> </small> 

הָא דִּמְגַלְגְּלִים עָלָיו הַכֹּל, דַּוְקָא כְּשֶׁגָּדַר הָרְבִיעִית בְּבִנְיָן, לֹא שְׁנָא מַקִּיף לֹא שְׁנָא נִקַּף. אֲבָל אִם גָּדַר הָרְבִיעִית בְּקָנִים, אֵינוֹ נוֹתֵן לוֹ אֶלָּא דְמֵי הַקָּנִים. 

אִם אֵין הַמַּקִּיף יָכוֹל לְבָרֵר כַּמָּה הוֹצִיא, יִשָּׁבַע כְּעֵין דְּאוֹרַיְתָא וְיִטֹּל, כֵּיוָן שֶׁבִּרְשׁוּת הוֹצִיא. וְאִם אָמַר: שׁוּמוּ לִי בְּפָחוֹת שֶׁבַּשּׁוּמוֹת וְאֶטֹּל בְּלֹא שְׁבוּעָה, שׁוֹמְעִין לוֹ. וּלְעִנְיַן טַעֲנַת פֵּרָעוֹן, אֵינוֹ נֶאֱמָן לוֹמַר: פָּרַעְתִּי, עַד שֶׁיָּבִיא רְאָיָה. 

אִם מִתְּחִלָּה אָמַר לוֹ נִקַּף: לֹא אֶתֵּן לְךָ כְּלוּם דִּלְדִידִי סָגֵי לִי בִּנְטוּרָא בַּר זוּזָא, דְּהַיְנוּ גָדֵר שֶׁל קוֹצִים, אֵינוֹ נוֹתֵן לוֹ אֶלָּא דְּמֵי נְטוּרָא בַּר זוּזָא. אֲפִלּוּ לֹא אָמַר לוֹ כֵן אֶלָּא לְאַחַר שֶׁגָּדַר הַשְּׁלִישִׁית, כֵּיוָן שֶׁאָמַר לוֹ קֹדֶם שֶׁגָּדַר הָרְבִיעִית: 


Siman 159

שְׁנֵי בָתִּים זֶה בְּצַד זֶה, וְהָיוּ גַּגּוֹתֵיהֶם עֲשׂוּיִים לְדִירָה, אֲפִלּוּ הָיוּ בִּשְׁנֵי צִדֵּי רְשׁוּת הָרַבִּים, זֶה עוֹשֶׂה מַעֲקֶה לַחֲצִי גַגּוֹ, וְזֶה עוֹשֶׂה מַעֲקֶה לַחֲצִי גַגּוֹ שֶׁהוּא דָּר בּוֹ, זֶה שֶׁלֹּא כְּנֶגֶד זֶה, וּמַעְדִּיף כְּדֵי שֶׁלֹּא יִרְאוּ זֶה אֶת זֶה. אַף עַל פִּי שֶׁבְּנֵי רְשׁוּת הָרַבִּים רוֹאִים אוֹתוֹ, יָכוֹל לוֹמַר כָּל אֶחָד לַחֲבֵרוֹ: אֵלּוּ אֵין רוֹאִים אוֹתִי אֶלָּא בַּיּוֹם בְּעֵת שֶׁאֶעֱמֹד עַל גַּגִּי אֲבָל אַתָּה רוֹאֶה אוֹתִי תָּמִיד. <small>הַגָּה: וְאִם הַגַּג שָׁפֵל עַד שֶׁבְּנֵי רְשׁוּת הָרַבִּים רוֹאִין אוֹתוֹ כְּמִי שֶׁעוֹמֵד בַּגַּג, אֵין כָּאן הֶזֵּק רְאִיָּה <small><small>(טוּר בְּשֵׁם רַבֵּנוּ יוֹנָה)</small>.</small> </small> 

גַּג הַסָמוּךְ לַחֲצַר חֲבֵרוֹ, עוֹשֶׂה לוֹ מַעֲקֶה גָבוֹהַּ ד' אַמּוֹת. אֲבָל בֵּין גַּג לְגַג מִשְּׁאָר הַגַּגִּים אֵינוֹ זָקוּק לְד' אַמּוֹת, שֶׁאֵין בְּנֵי אָדָם דָּרִים בְּגַגּוֹת, לְפִיכָךְ, אֵין בְּגַגּוֹת הֶזֵּק רְאִיָּה, אֲבָל צָרִיךְ לַעֲשׂוֹת מְחִצָּה בֵּין שְׁנֵי הַגַּגִּים גְּבוֹהָה י' טְפָחִים, כְּדֵי שֶׁיִּתְפֹּס אוֹתוֹ כְּגַנָּב אִם נִכְנָס לִרְשׁוּתוֹ. <small>הַגָּה: וְיֵשׁ אוֹמְרִים דַּוְקָא שֶׁהַגַּגִּין סְמוּכִין זֶה לָזֶה, אֲבָל אִם אֲוִיר מַפְסִיק בֵּינֵיהֶן, לֹא שְׁנָא אֲוִיר רְשׁוּת הַיָּחִיד אוֹ אֲוִיר רְשׁוּת הָרַבִּים, בָּעֵינָן מַעֲקֶה, וּכְדֶרֶךְ שֶׁנִּתְבָּאֵר בְּסָמוּךְ <small><small>(טוּר ס"א והגהמ"י וְהַמַּגִּיד פ"ג מִשְּׁכֵנִים)</small> ;</small> וְכֵן נִרְאֶה לִי עִקָּר.</small> 

אִם הָאֶחָד אוֹמֵר: הַחֲצִי שֶׁלִּי אֶבְנֶה אוֹתוֹ לְרוּחַ מִזְרָח, וְהַשֵּׁנִי אוֹמֵר: לֹא כִי אֶלָּא אֲנִי אֶבְנֶה אוֹתוֹ רוּחַ, יַפִּילוּ גוֹרָל. וְאִם בָּא אֶחָד לְפָנֵינוּ וְתָבַע וְאָמַר לַחֲבֵרוֹ: אוֹ תַעֲשֶׂה אַתָּה הַמַּעֲקֶה וַאֲנִי אֶתֵּן לְךָ חֲצִי הַהוֹצָאָה, אוֹ תֵּן לִי וְאֶעֱשֶׂנּוּ, שׁוֹמְעִין לוֹ. אֲבָל אִם הִמְתִּין עַד שֶׁעָשָׂה חֲבֵרוֹ הַחֲצִי שֶׁלּוֹ וְאָמַר לוֹ: הוֹאִיל וְהִתְחַלְתָּ גְּמֹר, אִם הֲלָה אֵינוֹ רוֹצֶה, אֵינוֹ יָכוֹל לְכֹפוֹ. 

אִם הַגַּגִּים רְחוֹקִים, בְּעִנְיָן שֶׁאֵין מִסְתַּלֵּק הֶזֵּק רְאִיָּה בַּמֶּה שֶׁיִּבְנֶה כָּל אֶחָד מַעֲקֶה לַחֲצִי גַגּוֹ וְיַעְדִּיף, וְצָרִיךְ לִבְנוֹת כָּל הַמַּעֲקֶה; אִם יְכוֹלִים לְהַסְכִּים שֶׁיִּבְנֶה הָאֶחָד הַכֹּל וִיקַבֵּל חֲצִי הַהוֹצָאָה מֵחֲבֵרוֹ, הֲרֵי טוֹב, וְיִבְנֶה הַכֹּל וְיִכְתֹּב שְׁטָר לַחֲבֵרוֹ שֶׁהַחֲצִי הַבִּנְיָן הוּא שֶׁלּוֹ; וְאִם לָאו, יָטִילוּ גוֹרָל בֵּינֵיהֶם מִי יִבְנֶה הַכֹּל וְיִקַּח חֲצִי הַהוֹצָאָה מֵחֲבֵרוֹ: 


Siman 160

גַּג הַסָמוּךְ לַחֲצַר חֲבֵרוֹ, בַּעַל הַגַּג מַזִּיק לְבַעַל הֶחָצֵר, וְאֵין בַּעַל הֶחָצֵר מַזִּיק לְבַעַל הַגַּג. לְפִיכָךְ, צָרִיךְ בַּעַל הַגַּג לַעֲשׂוֹת בֵּינֵיהֶם מְחִצָּה ד' אַמּוֹת כְּדֵי לְסַלֵּק הֶזֵּקוֹ, וְאֵין בַּעַל הֶחָצֵר מְסַיְּעוֹ, אֶלָּא כְּפִי שֶׁיַּגִּיעַ חֶלְקוֹ לִמְחִצַּת י' טְפָחִים כְּדֵי שֶׁיִּהְיֶה נִתְפָּס כְּגַנָּב. וְאִם קַרְקַע הֶחָצֵר גָּבוֹהַּ מִן הַגַּג, צָרִיךְ בַּעַל הַגַּג לִבְנוֹת עַל שֶׁלּוֹ לְמַטָּה, עַד שֶׁיִּהְיֶה גָבוֹהַּ אַרְבַּע אַמּוֹת לְמַעְלָה מִקַּרְקָעִית הֶחָצֵר, כְּדֵי לְסַלֵּק הֶזֵּקוֹ. וַאֲפִלּוּ אִם הַגַּג נָמוּךְ מִן הֶחָצֵר ד' אַמּוֹת, יֵשׁ מִי שֶׁאוֹמֵר, דְּאַכַּתִּי אִכָּא הֶזֵּק רְאִיָּה מִמֶּנּוּ לְחָצֵר, וְצָרִיךְ בַּעַל הַגַּג לִבְנוֹת מְחִצָּה גְבוֹהָה ד' אַמּוֹת מִקַּרְקַע הֶחָצֵר. וְיֵשׁ מִי שֶׁאוֹמֵר, דְּכֵיוָן שֶׁהַגַּג נָמוּךְ מִן הֶחָצֵר ד' אַמּוֹת, שׁוּב אֵין לוֹ הֶזֵּק רְאִיָּה וְאֵינוֹ צָרִיךְ לַעֲשׂוֹת כְּלוּם. 

וְאִם הַגַּג נָמוּךְ מֵהֶחָצֵר, יֵשׁ אוֹמְרִים שֶׁאֵין הָעֶלְיוֹן זָקוּק לַתַּחְתּוֹן כְּלָל, וְיֵשׁ אוֹמְרִים דְּהָנֵי מִלֵּי כְּשֶׁהֶחָצֵר גָּבוֹהַּ מֵהַגַּג עֲשָׂרָה טְפָחִים, אֲבָל אִם הוּא גָּבוֹהַּ מֵהַגַּג פָּחוֹת מֵעֲשָׂרָה טְפָחִים, בּוֹנֶה בַּעַל הַגַּג עַד קַרְקַע הֶחָצֵר וְרוֹאִין כַּמָּה חָסֵר עֲדַיִן לְהַשְׁלִים לְגֹבַהּ עֲשָׂרָה וְיִתֵּן לוֹ בַּעַל הֶחָצֵר הַחֲצִי מִזֶּה. 

שְׁתֵּי חֲצֵרוֹת שֶׁקַּרְקָעִית הָאֶחָד גָּבוֹהַּ מֵחֲבֵרוֹ, צָרִיךְ הָעֶלְיוֹן לְסַיֵּעַ לַתַּחְתּוֹן לִבְנוֹת לְמַטָּה, וְהַתַּחְתּוֹן צָרִיךְ לְסַיֵּעַ לָעֶלְיוֹן עַד שֶׁיִּהְיֶה גָבוֹהַּ ד' אַמּוֹת מִקַּרְקַע הָעֶלְיוֹן וּלְמַעְלָה. לְפִיכָךְ, יַקְצִיעוּ הֶעָפָר מִקַּרְקַע שֶׁל עֶלְיוֹנָה שִׁעוּר עֳבִי חֲצִי הַכֹּתֶל, וּבוֹנִין הַכֹּתֶל עַל קַרְקַע שְׁנֵיהֶם עַד שֶׁיְּהֵא גָבוֹהַּ ד' אַמּוֹת מִקַּרְקַע הָעֶלְיוֹנָה וּלְמַעְלָה. <small>הַגָּה: וְאִם הֶחָצֵר גָּבוֹהַּ הַרְבֵּה, אוֹ שֶׁהַתַּחְתּוֹן אֵינוֹ רָחָב לְהַבִּיט בּוֹ מֵרָחוֹק, וְאֶפְשָׁר שֶׁבִּמְחִצָּה מוּעֶטֶת יִסְתַּלֵּק הֶזֵּק רְאִיָּה שֶׁלּוֹ, סָגֵי בִּמְחִצָּה שֶׁיֵּרָאֶה לִבְנֵי אָדָם שֶׁאֵינוֹ מַזִּיק עוֹד בִּרְאִיָּתוֹ <small><small>(טוּר בְּשֵׁם ה"ר יוֹנָה)</small>. </small> </small> סִימָן 


Siman 161

בְּנֵי הָעִיר כּוֹפִין זֶה אֶת זֶה לִבְנוֹת דֶּלֶת וּבֵית שַׁעַר לְחָצֵר. וְכֵן כָּל הַדְּבָרִים שֶׁהֶחָצֵר צָרִיךְ לָהֶם צֹרֶךְ גָּדוֹל, אוֹ הַדְּבָרִים שֶׁנָּהֲגוּ בְּנֵי הַמְּדִינָה לַעֲשׂוֹתָם. אֲבָל שְׁאָר הַדְּבָרִים, כְּגוֹן צִיּוּר וְכִיּוּר, אֵינוֹ כּוֹפֵהוּ. עָשָׂה אֶחָד מֵעַצְמוֹ, אִם גִּלָּה הַשֵּׁנִי דַעְתּוֹ שֶׁהוּא חָפֵץ בּוֹ, מְגַלְגְּלִין עָלָיו אֶת הַכֹּל וְנוֹתֵן לוֹ חֶלְקוֹ בַּהוֹצָאָה. 

מִי שֶׁיֵּשׁ לוֹ בַּיִת בֶּחָצֵר וְאֵינוֹ דָר עִמָּהֶם, חַיָּב לַעֲשׂוֹת עִמָּהֶם דֶּלֶת נֵגֶר <small><small>(פֵּרוּשׁ, בְּרִיחֵי עֲצֵי שִׁטִּים תִּרְגוּם נַגְרֵי אָעִין דְּשִׁטִּין)</small></small> וּמַנְעוּל, אֲבָל לֹא שְׁאָר דְּבָרִים. 

כְּשֶׁגּוֹבִין דְּבָרִים אֵלּוּ גּוֹבִין לְפִי הַמָּמוֹן, וְלֹא לְפִי קֵרוּב הַבָּתִּים, דְּדַוְקָא בָּעִיר אָמְרוּ לְפִי קֵרוּב בָּתִּים, אֲבָל לֹא בֶּחָצֵר. וְיֵשׁ מִי שֶׁאוֹמֵר, שֶׁדִּין הֶחָצֵר כְּדִין הָעִיר. 

אִם אֶחָד מִבְּנֵי הֶחָצֵר אֵינוֹ רוֹצֶה לִתֵּן בַּתִּקּוּן הַצָּרִיךְ וְאֵינוֹ רוֹצֶה לְהַשְׂכִּיר בֵּיתוֹ שֶׁבֶּחָצֵר, יְתַּקְּנוּ הֵם וְיַשְׂכִּירוּ בֵּיתוֹ, וְיִקְּחוּ הַשְּׂכִירוּת עַד שֶׁיִּפָּרְעוּ מֵחֶלְקוֹ הַמַּגִּיעַ לוֹ. 

אֶחָד מֵהַשֻּׁתָּפִין בֶּחָצֵר שֶׁבִּקֵשׁ לְהַעֲמִיד בָּהּ בְּהֵמָה אוֹ רֵחַיִם, <small><small>(אוֹ)</small></small> לְגַדֵּל בּוֹ תַּרְנְגוֹלִים, חֲבֵרוֹ מְעַכֵּב עָלָיו. וְכֵן שְׁאָר דְּבָרִים שֶׁאֵין דֶּרֶךְ בְּנֵי הַמָּקוֹם לַעֲשׂוֹתָם בְּחַצְרוֹתֵיהֶם, בְּכֻלָּם הַשֻּׁתָּפִין מְעַכְּבִין זֶה עַל זֶה, חוּץ מֵהַכְּבִיסָה, לְפִי שֶׁאֵין דֶּרֶךְ בְּנוֹת יִשְׂרָאֵל לְהִתְבַּזּוֹת עַל גַּב הַנָּהָר. <small>וְלָכֵן בְּמָקוֹם שֶׁהָאֲנָשִׁים כּוֹבְסִים וְלֵיכָּא הַאי טַעֲמָא, יְכוֹלִין לִמְחוֹת. וַאֲפִלּוּ לַנָּשִׁים, דַּוְקָא אִי כּוֹבְסוֹת בְּד' אַמּוֹת שֶׁלָהֶן וְלֵיכָּא מִדְרוֹן דְּאָזִיל לְחֵלֶק חֲבֵרוֹ, אֲבָל אִי אִכָּא מִדְרוֹן, וְכָל שֶׁכֵּן אִם רָצָה לְכַבֵּס בְּד' אַמּוֹת שֶׁל חֲבֵרוֹ, יְכוֹלִין לִמְחוֹת <small><small>(נִמּוּקֵי יוֹסֵף פֶּרֶק חֶזְקַת)</small>.</small> </small> 

חֲמֵשׁ חֲצֵרוֹת הַשּׁוֹפְכוֹת מַיִם לְבִיב אֶחָד <small><small>(פֵּרוּשׁ, חָרִיץ מְתֻקָן שֶׁנִּשְׁפָּכִין בּוֹ כָּל הַשּׁוֹפְכִין)</small> ;</small> וְנִתְקַלְקֵל, צְרִיכִים לְסַיֵּעַ לַתַּחְתּוֹנָה. נִמְצֵאת עֶלְיוֹנָה מְסַיַּעַת לְכֻלָּן וְאֵין שׁוּם אַחַת מְסַיַּעַת לָהּ, וְהַתַּחְתּוֹנָה אֵינָהּ מְסַיַּעַת אֶלָּא כְּנֶגֶד חֲצֵרָהּ: 


Siman 162

בְּנֵי מָבוֹי כּוֹפִין זֶה אֶת זֶה לַעֲשׂוֹת לֶחִי וְקוֹרָה לַמָּבוֹי. אֲבָל אִם בָּאוּ לְהַעֲמִיד לוֹ דְּלָתוֹת, אֲפִלּוּ אֶחָד מֵהֶם יָכוֹל לְעַכֵּב וְלוֹמַר: אֲנִי רוֹצֶה לִכָּנֵס בַּחֲבִילָתִי עַד פִּתְחִי. וַאֲפִלּוּ אִם יַסְכִּימוּ כֻלָּם לְהַעֲמִיד דְּלָתוֹת, בְּנֵי רְשׁוּת הָרַבִּים מְעַכְּבִים עֲלֵיהֶם. <small>הַגָּה: וַאֲפִלּוּ מָכְרוּ בְּנֵי הַמָּבוֹי הַמָּבוֹי לְהַעֲמִיד דְּלָתוֹת, וְהִכְרִיזוּ שֶׁכָּל מִי שֶׁלֹּא יְעַרְעֵר שֶׁאִבֵּד זְכוּתוֹ, וְלֹא עִרְעֲרוּ בְּנֵי רְשׁוּת הָרַבִּים, אֲפִלּוּ הָכִי יְכוֹלִין לִמְחוֹת <small><small>(בֵּית יוֹסֵף בְּשֵׁם הָרַשְׁבָּ"א)</small>.</small> </small> וַאֲפִלּוּ אִם יִרְצוּ לְהַעֲמִיד הַדְּלָתוֹת בִּפְנִים בַּמָּבוֹי הַרְבֵּה, לְפִי שֶׁפְּעָמִים דּוֹחֲקִים וְנִכְנָסִים לְתוֹכוֹ. <small>הַגָּה: מִיהוּ, מְבוֹאוֹת קְטַנִּים הַפְּתוּחִים לְאוֹתָן הַפְּתוּחִים לִרְשׁוּת הָרַבִּים אוֹ לְסִמְטָא, רַשָּׁאִין בְּנֵי הַמָּבוֹי לַעֲשׂוֹת לָהֶן דְּלָתוֹת <small><small>(טוּר ס"ד בְּשֵׁם הָרֹא"שׁ)</small>.</small> וְיֵשׁ אוֹמְרִים דַּאֲפִלּוּ אִם פָּתוּחַ לִרְשׁוּת הָרַבִּים וְנִכָּר בְּרֹאשׁוֹ כְּמִין פֶּתַח שֶׁיֵּשׁ לוֹ פַּצִּימִין, יְכוֹלִין לְהַעֲמִיד לוֹ דְּלָתוֹת <small><small>(טוּר ס"ה בְּשֵׁם הָרַמְבַּ"ן ונ"י רֵישׁ ב"ב)</small>.</small> בְּנֵי מָבוֹי שֶׁהָיָה בַּמָּבוֹי שֶׁלָהֶן שְׁכוּנָה בֶּחָצֵר אֶחָד וּבוֹ בֵּית הַכְּנֶסֶת וּבֵית הַמִּקְוֶה, וְהֶחָצֵר סָגוּר בִּדְלָתוֹת, וְהַמָּבוֹי פָּתוּחַ לִרְשׁוּת גּוֹיִים, וּבְמָקוֹם אַחֵר דָּרִים יִשְׂרְאֵלִים שֶׁיֵּשׁ לָהֶם דֶּרֶךְ עַל זֶה הַמָּבוֹי לֵילֵךְ לְחָצֵר הַהוּא לְצֹרֶךְ טְבִילָה אוֹ תְּפִלָּה, וּבְנֵי הַמָּבוֹי רוֹצִים לְהַעֲמִיד דְּלָתוֹת כְּדֵי לְשָׁמְרָם מִן הַגּוֹיִם הַנִּכְנָסִים, הַיִּשְׂרְאֵלִים הָאֲחֵרִים יְכוֹלִין לִמְחוֹת בְּיָדָם, אַף עַל פִּי שֶׁרוֹצִים לְהָסִיר הַדֶּלֶת מִן הֶחָצֵר וּלְקָבְעָהּ בְּרֹאשׁ הַמָּבוֹי. זֶה מִשּׁוּרַת הַדִּין, אֲבָל אִם נָתַן לָהֶם הַמֶּלֶךְ רְשׁוּת לְהַעֲמִיד דְּלָתוֹת בַּמָּבוֹי שֶׁלָהֶן, דִּינָא דְמַלְכוּתָא דִינָא, כִּי הַשְּׁוָקִים וְהָרְחוֹבוֹת שֶׁלָהֶן וִיכוֹלִין לַעֲשׂוֹת בָּהֶן מַה שֶּׁיִּרְצוּ <small><small>(תְּשׁוּבַת רַשְׁבָּ"א)</small>.</small> </small> 

וְכֵן מְבוֹאוֹת הַמְפֻלָּשִׁין לְדֶרֶךְ עִיר אַחֶרֶת, וּבִקְּשׁוּ בְּנֵי אוֹתָם מְבוֹאוֹת לְסָתְמָם, בְּנֵי אוֹתָהּ הָעִיר מְעַכְּבִים עֲלֵיהֶם, וַאֲפִלּוּ יֵשׁ לָהֶם דֶּרֶךְ אַחֶרֶת לַעֲבֹר מִשָּׁם. 

מִי שֶׁבִּקֵשׁ לִפְתֹּחַ פֶּתַח בְּמָבוֹי שֶׁאֵינוֹ מְפֻלָּשׁ, בְּנֵי מָבוֹי מְעַכְּבִין עָלָיו, מִפְּנֵי שֶׁמַּרְבֶּה עֲלֵיהֶם אֶת הַדֶּרֶךְ. וְאִם הָיָה מְפֻלָּשׁ <small>לִרְשׁוּת הָרַבִּים, <small><small>(הַמַּגִּיד)</small> </small> </small> פּוֹתֵחַ כָּל פֶּתַח שֶׁיִּרְצֶה לְכַתְּחִלָּה. וְאִי אִית לֵהּ דְּלָתוֹת שֶׁנוֹעֲלִים בָּהֶם בַּלַּיְלָה, כְּסָתוּם דָּמֵי, שֶׁמַּרְבֶּה עֲלֵיהֶם הַדֶּרֶךְ בַּלַּיְלָה. <small>הַגָּה: וְכֵן מְעַכְּבִין זֶה אֶת זֶה שֶׁלֹּא לְהִשְׁתַּמֵשׁ בַּמָּבוֹי רַק בַּדְּבָרִים שֶׁדֶּרֶךְ לְהִשְׁתַּמֵשׁ בִּמְבוֹאוֹת <small><small>(טוּר בְּשֵׁם הָרַמְבַּ"ם פ"ה דִשְׁכֵנִים)</small>.</small> </small> 

יֵשׁ אוֹמְרִים שֶׁהַמְבַקֵּשׁ לִפְתֹּחַ פֶּתַח בְּמָבוֹי אַחֵר, בְּנֵי מָבוֹי רִאשׁוֹן מְעַכְּבִין עָלָיו, מִפְּנֵי שֶׁמַּרְבֶּה עֲלֵיהֶם דְּרִיסַת הָרֶגֶל שֶׁל בְּנֵי מָבוֹי אַחֵר לָבֹא שָׁם דֶּרֶךְ פִּתְחוֹ. 

הָיָה לוֹ פֶּתַח סָתוּם בְּמָבוֹי שֶׁאֵינוֹ מְפֻלָּשׁ, הֲרֵי זֶה פּוֹתְחוֹ בְּכָל עֵת שֶׁיִּרְצֶה. וְאִם פָּרַץ אֶת פַּצִּימָיו, בְּנֵי מָבוֹי מְעַכְּבִין עָלָיו. 

אֶחָד מִבְּנֵי מָבוֹי שֶׁבִּקֵשׁ לִסְתֹּם פִּתְחוֹ וּלְהַחֲזִירוֹ לְמָבוֹי אַחֵר, בְּנֵי מָבוֹי מְעַכְּבִין עָלָיו, שֶׁמָּא יָבֹא עֲלֵיהֶם מַס וּמִתְמַעֵט מֵחֶלְקָן מֵהַמַּס הַקָּצוּב עַל בְּנֵי הַמָּבוֹי. לְפִיכָךְ, מָקוֹם שֶׁאֵין הַמַּס קָצוּב עַל בְּנֵי הַמָּבוֹי, הֲרֵי זֶה סוֹתֵם פִּתְחוֹ בְּכָל עֵת שֶׁיִּרְצֶה. <small>וּבִלְבַד שֶׁיִּפְרֹץ פַּצִּימָיו שֶׁיֵּשׁ לוֹ לְמָבוֹי זֶה <small><small>(נִמּוּקֵי יוֹסֵף פ"ק דב"ב)</small>.</small> </small> 

חָמֵשׁ חֲצֵרוֹת הַפְּתוּחוֹת לְמָבוֹי שֶׁאֵינוֹ מְפֻלָּשׁ, כֻּלָּם מִשְׁתַּמְּשׁוֹת עִם הַחִיצוֹנָה, וְהַחִיצוֹנָה מִשְׁתַּמֶּשֶׁת לְעַצְמָהּ. וְכֵן הַשְּׁנִיָּה מִשְׁתַּמֶּשֶׁת לְעַצְמָהּ, וּמִשְׁתַּמֶּשֶׁת עִם הַחִיצוֹנָה, וְאֵינָה מִשְׁתַּמֶּשֶׁת עִם הַשְּׁאָר. נִמְצֵאת הַפְּנִימִית מִשְׁתַּמֶּשֶׁת עִם כֻּלָּם, וּמִשְׁתַּמֶּשֶׁת לְעַצְמָה. לְפִיכָךְ, אִם בַּעַל הַשְּׁנִיָּה בָּנָה אִצְטַבָּא <small><small>(פֵּרוּשׁ, מָקוֹם צַר כְּאַמָּה וְגֹבַהּ כְד' כְּה' טְפָחִים שֶׁמַּנִּיחִין עָלָיו פְּרַקְמַטְיָא לִמְכֹּר, וְלִפְעָמִים יוֹשְׁבִים עָלָיו)</small></small> כְּנֶגֶד פִּתְחוֹ, וְסָתְמוֹ, אֵין הַחִיצוֹנָה יְכוֹלָה לְעַכֵּב עָלָיו. אֲבָל כָּל הַפְּנִימִיּוֹת מְעַכְּבוֹת עָלָיו, מִפְּנֵי שֶׁמַּרְבֶּה עֲלֵיהֶם אֶת הַדֶּרֶךְ, שֶׁהֲרֵי מַקִּיפִין אֶת הָאִצְטַבָּא. <small>הַגָּה: וְיֵשׁ אוֹמְרִים דְּאֵין טַעֲנַת רִבּוּי הַדֶּרֶךְ טַעֲנָה, וְאֵין הַפְּנִימִי יָכוֹל לִמְחוֹת בַּחִיצוֹן אֶלָּא אִם כֵּן הָיָה כֹּחַ לַפְּנִימִי לִסְתֹּם הַמָּבוֹי שָׁם אִם הָיָה רוֹצֶה, אֲבָל בְּלָאו הָכִי, כְּגוֹן שֶׁיֵּשׁ כֹּחַ לַחִיצוֹן לְהִשְׁתַּמֵשׁ לִפְנִים מִמֶּנּוּ, אֵין רִבּוּי הַדֶּרֶךְ טַעֲנָה <small><small>(בֵּית יוֹסֵף בְּשֵׁם הָרַשְׁבָּ"א)</small>.</small> וּכְמוֹ שֶׁהַדִּין בְּמָבוֹי כֵן הַדִּין בִּמְקוֹמוֹת שֶׁל בֵּית הַכְּנֶסֶת. לָכֵן עָשִׁיר שֶׁיֵּשׁ לוֹ מְקוֹמוֹת רַבִּים, וּבְנֵי הַכְּנֶסֶת בָּאִים לְהוֹסִיף סַפְסָלִים בְּבֵית הַכְּנֶסֶת בַּמְּקוֹמוֹת הַפְּנוּיִם כְּדֵי לְהַרְוִיחַ הַצְּדָקָה וְשֶׁיָּבוֹאוּ רַבִּים לְהִתְפַּלֵּל, אוֹ שֶׁיְּחִידִים רוֹצִים לֵישֵׁב בְּאֶמְצַע הַדֶּרֶךְ, הֶעָשִׁיר יָכוֹל לִמְחוֹת בְּטַעֲנָה שֶׁמֵּצֵר לוֹ הַדֶּרֶךְ אוֹ מַרְבֶּה עָלָיו הַדֶּרֶךְ. מִיהוּ, אִם יֵשׁ מִנְהָג בָּעִיר הוֹלְכִין אַחֲרָיו. וִיכוֹלִין בְּנֵי הַכְּנֶסֶת לְתַקֵּן שֶׁכָּל מִי שֶׁיֵּשׁ לוֹ מָקוֹם שֶׁאֵינוֹ צָרִיךְ לוֹ שֶׁיַּשְׂכִּירֶנּוּ בְּקִצְבָה הַנִּרְאָה לָהֶם. וְאִם רוֹצִים לִבְנוֹת לָהֶם בֵּית הַכְּנֶסֶת אַחֵר, אוֹ יְחִידִים הַבָּאִים לִבְנוֹת לָהֶם בֵּית הַכְּנֶסֶת, אֵין אֲחֵרִים יְכוֹלִין לִמְחוֹת בְּיָדָם, וְהַמּוֹחֶה רָאוּי לִנְזִיפָה <small><small>(רִיבָ"שׁ סִימָן רנ"ג)</small>.</small> וְאֵין לְהִשְׁתַּמֵּשׁ בְּבֵית הַכְּנֶסֶת אֶלָּא בְּדָבָר הַנָּהוּג, לָכֵן אִם אֵלּוּ הַיּוֹשְׁבִים בַּמַּעֲרָב בָּאִים לְהַגְבִּיהַ מְקוֹמוֹתֵיהֶם בְּמַעֲלָה עַל הָאֲחֵרִים, הָאֲחֵרִים יְכוֹלִים לִמְחוֹת, אֲבָל לְהַגְבִּיהַ מְעַט כְּדֵי שֶׁיִּזּוֹנוּ עֵינֵיהֶם, בְּעִנְיָן שֶׁלֹּא יִהְיוּ נִרְאִין גְּבוֹהִין, דְּזֶה נֶהֱנֶה וְזֶה אֵינוֹ חָסֵר, אֵינָן יְכוֹלִין לְעַכֵּב <small><small>(רִיבָ"שׁ סִימָן רנ"ט)</small>.</small> וְעַיֵּן לְקַמָּן סִימָן קע"א סָעִיף א'.</small> וְכֵן בַּעַל הַשְּׁנִיָּה שֶׁפָּתַח לַחֲצֵרוֹ פֶּתַח שֵׁנִי בֵּינוֹ וּבֵין הַחִיצוֹנָה, אֵין הַחִיצוֹנָה מְעַכֶּבֶת עָלָיו, שֶׁאֵין לָהּ לְהִשְׁתַּמֵּשׁ אֶלָּא מִפִּתְחָהּ וְלַחוּץ. אֲבָל אִם פָּתַח הַפֶּתַח שֵׁנִי בֵּינוֹ וּבֵין הַשְּׁלִישִׁית, הַפְּנִימִית מְעַכֶּבֶת עָלָיו, שֶׁאֵין לוֹ לְהִשְׁתַּמֵּשׁ בַּמָּבוֹי, אֶלָּא מִפֶּתַח חֲצֵרוֹ הָרִאשׁוֹן וְלַחוּץ, וְכֵן הַדִּין בְּכֻלָּם. <small>הַגָּה: וְיֵשׁ אוֹמְרִים דְּכָל כְּנֶגֶד חֲצֵרוֹ יֵשׁ לוֹ רְשׁוּת לִפְתֹּחַ, בֵּין כְּלַפֵּי חוּץ בֵּין כְּלַפֵּי פְנִים; וְלָכֵן יוּכַל לִמְחוֹת גַּם כֵּן עַל מִי שֶׁבָּא לִסְתֹּם נֶגֶד חֲצֵרוֹ, אַף עַל פִּי שֶׁהוּא לִפְנִים מִפֶּתַח חֲצֵרוֹ <small><small>(טוּר בְּשֵׁם הָרַשְׁבָּ"א והרמ"ה)</small>. </small> </small> 


Siman 163

כּוֹפִין בְּנֵי הָעִיר זֶה אֶת זֶה, <small>אֲפִלּוּ מִעוּט כּוֹפִין אֶת הַמְרֻבִּין <small><small>(רַבֵּנוּ יְרוּחָם נל"א ח"ו)</small>,</small> </small> לַעֲשׂוֹת חוֹמָה, דְּלָתַיִם וּבְרִיחַ לָעִיר; וְלִבְנוֹת לָהֶם בֵּית הַכְּנֶסֶת; וְלִקְנוֹת סֵפֶר תּוֹרָה נְבִיאִים וּכְתוּבִים, כְּדֵי שֶׁיִּקְרָא בָהֶם כָּל מִי שֶׁיִּרְצֶה מִן הַצִּבּוּר. <small>הַגָּה: וְהוּא הַדִּין לְכָל צָרְכֵי הָעִיר. וְעַיֵּן בְּאוֹרַח חַיִּים סִימָן נ"ה דִין שְׂכִירוּת חַזָּן לִבְנֵי הָעִיר, גַּם סִימָן נ"ג שָׁם. וְכוֹפִין בְּנֵי הָעִיר זֶה אֶת זֶה לְהַכְנִיס אוֹרְחִים וּלְחַלֵּק לָהֶם צְדָקָה וְלִתֵּן בְּתוֹךְ כִּיס שֶׁל צְדָקָה <small><small>(מָרְדְּכַי פ"ק דְּב"ב וּתְשׁוּבַת מַיְמוֹנִי סֵפֶר קִנְיָן סִימָן נ"ט)</small>.</small> וע"ל סִימָן ד' וְסִימָן ז' בְּנֵי הָעִיר שֶׁיֵּשׁ לָהֶם דִּין עִם יָחִיד אִם יְכוֹלִים לְדוּנוֹ, וְאִם נִקְרָאִים מֻחְזָקִין. דִּין שְׂכִירוּת לְמִנְיָן, עַיֵּן בְּאוֹרַח חַיִּים סוֹף סִימָן נ"ה. וְעַל הוֹצָאוֹת שֶׁהוֹצִיאוּ לְבַעֵר מָסוֹר, כָּל הַדָּרִים בָּעִיר חַיָּבִים לִתֵּן לָזֶה <small><small>(הָרֹא"שׁ בִּתְשׁוּבָה כְּלָל ו' סִימָן כ"א כ"ו, וְכָפוּל לְקַמָּן סִימָן שפ"ח)</small>.</small> כָּל צָרְכֵי צִבּוּר שֶׁאֵינָן יְכוֹלִין לְהַשְׁווֹת עַצְמָן, יֵשׁ לְהוֹשִׁיב כָּל בַּעֲלֵי בָּתִּים הַנּוֹתְנִים מַס, וִיקַבְּלוּ עֲלֵיהֶם שֶׁכָּל אֶחָד יֹאמַר דַּעְתּוֹ לְשֵׁם שָׁמַיִם, וְיֵלְכוּ אַחַר הָרֹב. וְאִם הַמִּעוּט יְמָאֲנוּ, הָרֹב יְכוֹלִין לָכֹף אוֹתָן אֲפִלּוּ בְּדִינֵי גוֹיִם, וּלְהוֹצִיא מָמוֹן עַל זֶה, וְהֵם צְרִיכִין לָתֵת חֶלְקָם. וְהַמְסָרֵב מִלּוֹמַר דַּעְתּוֹ עַל פִּי הַחֵרֶם, בָּטְלָה דַעְתּוֹ וְאָזְלֵינָן בָּתַר רֹב הַנִּשְׁאָרִים הָאוֹמְרִים דַּעְתָּן <small><small>(תְּשׁוּבַת מוהר"ם סֵפֶר קִנְיָן סִימָן כ"ז וְהַגָהַת מיי' פי"א דִתְפִלָּה)</small>.</small> וְעַיֵּן בְּי"ד סִימָן רנ"ו אֵימַת חַיָּב לִתֵּן לְכִיס שֶׁל צְדָקָה:</small> 

מִי שֶׁיֵּשׁ לוֹ חָצֵר בְּעִיר אַחֶרֶת, בְּנֵי הָעִיר מְשַׁעְבְּדִים אוֹתוֹ לַחְפֹּר עִמָּהֶן בּוֹרוֹת שִׁיחִין וּמְעָרוֹת וְאַמַּת הַמַּיִם; אֲבָל בִּשְׁאָר כָּל הַדְּבָרִים אֵין מְשַׁעְבְּדִים אוֹתוֹ. וְכָל הַדָּר בָּעִיר י"ב חֹדֶשׁ, אוֹ שֶׁקָּנָה בָהּ בֵּית דִּירָה, נוֹתֵן עִם בְּנֵי הָעִיר בְּכָל הַדְּבָרִים הַצְּרִיכִים לְתִקּוּן הַחוֹמָה וּדְלָתוֹת וּשְׂכַר הַפָּרָשִׁים וְהַשּׁוֹמְרִים אֶת הַמְּדִינָה וְכַיּוֹצֵא בִּדְבָרִים אֵלּוּ שֶׁשּׁוֹמְרִים הָעִיר. <small>הַגָּה: וְדַוְקָא בִּסְתָם, אֲבָל אִם יָדַעְנוּ שֶׁרוֹצֶה לִקְבֹּעַ בָּעִיר, מִיָּד הָוֵי כְּאַנְשֵׁי הָעִיר. וְיֵשׁ אוֹמְרִים דְּאִם שָׂכַר בֵּית דִּירָה, כָּל שֶׁשָּׂכְרָהּ לְי"ב חֹדֶשׁ, הָוֵי כְּאַנְשֵׁי הָעִיר מִיָּד <small><small>(רִיבָ"שׁ סִימָן תע"ה)</small>.</small> וְיֵשׁ אוֹמְרִים דְּבָעֵינָן קָנָה דַּוְקָא לְהִשְׁתַּקֵּעַ <small><small>(מָרְדְּכַי פ"ק דב"ב)</small>.</small> וְיֵשׁ אוֹמְרִים אֲפִלּוּ לָגוּר. וּלְכֻלֵּי עָלְמָא אִם נָפַל לוֹ בַּיִת בִּירֻשָּׁה אוֹ בְּמַתָּנָה, אֵינוֹ כְּלוּם <small><small>(רִיבָ"שׁ סִימָן תי"ד וקל"ב)</small>.</small> מִיהוּ, אִם יֵשׁ מִנְהָג, הוֹלְכִין אַחֲרָיו. וְיֵשׁ אוֹמְרִים דְּכָל זֶה בְּמַס קָצוּב, אֲבָל כְּשֶׁאֵינוֹ קָצוּב, מִיָּד שֶׁשּׂוֹכֵר בַּיִת חַיָּב לִתֵּן גַּם הוּא, דְּעוֹשֶׂה עַיִן כְּמוֹ שְׁאָר בְּנֵי הָעִיר וְאִכָּא לְמֵימַר דְּמִתְרַבֶּה הַמַּס בִּשְׁבִילוֹ <small><small>(מוהר"ם מירזבור"ק וְתוֹסָפוֹת וּמָרְדְּכַי וְהָרֹא"שׁ)</small> ;</small> וְיֵשׁ חוֹלְקִין <small><small>(נִמּוּקֵי יוֹסֵף פֶּרֶק חֶזְקַת)</small>.</small> וְהָא דִמְהַנֵּי אִם דָּר שָׁם י"ב חֹדֶשׁ, הַיְנוּ שֶׁנִּתְעַכֵּב שָׁם שֶׁלֹּא מֵחֲמַת אֹנֶס, אֲבָל אִם נִתְעַכֵּב שָׁם מֵחֲמַת אֹנֶס, כְּגוֹן שֶׁחָלָה אוֹ כַדּוֹמֶה לָזֶה, לֹא. וּמִיהוּ, אִם הִרְוִיחַ שָׁם, צָרִיךְ לָתֵת מַס לְפִי עִנְיַן הַהַרְוָחָה, כְּמוֹ שֶׁנִּתְבָּאֵר לְעֵיל סִימָן קנ"ו <small><small>(מהרי"ו סִימָן ק"ו)</small>.</small> מִי שֶׁשָּׁהָה בָּעִיר שָׁנִים רַבּוֹת וְלֹא תָבְעוּ מִמֶּנּוּ מַס, לָא הֲוֵי מְחִילָה, וְלִכְשֶׁיִּתְבְּעוּ מִמֶּנּוּ צָרִיךְ לָתֵת לְמַפְרֵעַ <small><small>(מהר"מ מירזבור"ק)</small>. </small> כָּל מַס שֶׁהוּשַׂם עַל בְּנֵי הָעִיר, אֵין אָדָם יָכוֹל לִפְטוֹר עַצְמוֹ מִמֶּנּוּ בְּצֵאתוֹ מִן הָעִיר אַחַר שֶׁהוּשַׂם הַמַּס <small><small>(מָרְדְּכַי פֶּרֶק הַשֻּׁתָּפִין בְּשֵׁם הָר"י)</small> ; </small> וַאֲפִלּוּ אַחַר שֶׁנָּתְנוּ לַשַּׂר חֶלְקָם, אִם הַשַּׂר כּוֹפֵר, צְרִיכִין לַחֲזֹר וְלִתֵּן <small><small>(הַגָּהוֹת מָרְדְּכַי פֶּרֶק הַנַּ"ל)</small>.</small> וְאִם יֵשׁ לָהֶם חִלּוּקִים עִם בְּנֵי הָעִיר, צְרִיכִין לַחֲזֹר לִמְקוֹמָם וְלָדוּן עִמָּהֶם <small><small>(מַהֲרִי"ק שֹׁרֶשׁ ב')</small>.</small> וְאִם נָהֲגוּ בְּעִנְיָן אַחֵר, הַכֹּל כְּפִי הַמִּנְהָג <small><small>(תְּרוּמַת הַדֶּשֶׁן סִימָן שמ"ב)</small>.</small> </small> 

כְּשֶׁגּוֹבִין מֵאַנְשֵׁי הָעִיר לִבְנוֹת הַחוֹמָה, גּוֹבִין לְפִי קֵרוּב הַבָּתִּים לַחוֹמָה, כָּל הַסָמוּךְ לַחוֹמָה נוֹתֵן יוֹתֵר. וְיֵשׁ אוֹמְרִים שֶׁגּוֹבִין לְפִי הַמָּמוֹן, וְאַחַר שֶׁחָלְקוּ לְפִי הַמָּמוֹן, גּוֹבִין גַּם כֵּן אֵיזֶה בַּיִת קָרוֹב לַחוֹמָה הוּא פּוֹרֵעַ יוֹתֵר. כֵּיצַד, ב' בָּתִּים שָׁוִים בְּקֵרוּב זֶה כְּזֶה, וְיֵשׁ בָּהֶם מָמוֹן בְּשָׁוֶה, פּוֹרְעִים בְּשָׁוֶה. וְאִם יֵשׁ בַּיִת קָרוֹב לַחוֹמָה וְאֵין בּוֹ מָמוֹן, וְאֶחָד רָחוֹק וְיֵשׁ בּוֹ מָמוֹן, אֵין גּוֹבִין מֵהַקָּרוֹב כְּלוּם, כֵּיוָן שֶׁאֵין לוֹ עַל מָה לָחוּשׁ. <small>הַגָּה: כָּל מַה שֶּׁגּוֹבִין לְפִי הַמָּמוֹן הוֹלְכִין אַחַר רֹב הַמָּמוֹן, וְהָעֲשִׁירִים שֶׁהֵם מִעוּט נְפָשׁוֹת הֵם חֲשׁוּבִים רֹב בְּעִנְיָן זֶה. וְלָכֵן פָּסַק מהרא"י <small><small>(תְּרוּמַת הַדֶּשֶׁן סִימָן שמ"ד)</small></small> עַל ה' אֲנָשִׁים בְּעִיר אַחַת, וּמֵהֶן ב' אַחִין תַּקִּיפִין וַעֲשִׁירִים וְרוֹצִים שֶׁהֵם יְבָרְרוּ שְׁנַיִם שֶׁיֵּשׁ שַׁיָּכוּת לָהֶן, שֶׁהַדִּין עִמָּהֶם.</small> וְאִם שְׁנֵי בָתִּים יֵשׁ בָּהֶם מָמוֹן בְּשָׁוֶה, וְאֶחָד רָחוֹק וְאֶחָד קָרוֹב, הַקָּרוֹב יִתֵּן יוֹתֵר מֵהָרָחוֹק. וְדַוְקָא כְּשֶׁיֵּשׁ שָׁלוֹם בָּאָרֶץ וְאִכָּא אֵימַת מַלְכוּת, אֲבָל בִּזְמַן שֶׁיֵּשׁ מִלְחָמָה וְהַמְּלָכִים מִתְגָּרִים זֶה בְּזֶה, לֹא אִכְפַּת לָן בְּקֵרוּב בָּתִּים כְּלָל, וְאֵין גּוֹבִין אֶלָּא לְפִי שֶׁבַח הַמָּמוֹן. וְאִם בָּאִים עַל עִסְקֵי נְפָשׁוֹת, גּוֹבִים אַף לְפִי שֶׁבַח נְפָשׁוֹת, הַחֵצִי לְפִי שֶׁבַח מָמוֹן וְהַחֵצִי לְפִי נְפָשׁוֹת; וְהַאי שֶׁבַח מָמוֹן דַּוְקָא מָמוֹן דְּמִטַּלְטֵל, <small>הַגָּה: וְכֵן אִם טָעוּ חֲבוּרָה הַהוֹלֶכֶת בַּמִּדְבָּר, וְאִכָּא סַכָּנַת נְפָשׁוֹת, גּוֹבִין <small><small>(אַף)</small></small> לְפִי הַנְּפָשׁוֹת <small><small>(תוס' וּמָרְדְּכַי וְהָרֹא"שׁ פ"ק דב"ב)</small>.</small> וְכָל מַה שֶּׁמַעֲלִילִין הָאֻמּוֹת עַל יִשְׂרָאֵל שְׁמָדוֹת, וַאֲפִלּוּ מְעַנִּין אוֹתָן בְּיִסּוּרִין, יֵשׁ אוֹמְרִים דְּגוֹבִין לְפִי הַמָּמוֹן דְאֵין נוֹתְנִין עֵינֵיהֶם אֶלָּא עַל שֶׁל יִשְׂרָאֵל <small><small>(הָרֹא"שׁ)</small> ;</small> וְיֵשׁ חוֹלְקִין, וּסְבִירָא לְהוּ דְּכָל שֶׁיֵּשׁ בּוֹ סַכָּנַת נְפָשׁוֹת, וַאֲפִלּוּ רַק צִוּוּ שֶׁלֹּא לִמְכֹּר לֶחֶם לַיְּהוּדִים, אוֹ אָסְרוּ הַשְּׁחִיטָה וְכַדּוֹמֶה, גּוֹבִין לְפִי נְפָשׁוֹת <small><small>(תְּשׁוּבַת רַשְׁבָּ"א סִימָן אֶלֶף צ"א)</small>.</small> וְלִי נִרְאֶה, דְּדָנִין בְּזֶה לְפִי עִנְיָן הַנִּרְאָה לַדַּיָנִים. שׁוֹמְרֵי הָעִיר שֶׁשּׁוֹמְרִין בְּעַצְמָן בַּלֵּילוֹת, וְנִתְפַּשְּׁרוּ עִם הַמּוֹשֵׁל לָתֵת קִצְבָה לְשָׁנָה, גּוֹבִין לְפִי מָמוֹן, אַף עַל פִּי שֶׁמִּתְּחִלָּה הֻצְרְכוּ לִשְׁמֹר בְּשָׁוֶה <small><small>(מָרְדְּכַי פ"ק דְּב"ב)</small>.</small> וְדַוְקָא בִּכְהַאי גַוְנָא, אֲבָל אִם הַגּוֹיִם עֲדַיִן שׁוֹמְרִים, וְהַיְהוּדִים שׂוֹכְרִים שְׁנַיִם אוֹ שְׁלֹשָׁה לִשְׁמֹר בִּמְקוֹמָן, עֲדַיִן אַקַּרְקַפְתָּא דְגַבְרָא מֻנָּח, וְגוֹבִין בְּשָׁוֶה הֵן דַּל הֵן עָשִׁיר <small><small>(תְּרוּמַת הַדֶּשֶׁן סִימָן שמ"ה)</small>.</small> וּכְשֶׁגּוֹבִין לְפִי מָמוֹן, אֵין חִלּוּק בֵּין מָמוֹן שֶׁלּוֹ אוֹ מָמוֹן אֲחֵרִים שֶׁעוֹסֵק בָּהֶן; וַאֲפִלּוּ נָהֲגוּ שֶׁלֹּא לִתֵּן מֵהֶם, יְכוֹלִים לְשַׁנּוֹת וְלִקְצֹב לִתֵּן מֵהֶם מִכָּאן וָהָלְאָה <small><small>(מָרְדְּכַי פֶּרֶק הַשֻּׁתָּפִין)</small>.</small> וְיֵשׁ חוֹלְקִין וּסְבִירָא לְהוּ דְּאֵין צָרִיךְ לִתֵּן מָמוֹן אֲחֵרִים, וְאִם מִתְיָרְאִין שֶׁעוֹשִׂין לָהֶם עַיִן, יַגִּידוּ לַמֶּלֶךְ <small><small>(מָרְדְּכַי פֶּרֶק הַגּוֹזֵל בַּתְרָא בְּשֵׁם ר"ת)</small>.</small> וְהַמִּנְהָג כַּסְּבָרָא הָרִאשׁוֹנָה. וּמִי שֶׁיֵּשׁ לוֹ בְּיָדוֹ עִסְקָא מֵאֲחֵרִים, יִתֵּן הַמְקַבֵּל מִפַּלְגָּא, וְהַנּוֹתֵן פַּלְגָּא. וְכֵן צְרִיכִין לָתֵת מִמַּה שֶׁיֵּשׁ לָאִשָּׁה בְּלֹא בַּעְלָהּ, אוֹ לְבָנָיו אוֹ בְּנוֹתָיו הַקְּטַנִּים <small><small>(מָרְדְּכַי פֶּרֶק הַנַּ"ל)</small>.</small> אִם הָיוּ רְגִילִין תְּחִלָּה לָתֵת עַל פִּי הַעֲרָכָה, יְכוֹלִין לְשַׁנּוֹת וּלְתַקֵּן עַל פִּי הַשְּׁבוּעָה, דְּהָווּ כְּשֻׁתָּפִין זֶה עִם זֶה שֶׁיְּכוֹלִין לְהַשְׁבִּיעַ אֶחָד אֶת חֲבֵרוֹ בִּשְׁבוּעַת הַשֻּׁתָּפִין <small><small>(ני בְּשֵׁם רַשְׁבָּ"א ות"ה סִימָן שמ"ב)</small>.</small> וְאִם כֻּלָּן נוֹתְנִין עַל פִּי הַשְּׁבוּעָה, וְאֶחָד אוֹמֵר: אֵינִי נִשְׁבָּע אֶלָּא הַעֲרִיכוּ אוֹתִי בְּכָל מַה שֶּׁתִּרְצוּ, יֵשׁ אוֹמְרִים דְּאֵין שׁוֹמְעִין לוֹ <small><small>(ת"ה הַנַּ"ל)</small>.</small> וְאִם שָׂמוּ הַמַּס עַל כָּל אֶחָד מֵהֶם מַה יִּתֵּן, וְהִתְחִילוּ לִגְבּוֹת, מֵאוֹתָהּ שָׁעָה הָוֵי עַל <small><small>(כָּל)</small></small> אֶחָד כְּחוֹב, וַאֲפִלּוּ הֶעֱנִי אַחַר כָּךְ, חַיָּב לִתֵּן מַה שֶּׁפָּסְקוּ עָלָיו <small><small>(הָרַשְׁבָּ"א סִימָן תתפ"ז)</small>.</small> וְכֵן אִם הָיָה עָנִי וְהֶעֱשִׁיר, הוֹלְכִין תָּמִיד אַחַר זְמַן הַגְּבִיָּה <small><small>(רַשְׁבָּ"א סִימָן תשע"ז)</small>. </small> מִיהוּ, מִי שֶׁבָּא לָעִיר בֵּין הַזְּמַן שֶׁנִּתְחַיֵּב בַּמַּס הַהוּא וּבֵין זְמַן הַגְּבִיָּה, יֵשׁ אוֹמְרִים דְּאֵינוֹ צָרִיךְ לִתֵּן הַמַּס הַהוּא מֵאַחַר שֶׁכְּבָר נִתְחַיֵּב, וְאֵין רְשׁוּת בְּיַד הַקָּהָל לְהַתְנוֹת שֶׁיִּתְּנוּ <small><small>(רִיבָ"שׁ סִימָן תע"ז)</small>. </small> מִיהוּ, יֵשׁ אוֹמְרִים דְּאִם הַמַּס הַהוּא תּוֹעֶלֶת הַבָּאִים, חַיָּבִים לִתֵּן חֶלְקָם <small><small>(הָרֹא"שׁ כְּלָל ו' סִימָן י"ב)</small>.</small> וְכָל עִנְיְנֵי מִסִּים הוֹלְכִין אַחַר מִנְהַג הַקָּבוּעַ בָּעִיר שֶׁעָשׂוּ כֵן שָׁלֹשׁ פְּעָמִים; אַף עַל פִּי שֶׁהוּא מִנְהָג גָּרוּעַ, אֵין מְדַקְדְּקִים בְּעִנְיְנֵי הַמִּסִּים <small><small>(תְּרוּמַת הַדֶּשֶׁן סִימָן הַנַּ"ל ומהרי"ו סִימָן קל"ב)</small>.</small> קָהָל שֶׁהִלְווּ לַשַּׂר, וְאָמַר לְנַכּוֹת לָהֶם בְּעִנְיְנֵי הַמִּסִּים, וְאַחַר כָּךְ לֹא רָצָה, <small><small>(וּמֵת)</small></small> וְנִתְיָאֲשׁוּ מִן הַחוֹב <small><small>(וּמֵת)</small>,</small> וְאַחַר כָּךְ <small><small>(קָם בְּנוֹ תַּחְתָּיו)</small></small> וְנִכָּה לָהֶם, הַקָּהָל הָווּ כְּזוֹכִים מִן הַהֶפְקֵר, וְאֵין צְרִיכִין לְשַׁלֵּם חֵלֶק לְאוֹתָן שֶׁהָיוּ עֲשִׁירִים בִּזְמַן הַהַלְוָאָה וְיָרְדוּ מִנִּכְסֵיהֶם <small><small>(מַהֲרִי"ק שֹׁרֶשׁ ג')</small>.</small> מִי שֶׁיֵּשׁ לוֹ חוֹבוֹת עַל אֲחֵרִים, אִם רְאוּיִין לִפָּרַע נוֹתֵן מֵהֶם, וְכֵן אִם נִתְחַיֵּב לַאֲחֵרִים, מְנַכִּין לוֹ אִם יִצְטָרֵךְ לְשַׁלֵּם. אֵין צְרִיכִין לִתֵּן מֵרִבִּית שֶׁעָלָה עַל מַשְׁכּוֹנוֹת, כָּל זְמַן שֶׁלֹּא נִזְקַף עִם הַקֶּרֶן, וְכֵן שְׂכִירוּת שֶׁלֹּא בָא לְיַד בְּעָלָיו <small><small>(ת"ה הַנַּ"ל וּמהרי"ו סִימָן תל"ג)</small>.</small> וְכֵן אֵין נוֹתְנִים מִמָּעוֹת הַמְיֻחָדִים לְמִצְוָה אוֹ לִצְדָקָה <small><small>(הָרֹא"שׁ כְּלָל י"ג סִימָן ו' וְהַגָּהוֹת מָרְדְּכַי רֵישׁ ב"ב)</small>,</small> אִם אֵין לוֹ הֲנָאָה מֵהֶם. אֲבָל אִם יֵשׁ לוֹ הֲנָאָה מִן הָרֶוַח, אוֹ לְזַרְעוֹ אַחֲרָיו, נוֹתֵן כְּפִי הֲנָאָה שֶׁבָּהֶן <small><small>(ת"ה הַנַּ"ל)</small>. </small> מִי שֶׁיֵּשׁ לוֹ פִּקָּדוֹן בְּיַד אֲחֵרִים וְאֵינוֹ נוֹשֵׂא וְנוֹתֵן בּוֹ, יֵשׁ אוֹמְרִים דְּחַיָב לִתֵּן מֵהֶם מַס, אַף עַל פִּי שֶׁנּוֹתֵן גַּם כֵּן בְּמָקוֹם שֶׁהִפְקִידָן <small><small>(ת"ה הַנַּ"ל)</small>,</small> וְיֵשׁ חוֹלְקִין. <small><small>(תְּשׁוּבַת רַשְׁבָּ"א סִימָן תרס"ד וְסִימָן תשפ"ח וּמַהֲרִי"ק שֹׁרֶשׁ קכ"ד)</small> ;</small> ולְכֻלֵּי עָלְמָא אִם הָיוּ לוֹ קַרְקָעוֹת בְּמָקוֹם אַחֵר, אֵינוֹ נוֹתֵן מֵהֶם כְּלוּם <small><small>(ת"ה הַנַּ"ל)</small>.</small> בְּמָקוֹם שֶׁנּוֹתְנִין עַל פִּי הַעֲרָכָה, אֵינוֹ יָכוֹל לוֹמַר שֶׁטָּעוּ; אֲבָל אִם נוֹתְנִין עַל פִּי הַשְּׁבוּעָה, יָכוֹל לוֹמַר שֶׁטָּעוּ <small><small>(מהרי"ו סִימָן פ"ד)</small>,</small> </small> אֲבָל מָמוֹן דְּלָא מִטַּלְטֵל, אֵין גּוֹבִין עָלָיו כְּלָל. <small>הַגָּה: וְהָא דְאֵין נוֹתְנִין מִקַּרְקָעוֹת, הַיְנוּ מִבָּתִּים וְכַדּוֹמֶה, שֶׁאֵינוֹ מַרְוִיחַ בָּהֶן, אֲבָל אִם יֵשׁ לָאָדָם שְׁנַיִם אוֹ ג' בָּתִּים, וְדָר בְּאֶחָד מֵהֶן וּמַשְׂכִּיר הָאֲחֵרִים, אוֹ שֶׁיֵּשׁ לוֹ שָׂדוֹת וּכְרָמִים שֶׁמַּרְוִיחַ בָּהֶן, אוֹ שֶׁעוֹסֵק בִּפְרַקְמַטְיָא, צָרִיךְ לִתֵּן מֵהֶם, אֲבָל לֹא כָּל כָּךְ כְּמוֹ מִשְּׁאָר מָמוֹן. כְּשֶׁנּוֹתְנִים מִבָּתִּים, כָּל בַּיִת הֶחָשׁוּב יוֹתֵר וְעוֹשֶׂה עַיִן יוֹתֵר, צָרִיךְ לִתֵּן יוֹתֵר <small><small>(מָרְדְּכַי פֶּרֶק הַשֻּׁתָּפִין וּת"ה סִימָן שמ"ב)</small>.</small> וּבְכָל זֶה הוֹלְכִין אַחַר הַמִּנְהָג <small><small>(תְּשׁוּבַת רַשְׁבָּ"א סִימָן תרמ"ד)</small>.</small> וְאִם רוֹצִים בַּעֲלֵי כִיסִים לִקְצֹב מַס עַל הַבָּתִּים בְּמָקוֹם שֶׁאֵין צָרִיךְ לִתֵּן מֵהֶן, אֵין שׁוֹמְעִין לָהֶן <small><small>(מָרְדְּכַי הַנִּזְכָּר לְעֵיל)</small>.</small> וּכְמוֹ שֶׁאֵין נוֹתְנִין מִן הַבָּתִּים, כָּךְ אֵין נוֹתְנִים מִשְּׁאָר כְּלֵי בַּיִת אוֹ סְפָרִים, אֲבָל תַּכְשִׁיטִין נוֹתְנִין מֵהֶם, אֲבָל אֵינוֹ כָּל כָּךְ כְּמוֹ מִשְּׁאָר מָמוֹן. וְאֵין חִלּוּק אִם הֵם מְחֻבָּרִים לַבְּגָדִים אוֹ לֹא, וְהַכֹּל לְפִי הַמִּנְהָג <small><small>(תְּרוּמַת הַדֶּשֶׁן סִימָן שמ"ב)</small>.</small> </small> וְאִם יֵשׁ לָחוּשׁ לִגְזֵלַת חֲצֵרוֹת וְקַרְקָעוֹת וּשְׂרֵפַת בָּתִּים וּנְתִיצָתָם, גּוֹבִין אַף לְפִי כֻּלָּם. <small>הַגָּה: בְּמָקוֹם שֶׁבְּנֵי הָעִיר מוֹשִׁיבִין בֵּינֵיהֶם מְלַמֵּד תִּינוֹקוֹת, וְאֵין אֲבִיהֶן שֶׁל תִּינוֹקוֹת יָכוֹל לִשְׂכּוֹר לִבְנֵיהֶם, וְיִצְטָרְכוּ הַקָּהָל לִתֵּן הַשָּׂכָר, גּוֹבִין לְפִי מָמוֹן. וְכֵן בִּשְׂכַר הַחַזָּן <small><small>(ר"י נכ"ט ח"ג)</small>,</small> וְעַיֵּן בְּאוֹרַח חַיִּים סִימָן נ"ג סָעִיף כ"ג. וְכֵן בִּנְיַן בֵּית הַכְּנֶסֶת גּוֹבִין לְפִי מָמוֹן <small><small>(מַהֲרַ"ם פַּאדוֹוָאה ס"ג)</small>.</small> כָּל צָרְכֵי הָעִיר, אַף עַל פִּי שֶׁמִּקְצָתָן אֵינָן צְרִיכִין, כְּגוֹן בֵּית חַתְנוּת אוֹ מִקְוֶה וְכַדּוֹמֶה, אֲפִלּוּ הָכִי צְרִיכִין לִתֵּן חֶלְקָן <small><small>(מהר"י מִינְץ)</small>.</small> </small> 

כָּל הַדְּבָרִים הַצְּרִיכִים לִשְׁמִירַת הָעִיר, לוֹקְחִים מִכָּל אַנְשֵׁי הָעִיר, וַאֲפִלּוּ מֵהַיְתוֹמִים, חוּץ מִתַּלְמִידֵי חֲכָמִים, שֶׁאֵין תַּלְמִידֵי חֲכָמִים צְרִיכִים שְׁמִירָה, שֶׁתּוֹרָתָן מְשַׁמְּרָתָן. אֲבָל לְתִקּוּן הַדְּרָכִים וְהָרְחוֹבוֹת, אֲפִלּוּ מִן הַחֲכָמִים. וְאִם כָּל הָעָם יוֹצְאִים וּמְתַקְּנִים בְּעַצְמָם, לֹא יֵצְאוּ תַּלְמִידֵי חֲכָמִים עִמָּהֶם, שֶׁאֵין דֶּרֶךְ תַּלְמִיד חָכָם לְהִתְזַלְזֵל בִּפְנֵי עַמֵּי הָאָרֶץ <small>וְעַיֵּן בְּיוֹ"ד סִימָן רמ"ג סָעִיף א'.</small> הָיוּ חוֹפְרִין נָהָר לְהָבִיא לַמְּדִינָה מַיִם, גּוֹבִין אֲפִלּוּ מֵהַיְתוֹמִים, שֶׁזּוֹ זְכוּת לָהֶם, כְּדֵי שֶׁיַּשְׁקוּ מִמֶּנּוּ שְׂדוֹתֵיהֶם וְכַרְמֵיהֶם. לְפִיכָךְ, אִם אֵרַע שׁוּם דָּבָר שֶׁלֹּא בָּאוּ הַמַּיִם, הוֹאִיל וְלֹא נֶהֱנוּ מֵהֶם הַיְתוֹמִים, מַחֲזִירִים לָהֶם כָּל מַה שֶּׁנִּלְקַח מֵהֶם; וְכֵן כָּל כַּיּוֹצֵא בָּזֶה. <small>הַגָּה: אֲבָל אֵין הַיְתוֹמִים צְרִיכִים לִתֵּן, אֲפִלּוּ לְבִנְיַן בֵּית הַכְּנֶסֶת, דְּלָאו בְּנֵי מֶעֱבַד מִצְוֹת נִינְהוּ <small><small>(נ"י פֶּרֶק הַשֻּׁתָּפִין)</small>,</small> כְּמוֹ שֶׁיִּתְבָּאֵר לְקַמָּן סִימָן ר"צ סָעִיף ט"ו.</small> 

תַּלְמִידֵי חֲכָמִים, פְּטוּרִים מִמִּסִים, כְּמוֹ שֶׁנִּתְבָּאֵר בְּטוּר יוֹרֶה דֵעָה סִימָן רמ"ג. <small>הַגָּה: יֵשׁ מְקוֹמוֹת שֶׁנּוֹהֲגִין שֶׁחַזַּן בֵּית הַכְּנֶסֶת פָּטוּר מִמִּסִּים, וּמִנְהָג הָגוּן הוּא וְכֵן רָאוּי לִנְהֹג <small><small>(תְּרוּמַת הַדֶּשֶׁן סִימָן שמ"ב)</small>. </small> מִיהוּ, מִדִּינָא אֵינוֹ פָטוּר. וְאִם שְׂכָרוּהוּ מִתְּחִלָּה לִפְטֹר מִמִּסִּים, וְאַחַר כָּךְ שְׂכָרוּהוּ סְתָם, וַדַּאי עַל תְּנַאי רִאשׁוֹן שְׂכָרוּהוּ <small><small>(רִיבָ"שׁ סִימָן תע"ה)</small>.</small> </small> 

אָדָם שֶׁהוּא בָּטֵל וְאֵין לוֹ שׁוּם מַשָּׂא וּמַתָּן בָּעִיר, אִם בְּנֵי הָעִיר פִּיְּסוּ בִּשְׁבִילוֹ, כְּגוֹן כְּשֶׁבָּא גוֹבֶה הַמַּס לִגְבּוֹת חֹק הַקָּצוּב וְהוּא מְטִילוֹ עַל בְּנֵי הָעִיר לְפִי אֹמֶד דַּעְתּוֹ עַד כְּדֵי קִצְבָתוֹ, וְאָמְרוּ לוֹ בְּנֵי הָעִיר: אָדָם זֶה בָּטֵל הוּא, וְאֵינוֹ רָאוּי לִפְרֹעַ מַס, וּמֵחֲמַת זֶה פְּטָרוֹ וְגָבָה מֵהֶם חֶלְקוֹ שֶׁנִּתְמַעֵט, צָרִיךְ לְשַׁלֵּם לָהֶם חֶלְקוֹ שֶׁהֵטִיל עֲלֵיהֶם. אֲבָל אִם מֵעַצְמוֹ פְּטָרוֹ, אַף עַל פִּי שֶׁהֵטִיל חֶלְקוֹ עַל שְׁאָר בְּנֵי הָעִיר, פָּטוּר. <small>הַגָּה: הָא דְאָדָם בָּטֵל חַיָּב בְּמַס, הַיְנוּ כְּשֶׁדָּר בָּעִיר. אֲבָל מִי שֶׁבָּא דֶרֶךְ מִקְרֶה בָּעִיר, אֵינוֹ חַיָּב כְּלוּם, מֵאַחַר שֶׁאֵינוֹ מַרְוִיחַ שָׁם <small><small>(ת"ה הַנַּ"ל)</small>.</small> וְכָל זֶה שֶׁפְּטָרוּהוּ קֹדֶם שֶׁקָּבְעוּ הַמַּס, אֲבָל אִם קָבְעוּ הַמַּס עַל בְּנֵי הָעִיר, וְאַחַר כָּךְ פָּטְרוּ אָדָם בָּטֵל, חַיָּב לִתֵּן חֶלְקוֹ <small><small>(בֵּית יוֹסֵף בְּשֵׁם נ"י שָׁם)</small></small> מִי שֶׁמָּחַל לוֹ הַשַּׂר חֶלְקוֹ בַּמִּסִּים, אִם בָּא עַל יְדֵי בַּקָּשָׁתוֹ, צָרִיךְ לִתֵּן לְהַקָּהָל חֶלְקוֹ. וְאִם פְּטָרוֹ מֵעַצְמוֹ, הֲרֵי הוּא שֶׁלּוֹ לְבַד <small><small>(אֲשֵׁרִ"י פֶּרֶק הַגּוֹזֵל בַּתְרָא וּת"ה סִימָן שמ"א)</small>.</small> וְיֵשׁ אוֹמְרִים שֶׁקֹּדֶם שֶׁנִּתְפַּשְּׁרוּ עִם הַשַּׂר אֵין כֹּחַ בְּיַד הַשַּׂר לִפְטֹר אֶחָד מֵהֶן, אוֹ לְהָקֵל עַל אֶחָד וּלְהַכְבִּיד עַל אֲחֵרִים, אוֹ לְהַפְרִידָן זֶה מִזֶּה. אֲבָל אִם כְּבָר נִתְפַּשְּׁרוּ עִם הַשַּׂר, וּמָחַל אַחַר כָּךְ לְאֶחָד חֶלְקוֹ, אֲפִלּוּ עַל יְדֵי בַּקָּשָׁתוֹ, הוּא שֶׁלּוֹ וְאֵין צָרִיךְ לִתֵּן לְהַקָּהָל <small><small>(הָרַשְׁבָּ"א סִימָן תתמ"א וּמהרי"ו סִימָן ל"ח וּמָרְדְּכַי פֶּרֶק הַגּוֹזֵל בַּתְרָא שְׁתֵּי הַדֵּעוֹת)</small>.</small> וּמִי שֶׁפְּטָרוֹ הַמֶּלֶךְ אוֹ הַשַּׂר מִמִּסִּים וְאַרְנוֹנִיּוֹת, מִכָּל מָקוֹם מִשְּׁאַר צָרְכֵי הָעִיר לֹא פְּטָרוֹ, וְחַיָּב לִתֵּן לְכָל צָרְכֵי הָעִיר <small><small>(תְּשׁוּבַת רַשְׁבָּ"א סִימָן תרמ"ד)</small>.</small> יָחִיד שֶׁנּוֹתֵן חֹק לַמֶּלֶךְ, אֲפִלּוּ הָכִי צָרִיךְ לִתֵּן עִם הַקָּהָל <small><small>(רִיבָ"שׁ סִימָן קל"ב)</small>.</small> וְהַקָּהָל שֻׁתָּפִין זֶה עִם זֶה בַּמִּסִּים הַקְּצוּבִים, אֲבָל בָּעֲלִילוֹת אֵין שֻׁתָּפִין; וְאִם הַמּוֹשֵׁל מַעֲלִיל עַל קְצָתָן, אֵין הָאֲחֵרִים חַיָּבִים לִתֵּן. אֲפִלּוּ הֶעֱלִיל תְּחִלָּה עַל כֻּלָּן, וּבָרְחוּ קְצָתָן, אוֹ נִפְטְרוּ בְּחָכְמְתָן, פְּטוּרִים <small><small>(תְּשׁוּבַת מַיְמוֹנִי דְקִנְיָן סִימָן א' וּתְשׁוּבַת רַשְׁבָּ"א אֶלֶף צ"ט)</small></small> וְעַיֵּן לְעֵיל סִימָן קכ"ח. וְאִם בָּא עֲלִילָה עַל עִיר אַחַת, כָּל הַקְּהִלּוֹת אֲשֶׁר יֵשׁ לָחוּשׁ שֶׁגַּם עֲלֵיהֶם יַעֲבֹר, חַיָּבִין לִתֵּן לְזֶה <small><small>(מַהֲרִי"ק שֹׁרֶשׁ ד')</small>.</small> וּבְמַס שֶׁאֵינוֹ קָצוּב, יָכוֹל הַמֶּלֶךְ אוֹ הַמּוֹשֵׁל לְהַפְרִיד אוֹ לְחַבֵּר הַנּוֹתְנִין כְּפִי מַה שֶּׁיִּרְצֶה <small><small>(תְּרוּמַת הַדֶּשֶׁן סִימָן שמ"א)</small>,</small> וְאֵין רְשׁוּת לְאֵיזֶה יָחִיד אוֹ קָהָל לִגְרֹם עִם הַמֶּלֶךְ לְחַבֵּר לְאֵיזֶה קָהָל אוֹ לְהַפְרִידָן, אִם הַדָּבָר מַזִּיק לַאֲחֵרִים; וְאִם עָשׂוּ, יֵשׁ לָהֶם דִּין מָסוֹר, אַךְ רַשָּׁאִין לוֹמַר: אֲנַחְנוּ מוּעָטִים, אוֹ כַּדּוֹמֶה לָזֶה, וְהַמֶּלֶךְ יַעֲשֶׂה מַה שֶּׁיִּרְצֶה <small><small>(שָׁם וְשָׁם)</small>.</small> וּבְנֵי הַמְּדִינָה שֶׁהָיוּ שֻׁתָּפִין בִּנְתִינַת מִסִּים, וְאַחַר כָּךְ נָתַן הַמֶּלֶךְ קְצָת הַמְּדִינָה לִבְנוֹ, אִם הַמַּס בָּא לְיַד בֶּן הַמֶּלֶךְ, נִתְפָּרְדוּ זֶה מִזֶּה; וְאִם הַמַּס בָּא עֲדַיִן לְיַד הַמֶּלֶךְ, הַשֻּׁתָּפוּת קַיָּם כְּמוֹ בָרִאשׁוֹנָה <small><small>(מָרְדְּכַי פֶּרֶק הַנַּ"ל)</small>.</small> מִי שֶׁתְּפָסוֹ הַשַּׂר, וְהֻצְרַךְ לָתֵת לוֹ מָמוֹן הַרְבֵּה וְעַל יְדֵי כָךְ פְּטָרוֹ מִמִּסִּים, פָּטוּר לָתֵת עִם הַקָּהָל. אֲבָל אִם עוֹבֵד לַשַּׂר וְעַל יְדֵי כָךְ פְּטָרוֹ, חַיָּב, וּכְמוֹ שֶׁנִּתְבָּאֵר <small><small>(מַהֲרַ"ם מֵרִיזְבּוּרְק)</small>.</small> יֵשׁ אוֹמְרִים שֶׁאִם הֻצְרְכוּ לְהוֹצִיא הוֹצָאוֹת שֶׁיַּעֲזֹר לָהֶם הַשַּׂר עִם שִׁטְרֵי חוֹבוֹתֵיהֶן, אוֹתָם שֶׁאֵינָם נוֹשְׂאִין וְנוֹתְנִין בַּשְּׁטָרוֹת אֵין חַיָּבִין לִתֵּן לְזֶה <small><small>(הָרֹא"שׁ כְּלָל ז' סִימָן ט')</small>.</small> וְעַיֵּן לְעֵיל סוֹף סָעִיף ג' סִימָן זֶה. קָהָל שֶׁפָּטְרוּ אֶחָד מִמִּסִּים, פָּטוּר. וְכָל דִּבְרֵי הַקָּהָל אֵינָן צְרִיכִין קִנְיָן, מִיהוּ, יְכוֹלִין לְמֵימַר שֶׁלֹּא פְטָרוּהוּ רַק לְשָׁנָה <small><small>(הָרֹא"שׁ כְּלָל ו')</small>.</small> וְעַיֵּן לְקַמָּן סוֹף סִימָן רל"א מִדִּינֵי תַקָּנוֹת קָהָל וּבְנֵי הָעִיר. נִמְצָא בְּתַקָּנוֹת קְדוּמוֹת שֶׁלֹּא לְהוֹצִיא טַלִּית אוֹ סֵפֶר מִבֵּית הַכְּנֶסֶת בְּלִי רְשׁוּת בְּעָלִים; וּמִי שֶׁאֵינוֹ נוֹשֵׂא בְעוֹל עִם הַצִּבּוּר יָכוֹל לְהַכְרִיחַ אֲחֵרִים, אֲבָל לֹא יִהְיֶה גַבַּאי <small><small>(כָּל בּוֹ סִימָן קי"ו)</small>. </small> </small> 


Siman 164

הַבַּיִת וְהָעֲלִיָּה שֶׁל שְׁנַיִם, כָּל קִלְקוּל שֶׁיֶּאֱרַע בַּכְּתָלִים, מִן הַתִּקְרָה וּלְמַטָּה, חַיָּב בַּעַל הַבַּיִת לְתַקְּנוֹ. וְאִם אֵינוֹ רוֹצֶה לְתַקְּנוֹ, בַּעַל הָעֲלִיָּה כּוֹפֵהוּ. וּמִן הַתִּקְרָה וּלְמַעְלָה, יְתַקְּנֶנּוּ בַּעַל הָעֲלִיָּה, אִם יִרְצֶה; וְהַתִּקְרָה בְּעַצְמָהּ הִיא שֶׁל בַּעַל הַבַּיִת, וְהַמַּעֲזִיבָה שֶׁעָלֶיהָ הִיא שֶׁל בַּעַל הָעֲלִיָּה. <small>הַגָּה: וְיֵשׁ אוֹמְרִים דְּאֵין בַּעַל הַבַּיִת חַיָּב לְתַקֵּן הַתִּקְרָה, אֶלָּא בַעַל הָעֲלִיָּה צָרִיךְ לְתַקְּנוֹ, וְכֵן נִרְאֶה לִי לָדוּן; וְכָל צָרְכֵי הַגַּג חַיָּב בַּעַל הָעֲלִיָּה לְתַקֵּן גַּם כֵּן. וְדַוְקָא בְּב' שֻׁתָּפִין, אֲבָל בְּשׂוֹכֵר וּמַשְׂכִּיר, עַל הַתַּחְתּוֹן לְתַקֵּן הַתִּקְרָה <small><small>(עַיֵּן בַּטּוּר וְהַמַּגִּיד פי"א דִשְׁכֵנִים וְנ"י סוֹף ב"מ)</small>.</small> </small> 

נִדַּלְדְּלוּ קוֹרוֹת הַבַּיִת וְיָרְדוּ לַאֲוִיר הַבַּיִת, אִם הִגִּיעוּ לְתוֹךְ עֲשָׂרָה טְפָחִים, סוֹתֵר וּבוֹנֶה. וְאִם לֹא הִגִּיעוּ, יָכוֹל בַּעַל הָעֲלִיָּה לְעַכֵּב עָלָיו, וַאֲפִלּוּ אָמַר לוֹ בַּעַל הַבַּיִת: אֲנִי אֶשְׂכּוֹר לְךָ מָקוֹם כְּדֵי שֶׁתָּדוּר בּוֹ עַד שֶׁאֲתַקֵּן הַתִּקְרָה, אֲפִלּוּ אֵינוֹ מִשְׁתַּמֵּשׁ בּוֹ אֶלָּא בְּעֵצִים, אֵין שׁוֹמְעִין לוֹ, שֶׁהֲרֵי אוֹמֵר לוֹ: אֵינִי רוֹצֶה שֶׁאֶטְרַח מִמָּקוֹם לְמָקוֹם כְּדֵי שֶׁתְּתַקֵּן בֵּיתְךָ. הִתְנוּ בֵינֵיהֶם דָּבָר זֶה, אִם נִשְׁאַר בְּגֹבַהּ הַבַּיִת שֶׁיִּקַּח אָדָם חֲבִילָה בֵּינוֹנִית עַל רֹאשׁוֹ וְיִכָּנֵס בָּהּ תַּחַת קוֹרוֹת אֵלּוּ שֶׁנִּתְעַקְּמוּ, אֵינוֹ סוֹתֵר, וְאִם אֵינוֹ יָכוֹל לִכָּנֵס עַד שֶׁיָּכֹף רֹאשׁוֹ, סוֹתֵר וּמְתַקֵּן וּבוֹנֶה, וְאֵין בַּעַל הָעֲלִיָּה יָכוֹל לְעַכֵּב, שֶׁהֲרֵי הִתְנוּ בֵּינֵיהֶם תְּחִלָּה. <small>הַגָּה: לֹא נִדַּלְדְּלוּ הַקּוֹרוֹת, אֶלָּא הֻשְׁפְּלָה הַתִּקְרָה מֵחֲמַת שֶׁנִּכְנְסוּ כָּתְלֵי הַבַּיִת בָּאָרֶץ וְהִגִּיעָה עַד פָּחוֹת מִי', הוֹצָאוֹת הַהַגְבָּהָה עַל שְׁנֵיהֶן; וּלְמַעְלָה מִי', הָעֶלְיוֹן יָכוֹל לְעַכֵּב, וּכְדֶרֶךְ שֶׁנִּתְבָּאֵר <small><small>(טוּר סי"ג וּכְפֵרוּשׁ רַשִׁ"י שָׁם, עַיֵּן בב"י)</small>.</small> כֹּתֶל שֶׁבֵּין רְאוּבֵן לְשִׁמְעוֹן, וְהִיא שֶׁל אֶחָד מֵהֶן, יָכוֹל לְסָתְרָהּ כְּשֶׁיִּרְצֶה, וְאֵין הַשֵּׁנִי יָכוֹל לִמְחוֹת <small><small>(מָרְדְּכַי רֵישׁ ב"ב)</small>.</small> וְאִם הַכֹּתֶל רָעוּעַ, אַף עַל פִּי שֶׁהוּא שֶׁל שְׁנֵיהֶן, אֶחָד מֵהֶן יָכוֹל לְסָתְרָהּ וְהַשֵּׁנִי צָרִיךְ לָתֵת חֶלְקוֹ <small><small>(נִמּוּקֵי יוֹסֵף פֶּרֶק שׁוֹר שֶׁנָּגַח ד' וה')</small>.</small> </small> 

נָפְלוּ שְׁנֵיהֶם, הַבַּיִת וְהָעֲלִיָּה, הֲרֵי שְׁנֵיהֶם חוֹלְקִין בָּעֵצִים וּבָאֲבָנִים וּבֶעָפָר <small>וּכְפִי מַה שֶּׁאֶחָד גָּבוֹהַּ יוֹתֵר מֵחֲבֵרוֹ נוֹטֵל יוֹתֵר בָּעֵצִים וּבָאֲבָנִים וּבֶעָפָר <small><small>(טוּר ס"ד)</small>.</small> </small> וְאִם נִשְׁתַּבְּרוּ מִקְצָת הָאֲבָנִים, רוֹאִים אֵיזֶה רְאוּיִים לְהִשְׁתַּבֵּר, אִם אַבְנֵי הַבַּיִת אוֹ אַבְנֵי הָעֲלִיָּה; וְדָבָר זֶה יָדוּעַ מִדֶּרֶךְ הַנְּפִילָה, אִם נָפַל הָעֶלְיוֹן עַל הַתַּחְתּוֹן וַהֲרָסוֹ, אוֹ נִשְׁמַט הַתַּחְתּוֹן וְנָפַל הָעֶלְיוֹן וְנֶהֱרַס; וְאִם אֵינָם יוֹדְעִים כֵּיצַד נָפַל, חוֹלְקִין הָאֲבָנִים הַשְּׁלֵמוֹת וְהַשְּׁבוּרוֹת: 

הָיָה אֶחָד מַכִּיר מִקְצָת הָאֲבָנִים, וְהֵן שְׁלֵמוֹת, וְהַשֵּׁנִי מוֹדֶה לוֹ בְּכֻלָּם, אוֹ שֶׁמּוֹדֶה עַל קְצָתָם וְעַל קְצָתָם אוֹמֵר לוֹ: אֵינִי יוֹדֵעַ, נוֹטְלָן, אֲפִלּוּ הֵן גְּדוֹלוֹת וְטוֹבוֹת יוֹתֵר מִשְּׁאָר אֲבָנִים, וְהַשֵּׁנִי נוֹטֵל כָּל כָּךְ שְׁלֵמוֹת כְּנֶגְדָן. 

אָמַר בַּעַל הָעֲלִיָּה לְבַעַל הַבַּיִת לִבְנוֹת, כְּדֵי שֶׁיִּבְנֶה עֲלִיָּתוֹ עַל גַּבָּיו, וְהוּא אֵינוֹ רוֹצֶה; הֲרֵי בַּעַל הָעֲלִיָּה בּוֹנֶה אֶת הַבַּיִת כְּשֶׁהָיָה, וְיוֹשֵׁב וְדָר בְּתוֹכוֹ עַד שֶׁיִּתֵּן לוֹ כָּל יְצִיאוֹתָיו, וְאַחַר כָּךְ יָבֹא וְיִבְנֶה עֲלִיָּתוֹ אִם יִרְצֶה. וְאִם אֵין אֶחָד מֵהֶם יָכוֹל לִבְנוֹת, בַּעַל הָעֲלִיָּה נוֹטֵל שְׁלִישׁ הַקַּרְקַע, וּבַעַל הַבַּיִת שְׁנֵי שְׁלִישִׁים. <small>וְכֵן אִם מוֹכְרִין אוֹתָהּ מִדַּעַת שְׁנֵיהֶם, חוֹלְקִין הַדָּמִים כֵּן <small><small>(טוּר)</small>.</small> </small> 

רָצָה בַּעַל הַבַּיִת לִבְנוֹת בֵּיתוֹ, בּוֹנֵהוּ כְּשֶׁהָיָה. וְאִם בָּא לְשַׁנּוֹת בַּכְּתָלִים, אִם חִזֵּק אוֹתָם וְהִרְבָּה בְּרָחְבָּם יוֹתֵר מִמַּה שֶּׁהָיוּ, שׁוֹמְעִין לוֹ. רָצָה לְמַעֵט בְּרָחְבָּם אוֹ לִפְחֹת מֵחָזְקָם, כְּגוֹן שֶׁהָיוּ אֲבָנִים, וּבִקֵּשׁ לְהַחֲזִיר לְבֵנִים וְכַיּוֹצֵא בָּהֶם, אֵין שׁוֹמְעִין לוֹ. בָּא לְשַׁנּוֹת אֶת הַתִּקְרָה לְקוֹרוֹת כְּבֵדִים וַחֲזָקִים, שׁוֹמְעִין לוֹ. לִפְחֹת מִמַּה שֶּׁהָיוּ, אֵין שׁוֹמְעִין לוֹ. הִרְבָּה בַּחַלּוֹנוֹת אוֹ שֶׁהוֹסִיף בְּגֹבַהּ הַבַּיִת, אֵין שׁוֹמְעִין לוֹ. מִעֵט בַּחַלּוֹנוֹת אוֹ שֶׁמִּעֵט בְּגֹבַהּ הַבַּיִת, שׁוֹמְעִין לוֹ. 

וְכֵן בַּעַל הָעֲלִיָּה בּוֹנֶה אוֹתָהּ, אִם רָצָה, כְּשֶׁהָיְתָה. וְאִם בָּא לְשַׁנּוֹת הַכְּתָלִים לְהַרְחִיב וּלְהַחֲזִיק, אֵין שׁוֹמְעִין לוֹ, מִפְּנֵי שֶׁהוּא מַכְבִּיד עַל כֹּתֶל הַתַּחְתּוֹן. אֲבָל לְמַעֵט שׁוֹמְעִין לוֹ. וְכֵן בְּקוֹרַת תִּקְרָה הָעֶלְיוֹנָה, אִם שִׁנָּה אוֹתָם לְקַלִּים מִמַּה שֶּׁהָיוּ, שׁוֹמְעִין לוֹ. לִכְבֵדִים מֵהֶם, אֵין שׁוֹמְעִין לוֹ. הִרְבָּה בַחַלּוֹנוֹת אוֹ שֶׁמִּעֵט בְּגֹבַהּ הָעֲלִיָּה, שׁוֹמְעִין לוֹ. אֲבָל אִם מִעֵט בַּחַלּוֹנוֹת אוֹ הִרְבָּה בַּגֹּבַהּ, אֵין שׁוֹמְעִין לוֹ. <small>הַגָּה: וּמִיהוּ, כָּל שֶׁאֵין הַקְפָּדָה רַק בְּכֹבֶד הַבִּנְיָן, אִם הָיָה הַמִּנְהָג לְשַׁנּוֹת אָזְלִינָן בַּתְרֵהּ <small><small>(טוּר בְּשֵׁם הָרַאֲבַ"ד וּתְשׁוּבַת הָרַשְׁבָּ"א סִימָן תתקל"א)</small>.</small> יֵשׁ אוֹמְרִים הָא דַּאֲסוּרִים לְשַׁנּוֹת, הַיְנוּ כְּשֶׁלָּקְחוּ אוֹ יָרְשׁוּ, זֶה הַבַּיִת וְזֶה הָעֲלִיָּה, אֲבָל כְּשֶׁבָּנוּ מִן הַהֶפְקֵר, יְכוֹלִין לְשַׁנּוֹת, שֶׁהֲרֵי בַתְּחִלָּה אִם הָיָה רוֹצֶה הָיָה בּוֹנֶה כָּל מַה שֶּׁיִּרְצֶה <small><small>(רַבֵּנוּ יְרוּחָם נָתִיב כ"ז ח"ג)</small>.</small> </small> 

יֵשׁ מִי שֶׁאוֹמֵר, שֶׁכֹּתֶל שֶׁבֵּין שְׁתֵּי חֲצֵרוֹת שֶׁהַמָּקוֹם וְהָאֲבָנִים שֶׁל שְׁנֵיהֶם, כָּל אֶחָד בּוֹנֶה וּמַגְבִּיהַּ וּמַכְבִּיד כְּמוֹ שֶׁיִּרְצֶה, וּבִלְבַד שֶׁלֹּא יַגְבִּיהַּ כָּל כָּךְ שֶׁיִּתְקַלְקֵל הַבִּנְיָן לְפִי רְאוֹת עֵינֵי הַבְּקִיאִים בְּבִנְיָן. וְיֵשׁ מִי שֶׁאוֹמֵר, דְּהָנֵי מִלֵּי בְּמָקוֹם שֶׁלֹּא נָהֲגוּ הַשֻּׁתָּפִים לְהַקְפִּיד בְּכָךְ, אֲבָל אִם נָהֲגוּ לְהַקְפִּיד, מְעַכֵּב עָלָיו: 


Siman 165

בֵּית הַבַּד שֶׁהוּא בָּנוּי בָּעֳבִי הָהָר וְגִנָּה אַחַת עַל גַּבָּיו, וְנִפְחֲתוּ שְׁמֵי בֵּית הַבַּד בְּד' טְפָחִים אוֹ יוֹתֵר, הֲרֵי בַּעַל הַגִּנָּה יוֹרֵד וְזוֹרֵעַ לְמַטָּה, עַד שֶׁיַּעֲשֶׂה זֶה לְבֵית בַּדּוֹ כִּפִּין, וִיתַקֵּן הָעֶלְיוֹן קַרְקַע גִּנָּתוֹ וְיִזְרַע כָּל גִּנָּתוֹ: 


Siman 166

מִי שֶׁהָיָה כָּתְלוֹ סָמוּךְ לְגִנַּת חֲבֵרוֹ, וְנָפַל, כּוֹפִין אוֹתוֹ לְפַנּוֹת אֲבָנָיו. אִם אָמַר לֵהּ: פַּנֵּה אוֹתָם וְיִהְיוּ שֶׁלְּךָ, אֵין שׁוֹמְעִין לוֹ. וְאִם נִתְרַצָּה בַּעַל הַגִּנָּה בְּכָךְ, וּפִנָּה אוֹתָם, וְחָזַר זֶה וְאָמַר: תֵּן לִי אֲבָנַי וְאֵין לְךָ <small>אֶלָּא</small> יְצִיאָתְךָ, אֵין שׁוֹמְעִין לוֹ. אֲבָל כָּל זְמַן שֶׁלֹּא פִּנָּה אוֹתָם, אֲפִלּוּ הֵם בַּחֲצֵרוֹ שֶׁל זֶה וְאָמַר לוֹ: פַּנֵּה אוֹתָם וְיִהְיוּ שֶׁלְּךָ, לֹא קָנָה חֲצֵרוֹ, שֶׁלֹּא כִּוֵּן אֶלָּא לִדְחוֹתוֹ. 


Siman 167

שְׁתֵּי גִנּוֹת זוֹ עַל גַּב זוֹ וְהַיָּרָק בֵּינְתַיִם, בְּגֹבַהּ עֳבִי הָאָרֶץ שֶׁבֵּינֵיהֶם, כָּל שֶׁהָעֶלְיוֹן יָכוֹל לִפְשֹׁט יָדוֹ וְלִטֹּל אוֹתוֹ מֵעִקָּרוֹ, הֲרֵי הוּא שֶׁלּוֹ, וּבִלְבַד שֶׁלֹּא יֶאֱנֹס עַצְמוֹ; וְהַשְּׁאָר שֶׁל תַּחְתּוֹן. <small>הַגָּה: הָיְתָה יַד הָעֶלְיוֹן מַגִּיעַ עַד לְמַטָּה, אֲפִלּוּ הָכִי כָּל שֶׁהוּא סָמוּךְ לַקַּרְקַע פָּחוֹת מִשְׁלֹשָׁה הוּא שֶׁל מַטָּה <small><small>(טוּר)</small>.</small> </small> הָיָה מַגִּיעַ לְנוֹפוֹ וְאֵין מַגִּיעַ לְעִקָּרוֹ, לֹא יִטֹּל הָעֶלְיוֹן; וְאִם נָטַל, אֵין מוֹצִיאִין מִיָּדוֹ. 

אִילָן הָעוֹמֵד עַל הַמֶּצֶר, אַף עַל פִּי שֶׁהוּא נוֹטֶה לְתוֹךְ שְׂדֵה אֶחָד מֵהֶם, הֲרֵי שְׁנֵיהֶם חוֹלְקִין בְּפֵירוֹתָיו. <small>אֲבָל אִם עוֹמֵד בְּשָֹׁדֶה שֶׁל אֶחָד מֵהֶן וְנוֹטֶה לְשָׂדֶה אַחֵר, הוֹלְכִין אַחַר הָעִקָּר וְהַכֹּל שֶׁלּוֹ <small><small>(טוּר וְכֵן כָּתְבוּ הַתּוֹסָפוֹת שָׁם)</small>. </small> </small> 


Siman 168

שָׁטַף הַנָּהָר זֵיתָיו וּשְׁתָלָן בְּתוֹךְ שְׂדֵה חֲבֵרוֹ, וְאָמַר הֲלָה: זֵיתַי אֲנִי נוֹטֵל, אֵין שׁוֹמְעִין לוֹ בְּאֶרֶץ יִשְׂרָאֵל, מִשּׁוּם יִשּׁוּב הָאָרֶץ, אֶלָּא יַעַמְדוּ בִּמְקוֹמָם. וְאִם עֲקָרָן הַנָּהָר בְּגוּשֵׁיהֶם <small>בְּעִנְיָן שֶׁרְאוּיִים לְהִתְקַיֵּם עַל יָדָן <small><small>(טוּר)</small>,</small> </small> יַחְלְקוּ הַפֵּרוֹת בַּעַל הַשָּׂדֶה עִם בַּעַל <small>הַזֵּיתִים</small> כָּל שְׁלֹשָׁה שָׁנִים, וּלְאַחַר שְׁלֹשָׁה שָׁנִים הַכֹּל לְבַעַל הַשָּׂדֶה, אֶלָּא שֶׁצָּרִיךְ לִתֵּן לְבַעַל הַזֵּיתִים דְּמֵי הַזֵּיתִים כְּמוֹ שֶׁהָיוּ שָׁוִים מִתְּחִלָּה כְּשֶׁשְּׁטָפָן הַנָּהָר. וְאִם לֹא נֶעֶקְרוּ בְּגוּשֵׁיהֶן, הַכֹּל לְבַעַל הַקַּרְקַע מִיָּד. וְאִם בָּא בַּעַל הַזֵּיתִים לִטֹּל זֵיתָיו, בֵּין תּוֹךְ שְׁלֹשָׁה בֵּין לְאַחַר שְׁלֹשָׁה, הָרְשׁוּת בְּיָדוֹ בְּחוּצָה לָאָרֶץ, אֲבָל בְּאֶרֶץ יִשְׂרָאֵל אֵין שׁוֹמְעִין לוֹ, וְזֶה נוֹתֵן לוֹ דְּמֵי זֵיתָיו כְּמוֹ שֶׁעוֹמְדִים לִמְכֹּר לִנְטִיעוֹת. וְאִם זֶה אוֹמֵר לוֹ: טוֹל אִילָנוֹתֶיךָ, שׁוֹמְעִין לוֹ. 

הַמּוֹכֵר זֵיתָיו לְעֵצִים, אִם פָּסַק עִמּוֹ לָקוּץ מִיָּד, כָּל הַפֵּרוֹת שֶׁיַּעֲשׂוּ הֲרֵי הֵן לְבַעַל הַקַּרְקַע. וְאִם הִתְנָה עִמּוֹ לָקוּץ כָּל זְמַן שֶׁיִּרְצֶה, כָּל הַפֵּרוֹת שֶׁיּוֹצִיאוּ, לְבַעַל הָעֵצִים. מָכַר סְתָם, אִם עָשׂוּ פָּחוֹת מֵרְבִיעִית לִסְאָה חוּץ מֵהַהוֹצָאָה, הֲרֵי אֵלּוּ שֶׁל בַּעַל הַזֵּיתִים. עָשׂוּ רְבִיעִית לִסְאָה חוּץ מֵהַהוֹצָאָה, יַחֲלֹקוּ: 


Siman 169

מִי שֶׁיֵּשׁ לוֹ בּוֹר לִפְנִים מִבֵּיתוֹ שֶׁל חֲבֵרוֹ, וְיֵשׁ לוֹ דֶּרֶךְ עָלָיו, אֵין לוֹ רְשׁוּת לִכָּנֵס שָׁם אֶלָּא בַּיּוֹם, בְּשָׁעָה שֶׁדֶּרֶךְ בְּנֵי אָדָם לִכָּנֵס. <small>וְדַוְקָא בּוֹר; אֲבָל חֶדֶר, נִכְנַס שָׁם בֵּין בַּיּוֹם בֵּין בַּלַּיְלָה <small><small>(נִמּוּקֵי יוֹסֵף פֶּרֶק הַמּוֹכֵר פֵּרוֹת)</small>.</small> </small> וְאֵין לוֹ רְשׁוּת לְהַכְנִיס בְּהֵמוֹתָיו שָׁם, אֶלָּא מְמַלֵּא וּמוֹצִיא לַחוּץ. וְכָל אֶחָד מֵהֶם עוֹשֶׂה מַפְתֵּחַ לַבּוֹר, שֶׁלֹּא יִכָּנֵס שׁוּם אֶחָד מֵהֶם אֶלָּא מִדַּעַת חֲבֵרוֹ. 

מִי שֶׁיֵּשׁ לוֹ גִּנָּה לִפְנִים מִגִּנָּתוֹ שֶׁל חֲבֵרוֹ, אֵין לוֹ רְשׁוּת לִכָּנֵס בָּהּ בַּלַּיְלָה וְלֹא לְהַכְנִיס לְתוֹכָה תַּגָּרִים <small>וְהוּא הַדִּין לְבַיִת שֶׁהוּא לִפְנִים מִבֵּית חֲבֵרוֹ <small><small>(נִמּוּקֵי יוֹסֵף הַנַּ"ל)</small>,</small> </small> וְלֹא יִכָּנֵס מִתּוֹכָהּ לְשָׂדֶה אַחֶרֶת, <small>אֶלָּא אִם כֵּן הוּא צֹרֶךְ גִּנָּתוֹ <small><small>(שָׁם בנ"י)</small> ;</small> </small> וְהַחִיצוֹן זוֹרֵעַ אֶת הַדֶּרֶךְ. נָתַן לוֹ דֶּרֶךְ מִן הַצַּד, מִדַּעַת שְׁנֵיהֶם, נִכְנַס בָּהּ בְּאֵיזֶה שָׁעָה שֶׁיִּרְצֶה וּמַכְנִיס לְתוֹכָהּ תַּגָּרִים, אֲבָל לֹא יִכָּנֵס מִתּוֹכָהּ לְשָׂדֶה אַחֶרֶת; וּשְׁנֵיהֶם אֵינָם רַשָּׁאִים לְזוֹרְעָהּ: 


Siman 170

חֲמֵשׁ גִּנּוֹת הַמִּסְתַּפְּקוֹת מִמַּעְיָן אֶחָד וְנִתְקַלְקֵל הַמַּעְיָן, כֻּלָּם מְתַקְּנוֹת עִם הָעֶלְיוֹנָה. נִמְצֵאת הַתַּחְתּוֹנָה מְתַקֶּנֶת עִם כֻּלָּם, וּמְתַקֶּנֶת לְעַצְמָהּ; וְהָעֶלְיוֹנָה אֵינָהּ מְתַקֶּנֶת אֶלָּא לְעַצְמָהּ. 

בְּנֵי הַנָּהָר מַשְׁקִין עַל הַסֵדֶר. רָצָה אֶחָד לִסְכֹּר, כְּדֵי שֶׁיַּחֲזִיר לוֹ הַמַּיִם וְיַשְׁקֶה תְּחִלָּה, וְאַחַר כָּךְ יִפְתַּח, וְאַחֵר רוֹצֶה לְהַשְׁקוֹת תְּחִלָּה, כָּל הַמִּתְגַּבֵּר זָכָה. וּבוֹר שֶׁהוּא קָרוֹב לָאַמָּה, <small>וְהַנָּהָר מוֹשֵׁךְ בּוֹ עַל פִּי הִלּוּכוֹ <small><small>(טוּר)</small>, </small> </small> מִתְמַלֵּא רִאשׁוֹן מִפְּנֵי דַּרְכֵי שָׁלוֹם. <small>וְיֵשׁ אוֹמְרִים דַּוְקָא שֶׁקָּדַם בּוֹר לָאַמָּה, אֲבָל אִפְּכָא לֹא <small><small>(הַמַּגִּיד פ"ג דִּשְׁכֵנִים וּבֵית יוֹסֵף בְּשֵׁם הָ רַשְׁבָּ"א)</small>. </small> </small> 


Siman 171

אֶחָד הַקּוֹנֶה מֵחֲבֵרוֹ חֲצִי שָׂדֵהוּ, אוֹ שְׁנַיִם שֶׁקָּנוּ מֵאֶחָד שָׂדֶה, אוֹ שֶׁיָּרְשׁוּ, אוֹ שֶׁנִּתַּן לָהֶם בְּמַתָּנָה, אוֹ שֶׁהֶחֱזִיקוּ בּוֹ מֵהֶפְקֵר, וּבִקֵּשׁ אֶחָד מֵהַשֻּׁתָּפִין לַחֲלֹק וְלִטֹּל חֶלְקוֹ לְבַדּוֹ, אִם יֵשׁ בְּאוֹתוֹ קַרְקַע דִּין חֲלֻקָּה, כּוֹפֶה אֶת שְׁאָר הַשֻּׁתָּפִין וְחוֹלְקִין עִמּוֹ. וְאִם אֵין בּוֹ דִּין חֲלֻקָּה, אֵין אֶחָד מֵהֶם יָכוֹל לָכֹף אֶת חֲבֵרוֹ לַחֲלֹק. וְכֵן הַדִּין בְּמִטַּלְטְלִין. <small>הַגָּה: וְאִם הָיָה בּוֹ דִּין חֲלֻקָּה וְקִבְּלוּ קִנְיָן שֶׁלֹּא לַחֲלֹק, אֵינָן יְכוֹלִין לַחֲזֹר בָּהֶן <small><small>(תְּשׁוּבַת רַשְׁבָּ"א סִימָן תתק"ז)</small>.</small> רְאוּבֵן וְשִׁמְעוֹן שֶׁיֵּשׁ לָהֶן מְקוֹמוֹת בְּבֵית הַכְּנֶסֶת זֶה אֵצֶל זֶה, וּרְאוּבֵן רוֹצֶה לַעֲשׂוֹת מְחִצָּה בֵּינֵיהֶם וּלְהַכְנִיס הַמְּחִצָּה בְּתוֹךְ שֶׁלּוֹ, וְשִׁמְעוֹן רוֹצֶה לְעַכֵּב בְּאָמְרוֹ שֶׁאִם יַעֲשֶׂה מְחִצָּה הַמָּקוֹם יִהְיֶה דָּחוּק, הַדִּין עִם רְאוּבֵן <small><small>(בֵּית יוֹסֵף סִימָן קנ"ז בְּשֵׁם הָרַשְׁבָּ"א וְהָרֹא"שׁ כְּלָל ה' סִימָן ג')</small>.</small> וְכֵן רַבִּים הַיּוֹשְׁבִים עַל סַפְסָל אֶחָד בְּבֵית הַכְּנֶסֶת, וְהַיּוֹשֵׁב בָּרֹאשׁ רוֹצֶה לְהוֹסִיף עוֹד מָקוֹם אֶחָד אֵצֶל מְקוֹמוֹ, וְהַיּוֹשֵׁב אֶצְלוֹ רוֹצֶה לִמְחוֹת בְּאָמְרוֹ שֶׁעַכְשָׁיו הוּא שֵׁנִי אֵצֶל הָרֹאשׁ וְאִם יוֹסִיף יִהְיֶה שְׁלִישִׁי, הַדִּין עִמּוֹ וְיָכוֹל לִמְחוֹת <small><small>(הָרֹא"שׁ כְּלָל ה' סִימָן ד')</small>.</small> וְעַיֵּן לְעֵיל סִימָן קס"ב ס"ז מִדִּינֵי מְקוֹמוֹת בְּבֵית הַכְּנֶסֶת:</small> 

בַּמֶּה דְּבָרִים אֲמוּרִים, כְּשֶׁאֵין אֶחָד מֵהֶם מַכִּיר אֶת חֶלְקוֹ בְּמָקוֹם שֶׁהֵם שֻׁתָּפִין בּוֹ, אֶלָּא יַד כֻּלָּם מִשְׁתַּמֶּשֶׁת בְּכָל מָקוֹם. אֲבָל אִם הָיָה אֶחָד מַכִּיר חֶלְקוֹ, אַף עַל פִּי שֶׁאֵין בּוֹ דִּין חֲלֻקָּה, כּוֹפֶה כָּל אֶחָד מֵהֶם אֶת חֲבֵרוֹ לְהַבְדִּיל בֵּין חֶלְקוֹ לְחֵלֶק חֲבֵרוֹ, כְּדֵי שֶׁלֹּא יַזִּיקוּ זֶה אֶת זֶה בִּרְאִיָּה. 

אֵי זֶהוּ דִּין חֲלֻקָּה, כָּל שֶׁאִלּוּ יֵחָלֵק לְפִי הַשֻּׁתָּפִים יַגִּיעַ לַפָּחוּת שֶׁבָּהֶם חֵלֶק שֶׁשֵּׁם הַכֹּל קָרוּי עָלָיו. אֲבָל אִם אֵין שֵׁם הַכֹּל קָרוּי עַל הַחֵלֶק, אֵין בּוֹ דִּין חֲלֻקָּה. כֵּיצַד, כָּל חָצֵר שֶׁאֵין בָּהּ אַרְבַּע אַמּוֹת עַל אַרְבַּע אַמּוֹת מְרֻבָּעוֹת, חוּץ מֵאַרְבַּע אַמּוֹת שֶׁל הַפְּתָחִים, אֵינָהּ קְרוּיָה חָצֵר. וְכָל שָׂדֶה שֶׁאֵין בָּהּ כְּדֵי זְרִיעַת ט' קַבִּין, אֵינָהּ קְרוּיָה שָׂדֶה. וְכָל גִּנָּה שֶׁאֵין בָּהּ כְּדֵי זְרִיעַת חֲצִי קַב, אֵינָהּ קְרוּיָה גִּנָּה. וְכָל פַּרְדֵּס שֶׁאֵין בָּהּ כְּדֵי זְרִיעַת ג' קַבִּין, אֵינָהּ קְרוּיָה פַּרְדֵּס. לְפִיכָךְ, אֵין חוֹלְקִין אֶת הֶחָצֵר עַד שֶׁיְּהֵא בָּהּ ד' אַמּוֹת לְכָל אֶחָד וְאֶחָד מֵהַשֻּׁתָּפִין; וְלֹא אֶת הַשָּׂדֶה עַד שֶׁיְּהֵא בָהּ זְרִיעַת ט' קַבִּין לְכָל אֶחָד; וְלֹא הַגִּנָּה עַד שֶׁיְּהֵא בָּהּ חֲצִי קַב לְכָל אֶחָד וְאֶחָד; <small><small>(וְלֹא אֶת הַפַּרְדֵּס עַד שֶׁיְּהֵא בּוֹ בֵּית ג' קַבִּין לְכָל אֶחָד וְאֶחָד)</small>.</small> בַּמֶּה דְּבָרִים אֲמוּרִים, בְּאֶרֶץ יִשְׂרָאֵל וְכַיּוֹצֵא בָּהּ, אֲבָל בְּבָבֶל וְכַיּוֹצֵא בָּהּ אֵין חוֹלְקִין אֶת הַשָּׂדֶה, עַד שֶׁיְּהֵא בָּהּ כְּדֵי חֲרִישַׁת יוֹם לָזֶה וּכְדֵי חֲרִישַׁת יוֹם לָזֶה; וְלֹא אֶת הַפַּרְדֵּס עַד שֶׁיְּהֵא בָּהּ ל"ו אִילָנוֹת לָזֶה וְל"ו אִילָנוֹת לָזֶה, כְּדֵי עֲבוֹדַת אָדָם אֶחָד בְּיוֹם אֶחָד; וְשָׂדֶה שֶׁמַּשְׁקִים אוֹתָהּ בִּכְלִי, עַד שֶׁיְּהֵא בָּהּ כְּדֵי שֶׁיְּמַלֵּא הַפּוֹעֵל יוֹם אֶחָד לָזֶה וְיוֹם אֶחָד לָזֶה. <small>הַגָּה: הָיָה בּוֹ דִּין חֲלֻקָּה, וּמָכַר אֶחָד מֵהֶן לִשְׁנַיִם אוֹ הוֹרִישׁוֹ לְב' בָּנָיו, וְאֵין לְאֶחָד מֵהֶן כְּדֵי חֲלֻקָּה, אֵינָן יְכוֹלִין לְעַכֵּב מִלַּחֲלֹק, דְּלָא עֲדִיפֵי מִגַּבְרָא דְאָתוּ מַחֲמָתֵהּ <small><small>(מָרְדְּכַי סוֹף פֶּרֶק הַשּׁוֹאֵל וְסוֹף כְּתֻבּוֹת בְּשֵׁם מהר"ם וְטוּר סִימָן קע"ד)</small>.</small> הָיוּ אַרְבָּעָה שֻׁתָּפִין בְּיַחַד, לב' יֵשׁ לָהֶן שִׁעוּר חֲלֻקָּה ולב' אֵין לָהֶם שִׁעוּר חֲלֻקָּה, הב' שֶׁיֵּשׁ לָהֶן חֲלֻקָּה נוֹטְלִין חֶלְקָן, והב' הָאֲחֵרִים נִשְׁאֲרוּ שֻׁתָּפִין. וַאֲפִלּוּ אָמַר אֶחָד מֵאוֹתָן שֶׁאֵין בּוֹ כְּדֵי חֲלֻקָּה: תְּנוּ לִי גַּם כֵּן חֶלְקִי, וְאִם כֵּן יִשָּׁאֵר לָרְבִיעִי פָּחוֹת מִכְּדֵי חֲלֻקָּה, וּכְדֵי לְבַטֵּל הַחֲלֻקָּה אָמַר כֵּן, אֵין שׁוֹמְעִין לוֹ <small><small>(תְּשׁוּבַת מיי' דְּקִנְיָן סִימָן י"ד)</small>.</small> שְׁלֹשָׁה שֶׁהָיוּ שֻׁתָּפִין בְּבַיִת, לִשְׁנַיִם הָיָה לָהֶן כְּדֵי חֲלֻקָּה, וְלָאֶחָד אֵין בּוֹ כְּדֵי חֲלֻקָּה, וְקָנָה אֶחָד מִן הַשְּׁנַיִם חֶלְקוֹ שֶׁל הָאֶחָד שֶׁאֵין לוֹ כְּדֵי חֲלוּקָה, אֵין יָכוֹל לְבַטֵּל הַחֲלֻקָּה, אַף עַל פִּי שֶׁהַמּוֹכֵר הָיָה יָכוֹל לְבַטֵּל <small><small>(שָׁם מָרְדְּכַי סוֹף כְּתֻבּוֹת)</small>.</small> </small> 

יֵשׁ מִי שֶׁאוֹמֵר, שֶׁאִם יֵשׁ לוֹ אֶצְלוֹ קַרְקַע הָרָאוּי לְהִצְטָרֵף עִמּוֹ, יָכוֹל חֲבֵרוֹ לְכֹפוֹ לַחֲלֹק: 

יֵשׁ מִי שֶׁאוֹמֵר, שֶׁאִם בָּאִים לַחֲלֹק בַּיִת אוֹ <small>חָצֵר,</small> אַף עַל פִּי שֶׁיֵּשׁ בּוֹ כְּדֵי חֲלֻקָּה, אִם אֵין בּוֹ כְּדֵי שֶׁיַּגִּיעַ לְכָל אֶחָד דֶּרֶךְ בִּפְנֵי עַצְמוֹ שֶׁלֹּא יִצְטָרֵךְ לַעֲבֹר עַל חֵלֶק חֲבֵירוֹ, אֵין בּוֹ דִין חֲלֻקָּה. <small>הַגָּה: וְיֵשׁ אוֹמְרִים עוֹד, דְּבָעֵינָן גַּם כֵּן שֶׁיּוּכַל לְהִשְׁתַּמֵשׁ בְּחֶלְקוֹ כָּל מַה שֶּׁהָיָה מִשְׁתַּמֵּשׁ בְּכֻלּוֹ, כְּגוֹן אִם הָיָה מֶרְחָץ אוֹ בֵּית הַכִּסֵּא צָרִיךְ שֶׁיְּהֵא גַּם כֵּן בְּחֶלְקוֹ <small><small>(נִמּוּקֵי יוֹסֵף בְּשֵׁם הרא"ה וּת' הָרַשְׁבָּ"א סִימָן תתקי"א)</small>. </small> וְכֵן אִם רוֹצִים לַחֲלֹק בַּיִת שֶׁיֵּשׁ בּוֹ דִּין חֲלֻקָּה, וְהַבַּיִת יִהְיֶה נִפְסָד וְנִגְרָע, אֵין יָכוֹל לָכֹף חֲבֵרוֹ, כָּל שֶׁנִּרְאֶה לְבֵית דִּין שֶׁהַהֶפְסֵד יוֹתֵר מֵחֹמֶשׁ <small><small>(תה"ד סִימָן של"ו)</small>.</small> וְכֵן אִם אֵין בּוֹ דִּין חֲלֻקָּה, וְיֵשׁ חוֹמָה רְחָבָה וְאִם יַקְלִישׁוּהָ יִהְיֶה בּוֹ דִּין חֲלֻקָּה, אִם נִרְאָה לְבֵית דִּין שֶׁאֵינוֹ מַזִּיק לַבִּנְיָן, כּוֹפִין זֶה אֶת זֶה לַחֲלֹק <small><small>(תְּשׁוּבַת מיי' דְּקִנְיָן סִימָן י"ד)</small>.</small> וּבַיִת שֶׁיֵּשׁ בּוֹ דִּין חֲלֻקָּה אִם יְחַלְּקוּהוּ לְרָחְבּוֹ, אֲבָל אִם יְחַלְּקוּהוּ לְאָרְכּוֹ לָא הָוֵי דִּין חֲלֻקָּה, חוֹלְקִין לְרָחְבּוֹ <small><small>(שָׁם וּבְסִי' ר"י)</small>.</small> וְאִם יֵשׁ בְּצַד אֶחָד בִּנְיָנִים וּבְצַד שֵׁנִי אֵין כָּל כָּךְ בִּנְיָנִים, <small><small>(אוֹ בְּצַד אֶחָד רְשׁוּת הָרַבִּים וּבְצַד אֶחָד סִמְטָא)</small>,</small> מַעֲלִין בַּכְּסָפִים עַד שֶׁיִּהְיוּ הַחֲלָקִים שָׁוִים, וְהַכֹּל כְּדֵי שֶׁלֹּא יִצְטָרְכוּ לְשַׁבֵּר הַבִּנְיָנִים וּלְהַפְסִיד; אֲבָל מִדַּעַת שְׁנֵיהֶן עוֹשִׂין כְּמוֹ שֶׁיִּרְצוּ <small><small>(תְּשׁוּבָה הַנִּזְכֶּרֶת לְעֵיל סִימָן ל"ו)</small>.</small> </small> 

אֶחָד מֵהַשֻּׁתָּפִין שֶׁאָמַר לַחֲבֵרוֹ בְּמָקוֹם שֶׁאֵין בּוֹ דִּין חֲלֻקָּה, אוֹ בְּדָבָר שֶׁאִי אֶפְשָׁר שֶׁיַּחֲלֹקוּ, כְּגוֹן שִׁפְחָה אוֹ כְּלִי: מְכוֹר לִי חֶלְקְךָ בְּכָךְ וְכָךְ אוֹ קְנֵה מִמֶּנִי חֶלְקִי כַּשַׁעַר הַזֶּה, הַדִּין עִמּוֹ וְכוֹפִין אֶת הַנִּתְבָּע לִמְכֹּר לַחֲבֵרוֹ אוֹ לִקְנוֹת מִמֶּנּוּ. <small>אֲפִלּוּ אָמַר לִתֵּן בּוֹ הַרְבֵּה יוֹתֵר מִדָּמָיו, צָרִיךְ הַשֵּׁנִי לִקְנוֹת אוֹ לִמְכֹּר <small><small>(טוּר בְּשֵׁם הָרֹא"שׁ וּמָרְדְּכַי ספ"ק דְּב"ב וְהַמַּגִּיד פ"א דִּשְׁכֵנִים רִיבָ"שׁ סִימָן תפ"ג וּבֵית יוֹסֵף בְּשֵׁם הָרַמְבַּ"ם וּתְשׁוּבַת רַמְבַּ"ן סִימָן מ"ג וְרַשִׁ"י וְתוס')</small>.</small> </small> אֲבָל אִם אֵין הַתּוֹבֵעַ רוֹצֶה לִקְנוֹת, אוֹ לֹא יִמְצָא בַּמֶּה יִקְנֶה, אֵינוֹ יָכוֹל לָכֹף אֶת חֲבֵרוֹ לִקְנוֹת מִמֶּנּוּ אֲפִלּוּ בְּשַׁעַר הַזּוֹל, שֶׁהֲרֵי חֲבֵרוֹ יָכוֹל לוֹמַר לוֹ: אֵינִי רוֹצֶה שֶׁאֶקְנֶה אֶלָּא שֶׁאֶמְכֹּר. לְפִיכָךְ, שְׁנֵי אַחִים, אֶחָד עָנִי וְאֶחָד עָשִׁיר, שֶׁהִנִּיחַ לָהֶם אֲבִיהֶם מֶרְחָץ אוֹ בֵּית הַבַּד, עֲשָׂאָן הָאָב לִשְׂכֹּר, הַשָּׂכָר לָאֶמְצַע כָּל זְמַן שֶׁיִּרְצוּ לַעֲמֹד בְּשֻׁתָּפוּת. <small>וְאֵין הֶעָשִׁיר יָכוֹל לוֹמַר: הַשְׂכֵּר חֶלְקְךָ, דְּאֵין דֶּרֶךְ לִשְׂכֹּר דְּבָרִים כָּאֵלּוּ לַחֲצָאִין, מַה שֶּׁאֵין כֵּן בִּטְרַקְלִין <small><small>(הַמַּגִּיד)</small>.</small> </small> עֲשָׂאָן הָאָב לְעַצְמוֹ, אֵינוֹ יָכוֹל לָכֹף אֶחָיו לִשְׂכֹּר אוֹתָם, אֶלָּא מִשְׁתַּמְּשִׁים בָּהֶם כְּדֶרֶךְ שֶׁנִּשְׁתַּמֵּשׁ אֲבִיהֶם, וַהֲרֵי עָשִׁיר אוֹמֵר לֶעָנִי: קַח לְךָ זֵיתִים וּבֹא וַעֲשָׂאֵם בְּבֵית הַבַּד; קְנֵה לְךָ עֲבָדִים וְיָבוֹאוּ וְיִרְחֲצוּ בַּמֶּרְחָץ. וְאֵין הֶעָנִי כּוֹפֶה אֶת הֶעָשִׁיר לִקְנוֹת חֶלְקוֹ; אֶלָּא אִם כֵּן אָמַר לוֹ: קְנֵה מִמֶּנִי, אוֹ מְכֹר לִי וַהֲרֵינִי לֹוֶה וְקוֹנֶה אוֹ מוֹכֵר לַאֲחֵרִים וְקוֹנִין, הַדִּין עִמּוֹ. <small>הַגָּה: וְיֵשׁ אוֹמְרִים דְּלֹא יוּכַל לוֹמַר: גּוּד אוֹ אֱגוּד כְּשֶׁאֵין לוֹ מָעוֹת רַק צָרִיךְ לִמְכֹּר <small><small>(חֶלְקוֹ)</small> <small>(טוּר בְּשֵׁם יֵשׁ אוֹמְרִים מָרְדְּכַי פ"ק דב"ב)</small>,</small>  וְאֵין אָדָם יָכוֹל לוֹמַר לַחֲבֵרוֹ: גּוּד אוֹ אֱגוּד בְּפָחוֹת מִשָּׁוְיוֹ, דְּאִם לֹא כֵּן יִדְחֹק הֶעָשִׁיר אֶת הֶעָנִי לִמְכֹּר אֶת שֶׁלּוֹ פָּחוֹת מִשָּׁוְיוֹ <small><small>(בֵּית יוֹסֵף בְּשֵׁם הרמ"ה)</small>.</small> </small> 

אָמַר כָּל אֶחָד מֵהֶם: אֵינִי קוֹנֶה אֶלָּא הִנְנִי מוֹכֵר חֶלְקִי, מוֹכְרִים אוֹתָהּ לַאֲחֵרִים. 

אָמַר כָּל אֶחָד מֵהֶם: אֵינִי מוֹכֵר, אֶלָּא כָּל אֶחָד מֵהֶם רוֹצֶה שֶׁיִּקְנֶה חֵלֶק חֲבֵרוֹ, אוֹ שֶׁאֵין אֶחָד מֵהֶם רוֹצֶה לֹא לִקְנוֹת חֵלֶק חֲבֵירוֹ וְלֹא לִמְכֹּר חֶלְקוֹ אֶלָּא יִשָּׁאֲרוּ שֻׁתָּפִין, אִם הָיָה הַמָּקוֹם עָשׂוּי לִשְׂכֹּר שׂוֹכְרִין אוֹתוֹ וְחוֹלְקִים שְׂכָרוֹ. <small>הַגָּה: וְיוּכַל אֶחָד לוֹמַר לַחֲבֵרוֹ: אוֹ שְׂכָרֵהוּ אַתָּה בְּכָךְ אוֹ אֲנִי אֶשְׂכְּרֵהוּ בְּכָךְ, כְּדִינָא דְגוּד אוֹ אֱגוּד <small><small>(רִיבָ"שׁ סִימָן רכ"ז)</small>.</small> וְכָל מָקוֹם שֶׁיְּכוֹלִין לְהַשְׁווֹת עַצְמָם בְּדִינָא דְגוּד אוֹ אֱגוּד, עָדִיף מֵחֲלֻקּוֹת אֵלּוּ <small><small>(טוּר וְהַמַּגִּיד פ"א דִשְׁכֵנִים וּתְשׁוּבַת רַשְׁבָּ"א סִימָן תתקנ"ו)</small>.</small> </small> וְאִם אֵין הַמָּקוֹם עָשׂוּי לִשְׂכֹּר, אִם הוּא חָצֵר <small>אוֹ חֲנוּת אוֹ בַּיִת שֶׁאִי אֶפְשָׁר לָהֶם לָדוּר בְּיַחַד <small><small>(טוּר)</small>,</small> </small> שׁוֹכְנִים בָּהּ שָׁנָה שָׁנָה, שֶׁאִי אֶפְשָׁר שֶׁיִּשְׁכְּנוּ שְׁנֵיהֶם כְּאֶחָד, מִפְּנֵי הֶזֵּק רְאִיָּה, שֶׁהֲרֵי אֵין בָּהּ דִּין חֲלֻקָּה; וְאֵין אָדָם עָשׂוּי לִטְרֹחַ כָּל שְׁלֹשִׁים יוֹם לִפָּנוֹת מֵחָצֵר לְחָצֵר, אֶלָּא מִשָּׁנָה לְשָׁנָה. <small>הַגָּה: וְיֵשׁ אוֹמְרִים דִּבְחָצֵר צְרִיכִין לְהִשְׁתַּמֵשׁ בְּיַחַד, דַּהֲרֵי מְשֻׁעְבָּד לְכָל אֶחָד לְבֵיתוֹ הַמְיֻחָד לוֹ, וּמֵהַאי טַעֲמָא אֵין בְּחָצֵר דִּין גּוּד אוֹ אֱגוּד <small><small>(טוּר בְּשֵׁם הָרֹא"שׁ וּבֵית יוֹסֵף בְּשֵׁם הָרַמְבַּ"ן וּבְשֵׁם הָרַשְׁבָּ"א)</small>.</small> וְדַוְקָא בְּד' אַמּוֹת הַצְּרִיכִין לְכָל פֶּתַח, אוֹ בַּדֶּרֶךְ הַצָּרִיךְ לִכְנִיסָה וִיצִיאָה, אֲבָל בִּשְׁאָר חָצֵר אַמְרִינָן: גּוּד אוֹ אֱגוּד, וְעַיִּןִ לְקַמָּן סָעִיף י"ז.</small> אִם הָאֶחָד יֵשׁ לוֹ שְׁנֵי שְׁלִישִׁים, וְהָאַחֵר יֵשׁ לוֹ שְׁלִישׁ, יָטִילוּ שְׁנֵי גּוֹרָלוֹת אֶחָד מִשָּׁנָה וְאֶחָד מִשְּׁנָתַיִם, וְאוֹתוֹ שֶׁיֵּשׁ לוֹ שְׁנֵי שְׁלִישִׁים יִשְׁתַּמֵּשׁ בּוֹ שְׁנֵי שָׁנִים רְצוּפוֹת. וְאִם מֶרְחָץ הוּא, נִכְנָסִים בָּהּ שְׁנֵיהֶם תָּמִיד בְּכָל יוֹם. וְכֵן כָּל דָּבָר שֶׁרָאוּי לְהִשְׁתַּמֵשׁ בּוֹ <small>בְּיַחַד</small> וְאֵינוֹ עָשׂוּי לִשְׂכֹּר, כְּגוֹן סֵפֶר תּוֹרָה אוֹ מַצָּע, אֵינוֹ יָכוֹל לוֹמַר לוֹ: הִשְׁתַּמֵּשׁ אַתָּה יוֹם וַאֲנִי יוֹם, שֶׁהֲרֵי אוֹמֵר לוֹ: בְּכָל יוֹם אֲנִי רוֹצֶה לְהִשְׁתַּמֵּשׁ בּוֹ. וְאִם הוּא דָבָר שֶׁאֵין יְכוֹלִין לְהִשְׁתַּמֵּשׁ בּוֹ כְּאֶחָד, חוֹלְקִין אוֹתוֹ בְּיָמִים. <small>הַגָּה: לֹא חָלְקוּ, וְהִשְׁתַּמֵּשׁ בּוֹ אֶחָד מִן הַשֻּׁתָּפִין כַּמָּה שָׁנִים, לֹא יוּכַל אַחַר כָּךְ הָאַחֵר לוֹמַר: אֶשְׁתַּמֵּשׁ גַּם כֵּן זְמַן שֶׁנִּשְׁתַּמַּשְׁתָּ, דְּכָל זְמַן שֶׁלֹּא חָלְקוּ כָּל אֶחָד בְּשֶׁלּוֹ הוּא מִשְׁתַּמֵּשׁ <small><small>(רַשְׁבָּ"א ח"א סִימָן תתקנ"ו)</small>. </small> </small> 

אֶחָד הַשּׂוֹכֵר מֵחֲבֵרוֹ מִקְצָת שָׂדֶה, אוֹ חָצֵר שֶׁאֵין בָּהּ דִּין חֲלֻקָּה; אוֹ שְׁנַיִם שֶׁשָּׂכְרוּ מָקוֹם אֶחָד בְּשֻׁתָּפוּת, כָּל אֶחָד מֵהֶם יָכוֹל לָכֹף אֶת חֲבֵרוֹ וְלוֹמַר לוֹ: אוֹ שְׂכֹר מִמֶּנִי חֶלְקִי אוֹ הַשְׂכֵּר לִי חֶלְקְךָ. וְאִם יֵשׁ בָּהּ דִּין חֲלֻקָּה, חוֹלְקִין. <small>וְיֵשׁ חוֹלְקִין וּסְבִירָא לְהוּ דְּלָא שַׁיָּךְ חֲלֻקָּה בְּדָבָר הַשָּׂכוּר לִזְמַן <small><small>(טוּר)</small>. </small> וְעַיֵּן לְקַמָּן סִימָן שט"ז סָעִיף ב'.</small> 

אִם אֵין בּוֹ דִּין חֲלֻקָּה, וְאָמַר הָאֶחָד: נַעֲשֶׂה ב' חֲלָקִים, אֶחָד שֶׁיְּהֵא בּוֹ כְּשִׁעוּר וְאֶחָד קָטָן, וַאֲנִי אֶטֹּל הַקָּטָן וְאַתָּה טֹל הַגָּדוֹל, וְתֵן לִי דָמִים שֶׁשָּׁוֶה יוֹתֵר הַגָּדוֹל, אֵינוֹ יָכוֹל לְכֹפוֹ. וַאֲפִלּוּ אִם אָמַר לוֹ: טֹל אַתָּה הַגָּדוֹל בְּמַתָּנָה, יָכוֹל הֲלָה לוֹמַר: אֵין רְצוֹנִי לְקַבֵּל מַתָּנָה. וְיֵשׁ חוֹלְקִין בָּזֶה. אֲבָל אִם אָמַר לוֹ: טֹל אַתָּה הַגָּדוֹל בְּשָׁוְיוֹ וַאֲנִי הַקָּטָן, אוֹ: אֶקַּח אֲנִי הַגָּדוֹל בְּשָׁוְיוֹ וְאַתָּה טֹל הַקָּטָן, וְאִם תֹּאמַר שֶׁאֵינְךָ חָפֵץ בַּקָּטָן אֲנִי אֶקַּח הַכֹּל, שׁוֹמְעִין לוֹ, אַף עַל פִּי שֶׁאֵינוֹ מַנִּיחַ אֶת חֲבֵרוֹ לִטֹּל הַכֹּל. 

 חָצֵר שֶׁיֵּשׁ בּוֹ שִׁבְעָה אַמּוֹת, וּרְאוּבֵן יֵשׁ לוֹ אַרְבַּע אַמּוֹת, וְשִׁמְעוֹן אֵין לוֹ אֶלָּא שָׁלֹשׁ, וְאֵין שִׁמְעוֹן רוֹצֶה לַחֲלֹק, יָכוֹל רְאוּבֵן לוֹמַר לוֹ: אֶטֹּל חֶלְקִי חוּץ מֵאַמָּה אַחַת שֶׁאֶשָּׁאֵר שֻׁתָּף בָּהּ עִמְּךָ, וְאַחַר כָּךְ יֹאמַר לוֹ: גּוּד אוֹ אֱגוּד. 

דִּינָא דְגוּד אוֹ אֱגוּד אֲפִלּוּ בְּדָבָר שֶׁכֻּלּוֹ אֵינוֹ רָאוּי לְאֶחָד הוּא, <small>וְיֵשׁ חוֹלְקִין בְּזֶה <small><small>(טוּר)</small>. </small> </small> 

דָּבָר שֶׁאֵין תַּשְׁמִישׁוֹ שָׁוֶה, כְּגוֹן שְׁתֵּי שְׁפָחוֹת שֶׁהָאַחַת יוֹדַעַת לֶאֱפוֹת וּלְבַשֵּׁל, וְהָאַחַת יוֹדַעַת לִטְווֹת, אוֹ שְׁנֵי כֵּלִים שֶׁאֵין מְלַאכְתָּן שָׁוָה, וְכָל אֶחָד צָרִיךְ לִשְׁנֵיהֶם, אֲפִלּוּ אִם דְּמֵיהֶם שָׁוִים, אֵין אֶחָד יָכוֹל לוֹמַר לַחֲבֵרוֹ: טֹל אַתָּה זֶה וַאֲנִי הַשֵּׁנִי אוֹ אִפְּכָא, לְפִי שֶׁכָּל אֶחָד צָרִיךְ לִשְׁנֵיהֶם. וְכֵן אִם יֵשׁ לָהֶם שָׂדֶה וָכֶרֶם, וְאֵין בְּשׁוּם אֶחָד מֵהֶם כְּדֵי חֲלֻקָּה, אֲפִלּוּ אִם דְּמֵיהֶם שָׁוִים, לֹא יֹאמַר: טֹל אַתָּה שָׂדֶה וַאֲנִי כֶּרֶם אוֹ אִפְּכָא. וַאֲפִלּוּ אִם יֹאמַר לוֹ: גּוּד אוֹ אֱגוּד בִּשְׁנֵיהֶם כְּאֶחָד, אֵין שׁוֹמְעִין לוֹ, אֶלָּא אִם יִרְצֶה יֹאמַר לוֹ בְּאֶחָד מֵהֶם: גּוּד אוֹ אֱגוּד וְהַשֵּׁנִי יִשָּׁאֵר בְּשֻׁתָּפוּת, אוֹ יֹאמַר בְּכָל אֶחָד זֶה אַחַר זֶה: גּוּד אוֹ אֱגוּד. וּשְׁנֵי דְּבָרִים שֶׁתַּשְׁמִישָׁן שָׁוֶה וּדְמֵיהֶן שָׁוִין, וְאֵין בְּשׁוּם אֶחָד מֵהֶם כְּדֵי חֲלֻקָּה, הָא וַדַּאי שֶׁיָּכוֹל לוֹמַר כָּל אֶחָד מֵהֶם לַחֲבֵרוֹ: גּוּד אוֹ אֱגוּד <small>דְּהַיְנוּ שֶׁחוֹלְקִין אֶחָד נֶגֶד חֲבֵרוֹ, וְאֶחָד נוֹטֵל אֶחָד וְהַשֵּׁנִי שֵׁנִי <small><small>(טוּר)</small>.</small> </small> וְהוּא הַדִּין לְאִם אֵין דְּמֵיהֶם שָׁוִים. <small>הַגָּה: וְאֵין חִלּוּק בֵּין אִם אֶחָד נוֹתֵן לַשֵּׁנִי מַה דְּבֵינֵי בֵּינֵי, אוֹ שֶׁאוֹמֵר לוֹ שֶׁיִּקַּח אֶחָד מֵהֶן בְּלֹא תוֹסָפוֹת דָּמִים וְהוּא יִקַּח הַשֵּׁנִי אוֹ לְהֵפֶךְ <small><small>(טוּר)</small>.</small> </small> וְיֵשׁ מִי שֶׁחוֹלֵק בָּזֶה: 

שְׁנֵי אַחִים שֶׁיָּרְשׁוּ שְׁנֵי בָּתִּים גְּדוֹלִים שֶׁיֵּשׁ בְּכָל אֶחָד כְּדֵי חֲלֻקָּה, וְהָאֶחָד אוֹמֵר: נַחֲלֹק כָּל בַּיִת בִּפְנֵי עַצְמוֹ, וְהַשֵּׁנִי אוֹמֵר: לֹא כִּי אֶלָּא נַחֲלֹק בַּיִת כְּנֶגֶד בַּיִת, לָזֶה שֶׁאָמַר נַחֲלֹק בַּיִת כְּנֶגֶד בַּיִת, שׁוֹמְעִין. <small>הַגָּה: וְכָל שֶׁכֵּן אִם אֵין בְּכָל בַּיִת כְּדֵי חֲלֻקָּה, שֶׁחוֹלְקִין בָּתִּים כְּנֶגֶד בָּתִּים, הוֹאִיל וְתַשְׁמִישָׁן בְּשָׁוֶה, וּכְמוֹ שֶׁנִּתְבָּאֵר בְּסָמוּךְ <small><small>(דַּעַת עַצְמוֹ)</small>.</small> וְהָא דְּבַיִת נֶגֶד בַּיִת חוֹלְקִין, הַיְנוּ בְּדָבָר שֶׁתַּשְׁמִישָׁן שָׁוֶה, אֲבָל יֵשׁ אוֹמְרִים דְּרֹב בָּתִּים אֵין בָּהֶם דִּין חֲלֻקָּה, שֶׁאֵין כָּל הַבָּתִּים וְהַחֲדָרִים שָׁוִין, וְאֵין חוֹלְקִין בַּיִת נֶגֶד עֲלִיָּה אוֹ חֶדֶר שֶׁאֵין תַּשְׁמִישׁוֹ שָׁוֶה לוֹ, וְכָל שֶׁכֵּן בְּמָקוֹם שֶׁיִּצְטָרֵךְ לִסְתֹּר בַּחַלּוֹנוֹת אוֹ פְּתָחִים וְלַחֲזֹר וְלִבְנוֹת, שֶׁיִּצְטָרֵךְ לְהוֹצִיא הוֹצָאוֹת, שֶׁאֵין חוֹלְקִין בַּיִת אֶחָד <small><small>(רִיבָ"שׁ סִימָן רכ"ז)</small>.</small> אֲבָל מִדִּבְרֵי הָרֹא"שׁ בִּתְשׁוּבָה <small><small>(הֵבִיאוֹ הַטוּר בְּסִימָן זֶה סכ"ח)</small></small> נִרְאֶה דְּחוֹלְקִין בַּיִת נֶגֶד חֲנוּת אוֹ מַרְתֵּף; וְנִרְאָה לִי, דְּהוּא הַדִּין נֶגֶד חֶדֶר אוֹ עֲלִיָּה, דְּזֶה מִקְרֵי תַּשְׁמִישׁוֹ שָׁוֶה. גַּם לְעִנְיַן הוֹצָאַת הַבִּנְיָן, אִם נִרְאֶה לְבֵית דִּין שֶׁאֵינוֹ מַזִּיק לָהֶם כָּל כָּךְ, חוֹלְקִים, וּכְמוֹ שֶׁנִּתְבָּאֵר לְעֵיל סָעִיף ה' לְעִנְיַן הֶפְסֵד הַבָּתִּים. מִיהוּ, לְעִנְיַן גּוּד אוֹ אֱגוּד אֵין חִלּוּק בֵּין בַּיִת אוֹ מְקוֹם בֵּית הַכְּנֶסֶת אוֹ שְׁאָר דְּבָרִים, שֶׁיּוּכַל לוֹמַר עַל כֻּלּוֹ בְּיַחַד: גּוּד אוֹ אֱגוּד <small><small>(ד"ע וּתְשׁוּבַת רַשְׁבָּ"א סִימָן תתקנ"ו)</small>.</small> יֵשׁ אוֹמְרִים דְּאֵין דִּין גּוּד אוֹ אֱגוּד רַק בְּדָבָר שֶׁהַגּוּף שֶׁלָהֶן, אֲבָל בְּמַשְׁכַּנְתָּא אוֹ כַדּוֹמֶה, שֶׁעֲתִידִין לִגְבּוֹת מְעוֹתֵיהֶן, אֵין אוֹמְרִים: גּוּד אוֹ אֱגוּד, רַק חוֹלְקִין הַמָּעוֹת <small><small>(רבי' יְרוּחָם נכ"ז ח"ב וּתְשׁוּבַת רַמְבַּ"ן סִימָן ע"ג)</small>.</small> וְנִרְאֶה לִי, דְּאִם מִשְׁתַּמְּשִׁין בַּמַּשְׁכַּנְתָּא, הָוֵי כְּמוֹ שְׂכִירוּת, כְּמוֹ שֶׁנִּתְבָּאֵר סָעִיף ט' דְּיֵשׁ חוֹלְקִין.</small> 

יֵשׁ אוֹמְרִים דְּלָא אָמְרִינָן: גּוּד אוֹ אֱגוּד, אֶלָּא בִּנְתִינַת דָּמִים מִיָּד, אֲבָל אִם אָמַר: גּוּד וְאַמְתִּין לְךָ הַמָּעוֹת שְׁלֹשִׁים יוֹם, אוֹ אֱגוּד וְתַמְתִּין לִי הַמָּעוֹת שְׁלֹשִׁים יוֹם, אֵין שׁוֹמְעִין לוֹ, שֶׁיָּכוֹל לוֹמַר לוֹ: אֲנִי נוֹחַ לְךָ וְאַתָּה קָשֶׁה מִמֶּנִי. 

הֵיכָא דְּאֵין דִּין חֲלֻקָּה, וְיֵשׁ שָׁם יְתוֹמִים גְּדוֹלִים וּקְטַנִּים, וְהַגְּדוֹלִים רוֹצִים לַחֲלֹק, יֵשׁ מִי שֶׁאוֹמֵר, שֶׁבֵּית דִּין מַעֲמִידִים אַפּוֹטְרוֹפּוֹס לַקְּטַנִּים, וְדָנִים לָהֶם גּוּד אוֹ אֱגוּד. וְיֵשׁ אוֹמְרִים דְּלָא שַׁיָּךְ בִּיתוֹמִים גּוּד אוֹ אֱגוּד, שֶׁאֵין אַפּוֹטְרוֹפּוֹס רַשַּׁאי לִמְכֹּר חֶלְקָם. 

לֹא נֶאֱמַר דִּין גּוּד אוֹ אֱגוּד בְּד' אַמּוֹת שֶׁל פֵּרוּק מַשָּׂא, וְלֹא בַּמֶּה שֶׁצְּרִיכִים לִיצִיאָה וּבִיאָה, וְאַף עַל פִּי שֶׁהַבָּתִּים פְּתוּחִים מִצַּד אֶחָד לִרְשׁוּת הָרַבִּים, שֶׁאֵין אָדָם עָשׂוּי לִפְרֹק מַשָּׂאָיו בַּדְּרָכִים לְעֵין כָּל. 


Siman 172

חָצֵר הַמִּתְחַלֶּקֶת, נוֹתֵן לְכָל פֶּתַח ד' אַמּוֹת, וְהַשְּׁאָר חוֹלְקִים בְּשָׁוֶה; שֶׁכָּל פֶּתַח צָרִיךְ לְפָנָיו אַרְבַּע אַמּוֹת לְתוֹךְ הֶחָצֵר, וַאֲפִלּוּ שֶׁהַפֶּתַח רָחָב הַרְבֵּה, נוֹטֵל אַרְבַּע אַמּוֹת עַל פְּנֵי כָּל רָחְבּוֹ לְתוֹךְ אֲוִיר הֶחָצֵר. וְאִם אֵין הַפֶּתַח רָחָב אַרְבַּע, מַשְׁלִים עָלָיו מֵהַצְּדָדִים אַרְבַּע, כְּדֵי שֶׁיִּהְיֶה לוֹ אַרְבַּע עַל אַרְבַּע. וְאִם יֵשׁ לְאֶחָד פָּתוּחַ לְחָצֵר בַּיִת שֶׁיֵּשׁ לוֹ ב' פְּתָחִים, וְלַשֵּׁנִי בַּיִת שֶׁאֵין לוֹ אֶלָּא פֶּתַח אֶחָד, אוֹתוֹ שֶׁיֵּשׁ לוֹ שְׁנֵי פְּתָחִים נוֹטֵל לְכָל פֶּתַח אַרְבַּע אַמּוֹת כְּפִי מַה שֶּׁהֵם פְּתָחָיו, וּבַעַל הַפֶּתַח אֶחָד אֵין לוֹ אֶלָּא ד' אַמּוֹת לִפְנֵי פִתְחוֹ. בַּמֶּה דְּבָרִים אֲמוּרִים, בִּשְׁנַיִם שֶׁקָּנוּ מֵהַהֶפְקֵר, כְּגוֹן שֶׁבָּנוּ בִּמְקוֹם הֶפְקֵר, זֶה בָּנָה לוֹ בַּיִת וּפָתַח בּוֹ ב' פְּתָחִים וְזֶה בָּנָה לוֹ בַּיִת וּפָתַח בּוֹ פֶּתַח אֶחָד, וְאַחַר כָּךְ הִקִּיפוּ אוֹתָם עַד שֶׁנַּעֲשָׂה לָהֶם לְחָצֵר. <small>הַגָּה: וְיֵשׁ אוֹמְרִים דְּהוּא הַדִּין אִם חִלֵּק נְכָסָיו עַל פִּיו, וְנָתַן לְאֶחָד מִבָּנָיו בַּיִת עִם שְׁנֵי פְּתָחִים וְלָאֶחָד עִם פֶּתַח אֶחָד <small><small>(טוּר ס"ג בְּשֵׁם רַשִׁ"י ור"ת)</small>.</small> </small> אֲבָל שְׁנַיִם שֶׁקָּנוּ אוֹ שֶׁיָּרְשׁוּ, קָנוּ וְיָרְשׁוּ בְּשָׁוֶה חֵלֶק כְּחֵלֶק, בֵּין בַּבָּתִּים בֵּין בֶּחָצֵר, וְלֹא יִטֹּל הָאֶחָד יוֹתֵר מֵחֲבֵרוֹ כְּלוּם. וַאֲפִלּוּ אִם קָדְמוּ וְחִלְּקוּ הַבָּתִּים קֹדֶם חֲלֻקַּת הֶחָצֵר, לָא אָמְרִינָן אוֹתוֹ שֶׁעָלָה לְחֶלְקוֹ הַבַּיִת שֶׁיֵּשׁ לוֹ שְׁנֵי פְּתָחִים זָכָה בְּד' אַמּוֹת בֶּחָצֵר לְכָל אֶחָד מִפְּתָחָיו, אֶלָּא חוֹלְקִים בְּשָׁוֶה. 

בַּמֶּה דְּבָרִים אֲמוּרִים, כְּשֶׁשְּׁנֵי הַבָּתִּים שָׁוִים וְחָלְקוּ בַּיִת כְּנֶגֶד בַּיִת וְלֹא הֻצְרְכוּ לָשׁוּם אוֹתָם וּלְהַעֲלוֹת בְּדָמִים. אֲבָל אִם אֵינָם שָׁוִים, וְשָׁמוּ אוֹתָם וְהֶעֱלוּם בְּדָמִים, וְאוֹתוֹ שֶׁהִגִּיעַ לְחֶלְקוֹ הַבַּיִת שֶׁיֵּשׁ בּוֹ שְׁנֵי פְּתָחִים, נָתַן לַחֲבֵרוֹ הַדָּמִים שֶׁשָּׁוֶה יוֹתֵר עַל שֶׁלּוֹ, בִּכְלַל זֶה הָעִלּוּי גַּם כֵּן אַרְבַּע אַמּוֹת שֶׁבְּחָצֵר, וְזָכָה בָּהֶם כְּמוֹ שֶׁזָּכָה בַּמֶּה שֶׁבֵּיתוֹ שָׁוֶה יוֹתֵר מִשֶּׁל הָאַחֵר, אַף עַל פִּי שֶׁבְּעוֹד שֶׁלֹּא חָלְקוּ לֹא הָיוּ הַד' אַמּוֹת שֶׁלּוֹ לְגַמְרֵי, אֶלָּא לְפָרֵק בּוֹ מַשָּׂאוֹ, וַחֲבֵרוֹ הָיָה מִשְׁתַּמֵּשׁ בּוֹ גַם כֵּן כְּשֶׁהָיָה מוֹצֵא אוֹתָם פְּנוּיִם, עַתָּה שֶׁחָלְקוּ, הֵם שֶׁלּוֹ לְגַמְרֵי. <small>הַגָּה: וְכָל זֶה מַיְרֵי בִּסְתָם חֲצֵרוֹת, אֲבָל חָצֵר שֶׁיֵּשׁ לְכָל אֶחָד חֵלֶק יָדוּעַ, כָּל אֶחָד אֵינוֹ נוֹטֵל אֶלָּא כְּפִי מַה שֶּׁיֵּשׁ לוֹ; וְאִם מַגִּיעַ לְכָל אֶחָד לִפְנֵי בֵּיתוֹ אַרְבַּע אַמּוֹת עַל אַרְבַּע אַמּוֹת, חוֹלְקִין, בֵּין אִם יֵשׁ לַבַּיִת פְּתָחִים הַרְבֵּה אוֹ לֹא <small><small>(טוּר)</small>.</small> </small> 

בַּיִת שֶׁיֵּשׁ לוֹ פְּתָחִים רַבִּים מִכָּל רוּחוֹתָיו, יֵשׁ לוֹ אַרְבַּע אַמּוֹת לְכָל רוּחַ. וְאִם יִיחֵד לוֹ פֶּתַח, אֵין לוֹ אֶלָּא אַרְבַּע אַמּוֹת כְּנֶגֶד פִּתְחוֹ. 

אַכְסַדְרָה, <small><small>(פֵּרוּשׁ, מָקוֹם שֶׁיֵּשׁ לוֹ שְׁלֹשָׁה דְפָנוֹת וְהַצַד הָרְבִיעִי כֻּלּוֹ פָּתוּחַ כְּעֵין דֶּלֶת)</small>,</small> אִם אֶפְשָׁר לוֹ לְהִכָּנֵס בְּתוֹכָהּ בְּמַשָּׂאוֹ, אֵין לָהּ אַרְבַּע אַמּוֹת. <small>וְאִם הוּא לִפְנֵי הַבַּיִת, וְאֵין בָּאַכְסַדְרָה אַרְבַּע, מַשְׁלִים עָלֶיהָ מִן הֶחָצֵר שֶׁיְּהֵא ד', וְעוֹלוֹת לְד' שֶׁלִּפְנֵי פֶּתַח הַבַּיִת <small><small>(טוּר בְּשֵׁם ר"י)</small>.</small> </small> וְאִם לָאו, יֵשׁ לָהּ אַרְבַּע אַמּוֹת; שֶׁלֹּא אָמְרוּ שֶׁיֵּשׁ לְכָל פֶּתַח אַרְבַּע אַמּוֹת אֶלָּא לְפָרֵק שָׁם מַשָּׂאוֹ. בֵּית שַׁעַר <small><small>(פֵּרוּשׁ, בַּיִת קָטָן שֶׁלִּפְנֵי פֶּתַח טְרַקְלִין, וְקוֹרִין לָהּ פורקא בלע"ז רַשִׁ"י)</small></small> אוֹ מִרְפֶּסֶת <small><small>(פֵּרוּשׁ, מָקוֹם גָּבוֹהַּ בֶּחָצֵר הַבַּיִת וְהַרְבֵּה פִּתְחֵי עֲלִיוֹת פְּתוּחִין לָהּ)</small>,</small> יֵשׁ לָהֶם אַרְבַּע אַמּוֹת. הָיוּ חֲמִשָּׁה בָתִּים פְּתוּחִים לְמִרְפֶּסֶת, וְהַמִּרְפֶּסֶת פְּתוּחָה לְחָצֵר, אֵין לָהּ אֶלָּא ד' אַמּוֹת. 

לוּל שֶׁל תַּרְנְגוֹלִים אֵין לָהּ ד' אַמּוֹת. 

בַּיִת, חֶצְיוֹ מְקֹרֶה וְחֶצְיוֹ אֵינוֹ מְקֹרֶה, בֵּין שֶׁקֵּרוּיוֹ לִפְנִים בֵּין שֶׁקֵּרוּיוֹ לַחוּץ, אֵין לָהּ אַרְבַּע אַמּוֹת; וְדַוְקָא כְּשֶׁיֵּשׁ ד' אַמּוֹת עַל ד' אַמּוֹת בַּמֶּה שֶׁאֵינוֹ מְקֹרֶה. 

בַּיִת סָתוּם, יֵשׁ לוֹ אַרְבַּע אַמּוֹת; פָּרַץ אֶת פַּצִּימָיו, אֵין לוֹ אַרְבַּע אַמּוֹת <small>הַגָּה: שֶׁלִּפְנֵי הַפֶּתַח; אֲבָל יֵשׁ לוֹ חֵלֶק בֶּחָצֵר, מֵאַחַר שֶׁהָיָה שָׁם פֶּתַח בַּתְּחִלָּה <small><small>(רִיבָ"שׁ סִימָן רמ"ח)</small>.</small> </small> 

בַּיִת שֶׁאֵין לוֹ אַרְבַּע אַמּוֹת עַל אַרְבַּע אַמּוֹת, אֵין לוֹ ד' אַמּוֹת בֶּחָצֵר כְּנֶגֶד הַפֶּתַח; אֶלָּא אִם יֵשׁ בֶּחָצֵר אַרְבַּע אַמּוֹת לְזֶה וְאַרְבַּע אַמּוֹת לָזֶה עַד פֶּתַח הַבַּיִת הַזֶּה, חוֹלְקִין. 

הַזֶּבֶל שֶׁל חָצֵר מִתְחַלֵּק לְפִי הַפְּתָחִים; אֲבָל אַכְסַנְיָא שֶׁל מֶלֶךְ, לְפִי בְּנֵי אָדָם. <small>פֵּרוּשׁ, הַזֶּבֶל שֶׁמַּנִּיחִין בֶּחָצֵר; וְיֵשׁ אוֹמְרִים לְעִנְיַן שֶׁצְּרִיכִין לָתֵת לָהֶן אַכְסַנְיָא <small><small>(טוּר וב"י ב' הַדֵּעוֹת)</small>. </small> </small> 


Siman 173

הַשֻּׁתָּפִין שֶׁרָצוּ לַחֲלֹק דָּבָר שֶׁאֵין בּוֹ דִין חֲלֻקָּה, אַף עַל פִּי שֶׁהֵם מַפְסִידִין אֶת שְׁמוֹ, חוֹלְקִים. וּבְכִתְבֵי הַקֹּדֶשׁ, דְּהַיְנוּ כ"ד סְפָרִים, שֶׁהֵם כְּתוּבִים בְּגִלָּיוֹן כְּסֵפֶר תּוֹרָה שֶׁלָּנוּ, אִם הֵם בְּכֶרֶךְ אֶחָד, אֵין חוֹלְקִין. <small>שֶׁהוּא בִּזָּיוֹן לַסְּפָרִים לְחַלְקָן מִכֶּרֶךְ אֶחָד <small><small>(טוּר)</small>,</small> אַף עַל פִּי שֶׁאִם הָיוּ שֶׁל אֶחָד מֻתָּר לְחָתְכָן <small><small>(הַגָּהוֹת אַשִׁירִי)</small>.</small> </small> וְאִם הֵם בִּשְׁתֵּי כְּרִיכוֹת, אִם הֵם שְׁנֵי עִנְיָנִים אֵין בּוֹ דִינָא דְגוּד אוֹ אֱגוּד; וְאִם הֵם עִנְיָן אֶחָד, אוֹמְרִים בּוֹ: גּוּד אוֹ אֱגוּד. <small>וְעַיֵּן לְעֵיל סִימָן קע"א סָעִיף י"ג.</small> 

אִם חָלְקוּ בְּגוֹרָל, לְאַחַר שֶׁעָלָה הַגּוֹרָל לְאֶחָד מֵהֶם נִתְקַיְּמָה הַחֲלֻקָּה לְכֻלָּם. <small>הַגָּה: מִיהוּ הָרֹא"שׁ כָּתַב <small><small>(בִּתְשׁוּבָה, וְהֵבִיאוֹ הַטּוּר)</small></small> דְּאֵין הַגּוֹרָל קוֹנֶה, רַק מְבָרֵר הַחֲלָקִים, וְאִם הֶחֱזִיק אֶחָד בְּחֶלְקוֹ, הַחֲלֻקָּה קַיֶּמֶת. וְעַיֵּן לְקַמָּן סִימָן קנ"ז סָעִיף ב'.</small> 

הָאַחִים שֶׁחָלְקוּ, הֲרֵי הֵם כְּלָקוֹחוֹת זֶה מִזֶּה, וְאֵין לָהֶם זֶה עַל זֶה דֶּרֶךְ וְלֹא סֻלָּמוֹת וְלֹא חַלּוֹנוֹת וְלֹא אַמַּת הַמַּיִם, שֶׁכֵּיוָן שֶׁחָלְקוּ לֹא נִשְׁאַר לְאֶחָד מֵהֶם זְכוּת בְּחֵלֶק חֲבֵרוֹ, אַף עַל פִּי שֶׁהָיָה מִקֹּדֶם. וְהוּא הַדִּין לִשְׁנַיִם שֶׁקָּנוּ שָׂדֶה כְּאֶחָד, וְחָלְקוּ, לֹא נִשְׁאַר לְאֶחָד מֵהֶם זְכוּת בְּחֵלֶק חֲבֵרוֹ. אֲבָל ב' שֶׁקָּנוּ שָׂדֶה מִשְּׁנֵי אֲנָשִׁים אוֹ מִשְּׁנֵי אַחִים, כְּשֶׁהָיָה נוֹדַע חֵלֶק כָּל אֶחָד וְהָיוּ מַחֲזִיקִים בִּנְזָקִים אֵלּוּ, אֵין לְאֶחָד מֵהֶם לְהַפְסִיק אַמַּת הַמַּיִם וְלֹא לְשַׁנּוֹת דָּבָר מֵהַנְּזִיקִים שֶׁהֶחֱזִיקוּ בָּהֶם הַמּוֹכְרִים. <small>הַגָּה: שְׁנַיִם שֶׁחָלְקוּ חָצֵר, וְנִשְׁאַר בְּאֵר מַיִם חַיִּים בְּחֵלֶק אֶחָד מֵהֶן וְנִשְׁאַר רְשׁוּת לַשֵּׁנִי לְשַׁמֵּשׁ בּוֹ, וְנִתְקַלְקֵל הַבְּאֵר, עַל שְׁנֵיהֶן לְתַקְּנוֹ. וְאִם נָפַל, אַזְלָא חֶזְקַת הַשֵּׁנִי, לְעִנְיַן זֶה דְּאֵין לוֹ עוֹד דֶּרֶךְ לִשְׁאֹב מִשָּׁם, אֲבָל מְקוֹם הַבְּאֵר לִשְׁנֵיהֶם. אֲבָל אִם חָלְקוּ וְנִשְׁאַר הַבְּאֵר מִתְּחִלָּה לְאֶחָד בִּלְבַד, <small><small>(אֶלָּא)</small></small> שֶׁנָּתַן רְשׁוּת לַשֵּׁנִי לִשְׁאֹב מִשָּׁם, אִם נָפַל אַזְלָא חֶזְקָתוֹ לְגַמְרֵי וְאֵין לוֹ עוֹד חֵלֶק בַּבְּאֵר, אֲפִלּוּ חָזַר וְתִקְּנוֹ <small><small>(בֵּית יוֹסֵף בְּשֵׁם הָרַשְׁבָּ"א)</small>.</small> </small> 

אַחִים שֶׁחָלְקוּ וְעָלָה חֵלֶק אֶחָד מֵהֶם כֶּרֶם וְלַשֵּׁנִי שְׂדֵה הַלָּבָן, יֵשׁ לְבַעַל הַכֶּרֶם אַרְבַּע אַמּוֹת בִּשְׂדֵה הַלָּבָן לְהַפֵּךְ בּוֹ מַחֲרֵשָׁתוֹ: 


Siman 174

הָאַחִין אוֹ הַשֻּׁתָּפִין שֶׁבָּאוּ לַחֲלֹק הַשָּׂדֶה וְלִטֹּל כָּל אֶחָד חֶלְקוֹ, אִם הָיְתָה כֻּלָּהּ שָׁוָה לְגַמְרֵי, חוֹלְקִין לְפִי הַמִּדָּה בִּלְבַד. וְאִם אָמַר אֶחָד: תְּנוּ לִי חֶלְקִי מִצַּד זֶה כְּדֵי שֶׁיְּהֵא סָמוּךְ לְשָׂדֶה אַחֵר שֶׁלִּי וְיִהְיֶה הַכֹּל שָׂדֶה אֶחָד, שׁוֹמְעִין לוֹ, וְכוֹפֶה אוֹתוֹ עַל זֶה, שֶׁעִכּוּב בְּדָבָר זֶה מִדַּת סְדוֹם הִיא. <small>וְיֵשׁ אוֹמְרִים דְּאֵין שׁוֹמְעִין לוֹ, אֶלָּא צָרִיךְ לְהַעֲלוֹת בְּדָמִים עַד שֶׁיִּתְרַצּוּ חֲבֵרָיו <small><small>(טוּר בְּשֵׁם הָרֹא"שׁ)</small>,</small> וְיֵשׁ אוֹמְרִים דְּהָוֵי סָפֵק, וְכֹל דְּאַלִּים גָּבַר <small><small>(מָרְדְּכַי סוֹף פֶּרֶק קַמָּא דְּב"ב בְּשֵׁם מַהֲרַ"ם)</small>.</small> </small> אֲבָל אִם הָיָה חֵלֶק מִמֶּנָּה טוֹב, אוֹ קָרוֹב לַנָּהָר יוֹתֵר, אוֹ קָרוֹב לַדֶּרֶךְ, וְשָׁמוּ אוֹתָהּ הַיָּפֶה כְּנֶגֶד הָרָע, וְאָמַר: תְּנוּ לִי בַּשּׁוּמָא שֶׁלִּי מִצַּד זֶה, אֵין שׁוֹמְעִין לוֹ, אֶלָּא נוֹטֵל בְּגוֹרָל. אָמַר לָהֶם: תְּנוּ בַּשּׁוּמָא שֶׁלִּי מִצַּד זֶה חֲצִי מִדָּתָהּ מֵהַצַּד הָרַע, וְטֹל אַתָּה מֵהַצַּד הַטּוֹב, כְּדֵי שֶׁיְּהֵא חֶלְקִי סָמוּךְ לְשָׂדֶה שֶׁלִּי, שׁוֹמְעִין לוֹ. <small>הַגָּה: הָיוּ בְּכָאן שְׁנֵי שָׂדוֹת, הָאֶחָד אוֹמֵר לַחֲלֹק כָּל שָׂדֶה וְשָׂדֶה, וְהָאֶחָד אוֹמֵר לַחֲלֹק שָׂדֶה כְּנֶגֶד שָׂדֶה, שׁוֹמְעִין לְזֶה שֶׁאוֹמֵר לַחֲלֹק שָׂדֶה כְּנֶגֶד שָׂדֶה. וְדַוְקָא שֶׁשְּׁתֵּיהֶן שָׁווֹת וְאֵין נַפְקוּתָא בַּחֲלֻקַּת הַשָּׂדוֹת לַחֲצָאִין, אֲבָל אִם הָאֶחָד טוֹבָה בְּשׁוּם צַד, אוֹ שֶׁאֶחָד יֵשׁ לוֹ מֶצֶר אֵצֶל הַשָּׂדוֹת, חוֹלְקִין כָּל שָׂדֶה לִשְׁנַיִם <small><small>(טוּר ס"ג)</small>.</small> </small> 

הַבְּכוֹר שֶׁחָלַק, נוֹטֵל ב' חֲלָקִים שֶׁלּוֹ כְּאֶחָד. אֲבָל הַיָּבָם שֶׁחָלַק עִם אֶחָיו בְּנִכְסֵי הָאָב, נוֹטֵל חֶלְקוֹ וְחֵלֶק אָחִיו בְּגוֹרָל; אִם עָלוּ בְּמָקוֹם אֶחָד, עָלוּ, וְאִם עָלוּ בִּשְׁנֵי מְקוֹמוֹת, עָלוּ. <small>הַגָּה: וְיֵשׁ אוֹמְרִים דְּדַוְקָא שֶׁהָיוּ הַחֲלָקִים שָׁוִים, אֲבָל אִם הָיָה אֶחָד טוֹב מֵחֲבֵרוֹ, אֲפִלּוּ בְּכוֹר אֵינוֹ נוֹטֵל חֶלְקוֹ בְּיַחַד. וְכֵן אִם הָיָה לַפָּשׁוּט שָׂדֶה בְּמֶצֶר אֵלּוּ הַשָּׂדוֹת <small><small>(טוּר וְהָרֹא"שׁ וְהַמַּגִּיד פי"ב דִּשְׁכֵנִים בְּשֵׁם שְׁאָר מְפָרְשִׁים)</small>.</small> </small> 

אֶרֶץ מְרֻבַּעַת שֶׁהָיָה הַנָּהָר מַקִּיף לָהּ מִזְרָח וְצָפוֹן וְהַדֶּרֶךְ דָּרוֹם וּמַעֲרָב, חוֹלְקִין אוֹתָהּ בַּאֲלַכְסוֹן, כְּדֵי שֶׁיַּגִּיעַ לְזֶה נָהָר וָדֶרֶךְ וּלְזֶה נָהָר וָדֶרֶךְ. וְאִם אָמַר: תְּנוּ לִי הַחֵצִי שֶׁמִּצַּד זֶה שֶׁהוּא בְּצַד שָׂדִי, שׁוֹמְעִין לוֹ. כְּלָלוֹ שֶׁל דָּבָר: כָּל דָּבָר שֶׁהוּא טוֹב לְזֶה וְאֵין עַל חֲבֵרוֹ הֶפְסֵד כְּלָל, כּוֹפִין אוֹתוֹ לַעֲשׂוֹת. 

ב' שֶׁקָּנוּ שָׂדֶה בְּשֻׁתָּפוּת, אֶחָד שְׁלִישׁ וְאֶחָד ב' שְׁלִישִׁים, כְּשֶׁחוֹלְקִים נוֹטֵל ב' שְׁלִישִׁים בְּיַחַד, כֵּיוָן שֶׁקָּנוּ אוֹתָהּ כְּאֶחָד. אֲבָל ג' שֶׁקָּנוּ שָׂדֶה בְּשֻׁתָּפוּת, וְשׁוּב קָנָה הָאֶחָד חֵלֶק חֲבֵרוֹ, כֶּשֶׁבָּאִים לַחֲלֹק אֵינוֹ יָכוֹל לָכֹף אֶת חֲבֵרוֹ שֶׁיִּתֵּן לוֹ שְׁנֵי חֲלָקִים בְּיַחַד, כֵּיוָן שֶׁשְּׁנֵי הַחֲלָקִים לֹא הָיוּ מִתְּחִלָּה שֶׁלּוֹ, אֶלָּא בָּא מִכֹּחוֹ וּמִכֹּחַ אָחִיו שֶׁקָּנָה מִמֶּנּוּ שְׁלִישׁ. <small>הַגָּה: שְׁנֵי אַחִין שֶׁמֵּתוּ, וּלְכָל אֶחָד שְׁנֵי בָּנִים, וּבָאִין לַחֲלֹק הַשָּׂדֶה שֶׁהָיָה שֶׁל אֲבִיהֶן, וּב' הַבָּנִים שֶׁל אֶחָד מֵהֶן רוֹצִים לִהְיוֹת שֻׁתָּפִין, וְהָאֲחֵרִים רוֹצִים לַחֲלֹק, חוֹלְקִין הַשָּׂדֶה לְד' חֲלָקִים, וְנוֹתְנִים לְאֵלּוּ הַשְּׁנַיִם חֶלְקָן בְּיַחַד, וְלַאֲחֵרִים כָּל אֶחָד לְבַדּוֹ <small><small>(רַבֵּנוּ יְרוּחָם נכ"ו ח"ב)</small>.</small> אֲבָל אִם הָיוּ מִתְּחִלָּה ד' אַחִין, שֶׁלֹּא בָּאוּ הַשְּׁנַיִם מִכֹּחַ אֶחָד, אֵין נוֹתְנִין לָהֶם חֶלְקָן בְּיַחַד <small><small>(מָרְדְּכַי פֶּרֶק שְׁנֵי דַיָּנֵי גְּזֵרוֹת בְּשֵׁם מוהר"ם)</small>.</small> וְיֵשׁ אוֹמְרִים דַּאֲפִלּוּ בִּכְהַאי גַּוְנָא נוֹתְנִין לָהֶן בְּיַחַד, דְּכוֹפִין עַל מִדַּת סְדוֹם <small><small>(כֵּן מַשְׁמָע מֵרַבֵּנוּ יְרוּחָם הַנַּ"ל)</small>.</small> </small> 

הָאַחִים שֶׁבָּאוּ לַחֲלֹק וְשָׁמוּ הַחֲלָקִים זֶה כְּנֶגֶד זֶה, וּבָאוּ לְהָטִיל שְׁלֹשָׁה גּוֹרָלוֹת, וְאֶחָד מֵהֶם חָפֵץ בְּאֶחָד מִן הַחֲלָקִים וּמַעֲלֶה אוֹתָהּ וְאוֹמֵר: אֲנִי אֶתֵּן בּוֹ יוֹתֵר כָּךְ וְכָךְ עַל מַה שֶּׁשָּׁמְאוּהוּ אוֹ אַתֶּם תִּקְּחוּ אוֹתוֹ בְכָךְ וְכָךְ, שׁוֹמְעִין לוֹ, וְאִם אֵינָם רוֹצִים בְּאוֹתוֹ עִלּוּי, יִטְּלֶנּוּ הוּא בְּלֹא גּוֹרָל; וְיֵשׁ חוֹלְקִים: 


Siman 175

לֹא הָיוּ כָּאן כָּל הָאַחִים, וְאוֹתוֹ שֶׁלְּפָנֵינוּ מְבַקֵּשׁ לַחֲלֹק, חוֹלֵק בִּפְנֵי שְׁלֹשָׁה, אֲפִלּוּ הֵם הֶדְיוֹטוֹת, וּבִלְבַד שֶׁיִּהְיוּ נֶאֱמָנִים וּבְקִיאִים בְּשׁוּמָא. וְאִם חָלַק בְּפָחוֹת מִשְׁלֹשָׁה, לֹא עָשָׂה כְּלוּם. וְאִם הָיוּ מָעוֹת, וְכֻלָּם מַטְבֵּעַ אֶחָד וְשָׁוִים, אֵין צָרִיךְ שְׁלֹשָׁה, אֶלָּא שְׁנַיִם, לִרְאָיָה בְּעָלְמָא. <small>הַגָּה: וְכֵן אִם הָיוּ הַנְּכָסִים מֻפְקָדִים בְּיַד אַחֵר, וּבָאוּ מִקְצָת הָאַחִין, נוֹתְנִין לָהֶן חֶלְקָן בַּדֶּרֶךְ הַנִּזְכָּר <small><small>(מָרְדְּכַי פֶּרֶק הַמַּפְקִיד)</small>.</small> וְע"ל סִימָן ע"ז סָעִיף ט'.</small> 

אִם אַחַר שֶׁחָלַק זֶה בִּפְנֵי שְׁלֹשָׁה שֶׁלֹּא בִּפְנֵי אָחִיו, וּבָא אָחִיו וְאָמַר: אוֹתוֹ הַחֵלֶק שָׁוֶה בְּעֵינַי יוֹתֵר, וַאֲנִי מוֹסִיף דָּמִים יוֹתֵר מִמַּה שֶׁשַּׁמְתֶּם אוֹתוֹ, שׁוֹמְעִין לוֹ לְבַטֵּל הַחֲלֻקָּה. אֲבָל אִם בָּא לְבַטֵּל הַחֲלֻקָּה בְּלֹא טַעֲנָה, וְלוֹמַר: נַפִּיל גּוֹרָל אַחֵר, אֵין שׁוֹמְעִין לוֹ. 

שְׁנֵי אַחִים שֶׁחָלְקוּ, וְאַחַר כָּךְ בָּא אָח שֶׁלֹּא הָיוּ יוֹדְעִים בּוֹ, בָּטְלָה הַחֲלֻקָּה. וַאֲפִלּוּ שֶׁהָיָה לָהֶם שְׁלֹשָׁה שָׂדוֹת וְנָטַל כָּל אֶחָד מֵהֶם אַחַת מֵהֶן, וְהַשְּׁלִישִׁית חִלְּקוּהָ בֵּינֵיהֶם, וּכְשֶׁבָּא הָאָח הַשְּׁלִישִׁי נָפַל חֶלְקוֹ בְּאוֹתָהּ שֶׁחָלְקוּ בֵּינֵיהֶם, לֹא נֹאמַר יִשָּׁאֵר כָּל אֶחָד מֵהֶם בְּשֶׁלּוֹ, אֶלָּא אֵיזֶה מֵהֶם שֶׁיִּרְצֶה יָכוֹל לְבַטֵּל כָּל הַחֲלֻקָּה, וְיַפִּילוּ גּוֹרָל אַחֵר לְכֻלָּם. וַאֲפִלּוּ נִתְרַצָּה הָאָח הַשְּׁלִישִׁי לִטֹּל מְעַט מִזֶּה וּמְעַט מִזֶּה בְּלֹא גּוֹרָל, אֲפִלּוּ הָכִי יָכוֹל כָּל אֶחָד מֵהַשְּׁנַיִם לְבַטֵּל הַחֲלֻקָּה, כֵּיוָן שֶׁהָיְתָה בְּטָעוּת. 

וְכֵן אִם בָּא בַּעַל חוֹב שֶׁל אֲבִיהֶם וְגָבָה חוֹבוֹ מֵחֶלְקוֹ שֶׁל אֶחָד מֵהֶם, כְּגוֹן שֶׁעֲשָׂאוֹ אַפּוֹתִיקִי, בָּטְלָה הַחֲלֻקָּה וְחוֹלְקִין חֲלֻקָּה אַחֶרֶת. 

אֶחָד מִן הָאַחִים אוֹ הַשֻּׁתָּפִין שֶׁמָּכַר חֶלְקוֹ לְאַחֵר, שְׁאָר הָאַחִין אוֹ הַשֻּׁתָּפִין מְסַלְּקִים לַלּוֹקֵחַ. וְיֵשׁ אוֹמְרִים שֶׁאֲפִלּוּ אִם הוּא מִצְרָן, מְסַלְּקוֹ הַשֻׁתָּף <small>אוֹ הָאַחִין, וְכֵן עִקָּר.</small> 

הַמּוֹכֵר קַרְקָעוֹ לְאַחֵר, בֵּין שֶׁמָּכְרָהּ הוּא בֵּין שֶׁמָּכַר שְׁלוּחוֹ בֵּין שֶׁמָּכְרוּ בֵּית דִּין, יֵשׁ לַחֲבֵרוֹ שֶׁהוּא בְּצַד הַמֶּצֶר שֶׁלּוֹ לִתֵּן דָּמִים לַלּוֹקֵחַ וּלְסַלֵּק אוֹתוֹ; וַאֲפִלּוּ הַלּוֹקֵחַ תַּלְמִיד חָכָם וְשָׁכֵן וְקָרוֹב לַמּוֹכֵר, וְהַמִּצְרָן עַם הָאָרֶץ וְרָחוֹק מִן הַמּוֹכֵר, הַמִּצְרָן קוֹדֵם וּמְסַלֵּק אֶת הַלּוֹקֵחַ. <small>הַגָּה: וַאֲפִלּוּ אִם אוֹמֵר הַמּוֹכֵר: קֹדֶם שֶׁאֶמְכֹּר לַמִּצְרָן לֹא אֶמְכֹּר כְּלָל, אֲפִלּוּ הָכִי קָנָה הַמִּצְרָן בְּעַל כָּרְחוֹ שֶׁל מוֹכֵר <small><small>(תְּשׁוּבַת מַיְמוֹנִי ס' קִנְיָן סִימָן ל"ב)</small> ;</small> </small> וְזֶה הַלּוֹקֵחַ הָרָחוֹק חָשׁוּב כִּשְׁלוּחוֹ לְכָל דָּבָר, וְעֵדֵי הַקִּנְיָן שֶׁל לוֹקֵחַ יִכְתְּבוּ שְׁטָר בְּשֵׁם הַמִּצְרָן, וְאֵין צְרִיכִים קִנְיָן אַחֵר. וְכֵן אִם הוּקְרָה, צָרִיךְ לִתְּנָהּ לוֹ כְּמוֹ שֶׁקְּנָאָהּ, וְאִם הוּזְלָה צָרִיךְ לִקַּח אוֹתָהּ כְּמוֹ שֶׁקְּנָאָהּ, אִם חָפֵץ בָּהּ. וְאִם תִּקֵּן בָּהּ וְהִשְׁבִּיחָהּ, הֲוָה לֵהּ כְּיוֹרֵד בִּרְשׁוּת וְשָׁמִין לוֹ, וְיָדוֹ עַל הָעֶלְיוֹנָה. וְאִי בָּתַר דְּתַבְעֵהּ <small><small>(הִשְׁבִּיחָהּ)</small>,</small> הֲוָה לֵהּ כְּיוֹרֵד שֶׁלֹּא בִּרְשׁוּת. וְאִם עָקַר מִמֶּנָּה נְטִיעוֹת אוֹ קִלְקֵל, מְנַכֶּה לוֹ מִן הַדָּמִים מַה שֶּׁקִּלְקֵל, וַאֲפִלּוּ קִלְקֵל קֹדֶם שֶׁיָּבוֹא הַמִּצְרָן. וְאִם אָכַל פֵּרוֹת, אוֹתָם שֶׁאָכַל אַחַר שֶׁבָּא וְהֵבִיא מָעוֹת לְסַלְּקוֹ, צָרִיךְ לְשַׁלֵּם; וְשֶׁאָכַל קֹדֶם, אֵינוֹ צָרִיךְ לְשַׁלֵּם. וְאִם לָוָה הַלּוֹקֵחַ קֹדֶם שֶׁבָּא הַמִּצְרָן, אֵין שִׁעְבּוּד הַבַּעַל חוֹב חָל עָלָיו, וְאֵינוֹ טוֹרֵף מֵהַמִּצְרָן: 

קְנָאָהּ הַלּוֹקֵחַ בְּמָנֶה וְהִיא שָׁוָה מָאתַיִם, אִם הָיָה נוֹתְנָהּ כֵּן לְכָל אָדָם, כְּגוֹן שֶׁמּוֹכֵר מֵחֲמַת דֹּחַק, לֹא יִתֵּן לוֹ הַמִּצְרָן אֶלָּא מָנֶה. וְאִם לֹא הָיָה נוֹתְנָהּ כֵּן לְאַחֵר, צָרִיךְ לִתֵּן לוֹ מָאתַיִם. וְאִם טָעַן הַלּוֹקֵחַ שֶׁלֹּא הָיָה נוֹתְנָהּ כֵּן לְאַחֵר, וְהַמִּצְרָן אוֹמֵר שֶׁהָיָה נוֹתְנָהּ כֵּן לְאַחֵר, עַל הַמִּצְרָן לְהָבִיא רְאָיָה. 

אִם מְכָרָהּ לוֹ בְּהַמְתָּנָה, לֵית בָּהּ מִשּׁוּם דִּינָא דְבַר מִצְרָן, אֶלָּא אִם כֵּן הַמִּצְרָן רוֹצֶה לִפְרֹעַ מִיַּד. <small>הַגָּה: אוֹ שֶׁאֵין הַמּוֹכֵר מַקְפִּיד, וְרוֹצֶה לְהַמְתִּין לַמִּצְרָן <small><small>(ד"ע לְדַעַת הַטּוּר וְהָרֹא"שׁ)</small>.</small> </small> 

קְנָאָהּ בְּמָאתַיִם וְאֵינָהּ שָׁוָה אֶלָּא מָנֶה, אִם הַמִּצְרָן חָפֵץ בָּהּ, צָרִיךְ לִתֵּן לוֹ מָאתַיִם. וְאִם טָעַן הַמִּצְרָן שֶׁעָשׂוּ קְנוּנְיָא בֵּינֵיהֶם, נִשְׁבָּע הַלּוֹקֵחַ בִּנְקִיטַת חֵפֶץ וְנוֹטֵל מָאתַיִם. וְאִם הָיוּ שָׁם עֵדִים שֶׁנָּתַן מָאתַיִם, וְהַמִּצְרָן טוֹעֵן שֶׁאֲמָנָה הָיְתָה בֵּינוֹ וּבֵין הַמּוֹכֵר וְהוּא יוֹדֵעַ בְּוַדַּאי שֶׁלֹּא לְקָחוֹ מִמֶּנּוּ אֶלָּא בְּמָנֶה, נוֹתֵן לוֹ דָמִים כְּפִי מַה שֶּׁהָעֵדִים מְעִידִים, וּמְסַלְּקוֹ, וּמַשְׁבִּיעוֹ שֶׁלָּקְחוֹ בְּמָאתַיִם, וְנִפְטָר. <small>הַגָּה: גְּבָאָהּ בְּחוֹבוֹ, אֵינוֹ צָרִיךְ לִתֵּן לוֹ רַק כְּפִי שׁוּמַת בֵּית דִּין הַקַּרְקַע, אַף עַל פִּי שֶׁהַחוֹב הָיָה יוֹתֵר <small><small>(רִיבָ"שׁ סִימָן תס"ג)</small>.</small> </small> 

הַמּוֹכֵר עַל תְּנַאי, בֵּין שֶׁהִתְנָה מוֹכֵר בֵּין שֶׁהִתְנָה לוֹקֵחַ, אֵין בַּעַל הַמֶּצֶר יָכוֹל לְסַלְּקוֹ עַד שֶׁיִּתְקַיְּמוּ הַתְּנָאִים וְיִזְכֶּה הַלּוֹקֵחַ בַּקַּרְקַע וְלֹא תִשָּׁאֵר בָּהּ עִלָּה כְּלָל, וְאַחַר כָּךְ יְסַלֵּק אוֹתוֹ. 

הָיָה לַשָּׂדֶה הַנִּמְכָּר ד' מִצְרָנִים מִד' רוּחוֹתָיו, יַד כֻּלָּם שָׁוָה בָּהּ וִיחַלְּקוּהָ בַּאֲלַכְסוֹן, כְּדֵי שֶׁיַּגִּיעַ לְכָל אֶחָד חֵלֶק עַל פְּנֵי כָל שָׂדֵהוּ. וְאִם הָיוּ ה' מִצְרָנִים, כְּגוֹן שֶׁהָיוּ שָׁלֹשׁ מִשָּׁלֹשׁ רוּחוֹתָיו וּבָרוּחַ הַד' שְׁנַיִם, אוֹתָם הַשְּׁנַיִם חֲשׁוּבִים כְּאֶחָד, וְנוֹטְלִין בֵּין שְׁנֵיהֶן חֵלֶק אֶחָד כְּאֶחָד מֵהַחֲלָקִים שֶׁנּוֹטְלִים הַשְּׁלֹשָׁה. בַּמֶּה דְּבָרִים אֲמוּרִים, כְּשֶׁבָּאוּ כְּאֶחָד. אֲבָל אִם קָדַם אֶחָד וְסִלֵּק לַלּוֹקֵחַ, זָכָה בָּהּ הוּא לְבַדּוֹ; וַאֲפִלּוּ הָיוּ הַמִּצְרָנִים הַרְבֵּה, וְהָיָה בָּהֶם מִי שֶׁאֵינוֹ מִצְרָן אֶלָּא בְּחֵלֶק קָטָן מְאֹד, אִם קָדַם הוּא וְסִלֵּק לַלּוֹקֵחַ, אוֹ קָדַם וּקְנָאָהּ <small><small>(מֵהַמּוֹכֵר)</small>,</small> זָכָה בָּהּ. <small>הַגָּה: מִיהוּ, לְכַתְּחִלָּה יִמְכֹּר לְכֻלָּם בְּיַחַד <small><small>(הַמ"מ פי"ב וּבֵית יוֹסֵף בְּשֵׁם תַּלְמִידֵי הָרַשְׁבָּ"א וְשֶכ"כ בַּעַל הָעִטּוּר)</small>.</small> וְיֵשׁ חוֹלְקִין <small><small>(הַמַּגִּיד פי"ב דְּיֵשׁ אוֹמְרִים כֵּן)</small>.</small> וְאִם קָדַם אֶחָד מֵהֶן לִקְנוֹת, וְהָאֲחֵרִים טוֹעֲנִין שֶׁגַּם הֵם רָצוּ לִקְנוֹתוֹ, רַק שֶׁזֶּה גָּזַם לָהֶם לְהַזִּיק וְהָיָה בְּיָדוֹ לַעֲשׂוֹת, וְיֵשׁ לָהֶם עֵדִים עַל כָּךְ, כְּשֶׁיָּסוּרוּ אָנְסָן יְכוֹלִין לְסַלְּקוֹ מֵחֶלְקָן <small><small>(בֵּית יוֹסֵף בְּשֵׁם רַשְׁבָּ"א וּתְשׁוּ' רַשְׁבָּ"א סִימָן תתקט"ו)</small></small> וְעַיֵּן לְקַמָּן סִימָן זֶה סָעִיף ל"ג. </small> בָּאוּ קְצָת מֵהַמִּצְרָנִים, וּקְצָתָם בִּמְדִינָה אַחֶרֶת, אֵלּוּ שֶׁבְּכָאן מְסַלְּקִין לַלּוֹקֵחַ וְהִיא שֶׁלָּהֶם לְבַדָּם: 

הָיוּ הַרְבֵּה שֻׁתָּפִין לְרוּחַ אַחַת לַשָּׂדֶה הַנִּמְכֶּרֶת, כָּל אֶחָד מֵהֶם יָכוֹל לְסַלֵּק לַלּוֹקֵחַ. וְאִם קָדַם אֶחָד מֵהֶם וְסִלְּקוֹ, זָכָה הוּא וְאֵין שְׁאָר הַשֻּׁתָּפִין יְכוֹלִין לְעַרְעֵר. וְלֹא עוֹד, אֶלָּא אֲפִלּוּ הָיָה מֶצֶר אֶחָד לַשָּׂדֶה הַנִּמְכֶּרֶת שָׂדֶה מְשֻׁתָּף בֵּין שְׁנַיִם, וּמֶצֶר אֶחָד אֶצְלָהּ שָׂדֶה שֶׁל אָדָם אַחֵר, וּקְנָאָהּ אֶחָד מֵהַשֻּׁתָּפִין בַּשָּׂדֶה שֶׁאֵצֶל הַשָּׂדֶה הַנִּמְכֶּרֶת, אֵין בַּעַל הַשָּׂדֶה שֶׁבְּצַד אֶחָד יָכוֹל לוֹמַר לְאוֹתוֹ שֶׁקְּנָאָהּ: אֲנִי מִצְרָן וַדַּאי וְאַתָּה סָפֵק דְּשֶׁמָּא יִפֹּל חֶלְקְךָ לְצַד אַחֵר, אֶלָּא חָשׁוּב וַדַּאי כָּמוֹהוּ, כֵּיוָן שֶׁיֵּשׁ לוֹ חֵלֶק בְּכָל הַשָּׂדֶה, וְכֵיוָן שֶׁקָּדַם, זָכָה. וְהוּא הַדִּין שֶׁאִם קְנָאָהּ אִינִישׁ דְּעָלְמָא, שֶׁאֶחָד מֵהַמִּצְרָנִים יָכוֹל לְסַלְּקוֹ אַף עַל פִּי שֶׁיֵּשׁ לוֹ שֻׁתָּף, וְאֵין הַלּוֹקֵחַ יָכוֹל לוֹמַר לוֹ: שֶׁמָּא יִפֹּל חֶלְקְךָ מִצַּד אַחֵר. וְכֵן שָׂדֶה הַנִּמְכֶּרֶת שֶׁל שְׁנַיִם, וּמָכַר אֶחָד מֵהֶם חֶלְקוֹ לְאַחֵר, הַמִּצְרָן מְסַלְּקוֹ וְאֵין הַלּוֹקֵחַ יָכוֹל לוֹמַר: כֵּיוָן שֶׁאֵין הַחֵלֶק שֶׁקָּנִיתִי מְסֻיָּם, שֶׁמָּא יִפֹּל חֶלְקוֹ מִצַּד אַחֵר שֶׁאֵינוֹ מִצַּד הַשָּׂדֶה שֶׁלְּךָ. 

אֶחָד שֶׁלָּקַח מִשְּׁנַיִם שָׂדֶה אַחַת, וּבָא הַמִּצְרָן לְסַלְּקוֹ מֵחֶצְיוֹ שֶׁלָּקַח מִן הָאֶחָד, אֵינוֹ יָכוֹל לְסַלְּקוֹ אֶלָּא אִם כֵּן מְסַלְּקוֹ מִכֻּלָּהּ אוֹ מַנִּיחוֹ בְּכֻלָּהּ. <small>הַגָּה: וְדַוְקָא בְּשָׂדֶה אַחַת, אֲבָל שְׁתֵּי שָׂדוֹת יָכוֹל לְסַלְּקוֹ מֵאַחַת וּמַנִּיחַ לוֹ אַחַת <small><small>(בֵּית יוֹסֵף בְּשֵׁם תַּלְמִידֵי רַשְׁבָּ"א)</small>.</small> </small> אֲבָל הַמּוֹכֵר קַרְקַע לִשְׁנַיִם, יָכוֹל הַמִּצְרָן לְסַלֵּק לִשְׁנֵיהֶם, אוֹ לְסַלֵּק הָאֶחָד וּלְהַנִּיחַ הָאַחֵר. 

בַּעַל בְּנִכְסֵי אִשְׁתּוֹ יֵשׁ לוֹ דִּין מִצְרָנוּת, שֶׁאִם יֵשׁ לָהּ קַרְקַע מִנִּכְסֵי מְלוֹג וּבָאוּ לִמְכֹּר קַרְקַע שֶׁאֶצְלוֹ, יָכוֹל הַבַּעַל לְסַלֵּק הַלּוֹקֵחַ, אֲפִלּוּ אִם קָנוּ מִיָּדָהּ שֶׁמָּחֲלָה לַלּוֹקֵחַ אֵינוֹ כְּלוּם, וְהַבַּעַל יָכוֹל לְסַלְּקוֹ. עָמְדָה הִיא וְסִלְּקָה לַלּוֹקֵחַ, וְכֵן הָעֶבֶד שֶׁהָיָה נוֹשֵׂא וְנוֹתֵן בְּנִכְסֵי אֲדוֹנָיו וְסִלֵּק אֶת הַלּוֹקֵחַ, אִם רָצָה הַבַּעַל אוֹ הָאָדוֹן מְקַיֵּם עַל יְדֵיהֶם; וְאִם לֹא רָצָה, לֹא יְקַיֵּם, וְתַחֲזֹר לַלּוֹקֵחַ וְיַחֲזִיר הַדָּמִים. 

הַמִּצְרָן שֶׁבָּא לְסַלֵּק אֶת הַלּוֹקֵחַ, וְקֹדֶם שֶׁסִלְּקוֹ מָכַר הַשָּׂדֶה שֶׁיֵּשׁ לוֹ עַל הַמֶּצֶר, אִבֵּד זְכוּתוֹ, וְגַם הַלּוֹקֵחַ שֶׁקָּנָה מִמֶּנּוּ אֵין לוֹ דִּין מִצְרָן לְסַלֵּק הַלּוֹקֵחַ שֶׁקָּנָה סָמוּךְ לַמֶּצֶר. 

מִי שֶׁעֲשָׂאוֹ בַּעַל הַבַּיִת שָׁלִיחַ לִמְכֹּר שָׂדֵהוּ, אַף עַל פִּי שֶׁהַשָּׁלִיחַ עַצְמוֹ מִצְרָן, אֵינוֹ רַשַּׁאי לִקְנוֹת. וּכְשֶׁמָּכַר לַאֲחֵרִים, אֵינוֹ יָכוֹל לְסַלֵּק אֶת הַלּוֹקֵחַ. <small>וְכֵן מִי שֶׁחָתַם עַל שְׁטָר הַמְּכִירָה בְּעֵד, אֵינוֹ יָכוֹל לְסַלֵּק לַלּוֹקֵחַ <small><small>(ר' יְרוּחָם ני"א ח"ד)</small>. </small> </small> 

מֵת הַלּוֹקֵחַ קֹדֶם שֶׁסִלְּקוֹ הַמִּצְרָן, אֵינוֹ יָכוֹל לְסַלֵּק לַיּוֹרֵשׁ. <small>וְיֵשׁ חוֹלְקִין <small><small>(טוּר ונ"י פֶרֶק הַמַּפְקִיד וְרִיבָ"שׁ סִימָן תק"א)</small>,</small> וְכֵן נִרְאֶה לִי עִקָּר.</small>  

נָתַן הַלּוֹקֵחַ הַקַּרְקַע בְּמַתָּנָה לְאַחֵר, שֶׁלֹּא בְּאַחֲרָיוּת, אֵין הַמִּצְרָן יָכוֹל לְסַלְּקוֹ, וְהוּא שֶׁלֹּא יְהֵא רַמָּאוּת בַּדָּבָר. <small>וְיֵשׁ חוֹלְקִין <small><small>(טוּר ונ"י פֶרֶק הַמַּפְקִיד)</small>, </small> וְכֵן נִרְאֶה לִי עִקָּר:</small> 

מְכָרָהּ לוֹקֵחַ רִאשׁוֹן לְלוֹקֵחַ שֵׁנִי, וְכֵן אִם מְכָרָהּ הַיּוֹרֵשׁ אוֹ הַמְקַבֵּל מַתָּנָה, הַמִּצְרָן מְסַלֵּק אֶת הַלּוֹקֵחַ. 

טְרָפָהּ בַּעַל חוֹב בְּחוֹבוֹ, הַמִּצְרָן מְסַלְּקוֹ, בֵּין שֶׁשָּׁמוּהָ לוֹ בֵּית דִּין בְּחוֹבוֹ בֵּין שֶׁהִגְבָּהוּ לֹוֶה מִדַּעְתּוֹ; וְאִם יִרְצֶה הַנִּטְרָף לָתֵת הַדָּמִים שֶׁהָיוּ עָלָיו בְּחוֹבוֹ, תַּחֲזֹר לוֹ שָׂדֵהוּ לְעוֹלָם. 

בַּעַל חוֹב שֶׁל הַמּוֹכֵר שֶׁטָּרַף מֵהַמִּצְרָן, יֵשׁ מִי שֶׁאוֹמֵר, שֶׁהַמִּצְרָן חוֹזֵר וְנוֹטֵל מֵהַלּוֹקֵחַ, וְהַלּוֹקֵחַ נוֹטֵל מֵהַמּוֹכֵר. וְחָלְקוּ עָלָיו לוֹמַר שֶׁאֵין דִּין הַמִּצְרָן עִם הַלּוֹקֵחַ כְּלָל, אֶלָּא עִם הַמּוֹכֵר, <small>וְכֵן נִרְאָה עִקָּר.</small> 

יֵשׁ מִי שֶׁאוֹמֵר, דְּמִצְרָן לֹא יָכוֹל לַאֲחוֹתֵי אִינִישׁ אַחֲרִינִי בְּדֻכְתֵּהּ לְסַלּוּקֵי לַלּוֹקֵחַ בְּדִינָא דְבַר מֶצְרָא, אֶלָּא הֵיכָא דְּאַקְנֶה לֵהּ בְּאַרְעָא קַמַּיְתָא דְּקָא תָבַע מֵחֲמָתֵהּ. וְהָנֵי מִלֵּי, לְאַפּוֹקֵיה מִנֵּהּ דְּלוֹקֵחַ הוּא דְלָא מַפְקִינָן, אֲבָל לְמֵהֱוֵי בְּדֻכְתֵּהּ דְּבַר מֶצְרָא לְאַזְמוּנֵי זוּזֵי לַלּוֹקֵחַ בְּזִמְנֵהּ, אֲפִלּוּ שַׁדְּרִינְהוּ עַל יְדֵי שָׁלִיחַ שֶׁעֲשָׂאוֹ בְּעֵדִים, בְּדֻכְתֵּהּ קָאֵי. 

הֵבִיאוּ הַמִּצְרָן וְהַלּוֹקֵחַ כָּל אֶחָד מָעוֹתָיו, אִם הָיוּ מָעוֹתָיו שֶׁל לוֹקֵחַ טוֹבִים מִשֶּׁל מִצְרָן, אוֹ שֶׁהָיוּ מְמַהֲרִים יוֹתֵר לָצֵאת בְּהוֹצָאָה, אוֹ שֶׁאֵלּוּ צְרוּרִין וַחֲתוּמִין וְאֵלּוּ מֻתָּרִין, בָּטֵל זְכוּת הַמִּצְרָן. וְהוּא הַדִּין אִם קָדַם הַלּוֹקֵחַ וּפָרַע, אֵין הַמִּצְרָן יָכוֹל לְסַלְּקוֹ אֶלָּא בִּכְעֵין מָעוֹתָיו. <small>הַגָּה: וְהוּא הַדִּין בְּכָל דָּבָר שֶׁיֵּשׁ פְּסֵידָא לַמּוֹכֵר לֹא תִקְּנוּ בְּזֶה זְכוּת לַמִּצְרָן <small><small>(טוּר)</small>.</small> </small> 

הֶחֱלִיף חָצֵר בְּחָצֵר אוֹ בְּשָׂדֶה אוֹ בְכֶרֶם, אוֹ אִפְּכָא, כֵּיוָן שֶׁהוּא קַרְקַע בְּקַרְקַע אֵין בּוֹ דִּין בַּעַל הַמֶּצֶר. <small>וְכֵן נִרְאֶה לְהוֹרוֹת, אַף עַל פִּי שֶׁיֵּשׁ מִי שֶׁחוֹלֵק. </small> אֲבָל אִם הֶחֱלִיף חָצֵר בִּבְהֵמָה אוֹ בְּמִטַּלְטְלִין, רוֹאִין דְּמֵי אוֹתוֹ הַבְּהֵמָה אוֹ דְּמֵי אוֹתָן הַמִּטַּלְטְלִין, וְנוֹתֵן לוֹ בֶּן הַמֶּצֶר וּמְסַלְּקוֹ, וְאֵינוֹ יָכוֹל לוֹמַר לוֹ: תֵּן לִי כְּמוֹ שֶׁלָּקַחְתִּי בּוֹ, שֶׁהַעֲרָמָה הִיא זֹאת, וְאֵינָה מוֹעֶלֶת כְּלוּם. וְכֵן כָּל כַּיּוֹצֵא בָּזֶה שֶׁיֵּרָאֶה לַדַּיָּן שֶׁהוּא הַעֲרָמָה, אֵינוֹ מְבַטֵּל כֹּחַ הַמִּצְרָן. 

אָמַר הַמִּצְרָן: אֶטְרַח וְאָבִיא מָעוֹת, לָא נָטְרִינָן לֵהּ, וְאִבֵּד זְכוּתוֹ. וְאִם אָמַר: אֵלֵךְ וְאָבִיא מָעוֹת, אִם הוּא אָמוּד שֶׁיֵּשׁ לוֹ, מַמְתִּינִים לוֹ עַד שֶׁיֵּלֵךְ וְיָבִיא, וְאִם אֵינוֹ אָמוּד, אֵין שׁוֹמְעִין לוֹ. וְיֵשׁ מִי שֶׁאוֹמֵר, דְּאִי מִקַּמֵּי דְאָתָא לְבֵית דִּין אוֹ לְגַבֵּי מוֹכֵר לָא הֲוָה יוֹדֵעַ בְּהָנֵי זְבִינֵי, אִי נַמֵּי יָדַע בְּהָנֵי זְבִינֵי וְלָא הֲוָה יָדַע בִּסְכוּם דָּמֶיהָ, כִּי אָמַר: אֵיזָל וְאַיְתֵי זוּזֵי, אַף עַל גַּב דְּלָא אָמִיד, נָטְרִינָן לֵהּ. וְדַוְקָא שִׁעוּר דְּאָזִיל וְאַיְתֵי מִגּוֹ בֵּיתֵהּ, אֲבָל טְפֵי לֹא נָטְרִינָן לֵהּ. 

הָיָה רוֹצֶה הַלּוֹקֵחַ לִקְנוֹתָהּ לִבְנוֹת בָּהּ בָּתִּים, וּבֶן הַמֶּצֶר רוֹצֶה לְזוֹרְעָהּ, הַלּוֹקֵחַ זוֹכֶה מִשּׁוּם יִשּׁוּב הָאָרֶץ וְאֵין בָּהּ דִּין בֶּן הַמֶּצֶר. וְיֵשׁ מִי שֶׁאוֹמֵר, שֶׁאִם הַמִּצְרָן רוֹצֶה לְנוֹטְעָהּ יָכוֹל לְסַלְּקוֹ. 

הָיָה מַפְסִיק בֵּינוֹ וּבֵין מֶצֶר חֲבֵרוֹ רֶכֶב דְּקָלִים אוֹ בִּנְיָן גָּבוֹהַּ וְחָזָק אוֹ גּוּמָא וְכַיּוֹצֵא בָּהֶם, רוֹאִים, אִם יָכוֹל לְהַכְנִיס אֲפִלּוּ תֶּלֶם אֶחָד בְּתוֹךְ הַדָּבָר הַמַּפְסִיק עַד שֶׁיִּתְעָרְבוּ שְׁתֵּי הַשָּׂדוֹת, הֲרֵי זֶה בֶּן מֶצֶר שֶׁלּוֹ וּמְסַלֵּק הַלּוֹקֵחַ; וְאִם לָאו, אֵינוֹ מְסַלֵּק הַלּוֹקֵחַ. 

מָכַר לוֹ קַרְקַע מְעַט בְּאֶמְצַע שָׂדֵהוּ, וְאַחַר כָּךְ מָכַר לוֹ קַרְקַע בְּצַד אוֹתָהּ שֶׁבָּאֶמְצַע, רוֹאִים אִם אוֹתָהּ הַמְּעַט שֶׁמָּכַר לוֹ תְּחִלָּה הוּא עִדִּית אוֹ זִבּוּרִית לְגַבֵּי זֹאת הַקַּרְקַע שֶׁמָּכַר לוֹ בָּאַחֲרוֹנָה, זָכָה הַלּוֹקֵחַ וְאֵין בֶּן הַמֶּצֶר יָכוֹל לְסַלְּקוֹ, שֶׁהֲרֵי הוּא עַצְמוֹ בֶּן הַמֶּצֶר הוּא מִפְּנֵי אוֹתוֹ מְעַט שֶׁקָּנָה בָאֶמְצַע. וְאִם אוֹתוֹ מְעַט שֶׁקָּנָה בָאֶמְצַע כְּמוֹ זֹאת שֶׁמָּכַר לוֹ בַּסוֹף בְּצִדּוֹ, הֲרֵי זֶה מַעֲרִים, וּבֶן הַמֶּצֶר מְסַלֵּק אוֹתוֹ מֵהַשָּׂדֶה שֶׁקָּנָה בַּסוֹף. <small>הַגָּה: וְכֵן אִם נָתַן לוֹ מְעַט קַרְקַע בְּמַתָּנָה, רוֹאִין אִם מָכַר לוֹ אַחַר כָּךְ כָּל כָּךְ בְּיֹקֶר עַד שֶׁהִבְלִיעַ הַמַּתָּנָה, הֲרֵי הֶעֱרִים, וְיוּכַל בֶּן הַמֶּצֶר לְסַלְּקוֹ <small><small>(תְּשׁוּבַת מַיְמוֹנִי דְּקִנְיָן סִימָן ל"ג)</small>.</small> הַגָּה: וְאִם יֵשׁ חֲשַׁשׁ עָרְמָה בַּדָּבָר, מַחֲרִימִין עַל כָּכָה. וְכֵן בְּכָל דָּבָר שֶׁיֵּשׁ לָחוּשׁ לְעָרְמָה לִדְחוֹת בֶּן הַמֶּצֶר, מַחֲרִימִין עַל כָּךְ <small><small>(הַגָּהוֹת מַיְמוֹנִי פ"ד דִּשְׁכֵנִים וּבֵית יוֹסֵף בְּשֵׁם הַגְּאוֹנִים)</small>.</small> </small> 

בָּא הַלּוֹקֵחַ וְנִמְלַךְ בְּבֶן הַמֶּצֶר, וְאָמַר לֵהּ: הֲרֵי פְלוֹנִי בֶּן הַמֶּצֶר שֶׁלְּךָ רוֹצֶה לִמְכֹּר לִי שָׂדֶה זוֹ אֵלֵךְ וְאֶקַּח מִמֶּנּוּ, וְאָמַר לֵהּ: לֵךְ וְקַח, לֹא בִּטֵּל זְכוּתוֹ, וְיֵשׁ לְסַלֵּק אוֹתוֹ אַחַר שֶׁיִּקְנֶה, אֶלָּא אִם כֵּן קָנוּ מִיָּדוֹ. וְיֵשׁ מִי שֶׁאוֹמֵר, שֶׁאִם אָמַר בִּפְנֵי עֵדִים: הֱווּ עָלַי עֵדִים שֶׁנִּסְתַּלַּקְתִּי, אֵין צָרִיךְ יוֹתֵר, שֶׁרוֹצֶה לוֹמַר: נִסְתַּלַּקְתִּי כְּדִין בְּקִנְיָן. <small>הַגָּה: אִם אָמַר הַלּוֹקֵחַ לַמִּצְרָן לִקְנוֹת, וְהוּא אוֹמֵר: לֹא בָּעֵינָא לֵהּ, יֵשׁ אוֹמְרִים דְּזָכָה הַלּוֹקֵחַ מִיָּד, דְּאֵינוֹ נַעֲשָׂה שְׁלוּחוֹ בְּעַל כָּרְחוֹ <small><small>(בֵּית יוֹסֵף בְּשֵׁם הַמָּרְדְּכַי)</small>.</small> </small> 

בַּמֶּה דְּבָרִים אֲמוּרִים שֶׁצָּרִיךְ קִנְיָן, כְּשֶׁמָּחַל לוֹ קֹדֶם שֶׁקָּנָה. אֲבָל אִם מָחַל לוֹ זְכוּתוֹ אַחַר שֶׁלָּקַח, כְּגוֹן שֶׁבָּא הַמִּצְרָן וְסִיַּע אוֹתוֹ, אוֹ שָׂכְרוֹ מִמֶּנּוּ, אוֹ שֶׁרָאוּהוּ בּוֹנֶה וְסוֹתֵר כָּל שֶׁהוּא וּמִשְׁתַּמֵּשׁ בּוֹ וְלֹא מִחָה בּוֹ וְלֹא עִרְעֵר, אַף עַל פִּי שֶׁהוּא בְּתוֹךְ זְמַן הָרָאוּי לְסִלּוּק, הֲרֵי זֶה מָחַל וְשׁוּב אֵינוֹ יָכוֹל לְסַלְּקוֹ. 

נִמְלַךְ הַמּוֹכֵר בְּבֶן הַמֶּצֶר לִמְכֹּר לוֹ בְּאוֹתָם דָּמִים, וְאָמַר לֵהּ: זִיל זְבִין לְעָלְמָא דְּלָא בָּעֵינָא לֵהּ, לָא צָרִיךְ לְמִקְנָה מִנֵּהּ. 

אִם שָׁהָה הַמִּצְרָן שִׁעוּר שֶׁיֵּלֵךְ וְיָבִיא מָעוֹת וְיִתְבְּעֶנּוּ בַּדִּין, וְלֹא תְבָעוֹ, אִבֵּד זְכוּתוֹ. <small>הַגָּה: הָיָה אָנוּס, לֹא אִבֵּד זְכוּתוֹ <small><small>(בֵּית יוֹסֵף)</small>.</small> וְכֵן אִם שָׁתַק מִכֹּחַ טָעוּת, כְּגוֹן שֶׁהָיָה סָבוּר שֶׁדְּמֵי הַמְּכִירָה יַגִּיעוּ לוֹ, וְאַחַר כָּךְ כְּשֶׁנּוֹדַע לוֹ שֶׁיַּגִּיעוּ לַמִּצְרָן שֶׁלּוֹ בָּא לְסַלֵּק הַלּוֹקֵחַ, הַדִּין עִמּוֹ <small><small>(תְּשׁוּבַת מַהֲרִי"ל)</small>.</small> </small> וְדַוְקָא מִשָּׁעָה שֶׁנִּתְגַּלָּה הַמֶּכֶר לִבְנֵי הָעִיר וְהֶחֱזִיק הַלּוֹקֵחַ בַּקַּרְקַע; אֲבָל אִם לְקָחָהּ בְּצִנְעָא, לֹא אִבֵּד זְכוּתוֹ עַד שֶׁיִּתְפַּרְסֵם הַמֶּכֶר וְיִשְׁהֶה אַחַר כָּךְ מִלְּתוֹבְעוֹ בַּדִּין: 

אִם יֵשׁ עֵדִים שֶׁזֶּה אִיְּמוֹ לְבֶן הַמֶּצֶר, בְּדָבָר שֶׁיֵּשׁ בְּיָדוֹ לְהַזִּיקוֹ, שֶׁלֹּא יְעַרְעֵר עַל הַמִּקָּח, כְּשֶׁיָּסוּר הָאֹנֶס יָכוֹל לְסַלְּקוֹ. 

הָיָה בֶּן הַמֶּצֶר בִּמְדִינָה אַחֶרֶת, אוֹ חוֹלֶה אוֹ קָטָן, וְאַחַר זְמַן הִבְרִיא הַחוֹלֶה אוֹ הִגְדִּיל הַקָּטָן וּבָא הַהוֹלֵךְ, אֵינוֹ יָכוֹל לְסַלְּקוֹ, שֶׁאִם אַתָּה אוֹמֵר כֵּן אֵין אָדָם יָכוֹל לִמְכֹּר קַרְקָעִיתוֹ, שֶׁיֹּאמַר הַקּוֹנֶה: לְאַחַר כַּמָּה שָׁנִים תֵּצֵא מִיָּדִי. <small>הַגָּה: וְיֵשׁ אוֹמְרִים דְּמִכָּל מָקוֹם לְכַתְּחִלָּה יֵלֵךְ הַמּוֹכֵר לִפְנֵי בֵּית דִּין שֶׁיּוֹדִיעוּ לְאוֹהֲבֵי אוֹ קְרוֹבֵי הַמִּצְרָן אִם רוֹצֶה לִקְנוֹת <small><small>(מָרְדְּכַי פֶּרֶק הַמְקַבֵּל)</small>.</small> </small> 

הָיוּ הַמִּצְרָנִים רַבִּים, וּמָכַר אֶחָד מֵהֶם זְכוּתוֹ לַלּוֹקֵחַ, אֲפִלּוּ בְּקִנְיָן, יְכוֹלִים הָאֲחֵרִים לְסַלְּקוֹ. 

מָכַר כָּל נְכָסָיו לְאֶחָד, אֵין בַּעַל הַמֶּצֶר שֶׁל שָׂדֶה אַחַת מְסַלֵּק אֶת הַלּוֹקֵחַ מֵאוֹתָהּ הַשָּׂדֶה, שֶׁהֲרֵי הִיא וְהָאַחֶרֶת קָנָה כְּאֶחָד; וַאֲפִלּוּ אִם הַמִּצְרָן גַּם כֵּן רוֹצֶה לִקְנוֹת כָּל נְכָסָיו בְּכָל מָקוֹם שֶׁהֵן, אֵינוֹ יָכוֹל לְסַלְּקוֹ. 

מְכָרָהּ לְמִי שֶׁקְּנָאָהּ הוּא מִמֶּנּוּ, אֵין הַמִּצְרָן יָכוֹל לְסַלְּקוֹ, כֵּיוָן שֶׁכְּבָר מְכָרָהּ לוֹ. וְהוּא הַדִּין אִם מְכָרָהּ לְבֶן אוֹתוֹ שֶׁקְּנָאָהּ הוּא מִמֶּנּוּ, שֶׁאֵין הַמִּצְרָן יָכוֹל לְסַלְּקוֹ. וְיֵשׁ מִי שֶׁחוֹלֵק בְּמָכַר לַבֵּן. <small>הַגָּה: מִיהוּ, לְכַתְּחִלָּה אִם בָּא הַמִּצְרָן וּבְעָלִים הָרִאשׁוֹנִים לִקַּח, הַמִּצְרָן קוֹדֵם. וְאִם בָּא אָדָם אַחֵר לִקַּח, אֲפִלּוּ לְכַתְּחִלָּה אֵין הַבְּעָלִים רִאשׁוֹנִים יְכוֹלִין לְעַכֵּב <small><small>(בֵּית יוֹסֵף בְּשֵׁם הָרַ"ן וְנ"י וְהַגָּהוֹת אֲשֵׁרִ"י)</small>.</small> מָכַר רְאוּבֵן לְשִׁמְעוֹן וְשִׁמְעוֹן לְלֵוִי וְלֵוִי חָזַר וּמָכַר לִרְאוּבֵן, הַמִּצְרָן יָכוֹל לְסַלְּקוֹ <small><small>(הַגָּהוֹת אַשֵׁרִי)</small>.</small> </small> 

הַקּוֹנֶה מֵהֲגוֹי, אֵין הַמִּצְרָן יָכוֹל לְסַלְּקוֹ. 

מְכָרָהּ לְגוֹי, גּוֹי לָאו בַּר דִּינָא דְבַר מֶצְרָא הוּא. <small>הַגָּה: הַקּוֹנֶה בְּצַד גּוֹי, יֵשׁ אוֹמְרִים דְּאֵין הַמִּצְרָן שֶׁבַּצַּד הַשֵּׁנִי יָכוֹל לְסַלּוּקֵהּ <small><small>(בֵּית יוֹסֵף)</small>.</small> וְיֵשׁ אוֹמְרִים דְּאֵין לִסְמֹךְ עַל זֶה אֶלָּא אִם כֵּן יֵשׁ צַד אַחֵר בַּדָּבָר שֶׁאֵין לְסַלְּקוֹ <small><small>(תְּרוּמַת הַדֶּשֶׁן סִימָן של"ח)</small>.</small> </small> 

הַמּוֹכֵר לְגוֹי אוֹ שׂוֹכֵר לוֹ, הָיוּ מְשַׁמְּתִין אוֹתוֹ עַד שֶׁיְּקַבֵּל עָלָיו כָּל אֹנֶס שֶׁיָּבֹא מֵהַגּוֹי, עַד שֶׁיִּנְהֹג הַגּוֹי עִם בֶּן הַמֶּצֶר שֶׁלּוֹ בְּדִינֵי יִשְׂרָאֵל בַּכֹּל. וְאִם אֲנָסוֹ בְּדָבָר שֶׁלֹּא כַּדִּין יִשְׂרָאֵל, מְשַׁלֵּם הַמּוֹכֵר. <small>וְדַוְקָא שֶׁשִּׁמְּתוּהוּ תְחִלָּה, אֲבָל אִם לֹא שִׁמְּתוּהוּ וְאֵרַע לוֹ אֹנֶס מִן הַגּוֹי, יֵשׁ אוֹמְרִים דְּפָטוּר לְשַׁלֵּם <small><small>(רַ"ן וְנ"י וְהַמַּגִּיד פי"ב בְּשֵׁם הָרַאֲבַ"ד וּמָרְדְּכַי פֶּרֶק הַגּוֹזֵל קַמָּא)</small></small> וְכֵן נִרְאֶה לִי עִקָּר.</small> וְאִם בָּא לוֹ הֶזֵּק מִכֹּחַ שְׁכוּנַת הַגּוֹי בְּחַיֵּי הַמּוֹכֵר, <small><small>(וּמֵת)</small>,</small> חַיָּב הַבֵּן לְשַׁלֵּם מִמַּה שֶׁיָּרַשׁ מֵאָבִיו. אֲבָל אִם לֹא בָּא לוֹ הַהֶזֵּק אֶלָּא לְאַחַר מִיתַת הַמּוֹכֵר, יֵשׁ מִי שֶׁאוֹמֵר, שֶׁלֹּא קָנְסוּ בְּנוֹ אַחֲרָיו. 

בַּמֶּה דְּבָרִים אֲמוּרִים, כְּשֶׁיָּכוֹל לְמוֹכְרָהּ אוֹ לְשׂוֹכְרָהּ לְיִשְׂרָאֵל בְּדָמִים שֶׁנּוֹתֵן הַגּוֹי. אֲבָל אֵינוֹ חַיָּב לְמוֹכְרָהּ לְיִשְׂרָאֵל בְּפָחוֹת. וְאִי חֲזֵינָן שֶׁהַגּוֹי מְכַוֵּין לִקְנוֹת בְּמֶצֶר יִשְׂרָאֵל כְּדֵי לְהַשְׁחִית נַחֲלָתוֹ, הַכֹּל לְפִי רְאוֹת הַדַּיָּן. 

הַמּוֹכֵר שָׂדֶה רָע כְּדֵי לִקְנוֹת בַּדָּמִים שָׂדֶה יָפֶה, אוֹ שֶׁמָּכַר מָקוֹם רָחוֹק כְּדֵי לִקְנוֹת מָקוֹם קָרוֹב, אֵין בָּהֶם דִּין בֶּן הַמֶּצֶר, שֶׁמָּא בֵּינְתַיִם שֶׁיִּוָּדַע לַמִּצְרָן יִקְנֶה אַחֵר אוֹתוֹ שָׂדֶה שֶׁהוּא רוֹצֶה לִקְנוֹת. 

מָכַר כְּדֵי לִתֵּן מְנָת הַמֶּלֶךְ, אוֹ שֶׁמָּכַר לִקְבוּרָה אוֹ לִמְזוֹן הָאִשָּׁה וְהַבָּנוֹת <small>וְיֵשׁ אוֹמְרִים דְּהוּא הַדִּין לִמְזוֹנוֹת עַצְמוֹ <small><small>(בֵּית יוֹסֵף בְּשֵׁם תַּלְמִידֵי הָרַשְׁבָּ"א)</small>, </small> </small> אֵין בּוֹ דִין בֶּן הַמֶּצֶר. וַאֲפִלּוּ שֶׁלָּוָה לְצָרְכֵי קְבוּרָה אוֹ לִמְזוֹן הָאִשָּׁה וְהַבָּנוֹת, אוֹ שֶׁלָּוָה מֵחֲבֵרוֹ לִפְרֹעַ הַמַּס, כְּשֶׁמּוֹכֵר לִפְרֹעַ מַלְוֶה אֵין בּוֹ מִשּׁוּם דִּין הַמֶּצֶר, <small>וַאֲפִלּוּ לְכַתְּחִלָּה כְשֶׁבָּאוּ לִקְנוֹת, כָּל הַקּוֹדֵם זָכָה <small><small>(רַמְבַּ"ם פי"ב והג"א בְּשֵׁם ר"ח וּבְשֵׁם תַּלְמִידֵי רַשְׁבָּ"א)</small>.</small> וְיֵשׁ אוֹמְרִים דְּהַמִּצְרָן קוֹדֵם <small><small>(שָׁם הַגָּהַת אֲשֵׁרִ"י בְּשֵׁם רַשִׁ"י)</small>.</small> </small> 

 טָעַן הַלּוֹקֵחַ וְאָמַר: מִפְּנֵי הַמַּס וְכַיּוֹצֵא בּוֹ מָכַר לִי הַמּוֹכֵר, וּבַעַל הַמֶּצֶר אוֹמֵר: שֶׁקֶר אַתָּה טוֹעֵן כְּדֵי לְבַטֵּל זְכוּתִי, עַל בַּעַל הַמֶּצֶר לְהָבִיא רְאָיָה, וְאִם לֹא הֵבִיא רְאָיָה יִשָּׁבַע הַלּוֹקֵחַ הֶסֵת. 

אֲפִלּוּ הָיָה בַּדָּבָר סָפֵק, אֵין הַלּוֹקֵחַ מִסְתַּלֵּק אֶלָּא בִּרְאָיָה בְרוּרָה שֶׁמֵּבִיא בַּעַל הַמֶּצֶר. לְפִיכָךְ, אִם טָעַן הַלּוֹקֵחַ וְאָמַר: גַּזְלָן אַתָּה לְשָׂדֶה זוֹ, אָרִיס אַתָּה לְשָׂדֶה זוֹ, אוֹ שׂוֹכֵר אוֹ מְמֻשְׁכָּן, צָרִיךְ בַּעַל הַמֶּצֶר לְהָבִיא רְאָיָה שֶׁהוּא בַּעַל הַמֶּצֶר וְשֶׁקַּרְקַע זוֹ בְּחֶזְקָתוֹ, וְכֵן כָּל כַּיּוֹצֵא בָּזֶה. <small>הַגָּה: וְכֵן בְּמָקוֹם שֶׁהַפּוֹסְקִים חוֹלְקִין, אֵין מוֹצִיאִין מִיַּד הַלּוֹקֵחַ, הוֹאִיל וּמֻחְזָק <small><small>(תה"ד סִימָן שכ"ו [ש"מ])</small>.</small> מִיהוּ, לְכַתְּחִלָּה יֵשׁ לִמְכֹּר לַמִצְרָן <small><small>(בֵּית יוֹסֵף)</small>. </small> </small> 

סַלְּקֵהּ מִצְרָן לַלּוֹקֵחַ, וְאַחַר כָּךְ נוֹדַע שֶׁשָּׂדֶה זוֹ לֹא הָיְתָה שֶׁל מִצְרָן, יַד הַלּוֹקֵחַ עַל הָעֶלְיוֹנָה, רָצָה מַחֲזִיק בִּמְעוֹתָיו, רָצָה מַחֲזִיר לַמִּצְרָן מָעוֹתָיו וְחוֹזֵר לְמִקְנָתוֹ. וְחַיָּב לְשַׁלֵּם לוֹ כָּל הַפֵּרוֹת שֶׁאָכַל. וְאִם הַנִּגְזָל, שֶׁבָּא הַקַּרְקַע עַתָּה לְיָדוֹ, רוֹצֶה לְסַלֵּק הַלּוֹקֵחַ מִשּׁוּם דִּינָא דְבַר מֶצְרָא, חֲזֵינָן, אִי יָדַע דִּזְבָנֵהּ וְהָיָה יָכוֹל לְסַלְּקֵהּ בְּעִדָּנָא דְסַלְּקֵהּ גַּזְלָנָא וְלֹא סַלְּקֵהּ, תּוּ לֹא יָכוֹל לְסַלּוּקֵהּ. וְאִי לֹא יָדַע בֵּהּ מִקַּמֵּי הָכִי, אַף עַל גַּב דְּאָתִי עֲלֵהּ לְבָתַר דְּסַלְּקֵהּ גַּזְלָנָא לַלּוֹקֵחַ, לָא בָטְלָא מִצְרָנוּתֵהּ בְּהָכִי. 

הַמּוֹכֵר לְאִשָּׁה אוֹ לִיתוֹמִים קְטַנִּים, <small>אֲבָל יְתוֹמִים גְּדוֹלִים אוֹ קְטַנִּים שֶׁאֵינָם יְתוֹמִים אִית בְּהוּ מִשּׁוּם בַּר מֶצְרָא <small><small>(בֵּית יוֹסֵף בְּשֵׁם הַמַּגִּיד פי"ב)</small>, </small> </small> אֵין בּוֹ מִשּׁוּם דִּינָא דְבַר מֶצְרָא. מָכַר לְטֻמְטוּם וְאַנְדְּרוֹגֵינוֹס, אֵין הַמִּצְרָן יָכוֹל לְסַלְּקוֹ, לְפִי שֶׁהֵם סְפֵק אִשָּׁה. <small>הַגָּה: וְדַוְקָא אִשָּׁה שֶׁיֵּשׁ לָהּ נְכָסִים יְדוּעִים, אוֹ אַלְמָנָה, שֶׁאֵין לָחוּשׁ שֶׁמַּעֲרֶמֶת וְקוֹנָה לְבַעְלָהּ וְאוֹמֶרֶת לְעַצְמָהּ <small><small>(נִמּוּקֵי יוֹסֵף פֶּרֶק הַמְקַבֵּל וּבֵית יוֹסֵף בְּשֵׁם רַשְׁבָּ"א וּבְשֵׁם הָרִי"ף)</small>.</small> קָנְתָה הִיא וּבַעְלָהּ בְּיַחַד, אֵין יְכוֹלִין לְסַלֵּק אֲפִלּוּ הַבַּעַל <small><small>(רִיבָ"שׁ סִימָן שס"ט)</small> </small> הַקּוֹנֶה מִן הָאִשָּׁה, יֵשׁ אוֹמְרִים דְּלֵית בּוֹ מִשּׁוּם דִּינָא דְבַר מֶצְרָא <small><small>(בֵּית יוֹסֵף בְּשֵׁם הַפּוֹסְקִים)</small>.</small> וְדַוְקָא מִצְרָן אֵינוֹ יָכוֹל לְסַלֵּק אִשָּׁה, אֲבָל שֻׁתָּף יָכוֹל לְסַלְּקָהּ, דְּשֻׁתָּף עָדִיף מִמִּצְרָן <small><small>(מהרי"ו)</small>. </small> </small> 

קָטָן שֶׁהוּא מִצְרָן, אִם רוֹאִים בֵּית דִּין שֶׁזְּכוּת הוּא לוֹ, יְסַלְּקוּ אֶת הַלּוֹקֵחַ אוֹ יִטְּלוּ לוֹ חֶלְקוֹ עִם שְׁאָר הַמִּצְרָנִים. 

הַמּוֹכֵר לְאֶחָד מִן הַשֻּׁתָּפִין שֶׁלּוֹ בְּמַשָּׂא וּמַתָּן, אַף עַל פִּי שֶׁאֵינוֹ שֻׁתָּפוֹ בַּקַּרְקַע זָכָה בָּהּ, וְאֵין שְׁאָר שֻׁתָּפִין אוֹ שְׁאָר בְּנֵי הַמֶּצֶר נוֹטְלִים עִמּוֹ. <small>הַגָּה: אִם הַלּוֹקֵחַ לֵית לֵהּ אַרְעָא וּדְחִיקָא לֵהּ שַׁעְתָּא, וְהַמִּצְרָן אֵין צָרִיךְ לָהּ רַק לְהַרְוָחָא בְּעָלְמָא, יֵשׁ אוֹמְרִים דְּלֵית בֵּהּ מִשּׁוּם דִּינָא דְבַר מֶצְרָא <small><small>(תוס' פ"ק דְּב"ב וְהַגָּהוֹת מַיְמוֹנִי מה' שְׁכֵנִים)</small> ;</small> וְיֵשׁ חוֹלְקִין <small><small>(תוס' בְּפ"ק דְּב"ב וְהַגָּהוֹת מָרְדְּכַי שָׁם בְּשֵׁם מוהר"ם)</small>,</small> וּמִדִּבְרֵי מהרא"י <small><small>(סִימָן ש"מ)</small></small> ומהרי"ו <small><small>(סִימָן צ"ט)</small></small> נִרְאֶה כַּסְּבָרָא הָרִאשׁוֹנָה. וְדַוְקָא שֶׁהַלּוֹקֵחַ מִן הָעִיר וְלֹא יָכוֹל לִמְצֹא בַּיִת בְּמָקוֹם אַחֵר, אֲבָל בְּלָאו הָכִי הַמִּצְרָן קוֹדֵם לְכֻלֵּי עָלְמָא <small><small>(מהרא"י ומהרי"ו סִימָן צ"ה)</small>.</small> </small> 

כָּל הָרוֹצֶה לִמְכֹּר קַרְקַע, וּבָאוּ שְׁנַיִם, כָּל אֶחָד מֵהֶם אוֹמֵר: אֲנִי אֶקַּח בְּדָמִים אֵלּוּ, וְאֵין אֶחָד מֵהֶם בַּעַל הַמֶּצֶר, אִם הָיָה הָאֶחָד מִיּוֹשְׁבֵי הָעִיר וְהָאֶחָד מִשְּׁכֵנֵי הַשָּׂדֶה, שָׁכֵן הָעִיר קוֹדֶם. שָׁכֵן וְתַלְמִיד חָכָם, תַּלְמִיד חָכָם קוֹדֵם. קָרוֹב וְתַלְמִיד חָכָם, תַּלְמִיד חָכָם קוֹדֵם. שָׁכֵן וְקָרוֹב, שָׁכֵן קוֹדֵם. קָדַם אֶחָד מֵהֶן וְקָנָה, זָכָה, וְאֵין חֲבֵרוֹ שֶׁרָאוּי לִקְדַּם לוֹ יָכוֹל לְסַלְּקוֹ, הוֹאִיל וְאֵין אֶחָד מֵהֶם בַּעַל הַמֶּצֶר. <small>הַגָּה: יֵשׁ אוֹמְרִים דְּלָא מִקְרֵי שָׁכֵן אֶלָּא אִם הוּא חֲבֵרוֹ הָרָגִיל עִמּוֹ, אֲבָל מַה שֶּׁדָּר אֶצְלוֹ אֵינוֹ כְלוּם <small><small>(רַבֵּנוּ יְרוּחָם בְּשֵׁם הַתוס' בְּהַכּוֹתֵב וְטוּר בְּסִימָן רנ"ג וְכ"כ הָרֹא"שׁ שָׁם)</small>.</small> וְיֵשׁ מִי שֶׁחוֹלֵק <small><small>(רַשִׁ"י <small>(וְתוֹסָפוֹת)</small> בְּהַמְקַבֵּל)</small>.</small>  
</small>
הָיָה הַקַּרְקַע שֶׁל אֶחָד וְהַבִּנְיָן אוֹ הָאִילָנוֹת שֶׁל אַחֵר, אִם יֵשׁ לְבַעַל הַבִּנְיָן אוֹ בַּעַל הָאִילָנוֹת זְכוּת בַּקַּרְקַע, כָּל אֶחָד מֵהֶם בֶּן הַמֶּצֶר שֶׁל חֲבֵרוֹ; לְפִיכָךְ, אִם מָכַר אֶחָד מֵהֶם חֶלְקוֹ, חֲבֵרוֹ מְסַלֵּק הַלּוֹקֵחַ אֲפִלּוּ <small><small>(הַלּוֹקֵח)</small> </small> הוּא מִצְרָן. אֲבָל אִם אֵין לְבַעַל הָאִילָנוֹת אוֹ לְבַעַל הַבִּנְיָן זְכוּת בַּקַּרְקַע, אֶלָּא כָּל זְמַן שֶׁיִּרְצֶה אוֹמֵר לוֹ: עֲקֹר אִילָנֶיךָ, אוֹ: הֲרֹס בִּנְיָנְךָ, וּמָכַר בַּעַל הַקַּרְקַע, זָכָה הַלּוֹקֵחַ, וְאֵין בַּעַל הָאִילָנוֹת אוֹ בַּעַל הַבִּנְיָן מְסַלֵּק אוֹתוֹ. וְאִם מָכַר בַּעַל הַבִּנְיָן אוֹ בַּעַל הָאִילָן, הֲרֵי בַּעַל הַקַּרְקַע מְסַלֵּק אוֹתוֹ. <small>הַגָּה: הַבַּיִת וְהָעֲלִיָּה שֶׁל שְׁנַיִם, וּמָכַר הָאֶחָד בֵּיתוֹ לַמִּצְרָן, אֵין בַּעַל הָעֲלִיָּה יָכוֹל לְסַלְּקוֹ, דְּלָא מִקְּרֵי שֻׁתָּפִים זֶה לָזֶה, רַק דִּינָן כְּמִצְרָנִים <small><small>(תְּשׁוּבַת הָרֹא"שׁ כְּלָל צ"ו)</small>. </small> </small> 

וְכֵן אִם נִמְכַּר קַרְקַע הַסָמוּךְ לְזֶה, שֶׁהַקַּרְקַע לְאֶחָד וְהַבִּנְיָן לְאַחֵר, בַּעַל הַקַּרְקַע קוֹדֵם לְבַעַל הַבִּנְיָן, אֶלָּא אִם כֵּן יֵשׁ לְבַעַל הַבִּנְיָן זְכוּת בַּקַּרְקַע, כְּמוֹ שֶׁנִּתְבָּאֵר. 

בְּכָל הַקַּרְקָעוֹת שֶׁבָּעוֹלָם יֵשׁ דִּין מִצְרָנוּת, אֲבָל בְּמִטַּלְטְלִין וַעֲבָדִים אֵין דִּין מִצְרָנוּת. וּמְחֻבָּר לַקַּרְקַע כְּקַרְקַע, וְיֵשׁ בּוֹ דִּין מִצְרָנוּת. <small>וְלָכֵן יֵשׁ דִּין מִצְרָנוּת בַּבָּתִּים.</small> וְהוּא הַדִּין בִּמְקוֹמוֹת בֵּית הַכְּנֶסֶת. <small>הַגָּה: יֵשׁ אוֹמְרִים דְּהַמּוֹכֵר בִּמְקוֹמוֹת בְּבֵית הַכְּנֶסֶת, בְּנֵי מִשְׁפַּחְתּוֹ יְכוֹלִין לְסַלֵּק <small>(הַמּוֹכֵר)</small> [הַלּוֹקֵח] מִשּׁוּם פְּגַם מִשְׁפָּחָה, וְיֵשׁ חוֹלְקִין <small><small>(מָרְדְּכַי פֶּרֶק הַמּוֹכֵר פֵּרוֹת ב' הַדֵּעוֹת)</small>.</small> וְנִרְאֶה לִי, דְּהַכֹּל לְפִי הָעִנְיָן, דְּאִם הָיָה פְגָם בְּזֶה לַמִּשְׁפָּחָה, כְּגוֹן שֶׁיּוֹשְׁבִין מִשְׁפָּחוֹת מִשְׁפָּחוֹת לְבַד, יֵשׁ לָדוּן כִּסְבָרָא הָרִאשׁוֹנָה, וּכְמוֹ שֶׁאָמְרוּ לְעִנְיַן הַמּוֹכֵר קִבְרוֹ וְכָל כַּיּוֹצֵא בָּזֶה. הַמַלְוִים בְּיַחַד בַּחֲנוּת, אֵין לוֹ דִין קַרְקָעוֹת וְאֵין הַמִּצְרָן אוֹ הַשֻׁתָּף מְסַלֵּק הַלּוֹקֵחַ כְּמוֹ בְּקַרְקָעוֹת, וְדִינוֹ כְּמוֹ מִטַּלְטְלִין. מִיהוּ, אִם נִרְאֶה לְבֵית דִּין הֶזֵּק לַשֻּׁתָּף הַשֵּׁנִי, מָצִי מְסַלֵּק לֵהּ. וְכֵן בְּכָל מִטַּלְטְלִין, אַף עַל פִּי שֶׁאֵין בָּהֶם דִּין מִצְרָנוּת, מִכָּל מָקוֹם <small><small>(אִם)</small> </small> שֻׁתָּפִין <small><small>(הֵן)</small></small> בְּמִטַּלְטְלִין וְאֶחָד מָכַר חֶלְקוֹ, יָכוֹל הַשֻׁתָּף הַשֵּׁנִי לְסַלֵּק הַלּוֹקֵחַ, אִם נִרְאֶה לְבֵית דִּין שֶׁאֵין הַשֻׁתָּף הַשֵּׁנִי נוֹחַ לוֹ כָּרִאשׁוֹן <small><small>(מַהֲרִי"ק שֹׁרֶשׁ כ' וד"ע)</small>.</small> </small> 

הַנּוֹתֵן מַתָּנָה, אֵין בָּהּ דִּין בֶּן הַמֶּצֶר. הָיָה כָּתוּב בַּשְּׁטָר מַתָּנָה שֶׁאַחֲרָיוּת מַתָּנָה זוֹ עַל הַנּוֹתֵן, יֵשׁ בָּהּ דִּין בֶּן הַמֶּצֶר. וְכַמָּה נוֹתֵן לוֹ, מַה שֶּׁהָיָה שָׁוֶה. אָמַר הַלּוֹקֵחַ: כֵּן הוּא וְהַעֲרָמָה עָשִׂינוּ וּמְכִירָה הִיא וּבְכָךְ וְכָךְ קְנִיתִיהָ, נִשְׁבָּע בִּנְקִיטַת חֵפֶץ וְנוֹטֵל, כְּדִין הַשְּׁלוּחִין. וְהוּא שֶׁיִּטְעֹן דָּמִים שֶׁהֵן רְאוּיִים אוֹ יוֹתֵר מְעַט; אֲבָל אִם אָמַר עַל שְׁוֵה מָנֶה: בְּמָאתַיִם קָנִיתִי, אֵינוֹ נֶאֱמָן. הָיָה כָתוּב בַּשְּׁטָר מַתָּנָה: "וְקִבַּלְתִּי עָלַי אַחֲרָיוּת מַתָּנָה זוֹ שֶׁאִם תֵּצֵא מִיָּדוֹ אֶתֵּן לוֹ מָאתַיִם", נוֹתֵן לוֹ בֶּן הַמֶּצֶר מָאתַיִם וְאַחַר כָּךְ מְסַלְּקוֹ, וְאַף עַל פִּי שֶׁאֵינוֹ שָׁוֶה אֶלָּא מָנֶה. 

הֶקְדֵּשׁ לַעֲנִיִּים אֵין בּוֹ מִשּׁוּם דִּינָא דְבַר מֶצְרָא. 

הָיְתָה שָׂדֶה שֶׁאֵצֶל הַמִּצְרָן הֶפְקֵר, וּבָא אֶחָד וְהֶחֱזִיק בָּהּ, אִם יִמְצָא כְּמוֹתָהּ בְּמָקוֹם אַחֵר שֶׁל הֶפְקֵר לְהַחֲזִיק בָּהּ, יָכוֹל הַמִּצְרָן לְסַלְּקוֹ; וְאִם לָאו, אֵינוֹ יָכוֹל לְסַלְּקוֹ. 

הַמְמַשְׁכֵּן שָׂדֵהוּ וְאַחַר כָּךְ מְכָרוֹ לְזֶה שֶׁהוּא מְמֻשְׁכָּן בְּיָדוֹ, אֵין הַמִּצְרָן יָכוֹל לְסַלְּקוֹ. אֲבָל אִם מְכָרָהּ הַמְמַשְׁכֵּן לְאַחֵר, אֲפִלּוּ אֵינוֹ בֶּן הַמֶּצֶר, אֵין הַמַּלְוֶה יָכוֹל לְהוֹצִיא מִיָּדוֹ. <small>הַגָּה: וְיֵשׁ אוֹמְרִים דַּאֲפִלּוּ קָדַם הַמִּצְרָן וּקְנָאָהּ, יוּכַל הַמַּלְוֶה לְסַלְּקוֹ <small><small>(טוּר בְּשֵׁם הָרֹא"שׁ וְהַמָּרְדְּכָי פֶּרֶק הַמְקַבֵּל וּבֵית יוֹסֵף בְּשֵׁם עִטּוּר)</small>,</small> וְכֵן נִרְאֶה לִי לָדוּן וּלְהוֹרוֹת. וְהוּא שֶׁנִּרְאֶה לְבֵית דִּין שֶׁלֹּא הָיָה עָרְמָה בַּדָּבָר שֶׁהִלְוָה לַמּוֹכֵר כְּדֵי שֶׁיְּסַלֵּק הַקּוֹנֶה <small><small>(טוּר)</small>.</small> הַמַּלְוֶה לַגּוֹי עַל שָׂדֵהוּ אוֹ בֵּיתוֹ, וּבָא אַחֵר וּקְנָאוֹ, הַמַּלְוֶה מְסַלְּקוֹ <small><small>(מָרְדְּכַי פֶּרֶק הַמְקַבֵּל וְתוֹס' פֶּרֶק אֵיזֶהוּ נֶשֶׁךְ)</small>. </small> הַמַּלְוֶה עַל בַּיִת, וְלֹא הִלְוָה עַל הַמַּרְתֵּף שֶׁתַּחְתָּיו, אֵין לוֹ שַׁיָּכוּת בַּמַּרְתֵּף, וְאִם קָנָה הַמַּרְתֵּף, הַמִּצְרָן מְסַלְּקוֹ <small><small>(נִמּוּקֵי יוֹסֵף שָׁם וְכֵן דַּעַת הָרֹא"שׁ)</small>.</small> </small> 

אִם בִּתְחִלַּת הַמַּשְׁכּוֹנָא בָּא הַמִּצְרָן לְעַרְעֵר לְעַכֵּב וְלוֹמַר: אֲנִי אַלְוֶה לְךָ, כִּי שֶׁמָּא כַּוָּנָתְךָ לְהַעֲרִים לִמְכֹּר לַמַּלְוֶה, אֵינוֹ יָכוֹל לְעַכֵּב בְּיָדוֹ, כִּי יֹאמַר בַּעַל הַשָּׂדֶה: זֶה נוֹחַ לִי וְאַתָּה קָשֶׁה מִמֶּנּוּ. אָמְנָם אִם יֵרָאֶה לַדַּיָּן שֶׁיֵּשׁ בּוֹ עָרְמָה, דּוֹחִין אֶת הַמַּלְוֶה. אִם שָׂדֶה הַסְמוּכָה לַמַשְׁכּוֹנָא נִמְכֶּרֶת, הַלּוֶֹה מְעַכֵּב עַל הַמַּלְוֶה וְאֵין הַמַּלְוֶה מְעַכֵּב עַל הַלּוֶֹה. וְאִם אֵין הַלּוֶֹה חָפֵץ לִקְנוֹתוֹ, וּקְנָאוֹ אַחֵר, אֲפִלּוּ אֵינוֹ בֶּן הַמֶּצֶר, אֵין הַמַּלְוֶה יָכוֹל לְהוֹצִיאוֹ מִיָּדוֹ. וְאִם קָדַם הַמַּלְוֶה וְקָנָה, בֶּן הַמֶּצֶר מוֹצִיא מִיָּדוֹ. <small>וְיֵשׁ אוֹמְרִים דְּלַמַּלְוֶה דִּין מִצְרָן <small><small>(טוּר בְּשֵׁם הר"י בַּרְצְלוֹנִי וְכ"כ הָרֹא"שׁ וְהַמַּגִּיד בְּשֵׁם הָרַשְׁבָּ"א פי"ב)</small>,</small> וְכֵן נִרְאֶה עִקָּר. </small> 

הַשּׂוֹכֵר בַּיִת מֵחֲבֵרוֹ, וְהַמִּצְרָן רוֹצֶה לְהוֹצִיאוֹ מִיָּדוֹ לְשָׂכְרוֹ לְעַצְמוֹ, אֵין שׁוֹמְעִין לוֹ. 

מִי שֶׁיֵּשׁ לוֹ בַּיִת בִּשְׂכִירוּת, וּבַיִת שֶׁאֶצְלוֹ נִמְכָּר, אֵינוֹ יָכוֹל לִזְכּוֹת בּוֹ מִדִּין בֶּן הַמֶּצֶר. וְאִם קָדַם וּקְנָאוֹ, בֶּן הַמֶּצֶר יָכוֹל לְסַלְּקוֹ. <small>וְיֵשׁ מִי שֶׁחוֹלֵק, וּסְבִירָא לֵהּ דְּיֵשׁ בִּשְׂכִירוּת דִּין מִצְרָנוּת <small><small>(טוּר בְּשֵׁם הָרֹא"שׁ וְר' יְרוּחָם בְּשֵׁם הָרַשְׁבָּ"א בְּשֵׁם ר"י בַּרְצְלוֹנִי)</small>.</small> </small> 

שְׁנַיִם שֶׁשָּׂכְרוּ שָׂדֶה בְּשֻׁתָּפוּת, וְאֶחָד מֵהֶם רוֹצֶה לְהַשְׂכִּיר חֶלְקוֹ לְאַחֵר וְהַשֵּׁנִי רוֹצֶה לִזְכּוֹת בּוֹ מִדִּין בֶּן הַמֶּצֶר, הַדִּין עִמּוֹ כֵּיוָן שֶׁהוּא שֻׁתָּף בּוֹ. 

הִשְׂכִּיר בֵּיתוֹ לְאַחֵר וְאַחַר כָּךְ מְכָרָהּ לוֹ, אֵין בֶּן הַמֶּצֶר יָכוֹל לְהוֹצִיא מִיָּדוֹ. <small>הַגָּה: הָיָה בַּיִת וַחֲנוּת זֶה עַל זֶה, וּשְׂכָרָן לִשְׁנַיִם, וְאַחַר כָּךְ בָּא לְמָכְרָם, כָּל אֶחָד מִצְרָן לְשֶׁלּוֹ וּלְמַה שֶּׁהוּא דָּר בּוֹ <small><small>(בֵּית יוֹסֵף בְּשֵׁם מַעֲשֶׂה שֶׁבָּא לְיָדוֹ)</small>. </small> </small> 

הִשְׂכִּיר בֵּיתוֹ לְאֶחָד וְאַחַר כָּךְ מְכָרָהּ לְאַחֵר, אֲפִלּוּ אֵינוֹ בֶּן הַמֶּצֶר, אֵין הַשּׂוֹכֵר יָכוֹל לְהוֹצִיאָהּ מִיָּדוֹ. <small>הַגָּה: רְאוּבֵן הָיָה לוֹ קַרְקַע שֶׁמַּעֲלֶה מִמֶּנּוּ מַס לְשִׁמְעוֹן לְשָׁנָה, וּמָכַר שִׁמְעוֹן הַמַּס לְלֵוִי, וּרְאוּבֵן אוֹמֵר שֶׁהוּא מִצְרָן, אִם מָכַר שִׁמְעוֹן מִמְכַּר עוֹלָם הַדִּין עִם רְאוּבֵן, וְאִם לֹא מָכַר רַק לְשָׁנִים קְצוּבִים, אֵינוֹ אֶלָּא כְּמוֹכֵר חוֹב בְּעָלְמָא שֶׁאֵין בּוֹ מִצְרָנוּת <small><small>(בֵּית יוֹסֵף בְּשֵׁם הָרַשְׁבָּ"א)</small>. </small> </small> 


Siman 176

הַשֻּׁתָּפִין שֶׁבָּאוּ לְהִשְׁתַּתֵּף, אֵין הַשִּׁתּוּף נִגְמַר בְּדִבּוּר, לוֹמַר, שֶׁאִם אָמַר: בּוֹאוּ וְנִשְׁתַּתֵּף יַחַד בְּכָךְ וְכָךְ, שֶׁלֹּא יוּכְלוּ לַחֲזֹר בָּהֶם, וְאֵינוֹ מִתְקַיֵּם אֶלָּא בְּקִנְיָן. וְכֵיוָן שֶׁצָּרִיךְ קִנְיָן, כָּל דָּבָר וְדָבָר לְפִי קִנְיָנוֹ מִתְקַיֵּם שִׁתּוּפוֹ, לְפִיכָךְ, הַמַּטְבֵּעַ שֶׁאֵינוֹ נִקְנָה בַּחֲלִיפִין, אֵין הַשִּׁתּוּף מִתְקַיֵּם בּוֹ בְּקִנְיָן, שֶׁאֲפִלּוּ קָנוּ מִיָּד שְׁנֵיהֶם שֶׁיָּבִיא כָּל אֶחָד מָעוֹתָיו וְיִשְׁתַּתֵּף בָּהֶם, וְכָתְבוּ שְׁטָר עַל זֶה וְהֵעִידוּ עֵדִים, אֵינוֹ מוֹעִיל, אֶלָּא צָרִיךְ שֶׁיָּבִיא כָּל אֶחָד מָעוֹתָיו וְיָטִילוּ מְעוֹת שְׁנֵיהֶם בְּכִיס אֶחָד, וְיַגְבִּיהוּ שְׁנֵיהֶם הַכִּיס. וְיֵשׁ מִי שֶׁאוֹמֵר, שֶׁהוּא הַדִּין אִם מָשַׁךְ כָּל אֶחָד מָעוֹתָיו שֶׁל חֲבֵרוֹ, מְהַנֵּי; וַאֲפִלּוּ לֹא עָשׂוּ לֹא זֶה וְלֹא זֶה, אֶלָּא נִשְׁתַּתְּפוּ וְהִתְחִילוּ לִשָּׂא וְלִתֵּן בְּעֵסֶק הַשִּׁתּוּף לִקְנוֹת אוֹ לִמְכֹּר, יֵשׁ מִי שֶׁאוֹמֵר דִּמְהַנֵּי. <small>הַגָּה: מִי שֶׁהִלְוָה לַחֲבֵרוֹ מָעוֹת, וְאַחַר כָּךְ אָמַר לֵהּ: יִהְיוּ בְּיָדֶיךָ לְמַחֲצִית שָׂכָר, וְנֶאֶנְסוּ בְּיָדוֹ, חַיָּב בְּכָל הָאוֹנָסִין כְּמוֹ בַּתְּחִלָּה, דְּלָא נִסְתַּלֵּק מִשְּׁמִירָתָן בְּדִבּוּר בְּעָלְמָא <small><small>(מָרְדְּכַי פֶּרֶק הַחוֹבֵל)</small>.</small> </small> 

נִשְׁתַּתְּפוּ בִּשְׁאָר מִטַּלְטְלִין, כֵּיוָן שֶׁקָּנוּ מִיָּדָם שֶׁיָּבִיא זֶה חֲבִיתוֹ שֶׁל יַיִן וְזֶה כַדּוֹ שֶׁל דְּבַשׁ, וַהֲרֵי נִשְׁתַּתְּפוּ בָּהֶם, נַעֲשׂוּ שֻׁתָּפִין בָּהֶם. וְכֵן אִם עֵרְבוּ פֵּירוֹתֵיהֶם, אוֹ שֶׁשָּׂכְרוּ מָקוֹם בְּשֻׁתָּפוּת, וְהִנִּיחַ זֶה כַּדּוֹ וְזֶה חֲבִיתוֹ שֶׁנִּשְׁתַּתְּפוּ בָּהֶם, הֲרֵי אֵלּוּ שֻׁתָּפִין בָּהֶם. כְּלָלוֹ שֶׁל דָּבָר: בְּכָל הַדְּרָכִים שֶׁקּוֹנֶה הַלּוֹקֵחַ, בְּאוֹתָן הַדְּרָכִים עַצְמָם קוֹנִין הַשֻּׁתָּפִין זֶה מִזֶּה הַמָּמוֹן הַמֻּטָּל בֵּינֵיהֶם לְהִשְׁתַּתֵּף בּוֹ. 

הָאוּמָנִים שֶׁנִּשְׁתַּתְּפוּ בְּאוּמָנוּת, אַף עַל פִּי שֶׁקָּנוּ מִיָּדָם, אֵינָם שֻׁתָּפִים. כֵּיצַד, שְׁנֵי חַיָּטִין אוֹ שְׁנֵי אוֹרְגִים שֶׁהִתְנוּ בֵינֵיהֶם שֶׁכָּל שֶׁיִּקַּח זֶה וָזֶה בִּמְלַאכְתּוֹ יִהְיֶה בֵינֵיהֶם בְּשָׁוֶה, אֵין כָּאן שֻׁתָּפוּת כְּלָל, שֶׁאֵין אָדָם מַקְנֶה דָּבָר שֶׁלֹּא בָּא לָעוֹלָם. <small>הַגָּה: וְיֵשׁ אוֹמְרִים דִּיכוֹלִין לְהַקְנוֹת זֶה לָזֶה אֲפִלּוּ בְּדָבָר שֶׁלֹּא בָּא לָעוֹלָם <small><small>(טוּר בְּשֵׁם הָרַאֲבַ"ד וְהָרֹא"שׁ וּתְשׁוּבַת רַשְׁבָּ"א אֶלֶף נ"ז וּבֵית יוֹסֵף בְּשֵׁם עִטּוּר)</small>.</small> וְיֵשׁ אוֹמְרִים דַּאֲפִלּוּ קִנְיָן אֵינָם צְרִיכִין, אֶלָּא כָּל מַה שֶּׁמַּתְנִים זֶה עִם זֶה מִתְקַיֵּם, אֲפִלּוּ בַּאֲמִירָה בְּעָלְמָא, וְאֵינָן יְכוֹלִין לַחֲזֹר בָּהֶן כָּל זְמַן הַשֻּׁתָּפוּת שֶׁהִתְנוּ <small><small>(מָרְדְּכַי פֶּרֶק הַגּוֹזֵל בַּתְרָא וְהַגָּהוֹת מַיְמוֹנִי פ"ג דִּשְׁלוּחִין ופ"י דִגְזֵלָה וּבֵית יוֹסֵף בְּשֵׁם הָרַ"ן)</small>.</small> וְיֵשׁ חוֹלְקִין וְאוֹמְרִים שֶׁיְּכוֹלִין לַחֲזֹר בָּהֶן לְעִנְיַן מַה שֶּׁיַּרְוִיחוּ אַחַר כָּךָ, אֲבָל לֹא לְעִנְיַן מַה שֶּׁהִרְוִיחוּ כְּבָר, וְאֵין נֶאֱמָנִין לוֹמַר שֶׁכְּבָר חָזְרוּ בָּהֶן <small><small>(נִמּוּקֵי יוֹסֵף פ"ק דְּב"ב וְרִיבָ"שׁ סִימָן תע"ו בְּשֵׁם הָרַמְבַּ"ן והָרַשְׁבָּ"א)</small>. </small> וְכָל זֶה בִּשְׁנַיִם שֶׁנִּשְׁתַּתְּפוּ זֶה עִם זֶה וְעוֹסְקִין שְׁנֵיהֶם בְּשֻׁתָּפוּת, וְכָל אֶחָד יִתֵּן לַחֲבֵרוֹ מַה שֶּׁיַּרְוִיחַ, וְלָכֵן גָּמְרוּ וּמַקְנֵי אַהֲדָדֵי, אֲבָל מִי שֶׁנּוֹתֵן לַחֲבֵרוֹ מַחֲצִית שְׂכַר עִסְקָא, וּמַתְנֶה שֶׁיִּתֵּן לוֹ כָּל הָרְוָחִים שֶׁיַּגִּיעוּ לוֹ אֲפִלּוּ מִמְּקוֹמוֹת אֲחֵרִים, אֵינוֹ אֶלָּא כְּמַתָּנָה בְעָלְמָא וְאֵינוֹ נִקְנֶה אֶלָּא בְּקִנְיָן גָּמוּר <small><small>(מָרְדְּכַי פֶּרֶק הַשּׁוֹאֵל והג"א פֶּרֶק הָאֻמָּנִין)</small>.</small> </small> אֲבָל אִם הָיוּ לוֹקְחִים <small><small>(הַחַיָּטִים)</small> </small> הַבְּגָדִים עַצְמָם וְתוֹפְרִין אוֹתָם וּמוֹכְרִין, <small>(אוֹ)</small> לוֹקְחִים <small>(הָאוֹרְגִים)</small> הַשְּׁתִי וְהָעֵרֶב מִמָּעוֹתֵיהֶם וְאוֹרְגִים וּמוֹכְרִים, וְנִשְׁתַּתְּפוּ בַּמָּעוֹת שֶׁלּוֹקְחִין בּוֹ, הֲרֵי אֵלּוּ שֻׁתָּפִים וְכָל מַה שֶּׁיַּרְוִיחוּ בִּשְׂכַר מְלַאכְתָּן וּמַשָּׂאָם וּמַתָּנָם הֲרֵי אֵלּוּ לָאֶמְצַע. 

שֻׁתָּפִין שֶׁשָּׁמוּ פֵּירוֹתֵיהֶם וְנִשְׁתַּתְּפוּ בָּהֶם, יֵשׁ לָהֶן אוֹנָאָה זֶה עַל זֶה. עֵרְבוּ פֵּרוֹת בְּלֹא שׁוּמָא, וּמְכָרוּם וְנָשְׂאוּ בִּדְמֵיהֶם, הֲרֵי אֵלּוּ מְחַשְּׁבִין הַפֵּרוֹת כַּמָּה הָיוּ שָׁוִים בְּעֵת שֶׁנִּשְׁתַּתְּפוּ, וּמְחַשְּׁבִין הַשָּׂכָר אוֹ הַהֶפְסֵד. 

הַשֻּׁתָּפִין שֶׁהֵטִילוּ לְכִיס, זֶה מָנֶה וְזֶה מָאתַיִם וְזֶה שְׁלֹשׁ מֵאוֹת, וְנִתְעַסְקוּ כֻּלָּם בַּמָּמוֹן סְתָם, וּפִחֲתוּ אוֹ הוֹתִירוּ, הַשָּׂכָר אוֹ הַפְּחָת בֵּינֵיהֶם בְּשָׁוֶה לְפִי מִנְיָנָם, לֹא לְפִי הַמָּעוֹת. וַאֲפִלּוּ לָקְחוּ שׁוֹר לִטְבִיחָה, שֶׁאִלּוּ טְבָחוּהוּ <small><small>(נ"א לֹא</small> מְכָרוּהוּ)</small> הָיָה נוֹטֵל כָּל אֶחָד מִבְּשָׂרוֹ לְפִי מָעוֹתָיו, אִם מְכָרוּהוּ חַי וּפָחֲתוּ אוֹ הוֹתִירוּ, הַשָּׂכָר אוֹ הַפְּחָת לָאֶמְצַע. בַּמֶּה דְּבָרִים אֲמוּרִים, כְּשֶׁנָּשְׂאוּ וְנָתְנוּ בַּמָּעוֹת שֶׁנִּשְׁתַּתְּפוּ בָהֶם. אֲבָל אִם הַמָּעוֹת קַיָּמִים, וַעֲדַיִן לֹא הוֹצִיאוּ אוֹתָם, וּפָחֲתוּ אוֹ הוֹתִירוּ מֵחֲמַת הַמַּטְבֵּעַ שֶׁשִּׁנָּה הַמֶּלֶךְ אוֹ אַנְשֵׁי הַמְּדִינָה, חוֹלְקִין הַשָּׂכָר אוֹ הַהֶפְסֵד לְפִי הַמָּעוֹת. <small>וְכָל שֶׁכֵּן אִם נִשְׁתַּתְּפוּ בְּפֵרוֹת וַעֲדַיִן הֵן בְּעַיִן, שֶׁנּוֹטְלִין לְפִי מְעוֹתֵיהֶן <small><small>(טוּר)</small>.</small> </small> וְאִם הִתְנוּ בֵּינֵיהֶם, הַכֹּל לְפִי תְּנָאָם, בֵּין בְּרֶוַח בֵּין בְּהֶפְסֵד. 

יֵשׁ מִי שֶׁאוֹמֵר, דְּהָנֵי מִלֵּי בְּגוּף הַמָּמוֹן שֶׁנִּשְׁתַּתְּפוּ, אֲבָל לְהִשְׁתַּעְבֵּד לְשַׁלֵּם מִבֵּיתוֹ, לֹא; כְּגוֹן אִם נִשְׁתַּתְּפוּ זֶה בְּמָנֶה וְזֶה בְּמָאתַיִם, וְנִפְסָד הַכֹּל, לָא אַמְרִינָן שֶׁיְּשַׁלֵם בַּעַל הַמָּנֶה לְבַעַל הַמָּאתַיִם חֲמִשִּׁים מִבֵּיתוֹ. יֵשׁ מִי שֶׁאוֹמֵר, שֶׁאִם עָלָה בּוֹ רֶוַח אַחַר שֶׁהִגִּיעַ זְמַן חֲלֻקָּה שֶׁקָּבְעוּ, נוֹטְלִים לְפִי הַמָּעוֹת. <small>וְהוּא הַדִּין אִם שִׁנּוּ מִמַּה שֶׁהִתְנוּ בַּתְּחִלָּה, נוֹטְלִין לְפִי מְעוֹתֵיהֶן <small><small>(בֵּית יוֹסֵף בְּשֵׁם הָרִי"ף בַּשְּׁעָרִים)</small>.</small> </small> 

יֵשׁ מִי שֶׁאוֹמֵר, שֶׁאִם נִגְנְבוּ אוֹ אָבְדוּ, חוֹלְקִין לְפִי הַמָּעוֹת. <small>הַגָּה: רְאוּבֵן שֶׁהָיָה לוֹ חוֹב, וְאוֹמֵר לְשִׁמְעוֹן שֶׁיְּסַיַּע לוֹ בִּגְבִיַּת הַחוֹב וְיִהְיֶה לוֹ שְׁלִישׁ הָרֶוַח, וְכֵן עָשׂוּ, וְאַחַר כָּךְ קָנוּ סְחוֹרָה, הָווּ לְהוּ כִּשְׁנַיִם שֶׁהֵטִילוּ לְכִיס, דַּהֲרֵי יֵשׁ לְשִׁמְעוֹן חֵלֶק בָּרֶוַח <small><small>(בֵּית יוֹסֵף בְּשֵׁם הָרַשְׁבַּ"ץ)</small>.</small> וְדַוְקָא שֶׁקָּנוּ אַחַר כָּךְ הַסְּחוֹרָה בְּיַחַד אַדַּעְתָּא דְשֻׁתָּפוּת, אֲבָל אִם רְאוּבֵן הוּא הַקּוֹנֶה וְשִׁמְעוֹן סִיְּעוֹ, אֵין לוֹ בָּרֶוַח כְּלוּם, שֶׁהֲרֵי לֹא נָדַר לוֹ רַק חֵלֶק בִּגְבִיַּת הַחוֹב, וְלֹא בַּמֶּה שֶׁהִרְוִיחַ אַחַר כָּךָ, וְאֵין צָרִיךְ לִתֵּן לוֹ רַק כַּמָּה שֶׁנּוֹתְנִין לִמְסַיֵּעַ לַחֲבֵרוֹ <small><small>(בֵּית יוֹסֵף וד"ע)</small>.</small> רְאוּבֵן וְשִׁמְעוֹן שֶׁנִּשְׁתַּתְּפוּ לְהַלְווֹת לְגוֹי, וּרְאוּבֵן נָתַן לוֹ חֶלְקוֹ, וְאַחַר כָּךְ אָמַר הַגּוֹי שֶׁאֵין צָרִיךְ יוֹתֵר, וְאָמַר רְאוּבֵן לְשִׁמְעוֹן שֶׁיִּתֵּן לוֹ חֶלְקוֹ לְמַה שֶּׁהִלְוָה, וְשִׁמְעוֹן דָּחָה אוֹתוֹ לִתְּנָם, וּבְתוֹךְ כָּךְ נִפְטַר, אֲפִלּוּ הָכִי זָכוּ יוֹרְשָׁיו בְּחֵלֶק הָרֶוַח, דַּהֲרֵי לֹא מָחַל לִרְאוּבֵן. אֲבָל אִם אָמַר שִׁמְעוֹן שֶׁלֹּא יִתֵּן חֶלְקוֹ, אָז שִׁנָּה בְּעִנְיַן הַשֻּׁתָּפוּת וְאִבֵּד חֶלְקוֹ מִן הָרֶוַח <small><small>(מָרְדְּכַי פֶּרֶק מִי שֶׁהָיָה נָשׂוּי)</small>.</small> וְעַיֵּן לְקַמָּן סִימָן זֶה סָעִיף מ"א.</small> 

הַשֻּׁתָּפִין, שׁוֹמְרֵי שָׂכָר הֵן, שֶׁאִם נִגְנַב אוֹ נֶאֱבַד מֵהַשֻׁתָּפוּת בִּרְשׁוּת אֶחָד מֵהֶם, חַיָּב בְּאַחֲרָיוּתוֹ. בַּמֶּה דְּבָרִים אֲמוּרִים, בִּזְמַן שֶׁכָּל אֶחָד מִתְעַסֵק בַּשֻּׁתָּפוּת זְמַן יָדוּעַ, וְנִגְנַב לוֹ בַּזְּמַן שֶׁנִּתְעַסֵק בּוֹ. <small>הַגָּה: וְדַוְקָא שֶׁהִתְנוּ כֵּן מִתְּחִלָּה, אֲבָל אִם אֶחָד אֵינוֹ מְחֻיָּב לְהִתְעַסֵּק, רַק עוֹשֶׂה מִנִּדְבַת לִבּוֹ, אֵינוֹ חַיָּב בִּשְׁמִירַת הַשֻּׁתָּפוּת וְלֹא הָוֵי רַק כְּשׁוֹמֵר חִנָּם <small><small>(הַגָּהוֹת אַלְפָסִי פֶרֶק חֶזְקַת)</small>.</small> </small> אֲבָל אִם הִתְחִילוּ לְהִתְעַסֵק בְּיַחַד, אֲפִלּוּ אִם אַחַר כָּךְ נִתְעַסֵק בּוֹ כָּל אֶחָד לְבַדּוֹ, פְּטוּרִים, דִּשְׁמִירָה בִּבְעָלִים הִיא <small>וְאִם חַיָּב בִּפְשִׁיעָה, עַיֵּן לְקַמָּן סוֹף סִימָן רצ"א.</small> וְאִם מִתְּחִלָּה נִתְעַסֵק בּוֹ אֶחָד לְבַדּוֹ, וְאַחַר כָּךְ נִתְעַסְקוּ בּוֹ שְׁנֵיהֶם בְּיַחַד, וְנִגְנָב, הָרִאשׁוֹן חַיָּב, שֶׁלֹּא הָיָה הַשֵּׁנִי עִמּוֹ בִּמְלַאכְתּוֹ כְּשֶׁהִתְחִילָה שְׁמִירָתוֹ, וְהַשֵּׁנִי פָטוּר, שֶׁהָרִאשׁוֹן הָיָה עִמּוֹ בִּמְלַאכְתּוֹ כְּשֶׁהִתְחִילָה שְׁמִירָתוֹ. <small>הַגָּה: חָלְקוּ הַשֻּׁתָּפוּת לְגַמְרֵי, וְנִשְׁאַר בְּיַד אֶחָד מֵהֶן לִפְרֹעַ לַגּוֹי, וְאָבְדוּ אוֹ נִגְנְבוּ מִמֶּנּוּ, אֵין חֲבֵרוֹ חַיָּב לְשַׁלֵּם לוֹ הַהֶפְסֵד. אֲבָל אִם נִשְׁאַר גַּם כֵּן לַשֵּׁנִי מִן הַשֻּׁתָּפוּת, הָוֵי שְׁמִירָה בִּבְעָלִים וְהַהֶפְסֵד עַל שְׁנֵיהֶם <small><small>(מַהֲרִי"ק שֹׁרֶשׁ קי"ד [ק"ד])</small>.</small> </small> 

אַחִים שֶׁהֵן שֻׁתָּפִין, יָכוֹל כָּל אֶחָד לִמְחוֹת בַּחֲבֵרוֹ שֶׁלֹּא יִקְנֶה דָּבָר לְעַצְמוֹ מֵהַשֻׁתָּפוּת, אִם לֹא יְנַכֶּה אוֹתוֹ מֵחֶלְקוֹ. וְאִם לֹא מִחוּ, וְקָנוּ לְעַצְמָם, כֶּשֶׁבָּאִים לַחֲלֹק שָׁמִין הַבְּגָדִים שֶׁעֲלֵיהֶם כְּפִי מַה שֶּׁהֵם שָׁוִים בִּשְׁעַת חֲלֻקָּה. אֲבָל אִם כָּלוּ לְגַמְרֵי אוֹ אָבְדוּ, אֵין מְחַשְּׁבִין אוֹתָם לָהֶם. וְאִם קָנוּ בְּגָדִים לִנְשֵׁיהֶם וְלִבְנֵיהֶם וְלִבְנוֹתֵיהֶם, אֵין שָׁמִין אוֹתָם. בַּמֶּה דְּבָרִים אֲמוּרִים, בְּבִגְדֵי חוֹל. אֲבָל בְּבִגְדֵי שַׁבָּת, שָׁמִין לָהֶם. וּגְדוֹל הָאַחִין, אַף בַּמֶּה שֶׁקָּנָה לְעַצְמוֹ אֵין שָׁמִין לוֹ, אֲבָל לְכַתְּחִלָּה יְכוֹלִים לִמְחוֹת בּוֹ שֶׁלֹּא יִקְנֶה. <small>הַגָּה: וְהוּא הַדִּין שְׁאָר שֻׁתָּפִין שֶׁאֵינָן אַחִין <small><small>(טוּר ושכ"כ הָרַמְבַּ"ם)</small>.</small> מִיהוּ, נִרְאֶה לִי, דְּאַזְלִינָן בְּזֶה אַחַר הַמִּנְהָג:</small> 

הַמִּשְׁתַּתֵּף עִם חֲבֵרוֹ בִּסְתָם, לֹא יְשַׁנֶּה מִמִּנְהַג הַמְּדִינָה בְּאוֹתָהּ סְחוֹרָה, וְלֹא יֵלֵךְ לְמָקוֹם אַחֵר, וְלֹא יִשְׁתַּתֵּף בָּהּ עִם אֲחֵרִים, וְלֹא יִתְעַסֵק בִּסְחוֹרָה אַחֶרֶת, וְלֹא יִמְכֹּר בְּהַקָּפָה אֶלָּא דָבָר שֶׁדַּרְכּוֹ לְהִמָּכֵר תָּמִיד בְּהַקָּפָה. <small>הַגָּה: וְאִם הִתְרָה בּוֹ שֶׁלֹּא לַעֲשׂוֹת, אֲפִלּוּ בְּדָבָר שֶׁדַּרְכּוֹ בְּהַקָּפָה חַיָּב לְשַׁלֵּם <small><small>(בֵּית יוֹסֵף בְּשֵׁם הָעִטּוּר)</small>.</small> הָיוּ קְצָת בְּנֵי אָדָם מוֹכְרִין בְּהַקָּפָה וּקְצָת אֵינָן מוֹכְרִין <small><small>(בְּהַקָפָה)</small>,</small> לֹא יַקִּיף בְּלֹא דַעַת חֲבֵרוֹ <small><small>(בֵּית יוֹסֵף בְּשֵׁם רַבֵּנוּ יְרוּחָם בְּשֵׁם הַגְּאוֹנִים)</small>.</small> וְכָל שֶׁאֵינוֹ מְשַׁנֶּה אוֹ פּוֹשֵׁעַ, יַעֲשֶׂה בְּשֶׁל חֲבֵרוֹ כְּמוֹ בְּשֶׁלּוֹ <small><small>(מָרְדְּכַי סוֹף פֶּרֶק אַלְמָנָה נִזּוֹנֵית)</small>, </small> וְנוֹטֵל מֵחֲבֵרוֹ חֶלְקוֹ בַּמֶּה שֶׁהוֹצִיא, דְּכָל שֻׁתָּף כְּיוֹרֵד בִּרְשׁוּת דָּמִי <small><small>(מָרְדְּכַי פֶּרֶק חֶזְקַת)</small>.</small> בְּנֵי חֲבוּרָה הָאוֹכְלִין יַחַד וְאֶחָד אוֹכֵל הַרְבֵּה, יְכוֹלִין אֲחֵרִים לְסַלְּקוֹ <small><small>(אֲגֻדָּה דִּפְסָחִים פֶּרֶק הָאִשָּׁה דַף פ"ט)</small>.</small> </small> וְלֹא יַפְקִיד בְּיַד אֲחֵרִים אֶלָּא אִם כֵּן הִתְנוּ בַּתְּחִלָּה, אוֹ שֶׁיַּעֲשֶׂה מִדַּעַת חֲבֵרוֹ. וְאִם עָבַר וְעָשָׂה שֶׁלֹּא מִדַּעַת חֲבֵרוֹ, וְאַחַר כָּךְ הוֹדִיעוֹ וְהִסְכִּים לְמַעֲשָׂיו, הֲרֵי זֶה פָטוּר. וְאֵין הַדְּבָרִים הָאֵלוּ צְרִיכִים קִנְיָן, אֶלָּא בִּדְבָרִים בִּלְבַד. וְאִם שִׁנָּה בְּאֶחָד מִכָּל אֵלּוּ הַדְּבָרִים, שֶׁהָלַךְ לְמָקוֹם שֶׁלֹּא הָיָה לוֹ לֵילֵךְ, אוֹ פֵרַשׁ בַּיָּם, אוֹ שֶׁמָּכַר בְּהַקָּפָה, אוֹ נָשָׂא וְנָתַן בִּסְחוֹרָה אַחֶרֶת, וְכֵן כַּיּוֹצֵא בְאֵלּוּ הַדְּבָרִים, כָּל פְּחָת שֶׁיָּבֹא מֵחֲמַת זֶה שֶׁעָבַר, חַיָּב לְשַׁלֵּם לְבַדּוֹ. וְאִם הָיָה שָׁם שָׂכָר, הַשָּׂכָר לָאֶמְצַע. 

לְפִיכָךְ, הַנּוֹתֵן מָעוֹת לַחֲבֵרוֹ בְּתוֹרַת שֻׁתָּפוּת לִקַּח בָּהֶם חִטִּים לִסְחוֹרָה, וְהָלַךְ וְקָנָה שְׂעוֹרִים, אוֹ לִקְנוֹת שְׂעוֹרִים וְקָנָה חִטִּים, אִם פָּחֲתוּ, פָּחֲתוּ לְזֶה שֶׁעָבַר; וְאִם הוֹתִירוּ, הוֹתִירוּ לָאֶמְצַע <small>וְע"ל סִימָן קפ"ג <small><small>(ס"ה)</small>.</small> </small> וְכֵן אִם הָלַךְ וְנִשְׁתַּתֵּף עִם אַחֵר בְּמָמוֹן הַשֻּׁתָּפוּת, אִם הִפְסִיד הִפְסִיד לְעַצְמוֹ; וְאִם נִשְׂתַּכֵּר, הַשָּׂכָר לָאֶמְצַע. אֲבָל אִם נִשְׁתַּתֵּף עִם אַחֵר בְּמָמוֹן עַצְמוֹ, אִם פָּחֲתוּ פָּחַת לְעַצְמוֹ, וְאִם הִרְוִיחַ הִרְוִיחַ לְעַצְמוֹ. וְאִם הִתְנוּ בֵינֵיהֶם, הַכֹּל לְפִי הַתְּנַאי. <small>הַגָּה: רְאוּבֵן וְשִׁמְעוֹן שֻׁתָּפִין, הָיָה לָהֶן חוֹב אֵצֶל שַׂר אֶחָד שֶׁרְאוּבֵן דָּר תַּחְתָּיו, וְהוּא עָשָׂה הַחוֹב, וְשִׁמְעוֹן טוֹעֵן שֶׁרְאוּבֵן יִתְבַּע הַחוֹב לְפִי שֶׁהוּא עֲשָׂאוֹ, וּרְאוּבֵן אוֹמֵר שֶׁמִּתְיָרֵא מִן הַשַּׂר שֶׁהוּא דָר תַּחְתָּיו, הַדִּין עִם רְאוּבֵן <small><small>(הָרֹא"שׁ בִּתְשׁוּ' כְּלָל פ"ט סִימָן א')</small>.</small> וְעַיֵּן לְקַמָּן סָעִיף מ"ז סִימָן זֶה. רְאוּבֵן שֶׁהָלַךְ וּפָטַר חוֹבוֹת שֶׁל שִׁמְעוֹן חֲבֵרוֹ, וְאוֹמֵר שֶׁשִּׁמְעוֹן צִוָּה לוֹ לַעֲשׂוֹת, אִם אֱמֶת שֶׁשִּׁמְעוֹן צִוָּה לוֹ, רְאוּבֵן פָּטוּר אַף עַל גַּב דְּלָא אָמַר לוֹ: עַל מְנָת לִפְטֹר; אֲבָל אִם שִׁמְעוֹן כּוֹפֵר, וְיֵשׁ עֵדוּת שֶׁהַחוֹבוֹת הָיוּ שֶׁלּוֹ, וּרְאוּבֵן פְּטָרָן, רְאוּבֵן חַיָּב לְשַׁלְּמָן, וְאֵינוֹ נֶאֱמָן לוֹמַר שֶׁבִּרְשׁוּת שִׁמְעוֹן עָשָׂה מַה שֶּׁעָשָׂה. אֲבָל אִם אֵין לְשִׁמְעוֹן עֵדוּת, רְאוּבֵן נֶאֱמָן בְּמִגּוֹ, שֶׁהָיָה יָכוֹל לוֹמַר שֶׁהַחוֹבוֹת אֵינָן שֶׁל שִׁמְעוֹן, אוֹ שֶׁהוּא לֹא פְטָרָן <small><small>(מָרְדְּכַי פֶּרֶק הַחוֹבֵל בְּשֵׁם מוהר"ם)</small> <small>(וְעַיִּןִ לְקַמָּן סָעִיף נ')</small>.</small> </small> 

אֶחָד מֵהַשֻּׁתָּפִים אוֹ הַמִּתְעַסֵק שֶׁעָשָׂה סְחוֹרָה בִּנְבֵלוֹת וּטְרֵפוֹת וְכַיּוֹצֵא בָּהֶם, הַשָּׂכָר לָאֶמְצַע; וְאִם הִפְסִיד, הִפְסִיד לְעַצְמוֹ. <small>הַגָּה: וְכֵן אִם גָּנַב אוֹ גָזַל, הַשֻׁתָּף צָרִיךְ לַחֲלֹק עִם חֲבֵרוֹ <small><small>(הַגָּהוֹת מָרְדְּכַי פֶּרֶק חֶזְקַת והג"מ פ"ה מַה' שֻׁתָּפִין)</small>.</small> וְאִם הִפְסִיד, הַהֶפְסֵד לְעַצְמוֹ. וְדַוְקָא אִם הִפְסִיד קֹדֶם שֶׁנּוֹדַע לַחֲבֵרוֹ, אֲבָל אִם חָלַק הַגְּנֵבָה עִם הַשֻׁתָּף וְאַחַר כָּךָ בָּא עֲלִילָה עָלָיו, וְכֵן אִם קָנָה גְנֵבָה וְחָלַק עִם חֲבֵרוֹ, וּבָא אַחַר כָּךָ עֲלִילָה, הַהֶפְסֵד גַּם כֵּן לָאֶמְצַע, מֵאַחַר שֶׁנִּתְרַצֶּה לְמַעֲשָׂיו. וְאֵין הַדְּבָרִים צְרִיכִין קִנְיָן, וּכְמוֹ שֶׁנִּתְבָּאֵר <small><small>(בִּנְיָמִין זְאֵב סִימָן ש"צ)</small>.</small> אֲבָל אִם חָלְקוּ שְׁאָר רְוָחִים וּבָא עֲלִילָה עַל אֶחָד מִן הַשֻּׁתָּפִין שֶׁלֹּא כַּדִּין, אֵין חֲבֵרוֹ חַיָּב לְסַיְּעוֹ בַּהֶפְסֵד <small><small>(הָרֹא"שׁ בִּתְשׁוּבָה כְּלָל ע"ט סִימָן ו')</small>.</small> וְעַיֵּן סִימָן זֶה סָעִיף ל"ח וְסוֹף סִימָן קע"ז מִי שֶׁשָּׂכַר חֲבֵרוֹ לִשָּׂא וְלִתֵּן בְּשֶׁלּוֹ וְכָל הַמְּצִיאוֹת שֶׁיַּגִּיעוּ לְיָדוֹ יִהְיוּ שֶׁלּוֹ, וְגָבָה חוֹבוֹת פְּרוּעִים מִגּוֹיִים, הָוֵי בִּכְלַל מְצִיאָה, דְּכָל שְׁטָר פָּרוּעַ אֵינוֹ שָׁוֶה רַק דְּמֵי הַנְּיָר, וּלְכָךְ מִי שֶׁהֶחֱזִירוֹ לַגּוֹי אֵינוֹ חַיָּב לְשַׁלֵּם לַחֲבֵרוֹ, וַאֲפִלּוּ לְכַתְּחִלָּה נַמֵּי שָׁרִי <small><small>(תְּשׁוּבַת רַשְׁבָּ"א אֶלֶף י"ד וְהָרִיצְבָ"א)</small>.</small> </small> 

אֶחָד מֵהַשֻּׁתָּפִין שֶׁאָמַר: נוֹלִיךְ הַסְחוֹרָה לְמָקוֹם פְּלוֹנִי שֶׁהוּא בְּיֹקֶר, וְנִמְכֹּר שָׁם, אַף עַל פִּי שֶׁקִּבֵּל עָלָיו כָּל אֹנֶס אוֹ כָל פְּחָת שֶׁיָּבֹא, הֲרֵי חֲבֵרוֹ מְעַכֵּב עָלָיו, שֶׁהֲרֵי אוֹמֵר לוֹ: אֵין רְצוֹנִי שֶׁאֶתֵּן מָעוֹת שֶׁבְּיָדִי וְאֶהְיֶה רוֹדֵף רוּחַ אַחֲרֶיךָ לְדִין לְהוֹצִיא מִמְּךָ, וְכֵן כָּל כַּיּוֹצֵא בָּזֶה: 

אֶחָד מֵהַשֻּׁתָּפִין שֶׁבָּא לְיַשֵּׁן הַפֵּרוֹת עַד הַזְּמַן הַיָּדוּעַ לִמְכֹּר אוֹתָם פֵּרוֹת, אֵין חֲבֵרוֹ מְעַכֵּב עָלָיו. אֲבָל מִשֶּׁהִגִּיעַ זְמַן הַמֶּכֶר, יָכוֹל כָּל אֶחָד מֵהֶם לִמְכֹּר, וְאֵין חֲבֵרוֹ יָכוֹל לְעַכֵּב עָלָיו. וְאִם מָכַר בְּלֹא דַעַת חֲבֵרוֹ, וְנִתְיַקֵּר אַחַר כָּךְ, אֵין לַחֲבֵרוֹ עָלָיו כְּלוּם. <small>אֲבָל אִם מְכָרָהּ קוֹדֶם זְמַנָּהּ, הָוֵי פְּשִׁיעָה וְחַיָּב לְשַׁלֵּם לַחֲבֵרוֹ חֶלְקוֹ <small><small>(בֵּית יוֹסֵף בְּשֵׁם רַבֵּנוּ יְרוּחָם)</small>.</small> </small> וְאִם אֵין זְמַן יָדוּעַ לִמְכֹּר אוֹתָם פֵּרוֹת, וְרוֹצֶה אֶחָד מֵהֶם לְיַשְּׁנָם, חֲבֵרוֹ מְעַכֵּב עָלָיו. 

הַשֻּׁתָּפִין שֶׁהִתְנוּ בֵּינֵיהֶם שֶׁיַּעַמְדוּ בְּשֻׁתָּפוּת זְמַן קָצוּב, כָּל אֶחָד מֵהֶם מְעַכֵּב עַל חֲבֵרוֹ, וְאֵינוֹ יָכוֹל לַחֲלֹק עַד שֶׁיַּגִּיעַ הַזְּמַן אוֹ עַד שֶׁיִּכְלֶה מָמוֹן הַשֻּׁתָּפוּת; וְאֵין אֶחָד מֵהֶם יָכוֹל לִטֹּל מֵהַקֶּרֶן וְלֹא מֵהַשָּׂכָר, עַד סוֹף הַזְּמַן. <small>הַגָּה: וְאִם שִׁנָּה אוֹ פָּשַׁע תּוֹךְ הַזְּמַן, אוֹ עָבַר עַל תְּנָאוֹ, אֲפִלּוּ הָכִי אֵינָן יְכוֹלִין לַחֲלֹק, אֶלָּא מְשַׁלֵּם מַה שֶּׁהִפְסִיד <small><small>(בֵּית יוֹסֵף לְדַעַת הָרַמְבַּ"ם)</small> ; </small> וּדְלָא כַּיֵּשׁ חוֹלְקִין בְּזֶה <small><small>(מָרְדְּכַי פֶּרֶק מִי שֶׁהָיָה נָשׂוּי)</small>.</small> </small> 

נִשְׁתַּתְּפוּ סְתָם, וְלֹא קָבְעוּ לָהֶם זְמַן, הֲרֵי אֵלּוּ חוֹלְקִין כָּל זְמַן שֶׁיִּרְצֶה אֶחָד מֵהֶם, וְיִטֹּל כָּל אֶחָד חֶלְקוֹ מֵהַסְחוֹרָה. וְאִם לֹא הָיְתָה בְּאוֹתָהּ סְחוֹרָה דִּין חֲלֻקָּה, אוֹ שֶׁהָיָה בַּחֲלֻקָּתָהּ הֶפְסֵד, הֲרֵי אֵלּוּ מוֹכְרִים אוֹתָהּ וְחוֹלְקִים הַדָּמִים. 

הָיָה זְמַן יָדוּעַ לִמְכִירַת אוֹתָהּ סְחוֹרָה, יֵשׁ לְכָל אֶחָד מֵהֶם לְעַכֵּב שֶׁלֹּא יַחְלְקוּ עַד שֶׁתִּמָּכֵר בַּזְּמַן הַיָּדוּעַ לִמְכִירָתָהּ, וְאֵין אֶחָד מֵהֶם נוֹטֵל לֹא מֵהַקֶּרֶן וְלֹא מֵהָרֶוַח עַד זְמַן הַחֲלֻקָּה, אֶלָּא אִם הִתְנוּ בֵּינֵיהֶם. 

אִם לֹא קָבְעוּ זְמַן לַשֻּׁתָּפוּת, אוֹ שֶׁקָּבְעוּ זְמַן וְנִשְׁלַם, וּבָא אֶחָד לַחֲלֹק שֶׁלֹּא מִדַּעַת חֲבֵרוֹ, חוֹלֵק בִּפְנֵי ג', אֲפִלּוּ הֵם הֶדְיוֹטוֹת, וּבִלְבַד שֶׁיִּהְיוּ נֶאֱמָנִים וְיוֹדְעִים בְּשׁוּמָא. וְאִם חָלַק בְּפָחוֹת מִשְּׁלֹשָׁה, לֹא עָשָׂה כְּלוּם. <small>הַגָּה: וְאִם הִפְסִיד אַחַר כָּךְ בְּחֶלְקוֹ, הוּא יָכוֹל לְבַטֵּל הַחֲלֻקָּה <small><small>(טוּר)</small>.</small> וְיֵשׁ חוֹלְקִין <small><small>(שָׁם בְּשֵׁם יֵשׁ אוֹמְרִים)</small>.</small> </small> בַּמֶּה דְּבָרִים אֲמוּרִים, שֶׁחָלְקוּ פֵּרוֹת, אֲבָל אִם הָיוּ מָעוֹת שֶׁכֻּלָּם מַטְבֵּעַ אֶחָד וְשָׁוִים, יֵשׁ לוֹ לְחַלֵּק שֶׁלֹּא בִּפְנֵי בֵּית דִּין, וּמַנִּיחַ חֵלֶק חֲבֵרוֹ בְּבֵית דִּין. וְאִם אֵין הַמָּעוֹת שָׁוִים, הֲרֵי הֵם כְּפֵרוֹת וְאֵין חוֹלְקִין אוֹתָם אֶלָּא בְּבֵית דִּין. 

אֶחָד מֵהַשֻּׁתָּפִים אוֹ מֵהַמִּתְעַסְקִים שֶׁמֵּת, בָּטְלָה הַשֻּׁתָּפוּת אוֹ הָעֵסֶק, אַף עַל פִּי שֶׁהִתְנוּ לִזְמַן קָבוּעַ. <small>הַגָּה: וְכֵן עִקָּר, וּדְלָא כְּדַעַת הַחוֹלְקִין <small><small>(מָרְדְּכַי פֶּרֶק הַגּוֹזֵל בַּתְרָא וּפ' הַמְקַבֵּל)</small>. </small> שֻׁתָּף שֶׁחָלָה אוֹ נֶאֱנַס, וְלֹא עָסַק בַּשֻּׁתָּפוּת, אֵין הַדִּין שֶׁהָאַחֵר יַרְוִיחַ וְיִתֵּן לוֹ, וַאֲפִלּוּ אִם קָנוּ מִיָּדוֹ בִּשְׁעַת הַשִּׁתּוּף. אֲבָל אִם הָיָה בְּעִיר אַחֶרֶת בִּשְׁלִיחוּת הַשֻּׁתָּפוּת, וְנִתְעַכֵּב בְּאֹנֶס, יֵשׁ לוֹ חֵלֶק עִמָּהֶם. וְאִם יֵשׁ מִנְהָג בָּזֶה בֵּין הַשֻּׁתָּפִין, יַעֲשׂוּ כְּמִנְהָגָן <small><small>(ב"י בְּשֵׁם הָרִיטְבָ"א)</small>. </small> ג' שֶׁקִּבְּלוּ עִסְקָא מֵאֶחָד, וּמֵת אֶחָד מֵהֶן, נִתְבַּטֵּל הָעִנְיָן וִיכוֹלִין לַחֲזֹר בָּהֶן <small><small>(בֵּית יוֹסֵף בְּשֵׁם רִיטְבָ"א)</small>.</small> ג' שֻׁתָּפִין בְּיַחַד שֶׁעָשׂוּ שֻׁתָּפוּת עִם אִשָּׁה שֶׁוִּתְּרָה לָהֶן מֵחֶלְקָהּ וְאַחַר כָּךְ פָּשַׁע הָאֶחָד וְלֹא עָסַק בַּשֻּׁתָּפוּת כְּמוֹ שֶׁהָיָה לוֹ לַעֲסֹק וּמֵחֲמַת זֶה אֵינוֹ נוֹטֵל עַל כָּךְ בָּרֶוַח, הָרֶוַח לָאִשָּׁה לְפִי עֵרֶךְ, כִּי אֵינוֹ דוֹמֶה שְׁנַיִם הָעוֹסְקִים לְג' <small><small>(בֵּית יוֹסֵף בְּשֵׁם הָרַשְׁבָּ"א)</small>.</small> אַחִין שֻׁתָּפִין שֶׁהָיוּ נִזּוֹנִין בְּיַחַד כָּל אֶחָד כְּפִי צָרְכּוֹ, וְנִפְטַר אֶחָד מֵהֶן, וְהַשֵּׁנִי נָשָׂא וְנָתַן לְצֹרֶךְ הַשֻּׁתָּפוּת כְּמוֹ שֶׁעָשָׂה בְּחַיֵּי אָחִיו, אֵין הָאַלְמָנָה יְכוֹלָה לוֹמַר בִּשְׁעַת הַחֲלֻקָּה שֶׁהִיא תִטֹּל בְּרֹאשׁ כְּפִי מַה שֶּׁלָּקַח הַחַי יוֹתֵר מִמֶּנָּה, מֵאַחַר שֶׁנָּשְׂאוּ וְנָתְנוּ סְתָם, כְּפִי מַה שֶּׁנָּהֲגוּ בְּחַיֵּיהֶם עָשׂוּ. וְכֵן אִם וִתְּרוּ הַקָּהָל בְּמַס חֵלֶק הָאַלְמָנָה, אֵין הַשֵּׁנִי יוּכַל לוֹמַר שֶׁתְּחַלֵּק עִמּוֹ הָרֶוַח הַהוּא, מֵאַחַר שֶׁלֹּא הִתְנָה וְעָסַק סְתָמָא, מַה שֶּׁוִּתְּרוּ לָאַלְמָנָה זָכְתָה בּוֹ <small><small>(טוּר בְּשֵׁם הָרֹא"שׁ כְּלָל <small>(פ"ח)</small> [פ"ט] סִימָן ד')</small>.</small>  
</small>
הָיָה לָהֶם חוֹב אֵצֶל אֲחֵרִים, אֵינוֹ יָכוֹל לוֹמַר לַחֲבֵרוֹ: לֹא נַחֲלֹק עַד שֶׁנִּגְבֶּה כָּל חוֹב שֶׁיֵּשׁ לָנוּ, אֶלָּא חוֹלְקִים, וּכְשֶׁיִּפְרְעוּ הַחוֹבוֹת יִטֹּל כָּל אֶחָד חֶלְקוֹ. <small>הַגָּה: אוֹ יְכוֹלִין לַחֲלֹק הַשְּׁטָרוֹת בְּשׁוּמַת בֵּית דִּין אוֹ בְּגוּד אוֹ אֱגוּד, וְאִם נִתְקַלְקֵל אַחַר כָּךְ הַחוֹב שֶׁל אֶחָד, מַזָּל רָע דִּידֵהּ גָּרַם <small><small>(טוּר בְּשֵׁם הָרֹא"שׁ)</small>.</small> וְעַיִּןִ לְעֵיל סִימָן ס"ז סָעִיף מ"א.</small> הָיָה עֲלֵיהֶם חוֹב לְאַחֵר, אִם פֵּרְשׁוּ שֶׁאֵינָם אַחֲרָאִים זֶה לְזֶה, חוֹלְקִין, וּכְשֶׁיַּגִּיעַ זְמַן הַחוֹב לִפְרֹעַ יִתֵּן כָּל אֶחָד חֶלְקוֹ. וְאִם לָאו, כָּל אֶחָד מֵהֶם מְעַכֵּב לַחֲלֹק עַד שֶׁיַּגִּיעַ זְמַן הַשְּׁטָר, מִפְּנֵי שֶׁיֹּאמַר לַחֲבֵרוֹ: הוֹאִיל וְכָל אֶחָד מִמֶּנּוּ חַיָּב לְשַׁלֵּם כָּל הַשְּׁטָר, נָשָׂא וְנָתַן בְּדָמִים אֵלּוּ עַד שֶׁיַּגִּיעַ הַזְּמַן. 

אָמַר לֵהּ חֲבֵרוֹ: נַחֲלֹק וְטֹל אַתָּה דָמִים כְּנֶגֶד כָּל הַשְּׁטָר וַעֲשֵׂה בָּהֶם סְחוֹרָה לְעַצְמְךָ וְשַׁלֵּם כָּל הַשְּׁטָר בִּזְמַנּוֹ, יֵשׁ לוֹ לְעַכֵּב עֲדַיִן וְלוֹמַר: שֶׁמָּא אַפְסִיד וְהַשְּׁנַיִם יוֹתֵר מַרְוִיחִים מֵהָאֶחָד. 

הַנּוֹתֵן מָעוֹת לַחֲבֵרוֹ לֵילֵךְ לִמְדִינָה פְלוֹנִית לִסְחוֹרָה, אוֹ לִקְנוֹת לוֹ פֵּרוֹת בִּסְחוֹרָה, אוֹ לֵישֵׁב בַּחֲנוּת, אֵינוֹ יָכוֹל לַחֲזֹר בּוֹ וּלְהַחֲזִיר הַמָּמוֹן מִיָּד הַשֻׁתָּף, עַד שֶׁיֵּלֵךְ לַמָּקוֹם שֶׁהִתְנוּ וְיַחֲזֹר, אוֹ עַד שֶׁיִּקְנוּ אוֹתָם הַפֵּרוֹת וְיִמְכְּרוּ, אוֹ עַד שֶׁיֵּשֵׁב בַּחֲנוּת, שֶׁזֶּה כְּמִי שֶׁקָּבַע זְמַן הוּא. 

הַמְקַבֵּל עֵסֶק מֵחֲבֵרוֹ לִזְמַן קָצוּב, הַמְקַבֵּל יָכוֹל לַחֲזֹר בּוֹ כְּדִין פּוֹעֵל שֶׁחוֹזֵר בּוֹ אֲפִלּוּ בַּחֲצִי הַיּוֹם, אֲבָל הַנּוֹתֵן אֵינוֹ יָכוֹל לַחֲזֹר בּוֹ. <small>מַה שֶּׁאֵין כֵּן בְּשֻׁתָּפִין שֶׁקָּבְעוּ זְמַן <small><small>(בֵּית יוֹסֵף)</small>,</small> וּכְמוֹ שֶׁנִּתְבָּאֵר לְעֵיל סָעִיף ט"ו.</small> 

שְׁנֵי שֻׁתָּפִים שֶׁיֵּשׁ לָהֶם תְּבִיעָה עַל אֶחָד, וּתְבָעוֹ אֶחָד מֵהֶם וְיָצָא הַשֻׁתָּף חַיָּב, אִם הָיָה עַל עֵסֶק שְׁבוּעָה שֶׁהָיָה חַיָּב לוֹ וְנִשְׁבַּע לוֹ, אֵין שֻׁתָּף שֵׁנִי יָכוֹל לְתָבְעוֹ בִּשְׁבוּעָה, דִּשְׁבוּעָה לְאֶחָד שְׁבוּעָה לְמֵאָה. 

הָיָה לָהֶם תְּבִיעַת מָמוֹן עָלָיו וְיָצָא הַשֻׁתָּף חַיָּב, אִם לֹא הָיָה שֻׁתָּפוֹ בָּעִיר יָכוֹל לְתָבְעוֹ פַּעַם אַחֶרֶת. <small>וְקָטָן כְּמָאן דְּלֵיתָא בָעִיר דָּמִי. וְיֵשׁ אוֹמְרִים דְּהוּא הַדִּין אִשָּׁה <small><small>(נִמּוּקֵי יוֹסֵף בְּשֵׁם הָרִיטְבָ"א)</small>.</small> </small> הָיָה בָּעִיר, אֵינוֹ יָכוֹל לְתָבְעוֹ. <small>הַגָּה: וְדַוְקָא כְּשֶׁהֵן הַתּוֹבְעִין, אֲבָל כְּשֶׁהֵן נִתְבָּעִין וְאֶחָד טָעַן, אֵינוֹ מַזִּיק לַחֲבֵרוֹ כְּלָל, הוֹאִיל וְלֹא צִוָּהוּ לִטְעֹן וְלָדוּן בִּשְׁבִילוֹ. וּבְנֵי הָעִיר בְּעִנְיְנֵי צָרְכֵי הָעִיר הֵם כְּשֻׁתָּפִין, וְאִם אֶחָד מֵהֶם תָּבַע לְאַחֵר כֻּלָּן יוֹדְעִין בְּאוֹתוֹ תְבִיעָה וְאֵינָן יְכוֹלִין לַחֲזֹר וְלִטְעֹן <small><small>(מָרְדְּכַי פֶּרֶק מִי שֶׁהָיָה נָשׂוּי)</small>.</small> </small> 

בַּמֶּה דְּבָרִים אֲמוּרִים, שֶׁלֹּא נִתְחַיֵּב הַשֻׁתָּף מִתּוֹךְ טַעֲנוֹתָיו. אֲבָל נִתְחַיֵּב מִתּוֹךְ טַעֲנוֹתָיו, כְּגוֹן שֶׁהוֹדָה אוֹ שֶׁאָמַר: אֵין לִי רְאָיָה, לֹא הִפְסִיד שֻׁתָּפוֹ בְּהוֹדָאָתוֹ וְאִם יֵשׁ לוֹ רְאָיָה יָבִיא. וְגַם צָרִיךְ לִהְיוֹת שֶׁאֵינוֹ יָכוֹל לְשַׁנּוֹת בְּטַעֲנָה מִמַּה שֶּׁטּוֹעֵן הָרִאשׁוֹן, לְפִיכָךְ, חַשְׁבֵינָן לֵהּ כְּאִלּוּ יָרַד כְּבָר לְדִין וְכוֹתְבִים עָלָיו פְּסַק דִּין וְיוֹרְדִים לִנְכָסָיו, וְאֵינוֹ יָכוֹל לִדְחוֹת וְלוֹמַר שֶׁיַּמְתִּינוּ לוֹ עַד שֶׁיֵּרֵד לְדִין, וְגַם אֵינוֹ יָכוֹל לוֹמַר: אִם הָיִיתִי שָׁם הָיִיתִי בוֹדֵק בָּעֵדִים עַד שֶׁיִּהְיוּ מֻכְחָשִׁים. אֲבָל אִם יָכוֹל לְשַׁנּוֹת, שׁוֹמְעִין לוֹ אַף עַל פִּי שֶׁהָיָה בָּעִיר. וְיֵשׁ אוֹמְרִים שֶׁאִם לֹא הָיָה בָּעִיר שֶׁיָּכוֹל לְתָבְעוֹ, יָכוֹל לְהַחֲרִים עָלָיו שֶׁלֹּא יָדַע שֶׁיָּרַד שֻׁתָּפוֹ עִמּוֹ לְדִין. 

שְׁנַיִם שֶׁהִלְווּ אוֹ שֶׁהִפְקִידוּ לְאֶחָד, וּבָא אֶחָד מֵהֶם לִטֹּל חֶלְקוֹ אוֹ לִטֹּל הַכֹּל, נִתְבָּאֵר בְּסוֹף סִימָן ע"ז. וְאִם אֶחָד לָוָה מִשְּׁנַיִם בִּשְׁטָר אֶחָד, וְנִכְתָּב בְּשֵׁם הָאֶחָד, יִתְבָּאֵר בְּסִימָן זֶה. <small>וְכֵן שֻׁתָּפִין שֶׁלָּוָה אֶחָד מֵהֶן לְצֹרֶךְ הַשֻּׁתָּפוּת, אִם חֲבֵרוֹ חַיָּב לְשַׁלֵּם, עַיֵּן לְעֵיל סִימָן ע"ז סָעִיף ב'.</small> 

שְׁנַיִם שֶׁהֵן שֻׁתָּפִין בְּחוֹב אֶחָד שֶׁחַיָּב לָהֶם גּוֹי, וְגָבָה אֶחָד מֵהֶם מִקְצָתוֹ וְרוֹצֶה לְעַכְּבוֹ לְעַצְמוֹ, וְאוֹמֵר לַחֲבֵרוֹ: לֵךְ וְקַח חֶלְקְךָ מֵהַגּוֹי, אֵין שׁוֹמְעִין לוֹ. וְאִם הַשַּׂר כָּעַס עַל אֶחָד מֵהֶם וְאָמַר לַחֲבֵרוֹ: חֶלְקְךָ אַסַיַּע שֶׁיִּפָּרַע וּבְחֵלֶק הָאַחֵר לֹא אַסַיַּע, אִם אָמַר זֶה: לְעַצְמִי אֲנִי מַצִּיל, הִצִּיל לְעַצְמוֹ. וְהוּא הַדִּין אִם שְׁנַיִם יֵשׁ לָהֶם חוֹב מְקֻלְקָל וְצָרִיךְ לִתֵּן שֹׁחַד לְהַצִּילוֹ, וְהָאֶחָד אֵינוֹ רוֹצֶה לִתֵּן, יָכוֹל חֲבֵרוֹ לוֹמַר: אֲנִי אוֹצִיא שֹׁחַד חֶלְקִי וְאַצִּיל לְעַצְמִי. <small>הַגָּה: וְכֵן בְּכָל מָקוֹם דְּאִכָּא פְסֵידָא יָכוֹל אֶחָד לַחֲלֹק בְּלֹא דַעַת חֲבֵרוֹ וּלְהַצִיל לְעַצְמוֹ <small><small>(מָרְדְּכַי פֶּרֶק הַגּוֹזֵל בַּתְרָא וְהַגָּהוֹת מַיְמוֹנִי פ"ד דְּשֻׁתָּפִין)</small>.</small> וְכֵן הַשֻּׁתָּפִין שֶׁהָיָה לָהֶן חוֹב אֵצֶל גּוֹי אַלָּם, וְאֶחָד פִּיְּסוֹ לִתֵּן לוֹ חֶלְקוֹ, אִם אָמַר: לְעַצְמִי אֲנִי מַצִּיל, הֲרֵי הוּא שֶׁלּוֹ לְבַד <small><small>(תְּשׁוּבַת רַשְׁבָּ"א סִימָן אֶלֶף ס"ג)</small>.</small> וְעַיֵּן לְקַמָּן סִימָן קפ"א סָעִיף ב'. </small> 

שֻׁתָּף הַתּוֹבֵעַ מֵחֲבֵרוֹ כַּדֵּי יַיִן שֶׁל שֻׁתָּפוּת, וְאָמַר: כָּל אוֹתָם שֶׁיֵּשׁ בָּהֶם סִימָן שֶׁלִּי הֵם שֶׁלִּי, יָכוֹל הָאַחֵר לוֹמַר: אֶשְׁתָּקַד הָיוּ אוֹתָם חָבִיּוֹת <small>שֶׁלְּךָ</small> עַכְשָׁיו הֵם שֶׁלִּי. 

רְאוּבֵן וְשִׁמְעוֹן שֶׁנִּשְׁתַּתְּפוּ, וְנָטַל אֶחָד מֵהֶם מֵהַמָּמוֹן וְנִשְׁתַּתֵּף עִם לֵוִי, הֲרֵי חֲבֵרוֹ מַשְׁבִּיעַ לְלֵוִי, וְלֹא מָצִי לְמֵימַר; לָאו בַּעַל דְּבָרִים דִּידִי אַתְּ. וְכָל שֶׁכֵּן אִם נָתַן רְאוּבֵן לְשִׁמְעוֹן מָמוֹן בְּתוֹרַת עִסְקָא, וְנָתַן מֵהַמָּמוֹן לְלֵוִי בְּעִסְקָא, שֶׁמַּשְׁבִּיעַ רְאוּבֵן לְלֵוִי שְׁבוּעַת הַשֻּׁתָּפִין. וְאִם שִׁמְעוֹן הִשְׁבִּיעַ לְלֵוִי, שְׁבוּעָה לְאֶחָד שְׁבוּעָה לְמֵאָה. וַאֲפִלּוּ פָּטַר רְאוּבֵן אֶת שִׁמְעוֹן מִשְּׁבוּעָה, אוֹ פָּטַר שִׁמְעוֹן אֶת לֵוִי מִשְּׁבוּעָה, עֲדַיִן רְאוּבֵן מַשְׁבִּיעַ אֶת לֵוִי, אֶלָּא אִם כֵּן פָּטַר גַּם אֶת בָּאֵי כֹחוֹ. 

שְׁנַיִם שֶׁלָּווּ מֵאֶחָד, עֲרֵבִים זֶה לָזֶה; וְהִלְכָּךְ, אִם מֵת אֶחָד מֵהֶם אוֹ הֶעֱנִי אוֹ כָּפַר אֶחָד וְהוֹדָה אַחֵר, אוֹתוֹ שֶׁהוֹדָה מִתְחַיֵּב בַּכֹּל, וְאֵין מְקַבְּלִים עֵדוּתוֹ עַל חֲבֵרוֹ. וְכֵן מִי שֶׁהוֹדָה לְאֶחָד מֵהַשֻּׁתָּפִין, אוֹ פָּרַע לְאֶחָד מֵהֶם, כְּאִלּוּ הוֹדָה וּפָרַע לְשֻׁתָּפוֹ. 

אִם טָעַן אֶחָד מֵהַשֻּׁתָּפִין דָּבָר שֶׁהוּא חוֹבָה לוֹ וְלַחֲבֵירוֹ, נֶאֱמָן כְּעֵד אֶחָד לְחַיֵּב לְשֻׁתָּפוֹ שְׁבוּעָה דְאוֹרַיְתָא. 

שְׁנֵי שֻׁתָּפִים שֶׁמֵּת אֶחָד מֵהֶם וְלֹא נִשְׁבָּע, אוֹ שֶׁאֶחָד מֵהֶם חָשׁוּד, יִשָּׁבַע הָאַחֵר. 

אֶחָד שֶׁלָּוָה מִשְּׁנַיִם בִּשְׁטָר אֶחָד, אִם בָּא אֶחָד מֵהֶם וְתָבַע הַחוֹב כֻּלּוֹ, חַיָּב לְשַׁלֵּם לוֹ עַל הַדֶּרֶךְ שֶׁנִּתְבָּאֵר בְּסוֹף סִימָן ע"ז. וְאִם נִכְתָּב הַשְּׁטָר בְּשֵׁם אֶחָד, וּבָא זֶה שֶׁנִּכְתָּב עַל שְׁמוֹ וְתָבַע הַכֹּל, חַיָּב לְפָרְעוֹ. אֲבָל אִם אוֹתוֹ שֶׁלֹּא נִכְתָּב עַל שְׁמוֹ תּוֹבֵעַ אֲפִלּוּ מִקְצָת, אֵין שׁוֹמְעִין לוֹ. 

שְׁנֵי אַחִים אוֹ שְׁלֹשָׁה שֶׁיֵּשׁ לָהֶם דִּין עִם אַחֵר, אֵינוֹ יָכוֹל לוֹמַר: יָבֹא אֶחָד מִכֶּם וְיִטְעֹן בְּעַד כֻּלְּכֶם. 

שְׁנַיִם שֶׁיֵּשׁ לָהֶם חוֹב בְּשֻׁתָּפוּת עִם גּוֹי, וּפָרַע קְצָת וּמְעַכֵּב הַשְּׁאָר מִפְּנֵי שֶׁאוֹמֵר שֶׁאֶחָד מֵהֶם חַיָּב לוֹ כְּנֶגְדּוֹ, וַהֲלָה כּוֹפֵר, הַהֶפְסֵד עַל שְׁנֵיהֶם. <small>הַגָּה: וְנִרְאֶה לִי דְּהוּא הַדִּין אִם הָיָה הַחַיָּב יִשְׂרָאֵל, רַק שֶׁחַיָּב לִשָּׁבַע, מַה שֶּׁאֵין כֵּן בְּגוֹי דַּאֲפִלּוּ שְׁבוּעָה אֵין צָרִיךְ, רַק חֵרֶם בְּעָלְמָא:</small> 

רְאוּבֵן וְשִׁמְעוֹן שֻׁתָּפִים, וְקָנָה שִׁמְעוֹן בְּגָדִים מִגּוֹי וּמְכָרָם לִיהוּדִי, וְנִתְחַיֵּב הַיְּהוּדִי לִפְרֹעַ לַגּוֹי לִזְמַן פְּלוֹנִי, וְנִתְחַיֵּב שִׁמְעוֹן לַגּוֹי בִּשְׁטַר, שֶׁאִם לֹא יִפְרְעֶנּוּ הַיְהוּדִי לְאוֹתוֹ זְמַן, שֶׁיִּפְרְעֶנּוּ הוּא; וְאַחַר כָּךְ חָלְקוּ רְאוּבֵן וְשִׁמְעוֹן הַשֻּׁתָּפוּת שֶׁבֵּינֵיהֶם, חַיָּב רְאוּבֵן לַעֲשׂוֹת שְׁטָר עָלָיו לְשִׁמְעוֹן, שֶׁאִם יְבָרֵר שִׁמְעוֹן בְּעֵדִים שֶׁלֹּא פָּרַע הַיְהוּדִי לַגּוֹי וְיִצְטָרֵךְ שִׁמְעוֹן לִפְרֹעַ לַגּוֹי, יִפְרַע רְאוּבֵן חֶלְקוֹ מִכָּל שֶׁיְּבָרֵר שִׁמְעוֹן בְּעֵדִים שֶׁהוֹצִיא עַל עֵסֶק זֶה בְּהוֹצָאוֹת וּבְשֹׁחַד. 

אִם קָנָה שִׁמְעוֹן סְחוֹרָה מִגּוֹי, וְהִטְעָהוּ בַּחֶשְׁבּוֹן וְנָתַן דְּמֵי הַטָּעוּת לַשֻּׁתָּפוּת, וְיָרֵא שֶׁמָּא יִזְכֹּר טָעוּתוֹ, וְכֵן אִם הָיוּ מַשְׁכּוֹנוֹת מֵאֲחֵרִים וְיָרֵא שֶׁיָּבֹא לוֹ מִזֶּה הֶפְסֵד, יוֹדֶה רְאוּבֵן בִּפְנֵי עֵדִים שֶׁדְּמֵי הַטָּעוּת וּדְמֵי הַמַּשְׁכּוֹנוֹת בָּאוּ לַשֻּׁתָּפוּת, וְיִכְתְּבוּ וְיַחְתְּמוּ וְיִתְּנוּ בְּיַד שִׁמְעוֹן <small>וְעַיֵּן לְעֵיל סָעִיף זֶה סִימָן י"ב. </small> 

אִם לָקַח שִׁמְעוֹן מָעוֹת מֵאֶחָד לְהַכְנִיס בַּשֻּׁתָּפוּת וְיִטֹּל רֶוַח בִּכְדֵי מָעוֹתָיו, אַף עַל פִּי שֶׁלֹּא הוֹדִיעַ לִרְאוּבֵן שֻׁתָּפוֹ, יִטֹּל הֲלָה חֶלְקוֹ בָּרֶוַח, כְּמוֹ שֶׁהִתְנָה עִמּוֹ. 

בְּנֵי כְּרַךְ שֶׁקָּנוּ סֵפֶר תּוֹרָה בְּשִׁשִּׁים דִּינָר, וְהִתְנוּ שֶׁאִם יֵלֵךְ אֶחָד מֵהַכְּרָךְ לְהִתְיַשֵּׁב בְּמָקוֹם אַחֵר, שֶׁהַנִּשְׁאָרִים יִתְּנוּ לוֹ חֶלְקוֹ, וְעַתָּה רוֹצֶה אֶחָד לָצֵאת, וְשׁוֹאֵל חֶלְקוֹ לְפִי מַה שֶּׁהוּקְרוּ הַסְפָרִים, וְהַנִּשְׁאָרִים אוֹמְרִים שֶׁלֹּא יִתְּנוּ חֶלְקוֹ כִּי אִם לְפִי מַה שֶּׁקָּנוּ בַּתְּחִלָּה, הַדִּין עִם הַנִּשְׁאָרִים. <small>הַגָּה: רְאוּבֵן וְשִׁמְעוֹן הָיוּ לָהֶם שֻׁתָּפוּת בְּיַחַד, וְהָיוּ לָהֶן שְׁטָרוֹת, וְנִתְחַיְּבוּ מַס לַקָּהָל וְלָקְחוּ הַקָּהָל הַשְּׁטָרוֹת בְּעַד מַס שֶׁל רְאוּבֵן, חַיָּב לִפְרֹעַ לְשִׁמְעוֹן חֶלְקוֹ, וְלֹא יָכוֹל לוֹמַר: תְּנַכֶּה גַם כֵּן חֶלְקְךָ בַּמַּס, כִּי מֵאַחַר שֶׁנֶּהֱנֶה מִן הַשְּׁטָרוֹת וּפָרַע בָּהֶן חוֹבוֹ צָרִיךְ לְשַׁלֵּם לְשִׁמְעוֹן, וְלֹא יָכוֹל לִפְרֹעַ בְּעַד שִׁמְעוֹן שֶׁלֹּא בִרְצוֹנוֹ <small><small>(הָרֹא"שׁ כְּלָל פ"ט סִימָן ט')</small>.</small> רְאוּבֵן קָנָה סְחוֹרָה וְהִנִּיחַ לְשִׁמְעוֹן וְלֵוִי וִיהוּדָה, לְכָל אֶחָד רְבִיעִית לְרֶוַח וּלְהֶפְסֵד, וְאַחַר כָּךָ הִפְסִידוּ בַּסְּחוֹרָה אַרְבַּע מֵאוֹת, וְחָזְרוּ בָּהֶם שִׁמְעוֹן וְלֵוִי וְנָתְנוּ לִרְאוּבֵן שְׁלֹשׁ מֵאוֹת, אִם יְהוּדָה רוֹצֶה לַחֲזֹר צָרִיךְ לִתֵּן מֵאָה לִרְאוּבֵן, דְּלָא נִשְׁתַּתְּפוּ אֶלָּא עַל הָרֶוַח מִן הַסְּחוֹרָה אֲבָל לֹא מַה שֶּׁיִּקְנֶה אֶחָד מִשֻּׁתָּף חֲבֵרוֹ. שֻׁתָּפִין הַרְבֵּה יַחַד, אֵין אֶחָד יָכוֹל לְהִסְתַּלֵּק רַק מִדַּעַת כֻּלָּן. <small><small>(כְּלָל הַנַּ"ל סִימָן ט"ו)</small>.</small> מִי שֶׁמְּקַבֵּל מֵחֲבֵרוֹ סְחוֹרָה לְהוֹלִיכָהּ לְמָקוֹם אַחֵר וּלְחַלֵּק בָּרֶוַח, וּבְתוֹךְ זְמַן <small><small>(קֹדֶם)</small></small> שֶׁמּוֹלִיכָהּ זָל הַסְּחוֹרָה בְּכָאן, מְחַשֵּׁב הַסְּחוֹרָה לְפִי מַה שֶּׁשָּׁוָה בְּשָׁעָה שֶׁמּוֹלִיכָהּ, וְלֹא בְּשָׁעָה שֶׁקִּבְּלָהּ <small><small>(רַבֵּנוּ יְרוּחָם נָתִיב כ"ז ח"א)</small>.</small> </small> 

רְאוּבֵן וְשִׁמְעוֹן, בִּקֵּשׁ מֵהֶם גּוֹי לְהַלְווֹת לוֹ סַךְ מָעוֹת, וְלֵוִי בִּקֵּשׁ לְהִשְׁתַּתֵּף עִמָּהֶם בַּחוֹב, וְנִתְרַצּוּ, וְקָדַם רְאוּבֵן וְנָתַן מֵחֶלְקוֹ לַגּוֹי ד' זְקוּקִים וָחֵצִי, וְאָמַר הַגּוֹי שֶׁלֹּא הָיָה צָרִיךְ יוֹתֵר, וְהָלַךְ רְאוּבֵן וְאָמַר לְשִׁמְעוֹן וְלֵוִי: אִם תִּרְצוּ לַחֲלֹק עִמִּי בַּחוֹב תְּנוּ לִי כָּל אֶחָד חֶלְקוֹ בַּחוֹב, וְשִׁמְעוֹן נָתַן לוֹ חֶלְקוֹ, וְלֵוִי לֹא נָתַן לוֹ, וְנִפְטַר; אִם כְּשֶׁתָּבַע רְאוּבֵן לְלֵוִי חֶלְקוֹ אָמַר: אֵינִי חָפֵץ לִתֵּן, הֲרֵי נֶעֱקַר מִשֻּׁתְּפוּתָם. אֲבָל אִם אָמַר תָּדִיר: הֲרֵינִי מְשַׁלֵּם, אַף עַל גַּב דְּדָחָה אוֹתוֹ קְצָת, כֵּיוָן דְּלָא אַטְרְחֵי לְבֵית דִּין קָנִי רְוָחָא וְחַיָּב לִתֵּן לְיוֹרְשָׁיו. 

רְאוּבֵן וְשִׁמְעוֹן שֶׁהָיוּ שֻׁתָּפִים בְּחוֹב, וּרְאוּבֵן קִבֵּל הֶעָרֵב וּתְפָשׂוֹ הַשַּׂר, וְהֻצְרַךְ רְאוּבֵן לִפְטֹר הַחוֹב, כֵּיוָן שֶׁבְּאֹנֶס הָיָה פָּטוּר מִשִּׁמְעוֹן. 

שֻׁתָּפִים שֶׁיֵּשׁ לָהֶם חוֹב בְּיַחַד, וְרָצָה הָאֶחָד לְהִתְרַחֵק מִמְּקוֹמוֹ וּלְהוֹלִיךְ הַשְּׁטָר עִמּוֹ, חֲבֵרוֹ יָכוֹל לְעַכֵּב עָלָיו שֶׁלֹּא יוֹלִיךְ הַשְּׁטָר <small>וּכְמוֹ שֶׁנִּתְבָּאֵר סי"ג סִימָן זֶה. </small> 

אִם אֶחָד מֵהַשֻּׁתָּפִים טָעַן עֵסֶק הַשֻּׁתָּפוּת עַל בְּהֶמְתּוֹ אוֹ נְתָנוֹ בַּחֲנוּתוֹ בִּסְתָם, נוֹטֵל שְׂכַר בְּהֶמְתּוֹ אוֹ חֲנוּתוֹ תְּחִלָּה וְאַחַר כָּךְ יַחְלְקוּ הָרֶוַח אוֹ הַהֶפְסֵד. 

אֶחָד מֵהַשֻּׁתָּפִין שֶׁלָּקַח מִסְחוֹרַת הַשֻּׁתָּפוּת, בַּעֲצַת שֻׁתָּפוֹ, לְהוֹלִיכָהּ לְמָקוֹם אַחֵר לִמְכֹּר, וּכְשֶׁבָּאוּ לְחֶשְׁבּוֹן רוֹצֶה לִטֹּל מֵהַשֻׁתָּפוּת הוֹצָאוֹת מְזוֹנוֹתָיו, אֵין שׁוֹמְעִין לוֹ אֶלָּא אִם כֵּן יֵשׁ שָׁם מִנְהָג. 

אֶחָד מֵהָאַחִים הַשֻּׁתָּפִים שֶׁיֵּשׁ בְּיָדוֹ מָמוֹן, וְטוֹעֵן שֶׁהוּא שֶׁל אֲחֵרִים, עָלָיו לְהָבִיא רְאָיָה, כֵּיוָן שֶׁאֵינוֹ חָלוּק בְּעִסָתוֹ. וְאִם מֵת, עַל הָאֲחֵרִים לְהָבִיא רְאָיָה שֶׁהֵם שֶׁלָּהֶם. <small>וְעַיִּןִ לְעֵיּל סִימָן ס"ב נִתְבָּאֲרוּ דִינִין אֵלּוּ.</small> 

רְאוּבֵן וְשִׁמְעוֹן שֶׁשַּׂר אֶחָד חַיָּב לָהֶם מָמוֹן, וְשִׁמְעוֹן קִבֵּל הָעַרְבוּת בְּלֹא רְאוּבֵן, וְשִׁמְעוֹן הָלַךְ תַּחַת אוֹתוֹ שַׂר וְאֵינוֹ רַשַּׁאי לִתְבֹּעַ חוֹבוֹ, וּרְאוּבֵן מַזְהִירוֹ לִגְבּוֹת הַחוֹב, אֵין שִׁמְעוֹן חַיָּב לְהַקְנִיט הַשַּׂר שֶׁלּוֹ כְּדֵי לִגְבּוֹת חוֹבוֹ שֶׁל רְאוּבֵן. אַךְ אִם הוּא פָּטוּר מִמַּס בַּעֲבוּר אוֹתוֹ חוֹב, אוֹמְדִים כַּמָּה מַס הָיָה לוֹ לִתֵּן לְשָׁנָה, וְיִתֵּן לִרְאוּבֵן כְּפִי חֵלֶק שֶׁיֵּשׁ לוֹ בְּאוֹתוֹ חוֹב. 

שְׁנֵי שֻׁתָּפִים שֶׁקָּנוּ מֶשִׁי, וּכְשֶׁבָּאוּ לְמָכְרָהּ חָסְרָה מֵהַמִּשְׁקָל, גַּם זֶה בִּכְלַל הֶפְסֵד וִיחַלְּקוּהוּ בֵּינֵיהֶם. <small><small>(וְיִשָּׁבַע שִׁמְעוֹן שֶׁלֹּא שָׁלַח בּוֹ יָד וְשֶׁלֹּא פָשַׁע בִּשְׁמִירָתוֹ)</small>.</small> אֶחָד מֵהַשֻּׁתָּפִים שֶׁהוֹלִיךְ סְחוֹרַת הַשֻּׁתָּפוּת לְמָקוֹם אַחֵר לִמְכֹּר, וְנִשְׁבָּה וּפְדָאוֹ חֲבֵרוֹ מֵהָאֶמְצַע וּמִשְּׁבַח הַשֻּׁתָּפוּת, וְלֹא הָיוּ מַקְפִּידִים זֶה עַל זֶה, וּמֵת, יוֹרְשֵׁי הַמֵּת נוֹטְלִים בַּתְּחִלָּה מֵהָאֶמְצַע כְּשִׁעוּר פִּדְיוֹן אוֹתוֹ שֶׁנִּשְׁבָּה. <small>הַגָּה: כִּי אֵין שֻׁתָּף חַיָּב לִפְדּוֹת חֲבֵרוֹ אַף עַל פִּי שֶׁנִּתְפַּס מִכֹּחַ הַשֻּׁתָּפוּת <small><small>(שָׁם וְהַגָּהוֹת מָרְדְּכַי דב"ב)</small>.</small> וְאִם יֵשׁ מִנְהָג בְּזֶה הוֹלְכִין אַחֲרָיו <small><small>(תְּשׁוּבַת רַמְבַּ"ן סִימָן <small>(ב')</small> [כ'] וּמַהֲרִי"ק שֹׁרֶשׁ כ"ד וקכ"ה)</small>.</small> מִיהוּ, אִם קִבֵּל עֵסֶק וּתְפָסוֹ הַשַּׂר עִם שְׁאָר הַיְהוּדִים, וְהֻצְרַךְ לָתֵת מִן הָעִסְקָא בְּפִדְיוֹן נַפְשׁוֹ, אִם דֶּרֶךְ הָעִיר לָתֵת מִן הָעִסְקָא, הָוֵי כִּשְׁאָר מַס לָתֵת מִן הָעִסְקָא <small><small>(מָרְדְּכַי פֶּרֶק הַגּוֹזֵל בַּתְרָא)</small>.</small> וְכָל זֶה בְּשֻׁתָּפִים, אֲבָל מִי שֶׁשּׁוֹלֵחַ חֲבֵרוֹ בַּעֲסָקָיו וְנִתְפַּס, יֵשׁ אוֹמְרִים דְּאִם הָלַךְ בִּשְׁבִילוֹ בְּחִנָּם חַיָּב לִפְדּוֹתוֹ, דְּהָוֵי לֵהּ עָלָיו כְּשׁוֹאֵל שֶׁחַיָּב בְּאוֹנָסִין <small><small>(מָרְדְּכַי פֶּרֶק הָאֻמָּנִים וְהַגָּהוֹת שְׁנִיּוֹת)</small>,</small> וְיֵשׁ חוֹלְקִין <small><small>(תְּשׁוּבַת רַמְבַּ"ן סִימָן ב' וּמַהֲרִי"ק שֹׁרֶשׁ קל"א)</small>.</small> וְכֵן מִי שֶׁשָּׁלַח אַחַר חֲבֵרוֹ, וְקִבֵּל עָלָיו לִפְדּוֹתוֹ מִכָּל הֶפְסֵד, וְנִתְפַּס בַּדֶּרֶךְ, אֲפִלּוּ הָכִי פָטוּר לִפְדּוֹתוֹ, דְּאוֹנְסָא דְּלָא שְׁכִיחַ הוּא <small><small>(שָׁם וּבֵית יוֹסֵף סִימָן ר"ז בְּשֵׁם אֲגֻדָּה)</small>.</small>  
</small>
סוּס שֶׁהָיָה מְמֻשְׁכָּן לִרְאוּבֵן וְשִׁמְעוֹן, וְהִפְקִידוּהוּ לְגוֹי אֶחָד לְשָׁמְרוֹ, וְאָמַר שִׁמְעוֹן לַגּוֹי שֶׁיַּשְׁאִילוּהוּ לְלֵוִי, וְהוֹלִיכוֹ לְלֵוִי וְנִגְזַל מִמֶּנּוּ, אִם רָצָה רְאוּבֵן גּוֹבֶה מִשִּׁמְעוֹן, וְאִם רוֹצֶה גּוֹבֶה מִלֵּוִי. 

רְאוּבֵן שֶׁאָמַר לְשִׁמְעוֹן: כָּל מַה שֶּׁתַּעֲשֶׂה בְּשֶׁלְּךָ עֲשֵׂה בְּשֶׁלִי, וְהָלַךְ שִׁמְעוֹן וּפָטַר הַחוֹב שֶׁל שְׁנֵיהֶם, חַיָּב לְשַׁלֵּם לוֹ חֶלְקוֹ. <small>וְעַיֵּן עוֹד דִּינִין הַרְבֵּה בְּדִינֵי שֻׁתָּפוּת סִימָן צ"ג.</small> 

אָסוּר לְהִשְׁתַּתֵּף עִם עוֹבֵד אֱלִילִים. וְאִם נִשְׁתַּתֵּף וְנִתְחַיֵּב לוֹ שְׁבוּעָה, מֻתָּר לְקַבְּלָהּ. <small>וְעַיֵּן בְּאֹרַח חַיִּים סִימָן קנ"ו ובי"ד סִימָן קמ"ז. </small> 


Siman 177

אֶחָד מֵהָאַחִים שֶׁמִּנָּהוּ הַמֶּלֶךְ גַּבַּאי אוֹ סוֹפֵר שֶׁמַּכְנִיס וּמוֹצִיא בְּמָמוֹן הַמֶּלֶךְ, וְכֵן כָּל כַּיּוֹצֵא בָּזֶה מֵעֲבוֹדַת הַמֶּלֶךְ, אִם מֵחֲמַת אֲבִיהֶם מִנָּהוּ, כְּגוֹן שֶׁהָיָה אֲבִיהֶם יָדוּעַ בְּדָבָר זֶה וְאָמַר: נַעֲמִיד בְּנוֹ תַּחְתָּיו כְּדֵי לַעֲשׂוֹת חֶסֶד עִם הַיְתוֹמִים, הַפְּרָס שֶׁיִּטֹּל וְכָל הַשָּׂכָר שֶׁיִּשְׁתַּכֵּר בַּעֲבוֹדָה לְכָל הָאַחִים. וַאֲפִלּוּ הָיָה חָכָם בְּיוֹתֵר וְרָאוּי לְמַנּוֹתוֹ. וְאִם מֵחֲמַת עַצְמוֹ מִנָּהוּ, הֲרֵי זֶה לְעַצְמוֹ. וְהוּא הַדִּין לְהֶפְסֵד, שֶׁאִם נָטַל מִמֶּנּוּ הַמֶּלֶךְ מֵחֲמַת מָמוֹן הָאַחִים וְעָשְׁרָם, הַהֶפְסֵד לְכֻלָּם; וְאִם מֵחֲמַת עַצְמוֹ, שֶׁכְּבָר הָיָה עָשִׁיר, הַהֶפְסֵד לְעַצְמוֹ. <small>הַגָּה: וְכָל זֶה בְּאַחִין הַשֻּׁתָּפִין עֲדַיִן בְּנִכְסֵי אֲבִיהֶן, אֲבָל חָלְקוּ, לֹא <small><small>(טוּר בְּשֵׁם ר' יוֹנָה)</small>.</small> וְיֵשׁ אוֹמְרִים דְּהוּא הַדִּין בְּשֻׁתָּפִים אֲחֵרִים, אִם נָטַל אֶחָד מֵהֶן בִּשְׁבִיל כֻּלָּן, הָרֶוַח וְהַהֶפְסֵד לָאֶמְצַע <small><small>(טוּר)</small>.</small> וְיֵשׁ אוֹמְרִים דַּוְקָא לְאֻמָּנוּת הַמֶּלֶךְ, אֲבָל לְאֻמָּנוּת אַחֶרֶת הַכֹּל לְעַצְמוֹ <small><small>(שָׁם בְּשֵׁם הר"י הַלֵּוִי וּבֵית יוֹסֵף בְשֵׁם הָרַמְבַּ"ן)</small>.</small> וְיֵשׁ אוֹמְרִים דַּאֲפִלּוּ בְּאֻמָּנוּת הַמֶּלֶךְ, הוּא נוֹטֵל תְּחִלָּה טֹרַח מְלַאכְתּוֹ כְּפוֹעֵל בְּכָל יוֹם <small><small>(שָׁם בְּשֵׁם ה"ר יוֹנָה)</small>. </small> </small> 

חָלָה אֶחָד מֵהֶם, אִם בִּפְשִׁיעָה, כְּגוֹן שֶׁהָלַךְ בַּשֶּׁלֶג בַּחֹרֶף אוֹ בַּחוֹם בִּימוֹת הַחַמָּה וְכַיּוֹצֵא בָזֶה, אִם יֵשׁ קִצְבָה לִרְפוּאָתוֹ, מִתְרַפֵּא מִשֶּׁלּוֹ; וְאִם אֵין לָהּ קִצְבָה, מִתְרַפֵּא מִן הָאֶמְצַע. אֲבָל אִם חָלָה בְּאֹנֶס, אֲפִלּוּ יֵשׁ לָהּ קִצְבָה, מִתְרַפֵּא מִן הָאֶמְצַע, וְקֹדֶם שֶׁנִּתְרַפֵּא יְכוֹלִים לוֹמַר לוֹ: חֲלֹק עִמָּנוּ. <small>הַגָּה: וְיֵשׁ אוֹמְרִים בְּהֵפֶךְ, דִּפְשִׁיעָה בְּכָל עִנְיָן אֵינוֹ מִתְרַפֵּא מִן הָאֶמְצַע, וּבְחָלָה בְּאֹנֶס דַּוְקָא רְפוּאָה שֶׁאֵין לָהּ קִצְבָה מִתְרַפֵּא מִן הָאֶמְצַע <small><small>(טוּר)</small>.</small> </small> 

בַּמֶּה דְּבָרִים אֲמוּרִים שֶׁמִּתְרַפֵּא מִן הָאֶמְצַע, כְּשֶׁהוּא לְבַדּוֹ מִתְעַסֵק בָּאֻמָּנוּת וְהַשְּׁאָר בְּטֵלִים וְנוֹטְלִים חֵלֶק בָּרֶוַח. אֲבָל שְׁנֵי שֻׁתָּפִים שֶׁמִּתְעַסְקִים בְּאֻמָּנוּת אוֹ בִּסְחוֹרָה, וְחָלָה אֶחָד מֵהֶם, אֲפִלּוּ בְּאֹנֶס, מִתְרַפֵּא מִשֶּׁל עַצְמוֹ. <small>הַגָּה: וְדַוְקָא שֶׁאֵינָן נִזּוֹנִין מִן הַשֻּׁתָּפוּת, אֲבָל נִזּוֹנִין מִן הַשֻּׁתָּפוּת וְחָלָה בְּאֹנֶס, כָּל רְפוּאָה שֶׁאֵין לָהּ קִצְבָה כִּמְזוֹנוֹת דָּמְיָא <small><small>(בֵּית יוֹסֵף לְדַעַת הָרֹא"שׁ)</small>.</small> וְאִם שֻׁתָּף חַיָּב לִפְדּוֹת חֲבֵרוֹ, עַיִּןִ לְעֵיל סִימָן קע"ו סָעִיף מ"ח.</small> 

אֶחָד מֵהָאַחִים הַשֻּׁתָּפִים שֶׁרָצָה לֵילֵךְ לִלְמֹד תּוֹרָה אוֹ אֻמָּנוּת, יָשׁוּמוּ כַּמָּה יַגִּיעוּ לְחֶלְקוֹ בְּהוֹצָאָתָן כְּשֶׁהֵם בְּיַחַד וְכֵן יִתְּנוּ לוֹ, אַף עַל פִּי שֶׁצָּרִיךְ יוֹתֵר כְּשֶׁהוּא לְבַדּוֹ. 

שֻׁתָּף שֶׁאָמַר לְשֻׁתָּפוֹ: גְּנֹב, וְכָל נֶזֶק שֶׁיַּגִּיעַ לְךָ אֲשַׁלֵם, פָּטוּר, וְאַף עַל פִּי שֶׁנֶּהֱנֶה מֵאוֹתָהּ גְּנֵבָה. <small>וְע"ל סִימָן קע"ו סָעִיף י"ב. </small> סִימָן 


Siman 178

שֻׁתָּפִים שֶׁבִּקֵשׁ אֶחָד מֵהֶם מֵהַמּוֹכֵס שֶׁיִּמְחֹל לוֹ, וּמָחַל לוֹ, הוּא לָאֶמְצַע כְּאִלּוּ הוּא שְׁלוּחָם לְבַקֵּשׁ בִּשְׁבִיל כֻּלָּם. וְאִם מֵעַצְמוֹ בְּלֹא פִּיּוּס אָמַר: אֲנִי מוֹחֵל בִּשְׁבִיל פְּלוֹנִי, הוּא שֶׁלּוֹ לְבַדּוֹ. 

מִי שֶׁפְּטָרוֹ הַמֶּלֶךְ מִכָּל מִסִים וְאַרְנוֹנִיּוֹת, אַף עַל פִּי כֵן חַיָּבִים לִפְרֹעַ בַּמֶּה שֶׁהוֹצִיאוּ הַצִּבּוּר בְּצָרְכֵי הַצִּבּוּר וּבִשְׁמִירָתָן. <small>וְעַיֵּן לְעֵיל סִימָן קס"ג.</small> 

 שֻׁתָּף שֶׁיָּרַד לְשָׂדֶה הַמְשֻׁתֶּפֶת וַעֲבָדָהּ, חָשׁוּב כְּיוֹרֵד בִּרְשׁוּת וְנוֹטֵל כְּדִין אֲרִיסֵי הָעִיר, אֲפִלּוּ בְּקָמָה הָעוֹמֶדֶת לִקְצֹר, וַאֲפִלּוּ בְּשָׂדֶה שֶׁאֵינָהּ עֲשׂוּיָה לִטַּע. וְהוּא הַדִּין אִם מִתְעַסֵק בְּלֹא רְשׁוּת בְּדָבָר הַמִּטַּלְטֵל הַמְשֻׁתָּף. <small>הַגָּה: וְאֵין הַשֻׁתָּף נוֹטֵל הוֹצָאָה, רַק כְּפִי הַשֶּׁבַח שֶׁמַּשְׁבִּיחַ; וְאִם לֹא הִשְׁבִּיחַ כְּלוּם, אֵינוֹ נוֹטֵל כְּלוּם <small><small>(נִמּוּקֵי יוֹסֵף פֶּרֶק חֶזְקַת הַבָּתִּים וּמָרְדְּכַי פֶּרֶק הַגּוֹזֵל בַּתְרָא)</small>.</small> וְאִם מִחָה הַשֻׁתָּף הַשֵּׁנִי שֶׁלֹּא לַעֲשׂוֹת, כְּגוֹן שֶׁבָּנָה בִּנְיָן וְהוּא מוֹחֶה בוֹ, אִם הוּא דָּבָר שֶׁאִי אֶפְשָׁר מִלִּבְנוֹת, צָרִיךְ חֲבֵרוֹ לִתֵּן לוֹ חֶלְקוֹ; וְאִם אֵינוֹ צָרִיךְ לִבְנוֹת, יָכוֹל חֲבֵרוֹ לוֹמַר לוֹ: טוֹל עֵצֶיךָ וַאֲבָנֶיךָ. <small><small>(הגהמ"יי הִלְכוֹת גְּזֵלָה)</small>. </small> </small> 


Siman 179

דָּבָר הַיָּדוּעַ שֶׁהוּא מִשֶּׁל הַשֻּׁתָּפוּת, אֵין לְאֶחָד חֲזָקָה בּוֹ עַל חֲבֵרוֹ. וַאֲפִלּוּ נִשְׁתַּהָה בְּיָדוֹ זְמַן רַב, אֵינוֹ יָכוֹל לוֹמַר שֶׁלְּקָחוֹ מִמֶּנּוּ אוֹ שֶׁנְּתָנוֹ לוֹ בְּמַתָּנָה, אֶלָּא בִּרְאָיָה. וְלֹא מִבַּעְיָא בְּמִלְּתָא דִידִיעַ לְתַרְוַיְהוּ שָׁוֶה בְּשָׁוֶה, אֶלָּא אֲפִלּוּ חָזֵי דְּהַאי אַיְתֵי זוּזֵי וְהַאי אַיְתֵי זוּזֵי וּזְבָנוּ בְּהוּ עִסְקָא, וְלָא יְדִיעַ כַּמָּה אַיְתֵי כָּל חַד, וּבָתַר הָכִי נָפִיק הַאי עִסְקָא מִידָא דְחַד וְאָמַר: תְּרֵי תִלְתָּא דִידִי וְתִלְתָּא דְחַבְרָאִי, לָא מְהֵימָן, אֶלָּא פַּלְגֵּי לֵהּ בְּשָׁוֶה. וְהוּא דְלָא מָצִי לְמִטְעָן: לֹא הָיוּ דְּבָרִים מֵעוֹלָם, אוֹ: הֶחֱזַרְתִּיו לְךָ, כְּגוֹן דַּחֲזוֹ לֵהּ סַהֲדֵי תְּחוֹת יָדֵהּ וְיָדְעֵי דְּהוּא עִסְקָא דִזְבָנוּ תַּרְוַיְהוּ. <small>הַגָּה: וְדַוְקָא קֹדֶם שֶׁחָלְקוּ, אֲבָל לְאַחַר שֶׁחָלְקוּ יֵשׁ לָהֶן חֲזָקָה זֶה עַל זֶה <small><small>(בֵּית יוֹסֵף בְּשֵׁם הָרִי"ף, וְכֵן מַשְׁמָע מִדִּבְרֵי הָרַמְבַּ"ם פ"ה מִשֻּׁתָּפִים)</small>,</small> וְעַיִּןִ לְעֵיל סִימָן קמ"ט. </small> 


Siman 180

<small>נִתְבָּאֵר דִּינוֹ בְּטוּר יוֹרֶה דֵעָה סִימָן רכ"ו </small>


Siman 181

שַׁיָּרָא שֶׁהָיְתָה הוֹלֶכֶת בַּמִּדְבָּר, וְעָמַד עָלֶיהָ גַּיִס וּטְרָפָהּ, אִם אֵינָם יְכוֹלִים לְהַצִּיל מִיָּדָם, וְעָמַד אֶחָד מֵהֶם וְהִצִּיל, הִצִּיל לְעַצְמוֹ. וְאִם יְכוֹלִים הֵם לְהַצִּיל, וְקָדַם אֶחָד מֵהֶם וְהִצִּיל, אַף עַל פִּי שֶׁאָמַר: לְעַצְמִי אֲנִי מַצִּיל, הִצִּיל לָאֶמְצַע וְיִטֹּל כָּל אֶחָד מֵהֶם שֶׁלּוֹ. הָיוּ יְכוֹלִים לְהַצִּיל עַל יְדֵי הַדְּחָק, כָּל הַמַּצִּיל מַצִּיל לָאֶמְצַע, אֶלָּא אִם כֵּן אָמַר: לְעַצְמִי אֲנִי מַצִּיל, שֶׁאִם אָמַר כֵּן הֲרֵי זֶה מַצִּיל לְעַצְמוֹ, שֶׁכֵּיוָן שֶׁשָּׁמְעוּ הוּא אוֹמֵר: לְעַצְמִי אֲנִי מַצִּיל, הָיָה לָהֶם לִדְחֹק עַצְמָם וּלְהַצִּיל, וְכֵיוָן שֶׁיָּשְׁבוּ וְלֹא הִצִּילוּ הֲרֵי נִתְיָאֲשׁוּ מִן הַכֹּל. 

הָיוּ שְׁנֵי שֻׁתָּפִים, וְהִצִּיל אֶחָד מֵהֶם, הִצִּיל לָאֶמְצַע. וְאִם אָמַר: לְעַצְמִי אֲנִי מַצִּיל, הֲרֵי זֶה חָלַק מֵחֲבֵרוֹ וְהִצִּיל לְעַצְמוֹ, <small>הַגָּה: כָּל מַה שֶּׁהִגִּיעַ לְחֶלְקוֹ; אֲבָל אִם הִצִּיל יוֹתֵר, הוּא שֶׁלָּהֶם. וְדַוְקָא שֶׁהֵם יְכוֹלִים לְהַצִּיל, אֲבָל אִם אֵינָן יְכוֹלִין לְהַצִּיל, הַכֹּל שֶׁלּוֹ <small><small>(טוּר)</small>,</small> וְעַיֵּן לְעֵיל סִימָן קע"ו סָעִיף כ"ח. וְאִם אָמַר שֶׁאָמַר שֶׁהִצִּיל לְעַצְמוֹ, וְאֵין לוֹ עֵדִים, נִשְׁבָּע עַל כָּךְ וּמַחֲזִיק לְעַצְמוֹ <small><small>(מָרְדְּכַי פֶּרֶק הַגּוֹזֵל בַּתְרָא בְּשֵׁם ראבי"ה)</small>. </small> </small> 

וְכֵן הַשּׂוֹכֵר אֶת הַפּוֹעֵל לְהַצִּיל, כָּל שֶׁיַּצִּיל הֲרֵי הוּא לַמַּשְׂכִּיר. וְאִם אָמַר: לְעַצְמִי אֲנִי מַצִּיל, הֲרֵי זֶה חוֹזֵר בּוֹ מֵהַשְּׂכִירוּת, וְכָל שֶׁיַּצִּיל אַחַר שֶׁאָמַר "לִי" הֲרֵי הוּא שֶׁלּוֹ: 


Siman 182

<small>הַגָּה: בְּכָל דָּבָר שְׁלוּחוֹ שֶׁל אָדָם כְּמוֹתוֹ, חוּץ מִלִּדְבַר עֲבֵרָה, דְקַיְמָא לָן אֵין שָׁלִיחַ לִדְבַר עֲבֵרָה <small><small>(טוּר)</small></small>. וְדַוְקָא שֶׁהַשָּׁלִיחַ בַּר חִיּוּבָא, אֲבָל אִם אֵינוֹ בַּר חִיּוּבָא הָוֵי שָׁלִיחַ אֲפִלּוּ לִדְבַר עֲבֵרָה <small><small>(הַגָּהוֹת מַיְמוֹנִי פֶּרֶק ב' דִּשְׁלוּחִין)</small>.</small> </small> הָאוֹמֵר לִשְׁלוּחוֹ: צֵא וּמְכֹר לִי קַרְקַע אוֹ מִטַּלְטְלִין אוֹ: קְנֵה לִי, הֲרֵי זֶה מוֹכֵר וְלוֹקֵחַ וְעוֹשֶׂה לוֹ שְׁלִיחוּתוֹ וְכָל מַעֲשָׂיו קַיָּמִין; וְאֵין הָעוֹשֶׂה שָׁלִיחַ צָרִיךְ קִנְיָן וְלֹא עֵדִים, אֶלָּא בַּאֲמִירָה בְּעָלְמָא בֵּינוֹ לְבֵין חֲבֵרוֹ, וְאֵין צָרִיךְ עֵדִים אֶלָּא לְגַלּוֹת הַדָּבָר אִם כָּפַר אֶחָד מֵהֶם. <small>הַגָּה: וְלָכֵן הָאוֹמֵר לַחֲבֵרוֹ: קַח סְחוֹרָה זוֹ וְאֶשְׁתַּתֵּף עִמְּךָ, וְהָלַךְ וּקְנָאָהּ, לֹא יָכוֹל לַחֲזֹר בּוֹ, דְּהָוֵי כִּשְׁלוּחוֹ <small><small>(תְּשׁוּבַת הָרַשְׁבָּ"א סִימָן אֶלֶף ו')</small>.</small> </small> 

עָבַר הַשָּׁלִיחַ עַל דַּעַת מְשַׁלְּחוֹ, לֹא עָשָׂה כְּלוּם; וְדַוְקָא שֶׁהוֹדִיעַ שֶׁהוּא שָׁלִיחַ שֶׁל פְּלוֹנִי, לְפִיכָךְ אַף עַל פִּי שֶׁמָּשַׁךְ אוֹ הִמְשִׁיךְ, אִם נִמְצָא שֶׁעָבַר עַל דַּעַת מְשַׁלְּחוֹ בָּטֵל הַמִּקָּח וּמַחֲזִיר; אֲבָל אִם לֹא הוֹדִיעוֹ שֶׁהוּא שְׁלוּחוֹ שֶׁל פְּלוֹנִי, נִקְנָה הַמִּקָּח וְיִהְיֶה הַדִּין בֵּינוֹ וּבֵין זֶה שֶׁשְּׁלָחוֹ. 

טָעָה וְקָנָה בְּיֹקֶר, אֲפִלּוּ בְּכָל שֶׁהוּא, הַמִּקָּח בָּטֵל, בֵּין בְּקַרְקַע בֵּין בְּמִטַּלְטְלִין, שֶׁיֹּאמַר לוֹ: לְתַקּוֹנֵי שַׁדַּרְתִּיךְ וְלָא לְעַוּוֹתֵי. לְפִיכָךְ, אִם הִתְנָה עִמּוֹ שֶׁעָשָׂהוּ שָׁלִיחַ בֵּין לְתִקּוּן בֵּין לְעִוּוּת, אֲפִלּוּ מָכַר לוֹ שְׁוֵה מָנֶה בְּדִינָר, אוֹ לָקַח לוֹ שְׁוֵה דִינָר בְּמָנֶה, אֵינוֹ יָכוֹל לַחֲזֹר בּוֹ וְחַיָּב הַמְשַׁלֵּחַ לִתֵּן כְּפִי הַתְּנַאי. <small>הַגָּה: מִי שֶׁצִּוָּה לְאֶחָד שֶׁיִּתְעַסֵּק לוֹ בְּאֵיזוֹ דָּבָר וְהוּא הוֹצִיא עָלָיו הוֹצָאוֹת, אִם הוֹצִיא עָלָיו יוֹתֵר מִן הָרְגִילוּת לְהוֹצִיא עַל עֵסֶק כַּזֶּה אֵין צָרִיךְ לְהַחֲזִיר, דְּלָא אַסִּיק אַדַּעְתֵּהּ שֶׁיּוֹצִיא כָּל כָּךְ. אֲבָל אִם לֹא הוֹצִיא יוֹתֵר מִן הָרְגִילוּת, חַיָּב לְשַׁלֵּם לוֹ <small><small>(מַהֲרִי"ק שֹׁרֶשׁ י')</small>.</small> וְאִם יֵשׁ טַעֲנָה בֵּינֵיהֶם, עַיֵּן לְעֵיל סִימָן צ"א סָעִיף ג' וְסִימָן צ"ג סָעִיף ד'.</small> 

יֵשׁ מִי שֶׁאוֹמֵר, שֶׁכָּל זְמַן שֶׁלֹּא יְבָרֵר הַמְשַׁלֵּחַ שֶׁעֲשָׂאוֹ שָׁלִיחַ לִקְנוֹת לוֹ סְתָם, יָכוֹל הַמּוֹכֵר לוֹמַר שֶׁהִתְנָה עִמּוֹ בֵּין לְתַקֵּן בֵּין לְעַוֵּת, וְהַמּוֹצִיא מֵחֲבֵרוֹ עָלָיו הָרְאָיָה. 

אִם הִטְעָה הַשָּׁלִיחַ אֶת הַלּוֹקֵחַ, דִּינוֹ כִּשְׁאָר כָּל אָדָם שֶׁהַמֶּכֶר קַיָּם עַד שְׁתוּת, וְזָכָה הַמְשַׁלֵּחַ בַּיִּתְרוֹן. 

נָתַן מָעוֹת לִשְׁלוּחוֹ לִקְנוֹת לוֹ קַרְקַע, וְקָנָה לוֹ שֶׁלֹּא בְּאַחֲרָיוּת, הֲרֵי זֶה עִוּוּת, וְהַשָּׁלִיחַ לוֹקֵחַ אוֹתָהּ לְעַצְמוֹ שֶׁלֹּא בְאַחֲרָיוּת כְּמוֹ שֶׁעָשָׂה, וְחוֹזֵר וּמוֹכֵר לַמְשַׁלֵּחַ בְּאַחֲרָיוּת, הוֹאִיל וְקָנָה אוֹתָהּ בִּמְעוֹתָיו, וְהָאַחֲרָיוּת עַל הַשָּׁלִיחַ. <small>הַגָּה: וְדַוְקָא שֶׁהַמְשַׁלֵּחַ מַסְפִּיק עַצְמוֹ בְּאַחֲרָיוּת הַשָּׁלִיחַ וְרוֹצֶה בְּקִיּוּם הַמִּקָּח; אֲבָל אִם אֵינוֹ מַסְפִּיק עַצְמוֹ בְּזֶה, וְרוֹצֶה לְבַטְּלוֹ, הָרְשׁוּת בְּיָדוֹ <small><small>(רַ"ן רֵישׁ פֶּרֶק ב' דְּקִדּוּשִׁין)</small>.</small> יֵשׁ אוֹמְרִים דַּוְקָא שֶׁאֵין לוֹ לַשָּׁלִיחַ לְהַחֲזִיר מָעוֹתָיו לַמְשַׁלֵּחַ, אֲבָל אִם רוֹצֶה לְהַחֲזִיר לוֹ מָעוֹתָיו הָרְשׁוּת בְּיָדוֹ <small><small>(טוּר בְּשֵׁם הָרֹא"שׁ)</small>.</small> </small> 

הַנּוֹתֵן מָעוֹת לִשְׁלוּחוֹ לִקְנוֹת לוֹ פֵּרוֹת וְיִפְסֹק עִם הַמּוֹכֵר לִתְּנָם לוֹ בְּיוֹם פְּלוֹנִי, וְטָעָה הַשָּׁלִיחַ וְלֹא הִתְנָה שֶׁיִּתְּנֵם לוֹ כִּשְׁעַת הַזּוֹל, וְהוּזְלוּ, הֲרֵי זֶה עִוּוּת וְהַמְשַׁלֵּחַ יָכוֹל לַחֲזֹר בּוֹ, וְאֵין צָרִיךְ לְקַבֵּל מִי שֶׁפָּרַע לֹא הַשָּׁלִיחַ וְלֹא הַמְשַׁלֵּחַ. <small>וַאֲפִלּוּ לֹא הוֹדִיעוֹ שֶׁהוּא שָׁלִיחַ, רַק קָנָה סְתָם <small><small>(בֵּית יוֹסֵף בְּשֵׁם תַּלְמִידֵי רַשְׁבָּ"א וְהָרַ"ן)</small>.</small> </small> 

הָאוֹמֵר לִשְׁלוּחוֹ: מְכֹר מִשָּׂדִי בֵּית סְאָה, וְהָלַךְ וּמָכַר בֵּית סְאָתַיִם, הֲרֵי זֶה מוֹסִיף עַל דְּבָרָיו וְקָנָה הַלּוֹקֵחַ בֵּית סְאָה בִּלְבַד. וּמִיהוּ, הַלּוֹקֵחַ יָכוֹל לַחֲזֹר וְלוֹמַר: אֵינִי רוֹצֶה לִקְנוֹת אֶלָּא סְאָתַיִם בְּיַחַד. 

אָמַר לֵהּ: מְכֹר בֵּית סְאָתַיִם, וּמָכַר לוֹ בֵּית סְאָה, הֲרֵי זֶה מַעֲבִיר עַל דְּבָרָיו וְלֹא קָנָה הַלּוֹקֵחַ: 

אָמַר לֵהּ: מְכֹר שָׂדֶה לְאָדָם אֶחָד, וְהָלַךְ הַשָּׁלִיחַ וּמְכָרָהּ לִשְׁנַיִם, מִמְכָּרוֹ בָּטֵל; שֶׁהֲרֵי עָבַר עַל דְּבָרָיו. <small>וְיֵשׁ אוֹמְרִים דְּדַוְקָא שֶׁמָּכַר לָהֶן בִּשְׁנֵי שְׁטָרוֹת <small><small>(טוּר)</small>.</small> </small> 

אָמַר לֵהּ: מְכֹר שָׂדֶה, וְלֹא פֵרַשׁ, אֲפִלּוּ מָכַר לְמֵאָה מִמְכָּרוֹ קַיָּם. בַּמֶּה דְּבָרִים אֲמוּרִים, בְּשֶׁמָּכַר בִּשְׁטָר אֶחָד, אוֹ כְּשֶׁמְּכָרָם בְּב' שְׁטָרוֹת וְהֶחְתִּימָם הַשָּׁלִיחַ. אֲבָל אִם מָכַר לִשְׁנַיִם בִּשְׁנֵי שְׁטָרוֹת, וְלֹא הֶחְתִּימָם הַשָּׁלִיחַ, מִכְרוֹ בָּטֵל. 

עָשָׂה שָׁלִיחַ לִקְנוֹת לוֹ שָׂדֶה, וְאָמַר הַמּוֹכֵר לַשָּׁלִיחַ: עַל תְּנַאי שֶׁיַּחְזִירֵהוּ לִי כְּשֶׁיִּהְיוּ לִי מָעוֹת, וְהֵשִׁיב הַשָּׁלִיחַ: אַתָּה וְהַמְשַׁלֵּחַ חֲבֵרִים בְּטוֹב תִּתְפַּשְּׁרוּ, אֵינוֹ מָכוּר אֶלָּא עַל זֶה הַתְּנַאי, וְצָרִיךְ לְהַחֲזִיר לוֹ כְּשֶׁיִּרְצֶה הַמּוֹכֵר. וְדִין הַפֵּרוֹת שֶׁאָכַל נִתְבָּאֵר בַּטּוּר יוֹרֶה דֵעָה סִימָן קע"ד. 


Siman 183

הַנּוֹתֵן מָעוֹת לִשְׁלוּחוֹ לִקְנוֹת לוֹ סְחוֹרָה יְדוּעָה, וְלֹא לְקָחָהּ, אֵין לוֹ עָלָיו אֶלָּא תַּרְעֹמֶת. וְאִם יָדוּעַ שֶׁלָּקַח <small>בִּמְעוֹת הַמְשַׁלֵּחַ,</small> מוֹצִיא מִמֶּנּוּ בְּעַל כָּרְחוֹ. 

 הַנּוֹתֵן מָעוֹת לַחֲבֵרוֹ לִקְנוֹת לוֹ קַרְקַע אוֹ מִטַּלְטְלִים, וְהִנִּיחַ מְעוֹת חֲבֵרוֹ אֶצְלוֹ, וְהָלַךְ וְקָנָה לְעַצְמוֹ בִּמְעוֹתָיו, מַה שֶּׁעָשָׂה עָשׂוּי, וַהֲרֵי הוּא מִכְּלַל הָרַמָּאִים. וְאִם הָיָה יוֹדֵעַ שֶׁזֶּה הַמּוֹכֵר אוֹהֵב אוֹתוֹ וּמְכַבְּדוֹ וּמוֹכֵר לוֹ וְאֵינוֹ מוֹכֵר לִמְשַׁלְּחוֹ, הֲרֵי זֶה מֻתָּר לִקְנוֹת לְעַצְמוֹ, וְהוּא שֶׁיּוֹדִיעֶנּוּ. וְאִם מְפַחֵד שֶׁמָּא יָבֹא אַחֵר וִיקַדְּמֶנּוּ לִקְנוֹת, הֲרֵי זֶה קוֹנֶה לְעַצְמוֹ וְאַחַר כָּךְ מוֹדִיעוֹ. <small>הַגָּה: קְנָאָהּ סְתָם בִּמְעוֹתָיו, יָכוֹל לוֹמַר אַחַר כָּךְ: לְעַצְמִי קָנִיתִי <small><small>(בֵּית יוֹסֵף בְּשֵׁם רַ"ן פ"ב דְּקִדּוּשִׁין)</small>.</small> וְדַוְקָא בְּקַרְקַע סְתָם, אֲבָל בְּקַרְקַע מְיֻחָד הוֹאִיל וְהוּא מִנְהַג רַמָּאוּת וַדַּאי מֵעִקָּרָא קְנָאָהּ לַמְשַׁלֵּחַ, וְלֹא יָכוֹל לַחֲזֹר בּוֹ <small><small>(רַ"ן ספ"ב דְּקִדּוּשִׁין)</small>.</small> קְנָאָהּ בְּאֶחָד מִדַּרְכֵי הַקְנָאָה בְּלֹא מָעוֹת, זָכָה הַמְשַׁלֵּחַ, וַאֲפִלּוּ מְכָרָם הַשָּׁלִיחַ אֵינוֹ כְּלוּם <small><small>(בֵּית יוֹסֵף בְּשֵׁם תְּשׁוּבַת הָרַשְׁבָּ"א)</small>.</small> </small> 

שָׁלִיחַ שֶׁקָּנָה לְעַצְמוֹ בִּמְעוֹת הַמְשַׁלֵּחַ, אַף עַל פִּי שֶׁזְּקָפָן עָלָיו בְּמִלְוָה, הַמִּקָּח שֶׁל מְשַׁלֵּחַ. <small>הַגָּה: מִיהוּ, אִם אָמַר הַשָּׁלִיחַ לִפְנֵי עֵדִים שֶׁחוֹזֵר בִּשְׁלִיחוּתוֹ, יֵשׁ אוֹמְרִים דְּקָנָה לְעַצְמוֹ <small><small>(הַמַּגִּיד פ"ז דִּמְכִירָה וּמָרְדְּכַי פֶּרֶק הַגּוֹזֵל קַמָּא)</small>,</small> וְיֵשׁ אוֹמְרִים דִּבְכָל עִנְיָן הוּא שֶׁל הַמְשַׁלֵּחַ <small><small>(ר' יְרוּחָם נכ"ו ח"א וב"י סִימָן קע"ו שְׁתֵּי הַדֵּעוֹת)</small>.</small> </small> 

רְאוּבֵן שֶׁאָמַר לְשִׁמְעוֹן: זָבִין לִי הַאי מִידִי, וּזְבִין לֵהּ סְתָמָא, קַנְיֵהּ רְאוּבֵן מִשְּׁעַת מְשִׁיכַת שִׁמְעוֹן. וְאַף עַל פִּי שֶׁחָזַר שִׁמְעוֹן אַחַר מְשִׁיכָה וְאָמַר: לְעַצְמִי כִּוַּנְתִּי לִקְנוֹת, אֵינוֹ נֶאֱמָן, אַף עַל גַּב דְּיָהִיב שִׁמְעוֹן דָּמִים שֶׁלּוֹ, קַנְיֵהּ רְאוּבֵן וְיָהִיב לְשִׁמְעוֹן זוּזֵי. אֲבָל אִם חָזַר בּוֹ שִׁמְעוֹן קֹדֶם מְשִׁיכָה, וְאָמַר שֶׁקּוֹנֶה לְעַצְמוֹ, אֲפִלּוּ חָזַר בֵּין מַתַּן מָעוֹת לַמְּשִׁיכָה, קָנָה לְעַצְמוֹ אִי יָהִיב שִׁמְעוֹן לַמּוֹכֵר זוּזֵי מִדִּילֵהּ. אֲבָל אִי יָהִיב רְאוּבֵן זוּזֵי לְשִׁמְעוֹן, וְאָזִיל וְיָהִיב זוּזֵי לַמּוֹכֵר בִּשְׁמָא דִרְאוּבֵן, וּמִקַּמֵּי מְשִׁיכָה הֲדַר בֵּהּ שִׁמְעוֹן וְאָמַר: לְעַצְמִי אֲנִי קוֹנֶה, לֹא קָנָה שִׁמְעוֹן עַד דְּמוֹדַע לַמּוֹכֵר וּמְכַוֵּן מוֹכֵר לְאַקְנוּיֵי לֵהּ. בַּמֶּה דְּבָרִים אֲמוּרִים, בִּדְאָמַר: זָבִין לִי, אֲבָל אִי אָמַר: אַיְתֵי לִי דְאִזְבִּין, וְאָזַל וּזְבִין לְנַפְשֵׁהּ, זָכָה. <small>הַגָּה: רְאוּבֵן שֶׁהָיָה יוֹדֵעַ סְחוֹרָה בְּזוֹל וְאָמַר לְשִׁמְעוֹן לִקְנוֹתָהּ לָהֶם בְּיַחַד, וְשִׁמְעוֹן שָׁתַק וּקְנָאָהּ, וְשׁוּב אוֹמֵר: לְעַצְמִי קָנִיתִי, אִם קְנָאָהּ בְּמָעוֹת שֶׁלּוֹ זָכָה שִׁמְעוֹן בַּמֶּה שֶׁקָּנָה, וַאֲפִלּוּ אִם נִתְרַצָּה בַּתְּחִלָּה בְּפֵרוּשׁ, יָכוֹל לַחֲזֹר בּוֹ וְאֵינוֹ אֶלָּא רַמַּאי. אֲבָל אִם קְנָאָהּ בִּמְעוֹת רְאוּבֵן, צָרִיךְ לַחֲלֹק עִמּוֹ <small><small>(בֵּית יוֹסֵף בְּשֵׁם עִטּוּר וְהַגָּהוֹת מָרְדְּכַי פ"ד דְּב"מ)</small> ; </small> וְאֵין הַמְשַׁלֵּחַ יָכוֹל לַחֲזֹר בּוֹ, וַאֲפִלּוּ קָנָה שִׁמְעוֹן בִּמְעוֹת עַצְמוֹ <small><small>(בֵּית יוֹסֵף בְּשֵׁם רַשְׁבָּ"א)</small>.</small> </small> 

נָתַן מָעוֹת לִשְׁלוּחוֹ לִקְנוֹת לוֹ חִטִּים, בֵּין לִסְחוֹרָה בֵין לַאֲכִילָה, וְהָלַךְ וְקָנָה לוֹ שְׂעוֹרִים, אוֹ בְּהֵפֶךְ; אִם הָיָה בָּהֶם הֶפְסֵד, הוּא לַשָּׁלִיחַ; וְאִם הָיָה בָהֶם רֶוַח, הוּא לַמְשַׁלֵּחַ. <small>הַגָּה: וְהוּא הַדִּין אִם נָתַן לוֹ מָעוֹת בְּמַחֲצִית שָׂכָר נַמֵּי דִינָא הָכִי <small><small>(טוּר)</small>. </small> וְכֵן אִם שְׁלָחוֹ עִם סְחוֹרָה לְהוֹלִיכָהּ לְמָקוֹם פְּלוֹנִי וְהַשָּׁלִיחַ הוֹלִיכָהּ לְמָקוֹם אַחֵר; אִם הִפְסִיד, הַהֶפְסֵד לְעַצְמוֹ; וְאִם הִרְוִיחַ, הָרֶוַח לִשְׁנֵיהֶם <small><small>(טוּר סִימָן קע"ו וְרַבֵּינוּ יְרוּחָם נ"ל ח"א)</small>.</small> </small> 

הָיָה הַשַּׁעַר קָצוּב וְיָדוּעַ, וְהוֹסִיפוּ לַשָּׁלִיחַ בְּמִנְיָן אוֹ בְּמִשְׁקָל אוֹ בְּמִדָּה, כָּל שֶׁהוֹסִיפוּ לוֹ הַמּוֹכְרִים הֲרֵי הוּא שֶׁל שְׁנֵיהֶם, וְחוֹלֵק הַתּוֹסֶפֶת הַשָּׁלִיחַ עִם בַּעַל הַמָּעוֹת. וְאִם הָיָה דָּבָר שֶׁאֵין לוֹ קִצְבָה, הַכֹּל לְבַעַל הַמָּעוֹת. <small>מִיהוּ, אִם אָמַר הַמּוֹכֵר בְּפֵרוּשׁ שֶׁנּוֹתֵן לַשָּׁלִיחַ, הַכֹּל שֶׁל שָׁלִיחַ <small><small>(רַ"ן פֶּרֶק אַלְמָנָה נִזּוֹנֵית וּתְשׁוּבַת רַמְבַּ"ן סִימָן ס')</small> <small>(עי' בד"מ דכ"כ לְדַעַת רַשִׁ"י)</small>.</small> </small> 

שָׁלַח שְׁלוּחוֹ לְקַבֵּל מָעוֹת מֵהַגּוֹי, וְטָעָה הַגּוֹי וְנָתַן לוֹ יוֹתֵר, הַכֹּל לַשָּׁלִיחַ. <small>הַגָּה: וְדַוְקָא שֶׁיָּדַע הַשָּׁלִיחַ בַּטָּעוּת קֹדֶם שֶׁבָּאוּ לְיַד הַמְשַׁלֵּחַ, אֲבָל אִם לֹא יָדַע בַּטָּעוּת הַהוּא וְנָתְנוֹ לְיַד הַמְשַׁלֵּחַ, הַכֹּל שֶׁל הַמְשַׁלֵּחַ <small><small>(מָרְדְּכַי פֶּרֶק אַלְמָנָה נִזּוֹנֶת)</small>.</small> ומי שֶׁהָיָה עוֹשֶׂה סְחוֹרָה עִם הַגּוֹי, וּבָא חֲבֵרוֹ וְסִיְּעוֹ וְהִטְעָה הַגּוֹי בְּמִדָּה אוֹ בְּמִשְׁקָל אוֹ בְּמִנְיָן, חוֹלְקִין הָרֶוַח בֵּין שֶׁעָשָׂה עִמּוֹ בְּשָׂכָר אוֹ בְּחִנָּם <small><small>(מָרְדְּכַי פֶּרֶק הנ"ל וּתְשׁוּבַת מיי' דְּקִנְיָן סִימָן כ"ב וד"ע אַף לְהָרֹא"שׁ)</small>.</small> </small> 

רְאוּבֵן שָׁלַח אֶת שִׁמְעוֹן שֶׁיִּקַּח לוֹ בֶּגֶד בְּהַקָּפָה, וּכְשֶׁהִגִּיעַ זְמַן הַפֵּרָעוֹן נָתַן לוֹ הַמָּעוֹת לִפְרֹעַ וְנִמְצָא שֶׁהַמּוֹכֵר שְׁכָחָם, צָרִיךְ לְהַחֲזִירָם לִרְאוּבֵן וְאֵינוֹ יָכוֹל לוֹמַר: אֲנִי רוֹצֶה לְעַכְּבָם שֶׁמָּא אַחַר זְמַן יִזְכְּרֵם הַגּוֹי, וְגַם אֵינוֹ יָכוֹל לוֹמַר: אֲנִי רוֹצֶה לְקַדֵּשׁ הַשֵּׁם וּלְהַחֲזִירָם לַגּוֹי <small><small>(דּוֹמֶה לָזֶה בַּטּוּר וּבְדִבְרֵי הַמְחַבֵּר בסי' ע"ב סל"ח)</small>.</small> 

וְהוּא הַדִּין אִם רְאוּבֵן חַיָּב מָעוֹת לְגוֹי, וּנְתָנָם לַחֲבֵרוֹ לְפָרְעוֹ וּשְׁכָחָם הַגּוֹי, יַחֲזִיר לִרְאוּבֵן. <small>הַגָּה: וְכֵן מִי שֶׁנָּתַן בְּיַד חֲבֵרוֹ חֲמִשִּׁים זְהוּבִים לְפַשֵּׁר עִם בַּעֲלֵי חוֹבוֹת שֶׁלּוֹ, וּפָשַׁר בְּכ"ה, הַמּוֹתָר לַמְשַׁלֵּחַ <small><small>(בֵּית יוֹסֵף בְּשֵׁם הַגָּהוֹת מָרְדְּכַי דִּכְתֻבּוֹת)</small>.</small> וְכֵן אִם נָתַן לוֹ מָאתַיִם לְשַׁלֵּם לַגּוֹי, וְהַשָּׁלִיחַ הִטְעָה לַגּוֹי וְנָתַן לוֹ רַק מֵאָה, וְהַגּוֹי סָבוּר שֶׁנָּתַן לוֹ מָאתַיִם, דְּהַכֹּל לַמְשַׁלֵּחַ, דְּהָוָה לֵהּ כְּאִלוּ מָחַל הַגּוֹי חֲצִי הַחוֹב, דְּהָוֵי שֶׁל מְשַׁלֵּחַ <small><small>(הַגָּהוֹת מָרְדְּכַי פֶּרֶק אַלְמָנָה נִזּוֹנֶת)</small>. </small> </small> 


Siman 184

שְׁלֹשָׁה שֶׁנָּתְנוּ מָעוֹת לְאֶחָד לִקְנוֹת לָהֶם מֵקָּח, אִם הָיוּ הַמָּעוֹת מְעֹרָבִים וְקָנָה בְּמִקְצַת הַדָּמִים, אַף עַל פִּי שֶׁהָיְתָה כַּוָּנַת הַשָּׁלִיחַ שֶׁזֶּה שֶׁקָּנָה לְאֶחָד מֵהֶם, הֲרֵי הַמִּקָּח שֶׁל כֻּלָּם וְחוֹלְקִים אוֹתוֹ לְפִי מְעוֹתֵיהֶם. <small>הַגָּה: מִיהוּ, אִם פֵּרַשׁ בְּהֶדְיָא שֶׁקָּנָה לְאֶחָד מֵהֶן, הֲרֵי חָזַר מִשְּׁלִיחוּת הָאֲחֵרִים וְזָכָה זֶה שֶׁקָּנָה לוֹ <small><small>(טוּר בְּשֵׁם ר' יְשַׁעְיָה)</small>.</small> </small> הָיוּ מָעוֹת שֶׁל כָּל אֶחָד מֵהֶם צְרוּרִים וַחֲתוּמִים, אַף עַל פִּי שֶׁהָיָה בְּלֵב הַשָּׁלִיחַ הַזֶּה שֶׁיִּקְנֶה הַמִּקָּח לְכֻלָּם, לֹא קָנָה אֶלָּא זֶה שֶׁקָּנָה הַמִּקָּח בִּמְעוֹתָיו, בִּלְבַד. 

רְאוּבֵן שֶׁקָּנָה שָׂדֶה מִשִּׁמְעוֹן וְאָמַר לֵהּ לְלֵוִי: קָנִיתִי אוֹתָהּ, וְכָתַב שְׁטָר מֶכֶר בְּשֵׁם לֵוִי, וְחָזַר רְאוּבֵן וְאָמַר לְשִׁמְעוֹן: לְעַצְמִי קְנִיתִיהָ חֲזֹר וּכְתֹב שְׁטָר מֶכֶר בִּשְׁמִי, אֵין כּוֹפִין אֶת הַמּוֹכֵר לִכְתֹּב לוֹ שְׁטָר אַחֵר בְּשֵׁם רְאוּבֵן. וְאִם הִתְנָה עִמּוֹ מִתְּחִלָּה וְאָמַר לֵהּ: לְעַצְמִי אֲנִי קוֹנֶה, וְזֶה שֶׁאֶכְתֹּב שְׁטָר בְּשֵׁם לֵוִי כְּדֵי שֶׁלֹּא יֵדְעוּ בִּי שֶׁאֲנִי הוּא הַקּוֹנֶה, הֲרֵי זֶה כּוֹפֵהוּ לִכְתֹּב שְׁטָר אַחֵר בִּשְׁמוֹ. וְלֹא עוֹד, אֶלָּא אֲפִלּוּ לֹא אָמַר כֵּן לַמּוֹכֵר, אֶלָּא שֶׁאָמַר לְעֵדִים תְּחִלָּה בִּפְנֵי הַמּוֹכֵר: יֵשׁ לָכֶם לִכְתֹּב לִי שְׁטָר אַחֵר עַל שְׁמִי, כּוֹפִין אוֹתוֹ לִכְתֹּב שְׁטָר אַחֵר עַל שְׁמוֹ. <small>הַגָּה: וְאִם קָנָה קַרְקַע תְּחִלָּה עַל שֵׁם לֵוִי, אַף עַל פִּי שֶׁלֵּוִי לֹא עֲשָׂאוֹ שָׁלִיחַ, אִם קָנָה בְּמָעוֹת לֵוִי לֹא יוּכַל לַחֲזֹר בּוֹ <small><small>(הַגָּהוֹת מָרְדְּכַי פ"ד דִּמְצִיעָא)</small>. </small> </small> 


Siman 185

הַסַרְסוּר, שָׁלִיחַ הוּא, אֶלָּא שֶׁנּוֹטֵל שְׂכַר שְׁלִיחוּתוֹ. לְפִיכָךְ, אִם שִׁנָּה דַּעַת הַבְּעָלִים, מְשַׁלֵּם מַה שֶּׁהִפְסִיד. כֵּיצַד, רְאוּבֵן שֶׁנָּתַן חֵפֶץ לְשִׁמְעוֹן הַסַרְסוּר, וְאָמַר לֵהּ: מְכֹר לִי זֶה וְאַל תִּמְכֹּר בְּפָחוֹת מִמֵּאָה, וְהָלַךְ וּמְכָרוֹ בַּחֲמִשִּׁים, מְשַׁלֵּם הַחֲמִשִּׁים מִבֵּיתוֹ. מָכַר בְּמָאתַיִם, הַכֹּל לִרְאוּבֵן. <small>הַגָּה: מִי שֶׁשָּׁלַח שָׁלִיחַ לְהוֹלִיךְ לוֹ דָּבָר לְמָקוֹם אֶחָד, וּבְתוֹךְ כָּךְ שָׁלַח לוֹ דּוֹרוֹן, הָוֵי שׁוֹמֵר שָׂכָר <small><small>(הַגָּהוֹת מָרְדְּכַי דב"מ)</small>.</small> </small> 

אֵין שָׁלִיחַ יָכוֹל לִקְנוֹת לְעַצְמוֹ, אֲפִלּוּ בְּאוֹתָם דָּמִים שֶׁהִרְשׁוּהוּ בְּעָלִים לְמָכְרוֹ. 

נָתַן חֵפֶץ לְסַרְסוּר לְמָכְרוֹ בְּאַרְבָּעָה, וְאָמַר הַסַרְסוּר כְּשֶׁבָּא הַחֵפֶץ לְיָדוֹ: הֵילָךְ אַרְבָּעָה בִּשְׁבִילוֹ, וְנִתְפַּיֵּס הַמּוֹכֵר, אֵינוֹ יָכוֹל לַחֲזֹר בּוֹ, אַף עַל גַּב דְּמֵעִקָּרָא לָאו אַדַּעְתָּא דְהָכִי נְתָנוֹ לוֹ. 

אָמַר בַּעַל הַבַּיִת לַסַרְסוּר: הַמּוֹתָר שֶׁיִּמָּכֵר עַל כָּךְ יִהְיֶה שֶׁלְּךָ, אַף עַל פִּי שֶׁשָּׁתַק הַסַרְסוּר, זָכָה בַּמּוֹתָר. 

רְאוּבֵן אוֹמֵר: בְּמֵאָה אָמַרְתִּי לְךָ לְמָכְרוֹ, וְהַסַרְסוּר אוֹמֵר: בַּחֲמִשִּׁים אָמַרְתָּ לִי וְכֵן מָכַרְתִּי, נִשְׁבָּע הַסַרְסוּר שְׁבוּעַת הַתּוֹרָה, שֶׁהֲרֵי הוֹדָה בְּמִקְצַת. וְאִם כְּבָר נָתַן לוֹ הַחֲמִשִּׁים, אוֹ שֶׁאָמַר לֵהּ: הֵילָךְ, נִשְׁבָּע הֶסֵת שֶׁעָשָׂה שְׁלִיחוּתוֹ, וְזָכָה הַלּוֹקֵחַ. וְאִם יָדַע הַלּוֹקֵחַ שֶׁחֵפֶץ זֶה שֶׁל רְאוּבֵן הוּא וְזֶה הַמּוֹכֵר לוֹ סַרְסוּר הוּא, יַחֲזִיר הַחֵפֶץ לַבְּעָלִים וְיַחֲרִים עַל מִי שֶׁנָּתַן לוֹ רְשׁוּת לִמְכֹּר בַּחֲמִשִּׁים אוֹ שֶׁרָצָה בַּחֲמִשִּׁים וְחָזַר בּוֹ אַחַר שֶׁקָּנִיתִי. <small>הַגָּה: וְיֵשׁ אוֹמְרִים דְּאֵין הַקּוֹנֶה צָרִיךְ לְהַחֲזִיר, אֲפִלּוּ מוֹדֶה סַרְסוּר לְדִבְרֵי הַמּוֹכֵר <small><small>(טוּר בְּשֵׁם הָרַאֲבַ"ד)</small>.</small> </small> 

כָּל סַרְסוּר שֶׁהוֹדִיעַ לַלּוֹקֵחַ שֶׁחֵפֶץ זֶה אוֹ קַרְקַע זֶה שֶׁל רְאוּבֵן, וְאַחַר שֶׁקָּנָה הַלּוֹקֵחַ אָמַר הַמּוֹכֵר: אֵינִי רוֹצֶה לִמְכֹּר בְּדָמִים אֵלּוּ, מַחֲזִיר הַלּוֹקֵחַ, שֶׁהֲרֵי לֹא פָסַק לוֹ דָּמִים וְאָמַר לוֹ מְכֹר בְּכָךְ וְכָךְ. <small>הַגָּה: וְיֵשׁ אוֹמְרִים דַּוְקָא שֶׁלֹּא אָמַר לוֹ כְּלוּם בִּשְׁעַת שֶׁהִפְקִידוֹ, אֲבָל <small><small>(אִם)</small></small> אָמַר לוֹ: מְכֹר בַּמֶּה שֶׁתִּמְצָא, לֹא יוּכַל הַמּוֹכֵר לַחֲזֹר בּוֹ וּמַה שֶּׁעָשָׂה הַסַּרְסוּר עָשָׂה <small><small>(טוּר בְּשֵׁם הָרַאֲבַ"ד)</small>.</small> רְאוּבֵן הָיָה לוֹ בַּיִת לִמְכֹּר, וּבָא שִׁמְעוֹן וְסִרְסֵר לְמָכְרוֹ לְלֵוִי, וְאָמַר רְאוּבֵן שֶׁלֵּוִי שׂוֹנְאוֹ וְאֵינוֹ רוֹצֶה לִמְכֹּר לוֹ, וְאַחַר כֵּן מְכָרוֹ לְלֵוִי עַל יְדֵי אַחֵר, חַיָּב לִתֵּן לְשִׁמְעוֹן סַרְסְרוּתוֹ <small><small>(בֵּית יוֹסֵף בְּשֵׁם הָרֹא"שׁ כְּלָל ק"ה סִימָן א')</small>.</small> </small> 

כָּל סַרְסוּר שֶׁאָבַד הַחֵפֶץ מִיָּדוֹ אוֹ נִגְנַב, אֲפִלּוּ בִּשְׁעַת הֲלִיכָה, חַיָּב לְשַׁלֵּם, מִפְּנֵי שֶׁהוּא נוֹשֵׂא שָׂכָר. 

רְאוּבֵן נָתַן טַבַּעַת לְסַרְסוּר לִמְכֹּר, וְהִפְסִיד הָאֶבֶן מֵהַטַּבַּעַת, יִשָּׁבַע הַסַרְסוּר שֶׁאֵינָהּ בִּרְשׁוּתוֹ, וְיִשָּׁבַע כַּמָּה הָיָה שָׁוֶה הָאֶבֶן, וְיִפָּרַע שָׁוְיָהּ. 

הַנּוֹתֵן כֵּלָיו לְסַרְסוּר לְמַשְׁכְּנָם לוֹ, וְאָמַר: אֵינִי יוֹדֵעַ הֵיכָן מִשְׁכַּנְתִּים, פְּשִׁיעוּתָא הִיא וְחַיָּב לְשַׁלֵּם. וְאִם אָמַר לוֹ: מַשְׁכְּנֵם בְּיַד פְּלוֹנִי, וְכֵן עָשָׂה, וְאַחַר כָּךְ כָּפַר בּוֹ אוֹתוֹ פְּלוֹנִי, פָּטוּר הַסַרְסוּר. 

סַרְסוּר שֶׁנָּתַן כְּלִי לְבַקְּרוֹ, וְלֹא רָצָה הַמְבַקֵּר לְהַחֲזִירוֹ, חַיָּב הַסַרְסוּר. וְכָל שֶׁכֵּן שֶׁאֵין לַסַרְסוּר לִמְכֹּר חֵפֶץ בְּאַשְׁרַאי, אֶלָּא אִם כֵּן נָטַל רְשׁוּת מִבַּעַל הַכְּלִי. <small>הַגָּה: הַשַּׁדְּכָן הָוֵי כְּמוֹ סַרְסוּר. וְאִם הַשַּׁדְּכָן רוֹצֶה שֶׁיְּשַׁלְמוּ לוֹ מִיָּד שְׂכַר שַׁדְּכָנוּת, וְהַבְּעָלִים אֵינָם רוֹצִים לְשַׁלֵּם עַד הַנִּשּׂוּאִין, תָּלוּי בְּמִנְהָג הַמְּדִינָה. וּבְמָקוֹם שֶׁאֵין מִנְהָג, הַדִּין עִם הַבְּעָלִים. וּבְמָקוֹם שֶׁאֵין צָרִיךְ לְשַׁלֵּם לוֹ עַד הַנִּשּׂוּאִין, אִם חָזְרוּ בָּהֶן וְנִתְבַּטֵּל הַשַּׁדְּכָנוּת פְּטוּרִים הַבְּעָלִים מִלְּשַׁלֵּם לוֹ שְׂכָרוֹ, אֶלָּא אִם כֵּן הִתְנוּ בְּהֶדְיָא עַל מְנָת שֶׁיִּתְפַּיֵּס, וְאָז צָרִיךְ לְשַׁלֵּם לוֹ מִיָּד, אֲפִלּוּ יַחְזְרוּ בָּהֶן <small><small>(פְּסָקִים וּכְתָבִים מהרא"י סִימָן פ"ה)</small>. </small> </small> 


Siman 186

הַלּוֹקֵחַ כֵּלִים מִבֵּית הָאֻמָּן לְשַׁגְּרָן לְבֵית חָמִיו, וְאָמַר לוֹ: אִם מְקַבְּלִים אוֹתָם מִמֶּנִי אֶתֵּן לְךָ דְּמֵיהֶם, וְאִם לָאו אֶתֵּן לְךָ שָׂכָר מוּעָט, וְנֶאֶנְסוּ בַּהֲלִיכָה, חַיָּב. וְאִם נֶאֶנְסוּ בַּחֲזָרָה, פָּטוּר. אֲבָל אִם נִגְנְבוּ אוֹ אָבְדוּ, חַיָּב. 

נְטָלָם עַל מְנָת לְמָכְרָם, וְאָמַר לֵהּ: אִם יִמָּכְרוּ בְּמָקוֹם פְּלוֹנִי אוֹ עַד זְמַן פְּלוֹנִי אֶתֵּן לְךָ דָּמִים כָּךְ וְכָךְ, וְאִם לֹא יִמָּכְרוּ אַחֲזִירֵם לְךָ, וְנֶאֶנְסוּ בֵּין בַּהֲלִיכָה בֵּין בַּחֲזָרָה, חַיָּב לְשַׁלֵּם. וְיֵשׁ אוֹמְרִים דְּהָנֵי מִלֵּי בְּדָבָר שֶׁיֵּשׁ לוֹ קוֹנִים הַרְבֵּה וְיָכוֹל לְמָכְרוֹ מִיָּד בַּדָּמִים שֶׁקָּצַב, אֶלָּא שֶׁמְּחַזֵּר לְמָכְרוֹ בְּיוֹתֵר כְּדֵי שֶׁיִּשְׂתַּכֵּר בּוֹ, דְּאִם לֹא כֵן פָּטוּר מֵאֳנָסִים, וְאֵינוֹ חַיָּב אֶלָּא בִּגְנֵבָה וַאֲבֵדָה, כְּדִין סַרְסוּר. <small>הַגָּה: וְאִם קָצַב לוֹ דָמִים וְאָמַר לוֹ: כָּל הָרֶוַח מִזֶּה נַחֲלֹק בֵּינֵינוּ, אֵין לוֹ אֶלָּא דִּין סַרְסוּר וְאֵינוֹ חַיָּב בָּאֳנָסִין <small><small>(בֵּית יוֹסֵף)</small>. </small> </small> 


Siman 187

כָּל שָׁלִיחַ שֶׁטָּעַן שֶׁאֵרְעוֹ אֹנֶס פְּלוֹנִי וְהִפְסִיד כָּךְ וְכָךְ, הֲרֵי זֶה נִשְׁבָּע שְׁבוּעַת הַשּׁוֹמְרִים עַל טַעֲנָתוֹ, וְיִפָּטֵר. וְאִם הָיָה הָאֹנֶס בְּמָקוֹם שֶׁאֶפְשָׁר לְהָבִיא עָלָיו עֵדִים, אוֹ דָּבָר שֶׁהוּא גָּלוּי וְיָדוּעַ, שֶׁהֲרֵי יִמְצָא עֵדִים, הֲרֵי זֶה צָרִיךְ לְהָבִיא רְאָיָה עַל טַעֲנָתוֹ; וְאִם לֹא הֵבִיא עֵדִים, אֵינוֹ נֶאֱמָן, וּמְשַׁלֵּם. 

מַעֲשֶׂה בְּאֶחָד שֶׁאָמַר לִשְׁלוּחוֹ: קְנֵה לִי אַרְבַּע מֵאוֹת גַּרְבֵּי יַיִן, מִמָּעוֹת שֶׁהָיוּ לוֹ בְּיָדוֹ, וְקָנָה לוֹ וְנִמְצָא חֹמֶץ, אָמְרוּ חֲכָמִים: מִנְיָן גָּדוֹל כָּזֶה שֶׁהֶחְמִיץ, קוֹל יֵשׁ לוֹ, הוֹאִיל וְאֶפְשָׁר לְהָבִיא רְאָיָה, יָבִיא רְאָיָה שֶׁלֹּא הָיָה הַיַּיִן חֹמֶץ בְּשָׁעָה שֶׁלָּקַח, וְיִפָּטֵר; וְאִם לֹא יָבִיא רְאָיָה, יְשַׁלֵּם. וְכֵן כַּיּוֹצֵא בָּזֶה מִדְּבָרִים שֶׁהָרְאָיָה מְצוּיָה בָּהֶם, אֲבָל דָּבָר הַנֶּעֱלָם שֶׁאֵין רְאָיָתוֹ מְצוּיָה, יִשָּׁבַע עָלָיו. 

וְכֵן הַדִּין בְּכָל טְעָנוֹת שֶׁיִּטְעֹן הַשֻׁתָּף כַּיּוֹצֵא בוֹ. וְכֵן הַדִּין בְּטַעֲנַת הַשּׁוֹמְרִים, אִם הָרְאָיָה יְכוֹלָה לִהְיוֹת, אוֹ יָבִיא רְאָיָה עַל טַעֲנָתוֹ אוֹ יְשַׁלֵּם. <small>הַגָּה: וְדַוְקָא בְּטַעֲנַת שׁוֹמְרִין, אֲבָל בְּטַעֲנַת פֵּרָעוֹן וַהֲשָׁבָה וְכַיּוֹצֵא בָהּ, דַּעֲבִידֵי אִינְשֵׁי דְפָרְעֵי בְצִנְעָא, אֲפִלּוּ יֵשׁ רְאָיָה מִפְטָר בִּשְׁבוּעָה <small><small>(טוּר בְּשֵׁם הָרְמַ"ה)</small>.</small> </small> 

נָתַן מָעוֹת לַחֲבֵרוֹ לִקְנוֹת לוֹ חִטִּים, וְכֵן עָשָׂה, וְשָׂם הַחִטִּים בְּבַיִת אֶחָד וְנִרְקְבוּ מֵחֲמַת גְּשָׁמִים שֶׁיָּרְדוּ עֲלֵיהֶם, חַיָּב לְשַׁלֵּם: 


Siman 188

אֵין הַגּוֹי נַעֲשָׂה שָׁלִיחַ לְדָבָר מֵהַדְּבָרִים שֶׁבָּעוֹלָם, וְכֵן אֵין יִשְׂרָאֵל נַעֲשָׂה שָׁלִיחַ לְגוֹי לְדָבָר מֵהַדְּבָרִים. 

עוֹשֶׂה אָדָם שָׁלִיחַ, אִישׁ אוֹ אִשָּׁה, וַאֲפִלּוּ אֵשֶׁת אִישׁ; וַאֲפִלּוּ עֶבֶד וְשִׁפְחָה, הוֹאִיל וְהֵם בְּנֵי דַעַת וְיֶשְׁנָם בְּמִקְצַת מִצְוֹת, נַעֲשִׂים שְׁלוּחִים לְמַשָּׂא וּמַתָּן. אֲבָל מִי שֶׁאֵינָם בְּנֵי דַעַת, וְהֵם: חֵרֶשׁ שׁוֹטֶה וְקָטָן, אֵינָם נַעֲשִׂים שְׁלוּחִים וְלֹא עוֹשִׂים שָׁלִיחַ, אֶחָד הַקָּטָן וְאֶחָד הַקְּטַנָּה. לְפִיכָךְ, הַשּׁוֹלֵחַ בְּנוֹ קָטָן אֵצֶל הַחֶנְוָנִי, <small>וְנָתַן בְּיָדוֹ פֻּנְדְּיוֹן שֶׁהוּא שְׁנֵי אִסָּרִין וּנְתָנוֹ לַחֶנְוָנִי, </small> וּמָדַד לוֹ בְּאִסָר שֶׁמֶן וְנָתַן לוֹ אֶת הָאִסָר, וְאִבֵּד אֶת הַשֶּׁמֶן וְאֶת הָאִסָר, הַחֶנְוָנִי חַיָּב לְשַׁלֵּם, שֶׁלֹּא שְׁלָחוֹ אֶלָּא לְהוֹדִיעוֹ, וְלֹא הָיָה לוֹ לְשַׁלֵּחַ אֶלָּא עִם בֶּן דַּעַת; וְכֵן כָּל כַּיּוֹצֵא בָּזֶה. <small>הַגָּה: וְעַל הַצְּלוֹחִית שֶׁנָּתַן הַמְשַׁלֵּחַ לְיַד הַקָּטָן וּמָדַד הַחֶנְוָנִי לְתוֹכוֹ, אִם שִׁבְּרוֹ הַקָּטָן, הַחֶנְוָנִי פָטוּר, אֶלָּא אִם כֵּן לְקָחוֹ מִיָּדוֹ וּמָדַד לַאֲחֵרִים וְהֶחֱזִירוֹ לְיָדוֹ <small><small>(טוּר)</small>.</small> </small> וְאִם פֵּרַשׁ וְאָמַר: שְׁלַח לִי עִם הַקָּטָן, הֲרֵי זֶה פָּטוּר. 

הָאוֹמֵר לַחֲבֵרוֹ: מָנֶה שֶׁיֵּשׁ לִי בְּיָדְךָ, בֵּין מִלְוָה בֵּין פִּקָּדוֹן, שְׁלָחֵהוּ לִי בְּיַד פְּלוֹנִי, אֲפִלּוּ הָיָה קָטָן, אִם רָצָה לְשַׁלְּחוֹ בְּיָדוֹ, נִפְטַר וְאֵינוֹ חַיָּב בְּאַחֲרָיוּתוֹ. 

הַשּׁוֹלֵחַ לַחֲבֵרוֹ לִשְׁלֹחַ לוֹ עַל יְדֵי שָׁלִיחַ מָעוֹת שֶׁהָיוּ לוֹ בְּיָדוֹ מִלְוָה אוֹ פִּקָּדוֹן, נִתְבָּאֵר בְּסִימָן קכ"א. 

 כָּל הֵיכָא שֶׁהַשָּׁלִיחַ מְשַׁנֶּה מִדַּעַת הַמְשַׁלֵּחַ, בָּטֵל הַשְּׁלִיחוּת מִכֹּל וָכֹל. 

מִי שֶׁהִגִּיעַ לוֹ הֶזֵּק בְּמָמוֹנוֹ מֵחֲמַת שְׁלִיחוּת שׁוֹלְחוֹ, אוֹ שֶׁהֶעֱלִילוּ עָלָיו מֵחֲמַת הַשְּׁלִיחוּת וְהִפְסִידוּהוּ מָמוֹן, אֵין הַמְשַׁלֵּחַ חַיָּב לְשַׁלֵּם לוֹ נִזְקוֹ. <small>וְעַיֵּן לְעֵיל סִימָן קע"ו סָעִיף מ"ח. </small> 


Siman 189

אֵין הַמִּקָּח נִגְמַר בִּדְבָרִים; שֶׁהָאוֹמֵר לַחֲבֵרוֹ: הֵיאַךְ אַתָּה נוֹתֵן לִי חֵפֶץ זֶה, וְאָמַר לֵהּ: בְּכָךְ וְכָךְ, וְנִתְרַצּוּ שְׁנֵיהֶם וּפָסְקוּ הַדָּמִים, יְכוֹלִים לַחֲזֹר שְׁנֵיהֶם, אֲפִלּוּ הָיָה הַדָּבָר בִּפְנֵי עֵדִים, וְאָמְרוּ לָהֶם: הֱווּ עָלֵינוּ עֵדִים שֶׁמָּכַר זֶה וְשֶׁלָּקַח זֶה, הֲרֵי זֶה אֵינוֹ כְּלוּם עַד שֶׁיִּגָּמֵר הַמִּקָּח, כָּל דָּבָר וְדָבָר כָּרָאוּי לוֹ: קַרְקַע לְפִי קִנְיָנוֹ, וּבַעֲלֵי חַיִּים לְפִי קִנְיָנָם, וּמִטַּלְטְלִים לְפִי קִנְיָנָם. וּלְאַחַר שֶׁנִּגְמַר הַמִּקָּח, כָּל אֶחָד לְפִי קִנְיָנוֹ, אֵין שׁוּם אֶחָד מֵהֶם יָכוֹל לַחֲזֹר בּוֹ, אֲפִלּוּ לֹא הָיוּ עֵדִים בַּדָּבָר. <small>הַגָּה: וַאֲפִלּוּ מָחֲלוּ זֶה לָזֶה אַחַר כָּךְ, לָא מְהַנֵּי, אֶלָּא צְרִיכִין לַחֲזֹר וּלְהַקְנוֹת זֶה לְזֶה <small><small>(תה"ד סִימָן שי"א וְרִיבָ"שׁ סִימָן תק"י)</small>. </small> </small> 


Siman 190

קַרְקַע נִקְנָה בְּאֶחָד מֵאַרְבָּעָה דְבָרִים: בְּכֶסֶף, בִּשְׁטָר, בַּחֲזָקָה וּבְקִנְיָן סוּדָר. <small>הַגָּה: וּכְדִין הַמִּקָּח כָּךְ דִּין שְׂכִירוּת קַרְקַע כָּל יְמֵי הַשְּׂכִירוּת. וְעַיֵּן לְקַמָּן סוֹף סִימָן קצ"ה.</small> 

בְּכֶסֶף כֵּיצַד, מָכַר לוֹ בַּיִת אוֹ שָׂדֶה וְנָתַן לוֹ כֶּסֶף שְׁוֵה פְרוּטָה, קָנָה, וְאֵין אֶחָד מֵהֶם יָכוֹל לַחֲזֹר בּוֹ. וַאֲפִלּוּ נָתַן לוֹ הַכֶּסֶף עַל מְנַת שֶׁיַּחְזִירֵהוּ לוֹ, קָנָה. 

הָאוֹמֵר לַחֲבֵרוֹ: תֵּן מָנֶה לִפְלוֹנִי וּקְנֵה לְךָ קַרְקַע שֶׁלִּי, כֵּיוָן שֶׁנָּתַן, קָנָה. 

יֵשׁ אוֹמְרִים שֶׁהוּא הַדִּין לָאוֹמֵר לַחֲבֵרוֹ: הֵילָךְ מָנֶה וְיִהְיֶה שָׂדְךָ מָכוּר לִפְלוֹנִי, כֵּיוָן שֶׁקִּבֵּל זֶה מִמֶּנּוּ נִקְנָה הַשָּׂדֶה לְאוֹתוֹ פְּלוֹנִי. <small>הַגָּה: וְהוּא שֶׁאוֹתוֹ פְלוֹנִי חָפֵץ בְּזֶה, כְּגוֹן שֶׁעֲשָׂאוֹ שָׁלִיחַ, אוֹ שֶׁאָמַר לַמּוֹכֵר: שָׂדְךָ קָנוּי לִי בַּמֶּה שֶׁנָּתַן לְךָ פְּלוֹנִי <small><small>(טוּר)</small>.</small> </small> 

וְכֵן יֵשׁ אוֹמְרִים, שֶׁהוּא הַדִּין לְאוֹמֵר לַחֲבֵרוֹ: תֵּן מָנֶה לִפְלוֹנִי וְיִהְיֶה שָׂדִי מָכוּר לוֹ לְאוֹתוֹ פְלוֹנִי עַצְמוֹ, כֵּיוָן שֶׁקִּבֵּל פְּלוֹנִי הַמָּנֶה מִזֶּה, נִקְנָה לוֹ לְאוֹתוֹ פְלוֹנִי עַצְמוֹ הַשָּׂדֶה. <small>וְהוּא שֶׁהַלּוֹקֵחַ חָפֵץ בָּזֶה, וּכְדֶרֶךְ שֶׁנִּתְבָּאֵר בְּסָמוּךְ.</small> 

וְכֵן יֵשׁ אוֹמְרִים, שֶׁהוּא הַדִּין לָאוֹמֵר לַחֲבֵרוֹ: הֵילָךְ מָנֶה, וְיִהְיֶה שָׂדִי מָכוּר לְךָ עַצְמְךָ בּוֹ, כֵּיוָן שֶׁזָּכָה בַּמָּנֶה נִקְנֶה לוֹ הַשָּׂדֶה, וְהוּא שֶׁיִּהְיֶה אָדָם חָשׁוּב שֶׁהַמּוֹכֵר נֶהֱנֶה בַּמֶּה שֶׁהוּא מְקַבֵּל מִמֶּנּוּ מַתָּנָה. <small>הַגָּה: רְאוּבֵן שֶׁהָיָה חַיָּב לְשִׁמְעוֹן מָנֶה, וְהִגִּיעַ זְמַן הַפֵּרָעוֹן, וְאָמַר שִׁמְעוֹן לִרְאוּבֵן: אֶמְכֹּר לְךָ קַרְקַע בְּמָנֶה, וְנִתְרַצָּה רְאוּבֵן וְנָתַן לוֹ מָנֶה, לֹא יוּכַל שִׁמְעוֹן לוֹמַר: מָנֶה זוֹ אֲנִי גוֹבֶה בְּחוֹבִי, רַק הַקַּרְקַע קְנוּיָה לִרְאוּבֵן וְאַחַר כָּךְ יִגְבֶּה שִׁמְעוֹן חוֹבוֹ <small><small>(מָרְדְּכַי סוֹף כְּתֻבּוֹת)</small>.</small> </small> 

בַּמֶּה דְּבָרִים אֲמוּרִים שֶׁקָּנָה בְּכֶסֶף לְבַדּוֹ, בְּמָקוֹם שֶׁאֵין דֶּרֶךְ לִכְתֹּב שְׁטָר; אֲבָל בְּמָקוֹם שֶׁדַּרְכָּן לִכְתֹּב שְׁטָר, לֹא קָנָה עַד שֶׁיִּכְתֹּב אֶת הַשְּׁטָר: 

הִתְנָה הַלּוֹקֵחַ וְאָמַר: אִם אֶרְצֶה אֶקְנֶה בְּכֶסֶף, וְאִם אֶרְצֶה אֶקְנֶה בִּשְׁטָר, וְנָתַן הַכֶּסֶף עַל תְּנַאי זֶה, הֲרֵי זֶה קַיָּם וְאֵין הַמּוֹכֵר יָכוֹל לַחֲזֹר בּוֹ מִפְּנֵי הַתְּנַאי, וְהַלּוֹקֵחַ יָכוֹל לַחֲזֹר בּוֹ עַד שֶׁיִּכְתֹּב לוֹ הַשְּׁטָר. וְכֵן אִם הִתְנָה הַמּוֹכֵר בְּזֶה, אָז הַדָּבָר תָּלוּי בּוֹ: 

הַקּוֹנֶה מֵחֲבֵרוֹ קַרְקַע, וּפָסְקוּ הַדָּמִים וְהִנִּיחַ מַשְׁכּוֹן עֲלֵיהֶם, לֹא קָנָה, וְכָל הָרוֹצֶה לַחֲזֹר מִשְּׁנֵיהֶם, חוֹזֵר. <small>הַגָּה: אֲבָל אִם אָמַר לוֹ: קְנֵה בְּגוּף הַמַּשְׁכּוֹן כְּפִי מְעוֹתֶיךָ, קָנָה <small><small>(תוס' וּמָרְדְּכַי פ"ק דְּקִדּוּשִׁין)</small>.</small> <small>(וְעַיֵּן לְקַמָּן סִימָן ר"ד סָעִיף ה' וְסִימָן ר"ז סָעִיף י"ז)</small>:</small> 

הַמּוֹכֵר שָׂדֶה לַחֲבֵרוֹ בְּאֶלֶף זוּז, וְנָתַן לוֹ מִקְצָת הַדָּמִים, וְהָיָה יוֹצֵא וְנִכְנָס וְתוֹבֵעַ שְׁאַר הַדָּמִים, אֲפִלּוּ לֹא נִשְׁאַר לוֹ אֶלָּא זוּז אֶחָד, לֹא קָנָה הַלּוֹקֵחַ אֶת כֻּלָּהּ, אַף עַל פִּי שֶׁכָּתַב הַשְּׁטָר אוֹ הֶחֱזִיק. חָזַר בּוֹ הַלּוֹקֵחַ, יַד הַמּוֹכֵר עַל הָעֶלְיוֹנָה, רָצָה אוֹמֵר לוֹ: הֵילָךְ מְעוֹתֶיךָ, אוֹ: קְנֵה מֵהַקַּרְקַע כְּנֶגֶד הַמָּעוֹת שֶׁנָּתַתָּ, וְנוֹתֵן לוֹ מֵהַזִּבּוּרִית שֶׁבָּהּ, <small>וְנוֹתֵן לוֹ כְּפִי הַשַּׁעַר שֶׁל עַכְשָׁיו <small><small>(רַ"ן פ"ק דְּקִדּוּשִׁין הַמַּגִּיד <small>(פ"ה)</small> <small>(פ"ח)</small> דִּמְכִירָה ב"י בְּשֵׁם הָרֹא"שׁ)</small>.</small>  וְאִם חָזַר הַמּוֹכֵר, יַד הַלּוֹקֵחַ עַל הָעֶלְיוֹנָה, רָצָה אוֹמֵר לוֹ: תֵּן לִי מָעוֹתַי, אוֹ: תֵּן לִי קַרְקַע כְּנֶגֶד מָעוֹתַי, וְנוֹטֵל מֵהַיָּפֶה שֶׁבָּהּ <small>כַּשַּׁעַר שֶׁפָּסְקוּ <small><small>(פּוֹסְקִים הנ"ל)</small>.</small> </small> וְאִם לֹא הָיָה יוֹצֵא וְנִכְנָס וְתוֹבֵעַ, קָנָה הַלּוֹקֵחַ אֶת כֻּלָּהּ, וְאֵין אֶחָד מֵהֶם יָכוֹל לַחֲזֹר בּוֹ, וּשְׁאָר הַדָּמִים עָלָיו כִּשְׁאָר הַחוֹבוֹת. <small>הַגָּה: וְכֵן אִם זָקַף עָלָיו הַנִּשְׁאַר בְּמִלְוָה, אַף עַל פִּי שֶׁיָּצָא וְנִכְנַס אַחַר הַדָּמִים, קָנָה. וְכָל זֶה שֶׁנָּתַן לוֹ מִקְצָת הַדָּמִים בְּתוֹרַת פֵּרָעוֹן, אֲבָל לֹא נָתַן לוֹ אֶלָּא בְּעֵרָבוֹן בְּעָלְמָא, אֲפִלּוּ לֹא נָפִיק וְעַיֵּל אַזּוּזֵי, לֹא קָנָה רַק נֶגֶד מָעוֹתָיו <small><small>(הַכֹּל בַּטּוּר)</small>, </small> אֶלָּא אִם כֵּן פֵּרַשׁ שֶׁיִּקְנֶה נֶגֶד הַכֹּל, וּשְׁנֵיהֶם יְכוֹלִין לַחֲזֹר בָּהֶן, וְלֹא קָנָה רַק מִן הַגָּרוּעַ שֶׁבַּשָּׂדֶה נֶגֶד מָעוֹתָיו <small><small>(בֵּית יוֹסֵף בְּשֵׁם תוס' וְהַמָּרְדְּכָי וְהַגָּהוֹת אֲשֵׁרִ"י פֶּרֶק הַזָּהָב)</small>.</small> </small> 
</small>
מָכַר שָׂדֵהוּ מִפְּנֵי רָעָתָהּ, אַף עַל פִּי שֶׁהוּא יוֹצֵא וְנִכְנָס וְתוֹבֵעַ שְׁאָר הַדָּמִים, קָנָה הַכֹּל, וְאֵין הַלּוֹקֵחַ יָכוֹל לַחֲזֹר בּוֹ, שֶׁזֶּה שֶׁתּוֹבֵעַ וְרוֹדֵף לֹא מִפְּנֵי שֶׁעֲדַיִן לֹא גָּמַר וְהִקְנָה, אֶלָּא כְּדֵי שֶׁלֹּא יַחֲזֹר בּוֹ הַלּוֹקֵחַ. וְכֵן הַדִּין בְּמוֹכֵר מִטַּלְטְלִים, אַף עַל פִּי שֶׁמָּשַׁךְ הַלּוֹקֵחַ הַפֵּרוֹת וְהוֹצִיאָן לִרְשׁוּתוֹ וְהַמּוֹכֵר נִכְנַס וְיוֹצֵא עַל שְׁאָר הַדָּמִים, לֹא קָנָה, וְיַד הַחוֹזֵר בּוֹ עַל הַתַּחְתּוֹנָה, כְּמוֹ שֶׁנִּתְבָּאֵר, אֶלָּא אִם כֵּן מָכַר מִפְּנֵי רָעַת מִמְכָּרוֹ, שֶׁאָז קָנָה הַכֹּל. 

מִי שֶׁמָּכַר נְכָסָיו מִפְּנֵי שֶׁרוֹצֶה לֵילֵךְ לָדוּר בְּעִיר אַחֶרֶת, כְּמוֹכֵר שָׂדֵהוּ מִפְּנֵי רָעָתָהּ דָּמֵי. 

לָקַח שָׂדֶה שְׁוֵה מָנֶה בְּמָאתַיִם, וְנָתַן לוֹ מִקְצָת דָּמִים, וְהַמּוֹכֵר נִכְנַס וְיוֹצֵא לִתְבֹּעַ הַשְּׁאָר, הֲרֵי זֶה סָפֵק אִם הוּא כְּמוֹכֵר שָׂדֵהוּ מִפְּנֵי רָעָתָהּ אִם לָאו. וּלְפִיכָךְ, הָרוֹצֶה לַחֲזֹר, מִשְּׁנֵיהֶם, אֵינוֹ יָכוֹל לַחֲזֹר; וְאִם תָּפַס הַמּוֹכֵר מִמִּקָּח שֶׁמָּכַר כְּנֶגֶד הַמָּעוֹת שֶׁנִּשְׁאֲרוּ לוֹ, אֵין מוֹצִיאִין מִיָּדוֹ. 

בִּקֵּשׁ לִמְכֹּר שָׂדֶה בְּמֵאָה וְלֹא מָצָא קוֹנֶה לְשָׂדֶה שָׁוֶה מֵאָה, וְהֻצְרַךְ לִמְכֹּר בְּמָאתַיִם וְקִבֵּל קְצָת מֵהַדָּמִים וְעַיֵּל וְנָפִיק אַשְּׁאָרָא, לֹא קָנָה, וּשְׁנֵיהֶם יְכוֹלִים לַחֲזֹר בָּהֶם. אֲבָל אִם הוּא בְּעִנְיָן שֶׁאִם הָיָה רוֹצֶה לִטְרֹחַ הָיָה מוֹצֵא לִמְכֹּר שָׂדֶה בְּמָנֶה, וְלֹא טָרַח וּמָכַר בְּמָאתַיִם, הֲרֵי זֶה סָפֵק. לְפִיכָךְ, הָרוֹצֶה לַחֲזֹר, מִשְּׁנֵיהֶם, אֵינוֹ יָכוֹל לַחֲזֹר; וְאִם תָּפַס הַמּוֹכֵר מִמִּקָּח שֶׁמָּכַר כְּנֶגֶד הַמָּעוֹת שֶׁנִּשְׁאֲרוּ לוֹ, אֵין מוֹצִיאִין מִיָּדוֹ: 

הָא דְּאַמְרֵינָן דְּכִי עַיֵּל וְנָפִיק אַזּוּזֵי לֹא קָנָה, הַיְנוּ בִּדְיַדְעִינָן דְּלָא מַזְבִּין אֶלָּא מִשּׁוּם דְּצָרִיךְ לִדְמֵי; וַאֲפִלּוּ אִם קָבַע זְמַן לְפֵרָעוֹן וּכְשֶׁהִגִּיעַ הַזְּמַן דְּחָקוֹ לִפְרֹעַ לוֹ מָעוֹתָיו וְזֶה דוֹחֵהוּ, וְהַדַּיָן רוֹאֶה שֶׁהוּא דָחוּק לְמָעוֹת וְעַיֵּל וְנָפִיק אַזּוּזֵי, לֹא קָנָה: 

יֵשׁ מִי שֶׁאוֹמֵר, דְּעַיֵּל וְנָפִיק אַזּוּזֵי הַיְנוּ שֶׁהָלַךְ אֵלָיו לְבַקֵּשׁ מָעוֹתָיו שְׁנֵי פְּעָמִים, לָא שְׁנָא מְצָאוֹ וּבִקֵּשׁ מִמֶּנּוּ, לָא שְׁנָא לֹא מְצָאוֹ רַק שֶׁגִּלָּה דַעְתּוֹ שֶׁהָלַךְ לְבַקְּשׁוֹ. וְדַוְקָא דְּעַיֵּל וְנָפִיק בְּיוֹמָא דְאוֹקְמוּהּ לִזְבִינֵי, אוֹ בְּיוֹם שֶׁקָּרוֹב לוֹ, אֲבָל לֹא עַיֵּל וְנָפִיק בְּיוֹמֵהּ, אֲפִלּוּ עַיֵּל וְנָפִיק לְמָחָר, לֹא מָצִי הָדַר בֵּהּ. וְכִי עַיֵּל וְנָפִיק בְּיוֹמֵהּ, אֲפִלּוּ שֶׁשָּׁתַק אָז וּלְאַחַר כַּמָּה יָמִים חוֹזֵר, הָרְשׁוּת בְּיָדוֹ. וְאִי עַיֵּל וְנָפִיק בְּיוֹמֵהּ תְּרֵי זִמְנֵי וְלֹא יָהִיב לֵהּ, וּמִקַּמֵּי דְשָׁלִים יוֹמֵהּ אַיְתֵי לֵהּ זוּזֵי, קָנָה, וְלֹא מָצִי הָדַר בֵּהּ, דְּכָל דְּפָרַע בְּיוֹמֵהּ כְּפּוֹרֵע מִיָּד דָּמֵי. <small>הַגָּה: וְכֵן הָא דְּאַמְרֵינָן דְּקָנָה עַד נֶגֶד מָעוֹתָיו, יֵשׁ אוֹמְרִים דְּהַיְנוּ דַּוְקָא בְּמָקוֹם שֶׁכֶּסֶף קוֹנֶה בְּלֹא שְׁטָר, אֲבָל בְּמָקוֹם שֶׁצָּרִיךְ שְׁטָר אֵין הַשְּׁטָר קוֹנֶה לַחֲצָאִין, וְכָל שֶׁלֹּא קָנָה כֻּלּוֹ אֲפִלּוּ נֶגֶד מִקְצָתוֹ נַמֵּי לֹא קָנָה <small><small>(רַ"ן פ"ק דְּקִדּוּשִׁין ונ"י פֶרֶק הָאֻמָּנִין)</small>.</small> מִיהוּ, אִם הִתְנָה, הַכֹּל כְּפִי תְנָאוֹ <small><small>(הַמַּגִּיד פֶּרֶק א' דִּמְכִירָה)</small>. </small> </small> 

דִּין מִטַּלְטְלִין כְּדִין הַקַּרְקָעוֹת לְדָבָר זֶה, שֶׁאֲפִלּוּ מְשָׁכָן וְהִכְנִיסָן לִרְשׁוּתוֹ וְהַמּוֹכֵר עַיֵּל וְנָפִיק אַזּוּזֵי לֹא קָנָה. אֶלָּא שֶׁבַּזֶּה יֵשׁ חִלּוּק בְּמִטַּלְטְלִים: אִם הוּא דָבָר שֶׁאֵינוֹ רָאוּי לֵחָלֵק, כְּגוֹן שֶׁמָּכַר לוֹ בַּעַל חַי וְנָתַן לוֹ קְצָת מֵהַדָּמִים וְעַיֵּל וְנָפִיק אַזּוּזֵי, הַמִּקָּח בָּטֵל לְגַמְרֵי, לְפִי שֶׁאֵינוֹ רָאוּי לֵחָלֵק וְהַמּוֹכֵר אֵינוֹ רוֹצֶה לִהְיוֹת שֻׁתָּף עִמּוֹ. <small>מִיהוּ, אִם אָמַר בְּפֵרוּשׁ: עֵרְבוֹנִי יִקּוֹן, קָנָה עַד מָעוֹתָיו <small><small>(רַ"ן ונ"י פֶּרֶק הָאֻמָּנִין)</small>.</small> </small> אֲבָל בְּמִידִי דְּבַר חֲלוּקָה הוּא, אֵין הַמִּקָּח בָּטֵל אֶלָּא כְּנֶגֶד מַה שֶּׁחַיָּב לוֹ. 

הַקּוֹנֶה דָבָר מֵחֲבֵרוֹ וְנָתַן לוֹ הַדָּמִים, וְטָעָה בְּמִנְיַן הַמָּעוֹת, וּלְאַחַר זְמַן תְּבָעוֹ הַמּוֹכֵר וְאָמַר לוֹ: מֵאָה שֶׁנָּתַתָּ לִי אֵינָם אֶלָּא צ', נִקְנָה הַמִּקָּח, וּמַחֲזִיר לוֹ הָעֲשָׂרָה אֲפִלּוּ אַחַר כַּמָּה שָׁנִים, בֵּין בְּקַרְקַע בֵּין בְּמִטַּלְטְלִים. <small>הַגָּה: מִי שֶׁהֶעֱלִילוּ עָלָיו, וּכְדֵי לְהַבְרִיחַ מָכַר קַרְקְעוֹתָיו וְקִבֵּל הַמָּעוֹת, כְּשֶׁנִּתְבַּטְּלָה הָעֲלִילָה בָּטֵל הַמִּקָּח, אֲפִלּוּ אִם נִתְרַצּוּ אַחַר כָּךְ בַּמִּקָּח, דְּמֵאַחַר שֶׁשְּׁטָר שֶׁעָשׂוּ בָּרִאשׁוֹנָה לֹא הָיָה כְּלוּם, דְּלָא הָיָה רַק כְּדֵי לְהַבְרִיחַ, הֲוָה לֵהּ אַחַר כָּךְ שְׁטָר מֻקְדָּם, וּפָסוּל <small><small>(בֵּית יוֹסֵף בְּשֵׁם הָרַשְׁבָּ"ץ)</small>. </small> </small> 


Siman 191

בִּשְׁטָר כֵּיצַד, כָּתַב לוֹ עַל הַנְּיָר אוֹ עַל הַחֶרֶס אוֹ עַל הֶעָלֶה. "שָׂדִי נְתוּנָה לְךָ" "שָׂדִי מְכוּרָה לְךָ", כֵּיוָן שֶׁהִגִּיעַ הַשְּׁטָר לְיָדוֹ, קָנָה, אַף עַל פִּי שֶׁאֵין שָׁם עֵדִים כְּלָל. 

בַּמֶּה דְּבָרִים אֲמוּרִים, בְּמוֹכֵר שָׂדֵהוּ מִפְּנֵי רָעָתָהּ; אֲבָל בִּשְׁאָר קַרְקָעוֹת, אַף עַל פִּי שֶׁהִגִּיעַ שְׁטָר הַמֶּכֶר בְּעֵדִים לְיָדוֹ, לֹא קָנָה עַד שֶׁיִּתֵּן דָּמִים. 

שִׁטְרֵי דִידָן, שִׁטְרֵי קִנְיָן הֵם. <small>הַגָּה: וְהַקַּרְקַע נִקְנֶה עַל יָדָן. וְאִם כָּתַב לוֹ בְּפֵרוּשׁ שֶׁלֹּא מָכַר לוֹ בַּשְּׁטָר וְאֵינוֹ אֶלָּא לִרְאָיָה בְעָלְמָא, אֵין הַקַּרְקַע נִקְנֵית עַל יָדוֹ <small><small>(הָרַ"ן פ"ק דְּקִדּוּשִׁין וְהַמַּגִּיד פ"א דְּקִדּוּשִׁין ופ"א דִּמְכִירָה)</small>.</small> </small> 

קָנָה קַרְקַע בְּדָמִים יְדוּעִים, וְהַמּוֹכֵר אוֹמֵר: לֹא קִבַּלְתִּי הַמָּעוֹת, וְהַלּוֹקֵחַ אוֹמֵר: כְּבָר נָתַתִּי, אִם הוּא מָקוֹם שֶׁנּוֹתְנִים מָעוֹת וְאַחַר כָּךְ כּוֹתְבִים, וְכָתַב בַּשְּׁטָר שֶׁהוֹדָה שֶׁקִּבֵּל, הַלּוֹקֵחַ נֶאֱמָן. <small>הַגָּה: מָכַר לוֹ קַרְקַע בִּשְׁטָר אוֹ בְּמָעוֹת <small><small>(וְאָמַר לוֹ קְנֵי)</small></small> לְאַחַר שְׁלֹשִׁים יוֹם, וְנִקְרַע הַשְּׁטָר תּוֹךְ הַזְּמַן, אוֹ נֶאֶבְדוּ הַמָּעוֹת, אִם אָמַר לוֹ: קְנֵי לָךְ מֵעַכְשָׁיו וּלְאַחַר שְׁלֹשִׁים יוֹם, קָנָה. וְלֹא אָמַר: מֵעַכְשָׁיו, לֹא קָנָה. וְהוּא הַדִּין לְקִנְיַן חֲזָקָה <small><small>(בֵּית יוֹסֵף בְּשֵׁם תּוֹסָפוֹת פֶּרֶק הָאִשָּׁה רַבָּה ונ"י פ"ק דִּמְצִיעָא)</small>. </small> </small> 


Siman 192

בַּחֲזָקָה כֵּיצַד, מָכַר אוֹ נָתַן לוֹ בַּיִת אוֹ שָׂדֶה, כֵּיוָן שֶׁנָּעַל אוֹ גָּדַר אוֹ פָּרַץ כָּל שֶׁהוּא וְהוֹעִיל בְּמַעֲשָׂיו, הֲרֵי זֶה קָנָה. 

בַּמֶּה דְּבָרִים אֲמוּרִים, כְּשֶׁהֶחֱזִיק בִּפְנֵי הַמּוֹכֵר אוֹ הַנּוֹתֵן; אֲבָל שֶׁלֹּא בְּפָנָיו, לֹא קָנָה, אֶלָּא אִם כֵּן אָמַר לוֹ: לֵךְ חֲזֵק וּקְנִי. וְאִם מָסַר לוֹ הַמַּפְתֵּחַ, הָוֵי כְּאוֹמֵר לוֹ: לֵךְ חֲזֵק וּקְנֵי. וְכֵן הַמּוֹכֵר בּוֹר לַחֲבֵרוֹ, כֵּיוָן שֶׁמָּסַר לוֹ דָלְיוֹ, הָוֵי כְּאוֹמֵר לוֹ: לֵךְ חֲזֵק וּקְנֵי. 

נָעַל כֵּיצַד, מָכַר אוֹ נָתַן לוֹ בַּיִת אוֹ חָצֵר, וְהָיָה הַפֶּתַח פָּתוּחַ, וְנָעַל הַלּוֹקֵחַ אֶת הַפֶּתַח וְחָזַר וּפְתָחוֹ, קָנָה. וְיֵשׁ מִי שֶׁאוֹמֵר, שֶׁצָּרִיךְ לִנְעֹל בְּמַפְתֵּחַ. <small>וְהוּא הַדִּין אִם עָשָׂה מַנְעוּל לַדֶּלֶת אוֹ שֶׁהֶעֱמִיד דְּלָתוֹת, יֵשׁ אוֹמְרִים דְּקָנָה <small><small>(הַכֹּל בַּטּוּר)</small>.</small> </small> 

גָּדַר כָּל שֶׁהוּא כֵּיצַד, הָיָה שָׁם גָּדֵר וְהָיוּ עוֹלִים בּוֹ בְּנַחַת, וְהוֹסִיף עָלָיו כָּל שֶׁהוּא וְהִשְׁלִימוֹ לַעֲשָׂרָה, <small>וְיֵשׁ אוֹמְרִים דַּאֲפִלּוּ פָּחוֹת מֵעֲשָׂרָה <small><small>(וְעַיִּןִ בַּטּוּר ובב"י)</small>,</small> </small> וְנִמְצָא שֶׁאֵין עוֹלִים אֶלָּא בְּדֹחַק, הֲרֵי זֶה הוֹעִיל וְקָנָה. 

פָּרַץ כָּל שֶׁהוּא כֵּיצַד, הָיְתָה שָׁם פִּרְצָה וְהָיוּ נִכְנָסִים בָּהּ בְּדֹחַק, וְהִרְחִיבָהּ כָּל שֶׁהוּא עַד שֶׁנִּמְצָא נִכְנָסִים בְּרֶוַח, הֲרֵי זֶה הוֹעִיל וְקָנָה. 

נָתַן צְרוֹר וְהוֹעִיל, כְּגוֹן שֶׁחִבֵּר בּוֹ הַמַּיִם לַשָּׂדֶה, אוֹ נָטַל צְרוֹר וְהוֹעִיל, כְּגוֹן שֶׁפָּתַח בִּנְטִילָתוֹ הַמַּיִם לַשָּׂדֶה, קָנָה. וְכֵן כָּל כַּיּוֹצֵא בָּזֶה. אֲבָל אִם רָאָה אַמַּת הַמַּיִם בָּאָה לְהַזִּיק הַקַּרְקַע, וְנָתַן צְרוֹר וּמְנָעָהּ, <small>אוֹ שֶׁנָּטַל צְרוֹר וּפָתַח <small><small>(שֶׁיֵּצְאוּ)</small></small> הַמַּיִם <small><small>(טוּר)</small>,</small> </small> לֹא קָנָה, שֶׁסִלּוּק הַהֶזֵּק אֵינוֹ קוֹנֶה, אֶלָּא הֲבָאַת הַתּוֹעֶלֶת. 

הַמּוֹכֵר אוֹ הַנּוֹתֵן לַחֲבֵרוֹ שָׂדֶה בְּצַד שָׂדֵהוּ, כֵּיוָן שֶׁדָּשׁ הַמֶּצֶר שֶׁבֵּין שְׁתֵּי הַשָּׂדוֹת וְנַעֲשׂוּ שְׁתֵּיהֶן כְּשָׂדֶה אַחַת, קָנָה. אֲבָל אִם הָלַךְ בָּהּ לְאָרְכָּה וּלְרָחְבָּהּ, אֵין הִלּוּךְ זֶה מוֹעִיל כְּלוּם. וְאִם שְׁבִיל שֶׁל כְּרָמִים מָכַר לוֹ, הוֹאִיל וְנַעֲשָׂה לְהִלּוּךְ, קָנָה בְּהִלּוּךְ. וְכַמָּה שִׁעוּר רֹחַב הַדֶּרֶךְ שֶׁיִּקְנֶה בְּהִלּוּכוֹ, אִם הָיָה מְסֻיָּם בִּמְחִצּוֹת, קָנָה כְּדֵי שֶׁיַּגְבִּיהַּ רֶגֶל וְיַנִּיחַ רֶגֶל בְּצִדָּהּ; וְאִם אֵין שָׁם מְחִצּוֹת, קָנָה בְּרֹחַב כְּדֵי שֶׁתִּהְיֶה עַל רֹאשׁוֹ חֲבִילָה שֶׁל שָׂרִיגִים וְיִסוֹב בָּהּ. <small>וְיֵשׁ אוֹמְרִים אִפְּכָא, דִּבְאֵין מְחִצּוֹת סָגֵי בְּרֹחַב שֶׁיַּגְבִּיהַ רֶגֶל וְיַנִּיחַ רֶגֶל; וּבְיֵשׁ מְחִצּוֹת, כְּדֵי שֶׁיְּהֵא עַל רֹאשׁוֹ חֲבִילָה שֶׁל שָׂרִיגִים וְיִסּוֹב בָּהּ <small><small>(טוּר וְהַמַּגִּיד פ"א דִּמְכִירָה)</small>.</small> </small> 

הָיְתָה הַקַּרְקַע צָחִיח סֶלַע שֶׁאֵין בָּהּ לֹא גָדֵר וְלֹא פִרְצָה וְאֵינָהּ בַּת זְרִיעָה, הַחֲזָקָה שֶׁקּוֹנֶה אוֹתָהּ שְׁטִיחַת פֵּרוֹת אוֹ הַעֲמָדַת בְּהֵמָה שָׁם, וְכַיּוֹצֵא בְּזֶה מִשְּׁאָר הַתַּשְׁמִישִׁים. 

הִצִּיעַ מַצָּעוֹת בַּבַּיִת אוֹ בַּשָּׂדֶה וְשָׁכַב עֲלֵיהֶם, אוֹ עָרַךְ שֻׁלְחָן וְאָכַל, וְלֹא עוֹד, אֶלָּא אֲפִלּוּ נָתַן כֵּלָיו לְתוֹכוֹ אוֹ צָבַר בּוֹ פֵּרוֹת הָרְאוּיִם לִצְבֹּר, קָנָה. 

הַמּוֹכֵר שָׂדֶה לַחֲבֵרוֹ וְנִכְנַס בָּהּ הַלּוֹקֵחַ וּזְרָעָהּ אוֹ נָרָהּ, אוֹ שֶׁאָסַף פֵּרוֹת הָאִילָן, אוֹ זְמָרוֹ, וְכֵן כָּל כַּיּוֹצֵא בִּדְבָרִים אֵלּוּ, קָנָה. 

וְכֵן אִם אָסַף הַמּוֹכֵר סַל שֶׁל פֵּרוֹת וְנָתַן לַלּוֹקֵחַ, קָנָה לוֹקֵחַ. <small>הַגָּה: וְיֵשׁ חוֹלְקִין וּסְבִירָא לְהוּ דְּאֵין קוֹנִין בַּחֲזָקוֹת אֵלּוּ לֹא בַּאֲכִילַת פֵּרוֹת וְלֹא בְהַעֲמָדַת בְּהֵמָה וְכַיּוֹצֵא בָזֶה, שֶׁאֵינוֹ מוֹעִיל לַקַּרְקַע, וְהָכִי מִסְתַּבְּרָא <small><small>(טוּר בְּשֵׁם הָרַאֲבַ"ד וְרַ"ן פ"ק דְּקִדּוּשִׁין וְהַמַּגִּיד)</small>.</small> הָיָה גַבְשׁוּשִׁית בַּשָּׂדֶה, וּנְטָלָהּ, אוֹ גּוּמָא וּסְתָמָהּ, הָוֵי חֲזָקָה. וְנִרְאֶה לִי, דַּוְקָא אִם מְהַנֵּי לַקַּרְקַע, אֲבָל חָפַר מְעַט, לֹא קָנָה, אֶלָּא בְּשָׂדֶה הָעוֹמֵד לַחֲרִישָׁה <small><small>(מָרְדְּכַי פֶּרֶק חֶזְקַת הַבָּתִּים)</small>.</small> </small> 

הַמּוֹכֵר לַחֲבֵרוֹ עֶשֶׂר שָׂדוֹת בְּעֶשֶׂר מְדִינוֹת, כֵּיוָן שֶׁהֶחֱזִיק בְּאֶחָד מֵהֶם, קָנָה כֻּלָּם, וַאֲפִלּוּ הָיְתָה אֶחָד מֵהֶם הַר גָּבוֹהַּ וְהַשֵּׁנִית מְצוּלָה, שֶׁהֲרֵי אֵין תַּשְׁמִישׁ שֶׁל זוֹ כְּתַשְׁמִישׁ שֶׁל זוֹ. בַּמֶּה דְּבָרִים אֲמוּרִים, שֶׁנָּתַן דְּמֵי כֻּלָּם; אֲבָל אִם לֹא נָתַן דְּמֵי כֻּלָּם, לֹא קָנָה אֶלָּא כְּנֶגֶד מָעוֹתָיו. לְפִיכָךְ, אִם הָיוּ הַכֹּל בְּמַתָּנָה, קָנָה כֻּלָּם. <small>וְיֵשׁ חוֹלְקִין בְּמַתָּנָה. <small><small>(טוּר בְּשֵׁם הָרֹא"שׁ)</small>.</small> וְהוּא הַדִּין בַּעֲשָׂרָה בָּתִּים, אוֹ בַיִת וְשָׂדֶה, דִּינָן כַּעֲשָׂרָה שָׂדוֹת <small><small>(נִמּוּקֵי יוֹסֵף פֶּרֶק הַמּוֹכֵר בַּיִת)</small>.</small> </small> 

וְכֵן בִּשְׂכִירוּת, כֵּיוָן שֶׁהֶחֱזִיק בְּאֶחָד מֵהֶם קָנָה כֻּלָּם כָּל זְמַן הַשְּׂכִירוּת. <small>הַגָּה: וּבִשְׂכִירוּת לֹא בָעֵינָן שֶׁנָּתַן דְּמֵי כֻלָּן, דִּשְׂכִירוּת אֵינָהּ מִשְׁתַּלֶּמֶת אֶלָּא לְבַסּוֹף <small><small>(בֵּית יוֹסֵף)</small>.</small> </small> 

הָיוּ מִקְצָת הַקַּרְקָעוֹת בְּמֶכֶר וּמִקְצָת בִּשְׂכִירוּת, כֵּיוָן שֶׁהֶחֱזִיק בֵּין בְּשֶׁל מֶכֶר בֵּין בְּשֶׁל שְׂכִירוּת, קָנָה הַכֹּל. 

דִּין מַחֲזִיק בְּנִכְסֵי הַגֵּר, יִתְבָּאֵר בְּסִימָן ער"ה. 

חֲזָקָה לְחוּדָהּ, בְּלֹא כֶּסֶף וּבְלֹא שְׁטָר, קָנְיָא כָּל הֵיכָא דְּלָא עַיֵּל וְנָפִיק אַזּוּזֵי. <small>וַאֲפִלּוּ בְּמָקוֹם שֶׁנָּהֲגוּ לִכְתֹּב שְׁטָר <small><small>(טוּר)</small>.</small> מִיהוּ, אִם הִתְנָה, הַכֹּל לְפִי תְנָאוֹ <small><small>(רַבֵּנוּ יְרוּחָם ני"א ח"א)</small>. </small> </small> 


Siman 193

כָּל הַמְחֻבָּר לַקַּרְקַע שֶׁצָּרִיךְ לַקַּרְקַע, הֲרֵי הוּא כְּקַרְקַע וְנִקְנָה בְּכֶסֶף אוֹ בִּשְׁטָר אוֹ בַּחֲזָקָה. אֲפִלּוּ לֹא נִתְכַּוֵּן לִקְנוֹת הַקַּרְקַע, אֶלָּא הֶחֱזִיק בַּקַּרְקַע לִקְנוֹת הַמְחֻבָּר בּוֹ, אוֹ נָתַן כֶּסֶף בְּעַד הַקַּרְקַע כְּדֵי לִקְנוֹת הַמְחֻבָּר בּוֹ, קָנָה, אַף עַל פִּי שֶׁלֹּא קָנָה הַקַּרְקַע. אֲבָל אִם אֵינוֹ צָרִיךְ לַקַּרְקַע, כְּגוֹן עֲנָבִים הָעוֹמְדִים לִבָּצֵר, הֲרֵי זֶה כְּמִטַּלְטְלִין לְקִנְיָן, וְיֵשׁ לָהֶם אוֹנָאָה. <small>וְיֵשׁ חוֹלְקִין וְאוֹמְרִים דַּאֲפִלּוּ אֵין צָרִיךְ לַקַּרְקַע דִּינָן כְּקַרְקַע <small><small>(טוּר)</small>. </small> </small> 


Siman 194

הַגּוֹי אֵינוֹ קוֹנֶה בַּחֲזָקָה <small>וְלֹא בְכֶסֶף,</small> אֶלָּא בִּשְׁטָר הוּא שֶׁקּוֹנֶה עִם נְתִינַת הַכֶּסֶף. וְיִשְׂרָאֵל הַקּוֹנֶה מִגּוֹי, הֲרֵי הוּא כְּגוֹי וְאֵינוֹ קוֹנֶה אֶלָּא בִּשְׁטָר. <small>הַגָּה: מִיהוּ, שְׂכִירוּת מִן הַגּוֹי קוֹנֶה בְּכֶסֶף לְחוּד <small><small>(בֵּית יוֹסֵף סִימָן קצ"ב)</small>.</small> וְכֵן אִם הִתְנָה לוֹקֵחַ שֶׁיִּקָּנֶה לוֹ בְּכֶסֶף בִּלְחוּד, קָנָה מִיָּד <small><small>(בֵּית יוֹסֵף בְּסִימָן זֶה)</small>. </small> </small> 

 מֵאַחַר שֶׁגּוֹי אֵינוֹ קוֹנֶה הַקַּרְקַע מִיִּשְׂרָאֵל, וְלֹא מַקְנֵהוּ לְיִשְׂרָאֵל, אֶלָּא בִּשְׁטָר, יִשְׂרָאֵל שֶׁלָּקַח שָׂדֶה מֵהַגּוֹי וְנָתַן דָּמִים, וְקֹדֶם שֶׁיַּחֲזִיק בָּהּ בָּא יִשְׂרָאֵל אַחֵר וְהֶחֱזִיק בָּהּ כְּדֶרֶךְ שֶׁמַּחֲזִיקִים בְּנִכְסֵי הַגֵּר, זָכָה אַחֲרוֹן. <small>וְיֵשׁ אוֹמְרִים דַּאֲפִלּוּ הֶחֱזִיק בָּהּ רִאשׁוֹן, זָכָה הָאַחֲרוֹן, דְּלָא סָמְכָא דַעְתָּא דְרִאשׁוֹן בְּלֹא שְׁטָר <small><small>(טוּר בְּשֵׁם רַשְׁבָּ"א וְהַמַּגִּיד פ"א דִזְכִיָּה ונ"י וְכֵן מַשְׁמָע בְּמָרְדְּכַי פֶּרֶק חֶזְקַת)</small></small> וְכֵן נִרְאֶה לִי, אֲבָל אִם הֶחֱזִיק הָרִאשׁוֹן קֹדֶם שֶׁנָּתַן הַמָּעוֹת, זָכָה לְכֻלֵּי עָלְמָא <small><small>(מָרְדְּכַי פֶּרֶק חֶזְקַת)</small>,</small> </small> וְנוֹתֵן לָרִאשׁוֹן אֶת הַדָּמִים, מִפְּנֵי שֶׁהַגּוֹי מֵעֵת שֶׁלָּקַח הַדָּמִים סִלֵּק רְשׁוּתוֹ, וְיִשְׂרָאֵל לֹא קָנָה עַד שֶׁיַּגִּיעַ הַשְּׁטָר לְיָדוֹ, וְנִמְצְאוּ נְכָסִים אֵלּוּ כְּנִכְסֵי מִדְבָּר שֶׁכָּל הַמַּחֲזִיק בָּהֶם זָכָה, וְאַחֲרָיוּתוֹ עַל הַגּוֹי הַמּוֹכֵר. <small>הַגָּה: וְהַשֵּׁנִי מִקְרֵי רָשָׁע <small><small>(טוּר בְּשֵׁם הָרַשְׁבַּ"ם וְעַיֵּן בב"י)</small>.</small> וּמִכָּל מָקוֹם, אִם בָּא הָרִאשׁוֹן לְהִשְׁתַּדֵּל עַל יְדֵי הַגּוֹי לְהוֹצִיאוֹ מִיָּד הַשֵּׁנִי, נִקְרָא מָסוֹר הוֹאִיל וְהַשֵּׁנִי נוֹתֵן לוֹ מָעוֹתָיו <small><small>(טוּר בְּשֵׁם הָרֹא"שׁ וְהַגָּהוֹת אֲשֵׁרִ"י וְתוֹסָפוֹת וּמָרְדְּכַי)</small>.</small> </small> בַּמֶּה דְּבָרִים אֲמוּרִים, בְּמָקוֹם שֶׁאֵין מִשְׁפָּט יָדוּעַ לַמֶּלֶךְ. אֲבָל אִם דִּין אוֹתוֹ הַמֶּלֶךְ וּמִשְׁפָּטוֹ שֶׁלֹּא יִזְכֶּה בְּקַרְקַע אֶלָּא מִי שֶׁכָּתוּב בִּשְׁטָר אוֹ הַנּוֹתֵן דָּמִים וְכַיּוֹצֵא בִּדְבָרִים אֵלּוּ, עוֹשִׂים כְּפִי מִשְׁפַּט הַמֶּלֶךְ. <small>הַגָּה: גּוֹי שֶׁהָיָה לוֹ מַשְׁכּוֹן אוֹ פִקָּדוֹן בְּיַד רְאוּבֵן וּנְתָנוֹ לְשִׁמְעוֹן בִּשְׁטָר, זָכָה רְאוּבֵן בַּמֶּה שֶׁבְּיָדוֹ, דְּמִיָּד שֶׁנָּתַן הַגּוֹי לְשִׁמְעוֹן נִסְתַּלֵּק הַגּוֹי, וְשִׁמְעוֹן לֹא קָנָה עַד דְּמָשִׁיךְ, וְלָכֵן הָוֵי כְּהֶפְקֵר וְזָכָה בּוֹ רְאוּבֵן כְּזוֹכֶה מִן הַהֶפְקֵר <small><small>(תְּשׁוּבַת רַשְׁבָּ"א סִימָן אֶלֶף נ"ב ור' יְרוּחָם נכ"ג)</small>. </small> </small> 

יֵשׁ מִי שֶׁאוֹמֵר, שֶׁאֲפִלּוּ אִם כָּתַב הַגּוֹי שְׁטָר לָרִאשׁוֹן קֹדֶם שֶׁיַּחֲזִיק בּוֹ אַחֵר, אֵינוֹ כְּלוּם, כֵּיוָן שֶׁכְּבָר נִסְתַּלֵּק הֲרֵי הוּא כְּאַחֵר. אֶלָּא צָרִיךְ שֶׁיִּכְתֹּב הַשְּׁטָר קֹדֶם שֶׁיְּקַבֵּל הַמָּעוֹת. <small>וְכָל זֶה לֹא מַיְרֵי אֶלָּא בְקַרְקַע, אֲבָל בְּמִטַּלְטְלִין קָנָה בִּנְתִינַת הַמָּעוֹת <small><small>(טוּר)</small>. </small> </small> 


Siman 195

בְּקִנְיָן כֵּיצַד, יִתֵּן הַקּוֹנֶה לַמַּקְנֶה כְּלִי כָּל שֶׁהוּא וְיֹאמַר לוֹ: קְנֵה זֶה חֶלֶף הַקַּרְקַע אוֹ הַמִּטַּלְטֵל שֶׁמָּכַרְתָּ אוֹ שֶׁנָּתַתָּ לִי. <small>וְאֵין נוֹהֲגִין שֶׁיֹּאמַר לוֹ הַקּוֹנֶה כֵּן, כִּי מִסְּתָמָא אַדַּעְתָּא דְהָכִי הוּא נוֹתֵן לוֹ <small><small>(טוּר)</small>.</small> </small> וְכֵיוָן שֶׁמָּשַׁךְ הַמַּקְנֶה הַכְּלִי, נִקְנֶה הַקַּרְקַע אוֹ הַמִּטַלְטְלִים לַלּוֹקֵחַ אוֹ לַמְּקַבֵּל מַתָּנָה בְּכָל מָקוֹם שֶׁהוּא, אַף עַל פִּי שֶׁלֹּא הֶחֱזִיק וְלֹא נָתַן כֶּסֶף וְלֹא כָּתַב שְׁטָר וְלֹא מָשַׁךְ, וְאֵין שׁוּם אֶחָד מֵהֶם יָכוֹל לַחֲזֹר בּוֹ, אֲפִלּוּ אֵין עֵדִים בַּדָּבָר, אִם מוֹדִים זֶה לָזֶה. <small>הַגָּה: וְכֵן אִם קִבְּלוּ קִנְיָן לִפְנֵי פְּסוּלֵי עֵדוּת, הָוֵי קִנְיָן, הוֹאִיל וּמוֹדִים זֶה לְזֶה שֶׁקָּנָה <small><small>(הָרֹא"שׁ כְּלָל ס"ו סִימָן ח')</small>.</small> </small> 

אֵין קוֹנִים אֶלָּא בִּכְלִי, וְאַף עַל פִּי שֶׁאֵין בּוֹ שְׁוֵה פְרוּטָה, <small>וּבִלְבַד שֶׁיְּהֵא עָשׂוּי מִדָּבָר חָשׁוּב, לְאַפּוֹקֵי כְּלִי הֶעָשׂוּי מִגִּלְלֵי בָּקָר <small><small>(טוּר)</small>.</small> </small> וְאֵין קוֹנִים בְּדָבָר שֶׁאָסוּר בַּהֲנָאָה, וְלֹא בְּפֵרוֹת, וְלֹא בְּמַטְבֵּעַ. <small>בְּהֵמָה מִקְרֵי כְלִי, וְקוֹנִין בָּהּ, אֲבָל שְׁאָר מִטַּלְטְלִין שֶׁאֵינָן כְּלִי, אֵין קוֹנִין בָּהֶם <small><small>(טוּר)</small>.</small> מַטְבֵּעַ שֶׁנִּפְסַל לְגַמְרֵי, הָוֵי כִּכְלִי וְקוֹנִין בָּהֶם <small><small>(טוּר סִימָן ר"ג)</small>.</small> </small> וְאֵין קוֹנִין בְּכֵלָיו שֶׁל מַקְנֶה. 

הִקְנָה אֶחָד כְּלִי לַמּוֹכֵר, כְּדֵי שֶׁיִּקְנֶה הַלּוֹקֵחַ אוֹתוֹ הַמִּמְכָּר, זָכָה הַלּוֹקֵחַ, אֲפִלּוּ הִקְנָהוּ שֶׁלֹּא בִּפְנֵי הַקּוֹנֶה; וְאַף עַל פִּי שֶׁהִקְנָה לוֹ הַכְּלִי עַל מְנַת לְהַחֲזִירוֹ, נִקְנֶה הַמִּקָּח. <small>הַגָּה: וּלְכָךְ הֻרְגְּלוּ לַעֲשׂוֹת הַקִּנְיָן בְּסוּדָר שֶׁל עֵדִים, אֲפִלּוּ בִּפְנֵי הַקּוֹנֶה, לְפִי שֶׁרֹב הַקִּנְיָנִים הֵן שֶׁלֹּא בִּפְנֵי הַקּוֹנֶה <small><small>(טוּר בְּשֵׁם הָרֹא"שׁ)</small>.</small> וְהָא דְנִקְנֶה הַמִּקָּח שֶׁלֹּא בִפְנֵי הַקּוֹנֶה, הַיְנוּ בְּמַתָּנָה וְכַיּוֹצֵא בָּזֶה, דְּוַדַּאי נִיחָא לֵהּ; אֲבָל בְּמִקָּח, שֶׁאֶפְשָׁר שֶׁאֵינוֹ חָפֵץ לִקְנוֹת, לֹא קָנָה, וּשְׁנֵיהֶן חוֹזְרִין. <small><small>(מהרי"ו סִימָן ד')</small>.</small> </small> 

אַף עַל פִּי שֶׁלֹּא תָּפַס הַמַּקְנֶה כָּל הַכְּלִי, אֶלָּא מִקְצָתוֹ, וְנִשְׁאַר קְצָתוֹ בְּיַד הַקּוֹנֶה, קָנָה בּוֹ; וְהוּא שֶׁיֶּאֱחֹז מִמֶּנּוּ שִׁעוּר כְּלִי, שֶׁהוּא שִׁעוּר ג' אֶצְבָּעוֹת. וְאִם אָחַז פָּחוֹת מִג' אֶצְבָּעוֹת, צָרִיךְ שֶׁיֶּאֱחֹז בְּעִנְיָן שֶׁיְּהֵא יָכוֹל לְנַתֵּק כָּל הַכְּלִי וּלְהָבִיאוֹ אֶצְלוֹ. <small>הַגָּה: וְיֵשׁ אוֹמְרִים דְּאֵין קִנְיָן בְּפָחוֹת מִג' <small><small>(הַמַּגִּיד פ"ה דִמְכִירָה וְרַ"ן סוֹף פ"ד דִּנְדָרִים וּבֵית יוֹסֵף בְּשֵׁם עִטּוּר ונ"י פ"ק דִּמְצִיעָא)</small>. </small> וְאֵין הַמּוֹכֵר יָכוֹל לְעַכֵּב הַכְּלִי אוֹ לַחְתֹּךְ קְצָתוֹ, דִּסְתָם קִנְיָן עַל מְנָת לְהַחֲזִיר הַכְּלִי הוּא <small><small>(הַגָּהוֹת אֲשֵׁרִ"י פֶּרֶק הַזָּהָב)</small>.</small> וְאֵין מַקְנִין בִּכְלִי אֶלָּא מִדַּעַת בְּעָלָיו <small><small>(בֵּית יוֹסֵף בְּשֵׁם עִטּוּר ור' יְרוּחָם וְהָרֹא"שׁ וְהָרַ"ן ספ"ד דִּנְדָרִים ונ"י פ"ק דִּמְצִיעָא)</small> ;</small> וְלָכֵן מִי שֶׁלָּקַח סוּדָר חֲבֵרוֹ בְּלֹא דַעְתּוֹ וּמַקְנֶה בוֹ, אֵינוֹ קִנְיָן <small><small>(תְּשׁוּבַת רַשְׁבָּ"א ח"א סי' אֶלֶף י"ט וּתְשׁוּבַת רַמְבַּ"ן סִימָן ק"א)</small>.</small> וְיֵשׁ אוֹמְרִים אֲפִלּוּ הָוֵי כְּלִי שָׁאוּל לוֹ, אֵינוֹ קִנְיָן אֶלָּא אִם כֵּן הִשְׁאִילוֹ כְּדֵי לְהַקְנוֹת בּוֹ <small><small>(מָרְדְּכַי סוֹף פֶּרֶק הַסְפִינָה)</small>,</small> וְכֵן נִרְאֶה לִי.</small> 

יֵשׁ אוֹמְרִים שֶׁאֵין הַקִּנְיָן מוֹעִיל, אֶלָּא אִם כֵּן מַקְנֶה לוֹ הַחֵפֶץ הַנִּמְכָּר אוֹ הַנִּתָּן, מִיָּד, אֲבָל אִם אָמַר לוֹ הַקּוֹנֶה: תִּקְנֶה סוּדָר זֶה וְתַקְנֶה חֶפְצְךָ לִי לְאַחַר שְׁלֹשִׁים, לֹא קָנָה, מִפְּנֵי שֶׁבְּשָׁעָה שֶׁיֵּשׁ לוֹ לִקְנוֹת כְּבָר הֶחֱזִיר הַסוּדָר לַקּוֹנֶה. אֲבָל אִם אָמַר לוֹ: קְנֵה עַל מְנַת שֶׁתַּקְנֶה לִי מֵעַכְשָׁיו וּלְאַחַר שְׁלֹשִׁים יוֹם, קָנָה. <small>הַגָּה: וּבִסְתָם אַמְרִינָן דְּהָוֵי מֵעַכְשָׁיו, בְּאוֹפֶן הַמּוֹעִיל, דְּוַדַּאי בִּכְדִי לָא הֲוֵי עָבִיד <small><small>(פִּסְקֵי מהרא"י סִימָן קע"ג)</small>.</small> </small> 

אַף עַל פִּי שֶׁנִּגְמַר הַדָּבָר בְּקִנְיָן סוּדָר, כָּל אֶחָד מִשְּׁנֵיהֶם יָכוֹל לַחֲזֹר בּוֹ כָּל זְמַן שֶׁעֲסוּקִים בְּאוֹתוֹ עִנְיָן. וְאִם הִפְסִיקוּ הָעִנְיָן, אֵין אֶחָד מֵהֶם יָכוֹל לַחֲזֹר בּוֹ. 

בִּשְׁאָר דַּרְכֵי הַקְּנִיָּה אֵין שׁוּם אֶחָד מֵהֶם יָכוֹל לַחֲזֹר בּוֹ לְאַחַר כְּדֵי דִבּוּר. 

יֵשׁ מִי שֶׁכָּתַב, שֶׁאִם פֵּרַשׁ בִּשְׁעַת קִנְיַן סוּדָר: בְּלֹא חֲזָרָה, אוֹ שֶׁכָּתְבוּ שְׁטָר, אוֹ שֶׁקִּבְּלוּ דַּיָּנִים לִפְשָׁרָה בְּקִנְיָן, אַף עַל פִּי שֶׁעֲסוּקִים בְּאוֹתוֹ עִנְיָן אֵינָם יְכוֹלִים לַחֲזֹר בָּהֶם אַחַר כְּדֵי דִבּוּר. 

בַּדְּרָכִים שֶׁהַקַּרְקַע נִקְנֶה בָּהֶם, שְׂכִירוּת וּשְׁאֵלַת קַרְקַע נִקְנִין. <small>הַגָּה: וַאֲפִלּוּ בְּמָקוֹם שֶׁכֶּסֶף אֵינוֹ קוֹנֶה בְּלֹא שְׁטָר, כְּמוֹ שֶׁנִּתְבָּאֵר לְעֵיל סִימָן ק"ץ, מִכָּל מָקוֹם שְׂכִירוּת סָגֵי לָהּ בְּכֶסֶף לְחוּד <small><small>(בֵּית יוֹסֵף)</small>. </small> </small> וְיֵשׁ אוֹמְרִים שֶׁאֵינָם נִקְנִים בְּקִנְיָן סוּדָר: 

שְׂכִירוּת וּמַשְׁכּוֹנָא אֵינָם נִקְנִים בְּמִלְוָה. <small>הַגָּה: מִשּׁוּם דְּהָוְיָן כְּמֶכֶר, וְאֵין קוֹנִים בְּמִלְוָה אֲפִלּוּ בְּתוֹרַת כֶּסֶף וְעַיֵּן לְקַמָּן סִימָן ר"ד סָעִיף י'.</small> 

אֵין קוֹנִין בְּשַׁבָּת קִנְיָן סוּדָר; וְאִם קָנוּ, אַף עַל פִּי שֶׁעָשׂוּ עֲבֵרָה, קָנוּ: 


Siman 196

עֶבֶד כְּנַעֲנִי דִּינוֹ כְּקַרְקַע לִקְנִיָּה; נִקְנֶה בְּכֶסֶף אוֹ בִּשְׁטָר אוֹ בַּחֲזָקָה אוֹ בְּקִנְיָן סוּדָר. <small>הַגָּה: וְנִקְנֶה גַם כֵּן בִּמְשִׁיכָה, כְּגוֹן שֶׁתְּקָפוֹ וְהֵבִיאוֹ אֵלָיו <small><small>(טוּר)</small>,</small> וּכְמוֹ שֶׁיִּתְבָּאֵר לְמַטָּה:</small> 

מַה הִיא הַחֲזָקָה בְּקִנְיָן הָעֲבָדִים, שֶׁיִּשְׁתַּמֵּשׁ בּוֹ בִּפְנֵי רַבּוֹ כְּדֶרֶךְ שֶׁמִּשְׁתַּמְשִׁין בָּעֲבָדִים. וְאִם הוּא שֶׁלֹּא בִּפְנֵי רַבּוֹ, צָרִיךְ שֶׁיֹּאמַר לוֹ: לֵךְ חֲזֵק וּקְנִי. 

כֵּיצַד, הִתִּיר לוֹ מִנְעָלוֹ, אוֹ שֶׁהִנְעִיל לוֹ מִנְעָלוֹ, אוֹ שֶׁהוֹלִיךְ כֵּלָיו אַחֲרָיו לְבֵית הַמֶּרְחָץ, אוֹ שֶׁהִפְשִׁיטוֹ אוֹ סָכוֹ אוֹ גֵרְדוֹ אוֹ הִלְבִּישׁוֹ אוֹ הִגְבִּיהַ אֶת רַבּוֹ, קָנָה. וְיֵשׁ אוֹמְרִים שֶׁהוּא הַדִּין אִם הִגְבִּיהוֹ רַבּוֹ: 

עָשָׂה לוֹ מְלָאכָה שֶׁאֵינָהּ בְּשִׁמּוּשׁ גּוּפוֹ, כְּגוֹן שֶׁתָּפַר לוֹ בֶּגֶד וְכַיּוֹצֵא בָזֶה, קְנָאוֹ רַבּוֹ; וְיֵשׁ אוֹמְרִים שֶׁלֹּא קְנָאוֹ. 

תְּקָפוֹ וְהֵבִיאוֹ אֶצְלוֹ, קְנָאוֹ. אֲבָל אִם קְרָאוֹ וּבָא אֶצְלוֹ, אוֹ שֶׁאָמַר לוֹ רַבּוֹ הָרִאשׁוֹן: לֵךְ אֵצֶל הַלּוֹקֵחַ, וְהָלַךְ אֶצְלוֹ, לֹא קָנָה; וְאִם הוּא עֶבֶד קָטָן, קְרָאוֹ וּבָא אֶצְלוֹ קְנָאוֹ: 


Siman 197

בְּהֵמָה בֵּין דַּקָּה בֵּין גַּסָה אֵינָהּ נִקְנֵית בִּמְסִירָה, אֶלָּא בִּמְשִׁיכָה וְאֵינוֹ צָרִיךְ לְהַגְבִּיהַּ. <small>הַגָּה: וְיֵשׁ אוֹמְרִים דְּאַף מְסִירָה קוֹנָה בִּבְהֵמָה גַסָּה <small><small>(הַגָּהוֹת מַיְמוֹנִי פ"ב דִּמְכִירָה בְּשֵׁם ראבי"ה)</small> ;</small> וְיֵשׁ אוֹמְרִים אַף בְּדַקָּה <small><small>(טוּר תוס' וַאֲשֵׁרִ"י רֵישׁ פֶּרֶק הַסְפִינָה ופ"ק דְּקִדּוּשִׁין בְּשֵׁם רַשִׁ"י ור"ת)</small>,</small> אִם הוּא בִּפְנֵי הַמּוֹכֵר <small><small>(רַשִׁ"י וְרִיבָ"א)</small>.</small> וע"ל סִימָן קצ"ח סָעִיף ח' עַד י"ג בְּדִינֵי מְסִירָה. אָמַר לוֹ לִקְנוֹת בִּמְשִׁיכָה וְשִׁנָּה, בֵּין לִגְרִיעוּתָא כְּגוֹן לִמְסִירָה, אוֹ לִמְעַלְּיוּתָא כְּגוֹן שֶׁהִגְבִּיהַּ, לֹא קָנָה אֶלָּא בִּמְשִׁיכָה כְּמוֹ שֶׁאָמַר לֵהּ <small><small>(טוּר בְּשֵׁם ר"י וְהָרִי"ף וְהָרֹא"שׁ)</small>. </small> </small> 

הַגְבָּהָה קוֹנָה בְּכָל מָקוֹם. אֲבָל מְשִׁיכָה אֵינוֹ קוֹנָה אֶלָּא בְּסִמְטָא אוֹ בֶּחָצֵר שֶׁל שְׁנֵיהֶם, אֲבָל לֹא בִּרְשׁוּת הָרַבִּים וְלֹא בְּחָצֵר שֶׁאֵינָהּ שֶׁל שְׁנֵיהֶם. 

כֵּיצַד קוֹנִין אֶת הַבְּהֵמָה בִּמְשִׁיכָה, אֵין צָרִיךְ לוֹמַר אִם מְשָׁכָהּ וְהָלְכָה, אוֹ שֶׁרָכַב עָלֶיהָ וְהָלְכָה בּוֹ, שֶׁקָּנָה, אֶלָּא אֲפִלּוּ קָרָא לָהּ וּבָאָה, אוֹ שֶׁהִכִּישָׁהּ בְּמַקֵּל <small>אוֹ שֶׁהִנְהִיגָהּ בְּקוֹל <small><small>(טוּר)</small> </small> </small> וְרָצְתָה בְּפָנָיו, כֵּיוָן שֶׁעָקְרָה יָד וְרֶגֶל, קְנָאָהּ, וְהוּא שֶׁיִּמְשֹׁךְ בִּפְנֵי הַבְּעָלִים. וְאִם מָשַׁךְ שֶׁלֹּא בִּפְנֵי בְּעָלִים, צָרִיךְ שֶׁיֹּאמַר לוֹ קֹדֶם שֶׁיִּמְשֹׁךְ: לֵךְ מְשֹׁךְ וּקְנִי. <small>וְע"ל סִימָן רע"א מִדִּינִים אֵלּוּ.</small> 

הַמּוֹכֵר עֵדֶר לַחֲבֵרוֹ אוֹ שֶׁנָּתַן לוֹ בְּמַתָּנָה, כֵּיוָן שֶׁמָּסַר לוֹ מַשְׁכּוּכִית, הִיא הַבְּהֵמָה הַמְהַלֶּכֶת בְּרֹאשׁ הֶעֵדֶר וְהַכֹּל נִמְשָׁכִים אַחֲרֶיהָ, אֵין צָרִיךְ לוֹמַר: מְשׁוֹךְ וּקְנִי, וְאִם מָשַׁךְ הָעֵדֶר אֲפִלּוּ שֶׁלֹּא בְפָנָיו, קָנָה, דִּמְסִירַת מַשְׁכּוּכִית הָוֵי כְּאוֹמֵר לוֹ: מְשֹׁךְ וּקְנִי. <small>הַגָּה: מָכַר לוֹ סֵפֶר אֶחָד וְנָתַן לוֹ חֶצְיוֹ, וְהָלַךְ וּמָשַׁךְ אוֹ הִגְבִּיהַּ הַשֵּׁנִי <small><small>(שֶׁלֹּא מִדַּעַת חֲבֵרוֹ)</small>,</small> לֹא קָנָה, דְּלָא דָמֵי הַחֵצִי שֶׁנָּתַן לוֹ לְמַשְׁכּוּכִית <small><small>(הַגָּהוֹת מיי' פ"ה דִמְכִירָה וּתְשׁוּ' מיי' דְּקִנְיָן סִימָן י"ח)</small>.</small> לֹא מָסַר לוֹ הַמַּשְׁכּוּכִית וּמָכַר לוֹ רַק י' בְּהֵמוֹת, אִם קוֹנֶה בִּמְשִׁיכָה לֹא קָנָה אֶלָּא אוֹתָהּ שֶׁמָּשַׁךְ; וְאִם קוֹנֶה בִּמְסִירָה, אִם מָסַר לוֹ בְּאַפְסָר אַחַת וְנָתַן לוֹ דְּמֵי כֻּלָּן, קָנָה, לֹא מָסַר לוֹ דְּמֵי כֻּלָּן, לֹא קָנָה רַק כְּנֶגֶד מָעוֹתָיו, כְּמוֹ שֶׁנִּתְבָּאֵר לְעֵיל גַּבֵּי קַרְקַע, סוֹף סִימָן קצ"ב <small><small>(רַבֵּנוּ יְרוּחָם נ"י ח"ד)</small>. </small> </small> 

הַמּוֹכֵר בְּהֵמָה לַחֲבֵרוֹ אוֹ נְתָנָהּ לוֹ בְּמַתָּנָה וְאָמַר: קְנֵה כְּדֶרֶךְ שֶׁבְּנֵי אָדָם קוֹנִים, אִם מָשַׁךְ אוֹ הִגְבִּיהַּ, קָנָה. אֲבָל אִם רָכַב עָלֶיהָ, אִם בַּשָּׂדֶה <small>אוֹ בְּסִמְטָא <small><small>(טוּר)</small>,</small> </small> קָנָה; וְאִם בָּעִיר <small>בִּרְשׁוּת הָרַבִּים,</small> לֹא קָנָה, לְפִי שֶׁאֵין דֶּרֶךְ בְּנֵי אָדָם לִרְכֹּב בָּעִיר. לְפִיכָךְ, אִם הָיָה אָדָם חָשׁוּב שֶׁדַּרְכּוֹ לִרְכֹּב בָּעִיר, אוֹ אָדָם מְזֻלְזָל בְּיוֹתֵר שֶׁאֵינוֹ מַקְפִּיד עַל הִלּוּכוֹ בָּעִיר וְרוֹכֵב, כְּגוֹן הַמְטַפְּלִין בְּגִדּוּל הַבְּהֵמוֹת אוֹ הָעֲבָדִים, אוֹ שֶׁהָיְתָה אִשָּׁה, אוֹ שֶׁהָיָה בִּרְשׁוּת הָרַבִּים, שֶׁהָרַבִּים דּוֹחֲקִים שָׁם, הֲרֵי זֶה קוֹנֶה בִּרְכִיבָה, וְהוּא שֶׁתְּהַלֵּךְ בּוֹ. 

הָאוֹמֵר לַחֲבֵרוֹ: מְשֹׁךְ וְתִקְנֶה, אוֹ: חֲזֵק וְתִקְנֶה, וְכַיּוֹצֵא בִּדְבָרִים אֵלּוּ, וְהָלַךְ וּמָשַׁךְ אוֹ הֶחֱזִיק, לֹא קָנָה, שֶׁמַּשְׁמָע תִּקְנֶה לְהַבָּא, וַעֲדַיִן לֹא הִקְנָה לוֹ. וְהוּא הַדִּין לְאוֹמֵר לוֹ: מְשֹׁךְ חֵפֶץ זֶה לִקְנוֹתוֹ. <small>אֶלָּא צָרִיךְ לוֹמַר: מְשֹׁךְ וּקְנֵי, אוֹ: חֲזֵק וּקְנֵי <small><small>(טוּר בְּשֵׁם הָרַמְבַּ"ם)</small>.</small> </small> 

הָאוֹמֵר לַחֲבֵרוֹ: מְשֹׁךְ פָּרָה זוֹ וְלֹא תִקְנֶה אֶלָּא לְאַחַר שְׁלֹשִׁים יוֹם, וּמָשַׁךְ, לֹא קָנָה. וְאִם אָמַר לֵהּ: קְנֵה מֵעַכְשָׁיו וּלְאַחַר ל' יוֹם, קָנָה, וַאֲפִלּוּ הָיְתָה עוֹמֶדֶת בָּאֲגַם בְּיוֹם ל', שֶׁזֶּה כְּמִי שֶׁהִקְנָה אוֹתָהּ מֵעַתָּה עַל תְּנַאי, נַעֲשָׂה הַתְּנַאי נִתְקַיֵּם הַקִּנְיָן. וְכָל הָאוֹמֵר: עַל מְנַת, כְּאוֹמֵר: מֵעַכְשָׁיו, דָּמֵי: 


Siman 198

דְּבַר תּוֹרָה מָעוֹת קוֹנוֹת; אֲבָל חֲכָמִים תִּקְּנוּ שֶׁלֹּא יִקָּנוּ הַמִּטַּלְטְלִים אֶלָּא בְּהַגְבָּהָה, אוֹ בִּמְשִׁיכָה, דָּבָר שֶׁאֵין דַּרְכּוֹ לְהַגְבִּיהַּ. <small>וְכֵיוָן שֶׁמָּשַׁךְ אוֹ הִגְבִּיהַּ, קָנָה אַף עַל פִּי שֶׁלֹּא נָתַן הַמָּעוֹת <small><small>(טוּר)</small>.</small> </small> כֵּיצַד, הַמְקַבֵּץ עֵצִים אוֹ פִשְׁתָּן וְכַיּוֹצֵא בָּהֶם, וְעָשָׂה מֵהֶם טָעוּן גָּדוֹל שֶׁאִי אֶפְשָׁר לְהַגְבִּיהוֹ, אֵינוֹ נִקְנֶה בִּמְשִׁיכָה, שֶׁהֲרֵי אֶפְשָׁר לְהַתִּירוֹ וּלְהַגְבִּיהוֹ עֵץ עֵץ. אֲבָל אִם הָיָה טָעוּן שֶׁל אֱגוֹזִים אוֹ שֶׁל פִּלְפְּלִים אוֹ שֶׁל שְׁקֵדִים וְכַיּוֹצֵא בָּהֶם, שֶׁאֵין אֶחָד יָכוֹל לְהַגְבִּיהוֹ, הֲרֵי זֶה נִקְנֶה בִּמְשִׁיכָה. <small>וְיֵשׁ חוֹלְקִין וּסְבִירָא לְהוּ דַּאֲפִלּוּ בְּעֵצִים וּפִּשְׁתָּן נִקְנֶה בִּמְשִׁיכָה, הוֹאִיל וְאִיכָּא טֹרַח לְהַתִּיר וּלְהַגְבִּיהַּ. וע"ל סִימָן ר' סָעִיף ז' בְּדִין מְשִׁיכָה וְהַגְבָּהָה <small><small>(טוּר)</small>. </small> </small> 

הַגְבָּהָה, יֵשׁ אוֹמְרִים שֶׁצָּרִיךְ לְהַגְבִּיהַ ג' טְפָחִים, וְיֵשׁ אוֹמְרִים דְּסָגֵי בְּהַגְבָּהַת טֶפַח. 

מְשִׁיכָה שֶׁאָמְרוּ, צָרִיךְ שֶׁיִּמְשֹׁךְ הַחֵפֶץ כֻּלּוֹ וְיוֹצִיאֶנּוּ מִכָּל הַמָּקוֹם שֶׁהוּא בּוֹ. 

דְּבָרִים שֶׁאֵין דַּרְכָּם לְהַגְבִּיהַ, אִי אַגְבְּהִינְהוּ קָנָה. 

וְלָמָּה תִקְּנוּ חֲכָמִים שֶׁלֹּא יְהוּ מָעוֹת קוֹנוֹת, גְּזֵרָה שֶׁמָּא יִתֵּן הַלּוֹקֵחַ דְּמֵי הַחֵפֶץ וְקֹדֶם שֶׁיִּקָּחֶנּוּ יֹאבַד בְּאֹנֶס, כְּגוֹן שֶׁתִּפֹּל דְּלֵקָה וְיִשָּׂרֵף, אוֹ יָבוֹאוּ לִסְטִים וְיִטְּלוּהוּ, וְאִם הָיָה בִּרְשׁוּת הַלּוֹקֵחַ יִתְמַהְמֵהַּ הַמּוֹכֵר וְלֹא יַצִּיל, לְפִיכָךְ הֶעֱמִידוּהוּ חֲכָמִים בִּרְשׁוּת הַמּוֹכֵר, כְּדֵי שֶׁיִּשְׁתַּדֵּל וְיַצִּיל. לְפִיכָךְ, אִם הָיָה בֵּיתוֹ שֶׁל לוֹקֵחַ, שֶׁיֵּשׁ בּוֹ הַחֵפֶץ שֶׁנִּמְכַּר, מֻשְׂכָּר לַמּוֹכֵר, הֶעֱמִידוּהוּ עַל דִּין תּוֹרָה, שֶׁהֲרֵי מָצוּי הוּא אֵצֶל בֵּיתוֹ וְיָכוֹל לְהַצִּיל. וְכֵן הַשּׂוֹכֵר הַמָּקוֹם שֶׁאוֹתָם הַמִּטַּלְטְלִים הַנִּמְכָּרִים מֻנָּחִים בּוֹ בְּאֶחָד מִדַּרְכֵי קְנִיַּת הַשְּׂכִירוּת שֶׁנִּתְבָּאֲרוּ בְּסִימָן קצ"ה <small><small>(סָעִיף ט')</small>, </small> קָנָה הַמִּטַּלְטְלִים שֶׁבּוֹ וְאֵין שׁוּם אֶחָד מֵהֶם יָכוֹל לַחֲזֹר בּוֹ; וְהוּא שֶׁתְּהֵא חָצֵר הַמִּשְׁתַּמֶּרֶת לְדַעַת הַשּׂוֹכֵר, אוֹ שֶׁהוּא עוֹמֵד בְּצַד הַמָּקוֹם הַהוּא. <small>הַגָּה: וְיֵשׁ אוֹמְרִים דְּאִם הָיוּ הַמִּטַּלְטְלִין בְּמָקוֹם דְּלֵיכָּא לְמֵיחַשׁ לִדְלֵקָה, נִקְנוּ בְּמָעוֹת <small><small>(הַגָּהוֹת רִאשׁוֹנוֹת דְּמָרְדְּכַי פֶּרֶק הַזָּהָב)</small>.</small> וְכֵן אִם הִתְנוּ בְּהֶדְיָא דְּמָעוֹת יִקְנוּ, קָנוּ <small><small>(בֵּית יוֹסֵף)</small>.</small> </small> 

יֵשׁ אוֹמְרִים דִּשְׂכִירוּת מִּטַּלְטְלִים נִקְנֶה בְּכֶסֶף, דְּלֵיכָּא לְמֵיחַשׁ שֶׁמָּא יֹאמַר לוֹ: נִשְׂרְפוּ חִטֶּיךָ בָּעֲלִיָּה, דְּכֵיוָן שֶׁהַגּוּף שֶׁלּוֹ טָרַח וּמַצִּיל. 

הַסְפִינָה, הוֹאִיל וְאִי אֶפְשָׁר לְהַגְבִּיהַּ וְיֵשׁ בִּמְשִׁיכָתָהּ טֹרַח גָּדוֹל, וְאֵינָהּ נִמְשֶׁכֶת אֶלָּא לְרַבִּים, לֹא הִצְרִיכוּהָ מְשִׁיכָה אֶלָּא נִקְנֵית בִּמְסִירָה, וְכֵן כָּל כַּיּוֹצֵא בָּזֶה. וְאִם אָמַר לוֹ: לֵךְ מְשֹׁךְ וּקְנִי, אֵינוֹ קוֹנֶה הַסְפִינָה עַד שֶׁיִּמְשְׁכֶנָּה כֻּלָּהּ וְיוֹצִיאֶנָּה מִכָּל הַמָּקוֹם שֶׁהָיְתָה בוֹ, שֶׁהֲרֵי הִקְפִּיד הַמּוֹכֵר שֶׁלֹּא יִקְנֶה זֶה אֶלָּא בִּמְשִׁיכָה. 

מְסִירָה זוֹ שֶׁאָמְרוּ, אֵין צָרִיךְ שֶׁיִּמְסְרֶנּוּ מִיָּדוֹ לְיַד לוֹקֵחַ, אֶלָּא כֵּיוָן שֶׁאָחַז בָּהּ הַלּוֹקֵחַ בִּפְנֵי הַמּוֹכֵר אוֹ בְּמִצְוָתוֹ, הָוָה לֵהּ מְסִירָה: 

מְסִירָה אֵינָהּ קוֹנָה אֶלָּא בִּרְשׁוּת הָרַבִּים וּבְחָצֵר שֶׁאֵינָהּ שֶׁל שְׁנֵיהֶם <small>וְהִכְנִיסָהּ שָׁם שֶׁלֹּא בִּרְשׁוּת בַּעַל הֶחָצֵר.</small> וּמְשִׁיכָה אֵינָהּ קוֹנָה אֶלָּא בְּסִמְטָא אוֹ בְּחָצֵר שֶׁל שְׁנֵיהֶם. וְהַגְבָּהָה קוֹנָה בְּכָל מָקוֹם. <small>הַגָּה: אָמַר לֵהּ הַמּוֹכֵר לִקְנוֹת בִּמְסִירָה אוֹ בִּמְשִׁיכָה, בְּמָקוֹם שֶׁאֵין קוֹנִין, לָא מְהַנֵּי וְלֹא קָנָה <small><small>(רַ"ן פֶּרֶק קַמָּא דְקִדּוּשִׁין)</small>. </small> </small> 

לְפִיכָךְ, אִם הָיְתָה הַסְפִינָה עוֹמֶדֶת בִּרְשׁוּת הָרַבִּים, אוֹ בְּחָצֵר שֶׁאֵינָהּ שֶׁל שְׁנֵיהֶם, וְהִקְפִּיד הַמּוֹכֵר וְאָמַר לֵהּ: מְשֹׁךְ וּקְנִי, צָרִיךְ לְמָשְׁכָהּ כֻּלָּהּ וְשֶׁיּוֹצִיאֶנָּה מֵאוֹתוֹ רְשׁוּת שֶׁאֵין מְשִׁיכָה קוֹנָה בּוֹ, וְיַכְנִיסֶנָּה לִרְשׁוּת שֶׁהַמְּשִׁיכָה קוֹנָה בּוֹ. 

הָיְתָה עוֹמֶדֶת בְּסִמְטָא אוֹ בְּחָצֵר שֶׁל שְׁנֵיהֶם, אֵינָהּ נִקְנֵית אֶלָּא בִּמְשִׁיכָה וְלֹא בִּמְסִירָה. 

הָיְתָה עוֹמֶדֶת בִּרְשׁוּת הָרַבִּים וְלֹא אָמַר לָהֶם הַמּוֹכֵר כְּלוּם, וְהָלַךְ הַלּוֹקֵחַ וּמָשַׁךְ, לֹא קָנָה עַד שֶׁיִּמְשָׁכֶנָּה כְּדִינָהּ מֵרְשׁוּת הָרַבִּים לְסִמְטָא, אַף עַל פִּי שֶׁנִּקְנֵית בִּמְסִירָה בִּרְשׁוּת הָרַבִּים וּמְסִירָה אֵינָהּ צְרִיכָה שֶׁיִּמְסֹר לוֹ מִיָּד לְיָד, אֲפִלּוּ הָכִי כֵּיוָן שֶׁהִתְחִיל לִמְשֹׁךְ כְּבָר גִּלָּה בְּדַעְתּוֹ שֶׁאֵינוֹ רוֹצֶה לִקְנוֹת בַּחֲזָקָה זוֹ שֶׁהוּא מַחֲזִיק וְתָפוּס בָּהּ, אֶלָּא בִּמְשִׁיכָה. 

יֵשׁ אוֹמְרִים דִּסְפִינָה אֵינָהּ נִקְנֵית בִּמְשִׁיכָה אֶלָּא כְּדֶרֶךְ מְשִׁיכָתָהּ, כְּגוֹן שֶׁמֻּנַּחַת בְּמַיִם אוֹ בִּרְקַק מַיִם שֶׁהוּא בְּסִמְטָא אוֹ בְּחָצֵר שֶׁל שְׁנֵיהֶם; אֲבָל אִם הָיְתָה בַּיַּבָּשָׁה, אֵינוֹ קוֹנֶה עַד שֶׁיַּגְבִּיהֶנָּה. 

דָּבָר הַנִּקְנָה בִּמְשִׁיכָה שֶׁהָיָה בִּרְשׁוּת הָרַבִּים אוֹ בְּחָצֵר שֶׁאֵינָהּ שֶׁל שְׁנֵיהֶם, וּמְשָׁכוֹ הַלּוֹקֵחַ לִרְשׁוּתוֹ אוֹ לְסִמְטָא, כֵּיוָן שֶׁהוֹצִיא מִקְצָתוֹ מֵרְשׁוּת הָרַבִּים אוֹ מֵרְשׁוּת שֶׁאֵינָהּ שֶׁל שְׁנֵיהֶם, קָנָה, מֵאַחַר שֶׁמְּשָׁכוֹ כֻּלּוֹ וְהוֹצִיאוֹ מִכָּל הַמָּקוֹם שֶׁהָיָה בוֹ. 

הַנּוֹתֵן דְּמֵי הַמִּטַּלְטְלִים אוֹ מִקְצָתָן, וְחָזַר בּוֹ הַלּוֹקֵחַ, וְאָמַר לוֹ הַמּוֹכֵר: בּוֹא וְטֹל מְעוֹתֶיךָ, הֲרֵי הַמָּעוֹת אֶצְלוֹ כְּמוֹ פִקָּדוֹן, וְאִם נִגְנְבוּ אוֹ אָבְדוּ אֵינוֹ חַיָּב בְּאַחֲרָיוּתָן. אֲבָל אִם חָזַר בּוֹ הַמּוֹכֵר וְאָמַר לַלּוֹקֵחַ: בֹּא וְטֹל אֶת שֶׁלְּךָ, הֲרֵי הַמָּעוֹת בִּרְשׁוּתוֹ וְחַיָּב בְּאַחֲרָיוּתוֹ, אֲפִלּוּ מֵאֳנָסִים גְּדוֹלִים, עַד שֶׁיְּקַבֵּל עָלָיו "מִי שֶׁפָּרַע" וְיֹאמַר לוֹ אַחַר כָּךְ: בּוֹא וְטֹל אֶת שֶׁלְּךָ, וְאָז אִי אִיתְנַהוּ בְּעַיִן הָנַךְ זוּזֵי מַמָּשׁ דְּיָהִיב לֵהּ לוֹקֵחַ, פָּטוּר; אֲבָל אִם הוֹצִיאָם וְיִחֵד אֲחֵרִים תַּחְתֵּיהֶם וְקִבֵּל מִי שֶׁפָּרַע, יֵשׁ אוֹמְרִים שֶׁחָזְרוּ הַלְוָאָה, וְחַיָּב אֲפִלּוּ בָּאֳנָסִים, עַד שֶׁיָּבֹאוּ לִרְשׁוּת לוֹקֵחַ. וְיֵשׁ מִי שֶׁאוֹמֵר, שֶׁאֲפִלּוּ הוֹצִיאָם, כֵּיוָן שֶׁקִּבֵּל עָלָיו מִי שֶׁפָּרַע וְנוֹתְנָם לוֹ, אַף עַל פִּי שֶׁלֹּא רָצָה הַלּוֹקֵחַ לְקַבְּלָם, פָּטוּר: 


Siman 199

יֵשׁ מָעוֹת קוֹנוֹת. כֵּיצַד, הָיוּ לוֹ מָעוֹת בְּיָדוֹ בְּלֹא מִנְיָן וּבְלֹא מִשְׁקָל, וְאָמַר לַחֲבֵרוֹ: מְכֹר לִי חֵפֶץ שֶׁלְּךָ בְּמָעוֹת אֵלּוּ שֶׁבְּיָדִי, וּלְקָחָם הַמּוֹכֵר וְלֹא דִקְדֵּק לֵידַע מִנְיָנָם, נִקְנָה הַחֵפֶץ לַלּוֹקֵחַ וְאֵין אֶחָד מֵהֶם יָכוֹל לַחֲזֹר בּוֹ, מִפְּנֵי שֶׁהוּא דָּבָר שֶׁאֵינוֹ מָצוּי לֹא גָּזְרוּ בֵּהּ רַבָּנָן. <small>הַגָּה: וַאֲפִלּוּ הַלּוֹקֵחַ יָדַע מִנְיָנָם, רַק שֶׁאָמַר לַמּוֹכֵר: מְכֹר לִי בְּאֵלּוּ, וְהַמּוֹכֵר לֹא דִקְדֵּק בְּמִנְיָנָם, יֵשׁ אוֹמְרִים דְּקָנָה <small><small>(עַיִּןִ בב"י)</small>.</small> </small> 

וְכֵן רְאוּבֵן שֶׁמָּכַר מִטַּלְטְלִין לְשִׁמְעוֹן בְּמָנֶה, וְקָנָה שִׁמְעוֹן הַמִּטַּלְטְלִין וְנִתְחַיֵּב לִרְאוּבֵן בְּדָמִים, וְאַחַר כָּךְ הָיָה לְשִׁמְעוֹן מִטַּלְטְלִים אֲחֵרִים לִמְכֹּר וְאָמַר לֵהּ רְאוּבֵן: מְכֹר אוֹתָם בְּדָמִים שֶׁיֵּשׁ לִי בְּיָדְךָ מִדְּמֵי הַמֶּכֶר, וְאָמַר לֵהּ: הֵן, נִקְנִין אוֹתָן הַמִּטַּלְטְלִים לִרְאוּבֵן בְּכָל מָקוֹם שֶׁהֵם, וְאַף עַל פִּי שֶׁלֹּא מָשַׁךְ וְלֹא הִגְבִּיהַּ, שֶׁגַּם זֶה דָּבָר שֶׁאֵינוֹ מָצוּי הוּא וְלֹא גָזְרוּ בֵּהּ רַבָּנָן. אֲבָל אִם הָיָה עָלָיו חוֹב שֶׁלֹּא מֵחֲמַת הַמֶּכֶר וְאָמַר לוֹ: מְכֹר לִי מִטַּלְטְלִין בְּחוֹב שֶׁיֵּשׁ לִי אֶצְלְךָ, וְנִתְרַצּוּ שְׁנֵיהֶם, לֹא קָנָה. <small>הַגָּה: מִיהוּ, יֵשׁ אוֹמְרִים דְּמַיְרֵי דַּוְקָא שֶׁאָמַר לֵהּ: מְכֹר לִי בַּהֲנָאַת מְחִילַת הַדָּמִים שֶׁיֵּשׁ לִי אֶצְלְךָ, אֲבָל אִם אָמַר לֵהּ: מְכֹר לִי בַּדָּמִים שֶׁיֵּשׁ לִי בְּיָדְךָ, לֹא קָנָה <small><small>(הַמַּגִּיד בפ"ז דִּמְכִירָה וְרַ"ן פֶּרֶק הַזָּהָב, וְעַיֵּן בב"י)</small>.</small> וְעַיֵּן לְקַמָּן סִימָן ר"ד סָעִיף י'.</small> 

יֵשׁ זְמַן שֶׁמָּעוֹת קוֹנוֹת, שֶׁהֶעֱמִידוּ חֲכָמִים דִּבְרֵיהֶן עַל דִּין תּוֹרָה בְּבָשָׂר בְּאַרְבָּעָה פְרָקִים, וְאֵלוּ הֵם: עֶרֶב יוֹם טוֹב הָאַחֲרוֹן שֶׁל חַג, וְעֶרֶב יוֹם טוֹב הָרִאשׁוֹן שֶׁל פֶּסַח, וְעֶרֶב הָעֲצֶרֶת, וְעֶרֶב רֹאשׁ הַשָּׁנָה; שֶׁאִם הָיָה לַטַּבָּח שׁוֹר שָׁוֶה מֵאָה דִינָרִים, וְלָקַח מֵהַלּוֹקֵחַ דִּינָר כְּדֵי לִתֵּן לוֹ בָּשָׂר כְּשֶׁיִּשְׁחֹט, וְלֹא נִתְקַבְּצוּ לוֹ כָּל דְּמֵי הַשּׁוֹר, מַשְׁחִיטִין אוֹתוֹ בְּעַל כָּרְחוֹ, כְּדֵי לִתֵּן הַבָּשָׂר לַלּוֹקֵחַ; לְפִיכָךְ, אִם מֵת הַשּׁוֹר, מֵת לַלּוֹקֵחַ, וּמַפְסִיד הַדִּינָר. <small>הַגָּה: וְיֵשׁ מִי שֶׁכָּתַב, דְּהוּא הַדִּין הַנּוֹתֵן מָעוֹת עַל יַיִן לְקִדּוּשׁ בְּעֶרֶב שַׁבָּת, דְּקָנָה, דְּכָל כְּהַאי גַוְנָא הֶעֱמִידוּ דִּבְרֵיהֶם עַל דִּין תּוֹרָה <small><small>(מַהֲרִי"ל)</small>.</small> </small> 

יְתוֹמִים, אוֹ אַפּוֹטְרוֹפּוֹס שֶׁלָּהֶם, שֶׁמָּכְרוּ מִטַּלְטְלִים וּמְשָׁכָן הַלּוֹקֵחַ וַעֲדַיִן לֹא נָתַן הַמָּעוֹת, וְנִתְיַקְּרוּ, חוֹזְרִים בָּהֶם, כְּדִין הַתּוֹרָה, שֶׁאֵין מְשִׁיכָה קוֹנָה אֶלָּא מָעוֹת, <small>וּמִכָּל מָקוֹם הַלּוֹקֵחַ הָוֵי שׁוֹמֵר שָׂכָר עַל הַמִּקָּח <small><small>(מָרְדְּכַי פֶּרֶק הַנִּזָּקִין וּבֵית יוֹסֵף בְּשֵׁם תוס')</small>,</small> </small> וּבְזוֹ בִּלְבַד חָלוּק דִּין הַיְתוֹמִים מִדִּין שְׁאָר בְּנֵי אָדָם, אֲבָל בִּשְׁאָר הַחֲלֻקּוֹת דִּין הַיְתוֹמִים שָׁוֶה לְשֶׁל כָּל אָדָם לְעִנְיָן זֶה. <small>הַגָּה: וְדַוְקָא יְתוֹמִים, אֲבָל הֶקְדֵּשׁ וּצְדָקָה קוֹנֶה בְּמָעוֹת; וְלָכֵן, אִם נָתַן אֶחָד דָּמִים לְהֶקְדֵּשׁ עַל הַמִּקָּח, וְנִתְיַקֵּר, אֵין הֶקְדֵּשׁ יָכוֹל לַחֲזֹר בּוֹ <small><small>(מָרְדְּכַי פֶּרֶק הַנִּזָּקִין ור"ן פ"ק דְּקִדּוּשִׁין)</small>. </small> </small> 


Siman 200

הָיוּ מִטַּלְטְלִין בִּרְשׁוּת הַלּוֹקֵחַ הַמִּשְׁתַּמֵּר לְדַעְתּוֹ, <small>הַגָּה: וְיֵשׁ חוֹלְקִין וּסְבִירָא לְהוּ דִּבְמֶכֶר אוֹ מַתָּנָה אִם מְשֻׁמָּר לְדַעַת הַמּוֹכֵר אוֹ הַנּוֹתֵן, סָגֵי, וְקָנָה <small><small>(עַיֵּן בב"י)</small>,</small> וְכֵן נִרְאֶה לְהוֹרוֹת. מִיהוּ, אִם הַמּוֹכֵר הִשְׂכִּיר לוֹ חָצֵר עַצְמוֹ, וְהַמִּטַּלְטְלִין שֶׁמּוֹכֵר לוֹ מְעֹרָבִין עֲדַיִן עִם שְׁאָר מִטַּלְטְלִין שֶׁל מוֹכֵר, מִקְרֵי חָצֵר שֶׁאֵינוֹ מְשֻׁמָּר וְלֹא קָנָה <small><small>(הַגָּהוֹת מָרְדְּכַי פ"ק דִּמְצִיעָא)</small>.</small> </small> אוֹ שֶׁהוּא עוֹמֵד בְּצַד אוֹתוֹ רְשׁוּת, <small>וְיֵשׁ אוֹמְרִים דְּבָעֵינָן דַּוְקָא בְּתוֹכוֹ אֲבָל חוּצָה לוֹ לֹא <small><small>(הַמַּגִּיד פי"ז דִּגְזֵילָה)</small>,</small> </small> כֵּיוָן שֶׁקִּבֵּל עָלָיו הַמּוֹכֵר לִמְכֹּר, קָנָה לוֹקֵחַ וְאַף עַל פִּי שֶׁעֲדַיִּין לֹא מָדַד, וְהוּא שֶׁפָּסַק דָּמִים. <small>וְיֵשׁ אוֹמְרִים דְּאַרְבַּע אַמּוֹת שֶׁל אָדָם קוֹנִין לוֹ כְּמוֹ בִּמְצִיאָה <small><small>(עַיֵּן בב"י)</small>.</small> </small> 

הָיוּ בִּרְשׁוּת הַמּוֹכֵר, אוֹ בִּרְשׁוּת אָדָם אַחֵר שֶׁהֵם מֻפְקָדִים אֶצְלוֹ, לֹא קָנָה הַלּוֹקֵחַ עַד שֶׁיַּגְבִּיהַּ הַמִּטַּלְטְלִין אוֹ עַד שֶׁיִּמְשְׁכֵם, כְּמוֹ שֶׁנִּתְבָּאֵר. <small>הַגָּה: וּמִיהוּ, אִם שָׂכַר הַמָּקוֹם שֶׁמֻּנַּח בּוֹ אוֹ נְתָנוֹ לוֹ בְּמַתָּנָה וּבְקִנְיָן, אוֹ אֲפִלּוּ בְּדִבּוּר בְּעָלְמָא, קְנָאוֹ, דְּהַשְׁתָּא הָוֵי בִּרְשׁוּתוֹ וְקוֹנֶה לוֹ. וְהָא דִּמְהַנֵּי דִבּוּר בְּעָלְמָא, הַיְנוּ בִּרְשׁוּת אַחֵר. אֲבָל אִם מֻנַּח בִּרְשׁוּת הַמּוֹכֵר וְאוֹמֵר: יִזְכֶּה חֲצֵרִי לַלּוֹקֵחַ בַּמִּקָּח שֶׁקָּנָה מִמֶּנִי, לֹא קָנָה עַד שֶׁיַּשְׂכִּיר לוֹ מְקוֹמוֹ וְיַקְנֶה לוֹ בְּאֶחָד מִדַּרְכֵי הַקְּנִיָּה <small><small>(טוּר בְּשֵׁם הָרֹא"שׁ וְר' יְרוּחָם נ"י ח"ב)</small>.</small> וְאִם הָיוּ הַפֵּרוֹת מֻפְקָדִים בְּיַד אַחֵר, לֹא סָגֵי שֶׁיֹּאמַר: תִּקְנֶה חֲצֵרִי לַלּוֹקֵחַ, עַד שֶׁיֹּאמַר כֵּן מִדַּעַת הַמּוֹכֵר <small><small>(בֵּית יוֹסֵף בְּשֵׁם הָרַמְבַּ"ן וְהַמַּגִּיד פ"ד דִּמְכִירָה)</small>.</small> </small> 

כֵּלָיו שֶׁל אָדָם, כָּל מָקוֹם שֶׁיֵּשׁ לוֹ רְשׁוּת לְהַנִּיחוֹ, קָנָה לוֹ. וְכֵיוָן שֶׁנִּכְנְסוּ הַמִּטַּלְטְלִים בְּתוֹךְ הַכְּלִי אֵין אֶחָד מֵהֶם יָכוֹל לַחֲזֹר בּוֹ, וַהֲרֵי זֶה כְּמִי שֶׁהֻנְחוּ בְּתוֹךְ בֵּיתוֹ. <small>הַגָּה: וְיֵשׁ מְחַלְּקִין, דְּאִם אֵינָן בִּרְשׁוּת לוֹקֵחַ רַק בְּסִמְטָא וְכַיּוֹצֵא בְּזֶה אֵין כֵּלָיו קוֹנִים, אֶלָּא אִם כֵּן מָדַד, אוֹ עַד שֶׁיֹּאמַר לוֹ: זִיל וּקְנֵי <small><small>(טוּר וְתוֹס' וְהָרֹא"שׁ פֶּרֶק הַסְפִינָה וְהַגָּהוֹת מַיְמוֹנִי פ"ד דִּמְכִירָה)</small>.</small> </small> לְפִיכָךְ אֵין כֵּלָיו שֶׁל אָדָם קוֹנִים לוֹ בִּרְשׁוּת הָרַבִּים, וְלֹא בִּרְשׁוּת הַמּוֹכֵר, אֶלָּא אִם כֵּן אָמַר לוֹ הַמַּקְנֶה: לֵךְ וּקְנֵה בִּכְלִי זֶה, וְאָז קָנָה אִם הוּא בִּרְשׁוּת הַמּוֹכֵר: 

וְכֵן אִם קָנָה הַכְּלִי מֵהַמּוֹכֵר וְהִגְבִּיהוֹ, וְאַחַר כָּךְ הִנִּיחוֹ שָׁם בִּרְשׁוּת הַמּוֹכֵר וְחָזַר וְקָנָה מִמֶּנּוּ הַפֵּרוֹת, כֵּיוָן שֶׁנִּכְנְסוּ בְּתוֹךְ כְּלִי זֶה קָנָה אוֹתָם, שֶׁמִּפְּנֵי הֲנָאַת הַמּוֹכֵר בִּמְכִירַת הַכְּלִי אֵינוֹ מַקְפִּיד עַל מְקוֹמוֹ. 

כְּשֵׁם שֶׁאֵין כֵּלָיו שֶׁל לוֹקֵחַ קוֹנֶה לוֹ בִּרְשׁוּת מוֹכֵר, כָּךְ אֵין כֵּלָיו שֶׁל מוֹכֵר קוֹנֶה לַלּוֹקֵחַ אַף עַל פִּי שֶׁהוּא בִּרְשׁוּת לוֹקֵחַ. <small>וְיֵשׁ אוֹמְרִים אֲפִלּוּ אָמַר לֵהּ הַמּוֹכֵר: זִיל קְנֵה, לֹא קָנָה <small><small>(טוּר בְּשֵׁם הָר"י וּבֵית יוֹסֵף בְּשֵׁם הָרֹא"שׁ)</small>.</small> </small> 

מְשִׁיכָה מְהַנְיָא בְּכֵלָיו שֶׁל מוֹכֵר, שֶׁאִם מָדַד הַמּוֹכֵר וְנָתַן לְתוֹךְ כֵּלָיו, וּמְשָׁכוֹ הַלּוֹקֵחַ בְּפָנָיו, קָנָה, וַאֲפִלּוּ לֹא אָמַר לוֹ: מְשֹׁךְ הַכְּלִי לִקְנוֹת מַה שֶּׁבְּתוֹכוֹ. 

אֵין הָרְשׁוּת קוֹנָה, וְלֹא הַכְּלִי, וְלֹא מְשִׁיכָה, וְלֹא הַגְבָּהָה, אֶלָּא אִם כֵּן פָּסַק תְּחִלָּה הַמִּדָּה בְּכָךְ וְכָךְ; אֲבָל כָּל זְמַן שֶׁלֹּא פָּסַק, אֵין לוֹ שׁוּם צַד שֶׁיִּקְנֶה בּוֹ, דְּכָל זְמַן שֶׁלֹּא פָּסַק לֹא סָמְכָה דַּעַת שְׁנֵיהֶם, שֶׁמָּא לֹא יַסְכִּימוּ עַל הַסְכוּם. וְאִם הַמִּקָּח דָּבָר שֶׁדָּמָיו קְצוּבִים, אַף עַל פִּי שֶׁלֹּא פָּסַק, קָנָה. וְכֵן אִם אָמַר לוֹ: הֲרֵינִי מוֹכֵר לְךָ כְּפִי מַה שֶּׁיְּשָׁמוּהוּ ג', קָנָה, אֲפִלּוּ אֵין דָּמָיו קְצוּבִים. הָיוּ הַפֵּרוֹת בְּסִמְטָא אוֹ בְּחָצֵר שֶׁל שְׁנֵיהֶם, וַאֲפִלּוּ הָיוּ בִּרְשׁוּת לוֹקֵחַ, וְהָיוּ בְּתוֹךְ כֵּלָיו שֶׁל מוֹכֵר, קִבֵּל עָלָיו הַמּוֹכֵר לִמְכֹּר וְהִתְחִיל הַמּוֹכֵר לִמְדֹּד בְּתוֹךְ כֵּלָיו שֶׁל מוֹכֵר, אִם אָמַר לוֹ: כּוֹר בִּשְׁלשִׁים סֶלַע אֲנִי מוֹכֵר לְךָ, יָכוֹל לַחֲזֹר בּוֹ אֲפִלּוּ בִּסְאָה אַחֲרוֹנָה, הוֹאִיל וַעֲדַיִן הַפֵּרוֹת בְּכֵלָיו וְלֹא גָמַר כָּל הַמִּדָּה, וְכֵלָיו שֶׁל מוֹכֵר אֵינָן קוֹנִים לַלּוֹקֵחַ אַף עַל פִּי שֶׁהוּא בִּרְשׁוּת לוֹקֵחַ. <small>הַגָּה: וְיֵשׁ אוֹמְרִים דְּכָל שֶׁגִּלָּה דַּעְתּוֹ שֶׁאֵינוֹ רוֹצֶה לִמְכֹּר רַק הַכּוֹר בְּיַחַד, אֲפִלּוּ הָיָה בִּרְשׁוּת לוֹקֵחַ וּבְכֵלָיו שֶׁל לוֹקֵחַ, אוֹ שֶׁמָּשַׁךְ אוֹ שֶׁהִגְבִּיהַּ, לֹא קָנָה אֶלָּא אִם כֵּן מָדְדוּ <small><small>(טוּר בְּשֵׁם הָרֹא"שׁ וּכְשִׁיטַת הָרַשְׁבַּ"ם)</small>.</small> </small> וְאִם אָמַר לוֹ: כּוֹר בִּשְׁלשִׁים סְאָה בְּסֶלַע, רִאשׁוֹן רִאשׁוֹן קָנָה, כֵּיוָן שֶׁפָּסְקוּ דָמִים עַל כָּל סְאָה וּסְאָה, כָּל סְאָה שֶׁיַּגְבִּיהַ הַמּוֹכֵר וִיעָרֶה אוֹתָהּ נִגְמְרָה מְכִירָתָהּ, הוֹאִיל וְאֵין הַפֵּרוֹת בִּרְשׁוּת הַמּוֹכֵר וְלֹא בִּרְשׁוּת הָרַבִּים. וְאִלּוּ לֹא הָיוּ הַפֵּרוֹת בְּכֵלָיו שֶׁל מוֹכֵר, כֵּיוָן שֶׁהֵם בִּרְשׁוּת לוֹקֵחַ קָנָה מִשֶּׁפָּסַק, אַף עַל פִּי שֶׁלֹּא מָדַד, כְּמוֹ שֶׁנִּתְבָּאֵר <small><small>(בִּסְעִיף ג')</small>. <small>הַגָּה: וְיֵשׁ אוֹמְרִים דְּלָא קָנָה רִאשׁוֹן רִאשׁוֹן אֶלָּא מִטַּעַם שֶׁהוּא מֻחְזָק; וְלָכֵן אִם לֹא נָתַן הַמָּעוֹת, הַלּוֹקֵחַ יָכוֹל לַחֲזֹר </small> <small>(טוּר בְּשֵׁם הרמ"ה)</small>. <small>פָּתַח לוֹ הַמּוֹכֵר חָבִית יַיִן, וּכְשֶׁמָּדַד לוֹ הַחֵצִי רוֹצֶה הַלּוֹקֵחַ לַחֲזֹר וְלֹא לִקַּח יוֹתֵר, וְהַמּוֹכֵר אוֹמֵר שֶׁהַמּוֹתָר יַחֲמִיץ, צָרִיךְ הַלּוֹקֵחַ לִקַּח כֻּלּוֹ, אוֹ לְקַבֵּל אַחֲרָיוּת עַל הַמּוֹתָר אִם יִתְקַלְקֵל, שֶׁיְּשַׁלֵּם לוֹ כָּל הֶחָבִית כְּפִי מַה שֶּׁהָיָה שָׁוֶה בְּשָׁעָה שֶׁקְּנָאוֹ</small> <small>(טוּר בְּשֵׁם הָרֹא"שׁ כְּלָל ק"ב סי"א)</small>. <small>וְיֵשׁ אוֹמְרִים דְּכָל זֶה כְּשֶׁמָּדַד הַמּוֹכֵר; אֲבָל אִם מָדַד הַלּוֹקֵחַ, קָנָה בְּכָל עִנְיָן, דִּמְדִידָתוֹ הָוֵי כִּמְשִׁיכָה</small> <small>(טוּר)</small>. <small>וְיֵשׁ חוֹלְקִין</small> <small>(טוּר בְּשֵׁם הָרַאֲבַ"ד)</small>. <small>כָּל שֶׁנִּקְנָה הַמִּקָּח אֵין אֶחָד מֵהֶם יָכוֹל לַחֲזֹר, אַף עַל פִּי שֶׁנָּפְלוּ חִלּוּקִים בֵּינֵיהֶם וּמֵאֵן הַמּוֹכֵר לָתֵת לוֹ מִקָּחוֹ, אֶלָּא יָדוּנוּ אַחַר כָּךְ עַל מַה שֶּׁבֵּינֵיהֶם</small> <small>(רִיבָ"שׁ סִימָן רכ"ב)</small>. </small> 

הִכְנִיס הַלּוֹקֵחַ אֶת הַחֲמוֹרִים לְבֵיתוֹ עִם הַתְּבוּאָה שֶׁעֲלֵיהֶם, אוֹתָהּ מְשִׁיכָה אֵינָהּ כְּלוּם, אֲפִלּוּ אִם פָּסַק הַדָּמִים וּמָדַד הַמּוֹכֵר עַל הַחֲמוֹרִים, לֹא קָנָה. וְיֵשׁ מִי שֶׁאוֹמֵר, שֶׁאֲפִלּוּ מָדַד לוֹקֵחַ עַל הַחֲמוֹרִים, לֹא קָנָה, שֶׁלֹּא נִתְכַּוֵּן לִמְשִׁיכָה וְלִקְנוֹת בִּמְדִידָה זוֹ, דְּלִמְדִידָה בְּעָלְמָא נִתְכַּוֵּן. <small>וְיֵשׁ חוֹלְקִין וּסְבִירָא לְהוּ אִם מָדַד לוֹקֵחַ קָנָה, וּכְמוֹ שֶׁנִּתְבָּאֵר.</small> 

הַמּוֹכֵר יַיִן אוֹ שֶׁמֶן לַחֲבֵרוֹ בְּסִמְטָא אוֹ בְּחָצֵר שֶׁל שְׁנֵיהֶם אוֹ בִּרְשׁוּת לוֹקֵחַ, וְהָיְתָה הַמִּדָּה שֶׁל סַרְסוּר, עַד שֶׁלֹּא נִתְמַלְּאָה הַמִּדָּה, הֲרֵי הֵן שֶׁל מוֹכֵר; מִשֶּׁנִּתְמַלְּאָה הַמִּדָּה, הֲרֵי הֵן בִּרְשׁוּת לוֹקֵחַ וְאֵין אֶחָד מֵהֶם יָכוֹל לַחֲזֹר בּוֹ. וְכֵן פֵּרוֹת שֶׁהָיוּ צְבוּרִים בְּסִמְטָא אוֹ בְּחָצֵר שֶׁל שְׁנֵיהֶם, וְהַמִּדָּה אֵינָהּ שֶׁל אֶחָד מֵהֶם, וְהָיָה הַמּוֹכֵר מוֹדֵד, עַד שֶׁלֹּא נִתְמַלְּאָה הַמִּדָּה הֲרֵי הִיא בִּרְשׁוּת מוֹכֵר, וּמִשֶּׁנִּתְמַלְּאָה הַמִּדָּה הֲרֵי הִיא בִּרְשׁוּת לוֹקֵחַ: 

הָיְתָה הַמִּדָּה שֶׁל אֶחָד מֵהֶם, וְהָיוּ בָהּ רְשָׁמִים לֵידַע חֶצְיָהּ שְׁלִישָׁהּ וּרְבִיעָהּ וְכַיּוֹצֵא בָּהֶן, כֵּיוָן שֶׁהִגִּיעַ לְרֹשֶׁם מֵהָרְשָׁמִים קָנָה רִאשׁוֹן רִאשׁוֹן, וְאַף עַל פִּי שֶׁלֹּא נִתְמַלֵּאת הַמִּדָּה; שֶׁכָּל רֹשֶׁם מֵהֶם כְּמִדָּה בִּפְנֵי עַצְמָהּ, שֶׁהֲרֵי כָּל אֶחָד מֵהֶם הוּא הַמִּדָּה וְהוּא סוֹמֵךְ עַל הָרְשָׁמִים שֶׁבָּהּ. <small>וְיֵשׁ אוֹמְרִים דְּאִם הַמִּדָּה שֶׁל מוֹכֵר, לֹא קָנָה עַד שֶׁיְּעָרֶה אוֹתָהּ <small><small>(טוּר)</small>.</small> </small> 

הַנּוֹטֵל כְּלִי מִבֵּית הָאוּמָן עַל מְנַת לְבַקְּרוֹ, אִם הָיוּ דָּמָיו קְצוּבִים, וְנֶאֱנַס בְּיָדוֹ, חַיָּב, שֶׁהוֹאִיל וְדָמָיו קְצוּבִים מֵעֵת שֶׁהִגְבִּיהָ נַעֲשָׂה בִּרְשׁוּתוֹ וְאֵין הַמּוֹכֵר יָכוֹל לַחֲזֹר בּוֹ; וְהוּא שֶׁיַּגְבִּיהֶנּוּ כְּדֵי לִקְנוֹת אֶת כֻּלּוֹ, וְיִהְיֶה אוֹתוֹ חֵפֶץ הַנִּמְכַּר חָבִיב עַל הַלּוֹקֵחַ. אֲבָל חֵפֶץ שֶׁהַמּוֹכֵר קָץ בּוֹ, וְהוּא מְבַקֵּשׁ וְרוֹדֵף לְמָכְרוֹ, הֲרֵי הוּא בִּרְשׁוּת הַמּוֹכֵר עַד שֶׁיִּפְסֹק הַדָּמִים וְיַגְבִּיהֶנּוּ הַלּוֹקֵחַ אַחַר שֶׁפָּסַק. וְאִם גִּלָּה דַעְתּוֹ שֶׁאֵינוֹ חָפֵץ בּוֹ, וְנִגְנַב אוֹ נֶאֱבַד קֹדֶם שֶׁיַּחֲזִירֶנּוּ, יֵשׁ אוֹמְרִים שֶׁהוּא כְּשׁוֹמֵר שָׂכָר, וְיֵשׁ אוֹמְרִים שֶׁהוּא כְּשׁוֹמֵר חִנָּם. 

אֶחָד הַמּוֹשֵׁךְ אוֹ הַמַּגְבִּיהַּ אוֹ הַמַּחֲזִיק בְּעַצְמוֹ, אוֹ שֶׁאָמַר לְאַחֵר לְהַגְבִּיהַ אוֹ לִמְשֹׁךְ לוֹ אוֹ לְהַחֲזִיק לוֹ, הֲרֵי זֶה זָכָה לוֹ; וְכֵן בִּשְׁאָר דַּרְכֵי הַקְּנִיָּה: 


Siman 201

מָכַר לוֹ בִּדְבָרִים בִּלְבַד, וּפָסְקוּ הַדָּמִים, וְרָשַׁם הַלּוֹקֵחַ רֹשֶׁם עַל הַמִּקָּח כְּדֵי שֶׁיִּהְיֶה לוֹ סִימָן יָדוּעַ שֶׁהוּא שֶׁלּוֹ, אַף עַל פִּי שֶׁלֹּא נָתַן לוֹ מֵהַדָּמִים כְּלוּם, כָּל הַחוֹזֵר בּוֹ אַחַר שֶׁרָשַׁם מְקַבֵּל "מִי שֶׁפָּרַע". וְאִם מִנְהַג הַמְּדִינָה הוּא שֶׁיִּקְנֶה הָרֹשֶׁם קִנְיָן גָּמוּר, נִקְנָה הַמִּקָּח וְאֵין אֶחָד מֵהֶם יָכוֹל לַחֲזֹר בּוֹ, וְחַיָּב זֶה לִתֵּן הַדָּמִים. וְהוּא שֶׁרָשַׁם בִּפְנֵי הַמּוֹכֵר, אוֹ שֶׁאָמַר לֵהּ הַמּוֹכֵר: רְשֹׁם מִקָּחֲךָ. 

וְכֵן כָּל דָּבָר שֶׁנָּהֲגוּ הַתַּגָּרִים לִקְנוֹת בּוֹ, כְּגוֹן עַל יְדֵי שֶׁנּוֹתֵן הַלּוֹקֵחַ פְּרוּטָה לַמּוֹכֵר, אוֹ עַל יְדֵי שֶׁתּוֹקֵעַ לוֹ כַּפּוֹ, <small>אוֹ בְּמָקוֹם שֶׁנּוֹהֲגִים הַסּוֹחֲרִים שֶׁמּוֹסְרִים לַקּוֹנֶה הַמַּפְתֵּחַ <small><small>(הַגָּהוֹת מַיְמוֹנִי פ"ז דִּמְכִירָה)</small>, </small> </small> וְכֵן כָּל כַּיּוֹצֵא בָּזֶה. 


Siman 202

הַמַּקְנֶה קַרְקַע וּמִטַּלְטְלִין כְּאֶחָד, כֵּיוָן שֶׁקָּנָה הַקַּרְקַע בְּאֶחָד מִדַּרְכֵי הַקְּנִיָּה נִקְנוּ הַמִּטַּלְטְלִין עִמָּהֶם, בֵּין שֶׁהָיוּ שְׁנֵיהֶם בְּמֶכֶר אוֹ בְּמַתָּנָה, בֵּין שֶׁמָּכַר מִטַּלְטְלִין וְנָתַן קַרְקַע, בֵּין שֶׁמָּכַר קַרְקַע וְנָתַן מִטַּלְטְלִים, כֵּיוָן שֶׁקָּנָה קַרְקַע קָנָה הַמִּטַּלְטְלִים. <small>וְיֵשׁ אוֹמְרִים דַּאֲפִלּוּ הַקַּרְקַע בִּשְׂכִירוּת וּמִטַּלְטְלִין בְּמַתָּנָה <small><small>(ר' יְרוּחָם נ"י ח"ב)</small>.</small> </small>  

בַּמֶּה דְּבָרִים אֲמוּרִים, כְּשֶׁהָיוּ אוֹתָם הַמִּטַּלְטְלִים צְבוּרִים בְּאוֹתָהּ קַרְקַע. אֲבָל אִם הָיוּ בְּמָקוֹם אַחֵר, צָרִיךְ שֶׁיֹּאמַר לוֹ: קְנֵה מִטַּלְטְלִין אַגַּב קַרְקַע. אֲפִלּוּ הָיוּ הַמִּטַּלְטְלִין בִּמְדִינָה אַחֶרֶת, וְאָמַר לֵהּ: קְנֵה אוֹתָם עַל גַּבֵּי קַרְקַע פְּלוֹנִי, כֵּיוָן שֶׁקָּנָה קַרְקַע נִקְנוּ הַמִּטַּלְטְלִין, אַף עַל פִּי שֶׁאֵינָם צְבוּרִים בְּתוֹכָהּ. וְאִם לֹא אָמַר לֵהּ: קְנֵה אַגַּב קַרְקַע, לֹא קָנָה, מֵאַחַר שֶׁאֵינָם צְבוּרִים בְּתוֹכָהּ. <small>הַגָּה: וְיֵשׁ אוֹמְרִים דַּאֲפִלּוּ הֵם צְבוּרִים בְּתוֹכָהּ צָרִיךְ שֶׁיֹּאמַר: קְנֵה אַגַּב קַרְקַע <small><small>(טוּר בְּשֵׁם הָרַאֲבַ"ד וְהָרֹא"שׁ)</small>,</small> וְכֵן נִרְאֶה לִי עִקָּר. וְיֵשׁ אוֹמְרִים דְּבָעֵינָן דַּוְקָא לְשׁוֹן "אַגַּב", אֲבָל "עִם", לָא מְהַנֵּי <small><small>(רַ"ן פ"ק דְּקִדּוּשִׁין בְּשֵׁם רַשִׁ"י)</small> ;</small> וְיֵשׁ חוֹלְקִין <small><small>(שָׁם בְּשֵׁם הָרא"ה)</small>.</small> </small> 

הִקְנָה הַשָּׂדֶה לְאֶחָד וְהַמִּטַּלְטְלִים לְאַחֵר, אַף עַל פִּי שֶׁאָמַר לוֹ: קְנֵה הַמִּטַּלְטְלִים עַל גַּבֵּי קַרְקַע, וְהֶחֱזִיק הָאֶחָד בְּקַרְקַע, לֹא קָנָה הַשֵּׁנִי מִטַּלְטְלִין. וְאִם תְּפָסָן אַחַר שֶׁחָזַר בּוֹ הַמַּקְנֶה, אֵין מוֹצִיאִין מִיָּדוֹ, שֶׁהֲרֵי תְפָסָן אַחַר שֶׁקָּנָה חֲבֵרוֹ הַקַּרְקַע שֶׁנִּקְנוּ אֵלּוּ עַל גַּבּוֹ. <small>וְיֵשׁ חוֹלְקִין וּסְבִירָא לְהוּ דְּמוֹצִיאִין מִיַּד הַתּוֹפֵס, כְּדִין כָּל סְפֵק מָמוֹן <small><small>(רַ"ן פ"ק דְּקִדּוּשִׁין)</small>.</small> </small> 

הִקְנָה שָׂדֶה לְאַפּוֹטְרוֹפּוֹסִים וּמִטַּלְטְלִים לַיְתוֹמִים, קָנוּ. <small>וְהוּא הַדִּין בְּגַבָּאֵי צְדָקָה <small><small>(רַ"ן הַנַּ"ל)</small>.</small> </small> 

 בְּהֵמוֹת כְּמִטַּלְטְלִים בְּדִינִים אֵלּוּ. 

אֵין קַרְקַע נִקְנָה אַגַּב קַרְקַע. 

קַרְקַע כָּל שֶׁהוּא, מַקְנִין עַל גַּבָּיו מִטַּלְטְלִים הַרְבֵּה. <small>הַגָּה: וְהָא דְבָעֵינָן קַרְקַע כָּל שֶׁהוּא, לְאַפּוֹקֵי אִם יָדַעְנוּ בְּוַדַאי שֶׁאֵין לוֹ; אֲבָל כְּשֶׁאֵינוֹ יָדוּעַ שֶׁאֵין לוֹ, וְהוּא מַקְנֶה אַגַּב קַרְקַע, סָגֵי בְּכָךְ וְאֵין צָרִיךְ לְסַיֵּם הַקַּרְקַע שֶׁמַּקְנֶה עַל יָדָהּ. וְלָכֵן מַקְנִין אַגַּב קַרְקַע אַרְבַּע אַמּוֹת, אַף עַל פִּי שֶׁאֵין יוֹדְעִים שֶׁיֵּשׁ לוֹ <small><small>(בֵּית יוֹסֵף בְּשֵׁם הָרַשְׁבָּ"א)</small>.</small> וְעַיִּןִ לְעֵיל סִימָן קי"ג. וְיָכוֹל לְהַקְנוֹת אַגַּב מְקוֹמוֹת שֶׁל בֵּית הַכְּנֶסֶת; אַף עַל פִּי שֶׁהַמְּקוֹמוֹת שֶׁל רַבִּים וְכָל אֶחָד יוֹשֵׁב עַל מָקוֹם אֶחָד, הָוֵי כְּמוֹ שָׁאוּל לוֹ וּמַקְנִים עַל יָדָם <small><small>(תְּשׁוּבַת רַשְׁבָּ"א סִימָן תתקל"ד ותתקל"ה)</small>. </small> </small> 

הַמַּקְנֶה עֲבָדִים וְקַרְקָעוֹת כְּאֶחָד, הֶחֱזִיק בָּעֲבָדִים לֹא קָנָה הַקַּרְקָעוֹת; הֶחֱזִיק בַּקַּרְקָעוֹת, אִם הָיוּ עֲבָדִים בְּתוֹכָהּ, קָנָה; וְאִם לָאו, לֹא קָנָה, אֲפִלּוּ שֶׁיֹּאמַר לוֹ: קְנֵה אוֹתָם עַל גַּבֵּי קַרְקַע. 

הַמַּקְנֶה עֲבָדִים וּמִטַּלְטְלִים כְּאֶחָד, מָשַׁךְ הַמִּטַּלְטְלִים לֹא קָנָה הָעֲבָדִים; הֶחֱזִיק בָּעֲבָדִים, לֹא קָנָה הַמִּטַּלְטְלִים, אֶלָּא אִם כֵּן הָיוּ הַמִּטַּלְטְלִים עַל גַּבֵּי הָעֶבֶד, וְהוּא שֶׁיִּהְיֶה כָּפוּת. וְיֵשׁ אוֹמְרִים שֶׁצָּרִיךְ גַּם שֶׁיִּהְיֶה יָשֵׁן. 

הָיָה לְאֶחָד עָצִיץ נָקוּב, וּזְרָעִים שֶׁבּוֹ לְאַחֵר, אִם הִקְנָה בַּעַל הֶעָצִיץ עֲצִיצוֹ לְבַעַל הַזְּרָעִים, כֵּיוָן שֶׁמָּשַׁךְ, קָנָה. 

 הִקְנָה בַּעַל זְרָעִים זְרָעָיו לְבַעַל הֶעָצִיץ, לֹא קָנָה, עַד שֶׁיַּחֲזִיק בַּזְּרָעִים עַצְמָם. 

הָיָה הֶעָצִיץ וְהַזְּרָעִים שֶׁבּוֹ הַכֹּל לְאֶחָד, וְהִקְנָה שְׁנֵיהֶם לְאַחֵר, הֶחֱזִיק בֶּעָצִיץ לִקְנוֹת הַזְּרָעִים, אַף הֶעָצִיץ לֹא קָנָה; הֶחֱזִיק בַּזְּרָעִים, קָנָה הֶעָצִיץ. <small>וְיֵשׁ אוֹמְרִים דְּדַוְקָא בְּשֶׁל עֵץ בָּעֵינָן נָקוּב, אֲבָל שֶׁל חֶרֶס אֵינוֹ נָקוּב כְּנָקוּב דָּמִי <small><small>(רַשִׁ"י פ"ק דְּגִיטִּין)</small>,</small> וְיֵשׁ אוֹמְרִים אִפְּכָא <small><small>(תוס' שם)</small>.</small> </small> 

הַמַּקְנֶה בְּהֵמָה וְכֵלִים שֶׁעַל גַּבָּהּ כְּאֶחָד, אַף עַל פִּי שֶׁמָּשַׁךְ הַבְּהֵמָה וּקְנָאָהּ, לֹא קָנָה הַכֵּלִים שֶׁעָלֶיהָ, עַד שֶׁיַּגְבִּיהַּ אוֹ יִמְשֹׁךְ הַכֵּלִים עַצְמָם, אִם אֵין דַּרְכָּם לְהַגְבִּיהַּ, שֶׁהַבְּהֵמָה כְּחָצֵר הַמְהַלֶּכֶת הִיא, וְאֵין מַה שֶּׁבְּתוֹכָהּ קָנוּי לְבַעְלָהּ. לְפִיכָךְ, אִם הָיְתָה הַבְּהֵמָה כְּפוּתָה, קָנָה אַף כֵּלִים שֶׁעָלֶיהָ. וְיֵשׁ מִי שֶׁאוֹמֵר, דְּבִמְצִיאָה אִם אוֹמֵר: אֲנִי מוֹשֵׁךְ בְּהֵמָה זוֹ לִקְנוֹתָהּ וְאֶת הַכֵּלִים שֶׁעָלֶיהָ, קְנָאָם, אֲפִלּוּ אֵינָהּ כְּפוּתָה. 

אָמַר לֵהּ הַמּוֹכֵר: מְשֹׁךְ בְּהֵמָה זוֹ וּקְנֵה כֵּלִים שֶׁעָלֶיהָ, הוֹאִיל וְלֹא הִקְנָה לוֹ גוּף הַבְּהֵמָה, אַף עַל פִּי שֶׁמְּשָׁכָהּ וְהִיא כְּפוּתָה, לֹא קָנָה כֵּלִים שֶׁעָלֶיהָ. 

אָמַר לֵהּ: מְשֹׁךְ קֻפָּה זוֹ וּבִמְשִׁיכָתָהּ קְנֵה מַה שֶּׁבְּתוֹכָהּ, קָנָה מַה שֶּׁבְּתוֹכָהּ אַף עַל פִּי שֶׁלֹּא קָנָה הַקֻּפָּה: 


Siman 203

כָּל הַמִּטַּלְטְלִין קוֹנִים זֶה אֶת זֶה בַּחֲלִיפִין; אֵין צָרִיךְ לוֹמַר אִם אֵין הַמַּקְנֶה מַקְפִּיד לֵידַע שִׁוּוּי הַחֵפֶץ שֶׁנּוֹטֵל בַּחֲלִיפִין, כְּעֵין שֶׁקּוֹנִין בְּסוּדָר, שֶׁזֶּהוּ קִנְיָן גָּמוּר שֶׁמּוֹעִיל לְכָל הַדְּבָרִים, בֵּין קַרְקַע בֵּין מִטַּלְטְלֵי, <small>חוּץ מִשְׁטָרוֹת, וְעַיֵּן לְעֵיל סִימָן ס"ו,</small> בֵּין בַּעֲלֵי חַיִּים. וּפֵרוֹת נַמֵּי, אַף עַל פִּי שֶׁאֵין קוֹנִין בָּהֶם נִקְנִים בַּחֲלִיפִין. חוּץ מִמַּטְבֵּעַ שֶׁאֵינוֹ נִקְנֶה בַּחֲלִיפִין וְלֹא קוֹנֶה. וְכֵן דָּבָר שֶׁאֵין בּוֹ מַמָּשׁ אֵין קִנְיָן מוֹעִיל בּוֹ, כְּגוֹן שֶׁקָּנוּ מִמֶּנּוּ שֶׁיֵּלֵךְ עִם פְּלוֹנִי לְמָקוֹם פְּלוֹנִי, אוֹ שֶׁיְּחַלְּקוּ חָצֵר שֶׁבֵּינֵיהֶם <small>וְעַיֵּן לְעֵיל סִימָן קנ"ז <small><small>(סָעִיף ב')</small></small> </small> וְכַיּוֹצֵא בְאֵלּוּ, שֶׁהֵם קִנְיַן דְּבָרִים וְאֵין לוֹ עַל מָה לָחוּל. <small>הַגָּה: וְטוֹבַת הֲנָאָה לָאו מָמוֹן, וְאֵינָהּ נִקְנָה בַחֲלִיפִין <small><small>(הַגָּהוֹת מַיְמוֹנִי פ"ה דִּמְכִירָה)</small>.</small> וְעַיֵּן לְקַמָּן סִימָן רמ"ה, הָאוֹמֵר: אֶתֵּן דָּבָר לִפְלוֹנִי, אִי הָוֵי קִנְיַן דְּבָרִים. מִי שֶׁקָּנוּ מִמֶּנּוּ שֶׁיַּעֲשֶׂה שְׁטָר מְחִילָה לַחֲבֵרוֹ, הָוֵי קִנְיַן דְּבָרִים, דִּשְׁטָר מְחִילָה אֵינוֹ אֶלָּא סִלּוּק בְּעָלְמָא. אֲבָל אִי קָנוּ מִמֶּנּוּ לְהַחֲזִיר לַחֲבֵרוֹ כָל זְכֻיּוֹתָיו שֶׁיֵּשׁ לוֹ עָלָיו, לָא הֲוֵי קִנְיַן דְּבָרִים <small><small>(תְּשׁוּבַת רַשְׁבָּ"א אֶלֶף נ"ג)</small>.</small> </small> אֶלָּא אֲפִלּוּ מַקְפִּיד לֵידַע שִׁוּוּי הַחֵפֶץ שֶׁנּוֹטֵל, דְּהַשְׁתָּא דוֹמֶה לְדָמִים, אֲפִלּוּ הָכִי נִקְנֶה. כֵּיצַד, הָיָה לְזֶה פָּרָה וּלְזֶה חֲמוֹר, וְהֶעֱרִיכוּ אוֹתָם כַּמָּה שָׁוֶה כָּל אֶחָד מֵהֶם, וְהִסְכִּימוּ לְהַחֲלִיפָם זֶה בְּזֶה, כֵּיוָן שֶׁמָּשַׁךְ בַּעַל הַפָּרָה אֶת הַחֲמוֹר, נִקְנֵית פָּרָתוֹ לְבַעַל הַחֲמוֹר בְּכָל מָקוֹם שֶׁהִיא, וְאֵין שׁוּם אֶחָד מֵהֶם יָכוֹל לַחֲזֹר בּוֹ. <small>וְיֵשׁ אוֹמְרִים דְּאִם הֶעֱרִיכוּ זֶה כְּנֶגֶד זֶה, קוֹנִין אַף בְּפֵרוֹת; וְיֵשׁ חוֹלְקִין. <small><small>(עַיִּןִ בב"י שְׁתֵּי הַדֵּעוֹת)</small>.</small> </small> 

הֶחֱלִיף חֲמוֹר בְּפָרָה וְטָלֶה, וּמָשַׁךְ אֶת הַפָּרָה וְלֹא מָשַׁךְ אֶת הַטָּלֶה, לֹא קָנָה, מִפְּנֵי שֶׁאֵין כָּאן מְשִׁיכָה גְמוּרָה. וְיֵשׁ אוֹמְרִים דְּדַוְקָא בִּכְהַאי גַוְנָא, מִשּׁוּם שֶׁאֵין הַחֲמוֹר רָאוּי לֵחָלֵק; אֲבָל אִם אָמַר: פָּרָה וְטָלֶה בְּכוֹר חִטִּים, וּמָשַׁךְ הַפָּרָה וְלֹא מָשַׁךְ הַטָּלֶה, קָנָה בַּחִטִּים כְּנֶגֶד דְּמֵי הַפָּרָה. <small>וְיֵשׁ אוֹמְרִים דְּאִם רְאוּבֵן הֶחֱלִיף עִם שִׁמְעוֹן וְלֵוִי, וְנִתְבַּטֵּל אֵצֶל אֶחָד, בָּטֵל גַּם כֵּן נֶגֶד הַשֵּׁנִי <small><small>(תְּרוּמַת הַדֶּשֶׁן סִימָן שי"א)</small>.</small> </small> 

לְשׁוֹנוֹת שֶׁל זָהָב וְשֶׁל כֶּסֶף וְשֶׁל שְׁאָר מִינֵי מַתָּכוֹת, הֲרֵי הֵם כִּשְׁאָר מִטַּלְטְלִים וְנִקְנִים בְּקִנְיָן, וְקוֹנִים זֶה אֶת זֶה בְּהַחְלָפָה. אֲבָל הַמַּטְבְּעוֹת שֶׁל כֶּסֶף אוֹ שֶׁל זָהָב אוֹ שֶׁל נְחֹשֶׁת, הֲרֵי כֻּלָּם דָּמִים כְּנֶגֶד שְׁאָר מִטַּלְטְלִים, וְהַנּוֹתֵן אֶחָד מֵהֶם בִּדְמֵי מִטַּלְטְלִים לֹא קָנָה, וְאֵין אֶחָד מֵהֶם נִקְנֶה בְּקִנְיָן, וְלֹא נַעֲשָׂה קִנְיָן. <small>הַגָּה: וּלְפִיכָךְ, הַמְיַחֵד מָעוֹת וְהִקְנָה לְאֶחָד בַּחֲלִיפֵי הַמִּטַּלְטְלִים, הוֹאִיל וְלֹא קָנָה זֶה הַמָּעוֹת לֹא קָנָה זֶה הַמִּטַּלְטְלִין, אַף עַל פִּי שֶׁמְּשָׁכָן. וְדַוְקָא בְּתוֹרַת חֲלִיפִין, שֶׁיִּחֵד לוֹ הַמָּעוֹת; אֲבָל בְּתוֹרַת דָּמִים, מִשֶּׁמָּשַׁךְ הַחֵפֶץ נִתְחַיֵּב בְּדָמָיו מִיָּד <small><small>(טוּר)</small>.</small> </small> 

בַּמֶּה דְּבָרִים אֲמוּרִים, בִּזְמַן שֶׁמָּכַר שְׁאָר מִטַּלְטְלִים בְּאֶחָד מִמִּינֵי מַתָּכוֹת אֵלּוּ. אֲבָל הַמּוֹכֵר מַטְבֵּעַ בְּמַטְבֵּעַ, הַדִּינָרִים שֶׁל זָהָב לְגַבֵּי מַטְבְּעוֹת שֶׁל כֶּסֶף הֲרֵי הֵם כְּפֵרוֹת. <small>הַגָּה: וְאִם הִקְנָה לוֹ הַכֶּסֶף בְּתוֹרַת דָּמִים, שֶׁלֹּא יִחֵד דַּוְקָא מָעוֹת אֵלּוּ, מִשֶּׁמָּשַׁךְ הַזָּהָב נִתְחַיֵּב לוֹ הַכֶּסֶף כְּפִי מַה שֶּׁפָּסַק עִמּוֹ <small><small>(טוּר)</small>.</small> </small> וְכֵן הַמָּעוֹת שֶׁל נְחֹשֶׁת כְּמוֹ פֵּרוֹת לְגַבֵּי מַטְבְּעוֹת שֶׁל כֶּסֶף. כֵּיצַד, נָתַן לוֹ דִּינָר זָהָב בְּכ"ה דִּינְרֵי כֶּסֶף, כֵּיוָן שֶׁמָּשַׁךְ הַדִּינָר זָהָב, נִתְחַיֵּב לִתֵּן לוֹ הכ"ה דִּינְרֵי כֶּסֶף כְּמוֹ שֶׁפָּסַק עִמּוֹ, אִם חֲדָשִׁים חֲדָשִׁים, וְאִם יְשָׁנִים יְשָׁנִים. אֲבָל אִם נָתַן לוֹ כ"ה דִּינְרֵי כֶּסֶף בְּדִינָר זָהָב, לֹא קָנָה עַד שֶׁיִּקַּח הַדִּינָר שֶׁל זָהָב. 

נָתַן לוֹ שְׁלֹשִׁים אִסָר שֶׁל נְחֹשֶׁת בְּדִינָר כֶּסֶף, חַיָּב לִתֵּן לוֹ דִינָר כֶּסֶף כְּמוֹ שֶׁפָּסַק עִמּוֹ, אִם חָדָשׁ חָדָשׁ, וְאִם יָשָׁן יָשָׁן. אֲבָל אִם נָתַן לוֹ דִּינָר כֶּסֶף בִּשְׁלֹשִׁים אִסָרוֹת נְחֹשֶׁת, לֹא קָנָה עַד שֶׁיִּקַּח הָאִסָרוֹת שֶׁל נְחֹשֶׁת. <small>וּמָעוֹת שֶׁלָּנוּ, שֶׁכֶּסֶף וּנְחֹשֶׁת מְעֹרָב בְּיַחַד, הָוֵי טִבְעָא לְגַבֵּי כֶסֶף <small><small>(ר' יְרוּחָם נ"י ח"ב)</small>.</small> </small> 

נְחֹשֶׁת, יֵשׁ אוֹמְרִים דְּהָוֵי טִבְעָא לְגַבֵּי דַהֲבָא, וְיֵשׁ אוֹמְרִים: דְּהָוֵי פֵּירָא לְגַבֵּי דַּהֲבָא. 

כֻּלָּם יֵשׁ לָהֶם דִּין מַטְבֵּעַ לְגַבֵּי שְׁאָר מִטַּלְטְלִים, וְכֻלָּם זֶה כְּנֶגֶד זֶה, כְּגוֹן שֶׁמָּכַר דִּינָר זָהָב בְּדִינָר זָהָב, אוֹ דִינָר כֶּסֶף בְּדִינָר כֶּסֶף, אוֹ דִינָר נְחֹשֶׁת בְּדִינָר נְחֹשֶׁת, יֵשׁ לָהֶן דִּין מַטְבֵּעַ. 

מָעוֹת הָרָעוֹת, שֶׁפְּסַלְתָּן מַלְכוּת אוֹ מְדִינָה, אוֹ דִּינָרִים שֶׁאֵין יוֹצְאִים בְּאוֹתָהּ מְדִינָה וְאֵין נוֹשְׂאִין וְנוֹתְנִין בָּהֶם עַד שֶׁמְּשַׁנִּים אוֹתָם לְמַטְבֵּעַ אַחֵר, הֲרֵי הֵם כְּפֵרוֹת לְכָל דָּבָר, וְנִקְנִין בְּקִנְיָן, וּמִתְחַיְּבִין עַל יְדֵי מְשִׁיכָתָן לָתֵת מָעוֹת שֶׁפָּסְקוּ, וְאִם נָטְלוּ כְּנֶגְדָן מָעוֹת, לֹא נִקְנוּ. <small>הַגָּה: וְיֵשׁ אוֹמְרִים דַּאֲפִלּוּ מָעוֹת הָרָעוֹת שֶׁלֹּא נִפְסְלוּ לְגַמְרֵי, רַק שֶׁאֵינָן יוֹצְאִין בְּהוֹצָאָה לְהֶדְיָא, נִקְרְאוּ מִטַלְטְלִין <small><small>(טוּר וְנ"י פֶּרֶק הַזָּהָב וְהַמַּגִּיד פ"ז דִּמְכִירָה)</small>,</small> וְכֵן נִרְאֶה עִקָּר:</small> 

הַמַּטְבֵּעַ, אֵין דֶּרֶךְ שֶׁיִּזְכֶּה בּוֹ מֵעַתָּה מִי שֶׁאֵינוֹ בִרְשׁוּתוֹ אֶלָּא עַל גַּב קַרְקַע, כְּגוֹן שֶׁקָּנָה קַרְקַע וְעַל גַּבּוֹ מָעוֹת, אוֹ שֶׁיִּשְׂכֹּר מְקוֹם הַמָּעוֹת, כֵּיוָן שֶׁזָּכָה בַּקַּרְקַע, בְּכֶסֶף אוֹ בִּשְׁטָר אוֹ בַּחֲזָקָה אוֹ בְּקִנְיָן, זָכָה בַּמָּעוֹת; וְהוּא שֶׁיִּהְיוּ אוֹתָם מָעוֹת קַיָּמִים, כְּגוֹן שֶׁהָיוּ מֻפְקָדִים בְּמָקוֹם אַחֵר וְלֹא כָּפַר הַנִּפְקַד. אֲבָל רְאוּבֵן שֶׁהָיָה לוֹ חוֹב עַל שִׁמְעוֹן, וְהִקְנָה לְלֵוִי קַרְקַע וְעַל גַּבּוֹ הַחוֹב, לֹא קָנָה הַחוֹב, אֲבָל יָכוֹל הוּא לְהַקְנוֹת לוֹ הַחוֹב <small>שֶׁל יִשְׂרָאֵל</small> בְּמַעֲמַד שְׁלָשְׁתָּן, כְּמוֹ שֶׁנִּתְבָּאֵר בְּסִימָן קכ"ו; וְכֵן יָכוֹל הוּא לְהַקְנוֹתוֹ לוֹ עַל יְדֵי שֶׁיִּמְכֹּר לוֹ אוֹ יִתֵּן בְּמַתָּנָה שְׁטָר הַחוֹב, כְּמוֹ שֶׁנִּתְבָּאֵר בְּסִימָן ס"ו. <small>וְע"ל סִימָן קכ"ג בְּדִינֵי הַרְשָׁאָה.</small> 

הַמַּחֲלִיף קַרְקַע בְּקַרְקַע, אוֹ מִטַּלְטְלִים בְּקַרְקַע, אוֹ קַרְקַע בְּמִטַּלְטְלִים, כֵּיוָן שֶׁזָּכָה זֶה נִתְחַיֵּב זֶה בַּחֲלִיפָיו. <small>הַגָּה: הֶחֱלִיף מָעוֹת וּמִטַּלְטְלִים, אוֹ מָעוֹת וְקַרְקַע בְּיַחַד, יֵשׁ אוֹמְרִים הוֹאִיל וַחֲלִיפִין אֵינָן קוֹנִין בְּמָעוֹת נִתְבַּטֵּל כָּל הַקִּנְיָן, וְיֵשׁ אוֹמְרִים דְּכָל הַקִּנְיָן קַיָּם, וְיֵשׁ אוֹמְרִים דְּקַיָּם אֵצֶל הַקַּרְקַע וְהַמִּטַּלְטְלִים וּבָטֵל אֵצֶל הַמָּעוֹת <small><small>(מָרְדְּכַי פֶּרֶק מִי שֶׁמֵּת)</small>.</small> וְהוּא הַדִּין אִם קָנוּ בְּאֵיזֶה דָבָר הַמּוֹעִיל בּוֹ קִנְיָן עִם דָּבָר שֶׁאֵין בּוֹ מַמָּשׁ, דְּהָוֵי קִנְיַן דְּבָרִים. שְׁנַיִם שֶׁקָּנוּ מִזֶּה לָזֶה לְהַחֲלִיף עַל כָּל אֲשֶׁר לָהֶן, יֵשׁ אוֹמְרִים דְּלָא מְהַנֵּי בְּזֶה קִנְיָן <small><small>(רִיבָ"שׁ סִימָן רס"ג)</small></small> וְיֵשׁ אוֹמְרִים דִּמְהַנֵּי, אַךְ כָּל אֶחָד יַעֲמֹד בְּשֶׁלּוֹ וַחֲבֵרוֹ יִתֵּן לוֹ הַמּוֹתָר בִּנְכָסָיו, דְּעִקַּר כַּוָּנָתוֹ הָיְתָה לְהַרְוִיחַ וְלֹא לְהַחֲלִיף מַמָּשׁ <small><small>(תְּרוּמַת הַדֶּשֶׁן סִימָן שי"א)</small>.</small> וע"ל סִימָן ר"ט סָעִיף ב'.</small> 


Siman 204

מִי שֶׁנָּתַן דָּמִים וְלֹא מָשַׁךְ הַמִּטַּלְטְלִים, אַף עַל פִּי שֶׁלֹּא נִקְנוּ לוֹ הַמִּטַּלְטְלִים כְּמוֹ שֶׁנִּתְבָּאֵר, כָּל הַחוֹזֵר בּוֹ, בֵּין לוֹקֵחַ בֵּין מוֹכֵר, לֹא עָשָׂה מַעֲשֵׂה יִשְׂרָאֵל וְחַיָּב לְקַבֵּל "מִי שֶׁפָּרַע"; וַאֲפִלּוּ לֹא נָתַן אֶלָּא מִקְצָת הַדָּמִים. 

נָתַן דְּמֵי הַמִּקָּח וְנֶאֱנַס קֹדֶם שֶׁיִּקָּחֶנּוּ, וְאָמַר לֵהּ: תֵּן לִי מִקְחִי אוֹ הַחֲזֵר לִי מְעוֹתַי, אַף עַל פִּי שֶׁיֵּשׁ עֵדִים שֶׁאָבַד בְּאֹנֶס וְלֹא הָיָה כֹחַ בַּמּוֹכֵר לְהַצִּילוֹ וְלֹא נִתְרַשֵּׁל בַּדָּבָר, הֲרֵי זֶה מַחֲזִיר הַדָּמִים וְאֵין כָּאן מָקוֹם לְ"מִי שֶׁפָּרַע". וְיֵשׁ אוֹמְרִים דְּהוּא הַדִּין לְמִי שֶׁחוֹזֵר בּוֹ מִפְּנֵי שֶׁהוּא יָרֵא לְהַפְסִיד כָּל הַמִּקָּח. 

הַפּוֹסֵק עַל שַׁעַר שֶׁבַּשּׁוּק, וְקִבֵּל דָּמִים וְלֹא הָיָה לוֹ אוֹתוֹ הַמִּין שֶׁפָּסַק עָלָיו, נִתְבָּאֵר בְּסִימָן ר"ט <small>ע"ל סִימָן ר"ט סָעִיף ו'.</small> 

כֵּיצַד מְקַבֵּל "מִי שֶׁפָּרַע", אוֹרְרִין אוֹתוֹ בְּבֵית דִּין וְאוֹמְרִים: "מִי שֶׁפָּרַע מֵאַנְשֵׁי דוֹר הַמַּבּוּל וּמֵאַנְשֵׁי דוֹר הַפְלָגָּה וּמֵאַנְשֵׁי סְדוֹם וַעֲמוֹרָה וּמִמִּצְרַיִם שֶׁטָּבְעוּ בַּיָּם, הוּא יִפָּרַע מִמִּי שֶׁאֵינוֹ עוֹמֵד בְּדִבּוּרוֹ". <small>וְיֵשׁ אוֹמְרִים שֶׁאוֹמְרִים לוֹ: "הוּא יִפָּרַע מִמְּךָ אִם אֵינְךָ עוֹמֵד בְּדִבּוּרְךָ" <small><small>(טוּר בְּשֵׁם הָרֹא"שׁ)</small>.</small> וְיֵשׁ אוֹמְרִים שֶׁאוֹמְרִים לוֹ בָּרַבִּים <small><small>(מָרְדְּכַי סוֹף פֶּרֶק הַזָּהָב)</small>.</small> </small> 

הַלּוֹקֵחַ מֵחֲבֵרוֹ קַרְקַע אוֹ שְׁאָר מִטַּלְטְלִים, וּפָסְקוּ הַדָּמִים וְהִנִּיחַ מַשְׁכּוֹן עַל הַדָּמִים, לֹא קָנָה, וְכָל הָרוֹצֶה לַחֲזֹר מִשְּׁנֵיהֶם חוֹזֵר, וְאֵינוֹ חַיָּב לְקַבֵּל "מִי שֶׁפָּרַע". 

מָכַר לוֹ בִּדְבָרִים בִּלְבַד, וּפָסְקוּ הַדָּמִים, וְרָשַׁם הַלּוֹקֵחַ רֹשֶׁם עַל הַמִּקָּח כְּדֵי שֶׁיִּהְיֶה לוֹ סִימָן יָדוּעַ שֶׁהוּא שֶׁלּוֹ, אַף עַל פִּי שֶׁלֹּא נָתַן מֵהַדָּמִים כְּלוּם, כָּל הַחוֹזֵר בּוֹ אַחַר שֶׁרָשַׁם, מְקַבֵּל "מִי שֶׁפָּרַע". וְאִם מִנְהַג הַמְּדִינָה הוּא שֶׁיִּקְנֶה הָרֹשֶׁם קִנְיָן גָּמוּר, נִקְנֶה הַמִּקָּח וְאֵין אֶחָד מֵהֶם יָכוֹל לַחֲזֹר בּוֹ. וְכָל זֶה בְּשֶׁרָשַׁם בִּפְנֵי הַמּוֹכֵר, אוֹ שֶׁאָמַר לוֹ הַמּוֹכֵר: רְשֹׁם מִקָּחֲךָ. <small>וְעַיֵּן לְעֵיל סִימָן ר"א.</small> 

הַנּוֹשֵׂא וְנוֹתֵן בִּדְבָרִים בִּלְבַד, הֲרֵי זֶה רָאוּי לוֹ לַעֲמֹד בְּדִבּוּרוֹ אַף עַל פִּי שֶׁלֹּא לָקַח מֵהַדָּמִים כְּלוּם, וְלֹא רָשַׁם וְלֹא הִנִּיחַ מַשְׁכּוֹן. וְכָל הַחוֹזֵר בּוֹ, בֵּין לוֹקֵחַ בֵּין מוֹכֵר, אַף עַל פִּי שֶׁאֵינוֹ חַיָּב לְקַבֵּל "מִי שֶׁפָּרַע" הֲרֵי זֶה מִמְּחֻסְרֵי אֲמָנָה וְאֵין רוּחַ חֲכָמִים נוֹחָה הֵימֶנּוּ. 

וְכֵן מִי שֶׁאוֹמֵר לַחֲבֵרוֹ לִתֵּן לוֹ מַתָּנָה, וְלֹא נָתַן, הֲרֵי זֶה מִמְּחֻסְרֵי אֲמָנָה. בַּמֶּה דְּבָרִים אֲמוּרִים, בְּמַתָּנָה מוּעֶטֶת, שֶׁהֲרֵי סָמְכָה דַעְתּוֹ שֶׁל מְקַבֵּל כְּשֶׁהִבְטִיחוֹ. אֲבָל בְּמַתָּנָה מְרֻבָּה אֵין בָּהּ חֶסְרוֹן אֲמָנָה, שֶׁהֲרֵי לֹא הֶאֱמִין זֶה שֶׁיִּתֵּן לוֹ דְבָרִים אֵלּוּ, עַד שֶׁיַּקְנֶה אוֹתוֹ בַּדְּבָרִים שֶׁהֵם נִקְנִים בָּהֶם. 

יֵשׁ מִי שֶׁאוֹמֵר, שֶׁאִם רַבִּים אָמְרוּ לְאָדָם אֶחָד לִתֵּן לוֹ מַתָּנָה, אֵינָם יְכוֹלִים לַחֲזֹר בָּהֶם, אֲפִלּוּ אִם הִיא מַתָּנָה מְרֻבָּה. 

מִי שֶׁהָיָה לוֹ חוֹב אֵצֶל חֲבֵרוֹ, וְאָמַר לֵהּ: מְכֹר לִי מִטַּלְטְלִין אֵלּוּ בַּחוֹב שֶׁיֵּשׁ לִי אֶצְלְךָ, וְרָצָה הַמּוֹכֵר, יֵשׁ אוֹמְרִים שֶׁהֲרֵי זֶה כְּמִי שֶׁנָּתַן דָּמִים, וְכָל הַחוֹזֵר בּוֹ מְקַבֵּל "מִי שֶׁפָּרַע"; וְיֵשׁ חוֹלְקִים, <small>וְאוֹמְרִים דְּאֵינוֹ קוֹנֶה אֶלָּא בַּהֲנָאַת מְחִילַת מִלְוֶה, אֲפִלּוּ לֹא מָחַל לוֹ לְגַמְרֵי רַק שֶׁהִרְוִיחַ לוֹ זְמָן הַפֵּרָעוֹן וְאָמַר לֵהּ: יִקָּנֶה לִי חֵפֶץ שֶׁלְּךָ בְּהַאי הֲנָאָה, הָוֵי כְּנוֹתֵן לוֹ מָעוֹת <small><small>(טוּר בְּשֵׁם הָרֹא"שׁ)</small>.</small> </small> 

רְאוּבֵן שֶׁהָיָה חַיָּב לְשִׁמְעוֹן מָנֶה, וְאָמַר שִׁמְעוֹן לִרְאוּבֵן: מִטַּלְטֵל זֶה אֶמְכֹּר לְךָ בְּמָנֶה, וְנָתַן לוֹ רְאוּבֵן הַמָּנֶה, יָכוֹל שִׁמְעוֹן לוֹמַר: מָנֶה זֶה אֲנִי גוֹבֶה בְּחוֹבִי וְהַחֵפֶץ לֹא אֶתֵּן לְךָ, וְאֵינִי בְּ"מִי שֶׁפָּרַע". אֲבָל אִם אָמַר לֵהּ רְאוּבֵן: הֵא לְךָ עוֹד מָנֶה וְתֵן לִי הַחֵפֶץ, צָרִיךְ לִתֵּן אוֹ יְקַבֵּל "מִי שֶׁפָּרַע". <small>הַגָּה: אַף עַל פִּי שֶׁבִּדְבָרִים בְּלֹא מָעוֹת יָכוֹל לַחֲזֹר בּוֹ וְאֵין צָרִיךְ לְקַבֵּל עָלָיו "מִי שֶׁפָּרַע", מִכָּל מָקוֹם רָאוּי לָאָדָם לַעֲמֹד בְּדִבּוּרוֹ אַף עַל פִּי שֶׁלֹּא עָשָׂה שׁוּם קִנְיָן, רַק דְּבָרִים בְּעָלְמָא; וְכָל הַחוֹזֵר בּוֹ, בֵּין לוֹקֵחַ בֵּין מוֹכֵר, אֵין רוּחַ חֲכָמִים נוֹחָה הֵימֶנּוּ. וְהָנֵי מִלֵּי בְּחַד תַּרְעָא, אֲבָל בִּתְרֵי תַרְעֵי אֵין זֶה מִמְּחֻסְּרֵי אֲמָנָה. וְכָל הָאוֹמֵר לָתֵת לַחֲבֵרוֹ מַתָּנָה מוּעֶטֶת וְלֹא נְתָנָהּ לוֹ, הֲרֵי זֶה מִמְּחֻסְּרֵי אֲמָנָה <small><small>(הַכֹּל בַּטּוּר)</small>.</small> וְעַיֵּן לְקַמָּן סִימָן רמ"ט. וְיֵשׁ אוֹמְרִים דַּאֲפִלּוּ בִּתְרֵי תַרְעֵי אָסוּר לַחֲזֹר, וְאִם חָזַר בּוֹ יֵשׁ בּוֹ מִשּׁוּם מְחֻסַּר אֲמָנָה <small><small>(נִמּוּקֵי יוֹסֵף פֶּרֶק הַזָּהָב וְהַמַּגִּיד פֶּרֶק ו' דִּמְכִירָה וּבֵית יוֹסֵף בְּשֵׁם תּוֹסָפוֹת וְרַבֵּינוּ יְרוּחָם נ"ט ח"ד)</small>,</small> וְכֵן נִרְאֶה עִקָּר:</small> 


Siman 205

מִי שֶׁאֲנָסוּהוּ עַד שֶׁמָּכַר וְלָקַח דְּמֵי הַמִּקָּח, אֲפִלּוּ תָּלוּהוּ עַד שֶׁמְּכָרוֹ, מִמְכָּרוֹ מִמְכָּר בֵּין בְּמִטַּלְטְלִים בֵּין בְּקַרְקַע, שֶׁמִּפְּנֵי אָנְסוֹ גָמַר וְהִקְנָה אַף עַל פִּי שֶׁלֹּא לָקַח הַדָּמִים בִּפְנֵי הָעֵדִים. <small>הַגָּה: וְיֵשׁ חוֹלְקִין וּסְבִירָא לְהוּ דְבָעֵינָן שֶׁרָאוּ הָעֵדִים נְתִינַת הַמָּעוֹת, אֲבָל הוֹדָאָתוֹ לְחוּד לָא מְהַנֵּי <small><small>(טוּר וְרַאֲבַ"ד פ"י דִמְכִירָה)</small>.</small> וְיֵשׁ אוֹמְרִים דְּבָעֵינָן דַּוְקָא שֶׁנָּתַן לוֹ הַמָּעוֹת, אֲבָל אִם נָתַן לוֹ שְׁטָר עָלָיו, אֵינוֹ קוֹנֶה <small><small>(בֵּית יוֹסֵף בְּשֵׁם הָרַאֲבַ"ד לְדַעַת הָרִי"ף)</small> ;</small> וְיֵשׁ חוֹלְקִין <small><small>(בֵּית יוֹסֵף לְדַעַת הָרִי"ף וְהָרֹא"שׁ)</small>.</small> </small> לְפִיכָךְ, אִם מָסַר מוֹדָעָא קֹדֶם שֶׁיִּמְכֹּר, וְאָמַר לִשְׁנֵי עֵדִים: דְּעוּ שֶׁזֶּה שֶׁאֲנִי מוֹכֵר חֵפֶץ פְּלוֹנִי אוֹ שָׂדֶה פְלוֹנִי לִפְלוֹנִי מִפְּנֵי אֹנֶס, הֲרֵי הַמֶּכֶר בָּטֵל, וַאֲפִלּוּ הֶחֱזִיק כַּמָּה שָׁנִים מוֹצִיאִים אוֹתָהּ מִיָּדוֹ וּמַחֲזִיר הַדָּמִים. וּצְרִיכִים הָעֵדִים לֵידַע שֶׁהוּא מוֹכֵר מִפְּנֵי הָאֹנֶס וְשֶׁהוּא אָנוּס וַדַּאי, לֹא שֶׁיִּסְמְכוּ עַל פִּיו. וְכָל מוֹדָעָא שֶׁאֵין כָּתוּב בָּהּ: "אָנוּ הָעֵדִים יָדַעְנוּ שֶׁפְּלוֹנִי זֶה אָנוּס הָיָה ", אֵינָהּ מוֹדָעָא. 

בַּמֶּה דְּבָרִים אֲמוּרִים, בְּמֶכֶר; אֲבָל בְּמַתָּנָה אוֹ מְחִילָה אֵין צְרִיכִין לְהַכִּיר אוֹנְסוֹ. 

 פְּשָׁרָה, דִּינָה כְּמֶכֶר; וּמְחִילָה, דִּינָהּ כְּמַתָּנָה. <small>מַתָּנָה שֶׁכָּתוּב בָּהּ אַחֲרָיוּת נְכָסִים, דִּינָהּ כְּמֶכֶר <small><small>(רִיבָ"שׁ סִימָן ר"ן)</small>.</small> </small> 

יֵשׁ מִי שֶׁאוֹמֵר, דְּהָא דְאַמְרִינָן דִּכְשֶׁלֹא מָסַר מוֹדָעָא מִמְכָּרוֹ מִמְכָּר, אִם הוּא בְּקַרְקָעוֹת אֲפִלּוּ לֹא נָתַן לוֹ כָּל שָׁוְיוֹ, לְפִי שֶׁאֵין אוֹנָאָה לְקַרְקַע. אֲבָל בְּמִטַּלְטְלִים, כֵּיוָן שֶׁיֵּשׁ בּוֹ כְּדֵי אוֹנָאָה אוֹ כְּדֵי בִּטּוּל מֵקָּח, אֵין כָּאן תּוֹרַת מֵקָּח. וְהָנֵי מִלֵּי, כְּשֶׁאֵינוֹ כּוֹפֵהוּ אֶלָּא עַל הַמְּכִירָה, אֲבָל בִּסְכוּם הַמָּעוֹת אֵינוֹ כּוֹפֵהוּ. אֲבָל אִם כּוֹפֵהוּ לִתֵּן לוֹ פָּחוֹת מִשָּׁוְיוֹ, אַף בְּקַרְקַע אֵין כָּאן תּוֹרַת מֵקָּח, וְהָוֵי כְּמוֹ שֶׁאֲנָסוּהוּ לִתֵּן, שֶׁאֵינָהּ מַתָּנָה. <small><small>(מִיהוּ, לְעִנְיַן זֶה הָוֵי כְּמֶכֶר, דְּאִם מָסַר מוֹדָעָא בָּעֵינָן שֶׁיֵּדְעוּ הָעֵדִים בְּאָנְסוֹ כְּמוֹ בְּמֶכֶר <small><small>(רִיבָ"שׁ סִימָן קנ"ז)</small>.</small> </small> 
</small>
יֵשׁ מִי שֶׁאוֹמֵר, שֶׁאֲפִלּוּ אָמַר: כִּתְבוּ לִי שֶׁמָּסַרְתִּי מוֹדָעָא בִּפְנֵיכֶם וּכְשֶׁיִּוָּדַע עַל פִּי עֵדִים הָאֹנֶס שֶׁאָנְסוּנִי יִצְטָרֵף עֵדוּתְכֶם לְבַטֵּל הַמִּקָּח, אֵין שׁוֹמְעִין לוֹ. <small>מִיהוּ, אִם כְּבָר נִכְתְּבָה הַמּוֹדָעָא, וְהֵבִיא אַחַר כָּךְ רְאָיָה דְּאָנוּס הָיָה, הַמְּכִירָה בְּטֵלָה <small><small>(בֵּית יוֹסֵף)</small>.</small> </small> 

בַּמֶּה דְּבָרִים אֲמוּרִים שֶׁצָּרִיךְ שֶׁיֵּדְעוּ שֶׁהוּא אָנוּס, בְּמוֹכֵר אוֹ בְּעוֹשֶׂה פְשָׁרָה; אֲבָל בְּמַתָּנָה אוֹ בִּמְחִילָה, אִם מָסַר מוֹדָעָא קֹדֶם, אַף עַל פִּי שֶׁאֵינוֹ אָנוּס, הֲרֵי הַמַּתָּנָה בְּטֵלָה, שֶׁאֵין הוֹלְכִים בְּמַתָּנָה אֶלָּא אַחַר גִּלּוּי דַעַת הַנּוֹתֵן, שֶׁאִם אֵינוֹ רוֹצֶה לְהַקְנוֹת בְּכָל לִבּוֹ לֹא קָנָה הַמְקַבֵּל מַתָּנָה; וְהַמְחִילָה, מַתָּנָה הִיא. 

אֶחָד הָאוֹנֵס אֶת חֲבֵרוֹ בְּשֶׁהִכָּהוּ אוֹ תְּלָאוֹ עַד שֶׁמָּכַר, אוֹ שֶׁהִפְחִידוֹ בְּדָבָר שֶׁאֶפְשָׁר לוֹ לַעֲשׂוֹת, <small>הַגָּה: בֵּין אֹנֶס הַגּוּף בֵּין אֹנֶס מָמוֹן. מִיהוּ, יֵשׁ חוֹלְקִין, וּסְבִירָא לְהוּ דְאִם הִפְחִידוֹ לָאו כְּלוּם הוּא, דְּעָבִיד אִינִישׁ דְּגָזִים וְלֹא עָבִיד <small><small>(מַהֲרִי"ק שֹׁרֶשׁ קפ"ה)</small>,</small> </small> בֵּין בִּידֵי גּוֹיִים בֵין בִּידֵי יִשְׂרָאֵל, הֲרֵי זֶה אֹנֶס. וּמַעֲשֶׂה בְּאֶחָד שֶׁשָּׂכַר פַּרְדֵּס מֵחֲבֵרוֹ לְעֶשֶׂר שָׁנִים, וְלֹא הָיָה שְׁטָר חוֹב בְּיַד הַמַּשְׂכִּיר, וְאַחַר שֶׁאָכַלוֹ הַשּׂוֹכֵר ג' שָׁנִים אָמַר לוֹ: אִם לֹא תִמְכְּרֶנּוּ לִי אֶכְבֹּשׁ שְׁטַר שְׂכִירוּת וְאֶטְעוֹן שֶׁהוּא לָקוּחַ בְּיָדִי, וְאָמְרוּ חֲכָמִים שֶׁהוּא אֹנֶס. וְכֵן כָּל כַּיּוֹצֵא בָּזֶה. לְפִיכָךְ, אִם תְּבָעוֹ הַמַּשְׂכִּיר בְּבֵית דִּין, וְכָפַר בּוֹ וְטָעַן שֶׁהַפַּרְדֵּס שֶׁלּוֹ, וְאַחַר כָּךְ מָסַר הַמַּשְׂכִּיר מוֹדָעָא, וְאַחַר כָּךְ מָכַר לַשּׂוֹכֵר שֶׁכָּפַר בּוֹ, הֲרֵי הַמִּמְכָּר בָּטֵל, שֶׁהֲרֵי יֵשׁ לוֹ עֵדִים שֶׁהוּא אָנוּס, וְהֵם הָעֵדִים שֶׁכָּפַר בְּבֵית דִּין, וְהֵם הֵם עֵדֵי הַמּוֹדָעָא. וְכֵן כָּל כַּיּוֹצֵא בַּזֶּה. 

בַּמֶּה דְּבָרִים אֲמוּרִים, בְּאֹנֶס, שֶׁהֲרֵי הוּא חַמְסָן מִפְּנֵי שֶׁכּוֹפֶה אֶת הַמּוֹכֵר לִמְכֹּר שֶׁלֹּא בִרְצוֹנוֹ. אֲבָל הַגּוֹזֵל וְהֻחְזַק בְּגַזְלָן, וְאַחַר כָּךְ לָקַח שָׂדֶה שֶׁגָּזַל, אֵין הַמּוֹכֵר צָרִיךְ לִמְסֹר מוֹדָעָא, כְּמוֹ שֶׁיִּתְבָּאֵר. 

עֵדֵי הַמּוֹדָעָא יֵשׁ לָהֶם לַחְתֹּם הֵם עַצְמָם בְּאוֹתוֹ הַמִּמְכָּר שֶׁנִּמְסַר לָהֶם הַמּוֹדָעָא עָלָיו, וְאֵין בְּכָךְ כְּלוּם; וַאֲפִלּוּ אָמַר לָהֶם בִּפְנֵי הָאַנָּס: בִּרְצוֹנִי מָכַרְתִּי בְּלֹא אֹנֶס, הָוֵי הַמּוֹדָעָה קַיֶּמֶת; כְּשֵׁם שֶׁאֲנָסוֹ שֶׁמָּכַר בְּלֹא רָצוֹן, כָּךְ אֲנָסוֹ עַד שֶׁאָמַר: בִּרְצוֹנִי אֲנִי מוֹכֵר. <small>ע"ל סִימָן מ"ו אִי נֶאֱמָנִים לוֹמַר: מוֹדָעָא הָיָה דְּבָרֵינוּ. הַגָּה: שְׁטָר מוֹדָעָה שֶׁאֵין בּוֹ זְמַן וְאֵין הָעֵדִים כָּאן וְלֹא יָדְעֵינָן אִי נַעֲשֵׂית קֹדֶם הַמֶּכֶר אוֹ אַחַר כָּךְ, הַמּוֹדָעָא כְּשֵׁרָה וּמְבַטֶּלֶת הַמִּקָּח, מֵאַחַר דְּיָדְעִינָן בְּאָנְסֵהּ מִסְתָמָא מָסַר מוֹדָעָה קֹדֶם לָכֵן <small><small>(מ"כ בְּמָרְדְּכַי יָשָׁן וְדַעַת עַצְמוֹ)</small>.</small> </small> 

וְכֵן אִם הוֹדָה בִּפְנֵיהֶם שֶׁלָּקַח הַדָּמִים אַחַר שֶׁמָּסַר מוֹדָעָא עַל כָּךְ, אֵינוֹ חַיָּב לְהַחֲזִיר כְּלוּם, שֶׁהָאַנָּס אֲנָסוֹ עַד שֶׁיּוֹדֶה וְהָעֵדִים כְּבָר יָדְעוּ שֶׁהוּא אָנוּס. אֲבָל אִם מָנָה הַדָּמִים בִּפְנֵיהֶם, חַיָּב לְהַחֲזִיר. 

הֵעִידוּ עָלָיו עֵדֵי הַמֶּכֶר שֶׁבִּטֵּל הַמּוֹדָעָא, הֲרֵי הַמּוֹדָעָא בְּטֵלָה. וְאִם אָמַר לְעֵדֵי הַמּוֹדָעָא: הֱווּ יוֹדְעִים שֶׁכָּל קִנְיָן שֶׁאֲנִי לוֹקֵחַ לְבַטֵּל הַמּוֹדָעָא שֶׁהַכֹּל בָּטֵל, וְאֵינִי אוֹמֵר כָּךְ אֶלָּא מִפְּנֵי הָאֹנֶס שֶׁאַתֶּם יוֹדְעִים וְאֵין בִּרְצוֹנִי לְהַקְנוֹת לְזֶה הָאַנָּס לְעוֹלָם, הֲרֵי הַמֶּכֶר בָּטֵל וְאַף עַל פִּי שֶׁקָּנוּ מִיָּדוֹ לְבַטֵּל הַמּוֹדָעָא. <small>הַגָּה: מִיהוּ, אִם חָזַר וּבִטֵּל כָּל הַבִּטּוּלִין שֶׁעָשָׂה בַּתְּחִלָּה, יֵשׁ אוֹמְרִים דִּמְהַנֵּי <small><small>(טוּר בְּשֵׁם הָרֹא"שׁ)</small>,</small> וְכֵן נוֹהֲגִין לִכְתּוֹב בַּשְּׁטָרוֹת לְבַטֵּל כָּל מוֹדָעֵי דְנָפִיק מִגּוֹ מוֹדָעֵי עַד עוֹלָם <small><small>(רַ"ן פֶּרֶק הַכּוֹתֵב)</small>.</small> וְדַוְקָא בְּמֶכֶר, אֲבָל בְּמַתָּנָה; כָּל זְמַן דְּיָדְעִינָן בְּאָנְסֵהּ אַף עַל גַּב דְּבִטֵּל מוֹדָעָא לָא הֲוֵי מַתָּנָה. אֲבָל אִי לֹא יָדְעֵינָן אָנְסֵהּ מְהַנֵּי בִּטּוּל מוֹדָעָא אַף בְּמַתָּנָה <small><small>(טוּר בְּשֵׁם הָרֹא"שׁ וּבֵית יוֹסֵף בְּשֵׁם תוס' וְרַ"ן וּמַהֲרִי"ק שֹׁרֶשׁ קי"ח)</small> ;</small> וְכֵן אִם הוֹדָה בְּאֵיזֶה דָבָר שֶׁאֵינוֹ חַיָּב, הָוֵי כְּמַתָּנָה לְכָל דָּבָר <small><small>(בֵּית יוֹסֵף בְּשֵׁם הָרַשְׁבָּ"א)</small>.</small> </small> 

בְּאֵיזֶה אֹנֶס אָמְרוּ שֶׁהוּא מְבַטֵּל הַמִּקָּח, בְּאֹנֶס דְּאָתִי לֵהּ מֵאַחֲרִינֵי; אֲבָל בְּאֹנֶס דְּאָתִי לֵהּ מִנַּפְשֵׁהּ, כְּגוֹן מִי שֶׁמּוֹכֵר מִפְּנֵי שֶׁהוּא דָחוּק לְמָעוֹת, לֹא. וַאֲפִלּוּ בְּאֹנֶס דְּאָתִי לֵהּ מֵאַחֲרִינֵי, דַּוְקָא שֶׁאֲנָסוּהוּ לִמְכֹּר, אֲבָל לֹא אֲנָסוּהוּ לִמְכֹּר, אֶלָּא לִתֵּן מָעוֹת, וּמֵחֲמַת שֶׁלֹּא הָיוּ לוֹ הַמָּעוֹת הֻצְרַךְ לִמְכֹּר, לָא הֲוֵי אוֹנְסָא, וּזְבִינֵהּ זְבִינֵי. <small>וְכָל זֶה מַיְרֵי בְּאֲנָסוּהוּ לִמְכֹּר, דְּאַמְרֵינָן אַגַּב אוֹנְסֵהּ גָּמַר וּמַקְנֵי; אֲבָל אֲנָסוּהוּ לִקְנוֹת, אֵינוֹ קִנְיָן <small><small>(בֵּית יוֹסֵף בְּשֵׁם עִטּוּר)</small>.</small> </small> 


Siman 206

הָאוֹמֵר לַחֲבֵרוֹ: כְּשֶׁאֶמְכֹּר שָׂדֶה זוֹ הֲרֵי הִיא מְכוּרָה לְךָ מֵעַכְשָׁיו בְּמָנֶה, וְקָנָה מִיָּדוֹ עַל כָּךְ, וּלְאַחַר זְמַן מְכָרָהּ לְאַחֵר בְּמֵאָה, קָנָה הָרִאשׁוֹן. <small>לֹא הִזְכִּיר סְכוּם, רַק אָמַר לֵהּ: כְּשֶׁאֶמְכְּרֶנָּה אֶמְכֹּר לְךָ, לֹא קָנָה הָרִאשׁוֹן <small><small>(טוּר)</small>.</small> וְכֵן אִם</small> מְכָרָהּ בְּיוֹתֵר עַל מָנֶה, קָנָה הָאַחֲרוֹן, שֶׁלֹּא אָמַר לֵהּ אֶלָּא כְּשֶׁאֶמְכֹּר, שֶׁיִּהְיֶה מוֹכֵר מִדַּעְתּוֹ כְבַתְּחִלָּה, וְזֶה לֹא הָיָה רוֹצֶה לִמְכֹּר, וְלֹא מָכַר אֶלָּא מִפְּנֵי הַתּוֹסָפוֹת שֶׁהוֹסִיף זֶה, וְנִמְצָא כְּמִי שֶׁנֶּאֱנָס וּמָכַר. <small>הַגָּה: וְכָל זֶה מַיְרֵי שֶׁאָמַר בְּלָשׁוֹן כְּשֶׁאֶמְכֹּר אֶמְכֹּר לְךָ וְכו', אֲבָל אָמַר: לֹא תִמְכֹּר אֶלָּא לִי <small><small>(מַהֲרִי"ק שֹׁרֶשׁ כ')</small>,</small> אוֹ שֶׁהִתְנָה בְּפֵרוּשׁ שֶׁאַף אִם יִתְּנוּ לוֹ יוֹתֵר מִמַּה שֶׁקָּצַב יִמְכֹּר לוֹ, תְּנָאוֹ קַיָּם <small><small>(הַגָּהוֹת מָרְדְּכַי פֶּרֶק אֵיזֶהוּ נֶשֶׁךְ וְהַמַּגִּיד פֶּרֶק ח' דִּמְכִירָה)</small>.</small> </small> 

אָמַר לֵהּ:: כְּשֶׁאֶמְכְּרֶנָּה הֲרֵי הִיא קְנוּיָה לְךָ מֵעַכְשָׁיו כְּמוֹ שֶׁיָּשׁוּמוּ בֵּית דִּין שֶׁל שְׁלֹשָׁה, אֲפִלּוּ עַל פִּי שְׁנַיִם מֵהַשִּׁלשָׁה. אָמַר לֵהּ: כְּמוֹ שֶׁיֹּאמְרוּ שְׁלֹשָׁה, עַד שֶׁיֹּאמְרוּ הַשְּׁלֹשָׁה. 

וְכֵן אִם אָמַר: כְּמוֹ שֶׁיָּשׁוּמוּ אוֹתָהּ בֵּית דִּין אַרְבָּעָה, עַד שֶׁיָּשׁוּמוּ הָאַרְבָּעָה כֻּלָּם וְיַסְכִּימוּ, וְיִמְכֹּר לְאַחֵר כְּמוֹ שֶׁיַּסְכִּימוּ, וְאַחַר כָּךְ קָנָה הָרִאשׁוֹן. 

שָׁמוּ אוֹתָהּ שְׁלֹשָׁה אוֹ אַרְבָּעָה, וְאָמַר הַמּוֹכֵר: עַד שֶׁיָּבוֹאוּ ג' אֲחֵרִים אוֹ אַרְבָּעָה וְיָשׁוּמוּ, אֵין שׁוֹמְעִין לוֹ, שֶׁהֲרֵי קָנוּ מִיָּדוֹ תְּחִלָּה שֶׁמָּכַר מֵעַכְשָׁיו. <small>הַגָּה: אֲבָל לֹא מָכַר מֵעַכְשָׁיו, אַף עַל פִּי שֶׁקָּנוּ מִיָּדוֹ שֶׁכְּשֶׁיִּמְכֹּר יְהֵא מוֹכֵר לוֹ, לֹא קָנָה, דְּהָוֵי קִנְיַן דְּבָרִים, כְּמוֹ שֶׁנִּתְבָּאֵר לְעֵיל סִימָן ר"ג; וְעוֹד, דְּהָוֵי אַסְמַכְתָּא, כְּמוֹ שֶׁנִּתְבָּאֵר בְּסִימָן ר"ז.</small> 


Siman 207

הַמַּקְנֶה לַחֲבֵרוֹ בֵּין קַרְקַע בֵּין מִטַּלְטְלִים, וְהִתְנָה תְּנָאִים שֶׁאֶפְשָׁר לְקַיְּמָם, בֵּין שֶׁהִתְנָה הַמַּקְּנֶה בֵּין שֶׁהִתְנָה הַקּוֹנֶה, <small>מִיהוּ יֵשׁ אוֹמְרִים, דְּאִם הִתְנָה הַמּוֹכֵר טוֹבַת הַלּוֹקֵחַ אֵין זֶה תְּנַאי, דְּלָא הָוֵי אֶלָּא פְּטוּמֵי מִלֵּי. וְהָנֵי מִלֵּי שֶׁמָּכַר לוֹ בַּתְּחִלָּה סְתָם וְקֹדֶם שֶׁנִּגְמַר הַמִּקָּח לְגַמְרֵי הֵטִיל הַמּוֹכֵר תְּנַאי, אֲבָל אִם בַּתְּחִלָּה אָמַר הַמּוֹכֵר: עַל תְּנַאי כָּךְ וְכָךְ אֲנִי מוֹכֵר לְךָ, אַף עַל פִּי דְּהָוֵי טוֹבַת הַלּוֹקֵחַ, מִכָּל מָקוֹם לֹא קָנָה רַק אַדַּעְתָּא דְהָכִי וְהָוֵי תְּנַאי גָמוּר; וְכֵן אִם הִתְנוּ תְנַאי וְאַחַר כָּךְ כָּתְבוּ הַשְּׁטָר סְתָם, וַדַּאי עַל תְּנַאי הָרִאשׁוֹן כְּתָבוּהוּ <small><small>(טוּר בְּשֵׁם הָרֹא"שׁ וְהַגָּהוֹת מָרְדְּכַי פֶּרֶק אֵיזֶהוּ נֶשֶׁךְ וּבֵית יוֹסֵף בְשֵׁם תּוֹסָפוֹת וְתַלְמִידֵי רַשְׁבָּ"א)</small>,</small> </small> אִם נִתְקַיְּמוּ הַתְּנָאִים נִקְנָה הַדָּבָר שֶׁהֻקְנָה; וְאִם לֹא נִתְקַיֵּם הַתְּנַאי, לֹא קָנָה; וּכְבָר נִתְבָּאֵר מִשְׁפְּטֵי הַתְּנַאי בְּטוּר אֶבֶן הָעֵזֶר <small>סִימָן ל"ח וְסִימָן קמ"ד, וע"ל סִימָן רמ"א מִדִּינֵי תְנַאי.</small> 

יֵשׁ אוֹמְרִים דְּהָנֵי מִלֵּי כְּשֶׁקָּנָה בְּדֶרֶךְ מֵהַדְּרָכִים שֶׁקּוֹנִים בָּהֶם וַהֲרֵי יֵשׁ עָלָיו לְקַיֵּם הַתְּנַאי, אֲבָל אִם לֹא קָנָה עַתָּה, וְהִתְנָה עִמּוֹ שֶׁאִם נִתְקַיֵּם הַתְּנַאי הַזֶּה יִקְנֶה, וְאִם לֹא נִתְקַיֵּם לֹא יִקְנֶה, אַף עַל פִּי שֶׁנִּתְקַיֵּם הַתְּנַאי לֹא קָנָה, שֶׁזּוֹ אַסְמַכְתָּא הִיא וְלֹא קַנְיָא, אֶלָּא אִם כֵּן אָמַר לוֹ: קְנֵה מֵעַכְשָׁיו, וְקָנוּ מִיָּדוֹ עַל כָּךְ. 

מִי שֶׁמָּכַר חֲצֵרוֹ אוֹ שָׂדֵהוּ, וּפֵרַשׁ בִּשְׁעַת הַמְּכִירָה שֶׁהוּא מוֹכֵר כְּדֵי לֵילֵךְ לְמָקוֹם פְּלוֹנִי, אוֹ מִפְּנֵי הַמָּטָר שֶׁנִּמְנַע כְּדֵי לִקְנוֹת חִטִּים בְּדָמָיו, הֲרֵי זֶה כְּמוֹכֵר עַל תְּנַאי; לְפִיכָךְ, אִם יָרַד הַמָּטָר אַחַר שֶׁמָּכַר, אוֹ בָּאוּ חִטִּים וְהוּזְלוּ, אוֹ נִמְנַע הַדֶּרֶךְ לַעֲלוֹת לְאוֹתָהּ הָאָרֶץ, אוֹ לֹא נִסְתַּיַּע לוֹ לַעֲלוֹת אוֹ לִקְנוֹת הַחִטִּים, הֲרֵי זֶה מַחֲזִיר לוֹ הַדָּמִים וְתַחֲזֹר לוֹ הַקַּרְקַע, שֶׁהֲרֵי פֵּרַשׁ שֶׁאֵינוֹ מוֹכֵר אֶלָּא לַעֲשׂוֹת דָּבָר פְּלוֹנִי וַהֲרֵי לֹא נַעֲשָׂה, וְכֵן כָּל כַּיּוֹצֵא בָּזֶה. <small>הַגָּה: וְדַוְקָא בְּמוֹכֵר קַרְקְעוֹתָיו, אֲבָל בְּמוֹכֵר מִטַּלְטְלִים לָא מְהַנֵּי גִּלּוּי דַעְתּוֹ, עַד שֶׁיַּתְנֶה בְּדִינֵי תְּנַאי <small><small>(טוּר בְּשֵׁם רַשִׁ"י)</small>.</small> </small> 

אֲבָל הַמּוֹכֵר סְתָם, אַף עַל פִּי שֶׁהָיָה בְּלִבּוֹ שֶׁמִּפְּנֵי כָּךְ וְכָךְ הוּא מוֹכֵר, וְאַף עַל פִּי שֶׁנִּרְאִים הַדְּבָרִים שֶׁלֹּא מָכַר אֶלָּא לַעֲשׂוֹת כָּךְ וְכָךְ, וְלֹא נַעֲשָׂה, אֵינוֹ חוֹזֵר, שֶׁהֲרֵי לֹא פֵּרַשׁ, וּדְבָרִים שֶׁבַּלֵּב אֵינָם דְּבָרִים. וְאַף עַל פִּי שֶׁקֹּדֶם מְכִירָה אָמַר שֶׁהוּא מוֹכֵר עַל דַּעַת לַעֲשׂוֹת כָּךְ וְכָךְ, כֵּיוָן דְּבִשְׁעַת הַמְּכִירָה לֹא אָמַר, אֵינוֹ חוֹזֵר. <small>הַגָּה: מִיהוּ, אִי אִכָּא אֻמְדָּנָא דְמוּכָח, נִתְבַּטֵּל הַמִּקָּח <small><small>(תּוֹסָפוֹת וְהָרֹא"שׁ כְּלָל פ"ה)</small>.</small> וְיֵשׁ אוֹמְרִים דִּבְמַתָּנָה דְּבָרִים שֶׁבַּלֵּב הָוְיָן דְּבָרִים <small><small>(הַגָּהוֹת אַלְפָסִי פֶּרֶק אַלְמָנָה נִזּוֹנֶת)</small>.</small> </small> 

מִי שֶׁהִקְנָה לַחֲבֵרוֹ וְהִתְנָה עָלָיו: עַל מְנַת שֶׁתִּתֵּן מֵקָּח זֶה אוֹ תִּמְכְּרֶנּוּ לִפְלוֹנִי, אִם נְתָנוֹ אוֹ מְכָרוֹ לְאוֹתוֹ פְלוֹנִי, קָנָה; וְאִם לֹא קִיֵּם הַתְּנַאי, וּמְכָרוֹ לְאַחֵר אוֹ שֶׁלֹּא מְכָרוֹ וְלֹא נְתָנוֹ בַּזְמַן שֶׁקָּבַע לוֹ, לֹא קָנָה. וְכֵן הַמּוֹכֵר אוֹ הַלּוֹקֵחַ שֶׁהִתְנָה שֶׁיַּחֲזִיר לוֹ הַמִּקָּח בִּזְמַן פְּלוֹנִי, אוֹ כְּשֶׁיִּתֵּן הַמָּעוֹת, הֲרֵי הַמֶּכֶר קַיָּם וְיַחֲזִיר כְּמוֹ שֶׁהִתְנָה. <small>וְאִי נָתַן לוֹ בְּעַל כָּרְחוֹ, אִי מִקְרֵי נְתִינָה וְקִיֵּם הַתְּנַאי, ע"ל סִימָן ק"ךָ.</small> 

מָכַר קַרְקַע, וְהִתְנָה הַמּוֹכֵר שֶׁיַּחֲזִירֶנּוּ לוֹ כְּשֶׁיִּהְיוּ לוֹ מָעוֹת, צָרִיךְ לְהַחֲזִירוֹ לוֹ כְּשֶׁיָּבִיא לוֹ מְעוֹתָיו; לְפִיכָךְ, אָסוּר לַלּוֹקֵחַ לֶאֱכֹל פֵּרוֹת, דְּהָוָה לֵהּ הָנַךְ זוּזֵי כְּהַלְוָאָה גַבֵּהּ. 

מָכַר לוֹ סְתָם, וְאָמַר לֵהּ הַלּוֹקֵחַ מִדַּעְתּוֹ: כְּשֶׁיִּהְיוּ לְךָ מָעוֹת, תְּבִיאֵם לִי וַאֲנִי אַחֲזִיר לְךָ קַרְקַע זוֹ, הֲרֵי הַתְּנַאי קַיָּם וְהַלּוֹקֵחַ אוֹכֵל פֵּרוֹת, וְאֵין בְּזֶה אֲבַק רִבִּית, שֶׁהֲרֵי מֵעַצְמוֹ חִיֵּב עַצְמוֹ בִּתְנַאי זֶה. 

מַעֲשֶׂה בְּאִשָּׁה שֶׁשָּׁלְחָה שָׁלִיחַ לִקְנוֹת לָהּ קַרְקַע מִשִּׁמְעוֹן שֶׁהָיָה קְרוֹבָהּ, וְאָמַר שִׁמְעוֹן הַמּוֹכֵר לִרְאוּבֵן הַשָּׁלִיחַ: אִם יִהְיוּ לִי מָעוֹת תַּחֲזִיר לִי פְּלוֹנִית קְרוֹבָתִי קַרְקַע זוֹ, הֵשִׁיב רְאוּבֵן וְאָמַר לוֹ: אַתָּה וּפְלוֹנִית קְרוֹבִים כְּמוֹ אַחִים, כְּלוֹמַר, הַדָּבָר קָרוֹב שֶׁהִיא תַּחֲזִיר לְךָ וְאֵינָהּ מַקְפֶּדֶת עַל כָּךְ, וּבָא מַעֲשֶׂה לִפְנֵי חֲכָמִים וְאָמְרוּ: זֶה הַשָּׁלִיחַ לֹא קָנָה כְּלוּם, שֶׁהֲרֵי לֹא סָמְכָה דַעְתּוֹ שֶׁל קָרוֹב זֶה עַל דִּבְרֵי הַשָּׁלִיחַ מִפְּנֵי שֶׁלֹּא הֵשִׁיבוֹ תְּשׁוּבָה גְמוּרָה, וְנִמְצָא שֶׁלֹּא גָמַר וְהִקְנָה. 

הִלְוָהוּ עַל שָׂדֶה מֵאָה זְהוּבִים, וְהוּא שָׁוֶה יוֹתֵר, <small>וְיֵשׁ אוֹמְרִים אֲפִלּוּ לֹא שָׁוֶה יוֹתֵר, בְּכִי הַאי גַוְנָא מִקְרֵי אַסְמַכְתָּא <small><small>(בֵּית יוֹסֵף)</small>,</small> </small> וְאָמַר לוֹ: אִם לֹא תִּפְרָעֵנִי עַד שָׁלֹשׁ הַשָׁנִים <small>יִהְיֶה שֶׁלִּי,</small> הָוֵי אַסְמַכְתָּא וְלֹא קָנָה. אֲבָל אִם אָמַר לֵהּ: אִם לֹא תִפְרָעֵנִי עַד שְׁלֹשָׁה שָׁנִים תְּהֵא שֶׁלִּי מֵעַכְשָׁיו, קָנָה. <small>הַגָּה: וְיֵשׁ אוֹמְרִים דְּאִם בַּתְּחִלָּה כְּשֶׁמִּשְׁכְּנָהּ הִקְפִּיד שֶׁלֹּא לְמַשְׁכֵּן רַק זוֹ הַקַּרְקַע, קָנָה אֲפִלּוּ בְּלֹא מֵעַכְשָׁיו <small><small>(טוּר)</small>. </small> וְכֵן אִם אָמַר לֵהּ: אִם לֹא אֶפְרַע לְךָ לֹא יְהֵא לְךָ פֵּרָעוֹן אֶלָּא מִזּוֹ, הָוֵי אַפּוֹתִיקִי וְקָנָה, וְלֹא יוּכַל לְסַלְּקוֹ אֶלָּא בְּמָעוֹת:</small> 

כָּל הֵיכָא דְּלָא קָנָה הַשָּׂדֶה מִשּׁוּם דְּהָוֵי אַסְמַכְתָּא, מְנַכֶּה כָּל הַפֵּרוֹת שֶׁאָכַל, מִפְּנֵי שֶׁהֵם רִבִּית שֶׁל תּוֹרָה. וְיֵשׁ אוֹמְרִים דְּפֵרוֹת שֶׁאָכַל תּוֹךְ ג' שָׁנִים אֵינוֹ מְנַכֶּה, דְּלָא הָוֵי אֶלָּא אֲבַק רִבִּית. <small>הַגָּה: אֲבָל מַה שֶּׁאָכַל אַחַר שְׁלֹשָׁה, צָרִיךְ לְהַחֲזִיר <small><small>(טוּר וּבֵית יוֹסֵף בְּשֵׁם הָרַאֲבַ"ד וְהָרֹא"שׁ וְהַתּוֹסָפוֹת)</small>.</small> וְכֵן בְּכָל דָּבָר שֶׁלֹּא קָנָה מִשּׁוּם אַסְמַכְתָּא, אַף עַל גַּב שֶׁבָּא לְיָדוֹ צָרִיךְ לְהַחֲזִיר, מִשּׁוּם דְּהָוֵי בְּטָעוּת <small><small>(מָרְדְּכַי ונ"י פֶרֶק אֵיזֶהוּ נֶשֶׁךְ)</small>.</small> וְיֵשׁ חוֹלְקִים וְאוֹמְרִים דְּאִם בָּא לְיַד הַקּוֹנֶה קָנָה, וְלֹא הָוֵי מְחִילָה אוֹ נְתִינָה בְּטָעוּת. וְדַוְקָא פֵּרוֹת שֶׁאָכַל לְאַחַר ג' צָרִיךְ לְהַחֲזִיר, מִשּׁוּם דְּהָוֵי בֵהּ קְצָת אִסּוּר רִבִּית, דְּהָוֵי דֶּרֶךְ הַלְוָאָה, אֲבָל בְּלָאו הָכִי, קָנָה <small><small>(הָרֹא"שׁ כְּלָל ע"ב סִימָן א' וְרִיבָ"שׁ סִימָן של"ה)</small>.</small> </small> 

הַנּוֹתֵן עֵרָבוֹן לַחֲבֵרוֹ וְאָמַר לֵהּ: אִם אֲנִי חוֹזֵר בִּי עֶרְבוֹנִי מָחוּל לְךָ, וַהֲלָה אוֹמֵר: אִם אֲנִי חוֹזֵר בִּי אֶכְפֹּל לְךָ עֶרְבוֹנְךָ, אִם חָזַר בּוֹ הַלּוֹקֵחַ, קָנָה זֶה הָעֵרָבוֹן, שֶׁהֲרֵי הוּא תַּחַת יָדוֹ. וְאִם חָזַר בּוֹ הַמּוֹכֵר, אֵין מְחַיְּבִין אוֹתוֹ לִכְפֹּל הָעֵרָבוֹן, שֶׁזּוֹ אַסְמַכְתָּא הִיא, וְלֹא קָנָה. <small>הַגָּה: וְיֵשׁ חוֹלְקִין וּסְבִירָא לְהוּ דַּאֲפִלּוּ אִם חָזַר בּוֹ הַלּוֹקֵחַ לֹא קָנָה הַמּוֹכֵר, אַף עַל פִּי שֶׁהוּא בְיָדוֹ, אַסְמַכְתָּא לָא קַנְיָא <small><small>(טוּר בְּשֵׁם רַשִׁ"י וְרַאֲבַ"ד וּבֵית יוֹסֵף בְּשֵׁם הָרֹא"שׁ)</small> ;</small> וְכָל שֶׁכֵּן אִם הִתְפִּיסוּ בְּיַד שָׁלִישׁ:</small> 

וְכֵן מִי שֶׁפָּרַע מִקְצָת חוֹבוֹ וְהִשְׁלִישׁ הַשְּׁטָר, וְאָמַר לֵהּ: אִם לֹא נָתַתִּי לְךָ עַד יוֹם פְּלוֹנִי תֵּן לוֹ שְׁטָרוֹ, וְהִגִּיעַ הַזְּמַן וְלֹא נָתַן לוֹ, לֹא יִתֵּן הַשָּׁלִישׁ אֶת הַשְּׁטָר, שֶׁזּוֹ אַסְמַכְתָּא הִיא. 

וְכֵן תְּנָאִים שֶׁמַּתְנִים בְּנֵי אָדָם בֵּינֵיהֶם, אַף עַל פִּי שֶׁהֵם בְּעֵדִים וּבִשְׁטָר: אִם יִהְיֶה כָּךְ, אוֹ אִם תַּעֲשֶׂה כָּךְ אֶתֵּן לְךָ מָנֶה אוֹ אַקְנֶה לְךָ בַּיִת זֶה, וְאִם לֹא יִהְיֶה אוֹ לֹא תַעֲשֶׂה לֹא אַקְנֶה וְלֹא אֶתֵּן לְךָ, אַף עַל פִּי שֶׁעָשָׂה אוֹ שֶׁהָיָה הַדָּבָר, לֹא קָנָה, שֶׁכָּל הָאוֹמֵר: אִם יִהְיֶה אִם לֹא יִהְיֶה, לֹא גָמַר וְהִקְנָה, שֶׁהֲרֵי דַעְתּוֹ עֲדַיִן סוֹמֶכֶת שֶׁמָּא יִהְיֶה אוֹ שֶׁמָּא לֹא יִהְיֶה. <small>הַגָּה: וְיֵשׁ אוֹמְרִים דְּג' חִלּוּקִין בְּדִינֵי אַסְמַכְתָּא: דְּכָל מַה שֶּׁאֵין בְּיָדוֹ וְתָלוּי בְיַד אֲחֵרִים, כְּגוֹן שֶׁאָמַר לוֹ: קְנֵה לִי יַיִן מִמָּקוֹם פְּלוֹנִי וְאִם לֹא תִּקְנֶה תְּחַיֵּב לִי בְּכָךְ וְכָךְ, דְּזֶה אֵינוֹ תָלוּי בוֹ דְּדִלְמָא לֹא יִרְצוּ לִמְכֹּר לוֹ הָוֵי אַסְמַכְתָּא בְּכָל עִנְיָן וְלָא קָנָה; וּמַה שֶּׁיֵּשׁ בְּיָדוֹ לַעֲשׂוֹת אִם לֹא גַזִּים, כְּגוֹן שֶׁאָמַר: אִם אוֹבִיר וְלֹא אֶעֱבֹד אֲשַׁלֵּם בְּמֵיטָב לָא הֲוֵי אַסְמַכְתָּא, וְקַנְיָא; אֲבָל אִי גָזִים וְאָמַר: אִם לֹא אֶעֱבֹד אֲשַׁלֵּם אַלְפָא זוּזֵי הֲוָה אַסְמַכְתָּא וְלָא קַנְיָא. לְפִיכָךְ, כְּשֶׁמּוֹכֵר מַקְנֶה לַלּוֹקֵחַ עַל תְּנַאי: אִם תַּעֲשֶׂה לִי כָּךְ תִּקְנֶה, הָוֵי אַסְמַכְתָּא, כֵּיוָן שֶׁקִּיּוּם הַתְּנַאי אֵינוֹ תָּלוּי בְּיַד הַמּוֹכֵר רַק בְּיַד הַלּוֹקֵחַ. אֲבָל אִם אֵין בְּיָדוֹ לְגַמְרֵי, וְלֹא בְיַד אֲחֵרִים, כְּגוֹן הַמְשַׂחֵק בְּקֻבְיָא וְכַיּוֹצֵא בוֹ, שֶׁאֵינוֹ יוֹדֵעַ אִם יְנַצַּח אוֹ לֹא וַאֲפִלּוּ הָכִי הִתְנָה, וַדַּאי גָמַר וּמַקְנֵי מִסָּפֵק. בַּמֶּה דְּבָרִים אֲמוּרִים, כְּשֶׁשּׂוֹחֲקִין בְּמָעוֹת מוּכָנִים. אֲבָל אִם שׂוֹחֲקִים בַּאֲמָנָה, אֵין מוֹצִיאִין מִמֶּנּוּ מַה שֶּׁהִפְסִיד <small><small>(טוּר בְּשֵׁם ר"י)</small>.</small> וְיֵשׁ אוֹמְרִים אֲפִלּוּ נָתַן לוֹ מַשְׁכּוֹן עַל הַמָּעוֹת לָא מְהַנֵּי, דְּמָעוֹת אֵין כָּאן מַשְׁכּוֹן אֵין כָּאן, כְּמוֹ שֶׁנִּתְבָּאֵר לְעֵיל סִימָן ק"ץ סָעִיף ט'; אֲבָל כְּשֶׁמָּעוֹת מוּכָנִין עַל הַדַּף, מֻתָּר לִשְׂחוֹק וְאֵין בּוֹ אַסְמַכְתָּא <small><small>(מָרְדְּכַי פֶּרֶק זֶה בּוֹרֵר)</small>,</small> וּדְלָא כַּיֵּשׁ חוֹלְקִין וְאוֹסְרִין לִשְׂחוֹק בְּכָל עִנְיָן <small><small>(הַגָּהוֹת מָרְדְּכַי הַנַּ"ל)</small></small> וְיֵשׁ אוֹמְרִים דְּאֵינוֹ מֻתָּר רַק כְּשֶׁהַדַּף שֶׁהַמָּעוֹת מֻנָּחִים עָלָיו קָנוּי לִשְׁנֵיהֶם <small><small>(תוס' פֶּרֶק הַנַּ"ל ב"י בְּשֵׁם ר"י)</small>,</small> וְעַיֵּן לְקַמָּן סִימָן ש"ע, וְלֹא מִקְרֵי אַסְמַכְתָּא אֶלָּא כְּשֶׁעִקַּר הַדָּבָר תּוֹלֶה בִּתְנַאי, אֲבָל מִי שֶׁמְּחַיֵּב עַצְמוֹ לַחֲבֵרוֹ וְאוֹמֵר: אִם יִהְיֶה בַחַיִּים יִתֵּן לוֹ וְאִם לָאו יִתֵּן לְיוֹרְשָׁיו, זֶה לֹא מִקְרֵי אַסְמַכְתָּא, דְּהָא עַל כָּל פָּנִים חַיָּב לִתֵּן לוֹ, וְכֵן כָּל כַּיּוֹצֵא בָּזֶה <small><small>(בֵּית יוֹסֵף בְּשֵׁם תְּשׁוּבַת רַשְׁבָּ"א)</small>.</small> יֵשׁ אוֹמְרִים הָא דִמְשַׂחֵק בְּקֻבְיָא לָא הֲוֵי אַסְמַכְתָּא, הוּא מִטַּעַם דְּמֵאַחַר שֶׁשְּׁנֵיהֶן מַתְנִין זֶה כְּנֶגֶד זֶה וְכָל אֶחָד יוּכַל לְהַפְסִיד, אַגַּב דְּבָעִי לְמִקְנֵי גָמַר וּמַקְנֵי. וְלָכֵן כָּל שְׁנַיִם שֶׁהִמְרוּ זֶה עִם זֶה, קָנוּ, אִם קָנוּ מִיָּדָן; וְדַוְקָא שֶׁאֵין בְּיָדָן גַּם כֵּן, אֲבָל מַה שֶּׁבְּיָדָן, לֹא, כְּמוֹ שֶׁנִּתְבָּאֵר גַּבֵּי עֵרָבוֹן בְּסָמוּךְ סָעִיף י"א <small><small>(טוּר וּמָרְדְּכַי פֶּרֶק אֵיזֶהוּ נֶשֶׁךְ בְּשֵׁם ר"ת)</small> ;</small> וַאֲפִלּוּ בְזֶה יֵשׁ חוֹלְקִין, וְלָכֵן הֻצְרְכוּ לָתֵת טְעָמִים אֲחֵרִים גַּבֵּי מְשַׂחֵק בְּקֻבְיָא וּקְנָסוֹת שִׁדּוּכִין, לְקַמָּן סָעִיף ט"ז:</small> 

כָּל הָאוֹמֵר: קְנֵה מֵעַכְשָׁיו, אֵין כָּאן אַסְמַכְתָּא כְּלָל, וְקָנָה, שֶׁאִלּוּ לֹא גָמַר לְהַקְנוֹת לֹא הִקְנָהוּ מֵעַכְשָׁיו. כֵּיצַד, אִם בָּאתִי מִכָּאן וְעַד יוֹם פְּלוֹנִי קְנֵה בַּיִת זֶה מֵעַכְשָׁיו, וְקָנוּ מִיָּדוֹ עַל כָּךְ, הֲרֵי זֶה קָנָה אִם בָּא בְּתוֹךְ הַזְּמַן, וְכֵן כָּל כַּיּוֹצֵא בָּזֶה. <small>הַגָּה: וְיֵשׁ אוֹמְרִים דְּמֵעַכְשָׁיו לְחוּד לָא מְהַנֵּי לְסַלֵּק אַסְמַכְתָּא, אֶלָּא בָּעֵינָן גַּם כֵּן שֶׁיִּקְנוּ מִמֶּנּוּ בְּבֵית דִּין חָשׁוּב וּמֵעַכְשָׁיו <small><small>(תוס' וְהָרֹא"שׁ וּמָרְדְּכַי פֶּרֶק אֵיזֶהוּ נֶשֶׁךְ)</small>.</small> וְיֵשׁ אוֹמְרִים דְּכָל הָאוֹמֵר: עַל מְנַת, כְּאוֹמֵר: מֵעַכְשָׁיו, דָּמֵי, לְעִנְיַן אַסְמַכְתָּא <small><small>(בֵּית יוֹסֵף לְדַעַת הָרַמְבַּ"ן)</small> ;</small> וְיֵשׁ חוֹלְקִין. אִם הָאַסְמַכְתָּא הִיא בְּדֶרֶךְ קְנָס לֹא אַמְרִינָן עַל מְנָת כְּמֵעַכְשָׁיו דָּמֵי <small><small>(בֵּית יוֹסֵף בְּשֵׁם תְּשׁוּבַת רַשְׁבָּ"א סִימָן תתק"ח וְאֶלֶף קמ"ט)</small>.</small> </small> 

אַסְמַכְתָּא שֶׁקָּנוּ עָלֶיהָ בְּבֵית דִּין חָשׁוּב, הֲרֵי זֶה קָנָה, <small>וְכָל שְׁלֹשָׁה דִּבְקִיאֵי בְּדִינֵי אַסְמַכְתָּא מִקְרֵי בֵּית דִּין חָשׁוּב לְעִנְיַן זֶה <small><small>(טוּר בְּשֵׁם הָרֹא"שׁ וְהָרֹא"שׁ כְּלָל ע"ב סִימָן ה')</small>.</small> וְיֵשׁ אוֹמְרִים דְּבָעֵינָן בֵּית דִּין חָשׁוּב שֶׁבָּעִיר אוֹ הַמֻּמְחֶה לָרַבִּים <small><small>(מָרְדְּכַי פֶּרֶק א"נ וְהַמַּגִּיד פי"א דִּמְכִירָה)</small>.</small> וְאִם צִוָּה לִכְתֹּב בַּשְּׁטָר שֶׁקָּנוּ מִמֶּנּוּ בְּבֵית דִּין חָשׁוּב, אַף עַל גַּב דְּלָא קָנָה, מְהַנֵּי, דְּהוֹדָאַת בַּעַל דִּין כְּמֵאָה עֵדִים דָּמִי. וַאֲפִלּוּ לֹא אָמַר בְּפֵרוּשׁ, אֶלָּא צִוָּה לִכְתֹּב <small>(לוֹ)</small> שְׁטָר טוֹב <small><small>(נ"א חוֹב)</small>,</small> מְהַנֵּי כְּאִלּוּ פֵּרַשׁ בְּהֶדְיָא <small><small>(הַגָּהוֹת מַיְמוֹנִי פי"א דִמְכִירָה וּתְשׁוּבַת מיי' דְּקִנְיָן סִימָן ד')</small>,</small> וְעַיֵּן לְעֵיל סִימָן ס"א סָעִיף ה';</small> וְהוּא שֶׁיַּתְפִּיס זְכֻיּוֹתָיו בְּבֵית דִּין, וְהוּא שֶׁלֹּא יִהְיֶה אָנוּס. כֵּיצַד, הֲרֵי שֶׁהִתְפִּיס שְׁטָרוֹ אוֹ שׁוֹבְרוֹ בְבֵית דִּין, וְקָנוּ מִיָּדוֹ שֶׁאִם לֹא יָבֹא בְּיוֹם פְּלוֹנִי יִנָּתֵן שְׁטָר זֶה לְבַעַל דִּינוֹ, וְהִגִּיעַ הַיּוֹם וְלֹא בָּא, הֲרֵי אֵלּוּ נוֹתְנִים, וְהוּא שֶׁיִּהְיֶה בְּבֵית דִּין חָשׁוּב. <small>וְיֵשׁ אוֹמְרִים אַף עַל גַּב דְּלָא הִתְפִּיס זְכֻיּוֹתָיו מְהַנֵּי, הוֹאִיל וְקָנוּ מִמֶּנּוּ בְּבֵית דִּין חָשׁוּב; וְכָתַב הָרֹא"שׁ דְּהָכִי נְהִיגֵי עָלְמָא.</small> וְאִם עִכְּבוֹ נָהָר אוֹ חֹלִי לֹא יִתְּנוּ; וְכֵן כָּל כַּיּוֹצֵא בָּזֶה. וְנִתְבָּאֵר תַּשְׁלוּם דִּין זֶה בְּסִימָן נ"ה <small><small>(וּבְסִימָן כ"א)</small>. <small>הַגָּה: וְיֵשׁ אוֹמְרִים דְּאִם הִשְׁלִישׁוּ מַשְׁכּוֹנוֹת זֶה כְּנֶגֶד זֶה בְּמִשְׁפְּטֵי גוֹיִם וּבִשְׁטָרוֹתֵיהֶן, קָנוּ אֲפִלּוּ בְּאַסְמַכְתָּא, מִשּׁוּם דִּינָא דְמַלְכוּתָא דִּינָא</small> <small>(בֵּית יוֹסֵף בְּשֵׁם רַשְׁבָּ"א וְעַיִּןִ לְעֵיל סִימָן ס"ח)</small>.</small> 

 כְּשֶׁהָיוּ חַכְמֵי סְפָרַד רוֹצִים לְהַקְנוֹת בְּאַסְמַכְתָּא, כָּךְ הָיוּ עוֹשִׂין: קוֹנִין מִזֶּה שֶׁהוּא חַיָּב לַחֲבֵרוֹ מֵאָה דִינָרִים, וְאַחַר שֶׁחִיֵּב עַצְמוֹ, קוֹנִים מִבַּעַל חוֹבוֹ, שֶׁכָּל זְמַן שֶׁיִּהְיֶה כָּךְ אוֹ שֶׁיַּעֲשֶׂה כָּךְ הֲרֵי חוֹב זֶה מָחוּל לוֹ מֵעַכְשָׁיו, וְאִם לֹא יִהְיֶה אוֹ לֹא יַעֲשֶׂה הֲרֵינִי תּוֹבְעוֹ בְּמָמוֹן שֶׁחִיֵּב עַצְמוֹ בּוֹ; וְעַל דֶּרֶךְ זֶה הָיוּ עוֹשִׂים בְּכָל הַתְּנָאִים שֶׁבֵּין אָדָם לְאִשְׁתּוֹ בְּשִׁדּוּכִים וּבְכָל הַדְּבָרִים הַדּוֹמִים לָהֶם, וְכֵן אָנוּ נוֹהֲגִים. <small>הַגָּה: וְדֶרֶךְ זֶה מְהַנֵּי בְּכָל דָּבָר וּבְכָל עִנְיָן. וְיֵשׁ מְקוֹמוֹת שֶׁנָּהֲגוּ לִכְתֹּב שְׁנֵי שִׁטְרֵי חוֹבוֹת גְּמוּרִים, וְנוֹתְנִין שְׁתֵּיהֶן לְשָׁלִישׁ, וְאֵיזֶה צַד שֶׁיַּעֲבֹר יִתֵּן שְׁתֵּי הַשְּׁטָרוֹת לִכְשֶׁנֶּגְדּוֹ.</small> וְיֵשׁ אוֹמְרִים שֶׁקְּנָס שֶׁעוֹשִׂים בְּשִׁדּוּכִים לִקְנֹס הַחוֹזֵר בּוֹ לָא הֲוֵי אַסְמַכְתָּא, כִּי כְּדַאי הוּא שֶׁיִּתְחַיֵּב הַחוֹזֵר בּוֹ בִּקְנָס לִדְמֵי הַבֹּשֶׁת שֶׁבִּיֵּשׁ אֶת חֲבֵרוֹ. <small>וְכֵן הַמִּנְהָג פָּשׁוּט בְּכָל גְּלִילוֹת אֵלּוּ, וּמִיהוּ קִנְיָן צָרִיךְ <small><small>(מָרְדְּכַי פֶּרֶק א"נ)</small>,</small> וְכֵן נוֹהֲגִין.</small> וְכֵן אִם הַמְלַמֵּד קִבֵּל עָלָיו בְּעֵת שֶׁהִשְׂכִּירוּהוּ קְנָס אִם יַחֲזֹר בּוֹ, וְלֹא נִמְצָא מְלַמֵּד אַחֵר מְזֻמָּן, אֵינוֹ אַסְמַכְתָּא. 

שְׁנָיִם שֶׁהִתְנוּ בֵּינֵיהֶם לְקַיֵּם דָּבָר אֶחָד, וְנָתְנוּ עֶרְבוֹנוֹת לִקְנָס שֶׁמִּי שֶׁיַּחֲזֹר בּוֹ שֶׁיִּזְכֶּה חֲבֵרוֹ בָּעֵרָבוֹן, לֹא יֹאמַר: אִם אֲנִי חוֹזֵר בִּי אֶתֵּן לְךָ כָּךְ וְכָךְ, וַהֲרֵי זֶה מַשְׁכּוֹן עַל הַמָּמוֹן שֶׁאֶתְחַיֵּב לְךָ אִם אֶחֱזֹר בִּי, אֶלָּא יַקְנֶה לוֹ בְּסוּדָר דְּלָא כְאַסְמַכְתָּא, וּבְּבֵית דִּין חָשׁוּב, כְּדֵי שֶׁיִּתְחַיֵּב לוֹ מִן הַדִּין אִם יַחֲזֹר בּוֹ, וְאָז יִתֵּן לוֹ הַחֵפֶץ בְּמַשְׁכּוֹן, וְאָז יָחוּל הַשִּׁעְבּוּד עַל הַמַּשְׁכּוֹן כֵּיוָן שֶׁנִּתְחַיֵּב לוֹ בִּקְנָס אִם יַחֲזֹר בּוֹ; אוֹ יֹאמַר: אִם אֶחֱזֹר בִּי תִּזְכֶּה בְּכָךְ וְכָךְ מָמוֹן בְּגוּף חֵפֶץ זֶה. 

שְׁטָר שֶׁכָּתוּב בּוֹ: אִם לֹא יִפְרַע לִזְמַן פְּלוֹנִי שֶׁיִּתְחַיֵּב כָּךְ וְכָךְ מָמוֹן, וְכָתוּב בְּסוֹף הַשְּׁטָר: דְּלָא כְאַסְמַכְתָּא וּדְלָא וְכו', אֵין זֶה מוֹצִיאוֹ מִידֵי אַסְמַכְתָּא, וְלֹא קָנָה. <small>וְכֵן נִרְאֶה לָדוּן; אַף עַל גַּב דְּיֵשׁ חוֹלְקִין, הַמּוֹצִיא מֵחֲבֵרוֹ עָלָיו הָרְאָיָה.</small> 

נֶדֶר וּשְׁבוּעָה וּתְקִיעַת כַּף, מְהַנֵּי אֲפִלּוּ בְּאַסְמַכְתָּא. <small>הַגָּה: וְעַיֵּן לְקַמָּן סִימָן ר"ט סָעִיף ד'. וְכֵן אִם כָּתַב בַּשְּׁטָר שֶׁקִּבֵּל עָלָיו בח"ח ובש"ד, וּכְמוֹ שֶׁנִּתְבָּאֵר לְעֵיל סִימָן זֶה סָעִיף ט"ו לְעִנְיַן בֵּית דִּין חָשׁוּב, כֵּן נִרְאֶה לִי, אַף עַל פִּי שֶׁיֵּשׁ מִי שֶׁחוֹלֵק <small><small>(רִיבָ"שׁ סִימָן שפ"ז)</small>.</small> וְאִם נָדַר אֵיזֶה דָבָר בְּאַסְמַכְתָּא לִצְדָקָה אוֹ לְהֶקְדֵּשׁ, קוֹנֶה, כְּמוֹ שֶׁנִּתְבָּאֵר בְּיוֹרֶה דֵעָה סִימָן רנ"ח סָעִיף י'.</small> 

הַמְחַיֵּב עַצְמוֹ לַחֲבֵרוֹ בְּלֹא תְנַאי, אַף עַל פִּי שֶׁלֹּא חַיָּב לוֹ כְלוּם, חַיָּב, כְּמוֹ שֶׁנִּתְבָּאֵר בְּסִימָן מ', וְאֵין בְּזֶה מִשּׁוּם אַסְמַכְתָּא. 

חִיֵּב עַצְמוֹ בְּדָבָר שֶׁאֵינוֹ קָצוּב, כְּגוֹן שֶׁאָמַר: הֲרֵינִי חַיָּב לָזוּן אוֹתְךָ אוֹ לְכַסוֹתְךָ חָמֵשׁ שָׁנִים, לְהָרַמְבַּ"ם לֹא נִשְׁתַּעְבֵּד, וְכָל הָאַחֲרוֹנִים חָלְקוּ עָלָיו. <small>וְעַיֵּן לְעֵיל סִימָן ס' <small><small>(ס"ב)</small>.</small> </small> 


Siman 208

מֵקָּח שֶׁנַּעֲשָׂה בְּאִסוּר, כְּגוֹן שֶׁהוֹסִיף בְּשִׁוּוּי הַמִּקָּח בִּשְׁבִיל הַמְתָּנַת הַמָּעוֹת, אוֹ שֶׁפָּסַק קֹדֶם שֶׁיָּצָא הַשַּׁעַר וְלֹא הָיָה לוֹ לַמּוֹכֵר, <small>וְכֵן אִם נִשְׁבַּע אוֹ נָדַר שֶׁלֹּא לִמְכֹּר, וְעָבַר וּמָכַר <small><small>(עַיֵּן בְּבֵית יוֹסֵף)</small>,</small> </small> וְנִתְקַיֵּם בְּקִנְיָן אוֹ בְּאֶחָד מִדַּרְכֵי הַהַקְנָאוֹת, הַמִּקָּח קַיָּם וְיִתֵּן כְּשַׁעַר שֶׁל הֶתֵּר, וְאֵין אֶחָד מֵהֶם יָכוֹל לְבַטֵּל הַמִּקָּח. וּמִיהוּ, הַלּוֹקֵחַ יָכוֹל לַחֲזֹר בּוֹ שֶׁלֹּא לִתֵּן כְּשַׁעַר הַיֹּקֶר. <small>וְאֵין חִלּוּק בְּזֶה בֵּין מֵקָּח אוֹ מַתָּנָה אוֹ מְחִילָה אוֹ שְׁאָר דְּבָרִים <small><small>(כ"כ ב"י)</small>.</small> </small> 


Siman 209

הַמַּקְנֶה לַחֲבֵרוֹ דָבָר שֶׁאֵינוֹ מְסֻיָּם; אִם הָיָה מִינוֹ יָדוּעַ אַף עַל פִּי שֶׁאֵין מִדָּתוֹ וּמִשְׁקָלוֹ יָדוּעַ, הֲרֵי זֶה קָנָה; וְאִם אֵין מִינוֹ יָדוּעַ, לֹא קָנָה. כֵּיצַד, עֲרֵמָה זוֹ שֶׁל חִטִּים אֲנִי מוֹכֵר לְךָ בְּכָךְ וְכָךְ, מַרְתֵּף זֶה שֶׁל יַיִן אֲנִי מוֹכֵר לְךָ בְּכָךְ וְכָךְ, שַׂק שֶׁל תְּאֵנִים אֲנִי מוֹכֵר לְךָ בְּכָךְ וְכָךְ; אַף עַל פִּי שֶׁאֵין מִדַּת הָעֲרֵמָה יְדוּעָה, וְלֹא מִנְיַן הַקַּנְקַנִים וְלֹא מִשְׁקַל הַתְּאֵנִים יָדוּעַ, הֲרֵי זֶה מִמְכָּרוֹ קַיָּם אַף עַל פִּי שֶׁנִּמְצָא חָסֵר אוֹ יָתֵר עַל הָאֹמֶד שֶׁהָיָה בְּדַעְתָּם, וְיֵשׁ לָהֶם אוֹנָאָה לְפִי שַׁעַר שֶׁבַּשּׁוּק. 

אֲבָל הָאוֹמֵר לַחֲבֵרוֹ: כָּל מַה שֶּׁיֵּשׁ בְּבַיִת זֶה אֲנִי מוֹכֵר לְךָ בְּכָךְ וְכָךְ, וְכָל מַה שֶּׁיֵּשׁ בְּתֵבָה זוֹ אוֹ בְּשַׂק זֶה אֲנִי מוֹכֵר לְךָ בְּכָךְ וְכָךְ, וְרָצָה הַלּוֹקֵחַ וּמָשַׁךְ, אֵין כָּאן קִנְיָן, שֶׁלֹּא סָמְכָה דַעְתּוֹ שֶׁל לוֹקֵחַ, שֶׁהֲרֵי אֵינוֹ יוֹדֵעַ מַה שֶּׁיֵּשׁ בּוֹ אִם תֶּבֶן אוֹ זָהָב, וְאֵין זֶה אֶלָּא כִּמְשַׂחֵק בְּקֻבְיָא; וְכֵן כָּל כַּיּוֹצֵא בָּזֶה. <small>הַגָּה: וְיֵשׁ אוֹמְרִים דְּהוּא הַדִּין שְׁנַיִם שֶׁהֶחֱלִיפוּ עַל כָּל אֲשֶׁר לָהֶם. וע"ל סוֹף סִימָן ר"ג וע"ל סִימָן רמ"א ס"ד מִדִּין הַמּוֹכֵר דָּבָר שֶׁאֵינוֹ מְסֻיָּם:</small> 

הַמּוֹכֵר לַחֲבֵרוֹ בַּעֲשָׂרָה דִינָרִים חִטִּים, וְלֹא פָסַק כַּמָּה סְאָה מָכַר לוֹ, נוֹתֵן לוֹ כְּשַׁעַר שֶׁבַּשּׁוּק בִּשְׁעַת הַמְּכִירָה. וְכָל הַחוֹזֵר בּוֹ מֵאַחַר נְתִינַת הַדָּמִים וְלֹא רָצָה כְּשַׁעַר שֶׁהָיָה בַשּׁוּק בִּשְׁעַת נְתִינַת הַמָּעוֹת, מְקַבֵּל "מִי שֶׁפָּרַע". 

אֵין אָדָם מַקְנֶה דָּבָר שֶׁלֹּא בָּא לָעוֹלָם, בֵּין בְּמֶכֶר, בֵּין בְּמַתְּנַת בָּרִיא, בֵּין בְּמַתְּנַת שְׁכִיב מְרַע. כֵּיצַד, מַה שֶּׁתּוֹצִיא שָׂדֶה זוֹ מָכוּר לְךָ, מַה שֶּׁיּוֹצִיא אִילָן זֶה נָתוּן לְךָ, תְּנוּ מַה שֶּׁתֵּלֵד בְּהֵמָה זוֹ לִפְלוֹנִי, אוֹ שֶׁאָמַר: מַה שֶּׁתֵּלֵד פָּרָתִי אוֹ שִׁפְחָתִי מָכוּר לְךָ אוֹ נָתוּן לְךָ, לֹא אָמַר כְּלוּם; אֲפִלּוּ הָיְתָה הַפָּרָה אוֹ הַשִּׁפְחָה מְעֻבֶּרֶת, לֹא קָנָה כְּלוּם. <small>מִיהוּ גַבֵּי אִילָן, אִם חָנְטוּ הַפֵּרוֹת מִקְרֵי בָּא לְעוֹלָם <small><small>(רַשִׁ"י פֶרֶק אֵיזֶהוּ נֶשֶׁךְ)</small>,</small> </small> וְיָכוֹל לַחֲזֹר בּוֹ אֲפִלּוּ אַחַר שֶׁתֵּלֵד הַפָּרָה אוֹ הַשִּׁפְחָה, וְאַחַר שֶׁגָּדְלוּ פֵּרוֹת הָאִילָן וּבָאוּ לָעוֹלָם. וְאִם קָדַם הַלּוֹקֵחַ וְתָפַס הַפֵּרוֹת, אֵין מוֹצִיאִין מִיָּדוֹ. <small>וְהוּא הַדִּין בִּשְׁאָר דְּבָרִים שֶׁלֹּא בָּאוּ לָעוֹלָם. וַאֲפִלּוּ לֹא תָפַס, אֶלָּא כָתַב לֵהּ שְׁטָר וּמָסַר לֵהּ הַשְּׁטָר, כְּמָאן דְּתָפִיס דָּמְיָא <small><small>(תְּרוּמַת הַדֶּשֶׁן סִימָן ש"ךָ <small>(בְּשֵׁם)</small> הגהמ"יי פכ"ב דִּמְכִירָה)</small>.</small>  וְאִם מָכַר הָאִילָן לְפֵרוֹתָיו, אוֹ פָּרָה וְשִׁפְחָה לְעֻבְּרֵיהֶם, קָנָה מִיָּד, וְאֵין שׁוּם אֶחָד מֵהֶם יָכוֹל לַחֲזֹר בּוֹ. <small>הַגָּה: הָאוֹמֵר לַחֲבֵרוֹ שֶׁיִּקְנֶה מִמֶּנּוּ דְּמֵי הַיַּיִן כְּשֶׁיִּמְכֹּר הַיַּיִן מִקְרֵי דָבָר שֶׁלֹּא בָּא לָעוֹלָם <small><small>(מָרְדְּכַי דְּגִיטִּין פֶּרֶק הָאוֹמֵר)</small>.</small> וְיֵשׁ אוֹמְרִים דְּכָל זֶה מַיְרֵי בְּמַקְנֶה לוֹ סְתָם, אֲבָל אִם אוֹמֵר שֶׁיִּקְנֶה כְּשֶׁיִּהְיֶה בָּעוֹלָם, קָנָה, אַף עַל פִּי שֶׁעַכְשָׁיו אֵינוֹ בָּעוֹלָם <small><small>(מָרְדְּכַי רֵישׁ פֶּרֶק יֵשׁ נוֹחֲלִין)</small> ;</small> וְיֵשׁ חוֹלְקִין <small><small>(מָרְדְּכַי רֵישׁ פֶּרֶק יֵשׁ נוֹחֲלִין ור"פ מִי שֶׁמֵּת)</small>.</small> וְאַף עַל גַּב דְּאֵין אָדָם יָכוֹל לְהַקְנוֹת דָּבָר שֶׁלֹּא בָּא לָעוֹלָם, מִכָּל מָקוֹם יָכוֹל לְשַׁעְבְּדוֹ <small><small>(תּוֹסָפוֹת פֶּרֶק מִי שֶׁמֵּת)</small>,</small> וְיֵשׁ חוֹלְקִין <small><small>(נִמּוּקֵי יוֹסֵף פֶּרֶק אֵיזֶהוּ נֶשֶׁךְ בְּשֵׁם תַּלְמִידֵי רַשְׁבָּ"א)</small> ;</small> אֲבָל הוּא עַצְמוֹ יָכוֹל לְהִתְחַיֵּב, כְּמוֹ שֶׁנִּתְבָּאֵר לְעֵיל סִימָן ס' סָעִיף ו'. מִי שֶׁמַּקְנֶה לַחֲבֵרוֹ דָּבָר שֶׁלֹּא בָּא לָעוֹלָם עִם דָּבָר שֶׁבָּא לָעוֹלָם, יֵשׁ אוֹמְרִים דְּדָמֵי לִקְנִי אַתְּ וַחֲמוֹר, כְּמוֹ שֶׁיִּתְבָּאֵר לְקַמָּן <small><small>(סוֹף)</small></small> סִימָן ר"י <small><small>(מָרְדְּכַי פֶּרֶק מִי שֶׁמֵּת)</small>.</small> וְאִם נִשְׁבַּע לְקַיֵּם הַמִּקָּח, אַף עַל פִּי שֶׁלֹּא בָּא לָעוֹלָם צָרִיךְ לְקַיֵּם שְׁבוּעָתוֹ, כִּדְלְעֵיל סִימָן ר"ז סָעִיף י"ט וְסִימָן ע"ג סָעִיף ח'. וּמִיהוּ, אֵינוֹ נִקְנֶה בְּקִנְיָן <small><small>(ע"ל סִימָן רכ"ב)</small>,</small> וְלָכֵן אִם לֹא נוּכַל לָכֹף אוֹתוֹ לְקַיֵּם שְׁבוּעָתוֹ, כְּגוֹן שֶׁמֵּת, אֵין הַקִּנְיָן כְּלוּם. וְכֵן אִם שָׁאַל עַל שְׁבוּעָתוֹ <small><small>(רִיבָ"שׁ סִימָן של"ה ושמ"ה ושפ"ז)</small>.</small> וּכְשֵׁם שֶׁאֵין אָדָם יָכוֹל לְהַקְנוֹת דָּבָר שֶׁלֹּא בָּא לָעוֹלָם, כָּךְ אֵינוֹ יָכוֹל לִמְחֹל דָּבָר שֶׁלֹּא בָּא לָעוֹלָם <small><small>(תְּשׁוּבַת ר"ן סִימָן כ"ג)</small>.</small> </small> 
</small>
דָּבָר שֶׁבָּא לָעוֹלָם, אֶלָּא שֶׁאֵינוֹ בִּרְשׁוּתוֹ, דִּינוֹ כְּדָבָר שֶׁלֹּא בָּא לָעוֹלָם, שֶׁלֹּא קָנָה, וְיָכוֹל כָּל אֶחָד מֵהֶם לַחֲזֹר בּוֹ, וְיִתְבָּאֵר עוֹד בְּסִימָן רי" א. <small>הַגָּה: מִכָּל מָקוֹם אִם טָרַח הַמּוֹכֵר וְקָנָה הַדָּבָר שֶׁמָּכַר, צָרִיךְ לְקַיֵּם מִקְּחוֹ, כִּי אַדַּעְתָּא דְהָכִי טָרַח וְקָנָה, כְּדֵי דְלֵיקוּם בְּהֵימְנוּתֵהּ <small><small>(תְּרוּמַת הַדֶּשֶׁן סִימָן ש"כ)</small>.</small> </small> 

הַפּוֹסֵק עַל שַׁעַר שֶׁבַּשּׁוּק, וְקִבֵּל דָּמִים, וְלֹא הָיָה אוֹתוֹ הַמִּין שֶׁפָּסַק עָלָיו בִּרְשׁוּת מוֹכֵר, חַיָּב לִקְנוֹת וְלִתֵּן לַלּוֹקֵחַ מַה שֶּׁפָּסַק; וְאִם חָזַר בּוֹ, מְקַבֵּל "מִי שֶׁפָּרַע". <small>הַגָּה: אֲבָל אִם פָּסַק עִמּוֹ עַד שֶׁלֹּא יָצָא הַשַּׁעַר, שֶׁהַמִּקָּח נַעֲשָׂה בְּאִסּוּר, חוֹזֵר בּוֹ וְאֵין צָרִיךְ לְקַבֵּל "מִי שֶׁפָּרַע" <small><small>(נִמּוּקֵי יוֹסֵף דב"מ וְרַבֵּנוּ יְרוּחָם נ"ט ת"ד)</small>.</small> </small> 

כְּשֵׁם שֶׁאֵין אָדָם מַקְנֶה דָּבָר שֶׁלֹּא בָּא לָעוֹלָם, כָּךְ אֵינוֹ מְשַׁיֵּר דָּבָר שֶׁלֹּא בָּא לָעוֹלָם. כֵּיצַד, מָכַר שָׂדֶה לִרְאוּבֵן, וְשִׁיֵּר מִפֵּרוֹתָיו לְשִׁמְעוֹן דָּבָר יָדוּעַ בְּכָל שָׁנָה, לֹא קָנָה שִׁמְעוֹן כְּלוּם מֵהַפֵּרוֹת. אֲבָל אִם שִׁיֵּר לְעַצְמוֹ, בְּעַיִן יָפָה שִׁיֵּר, <small>הַגָּה: וְאֵין חִלּוּק בְּזֶה בֵין מֶכֶר בֵּין מַתָּנָה, הֵן מַתְּנַת בָּרִיא הֵן שְׁכִיב מְרַע <small><small>(רַ"ן פֶּרֶק מִי שֶׁמֵּת בְּשֵׁם הָרַשְׁבָּ"א)</small>.</small> וְיֵשׁ חוֹלְקִין בְּמַתְּנַת שְׁכִיב מְרַע <small><small>(שָׁם בְּשֵׁם הָרַאֲבַ"ד ב"י ב' הַדֵּעוֹת)</small></small> וְע"ל סִימָן רי"ב סָעִיף ג',</small> וְאָמְרֵינָן דְּשִׁיֵר מְקוֹם הַפֵּרוֹת, אַף עַל פִּי שֶׁלֹּא פֵּרַשׁ. וַאֲפִלּוּ מָכַר לוֹקֵחַ זֶה הַשָּׂדֶה לְאַחֵר, חֶלְקוֹ שֶׁל זֶה הַמּוֹכֵר אֵינוֹ יָכוֹל לִמְכֹּר וְצָרִיךְ לִתֵּן לוֹ כָּל מַה שֶּׁשִּׁיֵּר. וְאִם אָמַר: כָּל זְמַן שֶׁשָּׂדֶה זֶה בְּיָדְךָ, כְּשֶׁמָּכְרָה לְאַחֵר פָּקַע כֹּחוֹ שֶׁל מוֹכֵר רִאשׁוֹן. וַאֲפִלּוּ אִם חָזַר הַלּוֹקֵחַ רִאשׁוֹן וְקָנָה מִלּוֹקֵחַ שֵׁנִי, אֵינוֹ נוֹתֵן לַמּוֹכֵר רִאשׁוֹן כְּלוּם. וְאִם מֵת מוֹכֵר רִאשׁוֹן, אֵין לְבָנָיו כְּלוּם, אֲפִלּוּ מֵת בְּעוֹדָהּ בְּיַד לוֹקֵחַ רִאשׁוֹן, אֶלָּא אִם כֵּן פֵּרַשׁ: לִי וּלְיוֹרְשַׁי. <small>הַגָּה: יֵשׁ אוֹמְרִים דַּוְקָא שֶׁאֵינוֹ מְשַׁיֵּר דָּבָר מְסֻיָּם, דְּאָז לָא הֲוֵי רַק כִּתְנַאי בְּעָלְמָא, וְלָכֵן צָרִיךְ לְפָרֵשׁ: לִי וּלְיוֹרְשַׁי, אֲבָל שִׁיֵּר לְעַצְמוֹ דָּבָר מְסֻיָּם, כְּגוֹן בַּיִת, וְאוֹמֵר: עַל מְנַת שֶׁדְּיוֹטָא אַחַת שֶׁלִּי, יוֹרְשִׁין בָּנָיו זְכוּתוֹ אַחֲרָיו <small><small>(בֵּית יוֹסֵף בְּשֵׁם הָרַמְבַּ"ן)</small>.</small> </small> 

אַף עַל פִּי שֶׁצָּרִיךְ לִתֵּן לוֹ הַפֵּרוֹת שֶׁשִּׁיֵּר, אִם לֹא יִתְּנֵם לוֹ אֵין הַמִּקָּח מִתְבַּטֵּל בְּכָךְ. אֲבָל אִם מַתְנֶה: עַל מְנַת שֶׁתִּתֵּן לִי אוֹ לִפְלוֹנִי מֵהַפֵּרוֹת כָּךְ וְכָךְ בְּכָל שָׁנָה, אָז קִיּוּם הַמִּקָּח תָּלוּי בוֹ, וְאִם לֹא יִתֵּן לוֹ כְּמוֹ שֶׁהִתְנָה יִתְבַּטֵּל הַמִּקָּח. <small>הַגָּה: דְּאַף עַל גַּב דְּאֵין אָדָם מַקְנֶה דָּבָר שֶׁלֹּא בָּא לָעוֹלָם, מִכָּל מָקוֹם יָכוֹל לְהַתְנוֹת עַל דָּבָר שֶׁלֹּא בָּא לָעוֹלָם <small><small>(טוּר סי"ב וְהַמָּרְדְּכָי פ"ק דִּמְצִיעָא)</small>.</small> וְכֵן לְסַלֵּק עַצְמוֹ וְכֹחוֹ מִדָּבָר שֶׁלֹּא בָּא לָעוֹלָם, הוֹאִיל וַעֲדַיִן לֹא זָכָה בּוֹ <small><small>(מָרְדְּכַי ר"פ הַכּוֹתֵב)</small>.</small> וְעַיֵּן בְּאֶבֶן הָעֵזְר סִימָן צ"ב. יֵשׁ אוֹמְרִים דְּאַף עַל גַּב דְּאֵין אָדָם מַקְנֶה דָּבָר שֶׁלֹּא בָּא לָעוֹלָם, מִכָּל מָקוֹם אִם <small><small>(הוּא גַם כֵּן)</small></small> רוֹצֶה לִקְנוֹת, מַקְנִי גַם כֵּן, וְלָכֵן שְׁנַיִם שֶׁהִקְנוּ זֶה מִזֶּה עַל מַתָּנָה <small><small>(שֶׁיְּקַבֵּל אֶחָד מֵהֶן)</small>,</small> מֵאַחַר שֶׁלְּכָל מִי שֶׁיִּתֵּן <small><small>(לוֹ)</small></small> יַחֲלֹק עִם חֲבֵרוֹ, דְּקָנָה <small><small>(הַגָּהוֹת מָרְדְּכַי דב"ב)</small></small> וע"ל סִימָן קע"ו סָעִיף ג' דְּיֵשׁ חוֹלְקִין:</small> 

מָכַר אוֹ נָתַן דֶּקֶל לְאֶחָד וּפֵרוֹתָיו לְאַחֵר, לֹא שִׁיֵּר מְקוֹם הַפֵּרוֹת, וְרִאשׁוֹן קָנָה דֶּקֶל וּפֵרוֹתָיו, וְשֵׁנִי לֹא קָנָה כְּלוּם. 

אָמַר לְאֶחָד: קְנֵה דֶקֶל חוּץ מִפֵּרוֹתָיו, שִׁיֵּר לְעַצְמוֹ גַם מְקוֹם הַפֵּרוֹת שֶׁהֵם הָעֲנָפִים, וְאֵין לַלּוֹקֵחַ אֶלָּא הַגֶּזַע, לִכְשֶׁיִּיבַשׁ: 


Siman 210

אֵין אָדָם מַקְנֶה לְמִי שֶׁלֹּא בָּא לָעוֹלָם, לְפִיכָךְ הַמְזַכֶּה לְעֻבָּר שֶׁל אַחֵר לֹא קָנָה, וַאֲפִלּוּ אָמַר: לִכְשֶׁיִּוָּלֵד יִזְכֶּה. <small>הַגָּה: וּדְלָא כַּיֵּשׁ חוֹלְקִין, וּסְבִירָא לְהוּ דְּאִם לֹא מֵת אוֹ חָזַר הַמְזַכֶּה עַד שֶׁיִּוָּלֵד, וּקְנָאוֹ בִּמְשִׁיכָה, וְיֶשְׁנוֹ עֲדַיִן בִּרְשׁוּת הַזּוֹכֶה כְּשֶׁיִּוָּלֵד, אָז זָכָה, אִם אָמַר כְּשֶׁיִּוָּלֵד <small><small>(הרמ"ה וע"ל סִימָן רכ"ב טוּר בְּשֵׁם הָרֹא"שׁ ור"ח)</small>,</small> </small> וְאִם הָיָה בְּנוֹ, קָנָה, אֲפִלּוּ לֹא אָמַר: לִכְשֶׁיִּוָּלֵד, וְהוּא שֶׁתִּהְיֶה אִשְׁתּוֹ כְּבָר מְעֻבֶּרֶת בִּשְׁעַת הַמַּתָּנָה. <small>וְכֵן בְּנוֹ, כְּאַחֵר דָּמִי <small><small>(תְּשׁוּבַת הָרֹא"שׁ כְּלָל פ"ב סִימָן ד')</small>.</small> </small> וְיֵשׁ אוֹמְרִים דְּהָא דִּמְזַכֶּה לְעֻבָּר שֶׁלּוֹ קָנָה, דַּוְקָא בִּשְׁכִיב מְרַע, אֲבָל בְּבָרִיא לֹא קָנָה. 

הִקְנָה מִקְצָת נְכָסָיו לִבְהֵמָה אוֹ לְמִי שֶׁלֹּא בָּא לָעוֹלָם, וְחָזַר וְאָמַר לַחֲבֵרוֹ: קְנֵה כִּבְהֵמָה זוֹ אוֹ כְּעֻבָּר זֶה, לֹא קָנָה כְּלוּם. 

אָמַר לֵהּ: קְנֵה נְכָסַי אוֹ חֵפֶץ פְּלוֹנִי אַתָּה וּבְהֵמָה זוֹ אוֹ אַתָּה וְעֻבָּר זֶה, קָנָה הוּא מֶחֱצָה. <small>הַמַּקְנֶה דָּבָר לְמֵת, כָּל שֶׁהוּא לְצֹרֶךְ קְבוּרָתוֹ וּכְבוֹדוֹ, קָנָה <small><small>(תְּשׁוּבַת רַשְׁבָּ"א סִימָן שע"ה)</small>.</small> </small> 


Siman 211

דָּבָר שֶׁאֵינוֹ בִּרְשׁוּתוֹ שֶׁל מַקְנֶה, אֵינוֹ נִקְנֶה, וַהֲרֵי הוּא כְּדָבָר שֶׁלֹּא בָּא לָעוֹלָם. כֵּיצַד, מַה שֶּׁאִירַשׁ מֵאַבָּא <small>אוֹ מִשְּׁאָר מוֹרִישָׁיו <small><small>(תַּלְמִידֵי הָרַשְׁבָּ"א)</small></small> </small> מָכוּר לְךָ; מַה שֶּׁתַּעֲלֶה מְצוּדָתִי מֵהַיָּם נָתוּן לְךָ; שָׂדֶה זוֹ לִכְשֶׁאֶקָחֶנָּה קְנוּיָה לְךָ, לֹא אָמַר כְּלוּם, וְכֵן כָּל כַּיּוֹצֵא בָּזֶה. <small>הַגָּה: וְיֵשׁ אוֹמְרִים דַּוְקָא בִּסְתָם, אֲבָל אִם פֵּרַשׁ וְאָמַר: שָׂדֶה זוֹ שֶׁאֲנִי אִירַשׁ מֵאַבָּא מָכוּר לְךָ, קָנָה <small><small>(טוּר בְּשֵׁם ר"ת)</small>,</small> וע"ל סִימָן ר"ט סָעִיף ה'.</small> 

מִי שֶׁהָיָה מוֹרִישׁוֹ גוֹסֵס <small><small>(פֵּרוּשׁ, הַמַּעֲלֶה לֵחָה בִּגְרוֹנוֹ מִפְּנֵי צָרוּת הֶחָזֶה, שֶׁזֶּה יִקְרֶה סָמוּךְ לַמִּיתָה)</small>,</small> וְנָטָה לָמוּת, וְרָצָה לִמְכֹּר מִנְּכָסָיו מְעַט כְּדֵי לְהוֹצִיא הַדָּמִים בְּצָרְכֵי קְבוּרָה, הוֹאִיל וְהַבֵּן עָנִי, וְאִם יַמְתִּין עַד שֶׁיָּמוּת וְיִמְכֹּר יִשְׁתָּהֶא הַמֵּת וְיִתְבַּזֶּה, תִּקְּנוּ חֲכָמִים שֶׁאִם מָכַר וְאָמַר: מַה שֶּׁאִירַשׁ מֵאָבִי הַיּוֹם מָכוּר לְךָ, מִמְכָּרוֹ קַיָּם. <small>הַגָּה: וְאֵין מְדַקְדְּקִים אִם מָכַר יוֹתֵר מְעַט. וְאִם לֹא מָצָא לִמְכֹּר מְעַט, מוֹכֵר בִּכְדֵי שִׁעוּר שֶׁמּוֹצֵא לִמְכֹּר <small><small>(רַ"ן פ"ק דִּמְצִיעָא וְהַמַּגִּיד פכ"ב דִּמְכִירָה בְּשֵׁם רַב הַאי וּבֵית יוֹסֵף בְּשֵׁם תַּלְמִידֵי רַשְׁבָּ"א)</small>.</small> </small> וְכֵן צַיָּד עָנִי שֶׁאֵין לוֹ מַה יֹּאכַל, וְאָמַר: מַה שֶּׁתַּעֲלֶה מְצוּדָתִי הַיּוֹם מִן הַיָּם מָכוּר לְךָ, מִמְכָּרוֹ קַיָּם מִשּׁוּם כְּדֵי חַיָּיו: 

הָיָה אָבִיו נוֹטֶה לָמוּת וְלֹא הָיָה לוֹ צָרְכֵי קְבוּרָה, וּמָכַר לְאַחֵר לְצָרְכֵי קְבוּרָה וְאָמַר לֵהּ: מַה שֶּׁאִירַשׁ מֵאַבָּא הַיּוֹם מָכוּר לְךָ בְּכָךְ וְכָךְ, וּמֵת הַבֵּן בְּחַיֵּי הָאָב וְאַחַר כָּךְ מֵת הָאָב, בֶּן הַבֵּן מוֹצִיא מִיַּד הַלָּקוֹחוֹת וְאֵינוֹ צָרִיךְ לְהַחֲזִיר דָּמִים, שֶׁהֲרֵי אָבִיו מָכַר דָּבָר שֶׁלֹּא בָּא עֲדַיִן לִרְשׁוּתוֹ וְנִמְצְאוּ הַנְּכָסִים בִּרְשׁוּת הָאָב וְזֶה יוֹרֵשׁ אֲבִי אָבִיו. 

וְיֵשׁ מִי שֶׁאוֹמֵר, שֶׁאִם רְאוּבֵן לָוָה מִיַּעֲקֹב אָבִיו וְאַחַר כָּךְ מָכַר נְכָסָיו, וּמֵתוּ רְאוּבֵן וְיַעֲקֹב, וְיָרַשׁ חֲנוֹךְ בֶּן רְאוּבֵן הַשְּׁטָר חוֹב מִיַּעֲקֹב, מוֹצִיא מִיַּד הַלָּקוֹחוֹת הַנְּכָסִים שֶׁמָּכַר אָבִיו, דְּמָצִי אָמַר: אֲנָא מֵאֲבוּהּ דְּאַבָּא יָרִיתְנָא. 

הַכּוֹתֵב נְכָסָיו לִבְנוֹ לְאַחַר מוֹתוֹ, הֲרֵי הַגּוּף שֶׁל בֵּן מִזְּמַן הַשְּׁטָר, וְהַפֵּרוֹת לָאָב עַד שֶׁיָּמוּת. וְאֵין הַמְקַבֵּל יָכוֹל לִמְכֹּר הַפֵּרוֹת כָּל זְמַן שֶׁהַנּוֹתֵן קַיָּם, אֶלָּא יָכוֹל לִמְכֹּר מֵהַיּוֹם וּלְאַחַר מִיתַת הַנּוֹתֵן, שֶׁיִּזְכֶּה הַלּוֹקֵחַ בְּגוּף הַקַּרְקַע מִיָּד, וְיִזְכֶּה בַּפֵּרוֹת לְאַחַר מִיתַת הַנּוֹתֵן; וְיִזְכֶּה בָּהֶם הַלּוֹקֵחַ אֲפִלּוּ אִם מֵת מְקַבֵּל בְּחַיֵּי נוֹתֵן, שֶׁאֵין כָּאן מַקְנֶה דָּבָר שֶׁלֹּא בָּא לָעוֹלָם כֵּיוָן שֶׁהַגּוּף שֶׁלּוֹ, דְּקִנְיַן פֵּרוֹת שֶׁנִּשְׁאַר לָאָב לָאו כְּקִנְיַן הַגּוּף דָּמֵי. 

מִי שֶׁנָּתַן קַרְקַע לַחֲבֵרוֹ, וְנָתַן לוֹ עַל גַּבָּיו דִּינָרִים אוֹ מִטַּלְטְלִין, לֹא קָנָה אֶלָּא אִם כֵּן הָיוּ הַמָּעוֹת וְהַמִּטַּלְטְלִין בִּרְשׁוּתוֹ. לְפִיכָךְ, צָרִיךְ לְהָבִיא רְאָיָה שֶׁהָיוּ הַמָּעוֹת וְהַמִּטַּלְטְלִין שֶׁהִקְנָה לוֹ בִּרְשׁוּתוֹ בְּאוֹתָהּ שָׁעָה <small>וְע"ל סִימָן ס' סָעִיף ו'.</small>  

מִי שֶׁהָיָה לוֹ פִּקָּדוֹן בְּיַד אַחֵר, הֲרֵי מַקְנֵהוּ בְּמֶכֶר אוֹ בְּמַתָּנָה, לְפִי שֶׁהַפִּקָּדוֹן בִּרְשׁוּת בְּעָלָיו הוּא, וַהֲרֵי הוּא בְּחֶזְקַת שֶׁהוּא קַיָּם. וְאִם כָּפַר בּוֹ זֶה שֶׁהֻפְקַד אֶצְלוֹ, אֵינוֹ יָכוֹל לְהַקְנוֹתוֹ, שֶׁזֶּה כְּמִי שֶׁאָבַד, שֶׁאֵינוֹ בִּרְשׁוּתוֹ. אֲבָל הַמִּלְוָה, הוֹאִיל וּלְהוֹצָאָה נִתְּנָה, אֵינָהּ בָּעוֹלָם וְאֵין אָדָם יָכוֹל לְהַקְנוֹתָהּ אֶלָּא בְּמַעֲמַד שְׁלָשְׁתָּן; וְאִם הָיָה מִלְוָה בִשְׁטָר, מַקְנֶה אֶת הַשְּׁטָר בִּכְתִיבָה וּמְסִירָה, שֶׁהֲרֵי יֵשׁ כָּאן דָּבָר הַנִּמְסָר, לִקְנוֹת שִׁעְבּוּד שֶׁבּוֹ. <small>הַגָּה: רְאוּבֵן לָוָה מִשִּׁמְעוֹן וְעָשָׂה לוֹ שְׁטָר מְכִירָה עַל שָׂדֵהוּ מֵעַכְשָׁיו בְּלֹא תְנַאי, וְהִשְׁלִישׁוֹ בְּיַד לֵוִי שֶׁאִם לֹא יִפְרְעֶנּוּ לוֹ לִזְמַן יִתֵּן הַשְּׁטָר לְשִׁמְעוֹן, וְקֹדֶם שֶׁהִגִּיעַ הַזְּמַן מָכַר שִׁמְעוֹן הַשָּׂדֶה לִיהוּדָה, וּכְשֶׁהִגִּיעַ הַזְּמַן לֹא פָרַע רְאוּבֵן לְשִׁמְעוֹן, וְנָתַן לֵוִי לְשִׁמְעוֹן הַשְּׁטָר שֶׁבְּיָדוֹ, מְכִירַת שִׁמְעוֹן קַיֶּמֶת אַף עַל פִּי שֶׁהָיְתָה קֹדֶם הַזְּמַן <small><small>(טוּר סִימָן נ"ד בְּשֵׁם הָרַאֲבַ"ד)</small>.</small> </small> 


Siman 212

אֵין אָדָם מַקְנֶה, לֹא בְּמֶכֶר וְלֹא בְּמַתָּנָה, אֶלָּא דָּבָר שֶׁיֵּשׁ בּוֹ מַמָּשׁ. אֲבָל דָּבָר שֶׁאֵין בּוֹ מַמָּשׁ, אֵינוֹ נִקְנֶה. לְפִיכָךְ, הַמַּקְנֶה לַחֲבֵרוֹ אֲכִילַת פֵּרוֹת דֶּקֶל זֶה אוֹ דִּירַת בַּיִת זֶה, לֹא קָנָה עַד שֶׁיַּקְנֶה גוּף בַּיִת זֶה לָדוּר בּוֹ וְגוּף אִילָן לֶאֱכֹל פֵּרוֹתָיו. <small>הַגָּה: הָאוֹמֵר: יָדוּר פְּלוֹנִי בְּבַיִת זֶה, וְלֹא קָצַב זְמַן הַדִּירָה, אֲפִלּוּ רַק שָׁעָה אַחַת בְּמַשְׁמָע <small><small>(הַגָּהוֹת מָרְדְּכַי סוֹף ב"ב)</small>.</small> וּשְׁטָר שֶׁכָּתוּב בּוֹ שֶׁרְאוּבֵן נָתַן לָדוּר בְּבֵיתוֹ וְקָנוּ מִמֶּנּוּ <small>(עַל זֶה)</small>, יֵשׁ לְפָרֵשׁ הַשְּׁטָר שֶׁקָּנָה מִמֶּנּוּ בְּעִנְיַן הַמּוֹעִיל וְהִקְנָה לוֹ הַגּוּף לָדוּר בּוֹ. וְכָל שֶׁכֵּן אִם הֶחֱזִירוּ הַקִּנְיָן לְמַטָּה בַּשְּׁטָר, דְּוַדַּאי לְיִפּוּי כֹחַ כָּתְבוּ וְקָנוּ מִמֶּנּוּ בְּעִנְיַן הַמּוֹעִיל. אֲבָל אִם לֹא כָתוּב בַּשְּׁטָר רַק: קָנוּ מִמֶּנּוּ שֶׁנּוֹתֵן לוֹ לָדוּר בְּבֵיתוֹ, אֵינוֹ כְלוּם, דְּאָז עִקָּר הַקִּנְיָן קָאֵי עַל הַדִּירָה וְאֵין בַּדִּירָה מַמָּשׁ <small><small>(תְּשׁוּבַת רַמְבַּ"ן סִימָן ס"ז)</small>.</small> שְׁטָר שֶׁלֹּא הָיָה כָתוּב בּוֹ קִנְיַן פֵּרוֹת כָּרָאוּי, רַק כָּתוּב בּוֹ שֶׁנָּתַן לוֹ כֹּחַ לִקַּח הַפֵּרוּת כְּתִקּוּן חֲכָמִים, הֲרֵי הוֹדָה שֶׁהִקְנָה לוֹ כְּתִקּוּן חֲכָמִים וְיֵשׁ לְפָרֵשׁ שֶׁנָּתַן לוֹ בְּאֹפֶן הַמּוֹעִיל <small><small>(מָרְדְּכַי פֶּרֶק מִי שֶׁמֵּת)</small>.</small> </small> 

וְכֵן הַמּוֹכֵר לַחֲבֵרוֹ אֲוִיר חֻרְבָתוֹ וַאֲוִיר חֲצֵירוֹ, אֵינוֹ כְּלוּם, אֶלָּא אִם כֵּן הִקְנָה לוֹ חֲצֵרוֹ לְהַכְנִיס בּוֹ זִיזִין; וְכָל כָּל כַּיּוֹצֵא בָּזֶה. 

אֲבָל אִם מָכַר לְאַחֵר בַּיִת וְאִילָן וְחֻרְבָה וְחָצֵר, וְשִׁיֵּר לְעַצְמוֹ דִירַת הַבַּיִת וַאֲכִילַת הַפֵּרוֹת וַאֲוִיר הַחֻרְבָה וַאֲוִיר הֶחָצֵר, מְהַנֵּי, דְּהָוֵי כְּאִילוּ פֵּרַשׁ שֶׁשִּׁיֵּר לְעַצְמוֹ מָקוֹם. וַאֲפִלּוּ לֹא הִזְכִּיר שִׁיּוּר בֶּחָצֵר כְּלָל, אֶלָּא מָכַר לוֹ בַּיִת וְאָמַר לוֹ: עַל מְנַת שֶׁדְּיוֹטָא הָעֶלְיוֹנָה שֶׁלִּי, אָמְרֵינָן שֶׁשִּׁיֵּר לוֹ מָקוֹם בֶּחָצֵר לְהוֹצִיא זִיזִין מֵהַדְּיוֹטָא לֶחָצֵר. <small>הַגָּה: וְאִם שִׁיֵּר לְעַצְמוֹ זְכוּת וְגַם שִׁיֵּר לְאִישׁ אַחֵר, אָמְרִינָן כְּמוֹ שֶׁשִּׁיֵּר לְעַצְמוֹ בְּעַיִן יָפָה וּבְאֹפֶן הַמּוֹעִיל כֵּן שִׁיֵּר לַחֲבֵרוֹ, דְּוַדַּאי עַל עִנְיָן אֶחָד נִתְכַּוֵּן <small><small>(תְּשׁוּבַת רַמְבַּ"ן סִימָן י"ח)</small>.</small> וְעַיֵּן לְעֵיל סִימָן ר"ט סָעִיף ז'.</small> 

הַמּוֹכֵר גּוּף הַקַּרְקַע לִזְמַן קָצוּב, הֲרֵי זוֹ מְכִירָה וּמִשְׁתַּמֵּשׁ הַלּוֹקֵחַ בַּגּוּף כְּחֶפְצוֹ וְאוֹכֵל הַפֵּרוֹת כָּל זְמַן הַמְּכִירָה, וּבְסוֹף תַּחֲזוֹר לִבְעָלֶיהָ. וּמַה הֶפְרֵשׁ יֵשׁ בֵּין הַמּוֹכֵר קַרְקַע לִזְמַן קָצוּב וּבֵין הַמַּקְנֶה אוֹתָהּ לְפֵרוֹת, שֶׁהַקּוֹנֶה לְפֵרוֹת אֵינוֹ יָכוֹל לְשַׁנּוֹת צוּרַת הַקַּרְקַע, וְלֹא יִבְנֶה וְלֹא יַהֲרֹס; אֲבָל הַקּוֹנֶה לִזְמַן קָצוּב, הוּא בּוֹנֶה וְהוֹרֵס, וְעוֹשֶׂה בְּכָל זְמַנּוֹ הַקָּצוּב כְּמוֹ שֶׁעוֹשֶׂה הַקּוֹנֶה קִנְיַן עוֹלָם לְעוֹלָם. 

וּמַה הֶפְרֵשׁ יֵשׁ בֵּין הַמּוֹכֵר שָׂדֶה זוֹ לְפֵרוֹתֶיהָ וּבֵין הַמּוֹכֵר פֵּרוֹת שָׂדֶה זוֹ לַחֲבֵרוֹ, שֶׁהַמּוֹכֵר פֵּרוֹת הַשָּׂדֶה אֵין לַלּוֹקֵחַ לְהִשְׁתַּמֵּשׁ בְּשָׂדֶה זוֹ כְּלָל, אֲפִלּוּ לְהִכָּנֵס <small><small>(בָּה)</small>,</small> אֶלָּא בִּשְׁעַת הוֹצָאַת הַפֵּרוֹת, וְיֵשׁ לְבַעַל הַשָּׂדֶה לְהִשְׁתַּמֵּשׁ בָּהּ כְּחֶפְצוֹ. אֲבָל הַמּוֹכֵר שָׂדֶה לְפֵרוֹתֶיהָ, אֵין בַּעַל הַשָּׂדֶה יָכוֹל לְהִכָּנֵס בָּהּ אֶלָּא מִדַּעַת הַלּוֹקֵחַ, וְיֵשׁ לַלּוֹקֵחַ לְהִשְׁתַּמֵּשׁ בָּהּ כְּחֶפְצוֹ. 

וּמַה הֶפְרֵשׁ יֵשׁ בֵּין הַקּוֹנֶה שָׂדֶה זוֹ לְפֵרוֹתֶיהָ וּבֵין הַשּׂוֹכֵר שָׂדֶה זוֹ מֵחֲבֵרוֹ, שֶׁהַקּוֹנֶה שָׂדֶה לְפֵרוֹתֶיהָ יֵשׁ לוֹ לְנָטְעָהּ אוֹ לְזָרְעָהּ כָּל זְמַן שֶׁיִּרְצֶה אוֹ לְהוֹבִירָהּ; וְהַשּׂוֹכֵר אֵינוֹ כֵן, כְּמוֹ שֶׁיִּתְבָּאֵר בְּסִימָן ש"ךּ. 

דִּין הַהֶקְדֵּשׁ וְדִין הָעֲנִיִּים וְדִין הַנְּדָרִים אֵינוֹ כְּדִין הַהֶדְיוֹט בִּקְנִיָּתוֹ. שֶׁאִלּוּ אָמַר אָדָם: כָּל מַה שֶּׁתֵּלֵד בְּהֶמְתִּי יִהְיֶה הֶקְדֵּשׁ לְבֶדֶק הַבַּיִת, אוֹ: יִהְיֶה אָסוּר עָלַי, אוֹ: אֶתְּנֶנּוּ לִצְדָקָה, אַף עַל פִּי שֶׁאֵינוֹ מִתְקַדֵּשׁ, לְפִי שֶׁאֵינוֹ בָּעוֹלָם, הֲרֵי זֶה חַיָּב לְקַיֵּם דְּבָרוֹ, שֶׁנֶּאֱמַר: "כְּכָל הַיּוֹצֵא מִפִּיו יַעֲשֶׂה" <small><small>(בַּמִּדְבָּר ל, ב)</small> ;</small> וְהוֹאִיל וְהַדָּבָר כֵּן, אִם צִוָּה אָדָם כְּשֶׁהוּא שְׁכִיב מְרַע וְאָמַר: כָּל מַה שֶּׁיּוֹצִיא אִילָן זֶה לַעֲנִיִּים, אוֹ: כָּל שְׂכַר בַּיִת זֶה לַעֲנִיִּים, זָכוּ בָּהֶם הָעֲנִיִּים. <small>הַגָּה: וְיֵשׁ אוֹמְרִים דְּלָא קָנוּ הַהֶקְדֵּשׁ וְלֹא הַצְּדָקָה כְּלוּם, דְּאֵין אָדָם מַקְדִּישׁ דָּבָר שֶׁלֹּא בָּא לָעוֹלָם, וּמִמֵּילָא דְבָרָיו בְּטֵלִים. אֲבָל אִם אָמַר: כְּשֶׁתֵּלֵד בְּהֶמְתִּי, אוֹ: יוֹצִיא אִילָן זֶה פֵּרוֹת, וְכַיּוֹצֵא בְּזֶה, אֶתְּנֶנּוּ לְהֶקְדֵּשׁ אוֹ לַעֲנִיִּים, חַיָּב לְקַיֵּם דְּבָרָיו מִטַּעַם נֶדֶר <small><small>(טוּר בְּשֵׁם הָרֹא"שׁ)</small>.</small> וְדַוְקָא אִם הַנּוֹדֵר קַיָּם; אֲבָל אִם כְּבָר מֵת, אֵינוֹ כְּלוּם, שֶׁהֲרֵי אֵינוֹ כָּאן שֶׁיְּקַּיֵם נִדְרוֹ <small><small>(מָרְדְּכַי פֶּרֶק מִי שֶׁמֵּת)</small> וּסְבָרָא הָאַחֲרוֹנָה הִיא עִקָר, וְכֵן רָאוּי לְהוֹרוֹת וְעַיֵּן לְקַמָּן סִימָן רנ"ב סָעִיף ב' וְאִם נִשְׁבַּע לְקַיֵּם הַמִּקָח, עַיֵּן לְעֵיל סִימָן ר"ט סָעִיף ד'</small> </small> 

קָנָה קַרְקַע אַדַּעְתָּא שֶׁיַּעֲשֶׂנוּ הֶקְדֵּשׁ וְלֹא הוֹצִיא מִפִּיו כְּלוּם, יֵשׁ אוֹמְרִים דְּכֵיוָן שֶׁגָּמַר בְּלִבּוֹ לָתֵת לִצְדָקָה חַיָּב לִתֵּן. וְיֵשׁ מִי שֶׁאוֹמֵר, דְּאַף עַל גַּב דִּכְתִיב כָל נְדִיב לֵב עֹלוֹת <small><small>(דִּבְרֵי הַיָּמִים ב כט, לא)</small></small> חֻלִּין מִקֳּדָשִׁים לֹא יַלְפֵינָן. וְהָאִדָּנָא כָּל הֶקְדֵּשׁ יֵשׁ לוֹ דִּין חֻלִּין, שֶׁאֵין הֶקְדֵּשׁ עַתָּה לְבֶדֶק הַבַּיִת וְאֵינוֹ אֶלָּא לִצְדָקָה, הִלְכָּךְ כָּל שֶׁלֹּא הוֹצִיא בִּשְׂפָתָיו אֵינוֹ כְּלוּם. <small>וְיֵשׁ לְהַחֲמִיר כַּסְּבָרָא הָרִאשׁוֹנָה, וְעַיֵּן בְּי"ד סוֹף סִימָן רנ"ח.</small> 

וְכֵן אִם אָמַר: קַרְקַע זֶה לִכְשֶׁאֶקְנֶנּוּ יִהְיֶה הֶקְדֵּשׁ, אֵינוֹ כְּלוּם, שֶׁאֵין אָדָם מַקְדִּישׁ דָּבָר שֶׁלֹּא בָּא לָעוֹלָם. אֲבָל אִם אָמַר: לִכְשֶׁאֶקְנֶנּוּ אַקְדִּישֶׁנּוּ אוֹ אֶתְּנֶנּוּ לְהֶקְדֵּשׁ, הָוֵי עָלָיו נֶדֶר וְצָרִיךְ לְקַיֵּם נִדְרוֹ. <small>הַגָּה: וְזֶהוּ סְבָרַת הָרֹא"שׁ, וְחוֹלֵק עַל הָרַמְבַּ"ם, שֶׁסּוֹבֵר שֶׁאִם אָמַר: לִכְשֶׁאֶקְנֶנּוּ יִהְיֶה הֶקְדֵּשׁ, חַיָּב לְקַיֵּם דְּבָרָיו, כְּמוֹ שֶׁכָּתַב סְבָרָתוֹ בִּסְעִיף ז'; וְדִבְרֵי הַמְחַבֵּר שֶׁסָּתַם לְעֵיל כְּדִבְרֵי הָרַמְבַּ"ם, וְכָאן כְּדִבְרֵי הָרֹא"שׁ, אֵינוֹ נָכוֹן:</small> 


Siman 213

הַמּוֹכֵר פֵּרוֹת שׁוֹבָךְ אוֹ פֵּרוֹת כַּוֶּרֶת לַחֲבֵרוֹ, קָנָה; וְאֵין זֶה מוֹכֵר דָּבָר שֶׁלֹּא בָּא לָעוֹלָם, לְפִי שֶׁאֵינוֹ מוֹכֵר יוֹנִים שֶׁיִּוָּלְדוּ אוֹ דְּבַשׁ שֶׁיָּבוֹא לַכַּוֶּרֶת, אֶלָּא הוּא מוֹכֵר שׁוֹבָךְ לְפֵרוֹתָיו אוֹ כַּוֶּרֶת לְדִבְשָׁהּ; שֶׁהֲרֵי הוּא כְּמוֹכֵר אַמַּת הַמַּיִם לַחֲבֵרוֹ שֶׁהוּא נֶהֱנֶה בְּכָל מַה שֶּׁיָּצוּד בָּהּ, כָּךְ זֶה הִקְנָה שׁוֹבָךְ זֶה לְפֵרוֹתָיו כְּמוֹ שֶׁמּוֹכֵר אִילָן לְפֵרוֹתָיו: 

הַבֵּיצִים וְהָאֶפְרוֹחִים עַצְמָם שֶׁיֵּשׁ בַּשּׁוֹבָךְ, לֹא קָנָה אוֹתָם בַּעַל הַשּׁוֹבָךְ כָּל זְמַן שֶׁלֹּא פָּרְחוּ. וְדָבָר זֶה תַּקָּנַת חֲכָמִים הוּא, וּמִשּׁוּם לֹא תִקַּח הָאֵם עַל הַבָּנִים נָגְעוּ בָּהּ. לְפִיכָךְ, הָרוֹצֶה לְהַקְנוֹת אֶפְרוֹחִים וּבֵיצִים אֵלּוּ לַחֲבֵרוֹ, מְטַפֵּחַ <small><small>(פֵּרוּשׁ, מַכֶּה בְּיָדוֹ)</small></small> עַל הַשּׁוֹבָךְ עַד שֶׁיִּפְרְחוּ הָאִמָּהוֹת וְיִגְבְּהוּ מֵעַל הָאָרֶץ, וְאַחַר כָּךְ יַקְנֶה אוֹתָם לַחֲבֵרוֹ בְּאֶחָד מִדַּרְכֵי הַקְנָאוֹת הַמִּטַּלְטְלִין: 


Siman 214

הַמּוֹכֵר דָּבָר שֶׁיֵּשׁ לוֹ תַּשְׁמִישִׁים, לֹא מָכַר אֶת הַתַּשְׁמִישִׁים אֶלָּא אִם כֵּן פֵּרַשׁ. כֵּיצַד, מָכַר אֶת הַבַּיִת לֹא מָכַר אֶת הַיָּצִיעַ שֶׁסְבִיבוֹת הַבַּיִת, אַף עַל פִּי שֶׁהוּא פָּתוּחַ לְתוֹכוֹ. <small>וְיֵשׁ אוֹמְרִים אֲפִלּוּ מָכַר לוֹ מְצָרִים הַחִיצוֹנִים, <small><small>(טוּר בְּשֵׁם הָרֹא"שׁ וב"י ר"פ הַמּוֹכֵר אֶת הַבַּיִת)</small>.</small> </small> בַּמֶּה דְּבָרִים אֲמוּרִים כְּשֶׁהָיָה רֹחַב הַיָּצִיעַ אַרְבַּע אַמּוֹת אוֹ יוֹתֵר; אֲבָל פָּחוֹת מִזֶּה, הֲרֵי הוּא בִּכְלַל הַבַּיִת <small>אֲפִלּוּ אֵינוֹ פָּתוּחַ לְתוֹכוֹ <small><small>(טוּר)</small>.</small> </small> וְכֵן הָעֲלִיָּה שֶׁעַל גַּבֵּי הַבַּיִת הַפְּתוּחָה לְתוֹכוֹ בַּאֲרֻבָּה <small><small>(פֵּרוּשׁ, כְּמוֹ חַלּוֹן שֶׁבַּגַּג הַבַּיִת שֶׁהוּא קַרְקָעִית הָעֲלִיָּה)</small></small> בְּמַעֲזִיבַת הַבַּיִת, הֲרֵי הוּא בִּכְלַל הַבַּיִת. <small>הַגָּה: וְכָל זֶה לֹא מַיְרֵי אֶלָּא בִשְׁעַת הַמֶּכֶר אוֹ מַתָּנָה, אֲבָל מִי שֶׁהוֹדָה שֶׁמָּכַר בֵּיתוֹ אוֹ נְתָנוֹ לַחֲבֵרוֹ, הַכֹּל בִּכְלָל, דְּאֵין צָרִיךְ לְהוֹדוֹת רַק עַל הַכְּלָל וְלֹא עַל הַפְּרָטִים <small><small>(בֵּית יוֹסֵף בְּשֵׁם רַשְׁבָּ"א)</small>.</small> </small> 

הַמּוֹכֵר אֶת הַבַּיִת, לֹא מָכַר אֶת הַחֶדֶר שֶׁלִּפְנִים מִמֶּנּוּ, אַף עַל פִּי שֶׁמָּצַר לוֹ מְצָרִים הַחִיצוֹנִים, <small>וְיֵשׁ אוֹמְרִים דַּוְקָא בְּחֶדֶר שֶׁרָחָב אַרְבַּע אַמּוֹת <small><small>(טוּר בְּשֵׁם הָרֹא"שׁ וּבֵית יוֹסֵף בְּשֵׁם הָרַמְבַּ"ן)</small></small> </small> וְלֹא אֶת הַגַּג בִּזְמַן שֶׁיֵּשׁ לוֹ מַעֲקֶה גָבוֹהַּ י' טְפָחִים וְיֵשׁ לוֹ רֹחַב אַרְבַּע אַמּוֹת; וְלֹא אֶת הַבּוֹר <small><small>(פֵּרוּשׁ בּוֹר, בַּחֲפִירָה, דוּת, בְּבִנְיָן)</small></small> וְלֹא אֶת הַדּוּת, אַף עַל פִּי שֶׁכָּתַב לוֹ שֶׁמָּכַר לוֹ עֻמְקָא וְרוּמָא, <small>וְאַף עַל פִּי שֶׁמָּצַר לוֹ הַמְּצָרִים הַחִיצוֹנִים. הַגָּה: וְכָתַב לוֹ גַם כֵּן: וְלֹא שַׁיָּרִית בִּזְבִינָא אִלֵּין כְּלוּם <small><small>(טוּר)</small> ;</small> וְיֵשׁ חוֹלְקִין אִם כָּתַב לוֹ: וְלֹא שַׁיָּרִית וְכו' <small><small>(רַ"ן וּב"י פֶּרֶק הַמּוֹכֵר אֶת הַבַּיִת)</small>.</small> </small> וְצָרִיךְ הַמּוֹכֵר לִקְנוֹת דֶּרֶךְ מֵהַלּוֹקֵחַ כְּדֵי לְהִכָּנֵס לְבוֹר זֶה אוֹ לְדוּת זֶה שֶׁשִּׁיֵּר. וְאִם אָמַר לֵהּ: מָכַרְתִּי לְךָ הַבַּיִת חוּץ מֵהַבּוֹר אוֹ הַדּוּת, אֵינוֹ צָרִיךְ לִקְנוֹת לוֹ דֶּרֶךְ. וְכֵן הַמּוֹכֵר בּוֹר אוֹ דוּת בִּלְבַד, אֵין הַלּוֹקֵחַ צָרִיךְ לִקְנוֹת לוֹ דֶרֶךְ, אֶלָּא נִכְנָס לְתוֹךְ בֵּיתוֹ שֶׁל מוֹכֵר עַד הַדּוּת וּמְמַלֵּא. <small>בַּמֶּה דְּבָרִים אֲמוּרִים, שֶׁאֵין לַלּוֹקֵחַ דֶּרֶךְ אַחֵר חוּץ מִזֶּה; אֲבָל אִם יֵשׁ לוֹ דֶּרֶךְ אַחֵר, אֵין לוֹ דֶּרֶךְ בְּבֵיתוֹ שֶׁל מוֹכֵר <small><small>(רִיבָ"שׁ סִימָן רמ"ח)</small>.</small> </small> 

הַמּוֹכֵר בַּיִת לַחֲבֵרוֹ, אַף עַל פִּי שֶׁכָּתַב לוֹ: הִקְנֵיתִי לְךָ עָמְקוֹ וְרוּמוֹ, צָרִיךְ לִכְתֹּב לוֹ: קְנֵה מִקַּרְקַע הַתְּהוֹם עַד רוּם רָקִיעַ, שֶׁהָעֹמֶק וְהָרוּם אֵינוֹ נִקְנֶה בִּסְתָם. וְכֵיוָן שֶׁקָּנָה הָעֹמֶק וְהָרוּם, קָנָה הָרוּם שֶׁהוּא הָאֲוִיר בִּלְבַד וְהָעֹמֶק שֶׁהוּא עֳבִי הָאָרֶץ, אֲבָל לֹא קָנָה הַבִּנְיָנִים שֶׁבָּעֲמָקִים וְשֶׁבָּאֲוִיר. וְכֵיוָן שֶׁכָּתַב לוֹ: מִקַּרְקַע הַתְּהוֹם עַד רוּם הָרָקִיעַ, קָנָה הַבּוֹר וְהַדּוּת שֶׁבְּעֳבִי הַקַּרְקַע וּמַעֲזִיבוֹת וְהַמְּחִילוֹת שֶׁבֵּין הַמַּעֲזִיבוֹת לְמַעְלָה. <small>הַגָּה: וְגַם הַגַּג, אַף עַל פִּי שֶׁיֵּשׁ לוֹ גֹּבַהּ עֲשָׂרָה וְרֹחַב ד'. אֲבָל כָּל שֶׁאֵינוֹ רֹחַב ד' וְגֹבַהּ עֲשָׂרָה, בִּכְלַל בַּיִת הוּא, וַאֲפִלּוּ לֹא כָּתַב לֵהּ: עֻמְקָא וְרוּמָא, קָנָה גַּג בְּזֶה <small><small>(בֵּית יוֹסֵף בְּשֵׁם רַמְבַּ"ן)</small>.</small> </small> 

אִם לֹא כָּתַב לוֹ עֹמֶק וָרוּם כְּלָל, אֶלָּא מָכַר הַבַּיִת סְתָם, אֵין לוֹ בָּאֲוִיר שֶׁעַל גַּג הַבַּיִת וְלֹא לְמַטָּה וְלֹא כְּלוּם, בֵּין בַּבַּית בֵּין בֶּחָצֵר, שֶׁלֹּא קָנָה אֶלָּא עַד רֹאשׁ כָּתְלֵי הֶחָצֵר. וְאִם בָּא לְהַגְבִּיהַ וְלִבְנוֹת עַל אֲוִיר הַבַּיִת אוֹ לַחְפֹּר תַּחַת הַקַּרְקַע, אֵינוֹ רַשַּׁאי, דְּעֹמֶק וָרוּם מְשֻׁיָּר הוּא. וְאִם בָּא מוֹכֵר לִבְנוֹת עָלֶיהָ בָּאֲוִיר עַל גַּבֵּי עַמּוּדִים, בּוֹנֶה, אֲבָל אֵינוֹ יָכוֹל לִבְנוֹת עַל הַכְּתָלִים שֶׁמָּכַר. וְכֵן אִם בָּא לַחְפֹּר מִבַּחוּץ וּלְהַשְׁפִּיל תַּחַת קַרְקַע הַבַּיִת, עוֹשֶׂה, וּבִלְבַד שֶׁלֹּא יַזִּיק בַּחֲפִירָתוֹ לְבַעַל הַבַּיִת, וְיֵשׁ אוֹמְרִים שֶׁאֵינוֹ יָכוֹל לַחְפֹּר תַּחַת הַקַּרְקַע, כְּדֵי שֶׁלֹּא יַזִּיק; וְאִם כֵּן מַה מּוֹעִיל שִׁיּוּר עֻמְקָא, שֶׁאִם חָפַר הַלּוֹקֵחַ בּוֹ בּוֹרוֹת שִׁיחִין וּמְעָרוֹת הֲרֵי הֵם שֶׁל מוֹכֵר. וְיֵשׁ מִי שֶׁכָּתַב, שֶׁאִם מָכַר לוֹ חֻרְבָה וְלֹא כָּתַב עֻמְקָא וְרוּמָא, כֵּיוָן דִּסְתָם חֻרְבוֹת עֲשׂוּיוֹת לִבְנוֹת, יֵשׁ לוֹ בָּאֲוִיר כְּדֵי רוּמוֹ שֶׁל בַּיִת, וְהוּא כְּדֵי שֶׁיִּקַּח אָדָם חֲבִילָה בֵּינוֹנִית עַל רֹאשׁוֹ וְיַכְנִיס וְיוֹצִיא וְלֹא יִצְטָרֵךְ לָכֹף רֹאשׁוֹ. וּבְשָׂדֶה וּבְכֶרֶם מִן הַסְתָם קָנָה הָרוּם, שֶׁהֲרֵי אֵין עֲשׂוּיִים לִבְנוֹת עַל גַּבֵּיהֶם וְאֵינוֹ מְשַׁיְּרוֹ; אֲבָל לֹא קָנָה הָעֹמֶק, שֶׁהֲרֵי הֵם עֲשׂוּיִם לַחְפֹּר. וּכְשֶׁכָּתַב לוֹ: עֹמֶק וָרוּם, אִם בָּא לְהַגְבִּיהַּ וְלִבְנוֹת בָּאֲוִיר אוֹ לְהַעֲמִיק וְלַחְפֹּר, מַעֲמִיק וּמַגְבִּיהַּ; אֲבָל לֹא קָנָה בַּבִּנְיָנִים שֶׁבָּעֲמָקִים וְשֶׁבָּאֲוִיר, וְאִם כָּתַב לוֹ: מֵאַרָעִית תְּהוֹמָא עַד רוּם רְקִיעָא, לְבַד, אַף עַל פִּי שֶׁלֹּא כָּתַב: עֻמְקָא וְרוּמָא, קָנָה הַכֹּל. <small>הַגָּה: רְאוּבֵן שֶׁמָּכַר בַּיִת לְשִׁמְעוֹן וְכָתַב לוֹ: מִתְּהוֹם אַרְעָא וְעַד רוּם רְקִיעָא, וְהָיָה לוֹ בַּיִת סָמוּךְ לְזֶה, וְנִכְנַס בֵּית הַכִּסֵּא מִבַּיִת הַנִּשְׁאַר לִרְאוּבֵן לַבַּיִת שֶׁמָּכַר, אֵין הַלּוֹקֵחַ יָכוֹל לִסְתֹּם הַחֲפִירָה שֶׁתַּחַת בֵּיתוֹ, דְּלָא מָכַר לוֹ שֶׁיַּפְסִיד בֵּיתוֹ; וְכָל כַּיּוֹצֵא בָּזֶה <small><small>(בֵּית יוֹסֵף בְּשֵׁם הָר"י בֶן הָרֹא"שׁ)</small>.</small> </small> 

יֵשׁ אוֹמְרִים דִּבְחָצֵר קָנָה כָּל הָאֲוִיר אַף עַל פִּי שֶׁלֹּא כָּתַב לוֹ רוּמָא, כֵּיוָן שֶׁאֵין מָקוֹם מְסֻיָּם לְמַעְלָה; וְיֵשׁ מִי שֶׁחוֹלֵק. <small>הַגָּה: וּכְמוֹ שֶׁנִּתְבָּאֵר בְּסָמוּךְ. וּסְבָרַת יֵשׁ אוֹמְרִים, נִרְאֶה לִי שֶׁכֵּן רָאוּי לְהוֹרוֹת. מָכַר לִרְאוּבֵן בַּיִת וְלֹא כָּתַב לוֹ עֻמְקָא וְרוּמָא, שֶׁאֵין הָאֲוִיר נִקְנֶה לוֹ לְמַעְלָה, וּמָכַר אַחַר כָּךְ כָּל בָּתִּים שֶׁלּוֹ לְשִׁמְעוֹן, לֹא קָנָה שִׁמְעוֹן הָאֲוִיר שֶׁעַל הַבַּיִת שֶׁמָּכַר לִרְאוּבֵן; אַף עַל פִּי שֶׁכָּתַב לְשִׁמְעוֹן: מִתְּהוֹם אַרְעָא עַד רוּם רְקִיעָא, מִכָּל מָקוֹם מֵאַחַר שֶׁמָּכַר בַּיִת זֶה כְּבָר לִרְאוּבֵן, וְלֹא שִׁיֵּר לְעַצְמוֹ רַק הָאֲוִיר שֶׁאֵין בּוֹ מַמָּשׁ, וְלֹא יוּכַל לְהַקְנוֹתוֹ כִּדְלְעֵיל סִימָן רי"ב. וְאִם יֵשׁ גַּג עַל הַבַּיִת שֶׁמָּכַר לִרְאוּבֵן, מֵאַחַר שֶׁנִּמְכַּר לְשִׁמְעוֹן שֶׁיֵּשׁ בּוֹ מַמָּשׁ, הוּא הַדִּין הָאֲוִיר שֶׁעָלָיו. וְכֵן אִם הַבַּיִת עוֹמֵד בַּחֲצַּר הַמּוֹכֵר, וּמָכַר הֶחָצֵר וְכָל אֲשֶׁר בּוֹ, נִמְכַּר הָאֲוִיר עִמּוֹ, וּקְנָאוֹ שִׁמְעוֹן הַקּוֹנֶה בֶּחָצֵר <small><small>(בֵּית יוֹסֵף בְּשֵׁם תְּשׁוּבַת רַשְׁבָּ"א)</small>.</small> </small> 

הַמּוֹכֵר לַחֲבֵרוֹ בַּיִת, וְלֹא כָּתַב לוֹ עֻמְקָא וְרוּמָא, אִם נָפַל הַבַּיִת אֵין הַלּוֹקֵחַ יָכוֹל לִבְנוֹת אֶלָּא כַּשִּׁעוּר הָרִאשׁוֹן. וַאֲפִלּוּ כָּתַב לוֹ: עֻמְקָא וְרוּמָא, וְהָיְתָה עֲלִיָּה בְּנוּיָה עַל גַּבֵּי עַמּוּדִים, כֵּיוָן שֶׁלֹּא קָנָה הַלּוֹקֵחַ, אִם נָפְלָה חוֹזֵר וּבוֹנֶה אוֹתָהּ. אֲבָל אִם מְכָרָהּ הַמּוֹכֵר לְאַחֵר, וְנָפְלָה, אַזְדָא לֵהּ וְאֵין הַלּוֹקֵחַ יָכוֹל לַחֲזֹר וְלִבְנוֹתָהּ, אֲבָל הַקּוֹנֶה עֲלִיָּה בְּנוּיָה עַל גַּבֵּי בַּיִת, וְנָפְלָה, חוֹזֵר וּבוֹנֶה אוֹתָהּ. 

הַמּוֹכֵר לַחֲבֵרוֹ בַּיִת בְּבִירָה גְּדוֹלָה, אַף עַל פִּי שֶׁמָּצַר לוֹ מְצָרִים הַחִיצוֹנִים, וְאַף עַל פִּי שֶׁיֵּשׁ שָׁם מְעַט שֶׁקּוֹרִים לְבִירָה בַּיִת, לֹא קָנָה אֶלָּא הַבַּיִת בִּלְבַד, שֶׁמְּצָרִים הוּא שֶׁהִרְחִיב לוֹ, וְאִלּוּ מָכַר לוֹ כָּל הַבִּירָה, הָיָה כּוֹתֵב לוֹ: וְלֹא הִנַּחְתִּי בְּמֶכֶר זֶה כְּלוּם. וַאֲפִלּוּ אִם כָּתַב לוֹ זֶה הַלָּשׁוֹן, אִם אֵין שָׁם מִי שֶׁיִּקְרָא לְבִירָה בַּיִת, וַאֲפִלּוּ מִעוּטָא, לֹא קָנָה אֶלָּא הַבַּיִת בִּלְבַד. <small>הַגָּה: וְאִם הַכֹּל קוֹרִין לְבִירָה בַּיִת סְתָם, וּלְבַיִת יְחִידִי אֵין קוֹרִין בַּיִת סְתָם עַד שֶׁיְּפָרֵשׁ בַּיִת לְבַד, אָז כֻּלּוֹ מָכַר, אֲפִלּוּ לֹא מָצַר לוֹ מְצָרִים הַחִיצוֹנִים <small><small>(טוּר)</small>.</small> מִי שֶׁנָּתַן לַחֲבֵרוֹ שְׁמִינִית בְּבַיִת פְּלוֹנִי שֶׁיֵּשׁ לוֹ, וְאַחַר כָּךְ נוֹדַע שֶׁאֵין לוֹ רַק חֲצִי הַבַּיִת אוֹ רְבִיעִית, אֵין אוֹמְרִים שֶׁנָּתַן לוֹ שְׁמִינִית מֵחֶלְקוֹ, אֶלָּא אָזְלֵינָן אַחַר לְשׁוֹן בְּנֵי אָדָם וּבְוַדַּאי שְׁמִינִית מִכָּל הַבַּיִת קָאָמַר <small><small>(מָרְדְּכַי פֶּרֶק הַמּוֹכֵר פֵּרוֹת)</small>.</small> וְעַיִּןִ לְקַמָּן סִימָן רי"ח סָעִיף כ"א.</small> 

הַמּוֹכֵר בַּיִת לַחֲבֵרוֹ עַל מְנַת שֶׁדְּיוֹטָא עֶלְיוֹנָה שֶׁלִּי, הֲרֵי זֶה שֶׁלּוֹ, וְאִם רָצָה לְהוֹצִיא בָּהּ זִיזִין מוֹצִיא; וְאִם נָפְלָה, חוֹזֵר וּבוֹנֶה אוֹתָהּ. וְאִם רָצָה לִבְנוֹת עַל גַּבָּהּ, בּוֹנֶה כְּשֶׁהָיָה מִקֹּדֶם. <small>הַגָּה: וְהוּא הַדִּין אִם אָמַר: חוּץ מִבּוֹר וָדוּת, וְכָל כַּיּוֹצֵא בָּזֶה <small><small>(בֵּית יוֹסֵף בְּשֵׁם רַמְבַּ"ן)</small>.</small> </small> 

שְׁנֵי בָּתִּים זֶה לִפְנִים מִזֶּה, הִקְנָה לִשְׁנֵיהֶם לִשְׁנַיִם כְּאֶחָד, וְהִקְנָה לִשְׁנֵיהֶם בְּמֶכֶר אוֹ בְּמַתָּנָה, אֵין לָהֶם דֶּרֶךְ זֶה עַל זֶה, וְאֵין צָרִיךְ לוֹמַר אִם נָתַן לַחִיצוֹן וּמָכַר לַפְּנִימִי. אֲבָל אִם מָכַר לַחִיצוֹן וְנָתַן לַפְּנִימִי, יֵשׁ לוֹ <small><small>(דֶּרֶךְ)</small>,</small> שֶׁכָּל הַנּוֹתֵן בְּעַיִן יָפָה נוֹתֵן יוֹתֵר מֵהַמּוֹכֵר. 

בַּמֶּה דְּבָרִים אֲמוּרִים, כְּשֶׁהִקְנָה לִשְׁנֵיהֶם כְּאֶחָד. אֲבָל אִם מָכַר אוֹ נָתַן לַפְּנִימִי, וְאַחַר כָּךְ מָכַר אוֹ נָתַן לַחִיצוֹן, תֵּכֶף שֶׁקָּנָה הַפְּנִימִי זָכָה בַּדֶּרֶךְ וְשׁוּב אֵין זְכוּתוֹ מִסְתַּלֵּק. וְכֵן חִיצוֹן בְּמֶכֶר וּפְנִימִי בְּמַתָּנָה, אִם הָיָה מֶכֶר הַחִיצוֹן תְּחִלָּה, שׁוּב לֹא יִזְכֶּה הַפְּנִימִי בַּדֶּרֶךְ. 

הַמּוֹכֵר אֶת הַבַּיִת מָכַר כָּל הַדְּבָרִים הַקְּבוּעִים, כְּגוֹן דֶּלֶת וְנֵגֶר וּמַנְעוּל וְהָאִצְטְרוֹבָּל וּמַכְתֶּשֶׁת הַקְּבוּעָה, וְהַתַּנּוּר וְהַכִּירַיִם וְהָרֵחַיִם אִם הֵם קְבוּעִים, וְאֶת מַלְבְּנוֹת הַפְּתָחִים הַמְחֻבָּרִים בְּטִיט. <small>וְיֵשׁ אוֹמְרִים דְּחִבּוּר בִּיתֵדוֹת לֹא מִקְרֵי חִבּוּר <small><small>(עַיִּןִ בב"י)</small>.</small> </small> וְלֹא מָכַר אֶת הַמַּפְתֵּחַ, אֲפִלּוּ הוּא קָבוּעַ בַּדֶּלֶת, וְלֹא מַכְתֶּשֶׁת הַמִּטַּלְטֶלֶת, וְלֹא אֶת הַקֶּלֶת, וְלֹא אֶת מַלְבְּנוֹת כַּרְעֵי הַמִּטָּה, וְלֹא אֶת מַלְבְּנוֹת הַחַלּוֹנוֹת, אַף עַל פִּי שֶׁהֵם מְחֻבָּרִים בְּטִיט, מִפְּנֵי שֶׁהֵם לְנוֹי. וְאִם אָמַר לֵהּ: הוּא וְכָל מַה שֶּׁבְּתוֹכוֹ, כָּל אֵלּוּ מְכוּרִים, אֲבָל לֹא גַּג וְיָצִיעַ וּבוֹר וְדוּת וּמְחִילוֹת <small><small>(הָרַ"ן וְנ"י פֶּרֶק הַמּוֹכֵר אֶת הַבַּיִת)</small>. <small>וְיֵשׁ אוֹמְרִים דְּאִם כָּתַב לוֹ: כָּל מַה שֶּׁבְּתוֹכוֹ, הָוֵי כְּאִלּוּ כָתַב לוֹ: וְלֹא שַׁיָּרִית וכו' וע"ל סִימָן זֶה סָעִיף ב'.</small> </small> 

הָאוֹמֵר לַחֲבֵרוֹ: בַּיִת מִבָּתַּי אֲנִי נוֹתֵן לְךָ, נוֹתֵן לוֹ הַקָּטָן שֶׁבָּהֶם. נָפַל אֶחָד מֵהֶם, מַרְאֶה לוֹ זֶה שֶׁנָּפַל, שֶׁיָּד בַּעַל הַשְּׁטָר עַל הַתַּחְתּוֹנָה. וְהוּא הַדִּין לְאוֹמֵר: שׁוֹר בִּשְׁוָרַי אֲנִי מוֹכֵר לְךָ. <small>הַגָּה: אֲבָל אֵינוֹ נוֹתֵן לוֹ עֲלִיָּה. אֲבָל אִם אָמַר לוֹ רַק: בַּיִת אֲנִי מוֹכֵר לְךָ, יָכוֹל לִתֵּן לוֹ עֲלִיָּה, דְּהוּא נַמֵּי מִקְרֵי בַּיִת <small><small>(טוּר, וְהָרֹא"שׁ פֶּרֶק הַנּוֹדֵר מִן הַיָּרָק)</small>.</small> </small> 

הַמּוֹכֵר מָקוֹם לַחֲבֵרוֹ לַעֲשׂוֹת בַּיִת אוֹ רֶפֶת בָּקָר, וְכֵן הַמְקַבֵּל מֵחֲבֵרוֹ לַעֲשׂוֹת לוֹ בֵּית חַתְנוּת לִבְנוֹ אוֹ בֵּית אַלְמְנוּת לְבִתּוֹ <small>אוֹ שֶׁקִּבֵּל עָלָיו לַעֲשׂוֹתוֹ <small><small>(טוּר)</small>,</small> </small> עוֹשֶׂה לוֹ ד' אַמּוֹת עַל ו'. מָכַר לוֹ בַּיִת גָּדוֹל, עוֹשֶׂה ח' עַל י'. מָכַר לוֹ מְקוֹם טְרַקְלִין, עוֹשֶׂה י' עַל י'. תַּרְבֵּץ <small><small>(פֵּרוּשׁ, חָצֵר גָּדוֹל שֶׁעוֹשִׂים הַשָּׂרִים בְּצַד אַפַּדְנִי שֶׁלָּהֶם, וְתַרְבֵּץ ע"ש שֶׁמַּרְבִּיצִין אוֹתוֹ בְּמַיִם לְהַשְׁכִּיב הֶעָפָר, רַשְׁבָּ"ם)</small></small> שֶׁל חָצֵר, י"ב עַל י"ב <small>מִלְבַד עֳבִי הַמְּחִצּוֹת <small><small>(טוּר שָׁם)</small> ;</small> </small> וְרוּם כָּל בַּיִת וּבַיִת, כַּחֲצִי אָרְכּוֹ וַחֲצִי רָחְבּוֹ: 


Siman 215

הַמּוֹכֵר אֶת הֶחָצֵר, מָכַר בּוֹרוֹת שִׁיחִין וּמְעָרוֹת שֶׁבְּתוֹכָהּ, וְכָל הַבָּתִּים הַחִיצוֹנִים וְהַפְּנִימִים, וּבָתִּים שֶׁיֵּשׁ בָּהֶן הַחוֹל, וַחֲנֻיּוֹת הַפְּתוּחוֹת לְתוֹכָהּ, אֲבָל שֶׁאֵינָן פְּתוּחוֹת לְתוֹכָהּ אֵינָן נִמְכָּרוֹת עִמָּהּ. הָיוּ פְּתוּחוֹת לְכָאן וּלְכָאן, אִם רֹב תַּשְׁמִישִׁים עִמָּהּ, נִמְכָּרוֹת עִמָּהּ; וְאִם לָאו, אֵינָן נִמְכָּרוֹת עִמָּהּ. וְלֹא מָכַר אֶת הַמִּטַּלְטְלִין שֶׁבְּתוֹכָהּ <small>שֶׁאֵינָן נִמְכָּרִין בִּכְלַל הַבַּיִת <small><small>(טוּר ס"ב)</small>.</small> </small> וּבִזְמַן שֶׁאָמַר לֵהּ: הִיא וְכָל מַה שֶּׁבְּתוֹכָהּ, הֲרֵי כָּל תַּשְׁמִישֵׁי הַבַּיִת אַף עַל פִּי שֶׁמִּטַּלְטְלִין מְכוּרִין <small>בַּר מֵחִטֵּי וְשַׂעֲרֵי <small><small>(טוּר ס"ג)</small>.</small> </small> בֵּין כָּךְ וּבֵין כָּךְ, לֹא מָכַר אֶת הַמֶּרְחָץ וְלֹא אֶת בֵּית הַבַּד שֶׁבְּתוֹכָהּ. <small>וְיֵשׁ אוֹמְרִים דְּאִם מָצַר לוֹ מְצָרִים הַחִיצוֹנִים, הַכֹּל מָכוּר <small><small>(נִמּוּקֵי יוֹסֵף פֶּרֶק הַמּוֹכֵר אֶת הַבַּיִת בְּשֵׁם הָרַשְׁבָּ"א)</small>,</small> כִּדְאַמְרֵינָן לְגַבֵּי בּוֹר וָדוּת; וּכְבָר נִתְבָּאֵר לְעֵיל סִימָן רי"ד דְּיֵשׁ חוֹלְקִין גַּבֵּי בּוֹר וָדוּת, וְהוּא הַדִּין כָּאן.</small> 

הַמּוֹכֵר אֶת בֵּית הַבַּד, מָכַר אֶת הָאֶבֶן הַגְּדוֹלָה הַבְּנוּיָה בָּאָרֶץ שֶׁטּוֹחֲנִים עָלֶיהָ זֵיתִים, וְאֶת הַכְּלוֹנְסָאוֹת שֶׁל אֶרֶז שֶׁסוֹמְכִין <small>הַקּוֹרָה <small><small>(טוּר)</small></small> </small> בָּהֶם בְּעֵת טְחִינַת הַזֵּיתִים, וְאֶת הַיְקָבִים, וְאֶת הַכֵּלִים שֶׁנּוֹתְנִים בָּהֶם הַזֵּיתִים הַכְּתוּשִׁים, וְהֵם הַמִּפְרָכוֹת, <small>וְאֶת הַלּוּחוֹת שֶׁנּוֹתְנִים סָבִיב לַזֵּיתִים שֶׁלֹּא יִתְפַּזְּרוּ <small><small>(טוּר ס"ד)</small>.</small> </small> אֲבָל לֹא מָכַר אֶת הָרֵחַיִם הָעֶלְיוֹנָה. וּבִזְמַן שֶׁאָמַר: הוּא וְכָל מַה שֶּׁבְּתוֹכוֹ, הֲרֵי כֻּלָּם מְכוּרִים. בֵּין כָּךְ וּבֵין כָּךְ, לֹא מָכַר אֶת הַכּוֹבְשׁוֹת שֶׁמְּכַבְּשִׁין בָּהֶם הַזֵּיתִים, וְלֹא אֶת הַגַּלְגַּל, וְלֹא אֶת הַקּוֹרָה. <small>וְיֵשׁ אוֹמְרִים דְּאִם אָמַר: הוּא וְכָל מַה שֶּׁבְּתוֹכוֹ, הֲרֵי אֵלּוּ מְכוּרִים <small><small>(טוּר שָׁם)</small>,</small> וְכֵן נִרְאֶה לִי עִקָּר.</small> וְלֹא אֶת הַשַּׂקִּים, <small><small>(פֵּרוּשׁ, שַׂקִים מִנּוֹצָה שֶׁל עִזִּים וּמַרְצוּפִים הֵן שֶׁל עוֹר)</small> <small>(ה"ה שָׁם)</small></small> וְלֹא אֶת הַמַּרְצוּפִים. וְאִם אָמַר לֵהּ: בֵּית הַבַּד וְכָל תַּשְׁמִישָׁיו אֲנִי מוֹכֵר לְךָ, כֻּלָּם מְכוּרִים. וְאִם הָיוּ חוּץ לְבֵית הַבַּד חֲנֻיּוֹת שֶׁשּׁוֹטְחִים בָּהֶם זֵיתִים אוֹ שׁוּמְשְׁמִים, אִם מָצַר לוֹ מְצָרִים הַחִיצוֹנִים שֶׁלָהֶן, קָנָה הַכֹּל; וְאִם לָאו, לֹא קָנָה אֶלָּא מַה שֶּׁבְּתוֹכָהּ. 

הַמּוֹכֵר אֶת בֵּית הַמֶּרְחָץ, מָכַר אֶת בֵּית הַנְּסָרִים שֶׁיּוֹשְׁבִים עֲלֵיהֶם כְּשֶׁהֵם עֲרֻמִּים, וְאֶת בֵּית הַיְקָמִים <small><small>(פֵּרוּשׁ, הֵם סִפְלָאוֹת שֶׁל עֵץ שֶׁנּוֹתְנִים בָּהֶם מַיִם לִפְנֵי כָל אֶחָד וְאֶחָד)</small> <small>(ה"ה שָׁם בְּשֵׁם אִבְּן מִיגַשׁ)</small></small> שֶׁנּוֹטְלִים בָּהֶם הַמַּיִם, וְאֶת בֵּית הַסַפְסָלִים שֶׁיּוֹשְׁבִים עֲלֵיהֶם בַּחֲצַר הַמֶּרְחָץ כְּשֶׁהֵם לְבוּשִׁים, וְאֶת בֵּית הַוִּילָאוֹת שֶׁמִּסְתַּפְּגִים בָּהֶם. אֲבָל לֹא מָכַר אֶת הַנְּסָרִים עַצְמָם וְאֶת הַיְקָמִים עַצְמָם וְלֹא אֶת הַסַפְסָלִים עַצְמָם וְלֹא אֶת הַוִּילָאוֹת עַצְמָם. וּבִזְמַן שֶׁאָמַר לוֹ: הוּא וְכָל מַה שֶּׁבְּתוֹכוֹ, הֲרֵי כֻּלָּם מְכוּרִים. בֵּין כָּךְ וּבֵין כָּךְ, לֹא מָכַר הַבְּרֵכוֹת הַמְסַפְּקוֹת לוֹ מַיִם, בֵּין בִּימוֹת הַחַמָּה בֵּין בִּימוֹת הַגְּשָׁמִים, וְלֹא בֵּית כִּנּוּס הָעֵצִים. וְאִם אָמַר לוֹ: מֶרְחָץ וְכָל תַּשְׁמִישָׁיו אֲנִי מוֹכֵר לְךָ, הֲרֵי כֻּלָּם מְכוּרִים אַף עַל פִּי שֶׁהֵם חוּצָה לוֹ; וְיֵשׁ מִי שֶׁכָּתַב, דְּדַוְקָא כְּשֶׁהֵן בֵּין הַמְּצָרִים, וְכָתַב לוֹ: אִלֵּין מַצְרָנָהָא. 

הַמּוֹכֵר אֶת הָעִיר, מָכַר בָּתִּים, בּוֹרוֹת שִׁיחִין וּמְעָרוֹת, מֶרְחֲצָאוֹת, שׁוֹבָכוֹת, בֵּית הַבַּדִּים, בֵּית הַשְּׁלָחִין שֶׁבָּהּ וְאֶת הַסְמוּכִים לָהּ, וְאֶת הֶחֳרָשִׁים <small><small>(פֵּרוּשׁ, תַּרְגּוּם "יַעַר" חוּרְשָׁא, וּפֵי' בֵּיבָרִים, פַּרְדֵּס שֶׁמְאַסְפִין שָׁם חַיּוֹת, וַחֲפִירָה, שֶׁמְאַסְפִין בָּהּ דָּגִים)</small></small> הַמֻּקָפִים לָהּ, וְאֶת הַשָּׂדוֹת הַיְדוּעִים לָהּ, וְאֶת הַבֵּיבָרִים שֶׁל חַיָּה וְעוֹפוֹת וְדָגִים שֶׁפְּנֵיהֶם כְּנֶגְדָהּ, אַף עַל פִּי שֶׁרְחוֹקִים מִמֶּנָּה. אֲבָל לֹא מָכַר הַמִּטַּלְטְלִין שֶׁבְּתוֹכָהּ. וּבִזְמַן שֶׁאָמַר לוֹ: הִיא וְכָל מַה שֶּׁבְּתוֹכָהּ אֲנִי מוֹכֵר לְךָ, הֲרֵי כֻּלָּם מְכוּרִים. בֵּין כָּךְ וּבֵין כָּךְ לֹא מָכַר אֶת שְׁיָרֶיהָ <small><small>(פֵּרְשׁוּ בַּגְּמָרָא בְּב"ב מַאי שְׁיָרֶיהָ, פַּסְקֵי בַאֲגֵי, וּפֵי' הָר"ש חֲתִיכוֹת בִּקְעָה הַסְמוּכָה לָעִיר אֶלָּא שֶׁמֻּפְלֶגֶת מִמֶּנָה קְצָת, שֶׁיֵּשׁ הֶפְסֵק צוּנְמָא בֵּינְתַיִם, וּשְׁיָרֶיהָ, לְשׁוֹן שְׁיָרִים הוּא)</small></small> וְלֹא אֶת בְּנוֹתֶיהָ, וְלֹא אֶת הֶחֳרָשִׁים הַמֻּקְצִים מִמֶּנָּה, וְלֹא אֶת הַחֵלֶק שֶׁיֵּשׁ לָהּ בַּיָּם, וְלֹא הַחֵלֶק שֶׁיֵּשׁ לָהּ בַּיַּבָּשָׁה, וְלֹא אֶת בֵּיבְרֵי חַיָּה וְעוֹפוֹת וְדָגִים שֶׁאֵין פְּנֵיהֶם כְּנֶגְדָהּ. 

הַמּוֹכֵר אֶת הַשָּׂדֶה, מָכַר אֶת הָאֲבָנִים הַסְדוּרוֹת לַגָּדֵר, וְאֶת הָאֲבָנִים הַמֻּנָּחוֹת עַל הָעֳמָרִים, מִפְּנֵי שֶׁהֵם לְצָרְכָּהּ, <small>וּמָכַר אֶת מְצָרָיו <small><small>(טוּר)</small>,</small> </small> וּמָכַר אֶת הַקָּנִים הַחֲלָקִים הַמֻּנָּחִים תַּחַת הַגְּפָנִים כְּדֵי לְהַעֲמִידָם, וּמָכַר אֶת הַתְּבוּאָה הַמְחֻבֶּרֶת לַקַּרְקַע אַף עַל פִּי שֶׁהִגִּיעָה לְהִקָּצֵר, וּמָכַר אֶת מְחִצַּת הַקָּנִים שֶׁהִיא פְּחוּתָה מִבֵּית רֹבַע, אַף עַל פִּי שֶׁהַקָּנִים שֶׁלָּהּ עָבִים וַחֲזָקִים, וּמָכַר אֶת הַשּׁוֹמֵרָה <small><small>(פֵּרוּשׁ, בֵּית דִּירָה שֶׁעוֹשִׂים לְשׁוֹמֵר הַשָּׂדֶה)</small></small> הָעֲשׂוּיָה בְּטִיט, אַף עַל פִּי שֶׁאֵינָהּ קְבוּעָה, וּמָכַר אֶת הֶחָרוּב שֶׁאֵינוֹ מֻרְכָּב וְאֶת בְּתוּלַת הַשִּׁקְמָה <small><small>(פֵּרוּשׁ שִׁקְמָה, אִילָן שֶׁעוֹשֶׂה מִין תְּאֵנִים, וּבְבַחֲרוּתוֹ שֶׁעֲדַיִן לֹא נִכְרְתוּ עֲנָפָיו נִקְרָא בְּתוּלַת הַשִּׁקְמָה וּכְשֶׁיַּזְקִין וְיִכְרְתוּ עֲנָפָיו לְהַחֲלִיפָהּ נִקְרָא סַדַּן הַשִּׁקְמָה)</small></small> אַף עַל פִּי שֶׁהֵם עָבִים, וּמָכַר כָּל הַדְּקָלִים שֶׁבָּהּ <small>אֲפִילּוּ הָעוֹמְדִים עַל הַמֶּצֶר <small><small>(טוּר)</small>.</small> </small> אֲבָל לֹא מָכַר אֶת הָאֲבָנִים שֶׁאֵינָם סְדוּרוֹת לַגָּדֵר, וְלֹא אֶת הָאֲבָנִים שֶׁאֵינָם מֻנָּחִים עַל הָעֳמָרִים אַף עַל פִּי שֶׁהֵם מוּכָנִים לְכָךְ, <small>וְיֵשׁ אוֹמְרִים דְּאִם הָיוּ מֻנָּחוֹת פַּעַם אַחַת עַל הָעֳמָרִים הֲרֵי אֵלּוּ מְכוּרִין <small><small>(טוּר וּבֵית יוֹסֵף בְּשֵׁם תוס')</small>,</small> </small> וְלֹא אֶת הַקָּנִים שֶׁבַּכֶּרֶם שֶׁאֵינָם מֻנָּחִים תַּחַת הַגְּפָנִים, אַף עַל פִּי שֶׁהֵם מְשֻׁפִּין וַחֲלָקִים וּמוּכָנִים לְכָךְ, וְלֹא אֶת הַתְּבוּאָה הָעֲקוּרָה מֵהַקַּרְקַע אַף עַל פִּי שֶׁהִיא צְרִיכָה לַשָּׂדֶה <small>לְיַבְּשָׁהּ שָׁם <small><small>(טוּר)</small>.</small> </small> וּבִזְמַן שֶׁאָמַר לֵהּ: הִיא וְכָל מַה שֶּׁבְּתוֹכָהּ, הֲרֵי כֻּלָּם מְכוּרִים. בֵּין כָּךְ וּבֵין כָּךְ, לֹא מָכַר מְחִצַּת הַקָּנִים שֶׁהִיא בֵּית רֹבַע, אַף עַל פִּי שֶׁהַקָּנִים שֶׁבָּהּ דַּקִים וּקְטַנִּים; וְלֹא מָכַר עֲרוּגָה קְטַנָּה שֶׁל בְּשָׂמִים שֶׁיֵּשׁ לָהּ שֵׁם בִּפְנֵי עַצְמָהּ, כְּגוֹן שֶׁקּוֹרִין לָהּ בֵּי וַרְדָּא שֶׁל פְּלוֹנִי; וְלֹא אֶת הַשּׁוֹמִירָה בִּזְמַן שֶׁאֵינָהּ עֲשׂוּיָה בְּטִיט, אַף עַל פִּי שֶׁהִיא קְבוּעָה בָּאָרֶץ; וְלֹא מָכַר הֶחָרוּב הַמֻּרְכָּב וְלֹא סַדַּן הַשִּׁקְמָה, אֲפִלּוּ הֵם דַּקִים; וְלֹא מָכַר אֶת הַבּוֹר שֶׁבָּהּ, וְלֹא אֶת הַגַּת, וְלֹא אֶת הַשּׁוֹבָךְ, בֵּין שְׁלֵמִים בֵּין חֲרֵבִים. וְצָרִיךְ הַמּוֹכֵר לִקַּח לָהֶם דֶּרֶךְ מֵהַלּוֹקֵחַ, כְּדֵי שֶׁיֵּלֵךְ בָּהּ עַד אוֹתוֹ הַבּוֹר אוֹ הַדּוּת אוֹ הַגַּת אוֹ הַשּׁוֹבָךְ שֶׁנִּשְׁאֲרוּ לוֹ בְּתוֹךְ הַשָּׂדֶה. וְאִם פֵּרַשׁ וְאָמַר: חוּץ מֵאֵלּוּ, אֵינוֹ צָרִיךְ לִקַּח לוֹ דֶּרֶךְ. 

בַּמֶּה דְּבָרִים אֲמוּרִים, בְּמוֹכֵר, מִפְּנֵי שֶׁהָיָה לוֹ לַלּוֹקֵחַ לְפָרֵשׁ וְלֹא פֵרַשׁ אֵין לוֹ אֶלָּא אֵלּוּ. אֲבָל הַנּוֹתֵן מַתָּנָה, קָנָה אֶת כֻּלָּן, בֵּין בְּשָׂדֶה בֵין בְּבַיִת בֵּין בֶּחָצֵר בֵּין בְּבֵית הַבַּד. כְּלָלוֹ שֶׁל דָּבָר: הַנּוֹתֵן קַרְקַע, קָנָה הַמְקַבֵּל כָּל הַמְחֻבָּר לָהּ, עַד שֶׁיְּפָרֵשׁ. <small>הַגָּה: וְדַוְקָא מַה שֶּׁהוּא בְּתוֹךְ הַדָּבָר הַנִּתַּן, אֲבָל מַה שֶּׁהוּא חוּץ מִמֶּנּוּ, כְּגוֹן יָצִיעַ וְחֶדֶר וְכַדּוֹמֶה, אֵין חִלּוּק בֵּין מֶכֶר לְמַתָּנָה <small><small>(הַמַּגִּיד פכ"ו דִּמְכִירָה וּבֵית יוֹסֵף בְּשֵׁם הָרַ"ן)</small>.</small> </small> 

וְכֵן הָאַחִים שֶׁחָלְקוּ וְזָכָה אֶחָד מֵהֶם בַּשָּׂדֶה, זָכָה בְּכֻלָּם; וְהַמַּחֲזִיק בְּנִכְסֵי הַגֵּר, הֶחֱזִיק בַּשָּׂדֶה זָכָה בְּכֻלָּם; וְהַמַּקְדִּישׁ אֶת הַשָּׂדֶה, הִקְדִּישׁ אֶת כֻּלָּם. 

אַף בְּמוֹכֵר וְלוֹקֵחַ אֵין כָּל אֵלּוּ הַדְּבָרִים הָאֲמוּרִים וְכַיּוֹצֵא בָּהֶם, אֶלָּא בְּמָקוֹם שֶׁאֵין שָׁם מִנְהָג וְלֹא שֵׁמוֹת יְדוּעִים לְכָל דָּבָר וְדָבָר בִּפְנֵי עַצְמוֹ, אֲבָל בְּמָקוֹם שֶׁנָּהֲגוּ שֶׁהַמּוֹכֵר כָּךְ מָכַר כָּךְ, הֲרֵי זֶה מָכוּר, וְסוֹמְכִים עַל הַמִּנְהָג בֵּין בְּקַרְקָעוֹת בֵּין בְּמִטַּלְטְלִין. וְזֶה עִקָּר גָּדוֹל בְּכָל דִּבְרֵי מַשָּׂא וּמַתָּן: הוֹלְכִים אַחַר לְשׁוֹן בְּנֵי אָדָם בְּאוֹתוֹ מָקוֹם, וְאַחַר הַמִּנְהָג: 


Siman 216

הַמּוֹכֵר פַּרְדֵּס לַחֲבֵרוֹ צָרִיךְ שֶׁיִּכְתֹּב לוֹ: קְנֵה לְךָ דְּקָלִים וּתְמָרִים וְהוּצִין <small><small>(פֵּרוּשׁ, עַנְפֵי דֶקֶל שֶׁעוֹשִׂין מֵהֶן מְחִצָה)</small> ;</small> וְאַף עַל פִּי שֶׁקָּנָה כָּל אֵלּוּ אַף עַל פִּי שֶׁלֹּא פֵרַשׁ אוֹתָם, נוֹיֵי הַשְּׁטָר הוּא. 

וְכֵן הַמּוֹכֵר קַרְקַע לַחֲבֵרוֹ, צָרִיךְ לִכְתֹּב לוֹ: וְלֹא הִנַּחְתִּי לְפָנַי בְּמֶכֶר זֶה כְּלוּם, כְּדֵי לְהִסְתַּלֵּק מֵהַדִּינִין וְהַטְּעָנוֹת. 

הַמּוֹכֵר שָׂדֶה לַחֲבֵרוֹ, וְהָיוּ בָּהּ דְּקָלִים, וְאָמַר לֵהּ: חוּץ מִדֶּקֶל פְּלוֹנִי, אִם דֶּקֶל טוֹב וּמְשֻׁבָּח הוּא, אוֹתוֹ הַדֶּקֶל לְבַדּוֹ שִׁיֵּר, וְהַשְּׁאָר לַלּוֹקֵחַ. וְאִם דֶּקֶל רָע הוּא שֶׁשִּׁיֵּר, לֹא קָנָה מֵהַדְּקָלִים כְּלוּם. <small>הַגָּה: וְיֵשׁ אוֹמְרִים דְּדַוְקָא הַטּוֹבִים מִמֶּנּוּ לֹא קָנָה, אֲבָל כָּל אִילָנוֹת הַפְּחוּתִים מִמֶּנּוּ, אוֹ אֲפִלּוּ כַּיּוֹצֵא בוֹ, קָנָה. וְכָל אִילָן הַנּוֹשֵׂא קַב פֵּרוֹת מִקְרֵי דֶקֶל טוֹב <small><small>(טוּר וְהָרֹא"שׁ)</small>.</small> וְיֵשׁ אוֹמְרִים דְּכָל זֶה בְּמִין הָאִילָן שֶׁשִּׁיֵּר, אֲבָל כָּל שֶׁאֵינוֹ מִינוֹ, קָנָה הַלּוֹקֵחַ הַכֹּל <small><small>(נִמּוּקֵי יוֹסֵף פֶּרֶק הַמּוֹכֵר הַבַּיִת בְּשֵׁם רַשְׁבָּ"א)</small>.</small> </small> 

מָכַר לוֹ שָׂדֶה וְאָמַר: חוּץ מֵהָאִילָנוֹת, אִם יֵשׁ בּוֹ דְּקָלִים בִּלְבַד, שִׁיֵּר הַדְּקָלִים, וְאִם יֵשׁ בּוֹ גְּפָנִים בִּלְבַד, שִׁיֵּר הַגְּפָנִים; וְכֵן שְׁאָר הָאִילָנוֹת. הָיוּ בָּהּ גְּפָנִים וּדְקָלִים, לֹא שִׁיֵּר אֶלָּא הַגְּפָנִים. <small>וְכֵן בִּדְקָלִים וְאִילָנוֹת <small><small>(שִׁיֵּר הָאִילָנוֹת)</small>.</small> הָיוּ בָּהּ אִילָנוֹת וּגְפָנִים, שִׁיֵּר הָאִילָנוֹת וּמָכַר הַגְּפָנִים,</small> שֶׁהַמּוֹכֵר, בְּעַיִן יָפָה מוֹכֵר. <small>הַגָּה: אָמַר לוֹ: חוּץ מֵחָרוּב זֶה, לֹא קָנָה כָּל הֶחָרוּבִין שֶׁבַּשָּׂדֶה, וְהָא דְקָאָמַר: חוּץ מִזֶּה, כְּדֵי לְשַׁיֵּר לוֹ דֶרֶךְ <small><small>(הַכֹּל בַּטּוּר)</small>.</small> וע"ל סִימָן רט"ו ס"ה.</small> וְאִם הַדְּקָלִים שִׁיֵּר, לֹא שִׁיֵּר אֶלָּא כָּל דֶּקֶל גָּבוֹהַּ שֶׁעוֹלִים לוֹ בְּחֶבֶל, וְהַשְּׁאָר הֲרֵי הֵם שֶׁל לוֹקֵחַ. <small>מִיהוּ, אִם כֻּלָּם נְמוּכִים, שִׁיֵּר כֻּלָּם <small><small>(טוּר)</small>.</small> </small> וְאִם שְׁאָר הָאִילָנוֹת הוּא שֶׁשִּׁיֵּר, לֹא שִׁיֵּר בָּהֶם אֶלָּא כָּל שֶׁאֵין הָעוֹל כּוֹבְשׁוֹ, וְכָל שֶׁהָעוֹל כּוֹבְשׁוֹ הֲרֵי הוּא שֶׁל לוֹקֵחַ וּבִכְלַל הַשָּׂדֶה נֶחְשָׁב. <small>מִיהוּ, אִם כֻּלָּם דַּקִּין שֶׁהָעוֹל כּוֹבְשָׁן, שִׁיֵּר כֻּלָּן <small><small>(טוּר)</small>.</small> </small> 

הָאוֹמֵר לַחֲבֵרוֹ: קַרְקַע וּדְקָלִים אֲנִי מוֹכֵר לְךָ, אֲפִלּוּ לֹא הָיוּ לוֹ דְּקָלִים, אִם רָצָה לִקְנוֹת לוֹ שְׁנֵי דְּקָלִים הֲרֵי זֶה נִקְנָה הַמִּקָּח, וְאֵין הַלּוֹקֵחַ יָכוֹל לוֹמַר לוֹ: אֵינִי לוֹקֵחַ אֶלָּא קַרְקַע שֶׁיֵּשׁ בּוֹ דְּקָלִים. וְאִם אָמַר: קַרְקַע בִּדְקָלִים אֲנִי מוֹכֵר לְךָ, אִם הָיוּ בּוֹ שְׁנֵי דְּקָלִים, קָנָה; וְאִם לָאו, מֵקָּח טָעוּת הוּא וְחוֹזֵר. וְאִם אָמַר לוֹ: קַרְקַע שֶׁל דְּקָלִים אֲנִי מוֹכֵר לְךָ, אֵין לוֹ דְּקָלִים, שֶׁאֵין בְּלָשׁוֹן הַזֶּה אֶלָּא קַרְקַע הָרָאוּי לִדְקָלִים; וּמִיהוּ, אִם יֵשׁ דְּקָלִים בַּקַּרְקַע, קְנָאָן, <small>הַגָּה: בְּכָל עִנְיָן שֶׁאָמַר. וְיֵשׁ אוֹמְרִים דְּאִם אָמַר לֵהּ: קַרְקַע וּדְקָלִים אֲנִי מוֹכֵר לְךָ, אַף עַל פִּי שֶׁיֵּשׁ דְּקָלִים בַּשָּׂדֶה, אִם יֵשׁ לוֹ דְּקָלִים בְּמָקוֹם אַחֵר צָרִיךְ לִתֵּן לוֹ עוֹד שְׁנֵי דְּקָלִים; וְאִם אֵין לוֹ אֵין צָרִיךְ לִקְנוֹת; מִיהוּ, הַקַּרְקַע קָנוּי לוֹ, דִּשְׁנֵי מְכִירוֹת הֵן הַקַּרְקַע וְהַדְּקָלִים <small><small>(טוּר בְּשֵׁם הָרַשְׁבַּ"ם)</small>.</small> </small> 

הַמּוֹכֵר שְׁלֹשָׁה אִילָנוֹת בְּתוֹךְ שָׂדֵהוּ, אֲפִלּוּ הָיוּ ג' נְטִיעוֹת קְטַנּוֹת אוֹ שְׁלֹשָׁה בַּדֵּי אִילָן, יֵשׁ לַלּוֹקֵחַ קַרְקַע הָרָאוּי לָהֶם. <small>וְיֵשׁ אוֹמְרִים דְּאִם הֵם דַּקִּין שֶׁהָעוֹל כּוֹבְשָׁן, לֹא קָנָה קַרְקַע שֶׁבֵּינֵיהֶם <small><small>(טוּר בְּשֵׁם הר"י)</small>.</small> </small> וַאֲפִלּוּ יָבְשׁוּ הָאִילָנוֹת אוֹ נִקְצְצוּ, יֵשׁ לוֹ קַרְקַע הָרָאוּי לָהֶם <small>וְנוֹטֵעַ אֲחֵרִים תַּחְתֵּיהֶם <small><small>(טוּר)</small>.</small> </small> וְקָנָה כָּל הָאִילָנוֹת שֶׁבֵּינֵיהֶם. וְכַמָּה הוּא הַקַּרְקַע הָרָאוּי לָהֶם, תַּחְתֵּיהֶם וּבֵינֵיהֶם וְחוּצָה לָהֶם כִּמְלֹא הָאוֹרֶה <small><small>(פֵּרוּשׁ, כְּדֵי שֶׁיּוּכַל לַעֲבֹר מְלַקֵט תְּאֵנִים עִם הַסַל שֶׁבְּיָדוֹ)</small></small> וְסַלּוֹ, וְזֶה הַמָּקוֹם שֶׁהוּא מְלֹא הָאוֹרֶה וְסַלּוֹ אֵין אֶחָד מֵהֶם יָכוֹל לְזָרְעוֹ. אֶלָּא מִדַּעַת חֲבֵרוֹ. <small>אֲבָל הַקַּרְקַע שֶׁבֵּינֵיהֶן, זוֹרֵעַ הַלּוֹקֵחַ. וְאִם שִׁיֵּר הַמּוֹכֵר הַקַּרְקַע שֶׁבֵּינֵיהֶן לְעַצְמוֹ, אֲפִלּוּ הָכִי מְקוֹם הָאִילָנוֹת לַלּוֹקֵחַ וְיָכוֹל לִנְטֹעַ אֲחֵרִים אִם יָבְשׁוּ <small><small>(טוּר)</small>.</small> </small> 

בַּמֶּה דְּבָרִים אֲמוּרִים, כְּשֶׁהָיוּ שְׁלֹשָׁה הָאִילָנוֹת עוֹמְדִים כְּמוֹ ג' פִּטְפּוּטֵי <small><small>(כִּירָה)</small> <small><small>(פֵּרוּשׁ, כְּעֵין רַגְלַיִם שֶׁחִבְּרָן בְּטִיט עַל הָאָרֶץ לִשְׁפֹּת עֲלֵיהֶם הַקְדֵרָה)</small>,</small> </small> שֶׁהֲרֵי הֵם שְׁנַיִם זֶה כְּנֶגֶד זֶה וְהַשְּׁלִישִׁי מְכֻוָּן בֵּינֵיהֶם וּמְרֻחָק מֵהֶם, וְהוּא שֶׁיִּהְיֶה בֵּין כָּל אִילָן וְאִילָן מֵאַרְבַּע אַמּוֹת וְעַד ט"ז. וּמֵהֵיכָן הוּא מוֹדֵד, מֵהָעִקָּר הָרָחָב שֶׁל אִילָנוֹת. אֲבָל אִם לֹא הָיוּ עוֹמְדִים בַּשּׁוּרָה הַזֹּאת, אוֹ שֶׁהָיוּ מְקֹרָבִים פָּחוֹת מֵאַרְבַּע אַמּוֹת, אוֹ מְרֻחָקִים יוֹתֵר מִט"ז אַמָּה, אוֹ שֶׁלְּקָחָן זֶה אַחַר זֶה, אוֹ שֶׁמָּכַר לוֹ שְׁנַיִם בְּתוֹךְ שָׂדֵהוּ וְאֶחָד עַל הַמֶּצֶר, אוֹ שְׁנַיִם בְּתוֹךְ שֶׁלּוֹ וְאֶחָד בְּתוֹךְ שֶׁל חֲבֵרוֹ, אוֹ שֶׁהִפְסִיק בּוֹר אוֹ אַמַּת הַמַּיִם אוֹ רְשׁוּת הָרַבִּים בֵּינֵיהֶם, הֲרֵי זֶה אֵין לוֹ קַרְקַע, לְפִיכָךְ, לֹא קָנָה הָאִילָנוֹת שֶׁבֵּינֵיהֶם וְאִם יָבַשׁ הָאִילָן אוֹ נִקְצַץ יֵלֵךְ לוֹ. <small>הַגָּה: וְהוּא שֶׁאֵין גִּזְעוֹ מַחֲלִיף, אֲבָל אִם גִּזְעוֹ מַחֲלִיף אֵין זֶה אִילָן חָדָשׁ אֶלָּא כְּעוֹלֶה מִן הַגֶּזַע דָּמֵי וְהוּא מִשֶּׁל בַּעַל הָאִילָן <small><small>(טוּר)</small>.</small> </small> 

כָּל מִי שֶׁקָּנָה ג' אִילָנוֹת וְיֵשׁ לוֹ קַרְקַע, אִם הִגְדִּילוּ וְהוֹצִיאוּ חֹטֶר, יָקוֹץ, כְּדֵי שֶׁלֹּא יְמַעֵט הַדֶּרֶךְ עַל בַּעַל הַשָּׂדֶה. <small>וְאִם הַמּוֹכֵר אוֹמֵר שֶׁהִגְדִּילוּ, וְהַלּוֹקֵחַ אוֹמֵר שֶׁלֹּא הִגְדִּילוּ, עַל הַלּוֹקֵחַ לְהָבִיא רְאָיָה <small><small>(טוּר וְהַמ"מ שָׁם בְּשֵׁם נִמּוּקֵי הָרַמְבַּ"ן)</small>.</small> </small> וְכָל הַשָּׂרִיגִים וְהָאֲמִירִים <small><small>(פֵּרוּשׁ, הַסְעִיפִים הָעֶלְיוֹנִים שֶׁבָּאִילָנוֹת)</small></small> הַיּוֹצְאִים מֵהֶם, וַאֲפִלּוּ מֵהַשָּׁרָשִׁים, הֲרֵי הֵם שֶׁל בַּעַל הָאִילָנוֹת, שֶׁהֲרֵי יֵשׁ לוֹ קַרְקַע. 

הַקּוֹנֶה שְׁנֵי אִילָנוֹת בְּתוֹךְ שְׂדֵה חֲבֵרוֹ אֵין לוֹ קַרְקַע, לְפִיכָךְ, אִם מֵת הָאִילָן אוֹ נִקְצַץ, אֵין לוֹ כְּלוּם. <small>הַגָּה: מִיהוּ, יֵשׁ לוֹ כִּמְלֹא אוֹרֶה וְסַלּוֹ, וְכָל שֶׁכֵּן תַּחְתֶּיהָ, לְלַקֵּט שָׁם פֵּרוֹתָיו, וְאֵין הַמּוֹכֵר יָכוֹל לִזְרֹעַ שָׁם; גַּם יֵשׁ לַלּוֹקֵחַ דֶּרֶךְ לְלַקֵּט פֵּרוֹתָיו מִן הָאִילָנוֹת שֶׁקָּנָה <small><small>(טוּר)</small>.</small> </small> הִגְדִּילוּ ב' הָאִילָנוֹת וְהוֹצִיאוּ שָׂרִיגִים וַאֲמִירִים, יָקוֹץ, שֶׁמָּא יִצְמְחוּ בָּאָרֶץ וְיֹאמַר לַמּוֹכֵר: שְׁלֹשָׁה אִילָנוֹת מָכַרְתָּ לִי וְיֵשׁ לִי קַרְקַע. <small>אֲבָל אִם נִתְפַּשְּׁטוּ הָעֲנָפִים, אֲפִלּוּ לְמֵרָחוֹק, אֵין צָרִיךְ לָקוֹץ <small><small>(טוּר)</small>.</small> </small> 

כָּל הָעֵצִים שֶׁקּוֹצֵץ בַּעַל הַשְּׁנֵי אִילָנוֹת מֵהֶם, הָעוֹלֶה מֵהַגְּזָעִים, וְהוּא הָרוֹאֶה פְּנֵי חַמָּה, הֲרֵי הוּא שֶׁל בַּעַל אִילָנוֹת, וְהָעוֹלֶה מֵהַשָּׁרָשִׁים, וְהוּא שֶׁאֵינוֹ רוֹאֶה פְּנֵי הַחַמָּה, הֲרֵי הוּא שֶׁל בַּעַל הַשָּׂדֶה. וּבְדֶקֶל, אֵין לְבַעַל הַדֶּקֶל מִן הָעוֹלֶה כְּלוּם, לְפִי שֶׁאֵין לוֹ גֶּזַע. 

הַמּוֹכֵר קַרְקַע וְשִׁיֵּר אִילָנוֹת, הֲרֵי יֵשׁ לוֹ חֲצִי הַקַּרְקַע כֻּלָּהּ, שֶׁאִלּוּ לֹא שִׁיֵּר בַּקַּרְקַע הָיָה אוֹמֵר לוֹ הַלּוֹקֵחַ: עֲקֹר אִילָנֶיךָ. <small>וְיֵשׁ אוֹמְרִים דְּאֵין לוֹ אֶלָּא הַקַּרְקַע הַצָּרִיךְ לָהֶן <small><small>(רַאֲבַ"ד וְטוּר)</small>.</small> </small> 

וְכֵן אִם שִׁיֵּר שְׁנֵי אִילָנוֹת בִּלְבַד, יֵשׁ לוֹ קַרְקַע הָרָאוּי לָהֶם, שֶׁאִלּוּ לֹא שִׁיֵּר הַקַּרְקַע הָיָה הַלּוֹקֵחַ אוֹמֵר: עֲקֹר אִילָנֶיךָ וָלֵךְ. 

מָכַר הַקַּרְקַע לְאֶחָד וְהָאִילָנוֹת לְאַחֵר, וְהֶחֱזִיק זֶה בָּאִילָנוֹת וְזֶה הֶחֱזִיק בַּקַּרְקַע, זֶה קָנָה הָאִילָנוֹת עִם חֲצִי הַקַּרְקַע וְזֶה שֶׁהֶחֱזִיק בַּקַּרְקַע קָנָה חֲצִי הַקַּרְקַע בִּלְבַד. <small>וְיֵשׁ חוֹלְקִין וּסְבִירָא לְהוּ דְּאֵין לְבַעַל אִילָנוֹת בַּקַּרְקַע כְּלוּם, רַק אִם יָבְשׁוּ יוּכַל לִטַּע אֲחֵרִים תַּחְתֵּיהֶם <small><small>(טוּר בְּשֵׁם ר"י וְהָרֹא"שׁ)</small>.</small> </small> 

הַלּוֹקֵחַ זֵיתִים מֵחֲבֵרוֹ לָקוֹץ, מַנִּיחַ מֵהָאִילָן סָמוּךְ לָאָרֶץ ב' גְּרוֹפִיּוֹת, וְקוֹצֵץ. לָקַח בְּתוּלַת שִׁקְמָה, מַגְבִּיהַּ ג' טְפָחִים, וְקוֹצֵץ; סַדָּן שֶׁל שִׁקְמָה, ב' טְפָחִים; וּבִשְׁאָר אִילָנוֹת, טֶפַח, וְקוֹצֵץ. בְּקָנִים וּבִגְפָנִים, מִן הַפְּקָק וּלְמַעְלָה; בִּדְקָלִים וּבַאֲרָזִים, חוֹפֵר וּמְשָׁרֵשׁ, לְפִי שֶׁאֵין גִּזְעָם מַחֲלִיף: 


Siman 217

הַמּוֹכֵר לַחֲבֵרוֹ בְּתוֹךְ שָׂדֵהוּ מְקוֹם אַמַּת הַמַּיִם לְהַשְׁקוֹת בָּהּ בֵּית הַשְּׁלָחִין, נוֹתֵן לוֹ בְּתוֹךְ שָׂדֵהוּ אַמָּה שֶׁרְחָבָה שְׁתֵּי אַמּוֹת, וְאַמָּה מִכָּאן וְאַמָּה מִכָּאן לַאֲגַפֶּיהָ <small><small>(פֵּרוּשׁ, גְּדוֹתֶיהָ, וּפֵי' קִילוֹן, כְּמוֹ סִילוֹן וְאֵינוֹ גָדוֹל כָּל כָּךְ וְעָשׂוּי לְהַשְׁקוֹת בְּהֵמָה וּרְחִיצַת כֵּלִים)</small>.</small> וְאִם מָכַר לוֹ אַמַּת הַמַּיִם לְהַשְׁקוֹת בָּהּ בְּקִילוֹן, נוֹתֵן לוֹ אַמָּה שֶׁרְחָבָה אַמָּה, וַחֲצִי אַמָּה מִכָּאן וַחֲצִי אַמָּה מִכָּאן לַאֲגַפֶּיהָ. 

אֵלּוּ הָאֲגַפִּים, בַּעַל הַשָּׂדֶה נוֹטְעָן אֲבָל אֵינוֹ זוֹרְעָן, שֶׁהַזְּרָעִים מְלַחְלְחִים אֶת הַקַּרְקַע וּמְקַלְקְלִים אֶת אַמַּת הַמַּיִם. 

אַמַּת הַמַּיִם שֶׁכָּלוּ אֲגַפֶּיהָ, בַּעַל הָאַמָּה מְתַקֵּן בַּעֲפַר אוֹתָהּ <small><small>(שָּׂדֶה)</small>,</small> שֶׁעַל מְנַת כֵּן קִבֵּל עָלָיו הַמּוֹכֵר לִהְיוֹת אַמַּת הַמַּיִם בְּתוֹךְ שָׂדֵהוּ. 

הַמּוֹכֵר לַחֲבֵרוֹ דֶּרֶךְ בְּתוֹךְ שָׂדֵהוּ, אִם דֶּרֶךְ הַיָּחִיד מָכַר לוֹ, נוֹתֵן לוֹ שְׁתֵּי אַמּוֹת וּמֶחֱצָה רְחָבָה, כְּדֵי שֶׁיַּעֲמֹד חֲמוֹר בְּמַשָּׂאוֹ אֶל אֹרֶךְ הַדֶּרֶךְ. <small>וְהוּא דְּלָא סַיְמֵי מְחִיצוֹת, אֲבָל סַיְמֵי מְחִיצוֹת, צָרִיךְ לָתֵת טְפֵי <small><small>(הַמַּגִּיד פכ"א בְּשֵׁם ר"י מִיגַשׁ)</small>.</small> </small> מָכַר לוֹ הַדֶּרֶךְ בֵּין עִיר לְעִיר, נוֹתֵן לוֹ שְׁמוֹנֶה אַמּוֹת בְּרֹחַב הַדֶּרֶךְ. מָכַר לוֹ דֶּרֶךְ הָרַבִּים, נוֹתֵן לוֹ רֹחַב ט"ז אַמָּה. מָכַר לוֹ לְמַעֲמָד, נוֹתֵן לוֹ בֵּית אַרְבַּע קַבִּין. 

הָאוֹמֵר לַחֲבֵרוֹ: בּוֹר וְכָתְלֶיהָ אֲנִי מוֹכֵר לְךָ, נוֹתֵן לוֹ רֹחַב הַכֹּתֶל שְׁלֹשָׁה טְפָחִים. 

הַמּוֹכֵר מָקוֹם לַחֲבֵרוֹ לַעֲשׂוֹת לוֹ קְבוּרָה, אוֹ הַמְקַבֵּל מֵחֲבֵרוֹ לַעֲשׂוֹת בּוֹ קְבוּרָה, עוֹשֶׂה מְעָרָה ופוֹתֵחַ לְתוֹכָהּ שְׁמוֹנָה קְבָרִים, שְׁלֹשָׁה מִכָּאן וּשְׁלֹשָׁה מִכָּאן, וּשְׁנַיִם מִכְּנֶגֶד הַנִּכְנָס לַמְּעָרָה. מִדַּת הַמְּעָרָה ד' אַמּוֹת עַל שֵׁשׁ; וְכָל קֶבֶר וְקֶבֶר ד' אַמּוֹת אֹרֶךְ, וְרֹחַב שִׁשָּׁה טְפָחִים, וְרוּם ז'; נִמְצָא, בֵּין כָּל קֶבֶר וְקֶבֶר שֶׁמִּן הַצְּדָדִים אַמָּה וּמֶחֱצָה, וּבֵין שְׁנַיִם הָאֶמְצָעִים ב' אַמּוֹת. 

הַמּוֹכֵר קִבְרוֹ וְדֶרֶךְ קִבְרוֹ, מְקוֹם מַעֲמָדוֹ וְהֶסְפֵּדוֹ, בָּאִים בְּנֵי מִשְׁפַּחְתּוֹ וְקוֹבְרִים אוֹתוֹ בְּעַל כָּרְחוֹ שֶׁל לוֹקֵחַ, וְנוֹתְנִים לוֹ דְּמֵי הַקֶּבֶר שֶׁקָּבְרוּ אוֹתוֹ בָּהּ: 


Siman 218

הָאוֹמֵר לַחֲבֵרוֹ: בֵּית כּוּר עָפָר אֲנִי מוֹכֵר לְךָ, <small>וְהוּא הַדִּין אִם אָמַר: בֵּית כּוּר לְבַד <small><small>(טוּר בֵּית יוֹסֵף ר"י וְהָרֹא"שׁ)</small>,</small> </small> וְהָיוּ בְּתוֹךְ הַשָּׂדוֹת גֵּיאָיוֹת קְטַנִּים עֲמוּקִים עֲשָׂרָה טְפָחִים, אַף עַל פִּי שֶׁאֵין בָּהֶם מַיִם, אוֹ סְלָעִים גְּבוֹהִין עֲשָׂרָה טְפָחִים <small>וְרָחְבָּן ד' <small><small>(טוּר בְּשֵׁם רַשְׁבָּ"ם)</small></small> וְאֵין בָּהֶם רֹבַע הַקַּב <small><small>(טוּר)</small>,</small> </small> אֵין נִכְלָלִים בְּתוֹךְ הַבֵּית כּוּר, שֶׁאֵין אָדָם רוֹצֶה לִתֵּן מָעוֹתָיו בְּמָקוֹם אֶחָד וְנִרְאִים כִּשְׁנַיִם אוֹ שְׁלֹשָׁה מְקוֹמוֹת; וְלוֹקֵחַ אֵלּוּ הַגֵּיאָיוֹת וְהַסְלָעִים בִּכְלַל הַבֵּית כּוּר, בְּלֹא דָמִים. <small>הַגָּה: וְיֵשׁ אוֹמְרִים דְּנִשְׁאֲרוּ לַמּוֹכֵר, וּמִכָּל מָקוֹם הַלּוֹקֵחַ צָרִיךְ לִקַּח שְׁאָר הַשָּׂדֶה, בִּלְבַד, שֶׁיּוּכַל לְהַעֲבִיר הַמַּחֲרֵשָׁה בֵּינֵיהֶם <small><small>(טוּר בְּשֵׁם רַשְׁבָּ"ם וְהָרֹא"שׁ ונ"י ר"פ בֵּית כּוּר)</small>.</small> </small> 

הָיוּ פָּחוֹת מִכָּאן <small>וַאֲפִלּוּ מְלֵאִים מַיִם <small><small>(טוּר)</small>,</small> </small> נִמְדָּדִים עִמָּהּ. בַּמֶּה דְּבָרִים אֲמוּרִים, בְּשֶׁלֹּא הָיָה בָּהֶם אֶלָּא בֵּית ד' קַבִּין, וְהָיוּ הָאַרְבַּע קַבִּין מֻבְלָעִים בְּתוֹךְ חֲמֵשֶׁת קַבִּין בְּתוֹךְ רֻבָּהּ שֶׁל שָׂדֶה, אֲבָל הָיוּ יוֹתֵר עַל ד' קַבִּין <small>וְהֵם גְּבוֹהִין ג' <small><small>(טוּר בְּשֵׁם הָרֹא"שׁ)</small>,</small> </small> אוֹ שֶׁהָיוּ מְפֻזָּרִים הַרְבֵּה, אוֹ אֵינָם מֻבְלָעִים, אַף עַל פִּי שֶׁאֵין בָּהֶם י', אֵינָם נִמְדָּדִים עִמָּהּ. 

הָיוּ נִבְלָעִים רֻבָּן בְּמִעוּטָן אוֹ מִעוּטָן בְּרֻבָּן, אוֹ שֶׁהָיוּ מְחֻלָּקִים כְּמוֹ חוּט שָׁוֶה, אוֹ כְּמוֹ עִגּוּל, אוֹ כְּמוֹ מְשֻׁלָּשׁ, אוֹ שֶׁהָיוּ בְּהַצְּדָדִין, אוֹ שֶׁהָיוּ דֶּרֶךְ עֲקַלָּתוֹן, כָּל אֵלּוּ סָפֵק וְהַמּוֹצִיא מֵחֲבֵרוֹ עָלָיו הָרְאָיָה. 

וְכֵן אִם הָיָה עָפָר לְמַעְלָה וְסֶלַע מִלְּמַטָּה, אוֹ סֶלַע מִלְמַעְלָה וְעָפָר מִלְּמַטָּה, הֲרֵי זֶה סָפֵק. 

הָיָה בּוֹ סֶלַע יְחִידִי, אֲפִלּוּ בֵּית רֹבַע לְכֹר, אֵין נִמְדָּד עִמָּהּ. וְאִם הָיָה סָמוּךְ לַמֶּצֶר, אֲפִלּוּ כָּל שֶׁהוּא, אֵין זֶה נִמְדָּד עִמָּהּ. הִפְסִיק עָפָר בֵּין סֶלַע לַמֶּצֶר, הֲרֵי זֶה סָפֵק. <small>כָּל אֵלֶּה דִבְרֵי הָרַמְבַּ"ם, אֲבָל יֵשׁ דֵּעוֹת אֲחֵרוֹת בְּדִינִין אֵלּוּ וְהֵבִיאָן הַטּוּר.</small> 

אָמַר לוֹ: כְּבֵית כּוּר עָפָר אֲנִי מוֹכֵר לְךָ, אֲפִלּוּ הָיוּ בָּהּ גֵּיאָיוֹת עֲמוּקִים עֲשָׂרָה טְפָחִים אוֹ יוֹתֵר, אוֹ סְלָעִים גְּבוֹהִים עֲשָׂרָה טְפָחִים אוֹ יוֹתֵר, הֲרֵי אֵלּוּ נִמְדָּדִים עִמָּהּ. <small>הַגָּה: וְיֵשׁ אוֹמְרִים דַּוְקָא שֶׁאֵין בָּהֶן <small><small>(יוֹתֵר עַל)</small></small> ד' קַבִּין <small><small>(טוּר בְּשֵׁם הָרַשְׁבַּ"ם וּבֵית יוֹסֵף בְשֵׁם הָרֹא"שׁ וּבְשֵׁם הָרִי"ף וְהָרַ"ן וְהָרְאָ"ה)</small>.</small> וְכָל זֶה מַיְרֵי שֶׁאֵין לוֹקֵחַ עוֹמֵד בְּתוֹךְ הַשָּׂדֶה, אֲבָל אִם עוֹמֵד בְּתוֹךְ הַשָּׂדֶה הָוֵי כְּאִלּוּ אָמַר: בֵּית כּוּר עָפָר אֲנִי מוֹכֵר לְךָ הֵן חָסֵר הֵן יָתֵר, וַאֲפִלּוּ חָסֵר ז' קַבִּין וּמֶחֱצָה הִגִּיעוֹ <small><small>(טוּר בְּשֵׁם הָרֹא"שׁ)</small>.</small> </small> 

הָאוֹמֵר לַחֲבֵרוֹ: בֵּית כּוּר עָפָר אֲנִי מוֹכֵר לְךָ מִדָּה בַּחֶבֶל, אִם פִּחֵת כָּל שֶׁהוּא, מְנַכֶּה לוֹ מִן הַדָּמִים, וְאִם הוֹתִיר כָּל שֶׁהוּא, יַחֲזִיר לוֹ. 

אָמַר לוֹ: בֵּית כּוּר עָפָר זֶה אֲנִי מוֹכֵר לְךָ, הֲרֵי זֶה כְּמִי שֶׁפֵּרַשׁ וְאָמַר: בֵּית כּוּר עָפָר בֵּין חָסֵר בֵּין יָתֵר, וְאִם פִּחֵת מֵהַמִּדָּה אֶחָד מכ"ד, שֶׁהוּא רֹבַע לְכָל סְאָה, אוֹ הוֹתִיר רֹבַע לְכָל סְאָה, הִגִּיעוֹ; יֶתֶר עַל כֵּן, יַחֲשֹׁב עִמּוֹ כָּל הָרְבָעִים שֶׁחָסְרוּ אוֹ הוֹתִירוּ, וְכָל שֶׁפִּחֵת מִבֵּית כּוּר יְנַכֶּה לוֹ מֵהַדָּמִים. <small>הַגָּה: יֵשׁ אוֹמְרִים דַּוְקָא שֶׁפִּחֵת שֶׁעֲדַיִן נִקְרָא בֵּית כּוּר, אֲבָל יֶתֶר מִכֵּן, לֹא, דְּהָא בֵּית כּוּר קָאָמַר לֵהּ. וְדַוְקָא שֶׁאֵין לוֹ קַרְקַע יוֹתֵר, אֲבָל מָכַר לוֹ בֵּית כּוּר בִּשְׂדוֹתָיו, נוֹתֵן לוֹ בֵּית כּוּר מְכֻוָּן <small><small>(בֵּית יוֹסֵף בְּשֵׁם הָרַ"ן)</small> ;</small> </small> וְכָל שֶׁהוֹתִיר עַל בֵּית כּוּר, יַחֲזִיר לוֹ. 

וּמַה הוּא מַחֲזִיר לוֹ, אִם הָיָה הַתּוֹסֶפֶת פָּחוֹת מִט' קַבִּין, מַחֲזִיר לוֹ דָמִים כִּשְׁעַת הַמְּכִירָה, לְיַפּוֹת כֹּחַ הַמּוֹכֵר. וְאִם הָיְתָה הַתּוֹסֶפֶת סְמוּכָה לְשָׂדֶה אַחֶרֶת שֶׁל מוֹכֵר, מַחֲזִיר לוֹ אוֹתָהּ תּוֹסֶפֶת קַרְקַע, שֶׁהֲרֵי סוֹמֵךְ אוֹתָהּ לִשְׁאָר שְׂדוֹתָיו וְאֵינוֹ מַפְסִיד כְּלוּם. 

הָיְתָה הַתּוֹסֶפֶת יְתֵרָה עַל ט' קַבִּין, נוֹתְנִים רֹבַע לְכָל סְאָה וּסְאָה, וְהַנִּשְׁאָר יָתֵר עַל הָרְבָעִים, אִם יֵשׁ בּוֹ ט' קַבִּין, נוֹתֵן כָּל הָרְבָעִים כֻּלָּם עִם הַיָּתֵר מֵהַקַּרְקַע, וְנוֹתְנוֹ לוֹ כְּשָׁעָה שֶׁלְּקָחָהּ מִמֶּנּוּ. 

 בַּמֶּה דְּבָרִים אֲמוּרִים, כְּשֶׁהָיְתָה בְּזוֹל בִּשְׁעַת מִמְכָּר וְהוֹקִירָה בִּשְׁעַת הַחֲזָרַת הַיָּתֵר. אֲבָל אִם הָיְתָה בְּיֹקֶר וְהוּזְלָה, אוֹמְרִים לַלּוֹקֵחַ: אִם רָצִיתָ לִתֵּן לוֹ דְּמֵי הַתּוֹסֶפֶת כֻּלָּהּ תֵּן לוֹ דָּמִים כְּפִי הַמִּמְכָּר וְאִם רָצִיתָ לִתֵּן לוֹ קַרְקַע תֵּן לוֹ כְּמוֹ שֶׁשָּׁוֶה עַכְשָׁיו. 

דִּין חֲצִי קַב בְּגִנָּה כְּדִין ט' קַבִּין בַּשָּׂדֶה. שֶׁאִם הוֹתִיר בְּגִנָּה פָּחוֹת מֵחֲצִי קַב עַל הָרְבָעִים, אֵינוֹ מַחֲזִיר לוֹ אֶלָּא דָּמִים; הוֹתִיר חֲצִי קַב, מַחֲזִיר לוֹ כָּל הָרְבָעִים עִם הַיָּתֵר בְּדָמִים, אוֹ קַרְקַע כִּשְׁעַת הַזּוֹל שֶׁל עֵת הַחֲזָרָה. <small>וְכָל מַה שֶּׁכָּתַב מַתְּחִלַּת סָעִיף <small><small>(ט')</small></small> עַד כָּאן לְשׁוֹן הָרַמְבַּ"ם פֶּרֶק כ"ח מֵהִלְכוֹת מְכִירָה, וְהַמַּגִּיד מִשְׁנֶה הִנִיחוֹ שָׁם בְּצָרִיךְ עִיּוּן. וְהָעִקָּר כְּדַעַת יֵשׁ אוֹמְרִים, כִּי כָּל שֶׁהוּא פָחוֹת מִט' קַבִּין, הָרְשׁוּת בְּיַד הַמּוֹכֵר לִקַּח קַרְקַע אוֹ מָעוֹת, וְאִם נוֹתֵן לוֹ מָעוֹת נוֹתֵן כִּשְׁעַת הַזּוֹל, בֵּין הָיְתָה בְּזוֹל וְהוּקְרָה אוֹ הָיְתָה בְּיֹקֶר וְהוּזְלָה. אֲבָל הָיְתָה לוֹ שָׂדֶה אַחֶרֶת סְמוּכָה לְתוֹסֶפֶת זוֹ, נוֹתֵן לוֹ קַרְקַע. וְכֵן אִם הָיְתָה הַתּוֹסֶפֶת ט' קַבִּין. וּמְחַשְּׁבִים כָּל הַמּוֹתָר, בֵּין הָרְבָעִים בֵּין הַנִּשְׁאַר <small><small>(טוּר)</small>.</small> </small> 

מָכַר שָׂדֶה, וְנַעֲשָׂה גִּנָּה בְּיַד לּוֹקֵחַ; אוֹ גִנָּה, וְנַעֲשָׂה שָׂדֶה, הֲרֵי זֶה סָפֵק אִם מְחַשֵּׁב לוֹ כְּדִין שֶׁהָיְתָה בְּעֵת הַמֶּכֶר אוֹ כְּדִין שֶׁהוּא עַתָּה. 

הָאוֹמֵר לַחֲבֵרוֹ: בֵּית כּוּר עָפָר אֲנִי מוֹכֵר לְךָ מִדָּה בַּחֶבֶל בֵּין חָסֵר בֵּין יַתִּיר, אוֹ שֶׁאָמַר לֵהּ: בֵּית כּוּר עָפָר אֲנִי מוֹכֵר לְךָ בֵּין חָסֵר בֵּין יַתִּיר מִדָּה בַּחֶבֶל, הַלֵּךְ אַחַר הַפָּחוֹת שֶׁבַּלְּשׁוֹנוֹת, וְאֵין לוֹ אֶלָּא כְּדִין, אִם חָסֵר אִם יַתִּיר. 

מָכַר לוֹ בֵּית כּוּר, וְאָמַר לֵהּ: בְּסִימָנִים וּבִמְצָרִים, פִּחֵת שְׁתוּת אוֹ הוֹתִיר שְׁתוּת, הִגִּיעוֹ; פִּחֵת יָתֵר עַל שְׁתוּת, יְנַכֶּה לוֹ מֵהַדָּמִים; הוֹסִיף לוֹ יָתֵר עַל שְׁתוּת, יִתֵּן לוֹ דָּמִים אוֹ קַרְקַע, הַכֹּל לְפִי הַשִּׁיּוּר; אִם הַנִּשְׁאַר בַּשָּׂדֶה פָּחוֹת מִט' קַבִּין, וּבַגִּנָּהּ פָּחוֹת מֵחֲצִי קַב, וְלֹא הָיָה סָמוּךְ לִשְׂדֵה הַמּוֹכֵר, מַחֲזִיר לוֹ דָמִים. 

הַמּוֹכֵר לַחֲבֵרוֹ שָׂדֶה שֶׁהַלּוֹקֵחַ יוֹדֵעַ אוֹתָהּ וְאֶת מְצָרֶיהָ וּכְבָר הֻרְגַּל בָּהּ, אֲפִלּוּ אָמַר לֵהּ: יֵשׁ בְּמִדָּתָהּ ק"ק, וְלֹא נִמְצָא אֶלָּא ק"נ, הִגִּיעָתוֹ, שֶׁהֲרֵי יְדָעָהּ וְקִבֵּל עָלָיו, וּמַה שֶּׁאָמַר לֵהּ חֶשְׁבּוֹן ק"ק, כְּלוֹמַר, שֶׁהִיא שָׁוָה כְּמוֹ אַחֶרֶת שֶׁיֵּשׁ בְּמִדָּתָהּ מָאתַיִם. 

הָאוֹמֵר לַחֲבֵרוֹ: בֵּית כּוּר פְּלוֹנִי אֲנִי מוֹכֵר לְךָ, אַף עַל פִּי שֶׁאֵין בְּמִדָּתוֹ אֶלָּא לֶתֶךְ, הִגִּיעוֹ, שֶׁלֹּא מָכַר לוֹ אֶלָּא מָקוֹם הַנִּקְרָא בֵּית כּוּר; לְפִיכָךְ צָרִיךְ הַמּוֹכֵר לְהָבִיא רְאָיָה שֶׁהוּא נִקְרָא בֵּית כּוּר. 

וְכֵן הָאוֹמֵר לַחֲבֵרוֹ: כֶּרֶם שֶׁלִּי בְּמָקוֹם פְּלוֹנִי אֲנִי מוֹכֵר, אַף עַל פִּי שֶׁאֵין בּוֹ גְּפָנִים, הִגִּיעוֹ, וְהוּא שֶׁיִּהְיוּ קוֹרִים אוֹתוֹ כֶּרֶם. וְכֵן הָאוֹמֵר לַחֲבֵרוֹ: פַּרְדֵּס זֶה אֲנִי מוֹכֵר לְךָ, אֲפִלּוּ אֵין בּוֹ רִמּוֹנִים, הִגִּיעוֹ, וְהוּא שֶׁיִּקָּרֵא פַרְדֵּס. וְכֵן כָּל כַּיּוֹצֵא בָּזֶה. 

כָּל אֵלּוּ הַדְּבָרִים בְּמָקוֹם שֶׁאֵין שָׁם מִנְהָג, אֲבָל בְּמָקוֹם שֶׁיֵּשׁ מִנְהָג הַלֵּךְ אַחַר הַמִּנְהָג, וְאַחַר לְשׁוֹן רֹב אַנְשֵׁי הַמָּקוֹם. 

הָאוֹמֵר לַחֲבֵרוֹ: חֲצִי שָׂדֶה אֲנִי מוֹכֵר לְךָ, שָׁמִין כַּמָּה שָׁוֶה כָּל הַשָּׂדֶה וְנוֹתֵן לוֹ מֵהַכָּחוּשׁ שֶׁבָּהּ מַה שֶּׁשָּׁוֶה חֲצִי הַדָּמִים שֶׁל כָּל הַשָּׂדֶה. וְכֵן אִם אָמַר לוֹ: חֶצְיָהּ בְּדָרוֹם אֲנִי מוֹכֵר לְךָ, שָׁמִין לוֹ דְּמֵי כֻּלָּהּ, וְנוֹתֵן לוֹ בִּדְרוֹמָהּ כַּחֲצִי כָּל הַדָּמִים, וּמְקַבֵּל עָלָיו הַלּוֹקֵחַ לַעֲשׂוֹת בְּחֶלְקוֹ מְקוֹם הַגָּדֵר, <small>וְיֵשׁ אוֹמְרִים דְּהַמּוֹכֵר נוֹתֵן מֵחֶלְקוֹ הַמָּקוֹם לַעֲשׂוֹת בּוֹ גָּדֵר וכו' <small><small>(טוּר סי"ח)</small></small> </small> וּמֵאֲחוֹרֵי הַגָּדֵר סָמוּךְ לַגָּדֵר חָרִיץ קָטָן רָחָב שְׁלֹשָׁה טְפָחִים, וְחוּצָה לוֹ חָרִיץ אַחֵר גָּדוֹל רָחָב שִׁשָּׁה טְפָחִים, וּבֵין שְׁנֵי הַחֲרִיצִין רָחָב טֶפַח, כָּל זֶה שֶׁלֹּא תִקְפֹּץ הַנְּמִיָּה: 

הָיָה לוֹ חֲצִי הַשָּׂדֶה, וְאָמַר לַחֲבֵרוֹ: חֲצִי שֶׁיֵּשׁ לִי בַּשָּׂדֶה מָכַרְתִּי לְךָ, קָנָה הַחֵצִי כֻּלּוֹ. אָמַר לֵהּ: חֲצִי הַשָּׂדֶה שֶׁיֵּשׁ לִי, לֹא קָנָה אֶלָּא רְבִיעַ <small>וְעַיֵּן לְעֵיל סִימָן רי"ד סָעִיף ז'.</small> 

הָיָה לוֹ בִּקְעָה גְדוֹלָה, וּבְתוֹכָהּ שָׂדוֹת הַרְבֵּה, וְכָל אַחַת חֲלוּקָה בְּמֶצֶר שֶׁלָּהּ, וּמָכַר לוֹ בָּהּ שָׂדֶה וּמָצַר לוֹ מִצְרֵי הַבִּקְעָה, לֹא קָנָה אֶלָּא שָׂדֶה אַחַת, אַף עַל פִּי שֶׁיֵּשׁ מְעַט שֶׁקּוֹרִים לְבִקְעָה שָׂדֶה <small>וְעַיֵּן לְעֵיל סִימָן רי"ד סָעִיף ז'. אֲבָל אִם אֵין מֶצֶר מַפְסִיק, קָנָה הַכֹּל, דְּכָל הַמֻּקָּף בְּמֶצֶר אֶחָד נִקְרָא שָׂדֶה אֶחָד <small><small>(הָרֹא"שׁ ס"כ וְטוּר)</small></small> וְעַיֵּן רֵישׁ סִימָן רי"ט.</small> 

הָאוֹמֵר לַחֲבֵרוֹ: שָׂדֶה דְבֵי חִיָּא אֲנִי מוֹכֵר לְךָ, וְהָיוּ לוֹ שְׁתֵּי שָׂדוֹת הַנִּקְרָאִים בְּשֵׁם זֶה, לֹא קָנָה אֶלָּא הַפָּחוֹת שֶׁבָּהֶם. 

הָאוֹמֵר לַחֲבֵרוֹ: שָׂדוֹת אֲנִי מוֹכֵר לְךָ, מִעוּט שָׂדוֹת שְׁתַּיִם. אָמַר לֵהּ: כָּל שָׂדוֹת. וַאֲפִלּוּ ג' וְד' חוּץ מִגַּנּוֹת וּפַרְדֵּסִים. <small>וְדַוְקָא שֶׁאָמַר: שָׂדוֹת, אֲבָל אִם אָמַר: <small><small>(כָּל)</small></small> קַרְקָעוֹת, הַכֹּל בִּכְלָל, אֲפִלּוּ בָתִּים <small><small>(טוּר סכ"ב בְּשֵׁם רַבֵּנוּ יוֹנָה)</small>.</small> </small> אָמַר לֵהּ: נְכָסִים, אֲפִלּוּ גַּנּוֹת וּפַרְדֵּסִים, אֲבָל לֹא בָּתִּים וַעֲבָדִים. וְאִם אָמַר לֵהּ: כָּל נְכָסִים, אֲפִלּוּ בָּתִּים וַעֲבָדִים, וְכָל הַמִּטַּלְטְלִים הַיְדוּעִים לוֹ, וַאֲפִלּוּ תְּפִלִּין שֶׁבְּרֹאשׁוֹ בִּכְלַל הַמֶּכֶר. <small>וְדַוְקָא שֶׁאָמַר: כָּל נְכָסַי, אֲבָל אִם אָמַר: נִכְסֵי דְּבֵי פְלַנְיָא, לֹא מָכַר לוֹ הַמִּטַּלְטְלִין שֶׁקָּנָה מֵאוֹתוֹ פְלוֹנִי, דְּאֵין מִטַּלְטְלִין נִקְרָאִים עַל שֵׁם הַמּוֹכֵר <small><small>(טוּר בְּשֵׁם הָר"י)</small>.</small> </small> 

הָאוֹמֵר לַחֲבֵרוֹ: שְׂדֵה רְאוּבֵן אֲנִי מוֹכֵר לְךָ, וְכֵיוָן שֶׁבָּא הַלּוֹקֵחַ לְהִשְׁתַּמֵּשׁ בָּהּ אָמַר לֵהּ הַמּוֹכֵר: "אֵינָהּ זוֹ הַשָּׂדֶה שֶׁהָיְתָה שֶׁל רְאוּבֵן, אֶלָּא כָּךְ הִיא קְרוּיָה וּלְעוֹלָם לֹא הָיְתָה לוֹ, אֶלָּא זוֹ שֶׁהָיְתָה שֶׁל רְאוּבֵן וּלְקַחְתִּיהָ מִמֶּנּוּ, וְהִיא שֶׁמָּכַרְתִּי לְךָ", עַל הַמּוֹכֵר לְהָבִיא רְאָיָה, וְאִם לֹא הֵבִיא <small>רְאָיָה,</small> זוֹכֶה הַלּוֹקֵחַ בְּזוֹ שֶׁכָּל הָעָם קוֹרִין אוֹתָהּ שֶׁל רְאוּבֵן: 


Siman 219

הָאוֹמֵר לַחֲבֵרוֹ: שָׂדֶה פְלוֹנִי אֲנִי מוֹכֵר לְךָ, קָנָה כֻּלָּהּ, אֲפִלּוּ הִיא גְדוֹלָה הַרְבֵּה, אַף עַל פִּי שֶׁלֹּא סִיֵּם הַמְּצָרִים, כָּל זְמַן שֶׁאֵין מֶצֶר מַפְסִיק. <small>הַגָּה: מָצַר לוֹ מֶצֶר מִזְרָחִי וּמַעֲרָבִי וְלֹא הִזְכִּיר צְפוֹנִי וּדְרוֹמִי, קָנָה כָּל הַשָּׂדֶה, וְלָא אַמְרִינָן שֶׁלֹּא יִקְנֶה רַק תֶּלֶם אֶחָד בַּמִּזְרָח וְתֶלֶם אֶחָד בַּמַּעֲרָב <small><small>(טוּר)</small>.</small> </small> 

מָצַר לוֹ מֶצֶר רִאשׁוֹן וּמֶצֶר שֵׁנִי וּמֶצֶר שְׁלִישִׁי, וְלֹא מָצַר מֶצֶר רְבִיעִי, קָנָה הַשָּׂדֶה כֻּלָּהּ, אֲבָל מֶצֶר הָרְבִיעִי לֹא קָנָה. <small>כֵּיצַד,</small> אִם הָיָה מֻבְלָע בֵּין הַמְּצָרִים וְאֵין עָלָיו רֶכֶב שֶׁל דְּקָלִים וְאֵין בּוֹ תִּשְׁעָה קַבִּין, קָנָה אַף הַמֶּצֶר הָרְבִיעִי. וְאִם לֹא הָיָה מֻבְלָע וְיֵשׁ עָלָיו רֶכֶב שֶׁל דְּקָלִים, אוֹ שֶׁיֵּשׁ בּוֹ ט' קַבִּין לֹא קָנָהוּ. הָיָה מֻבְלָע וְיֵשׁ עָלָיו רֶכֶב דְּקָלִים, אוֹ שֶׁיֵּשׁ בּוֹ ט' קַבִּין, אוֹ שֶׁלֹּא הָיָה מֻבְלָע וְאֵין עָלָיו רֶכֶב שֶׁל דְּקָלִים וְאֵין בּוֹ ט' קַבִּין, הֲרֵי הַדָּבָר מָסוּר לְבֵית דִּין, כְּפִי מַה שֶּׁיִּרְאוּ לְאֵיזֶה דֶרֶךְ שֶׁדַּעְתָּן נוֹטָה, יַעֲשׂוּ. 

מָצַר לוֹ מֶצֶר אֶחָד אָרֹךְ וּמֶצֶר אֶחָד קָצָר, אִם הָיָה הָאָרֹךְ שֶׁל אִישׁ אֶחָד, לֹא קָנָה מִן הָאָרֹךְ אֶלָּא כְּנֶגֶד הַקָּצָר. וְאִם הָיָה שֶׁל שְׁנַיִם, קָנָה כְּנֶגֶד רֹאשׁ תּוֹר. <small>וְיֵשׁ אוֹמְרִים דַּאֲפִלּוּ בְּאִישׁ אֶחָד קָנָה בַּאֲלַכְסוֹן כְּרֹאשׁ תּוֹר <small><small>(טוּר בְּשֵׁם הָרֹא"שׁ וּבְשֵׁם ה"ר יוֹנָה)</small>.</small> </small> 

סִיֵּם לוֹ אֶת הַזָּוִיּוֹת בִּלְבַד, וְלֹא מָצַר לוֹ אֶת הַמֶּצֶר שֶׁל כָּל רוּחַ, אוֹ שֶׁסִיֵּם לוֹ ב' מְצָרִים כְּמִין גַּאם <small>זֶה כְּנֶגֶד זֶה,</small> אוֹ שֶׁסִיֵּם לוֹ חֵלֶק מִכָּל רוּחַ וָרוּחַ, הֲרֵי זֶה לֹא קָנָה אֶת כֻּלָּהּ, אֶלָּא יִקְנֶה מִמֶּנָּה כְּפִי מַה שֶּׁמָּצַר לוֹ, וּכְפִי מַה שֶּׁיִּרְאוּ הַדַּיָּנִים. 

הָיָה מֶצֶר רְאוּבֵן מִזְרָח וּמַעֲרָב, וּמֶצֶר שִׁמְעוֹן צָפוֹן וְדָרוֹם, צָרִיךְ שֶׁיִּכְתֹּב לוֹ: מֶצֶר רְאוּבֵן מִשְׁתֵּי רוּחוֹת וּמֶצֶר שִׁמְעוֹן מִשְׁתֵּי רוּחוֹת. 

הָיָה לוֹ שָׂדֶה, וּמָכַר מִקְצָתוֹ לְשִׁמְעוֹן לְצַד מַעֲרָב, וּמִצַּד מִזְרָח עִכֵּב לְעַצְמוֹ, וּמָצַר לוֹ מֶצֶר מַעֲרָב וְלֹא מָצַר לוֹ מֶצֶר מִזְרָח, אֶלָּא כָּתַב: מֶצֶר מִזְרָח דְּמִנָּהּ פְּלִיגָא, אוֹ דְמִנָּהּ פְּסִיקָא, אִם כָּתַב לוֹ: וְאִלֵּין מַצְרָנָהִי, קָנָה חֲצִי הַשָּׂדֶה; וְאִם לֹא כָּתַב לוֹ כֵּן, לֹא קָנָה אֶלָּא תִּשְׁעָה קַבִּין: 


Siman 220

הַמּוֹכֵר אֶת הַסְפִינָה, מָכַר אֶת הַתֹּרֶן <small><small>(פֵּרוּשׁ, עֵץ גָּבוֹהַּ שֶׁתּוֹלִין עָלָיו הַנֵּס וְהַנֵּס, וִילוֹן הַתָּלוּי בַתֹּרֶן נֶגֶד הָרוּחַ)</small></small> וְאֶת הַנֵּס וְאֶת הָעוֹגְנִין <small><small>(פֵּרוּשׁ, בַּרְזֶל כְּעֵין מַזְלֵג הַמְעַגֵּן וּמְעַכֵּב הַסְפִינָה)</small>,</small> וְאֶת כָּל הַמְּשׁוֹטִין הַמַּנְהִיגִים אוֹתָהּ <small>וּבִכְלָל זֶה הַחֲבָלִים שֶׁמּוֹשְׁכִין בָּהֶן הַסְּפִינוֹת לַנָּמֵל <small><small>(הַמַּגִּיד פכ"ז דִּמְכִירָה)</small>,</small> </small> וְאֶת הַכֶּבֶשׁ <small><small>(פֵּרוּשׁ, גֶּשֶׁר)</small></small> וְהָאַסְכָּלָא שֶׁעוֹלִים בָּהּ לַסְפִינָה וְיוֹרְדִים עָלֶיהָ, וְאֶת בֵּית הַמַּיִם שֶׁבְּתוֹכָהּ. אֲבָל לֹא מָכַר אֶת הַסְפִינָה הַקְּטַנָּה, בֵּין שֶׁהִיא עֲשׂוּיָה לֵילֵךְ בָּהּ לַיַּבָּשָׁה, בֵּין שֶׁהִיא עֲשׂוּיָה לָצוּד בָּהּ דָּגִים, וְלֹא אֶת הָעֲבָדִים הַמְשַׁמְּשִׁין בָּהּ, וְלֹא אֶת הַמַּרְצוּפִים וְלֹא אֶת הַסְחוֹרָה שֶׁבְּתוֹכָהּ. וּבִזְמַן שֶׁאָמַר לֵהּ: הוּא וְכָל מַה שֶּׁבְּתוֹכָהּ אֲנִי מוֹכֵר, הֲרֵי כֻּלָּם מְכוּרִים. 

הַמּוֹכֵר אֶת הַקָּרוֹן לֹא מָכַר אֶת הַפְּרָדוֹת, בִּזְמַן שֶׁאֵינָם קְשׁוּרוֹת עִמּוֹ. מָכַר אֶת הַפְּרָדוֹת, לֹא מָכַר אֶת הַקָּרוֹן. <small>הַגָּה: הָיוּ קְשׁוּרִין זֶה בָּזֶה, מָכַר הַקָּרוֹן מָכַר הַפְּרָדוֹת; מָכַר הַפְּרָדוֹת לֹא מָכַר הַקָּרוֹן <small><small>(טוּר)</small>.</small> </small> 

יֵשׁ אוֹמְרִים דְּהָנֵי מִלֵּי בְּמוֹכֵר, אֲבָל בְּמַשְׂכִּיר אֶת הַקָּרוֹן הִשְׂכִּיר גַּם הַפְּרָדוֹת, אַף עַל פִּי שֶׁאֵינָם קְשׁוּרוֹת עִמּוֹ. 

מָכַר אֶת הַצֶּמֶד, לֹא מָכַר אֶת הַבָּקָר. מָכַר אֶת הַבָּקָר, לֹא מָכַר אֶת הַצֶּמֶד, אֲפִלּוּ בְּמָקוֹם שֶׁקּוֹרִין <small><small>(מִקְצָתָן)</small></small> לְצֶמֶד "בָּקָר". <small>הַגָּה: וְדַוְקָא שֶׁאֵינָן קְשׁוּרִין בְּיַחַד, אֲבָל אִם קְשׁוּרִין בְּיַחַד, מְכוּרִים <small><small>(טוּר בְּשֵׁם הר"י הַלֵּוִי וְהַמַּגִּיד פֶּרֶק כ"ז דִּמְכִירָה ונ"י פֶרֶק הַסְפִינָה)</small>.</small> </small> 

הַמּוֹכֵר אֶת הָעוֹל, מָכַר אֶת הַפָּרָה. מָכַר אֶת הַפָּרָה, לֹא מָכַר אֶת הָעוֹל. <small>וְיֵשׁ חוֹלְקִין וּסְבִירָא לְהוּ דְּמָכַר הָעוֹל לֹא מָכַר פָּרָה <small><small>(טוּר בְּשֵׁם הָרַאֲבַ"ד)</small>,</small> וְכֵן נִרְאֶה לִי עִקָּר.</small> 

מָכַר אֶת הָעֲגָלָה, מָכַר אֶת הַבָּקָר. מָכַר אֶת הַבָּקָר, לֹא מָכַר אֶת הָעֲגָלָה. <small>וְיֵשׁ חוֹלְקִין, כְּמוֹ שֶׁנִּתְבָּאֵר.</small> 

הַמּוֹכֵר אֶת הַחֲמוֹר מָכַר אֶת הַמַּרְדַּעַת <small><small>(פֵּרוּשׁ, כְּעֵין אֻכָּף שֶׁמַּנִּיחִין עַל הַחֲמוֹר כָּל הַיּוֹם כֻּלּוֹ כְּדֵי שֶׁיִּתְחַמֵּם)</small>,</small> וְאֶת הָאֻכָּף <small><small>(פֵּרוּשׁ, כְּלִי עֵץ נָתוּן עַל הַמַּרְדַּעַת לִרְכִיבָה אוֹ כְּדֵי לִמְנֹעַ חִכּוּךְ הַמַּשָּׂאוֹי)</small>,</small> אַף עַל פִּי שֶׁאֵינָם עָלָיו; אֲבָל לֹא מָכַר אֶת הַשַּׂק וְלֹא מִרְכֶּבֶת הַנָּשִׁים, וַאֲפִלּוּ הָיוּ עָלָיו בִּשְׁעַת הַמֶּכֶר. <small>אֶלָּא אִם כֵּן אָמַר לֵהּ: הוּא וְכָל מַה שֶּׁעָלָיו מָכוּר לְךָ <small><small>(טוּר בְּשֵׁם הָרִי"ף וְר"י וְהָרֹא"שׁ)</small>.</small> </small> 

בְּכָל אֵלּוּ הַדְּבָרִים אֵין הַדָּמִים רְאָיָה. שֶׁאִם טָעָה בִּכְדֵי שֶׁהַדַּעַת טוֹעָה יֵשׁ לוֹ אוֹנָאָה אוֹ בִּטּוּל מֵקָּח, כְּדִין כָּל מוֹכֵר וְלוֹקֵחַ; וְאִם טָעָה בִּכְדֵי שֶׁאֵין הַדַּעַת טוֹעָה, לֹא בָּטֵל הַמִּקָּח, שֶׁזֶּה מַתָּנָה נָתַן לוֹ. <small>הַגָּה: וְדַוְקָא בְמָקוֹם שֶׁקּוֹרִין לְבָקָר "בָּקָר" וּלְצֶמֶד "צֶמֶד", אֲבָל אִם רֹב בְּנֵי אָדָם קוֹרִין לְצֶמֶד "בָּקָר", אָז אַמְרִינָן הַדָּמִים מוֹדִיעִים <small><small>(טוּר בְּשֵׁם הרמ"ה)</small>.</small> וְאִם כָּל בְּנֵי אָדָם קוֹרִין לְצֶמֶד "בָּקָר", וּלְצֶמֶד לְבַד מְפָרְשִׁים: "צֶמֶד לְבַד", אֲפִלּוּ בְּלֹא הוֹדָעַת דָּמִים הַכֹּל מָכוּר <small><small>(שָׁם)</small>.</small> וְיֵשׁ אוֹמְרִים הָא דְּאַמְרֵינָן מָכַר בָּקָר לֹא מָכַר הַצֶּמֶד, הַיְנוּ בִּסְתָם, דְּאֵימוּר לִשְׁחִיטָה זְבַנֵּהּ; אֲבָל אִם פֵּרַשׁ: לְרִדְיָא, מָכַר הַצֶּמֶד עִם הַבָּקָר <small><small>(שָׁם בְּשֵׁם הרמ"ה הַכֹּל בַּטּוּר)</small>.</small> </small> 

הַמּוֹכֵר אֶת הַשִּׁפְחָה, מָכַר כֵּלִים שֶׁעָלֶיהָ, אֲפִלּוּ הֵם מֵאָה; אֲבָל לֹא מָכַר הַשֵּׁרָיִים וְלֹא הַנְּזָמִים וְלֹא הַטַּבָּעוֹת וְלֹא אֶת הַקַּטְלָיָאוֹת <small><small>(פֵּרוּשׁ, חוּטִין שֶׁעוֹרְכִין בָּהֶן גַּרְגִּירֵי זָהָב וְקוֹשְׁרִין אוֹתָן עַל הַצַוָּאר בְּדֹחַק)</small></small> שֶׁבְּצַוָּארָהּ. וְאִם אָמַר לֵהּ: שִׁפְחָה וְכָל מַה שֶּׁעָלֶיהָ, הֲרֵי כֻּלָּם מְכוּרִים, אֲפִלּוּ יֵשׁ עָלֶיהָ כֵּלִים שֶׁל מֵאָה מָנֶה: 

הָאוֹמֵר לַחֲבֵרוֹ: שִׁפְחָה מְעֻבֶּרֶת אֲנִי מוֹכֵר לְךָ, פָּרָה מְעֻבֶּרֶת אֲנִי מוֹכֵר לְךָ, מָכַר לוֹ אֶת הַוָּלָד. <small>וְיֵשׁ אוֹמְרִים דַּאֲפִלּוּ מָכַר לוֹ שִׁפְחָה וּפָרָה סְתָם, אִם הֵם מְעֻבָּרוֹת הַוָּלָד מָכוּר <small><small>(טוּר בְּשֵׁם הָרֹא"שׁ)</small>.</small> </small> 

שִׁפְחָה מֵינִיקָה אֲנִי מוֹכֵר לְךָ, פָּרָה מֵינִיקָה אֲנִי מוֹכֵר לְךָ, לֹא מָכַר לוֹ אֶת הַוָּלָד. חֲמוֹרָה מֵינִיקָה אֲנִי מוֹכֵר לְךָ, מָכַר לוֹ אֶת הַסְיָח <small><small>(פֵּרוּשׁ, חֲמוֹר קָטָן)</small>,</small> שֶׁאֵין אָדָם קוֹנֶה חֲמוֹר לַחֲלָבָהּ. 

הָאוֹמֵר לַחֲבֵרוֹ: רֹאשׁ עֶבֶד זֶה אוֹ רֹאשׁ חֲמוֹר זֶה אֲנִי מוֹכֵר לְךָ, הֲרֵי זֶה מָכַר חֶצְיוֹ. וְכֵן הַדִּין בְּכָל אֵבֶר שֶׁהַנְּשָׁמָה תְּלוּיָה בּוֹ. אָמַר לֵהּ: יַד עֶבֶד זֶה אוֹ יַד חֲמוֹר זֶה אֲנִי מוֹכֵר לְךָ, מְשַׁמְּנִים בֵּינֵיהֶם <small><small>(פֵּרוּשׁ, לְשׁוֹן שׁוּמָא, כְּלוֹמַר, שֶׁיָּשׁוּמוּ אוֹתוֹ אֵבֶר שֶׁמָּכַר לְאֵיזֶה מְלָאכָה הוּא רָאוּי, וּלְפִי שָׁוְיוֹ יִטּוֹל)</small>.</small> וְכֵן הַדִּין בְּכָל אֵבֶר שֶׁאֵין הַנְּשָׁמָה תְּלוּיָה בּוֹ. 

אָמַר לֵהּ: רֹאשׁ פָּרָה אֲנִי מוֹכֵר לְךָ, לֹא מָכַר אֶלָּא הָרֹאשׁ בִּלְבַד, שֶׁהֲרֵי רֹאשָׁהּ נִמְכְּרָה תָּמִיד בְּבֵית הַמִּטְבָּחַיִם. 

הַמּוֹכֵר אֶת הָרֹאשׁ, בִּבְהֵמָה גַסָה, לֹא מָכַר אֶת הָרַגְלַיִם; מָכַר אֶת הָרַגְלַיִם, לֹא מָכַר אֶת הָרֹאשׁ. מָכַר אֶת הָרֵאָה, לֹא מָכַר אֶת הַכָּבֵד; מָכַר אֶת הַכָּבֵד, לֹא מָכַר אֶת הָרֵאָה. אֲבָל בִּבְהֵמָה דַקָּה, מָכַר אֶת הָרֹאשׁ, מָכַר אֶת הָרַגְלַיִם; מָכַר אֶת הָרַגְלַיִם לֹא מָכַר אֶת הָרֹאשׁ. מָכַר אֶת הָרֵאָה, מָכַר אֶת הַכָּבֵד; מָכַר אֶת הַכָּבֵד, לֹא מָכַר אֶת הָרֵאָה. 

אֵין דְּבָרִים אֵלּוּ אֲמוּרִים, אֶלָּא בְּמָקוֹם שֶׁאֵין מִנְהָג יָדוּעַ, אֲבָל בְּמָקוֹם שֶׁיֵּשׁ מִנְהָג יָדוּעַ הַכֹּל הוֹלֵךְ אַחַר הַמִּנְהָג: 

הַמּוֹכֵר אֶת הַבּוֹר, לֹא מָכַר מֵימָיו. מָכַר אַשְׁפָּה, מָכַר זִבְלָהּ. <small>וְיֵשׁ אוֹמְרִים מָכַר בּוֹר, מָכַר מֵימָיו <small><small>(טוּר בְּשֵׁם רַשְׁבָּ"ם וְהָרֹא"שׁ)</small></small> מָכַר מַיִם וָזֶבֶל, לֹא מָכַר הַבּוֹר וְהָאַשְׁפָּה <small><small>(שָׁם בְּשֵׁם רַמְבַּ"ם)</small>.</small> </small> 

מָכַר שׁוֹבָךְ, מָכַר יוֹנִים. מָכַר כַּוֶּרֶת, מָכַר דְּבוֹרִים. 

יֵשׁ אוֹמְרִים דְּהוּא הַדִּין אִפְּכָא: מָכַר יוֹנִים, מָכַר שׁוֹבָךְ. מָכַר דְּבוֹרִים, מָכַר כַּוֶּרֶת. בַּמֶּה דְּבָרִים אֲמוּרִים, שֶׁפֵּרַשׁ שֶׁמָּכַר כָּל פֵּרוֹת הַשּׁוֹבָךְ וְהַכַּוֶּרֶת בְּלִי שִׁיּוּר. אֲבָל אִם מָכַר סְתָם פֵּרוֹת הַכַּוֶּרֶת, לֹא מִבַּעְיָא שֶׁלֹּא מָכַר הַכַּוֶּרֶת, אֶלָּא אַף הַדְּבוֹרִים לֹא מָכַר כֻּלָּם, אֶלָּא יִקַּח הַלּוֹקֵחַ ג' נְחִילִים <small><small>(פֵּרוּשׁ ג' חֲבוּרוֹת הַנּוֹלָדוֹת רִאשׁוֹנָה, שֶׁכֵּן דֶּרֶךְ הַכַּוֶּרֶת שֶׁבִּתְחִלַּת יְמוֹת הַקַיִץ יוֹצֵא מִן הַכַּוֶּרֶת נְחִיל שֶׁל דְּבוֹרִים יְלָדוֹת וּמֵבִיא כַּוֶּרֶת חָדָשׁ וּמַכְנִיסָן לְתוֹכוֹ, וְכֵן לְסוֹף ט' אוֹ י' יָמִים וְכו', רַשְׁבָּ"ם)</small></small> הָרִאשׁוֹנִים, וּמִכָּאן וְאֵילָךְ נוֹטֵל נְחִיל וּמַנִּיחַ נְחִיל, כְּדֵי שֶׁתִּתְיַשֵּׁב הַכַּוֶּרֶת. וְאִם מָכַר סְתָם פֵּרוֹת הַשּׁוֹבָךְ, אֵינוֹ יָכוֹל לִטֹּל כָּל הַגּוֹזָלוֹת שֶׁיֵּלְדוּ בּוֹ מֵעַתָּה, מִפְּנֵי שֶׁהָאִמָּהוֹת בּוֹרְחוֹת, נִמְצָא שֶׁהֶחֱרִיב כָּל הַשּׁוֹבָךְ. אֶלָּא מַנִּיחַ מֵהֶם כְּדֵי לְיַשֵּׁב הַשּׁוֹבָךְ; וְכַמָּה מַנִּיחַ, אִם <small><small>(הָיוּ בּוֹ)</small></small> אִמָּהוֹת וּבָנוֹת בְּעֵת מְכִירַת הַפֵּרוֹת, מַנִּיחַ בְּרִיכָה <small><small>(פֵּרוּשׁ, דֶּרֶךְ הַיּוֹנִים לַעֲשׂוֹת שְׁנֵי וְלָדוֹת בְּכָל חֹדֶשׁ זָכָר וּנְקֵבָה, וְכָל שֵׁנִי וְלָדוֹת נִקְרְאוּ בְּרִיכָה)</small></small> רִאשׁוֹנָה שֶׁיּוֹלִידוּ הָאִמָּהוֹת, כְּדֵי שֶׁיִּצְטַוְּתוּ הָאִמָּהוֹת עִם הַבְּרִיכָה הָרִאשׁוֹנָה וְעִם הַבָּנוֹת שֶׁעִמָּהֶם, וּמַנִּיחַ מִמַּה שֶׁיּוֹלִידוּ הַבָּנוֹת ב' בְּרִיכוֹת, כְּדֵי שֶׁיִּצְטַוְּתוּ הַבָּנוֹת עִם שְׁתֵּי בְרִיכוֹת שֶׁיּוֹלִידוּ. וְכָל הַנּוֹלָד מֵאַחַר ב' בְּרִיכוֹת שֶׁל בָּנוֹת וְהַבְּרִיכָה הָרִאשׁוֹנָה שֶׁל אִמָּהוֹת, הֲרֵי אֵלּוּ שֶׁלּוֹ. <small>הַגָּה: בְּכָל דְּבָרִים אֵלּוּ אֵין חִלּוּק בֵּין מֶכֶר לְמַתָּנָה; אַף עַל גַּב דִּלְעִנְיָן דְּבָרִים הַמְחֻבָּרִים יֵשׁ חִלּוּק, כְּמוֹ שֶׁנִּתְבָּאֵר לְעֵיל סִימָן רט"ו סָעִיף ו', לְעִנְיַן מִטַּלְטְלִין אֵין חִלּוּק <small><small>(טוּר בְּשֵׁם רַשְׁבָּ"ם)</small>.</small> </small> 


Siman 221

הַמְבַקֵּשׁ לִקְנוֹת מֵחֲבֵרוֹ מֵקָּח, מוֹכֵר אוֹמֵר: בְּמָאתַיִם אֲנִי מוֹכֵר לְךָ, וְהַלּוֹקֵחַ אוֹמֵר: אֵינִי לוֹקֵחַ אֶלָּא בְּמָנֶה, וְהָלַךְ זֶה לְבֵיתוֹ וְזֶה לְבֵיתוֹ, וְאַחַר כָּךְ נִתְקַבְּצוּ וּמָשַׁךְ זֶה הַחֵפֶץ סְתָם, אִם הַמּוֹכֵר הוּא שֶׁתָּבַע הַלּוֹקֵחַ וְנָתַן לוֹ הַחֵפֶץ, אֵינוֹ נוֹתֵן אֶלָּא מָנֶה. וְאִם הַלּוֹקֵחַ הוּא שֶׁבָּא וּמָשַׁךְ הַחֵפֶץ סְתָם, חַיָּב לִתֵּן מָאתַיִם. <small>הַגָּה: הָיָה בִּתְחִלָּה קְצִיצָה בֵּינֵיהֶן, וְחָזַר אֶחָד, וְחָזְרוּ וּמָשְׁכוּ סְתָם, אַמְרִינָן וַדַּאי עַל קְצִיצָה הָרִאשׁוֹנָה קָנוּ <small><small>(נִמּוּקֵי יוֹסֵף פֶּרֶק הָאֻמָּנִין)</small>.</small> </small> 


Siman 222

 נֶאֱמָן בַּעַל הַמִּקָּח לוֹמַר: לָזֶה מָכַרְתִּי וְלָזֶה לֹא מָכַרְתִּי, אֵימָתַי, בִּזְמַן שֶׁהַמִּקָּח יוֹצֵא מִתַּחַת יָדוֹ, אֲבָל אִם אֵין הַמִּקָּח יוֹצֵא מִתַּחַת יָדוֹ הֲרֵי הוּא עֵד אֶחָד בִּלְבַד, וְדִינוֹ בְּעֵדוּת זוֹ כְּדִין כָּל אָדָם, שֶׁהֲרֵי אֵינוֹ נוֹגֵעַ בְּעֵדוּתוֹ. <small>לָא שְׁנָא נְקַט זוּזֵי מֵחַד, לָא שְׁנָא נְקַט זוּזֵי מִשְּׁנַיִם וְאָמַר שֶׁאֶחָד מֵהֶם נָתַן לוֹ בְּעַל כָּרְחוֹ <small><small>(טוּר)</small>.</small> </small> וּלְפִיכָךְ, אִם נָטַל הַדָּמִים מִשְּׁנַיִם, וְנָטַל מֵאֶחָד מִדַּעְתּוֹ וּמֵאֶחָד בְּעַל כָּרְחוֹ, וְלֹא יָדַע מִמִּי נָטַל מִדַּעְתּוֹ וּמִמִּי נָטַל בְּעַל כָּרְחוֹ, בֵּין שֶׁהָיָה הַמִּקָּח בְּיָדוֹ בֵּין שֶׁהָיוּ שְׁנֵיהֶם תּוֹפְסִים בּוֹ, אֵין כָּאן עֵדוּת כְּלָל, וְכָל אֶחָד מֵהֶם נִשְׁבָּע כְּתַקָּנַת חֲכָמִים בִּנְקִיטַת חֵפֶץ, וְנוֹטֵל חֲצִי הַמִּקָּח וַחֲצִי הַדָּמִים. 

הַלּוֹקֵחַ מֵאֶחָד מֵחֲמִשָּׁה בְּנֵי אָדָם, וְכָל אֶחָד מֵהֶם תּוֹבֵעַ אוֹתוֹ וְאוֹמֵר: אֲנִי הוּא בַּעַל הַמִּקָּח, וְהוּא אֵינוֹ יוֹדֵעַ מִמִּי מֵהֶם לָקַח, מַנִּיחַ דְּמֵי הַמִּקָּח בֵּינֵיהֶם וּמִסְתַּלֵּק, וְיִהְיוּ הַדָּמִים מֻנָּחִים בְּבֵית דִּין עַד שֶׁיּוֹדוּ אוֹ עַד שֶׁיָּבֹא אֵלִיָּהוּ. וְאִם הוּא חָסִיד, נוֹתֵן דָּמִים לְכָל אֶחָד וְאֶחָד, כְּדֵי לָצֵאת יְדֵי שָׁמַיִם. 

לָקַח מֵקָּח מֵאֶחָד מֵחֲמִשָּׁה בְּנֵי אָדָם וְכָפַר בּוֹ וְנִשְׁבַּע עַל שֶׁקֶר, וְעָשָׂה תְּשׁוּבָה וַהֲרֵי הוּא רוֹצֶה לְשַׁלֵּם, וְכָל אֶחָד וְאֶחָד תּוֹבֵעַ אוֹתוֹ וְאוֹמֵר: אֲנִי הוּא שֶׁכָּפַרְתָּ בִּי וְנִשְׁבַּעְתָּ עַל שֶׁקֶר, וְהוּא אוֹמֵר: אֵינִי יוֹדֵעַ, חַיָּב לְשַׁלֵּם לְכָל אֶחָד וְאֶחָד, מִפְּנֵי שֶׁעָבַר עֲבֵרָה: 

הֲרֵי שֶׁטָּעַן עַל חֲבֵרוֹ וְאָמַר: מָכַרְתָּ לִי, וְהוּא אוֹמֵר: לֹא מָכַרְתִּי, אוֹ מָכַרְתִּי וְלֹא נָתַתָּ לִי הַדָּמִים, אוֹ שֶׁטָּעַן הַלּוֹקֵחַ וְאָמַר שֶׁנָּתַן הַדָּמִים וַעֲדַיִן לֹא מָשַׁךְ, אוֹ מָשַׁכְתִּי וְלֹא רָאִיתִי חֵפֶץ זֶה, וְהַמּוֹכֵר אוֹמֵר לוֹ: הוֹדַעְתִּיו לְךָ; אוֹ שֶׁאָמַר אֶחָד מֵהֶם: תְּנַאי הָיָה בֵּינֵינוּ, וְהָאֶחָד אוֹמֵר: לֹא הָיָה תְּנַאי כְּלָל; בְּכָל אֵלּוּ הַטְּעָנוֹת וְכַיּוֹצֵא בָּהֶם הַמּוֹצִיא מֵחֲבֵרוֹ עָלָיו הָרְאָיָה. לֹא הָיְתָה שָׁם רְאָיָה, נִשְׁבָּע הַכּוֹפֵר שֶׁמְּבַקְּשִׁים לְהוֹצִיא מִיָּדוֹ, שְׁבוּעַת הֶסֵת. וְאִם הוֹדָה בְּמִקְצַת הַטַּעֲנָה, יִשָּׁבַע, אוֹ שֶׁיֵּשׁ עָלָיו עֵד אֶחָד, נִשְׁבָּע שְׁבוּעַת הַתּוֹרָה כִּשְׁאָר הַטְּעָנוֹת כֻּלָּן. <small>הַגָּה: יֵשׁ מִי שֶׁכָּתַב, הָאוֹמֵר: שָׂדֶה מָכַרְתִּי וְאֵינִי יוֹדֵעַ לְמִי, וּבָא אֶחָד וְאָמַר: אֲנִי הַלּוֹקֵחַ, נֶאֱמָן <small><small>(הַגָּהוֹת מַיְמוֹנִי פֶּרֶק תְּשִׁיעִי מֵאִישׁוּת)</small>.</small> </small> 


Siman 223

הַמַּחֲלִיף פָּרָה בַּחֲמוֹר, וּמָשַׁךְ בַּעַל הַפָּרָה אֶת הַחֲמוֹר, וַעֲדַיִן הַפָּרָה בְּבֵיתוֹ, וְיָלְדָה, וְטָעַן בַּעַל הַפָּרָה שֶׁיָּלְדָה קֹדֶם שֶׁמָּשַׁךְ הַחֲמוֹר, וּבַעַל הַחֲמוֹר אוֹמֵר: אַחַר מְשִׁיכַת הַחֲמוֹר יָלְדָה, וְכֵן הַמּוֹכֵר שִׁפְחָתוֹ וְקִבֵּל הַמָּעוֹת, וְיָלְדָה, הַמּוֹכֵר אוֹמֵר שֶׁיָּלְדָה קֹדֶם שֶׁקִּבֵּל הַמָּעוֹת, וְהַלּוֹקֵחַ אוֹמֵר: אַחַר כָּךְ יָלְדָה, אֲפִלּוּ אִם הַלּוֹקֵחַ טוֹעֵן בָּרִי וְהַמּוֹכֵר טוֹעֵן שֶׁמָּא, עַל הַלּוֹקֵחַ לְהָבִיא רְאָיָה, אֲפִלּוּ אֵין הַפָּרָה וְהַשִּׁפְחָה בִּרְשׁוּת מוֹכֵר אֶלָּא עוֹמֶדֶת בָּאֲגַם; וְאִם לֹא הֵבִיא רְאָיָה, יִשָּׁבַע הַמּוֹכֵר עַל וְלַד הַפָּרָה בִּנְקִיטַת חֵפֶץ, וְעַל וְלַד הַשִּׁפְחָה יִשָּׁבַע הֶסֵת. וְאִם הַלּוֹקֵחַ מֻחְזָק, עַל הַמּוֹכֵר לְהָבִיא רְאָיָה. 

זֶה אוֹמֵר: אֵינִי יוֹדֵעַ, וְזֶה אוֹמֵר: אֵינִי יוֹדֵעַ, וְאֵינוֹ בִּרְשׁוּת אֶחָד מֵהֶם, עַל הַלּוֹקֵחַ לְהָבִיא רְאָיָה, <small>וְיֵשׁ אוֹמְרִים דַּאֲפִלּוּ הַתּוֹבֵעַ טוֹעֵן בָּרִי וְהַנִּתְבַּע שֶׁמָּא <small><small>(טוּר)</small> ;</small> </small> וְיֵשׁ מִי שֶׁאוֹמֵר שֶׁיַּחֲלֹקוּ. 

זֶה אוֹמֵר: בִּרְשׁוּתִי יָלְדָה, וְהָאַחֵר שׁוֹתֵק, זָכָה הַטּוֹעֵן בַּוָּלָד. 

מִי שֶׁהָיוּ לוֹ שְׁנֵי עֲבָדִים, גָּדוֹל וְקָטָן, אוֹ שְׁתֵּי שָׂדוֹת אַחַת גְּדוֹלָה וְאַחַת קְטַנָּה, הַלּוֹקֵחַ אוֹמֵר: גְּדוֹלָה לָקַחְתִּי, וְהַמּוֹכֵר אוֹמֵר: קְטַנָּה הִיא שֶׁלָּקַחְתָּ, עַל הַלּוֹקֵחַ לְהָבִיא רְאָיָה, אוֹ יִשָּׁבַע הַמּוֹכֵר הֶסֵת שֶׁלֹּא מָכַר אֶלָּא קָטָן. וְאִם הָיְתָה שָׁם הוֹדָאַת מִקְצָת, יִשָּׁבַע שְׁבוּעַת הַתּוֹרָה עַל הַמִּטַּלְטְלִים, וִיגַלְגֵּל עֲלֵיהֶם הַקַּרְקָעוֹת. 

אָמַר הַלּוֹקֵחַ: גָּדוֹל לָקַחְתִּי, וְהַמּוֹכֵר שׁוֹתֵק, זָכָה הַלּוֹקֵחַ בַּגָּדוֹל. וְאִם אָמַר הַמּוֹכֵר: אֵינִי יוֹדֵעַ, עַל הַלּוֹקֵחַ לְהָבִיא רְאָיָה, אוֹ יִשָּׁבַע הַמּוֹכֵר הֶסֵת שֶׁאֵינוֹ יוֹדֵעַ, וְאֵין לְזֶה אֶלָּא קָטָן: 


Siman 224

כָּל מִי שֶׁנּוֹלַד סָפֵק בִּרְשׁוּתוֹ, עָלָיו לְהָבִיא רְאָיָה. כֵּיצַד, הַמַּחֲלִיף פָּרָה בַּחֲמוֹר, וּמָשַׁךְ בַּעַל הַחֲמוֹר אֶת הַפָּרָה, וְלֹא הִסְפִּיק בַּעַל הַפָּרָה לִמְשֹׁךְ הַחֲמוֹר עַד שֶׁמֵּת הַחֲמוֹר, עַל בַּעַל הַחֲמוֹר לְהָבִיא רְאָיָה שֶׁהָיָה חֲמוֹרוֹ קַיָּם בִּשְׁעַת מְשִׁיכַת הַפָּרָה, וְכֵן כָּל כַּיּוֹצֵא בָּזֶה. <small>הַגָּה: וְיֵשׁ אוֹמְרִים דְּעַל בַּעַל הַפָּרָה לְהָבִיא רְאָיָה, דְּמֵאַחַר שֶׁקָּנָה הַחֲמוֹר בְּכָל מָקוֹם שֶׁהוּא, הֲרֵי הָיָה בִּרְשׁוּת בַּעַל הַפָּרָה וְעָלָיו לְהָבִיא רְאָיָה, כְּמוֹ שֶׁיִּתְבָּאֵר בְּסָמוּךְ לְעִנְיַן טַבָּח <small><small>(טוּר בְּשֵׁם הָרֹא"שׁ)</small> ;</small> וְאִם אֵינוֹ מֵבִיא רְאָיָה, יִשָּׁבַע הַמּוֹכֵר שֶׁלֹּא יָדַע הַמּוּמִין אֵלּוּ, וּפָטוּר <small><small>(מָרְדְּכַי פֶּרֶק הַמַּדִּיר)</small>.</small> רְאוּבֵן הֶחֱלִיף עִם שִׁמְעוֹן סוּס בְּיַיִן, וְכַאֲשֶׁר מָשַׁךְ שִׁמְעוֹן הַסּוּס בָּא גוֹי וּלְקָחוֹ מִמֶּנּוּ וְאָמַר שֶׁהַסּוּס נִגְנָב מִמֶּנּוּ, וְרוֹצֶה שִׁמְעוֹן לְהַחֲזִיק בַּיַּיִן שֶׁבְּיָדוֹ, אִם רְאוּבֵן מוֹדֶה שֶׁנִּגְנַב הַסּוּס, הָוֵי מֵקָּח טָעוּת וְיוּכַל שִׁמְעוֹן לְהַחֲזִיק מַה שֶּׁבְּיָדוֹ. אֲבָל אִם רְאוּבֵן אֵינוֹ מוֹדֶה, אָמְרִינָן הַגּוֹי מְשַׁקֵּר, וְצָרִיךְ לָתֵת הַיַּיִן לִרְאוּבֵן <small><small>(מָרְדְּכַי פֶּרֶק הַזָּהָב וּתְשׁוּבַת מַיְמוֹנִי דְּקִנְיָן סִימָן ו')</small>.</small> </small> 

מַחַט שֶׁנִּמְצָא בָּעֳבִי בֵּית הַכּוֹסוֹת וְנִקְּבָה אוֹתוֹ נֶקֶב מְפֻלָּשׁ, אִם נִמְצָא עָלֶיהָ קוֹרֶט דָּם, בְּיָדוּעַ שֶׁזּוֹ נִטְרְפָה קוֹדֶם שְׁחִיטָה; לְפִיכָךְ אִם הִגְלִיד <small><small>(פֵּרוּשׁ, עוֹר דַּק שֶׁעָלָה עַל הַמַּכָּה, עָרוּךְ וְרַשִׁ"י פֵרַשׁ קרושט"א)</small></small> פִּי הַמַּכָּה, בְּיָדוּעַ שֶׁזּוֹ נִטְרְפָה שְׁלֹשָׁה יָמִים קוֹדֶם שְׁחִיטָה; לֹא הִגְלִיד פִּי הַמַּכָּה, הֲרֵי זֶה סָפֵק, וְעַל הַטַּבָּח לְהָבִיא רְאָיָה שֶׁקֹּדֶם לְקִיחָתוֹ נִטְרְפָה, שֶׁהֲרֵי בִּרְשׁוּתוֹ נוֹלַד הַסָפֵק, וְאִם לֹא הֵבִיא רְאָיָה, יְשַׁלֵּם הַדָּמִים לַמּוֹכֵר: 


Siman 225

כָּל הַמּוֹכֵר קַרְקַע אוֹ עֶבֶד אוֹ מִטַּלְטְלִין, הֲרֵי זֶה חַיָּב בְּאַחֲרָיוּתָן. כֵּיצַד, <small><small>(אִם בָּא אֶחָד)</small></small> וְהוֹצִיא הַמִּקָּח מִיָּד הַלּוֹקֵחַ מֵחֲמַת הַמּוֹכֵר, חוֹזֵר הַלּוֹקֵחַ וְנוֹטֵל כָּל הַדָּמִים שֶׁנָּתַן מִן הַמּוֹכֵר, שֶׁהֲרֵי נִלְקַח הַמִּקָּח מֵחֲמָתוֹ. כָּךְ הַדִּין בְּכָל מִמְכָּר, אַף עַל פִּי שֶׁלֹּא פֵרַשׁ הַלּוֹקֵחַ דָּבָר זֶה, אֶלָּא קָנָה סְתָם. אֲפִלּוּ מָכַר הַקַּרְקַע בִּשְׁטָר, וְלֹא הִזְכִּיר בּוֹ אַחֲרָיוּת, הֲרֵי זֶה חַיָּב בְּאַחֲרָיוּתוֹ, שֶׁאַחֲרָיוּת שֶׁלֹּא נִזְכַּר, טָעוּת סוֹפֵר הוּא. 

בַּמֶּה דְּבָרִים אֲמוּרִים, כְּשֶׁהוֹצִיא הַמִּקָּח מִיָּד הַלּוֹקֵחַ בְּבֵית דִּין שֶׁל יִשְׂרָאֵל, כְּגוֹן שֶׁהָיָה הַמִּקָּח מִטַּלְטְלִין וְהָיוּ גְּנוּבִים אוֹ גְּזוּלִין, אוֹ שֶׁהָיְתָה הַקַּרְקַע גְּזוּלָה, אוֹ שֶׁבָּא בַּעַל חוֹב שֶׁל מוֹכֵר וּטְרָפָהּ מִיַּד הַלּוֹקֵחַ, וְהַכֹּל בְּבֵית דִּין שֶׁל יִשְׂרָאֵל. אֲבָל אִם גּוֹי הוּא שֶׁהוֹצִיא הַמִּקָּח מֵהַלּוֹקֵחַ, בֵּין בְּדִין הַמֶּלֶךְ בֵּין בְּעַרְכָּאוֹת שֶׁלָּהֶם, אֵין הַמּוֹכֵר חַיָּב בְּאַחֲרָיוּתוֹ, וְאַף עַל פִּי שֶׁהַגּוֹי טוֹעֵן שֶׁהַמּוֹכֵר גָּנַב חֵפֶץ זֶה אוֹ גְּזָלוֹ מִמֶּנּוּ, וְהֵבִיא עֵדֵי גוֹיִים עַל כָּךְ, אֵין הַמּוֹכֵר חַיָּב כְּלוּם, שֶׁזֶּה אֹנֶס הוּא וְאֵין הַמּוֹכֵר חַיָּב בְּאַחֲרָיוּת אֹנֶס. 

בַּמֶּה דְּבָרִים אֲמוּרִים, בְּשֶׁלֹּא הִתְנָה עִמּוֹ. אֲבָל אִם הִתְנָה עִמּוֹ שֶׁכָּל אֹנֶס שֶׁיִּוָּלֵד בְּקַרְקַע זֶה יִהְיֶה חַיָּב לְשַׁלֵּם, אֲפִלּוּ בָּא גּוֹי וּגְזָלָהּ מֵחֲמַת הַמּוֹכֵר, חַיָּב לְשַׁלֵּם. אֲבָל אִם נִפְסַק הַנָּהָר שֶׁהָיָה מַשְׁקֶה אוֹתָהּ, אוֹ שֶׁחָזַר הַנָּהָר לַעֲבֹר בְּתוֹכָהּ וְנַעֲשֵׂית בְּרֵכָה, אוֹ שֶׁבָּאָה זְוָעָה וְהִשְׁחִית אוֹתָהּ, הֲרֵי זֶה פָּטוּר, שֶׁאֵלּוּ וְכַיּוֹצֵא בָּהֶן אֹנֶס שֶׁאֵינוֹ מָצוּי הוּא, וְלֹא עָלָה עַל לֵב הַמּוֹכֵר דְּבַר זֶה הַפֶּלֶא בְּעֵת שֶׁהִתְנָה. וְהוּא הַדִּין לְכָל תְּנַאי מָמוֹן, שֶׁאוֹמְדִים דַּעַת הַמַּתְנֶה וְאֵין כּוֹלְלִין בְּאוֹתוֹ תְּנַאי, אֶלָּא דְּבָרִים הַיְדוּעִים שֶׁבִּגְלָלָן הָיָה הַתְּנַאי וְהֵם שֶׁהָיוּ בְּדַעַת הַמַּתְנֶה בְּעֵת שֶׁהִתְנָה. 

מַעֲשֶׂה בְּאֶחָד שֶׁשָּׂכַר מַלָּחִים לְהָבִיא שׁוּמְשְׁמִים לְמָקוֹם פְּלוֹנִי, וְהִתְנָה עִמָּהֶם שֶׁהֵם חַיָּבִים בְּכָל אֹנֶס שֶׁיֶּאֱרַע לָהֶם עַד שֶׁיַּגִּיעוּ הַשּׁוּמְשְׁמִים לְמָקוֹם פְּלוֹנִי, וְנִפְסַק הַנָּהָר שֶׁהָיוּ מוֹלִיכִים בּוֹ, וְאָמְרוּ חֲכָמִים: זֶה אֹנֶס שֶׁאֵינוֹ מָצוּי, וְאֵין חַיָּבִין לְהוֹלִיךְ הַשּׁוּמְשְׁמִים עַל גַּבֵּי בְּהֵמָה עַד אוֹתוֹ מָקוֹם, וְכֵן כָּל כַּיּוֹצֵא בָּזֶה. 

אִם הִתְנָה הַמּוֹכֵר בְּפֵרוּשׁ שֶׁלֹּא יִהְיֶה עָלָיו אַחֲרָיוּת, אֲפִלּוּ אִם נוֹדַע בְּוַדַּאי שֶׁהָיְתָה גְּזוּלָה, וְהוֹצִיאָהּ הַנִּגְזָל מִיָּד הַלּוֹקֵחַ, אֵין הַמּוֹכֵר חַיָּב. וְאֵין צָרִיךְ לוֹמַר שֶׁאִם בָּא בַּעַל חוֹב וּטְרָפָהּ, שֶׁאֵינוֹ מַחֲזִיר לוֹ כְּלוּם, שֶׁכָּל תְּנַאי שֶׁבְּמָמוֹן, קַיָּם. 

הַמּוֹכֵר לַחֲבֵרוֹ מַרְתֵּף שֶׁל יַיִן, וְהִתְנוּ בֵינֵיהֶם שֶׁלֹּא יִהְיֶה אַחֲרָיוּת עַל הַמּוֹכֵר רַק אִם תִּשָּׁבֵר חָבִית אוֹ תִּשָּׁפֵךְ בִּלְבַד, וְלֹא יִהְיֶה אַחֲרָיוּת עַל הַלּוֹקֵחַ אֶלָּא לְעִנְיַן הַטַּעַם בִּלְבַד, כְּגוֹן אִם יַחֲמִיץ, אִם אַחַר כָּךְ לֹא אֵרַע כִּי אִם אֹנֶס נִסוּךְ, הוּא עַל הַמּוֹכֵר: 


Siman 226

רְאוּבֵן שֶׁמָּכַר שָׂדֶה לְשִׁמְעוֹן שֶׁלֹּא בְּאַחֲרָיוּת, וּבָא לֵוִי וְהוֹצִיאָהּ מִיַּד שִׁמְעוֹן, אִם רָצָה רְאוּבֵן לַעֲשׂוֹת דִּין עִם לֵוִי, עוֹשֶׂה, וְאֵין לֵוִי יָכוֹל לוֹמַר: מַה לִּי וּלְךָ וַהֲרֵי אֵין עָלֶיךָ אַחֲרָיוּת, שֶׁהֲרֵי רְאוּבֵן אוֹמֵר לוֹ: אֵין רְצוֹנִי שֶׁיִּהְיֶה לְשִׁמְעוֹן תַּרְעֹמֶת עָלַי שֶׁהִפְסִיד בִּגְלָלִי. <small>אֲבָל אִם נָתַן לוֹ בְּמַתָּנָה, לֹא יוּכַל לִטְעֹן בַּעֲדוֹ, דְּהָא לֵיכָּא כָּאן תַּרְעֹמֶת <small><small>(בֵּית יוֹסֵף בְּשֵׁם הָרַשְׁבָּ"א)</small>.</small> </small> 

רְאוּבֵן שֶׁמָּכַר שָׂדֶה לְשִׁמְעוֹן שֶׁלֹּא בְּאַחֲרָיוּת, וְחָזַר וּלְקָחָהּ מִשִּׁמְעוֹן בְּאַחֲרָיוּת, וּבָא בַּעַל חוֹב שֶׁל רְאוּבֵן לִטְרֹף אוֹתָהּ מִמֶּנּוּ, אֵינוֹ יָכוֹל לַחֲזֹר עַל שִׁמְעוֹן, שֶׁאַף עַל פִּי שֶׁלֹּא קִבֵּל עָלָיו אַחֲרָיוּת לְשִׁמְעוֹן, אַחֲרָיוּת עַצְמוֹ קִבֵּל שֶׁלֹּא יִהְיֶה הוּא הַמּוֹכֵר וְהוּא הַמּוֹצִיא לְעַצְמוֹ. אֲבָל אִם בָּא בַּעַל חוֹב שֶׁל יַעֲקֹב אָבִיו וּטְרָפָהּ מִיַּד רְאוּבֵן, חוֹזֵר וְגוֹבֶה כָּל הַדָּמִים מִשִּׁמְעוֹן. 

הַמּוֹכֵר שָׂדֶה לַחֲבֵרוֹ שֶׁלֹּא בְּאַחֲרָיוּת, חַיָּב בְּאַחֲרָיוּת דְּנַפְשֵׁהּ. וְדַוְקָא בִּזְכוּת שֶׁיֵּשׁ לוֹ בִּשְׁעַת מְכִירָה, אֲבָל אִם בָּא לוֹ זְכוּת לְאַחַר מִכָּאן, חוֹזֵר עָלָיו. 

אַפּוֹטְרוֹפְּסִים שֶׁמָּכְרוּ בְּנִּכְסֵי יְתוֹמִים, לָא אַמְרִינָן דְּאַחֲרָיוּת דְּנַפְשַׁיְהוּ קַבִּילוּ. 

הַמּוֹכֵר קַרְקַע לַחֲבֵרוֹ, וְאַחַר שֶׁקָּנָה הַלּוֹקֵחַ בְּאֶחָד מֵהַדְּרָכִים שֶׁקּוֹנִים בָּהֶם, קֹדֶם שֶׁיִּשְׁתַּמֵּשׁ בָּהּ, יָצְאוּ עָלָיו מְעַרְעֲרִין, הֲרֵי זֶה יָכוֹל לַחֲזֹר בּוֹ, שֶׁאֵין לְךָ מוּם גָּדוֹל מִזֶּה, שֶׁעֲדַיִן לֹא נֶהֱנָה בּוֹ וּבָאוּ הַתּוֹבְעִים. לְפִיכָךְ, יְבַטֵּל הַמִּקָּח וְיַחֲזִיר הַמּוֹכֵר אֶת הַדָּמִים, וְיַעֲשֶׂה דִּין עִם הַמְעַרְעֲרִים. וְאִם נִשְׁתַּמֵּשׁ בָּהּ הַלּוֹקֵחַ כָּל שֶׁהוּא, וַאֲפִלּוּ דָּשׁ אַמֶּצֶר שֶׁלָּהּ וְעֵרְבוֹ עִם הָאָרֶץ, אֵינוֹ יָכוֹל לַחֲזֹר בּוֹ, אֶלָּא עוֹשֶׂה דִּין עִם הַמְעַרְעֵרִים, וְאִם הוֹצִיאָהּ מִיָּדוֹ בַּדִּין יַחֲזֹר עַל הַמּוֹכֵר, כְּדִין כָּל הַנִּטְרָפִין. <small>הַגָּה: כָּל זֶה מַיְרֵי בְּעִרְעוּר שֶׁלֹּא נִתְבָּרֵר עֲדַיִן לְגַמְרֵי, אֲבָל בֵּית דִּין רוֹאִין שֶׁיֵּשׁ אֲמַתְלָא בְּדִבְרֵי הַמְעַרְעֵר. אֲבָל אִם לֹא יָצָא רַק קוֹל בְּעָלְמָא, אֲפִלּוּ לֹא נִתְקַיֵּם הַמִּקָּח לְגַמְרֵי, לֹא יָכוֹל לְבַטֵּל הַמִּקָּח בִּשְׁבִיל דְּבָרִים בְּעָלְמָא <small><small>(טוּר)</small>.</small> וְאִם חָזַר הַלּוֹקֵחַ מֵחֲמַת עִרְעוּר, אַף עַל פִּי שֶׁנִּתְבַּטֵּל הָעִרְעוּר אַחַר כָּךְ, נִתְבַּטֵּל הַמִּקָּח וּשְׁנֵיהֶן יְכוֹלִין לַחֲזֹר בּוֹ. אִם בָּא עִרְעוּר עַל הַשָּׂדֶה מֵחֲמַת שֶׁהַמּוֹכֵר הָיָה חַיָּב לַאֲחֵרִים, וְהַמּוֹכֵר אוֹמֵר שֶׁיֵּשׁ לוֹ שׁוֹבְרִים עַל הַחוֹבוֹת, מִקְרֵי עִרְעוּר וְיָכוֹל הַלּוֹקֵחַ לַחֲזֹר בּוֹ וְאֵין צָרִיךְ לִקְנוֹת דָּבָר וְלִשְׁמֹר שׁוֹבְרוֹ לְעוֹלָם <small><small>(שָׁם בְּשֵׁם הָרֹא"שׁ)</small>.</small> </small> 

אָסוּר לִמְכֹּר לַחֲבֵרוֹ קַרְקַע אוֹ מִטַּלְטֵל שֶׁיֵּשׁ עָלָיו עֵסֶק וְדִין, עַד שֶׁיּוֹדִיעוֹ. שֶׁאַף עַל פִּי שֶׁהָאַחֲרָיוּת עָלָיו, אֵין אָדָם רוֹצֶה שֶׁיִּתֵּן מָעוֹתָיו וְיֵרֶד לְדִין וְיִהְיֶה נִתְבָּע מֵאֲחֵרִים: 


Siman 227

אָסוּר לְהוֹנוֹת אֶת חֲבֵרוֹ, בֵּין בְּמִקָּחוֹ בֵּין בְּמִמְכָּרוֹ. וְאֵיזֶה מֵהֶם שֶׁאִנָּה, בֵּין לוֹקֵחַ בֵּין מוֹכֵר, עוֹבֵר בְּלָאו. 

כַּמָּה תִהְיֶה הָאוֹנָאָה וְיִהְיֶה חַיָּב לְהָשִׁיב, שְׁתוּת בְּשָׁוֶה. כֵּיצַד, הֲרֵי שֶׁמָּכַר שְׁוֵה שֵׁשׁ בְּחָמֵשׁ אוֹ שְׁוֵה שֶׁבַע בְּשֵׁשׁ, אוֹ שְׁוֵה חָמֵשׁ בְּשֵׁשׁ, אוֹ שְׁוֵה שֵׁשׁ בְּשֶׁבַע, הֲרֵי זוֹ אוֹנָאָה וְנִקְנֶה הַמִּקָּח, וְחַיָּב הַמְאַנֶּה לְשַׁלֵּם הָאוֹנָאָה וּלְהַחֲזִירָהּ כֻּלָּהּ לַמִּתְאַנֶּה. 

הָיְתָה הָאוֹנָאָה פָּחוֹת מִזֶּה בְּכָל שֶׁהוּא, כְּגוֹן שֶׁמָּכַר שְׁוֵה שִׁבְעִים בְּשִׁשִּׁים וּפְרוּטָה, אֵינוֹ חַיָּב לְהַחֲזִיר כְּלוּם, שֶׁכָּל פָּחוֹת מִשְּׁתוּת דֶּרֶךְ הַכֹּל לִמְחֹל בּוֹ. 

הָיְתָה הָאוֹנָאָה יְתֵרָה עַל הַשְּׁתוּת כָּל שֶׁהוּא, כְּגוֹן שֶׁמָּכַר שְׁוֵה שִׁשִּׁים בַּחֲמִשִּׁים פָּחוֹת פְּרוּטָה, בָּטֵל הַמִּקָּח, וְהַמִּתְאַנֶּה יָכוֹל לְהַחֲזִיר הַחֵפֶץ וְלֹא יִקְנֶה כְּלָל, אֲבָל הַמְאַנֶּה אֵינוֹ יָכוֹל לַחֲזֹר, אִם רָצָה זֶה וְקִבֵּל. <small>וְיֵשׁ אוֹמְרִים דְּאַף הַמְאַנֶּה יָכוֹל לַחֲזֹר בּוֹ, אֶלָּא אִם כֵּן נִתְרַצָה הַמִּתְאַנֶּה פַּעַם אַחַת, אוֹ שֶׁשָּׁתַק יוֹתֵר מִן הַשִּׁעוּר שֶׁיִּתְבָּאֵר בְּסָמוּךְ סָעִיף ז' <small><small>(טוּר בְּשֵׁם הר"י וְהָרֹא"שׁ)</small>.</small> מָכַר לוֹ שְׁוֵה ס' בנ"א אוֹ לְהֵיפֶךְ, דְּלֵיכָּא כָאן אוֹנָאָה שְׁתוּת, וּלְגַבֵּי אֶחָד הָוֵי בִּטּוּל מֵקָּח וּלְגַבֵּי שֵׁנִי מְחִילָה, אָזְלֵינָן בָּתַר הַמִּקָּח הֵן לְעִנְיַן בִּטּוּל מֵקָּח הֵן לְעִנְיַן מְחִילָה, דְּטָעוּ אִינְשֵׁי בְּמִקָּח וְלֹא בְּמָעוֹת <small><small>(מָרְדְּכַי פֶּרֶק הַזָּהָב)</small>.</small> </small> 

אֵין הַמְאַנֶּה חַיָּב לְהַחֲזִיר עַד שֶׁתִּהְיֶה הָאוֹנָאָה יָתֵר עַל פְּרוּטָה. הָיְתָה פְּרוּטָה בְּשָׁוֶה, אֵינוֹ מַחֲזִיר. <small>וְיֵשׁ אוֹמְרִים דְּחַיָב לְהַחֲזִיר פְּרוּטָה <small><small>(טוּר בְּשֵׁם הרמ"ה וְהָרֹא"שׁ)</small>.</small> </small> 

יֵשׁ לְהִסְתַּפֵּק אִם מֻתָּר לְהוֹנוֹת אֶת חֲבֵרוֹ בְּפָחוֹת מִשְּׁתוּת, אִם יֵשׁ בָּאוֹנָאָה שְׁוֵה פְרוּטָה. אֲבָל מַטְבֵּעַ, כָּל זְמַן שֶׁלֹּא הִגִּיעַ לִכְדֵי אוֹנָאָה, מֻתָּר לְכַתְּחִלָּה לְהוֹצִיאָהּ בְּיָפֶה. 

עַד מָתַי יָכוֹל לַחֲזֹר וְלִתְבֹּעַ אוֹנָאָתוֹ בִּשְׁתוּת וּלְבַטֵּל הַמִּקָּח בְּיוֹתֵר מִשְּׁתוּת, עַד כְּדֵי שֶׁיַּרְאֶה לְתַגָּר אוֹ לִקְרוֹבוֹ. וְאִם שָׁהָה יוֹתֵר, אֵינוֹ יָכוֹל לַחֲזֹר וְלֹא לִתְבֹּעַ אוֹנָאָתוֹ. וְאִם יְבָרֵר שֶׁהָיָה לוֹ אֹנֶס, וְעַל כֵּן לֹא חָקַר בְּתוֹךְ זְמַן זֶה לֵידַע אִם נִתְאַנָּה, יָכוֹל לַחֲזֹר בּוֹ עֲדַיִן. <small>הָיָה יוֹדֵעַ הַלּוֹקֵחַ, בְּשָׁעָה שֶׁלְּקָחוֹ, שֶׁנִּתְאַנָּה, וְשָׁתַק, וּמִיָּד אַחַר הַלְּקִיחָה, קֹדֶם <small><small>(זְמַן)</small></small> שֶׁיַּרְאֶה לְתַגָּר אוֹ לִקְרוֹבוֹ, תּוֹבֵעַ אוֹנָאָתוֹ, לָא אַמְרִינָן דְּמָחַל הוֹאִיל וְיָדַע <small><small>(מָרְדְּכַי סוֹף פֶּרֶק הַזָּהָב)</small>.</small> </small> 

בַּמֶּה דְּבָרִים אֲמוּרִים, בְּלוֹקֵחַ, שֶׁהֲרֵי הַמִּקָּח בְּיָדוֹ וּמַרְאֵהוּ. אֲבָל הַמּוֹכֵר, חוֹזֵר בְּאוֹנָאָה לְעוֹלָם, וְאֵין צָרִיךְ לוֹמַר בְּבִטּוּל מֵקָּח, שֶׁאֵינוֹ יוֹדֵעַ דְּמֵי זֶה שֶׁמָּכַר עַד שֶׁיִּרְאֶה כְּמוֹתוֹ שֶׁנִּמְכַּר בַּשּׁוּק. לְפִיכָךְ, אִם הָיָה הַמִּקָּח דָּבָר שֶׁאֵין בְּמִינוֹ שִׁנּוּי וְהוּא כֻּלּוֹ שָׁוֶה, כְּגוֹן פִּלְפְּלִין וְכַיּוֹצֵא בָּהֶם, אֵינוֹ חוֹזֵר אֶלָּא עַד כְּדֵי שֶׁיִּשְׁאַל עַל שַׁעַר שֶׁבַּשּׁוּק בִּלְבַד. וְכֵן אִם נוֹדַע שֶׁבָּא לְיָדוֹ בְּמִמְכָּרוֹ, וְיָדַע שֶׁטָּעָה וְלֹא תָבַע, אֵינוֹ יָכוֹל לַחֲזֹר וְלִתְבֹּעַ, שֶׁהֲרֵי מָחַל. 

בַּמֶּה דְּבָרִים אֲמוּרִים, בְּשֶׁלֹּא נִשְׁתַּנָּה הַשַּׁעַר. אֲבָל אִם נִשְׁתַּנָּה הַשַּׁעַר וּמִפְּנֵי כָּךְ רוֹצֶה לַחֲזֹר בּוֹ, אֵינוֹ רַשַּׁאי. <small>הַגָּה: אָמַר הַמְאַנֶּה שֶׁנִּשְׁתַּנָּה הַשַּׁעַר, וּמִתְאַנֶּה אוֹמֵר שֶׁלֹּא נִשְׁתַּנָּה, עַל הַמִּתְאַנֶּה לְהָבִיא רְאָיָה, דְּדֶרֶךְ הַשְּׁעָרִים לְהִשְׁתַּנּוֹת תָּמִיד <small><small>(מָרְדְּכַי סוֹף פֶּרֶק הַמַּדִּיר)</small>.</small> </small> וְכֵן אִם מָכַר מִפְּנֵי דָּחְקוֹ, וְזִלְזֵל בִּמְכִירָתוֹ יוֹתֵר מִכְּדֵי שֶׁהַדַּעַת טוֹעָה, שֶׁנִּכַּר שֶׁמִּפְּנֵי דָּחְקוֹ הֻצְרַךְ לְזַלְזֵל, אֵינוֹ יָכוֹל לַחֲזֹר, דְּיָדַע וּמָחִיל. 

הַמּוֹכֵר לַחֲבֵרוֹ שְׁוֵה אַרְבַּע בְּחָמֵשׁ, שֶׁהֲרֵי הַמִּקָּח בָּטֵל, וְלֹא הִסְפִּיק לְהַרְאוֹתוֹ לְתַגָּר אוֹ לִקְרוֹבוֹ, וְהוּקַר וְעָמַד בְּשֶׁבַע, לוֹקֵחַ יָכוֹל לַחֲזֹר בּוֹ וְלֹא הַמּוֹכֵר, שֶׁהֲרֵי הַלּוֹקֵחַ אוֹמֵר לַמּוֹכֵר: אִלּוּ לֹא הוֹנֵתָנִי לֹא הָיִיתָ יָכוֹל לַחֲזֹר וְעַתָּה שֶׁהוֹנֵתָנִי תַחֲזֹר, הֵיאַךְ יְהֵא חוֹטֵא נִשְׂכָּר. 

וְכֵן מוֹכֵר שֶׁמָּכַר שְׁוֵה חָמֵשׁ בְּאַרְבַּע, וְזָל וְעָמַד בְּשָׁלֹשׁ, מוֹכֵר יָכוֹל לַחֲזֹר וְלֹא לוֹקֵחַ, שֶׁהֲרֵי אוֹמֵר לוֹ הַמּוֹכֵר לַלּוֹקֵחַ: לֹא מִפְּנֵי שֶׁהוֹנֵתָנִי תַּחֲזֹר בִּי. 

הַמּוֹכֵר שְׁוֵה חָמֵשׁ בְּשֵׁשׁ, וְלֹא הִסְפִּיק לְהַרְאוֹתוֹ עַד שֶׁהוּקַר וְעָמַד בִּשְׁמֹנֶה, הֲרֵי הַמּוֹכֵר חַיָּב לְהַחֲזִיר הָאַחַת שֶׁל אוֹנָאָה, שֶׁהֲרֵי נִקְנָה הַמִּקָּח וְחַיָּב לְהַחֲזִיר, וּכְשֶׁהוּקַר, בִּרְשׁוּת לוֹקֵחַ הוּקַר. 

וְכֵן אִם מָכַר שֵׁשׁ בְּחָמֵשׁ, וְהוּזְלוּ וְעָמְדוּ עַל שָׁלֹשׁ, הֲרֵי הַלּוֹקֵחַ חַיָּב לְהַחֲזִיר סֶלַע אַחַת שֶׁל אוֹנָאָה, שֶׁהֲרֵי נִקְנָה הַמִּקָּח, וּבִרְשׁוּת לוֹקֵחַ הוּזַל. 

כְּשֵׁם שֶׁיֵּשׁ אוֹנָאָה לְהֶדְיוֹט כָּךְ יֵשׁ אוֹנָאָה לְתַגָּר, אַף עַל פִּי שֶׁהוּא בָּקִי. 

בְּכָל הַמִּטַּלְטְלִים שַׁיָּךְ אוֹנָאָה, אֲפִלּוּ בִּסְפָרִים וַאֲפִלּוּ בַּאֲבָנִים טוֹבוֹת וּמַרְגָּלִיּוֹת, וְיֵשׁ לַלּוֹקֵחַ לַחֲזֹר בָּהֶם עַד שֶׁיַּרְאֶה אוֹתָם לְתַגָּרִים הַבְּקִיאִים בָּהֶם בְּכָל מָקוֹם שֶׁהֵם, שֶׁאֵין הַכֹּל בְּקִיאִין בִּדְבָרִים אֵלּוּ. לְפִיכָךְ, אִם לֹא הָיָה מַכִּיר בְּאוֹתָהּ מְדִינָה, וְהוֹלִיךְ הַמִּקָּח לְמָקוֹם אַחֵר, אוֹ שֶׁבָּא הַבָּקִי לְאַחַר זְמַן מְרֻבֶּה וְהוֹדִיעוֹ שֶׁטָּעָה, הֲרֵי זֶה חוֹזֵר. 

יֵשׁ אוֹנָאָה בְּמַטְבְּעוֹת עַד שְׁתוּת. כֵּיצַד, הֲרֵי שֶׁהָיָה דִינָר זָהָב בּכ"ד דִּינָר כֶּסֶף, וְצֵרְפָהּ בְּעֶשְׂרִים דִּינָר אוֹ בְּכ"ח, הֲרֵי זֶה מַחֲזִיר הָאוֹנָאָה. הָיָה יָתֵר עַל זֶה, בָּטֵל הַצֵּרוּף. פָּחוֹת מִכָּאן, מְחִילָה. וְכֵן אִם הָיָה הַסֶלַע חֲסֵר שְׁתוּת, וְהָיוּ מוֹצִיאִים הַסְלָעִים בְּמִנְיָן וְלֹא בְּמִשְׁקָל, מַחֲזִיר הָאוֹנָאָה, שֶׁאִם הָיוּ מוֹצִיאִים בְּמִשְׁקָל, אֲפִלּוּ בְּכָל שֶׁהוּא, חוֹזֵר. <small>הַגָּה: וְיֵשׁ אוֹמְרִים דְּשִׁעוּר אוֹנָאָה בְּמַטְבֵּעַ, אֶחָד מִי"ב. וּפָחוֹת מִזֶּה הָוֵי מְחִילָה, יֶתֶר עַל זֶה בִּטּוּל מֵקָּח <small><small>(טוּר בְּשֵׁם הָרֹא"שׁ וְהַמַּגִּיד פֶּרֶק י"ב בְּשֵׁם הָרַמְבַּ"ן)</small>.</small> וְכָל זְמַן דְּהָוֵי מְחִילָה, מֻתָּר לְהוֹצִיאוֹ לְכַתְּחִילָה בְּיָפֶה, כְּמוֹ שֶׁנִּתְבָּאֵר סָעִיף ו'.</small> 

עַד מָתַי חַיָּב לְהַחֲזִיר הַדִּינָר אוֹ הַסֶלַע, בַּכְּרַכִּים, עַד כְּדֵי שֶׁיַּרְאֶה לְשֻׁלְחָנִי; וּבַכְּפָרִים, שֶׁאֵין הַשֻּׁלְחָנִי מָצוּי שָׁם, יֵשׁ לוֹ לְהַחֲזִיר עַד עַרְבֵי שַׁבָּתוֹת, שֶׁבָּא לְהוֹצִיאָהּ. שֶׁאֵין מַכִּיר הַסֶלַע וְחֶסְרוֹנָהּ וְדָמֶיהָ, אֶלָּא הַשֻּׁלְחָנִי. וְאַחַר זְמַן זֶה אֵין הַמְאַנֶּה חַיָּב לְהַחֲלִיפָהּ. וּמִיהוּ, מִדַּת חֲסִידוּת לְהַחֲלִיפָהּ אֲפִלּוּ לְאַחַר זְמַן זֶה, אִם הוּא מַכִּירָהּ, וּבִלְבַד שֶׁתֵּצֵא עַל יְדֵי הַדְּחָק. 

נִפְחֲתָהּ, וְחָסְרָהּ כְּדֵי אוֹנָאָה, אָסוּר לְקַיְּמָהּ, מִפְּנֵי שֶׁבְּקַל מְרַמִּין בָּהּ. וְלֹא יִמְכְּרֶנָּה לְאַנָּס אוֹ לְתַגָּר, מִפְּנֵי שֶׁמְּרַמִּין בָּהּ אֲחֵרִים. וְלֹא יַעֲשֶׂנָּה מִשְׁקָל וְלֹא יִזְרְקֶנָּה לְתוֹךְ גְּרוּטָאוֹתָיו <small><small>(פֵּרוּשׁ, שִׁבְרֵי כְּלֵי כֶּסֶף וּשְׁאָר מַתָּכוֹת)</small>,</small> אֶלָּא יַתִּיכֶנָּה אוֹ יִקְּבֶנָּה בְּאֶמְצָעָהּ, וְיִתְלֶנָּה בְּצַוַּאר בִּתּוֹ, אֲבָל לֹא יִקְּבֶנָּה מִן הַצַּד. וְאִם חָסַר עַד שֶׁעָמַד עַל חֶצְיוֹ, כְּגוֹן סֶלַע שֶׁעָמַד עַל שֶׁקֶל וְשֶׁקֶל שֶׁעָמַד עַל דִּינָר וְדִינָר עַל חֶצְיוֹ, מֻתָּר לְקַיְמוֹ שֶׁאָז אִי אֶפְשָׁר לְרַמּאוֹת בָּהּ מִפְּנֵי שֶׁנִּכַּר לַכֹּל הַפְּחָת שֶׁלּוֹ. <small>הַגָּה: וּמַטְבֵּעַ שֶׁאֵין לוֹקְחִין אוֹתָהּ רַק בְּמִשְׁקָל, מֻתָּר לְקַיְּמָהּ, שֶׁכָּל הַלּוֹקֵח יִשְׁקְלֶנָּה <small><small>(רַבֵּנוּ יְרוּחָם נ"ט ח"ג)</small>.</small> </small> 

הַלּוֹקֵחַ בְּדָמִים אַכְסָרָה <small><small>(פֵּרוּשׁ, בְּלֹא מִנְיַן וּבְלֹא מִדָּה וּבְלֹא מִשְׁקָל)</small>,</small> כְּגוֹן שֶׁחָפַן מָעוֹת וְאָמַר לוֹ: מְכֹר לִי פָּרָתְךָ בְּאֵלּוּ, קָנָה וּמַחֲזִיר אוֹנָאָה. וְהוּא הַדִּין לְלוֹקֵחַ פֵּרוֹת אַכְסָרָה בְּסֶלַע אוֹ בִשְׁתַּיִם, שֶׁקָּנָה וּמַחֲזִיר אוֹנָאָה. <small>הַגָּה: וְיֵשׁ אוֹמְרִים דִּסְפֵיקָא הָוֵי וְאֵין מוֹצִיאִין מָמוֹן מִיַּד הַמְאַנֶּה <small><small>(טוּר בְּשֵׁם הָרֹא"שׁ)</small>.</small> </small> 

הַמַּחֲלִיף כֵּלִים בְּכֵלִים אוֹ בְּהֵמָה בִּבְהֵמָה, אֲפִלּוּ מַחַט בְּשִׁרְיוֹן אוֹ <small><small>(טָלֶה)</small></small> בְּסוּס, אֵין לוֹ אוֹנָאָה, שֶׁזֶּה רוֹצֶה בַּמַּחַט יוֹתֵר מֵהַשִּׁרְיוֹן. אֲבָל הַמַּחֲלִיף פֵּרוֹת בְּפֵרוֹת, בֵּין שֶׁשָּׁמוּ אוֹתָם קֹדֶם מְכִירָה בֵּין שֶׁשָּׁמוּ אוֹתָם אַחַר מְכִירָה, יֵשׁ לָהֶם אוֹנָאָה. 

הָאוֹמֵר לַחֲבֵרוֹ: עַל מְנַת שֶׁאֵין לְךָ עָלַי אוֹנָאָה, יֵשׁ לוֹ עָלָיו אוֹנָאָה. בַּמֶּה דְּבָרִים אֲמוּרִים, בִּסְתָם, שֶׁאֵינוֹ יוֹדֵעַ כַּמָּה אוֹנָאָה יֵשׁ בּוֹ כְּדֵי שֶׁיִּמְחֹל; וְאֵין צָרִיךְ לוֹמַר אִם אָמַר: עַל מְנַת שֶׁאֵין בּוֹ אוֹנָאָה, שֶׁהֲרֵי יֵשׁ בּוֹ. אֲבָל בִּמְפָרֵשׁ, אֵין לוֹ אוֹנָאָה. כֵּיצַד, מוֹכֵר שֶׁאָמַר לַלּוֹקֵחַ: "חֵפֶץ זֶה שֶׁאֲנִי נוֹתֵן לְךָ בְּמָאתַיִם, יוֹדֵעַ אֲנִי שֶׁאֵינוֹ שָׁוֶה אֶלָּא מֵאָה, עַל מְנַת שֶׁאֵין לְךָ עָלַי אוֹנָאָה אֲנִי מוֹכֵר לְךָ", אֵין לוֹ עָלָיו אוֹנָאָה. וְכֵן לוֹקֵחַ שֶׁאָמַר לַמּוֹכֵר: "חֵפֶץ זֶה שֶׁאֲנִי לוֹקֵחַ מִמְּךָ בְּק' יוֹדֵעַ אֲנִי שֶׁשָּׁוֶה ר', עַל מְנַת שֶׁאֵין לְךָ עָלַי אוֹנָאָה אֲנִי לוֹקֵחַ מִמְּךָ", אֵין לוֹ עָלָיו אוֹנָאָה. 

הַמּוֹכֵר חֵפֶץ לַחֲבֵרוֹ בְּמָנֶה, וְאָמַר לֵהּ: "חֵפֶץ זֶה אֵינוֹ שָׁוֶה אֶלָּא זוּז אֶחָד, עַל מְנַת שֶׁאֵין לְךָ עָלַי אוֹנָאָה", יֵשׁ לוֹ עָלָיו אוֹנָאָה, שֶׁהֲרֵי אוֹמֵר: כֵּיוָן שֶׁרָאִיתִי שֶׁאָמַר שֶׁאֵינוֹ שָׁוֶה אֶלָּא זוּז, יָדַעְתִּי שֶׁאֵינוֹ מְכַוֵּן אֶלָּא לְהַשְׁבִּיחַ דַּעְתִּי, עַד שֶׁיְּפָרֵשׁ כְּדֵי הָאוֹנָאָה שֶׁיֵּשׁ בְּמִקָּחוֹ בְּוַדַּאי אוֹ קָרוֹב לָהּ בִּכְדֵי שֶׁהַדַּעַת <small>(נוֹטָה)</small> [טוֹעָה], שֶׁהֲרֵי יָדַע בְּוַדַּאי הַדָּבָר שֶׁמָּחַל לוֹ. 

בַּעַל הַבַּיִת הַמּוֹכֵר אֶת כְּלֵי תַּשְׁמִישׁוֹ וְאִנָּה אֶת הַלּוֹקֵחַ, אֵין בּוֹ דִּין אוֹנָאָה, שֶׁאִלּוּ לֹא הִרְבָּה לוֹ בְּדָמִים לֹא הָיָה מוֹכֵר כְּלֵי תַּשְׁמִישׁוֹ. וַאֲפִלּוּ מְכָרָם מֵחֲמַת דֹּחַק, אֵין בּוֹ אוֹנָאָה. וְיֵשׁ מִי שֶׁאוֹמֵר, דְּדַוְקָא שֶׁהַלּוֹקֵחַ יוֹדֵעַ שֶׁזֶּה הַמּוֹכֵר בַּעַל הַבַּיִת, אֲבָל אִם לֹא יָדַע, אוֹ שֶׁקָּנָה עַל יְדֵי סַרְסוּר, יֵשׁ בּוֹ אוֹנָאָה. 

הָא דְּמוֹכֵר כְּלֵי תַּשְׁמִישׁוֹ וְאִנָּה אֶת הַלּוֹקֵחַ אֵין לוֹ דִּין אוֹנָאָה, הָנֵי מִלֵּי בִּשְׁתוּת, אֲבָל בְּיוֹתֵר מִשְּׁתוּת הֲרֵי הוּא כִּשְׁאָר כָּל אָדָם. וְיֵשׁ חוֹלְקִים. 

מוֹכֵר וְלוֹקֵחַ שֶׁנִּתְרַצּוּ לִגְמֹר הַמִּקָּח עַל פִּי שׁוּמַת לֵוִי, וְשָׁם אוֹתוֹ בְּסָךְ יָדוּעַ וְנִמְצָא שֶׁיֵּשׁ בּוֹ אוֹנָאָה, יֵשׁ לוֹ דִּין אוֹנָאָה. וְאִם אִי אֶפְשָׁר לְהַחֲזִיר הָאוֹנָאָה, כְּגוֹן שֶׁהָלַךְ הַמְאַנֶּה לְדַרְכּוֹ, אִם לֵוִי הוּא תַּגָּר וּבָקִי בְּשׁוּמָא וְלֹא קִבֵּל שָׂכָר עַל הַשּׁוּמָא, פָּטוּר: 

הַגּוֹי אֵין לוֹ אוֹנָאָה, שֶׁנֶּאֱמַר: "אִישׁ אֶת אָחִיו" וְגוֹ', <small><small>(וַיִּקְרָא כה, יד)</small></small> וְגוֹי שֶׁהוֹנָה אֶת יִשְׂרָאֵל מַחֲזִיר אוֹנָאָה בְּדִינִים שֶׁלָּנוּ, שֶׁלֹּא יִהְיֶה זֶה חָמוּר מִיִּשְׂרָאֵל. 

הַנּוֹשֵׂא וְנוֹתֵן בֶּאֱמוּנָה, אֵין לוֹ עָלָיו אוֹנָאָה. כֵּיצַד, חֵפֶץ זֶה בְּכָךְ וְכָךְ לְקַחְתִּיו כָּךְ וְכָךְ אֲנִי מִשְׁתַּכֵּר בּוֹ, אֵין לוֹ עָלָיו אוֹנָאָה. 

הַנּוֹשֵׂא וְנוֹתֵן בֶּאֱמוּנָה, לֹא יַחְשֹׁב הָרַע בֶּאֱמוּנָה וְהַיָּפֶה בְּשָׁוְיוֹ, שֶׁאִם קָנָה י' יְרִיעוֹת בְּי' דִּינָרִים וְיֵשׁ בָּהֶם שֶׁאֵינָם שָׁווֹת דִּינָר וְיֵשׁ בָּהֶן שֶׁשָּׁווֹת יוֹתֵר, לֹא יַחְשֹׁב הָרָעוֹת בְּדִינָר כָּל אַחַת וְהַיָּפוֹת בְּשָׁוְיָן, אֶלָּא הַכֹּל בֶּאֱמוּנָה, כְּמוֹ שֶׁקְּנָאָם בְּיַחַד וּמַעֲלֶה לוֹ עַל דְּמֵי הַמִּקָּח שְׂכַר הַכָּתֵף וְהַפֻּנְדָּק, וְכוֹלְלָם בִּדְמֵי הַמִּקָּח; אֲבָל שְׂכַר טָרְחוֹ לֹא יַעֲלֶה עַל דְּמֵי הַמִּקָּח, וְלֹא יִקַּח מִמֶּנּוּ אֶלָּא כְּמוֹ שֶׁנִּתְפַּשֵּׁר עִמּוֹ שֶׁיִּתֵּן לוֹ רֶוַח. 

אֵלּוּ דְבָרִים שֶׁאֵין לָהֶם אוֹנָאָה: הָעֲבָדִים וְהַשְּׁטָרוֹת וְהַקַּרְקָעוֹת וְהַהֶקְדֵּשׁוֹת; אֲפִלּוּ מָכַר שְׁוֵה אֶלֶף בְּדִינָר, אוֹ שְׁוֵה דִינָר בְּאֶלֶף, אֵין בָּהֶם אוֹנָאָה. <small>הַגָּה: וְיֵשׁ אוֹמְרִים דְּדַוְקָא עַד פַּלְגָּא, אֲבָל יוֹתֵר מִפַּלְגָּא, כְּגוֹן שֶׁמָּכַר לוֹ אֶחָד יוֹתֵר מִשְּׁנַיִם, הָוֵי אוֹנָאָה <small><small>(טוּר בְּשֵׁם ר"ח וְהָרֹא"שׁ)</small>.</small> </small> 

בַּמֶּה דְּבָרִים אֲמוּרִים, בְּמוֹכֵר נִכְסֵי עַצְמוֹ. אֲבָל הַשָּׁלִיחַ אוֹ אַפּוֹטְרוֹפּוֹס שֶׁטָּעָה וְנִתְאַנָּה בְּכָל שֶׁהוּא, בֵּין בְּמִטַּלְטְלִין בֵּין בְּקַרְקַע, חוֹזֵר. וְאִם אִנָּה אֶת הַלּוֹקֵחַ, יֵשׁ מִי שֶׁאוֹמֵר שֶׁהוּא הַדִּין שֶׁמִּכְרוֹ בָּטֵל בְּכָל שֶׁהוּא, וְיֵשׁ מִי שֶׁאוֹמֵר שֶׁדִּינוֹ כִּשְׁאָר כָּל אָדָם דְּעַד שְׁתוּת הָוֵי מְחִילָה וְזָכָה הַמְשַׁלֵּחַ בַּיִּתְרוֹן: 

דִּין בֵּית דִּין שֶׁמָּכְרוּ בְּשֶׁל יְתוֹמִים וְטָעוּ, נִתְבָּאֵר בְּסִימָן ק"ט. 

כְּשֵׁם שֶׁאֵין לְקַרְקָעוֹת אוֹנָאָה כָּךְ שְׂכִירוּת קַרְקַע אֵין לוֹ אוֹנָאָה; אֲפִלּוּ שָׂכָר טְרַקְלִין גָּדוֹל בְּדִינָר לְשָׁנָה, אוֹ רֶפֶת קְטַנָּה בְּדִינָר בְּכָל יוֹם, אֵין לוֹ אוֹנָאָה. 

הַשּׂוֹכֵר אֶת חֲבֵרוֹ לַעֲשׂוֹת עִמּוֹ, בֵּין בְּקַרְקַע בֵּין בְּמִטַּלְטְלִין, אֵין לוֹ אוֹנָאָה; מִפְּנֵי שֶׁהוּא כְּקוֹנֶה אוֹתוֹ לִזְמַן, וַעֲבָדִים אֵין בָּהֶם אוֹנָאָה. <small>הַגָּה: שָׂכָר פּוֹעֵל עִם סוּס אוֹ חֲמוֹר, אַף עַל פִּי שֶׁמִּצַּד עַצְמוֹ אֵין בּוֹ אוֹנָאָה, מִצַּד הַבְּהֵמָה יֵשׁ בּוֹ אוֹנָאָה, וּמְשַׁעֲרִין מַה בָּא לִשְׂכַר הַסּוּס וּמַה שֶּׁנִּתְאַנָּה בְּזֶה וְצָרִיךְ לְהַחֲזִיר לוֹ <small><small>(תְּרוּמַת הַדֶּשֶׁן סִימָן שי"ח)</small>.</small> </small> 

שְׂכָרוֹ לִזְרֹעַ לוֹ קַרְקַע וְאָמַר: זָרַעְתִּי בָּהּ זְרִיעָה הָרָאוּי בָהּ, וּבָאוּ עֵדִים שֶׁזָּרַע בָּהּ פָּחוֹת מֵהָרָאוּי לָהּ, הֲרֵי זֶה סָפֵק אִם יֵשׁ לוֹ אוֹנָאָה מִפְּנֵי הַזֶּרַע, אוֹ אִם אֵין לוֹ אוֹנָאָה מִפְּנֵי הַקַּרְקַע; לְפִיכָךְ, אֵין מוֹצִיאִין מִיַּד הַנִּתְבָּע; וְכֵן אֵין מַשְׁבִּיעִין אוֹתוֹ אֶלָּא הֶסֵת, מִפְּנֵי הַקַּרְקַע שֶׁיֵּשׁ כָּאן. 

הַשּׂוֹכֵר אֶת הַכֵּלִים אוֹ אֶת הַבְּהֵמָה, יֵשׁ לָהֶם אוֹנָאָה, שֶׁהַשְּׂכִירוּת מְכִירָה בַּת יוֹמָא הִיא, וְאִם יֵשׁ בָּהּ אוֹנָאָה שְׁתוּת אוֹ יוֹתֵר, בֵּין שֶׁנִּתְאַנָּה שׂוֹכֵר בֵּין שֶׁנִּתְאַנָּה מַשְׂכִּיר הֲרֵי זֶה מַחֲזִיר אוֹנָאָה, וַאֲפִלּוּ לְאַחַר זְמַן מְרֻבֶּה. 

הַקַּבְּלָן יֵשׁ לוֹ אוֹנָאָה. כֵּיצַד, כְּגוֹן שֶׁקִּבֵּל עָלָיו לֶאֱרֹג בֶּגֶד זֶה בַּעֲשָׂרָה זוּזִים, אוֹ לִתְפֹּר חָלוּק זֶה בִּשְׁנֵי זוּזִים, הֲרֵי יֵשׁ לוֹ אוֹנָאָה; וְכָל אֶחָד מִשְּׁנֵיהֶם, בֵּין קַבְּלָן בֵּין בַּעַל הַבֶּגֶד, חוֹזֵר לְעוֹלָם. 

הָאַחִים וְהַשֻּׁתָּפִים שֶׁחָלְקוּ הַמִּטַּלְטְלִים, הֲרֵי הֵם כְּלָקוֹחוֹת; פָּחוֹת מִשְּׁתוּת נִקְנָה מֵקָּח וְאֵין מַחֲזִיר כְּלוּם, יָתֵר עַל שְׁתוּת בָּטֵל מֵקָּח, שְׁתוּת קָנָה וּמַחֲזִיר אוֹנָאָה. וְאִם חָלְקוּ קַרְקָעוֹת, אֲפִלּוּ שָׁמוּ שְׁוֵה מָנֶה בְּדִינָר אוֹ שְׁוֵה דִינָר בְּמָנֶה, קַיָּם. <small>וְיֵשׁ אוֹמְרִים דְּדַוְקָא עַד פַּלְגָּא <small><small>(טוּר)</small>.</small> </small> וְאִם הִטְעוּ זֶה אֶת זֶה בְּמִדָּה אוֹ בְּמִשְׁקָל אוֹ בְּמִנְיָן, אֲפִלּוּ כָּל שֶׁהוּא, חוֹזְרִים. וְאִם עָשׂוּ שָׁלִיחַ שֶׁחִלֵּק בֵּינֵיהֶם וְטָעָה בְּכָל שֶׁהוּא, בָּטְלָה הַחֲלֻקָּה. 

וְאִם הִתְנוּ בֵּינֵיהֶם שֶׁיַּחְלְקוּ בְּשׁוּם הַדַּיָּנִים, וְטָעוּ בִּשְׁתוּת, בָּטְלָה חֲלֻקָּה, שֶׁהַדַּיָּנִים שֶׁשָּׁמוּ וּפָחֲתוּ שְׁתוּת אוֹ הוֹתִירוּ שְׁתוּת, מִכְרָן בָּטֵל: 

רְאוּבֵן וְשִׁמְעוֹן אַחִים חָלְקוּ עַל תְּנַאי, שֶׁמִּי שֶׁיִּפֹּל לוֹ בַּיִת פְּלוֹנִי שֶׁיִּפְתַּח לוֹ פֶּתַח לַמָּבוֹי, וְלֹא שָׂמוּ אֶל לִבָּם שֶׁיְּכוֹלִים בְּנֵי הַמָּבוֹי לְעַכֵּב עָלָיו, וְנָפַל אוֹתוֹ הַבַּיִת לִרְאוּבֵן, אִם רוֹצֶה רְאוּבֵן לְבַטֵּל הַחֲלֻקָּה הָרְשׁוּת בְּיָדוֹ: 


Siman 228

כְּשֵׁם שֶׁאוֹנָאָה בְּמִקָּח וּמִמְכָּר, כָּךְ אוֹנָאָה בִּדְבָרִים. וּגְדוֹלָה אוֹנָאַת דְּבָרִים מֵאוֹנָאַת מָמוֹן, שֶׁזֶּה נִתַּן לְהִשָּׁבוֹן וְזֶה לֹא נִתַּן לְהִשָּׁבוֹן, זֶה בְּגוּפוֹ וְזֶה בְּמָמוֹנוֹ; וְהַצּוֹעֵק עַל אוֹנָאַת דְּבָרִים נַעֲנֶה מִיָּד. <small>הַגָּה: וְיֵשׁ אוֹמְרִים דְּאֵין מְצַוִּין עַל אוֹנָאַת דְּבָרִים אֶלָּא לְיִרְאֵי הַשֵּׁם <small><small>(נִמּוּקֵי יוֹסֵף פֶּרֶק הַזָּהָב)</small>.</small> וּמִי שֶׁמְּאַנֶּה אֶת עַצְמוֹ מֻתָּר לְהוֹנֵהוּ <small><small>(שָׁם בְּשֵׁם הַמִּדְרָשׁ)</small>.</small> </small> 

צָרִיךְ לִזָּהֵר בְּיוֹתֵר בְּאוֹנָאַת הַגֵּר, בֵּין בְּגוּפוֹ בֵין בְּמָמוֹנוֹ, לְפִי שֶׁהֻזְהַר עָלָיו בְּכַמָּה מְקוֹמוֹת. 

צָרִיךְ לִזָּהֵר בְּיוֹתֵר בְּאוֹנָאַת אִשְׁתּוֹ, לְפִי שֶׁדִּמְעָתָהּ מְצוּיָה: 

כֵּיצַד הוּא אוֹנָאַת דְּבָרִים, לֹא יֹאמַר: בְּכַמָּה אַתָּה רוֹצֶה לִתֵּן חֵפֶץ זֶה, וְהוּא אֵינוֹ רוֹצֶה לִקְנוֹתוֹ. הָיוּ חַמָּרִים מְבַקְשִׁים לִקְנוֹת תְּבוּאָה, לֹא יֹאמַר לָהֶם: לְכוּ אֵצֶל פְּלוֹנִי, וְהוּא יוֹדֵעַ שֶׁאֵין לוֹ לִמְכֹּר. אִם הָיָה חֲבֵרוֹ בַּעַל תְּשׁוּבָה, לֹא יֹאמַר לוֹ: זְכֹר מַעֲשֶׂיךָ הָרִאשׁוֹנִים. אִם הָיָה בֶּן גֵּרִים, לֹא יֹאמַר לוֹ: זְכֹר מַעֲשֵׂי אֲבוֹתֶיךָ. אִם הָיוּ יִסוּרִין בָּאִים עָלָיו, לֹא יֹאמַר לוֹ כְּדֶרֶךְ שֶׁאָמְרוּ חֲבֵרָיו לְאִיּוֹב: "הֲלֹא יִרְאָתְךָ כִּסְלָתֶךָ, זְכָר נָא מִי הוּא נָקִי אָבָד" <small><small>(אִיּוֹב ד, ו)</small>.</small> אִם נִשְׁאֲלָה שְׁאֵלָה עַל דְּבַר חָכְמָה, לֹא יֹאמַר לְמִי שֶׁאֵינוֹ יוֹדֵעַ אוֹתָהּ חָכְמָה: מַה תָּשִׁיב בְּדָבָר זֶה. וְכֵן כָּל כַּיּוֹצֵא בִדְבָרִים אֵלּוּ. 

יִזָּהֵר שֶׁלֹּא לְכַנּוֹת שֵׁם רָע לַחֲבֵרוֹ; אַף עַל פִּי שֶׁהוּא רָגִיל בְּאוֹתוֹ כִנּוּי, אִם כַּוָּנָתוֹ לְבַיְּשׁוֹ, אָסוּר. 

אָסוּר לְרַמּוֹת בְּנֵי אָדָם בְּמִקַּח וּמִמְכָּר אוֹ לִגְנֹב דַּעְתָּם, כְּגוֹן אִם יֵשׁ מוּם בְּמִקָּחוֹ צָרִיךְ לְהוֹדִיעוֹ לַלּוֹקֵחַ. אַף אִם הוּא גּוֹי, לֹא יִמְכֹּר לוֹ בְּשַׂר נְבֵלָה בְּחֶזְקַת שְׁחוּטָה. וְאֵין לִגְנֹב דַּעַת הַבְּרִיּוֹת בִּדְבָרִים, שֶׁמַּרְאֶה שֶׁעוֹשֶׂה בִּשְׁבִילוֹ, וְאֵינוֹ עוֹשֶׂה, אָסוּר. כֵּיצַד, לֹא יְסַרְהֵב <small>(עִמּוֹ)</small> <small>[חֲבֵרוֹ]</small> <small>(בַּחֲבֵרוֹ)</small> שֶׁיִּסְעֹד עִמּוֹ, וְהוּא יוֹדֵעַ שֶׁאֵינוֹ סוֹעֵד; וְלֹא יַרְבֶּה לוֹ בְּתִקְרֹבֶת, וְהוּא יוֹדֵעַ שֶׁאֵינוֹ מְקַבֵּל; וְלֹא יִפְתַּח חָבִיּוֹת הַפְּתוּחוֹת לְחֶנְוָנִי, וְזֶה סוֹבֵר שֶׁפְּתָחָם בִּשְׁבִילוֹ, אֶלָּא צָרִיךְ לְהוֹדִיעוֹ שֶׁלֹּא פְּתָחָם בִּשְׁבִילוֹ. וְאִם הוּא דָּבָר דְּאִיבָעֵי לֵהּ לַאֲסוּקֵי אַדַּעְתֵּהּ שֶׁאֵינוֹ עוֹשֶׂה בִּשְׁבִילוֹ, וּמַטְעֶה עַצְמוֹ שֶׁסוֹבֵר שֶׁעוֹשֶׂה בִּשְׁבִילוֹ לִכְבוֹדוֹ, כְּגוֹן שֶׁפָּגַע בַּחֲבֵרוֹ בַּדֶּרֶךְ וְסָבוּר זֶה שֶׁיָּצָא לִקְרָאתוֹ לְכַבְּדוֹ, אֵין צָרִיךְ לְהוֹדִיעוֹ. 

לֹא יֹאמַר לוֹ: סוּךְ שֶׁמֶן מִפַּךְ זֶה, וְהוּא רֵיקָן. וְלֹא יֵלֵךְ לְבֵית הָאֵבֶל וּבְיָדוֹ כְּלִי רֵיקָן, וְסוֹבֵר הָאָבֵל שֶׁהוּא מָלֵא <small><small>(יַיִן)</small> ;</small> וְאִם הוּא עוֹשֶׂה כְּדֵי לְכַבְּדוֹ, מֻתָּר: 

לֹא יִמְכֹּר לוֹ עוֹר שֶׁל בְּהֵמָה מֵתָה בְּחֶזְקַת שֶׁהִיא שְׁחוּטָה, וְלֹא יִשְׁלַח לוֹ חָבִית שֶׁל יַיִן וְשֶׁמֶן צָף עַל פִּיו. 

אֵין מְפַרְכְּסִין לֹא אָדָם וְלֹא בְּהֵמָה וְלֹא כֵּלִים, כְּגוֹן לִצְבֹּעַ זְקַן עֶבֶד הָעוֹמֵד לִמְכֹּר כְּדֵי שֶׁיֵּרָאֶה כְּבָחוּר, וּלְהַשְׁקוֹת הַבְּהֵמָה מֵי סֻבִּין שֶׁמְּנַפְּחִין וְזוֹקְפִין שַׂעֲרוֹתֶיהָ כְּדֵי שֶׁתֵּרָאֶה שְׁמֵנָה. וְכֵן אֵין מְקַרְדִּין <small><small>(פֵּרוּשׁ, קֵרוּד בְּמִגְרֶדֶת אוֹ מַסְרֵקֶת שֶׁשִּׁנָּיו דַּקִים)</small></small> וְלֹא מְקַרְצְפִין <small><small>(פֵּרוּשׁ קִרְצוּף, מִגְרֶדֶת אוֹ מַסְרֵק שֶׁשִּׁנָּיו עָבִים)</small></small> אוֹתָהּ כְּדֵי לִזְקֹף שַׂעֲרוֹתֶיהָ, וְלִצְבֹּעַ כֵּלִים יְשָׁנִים כְּדֵי שֶׁיֵּרָאוּ כַּחֲדָשִׁים. וְאֵין נוֹפְחִין בַּקְּרָבַיִם כְּדֵי שֶׁיֵּרָאוּ שְׁמֵנִים וּרְחָבִים, וְאֵין שׁוֹרִין הַבָּשָׂר בְּמַיִם כְּדֵי שֶׁיֵּרָאֶה לָבָן וְשָׁמֵן. 

אֵין מְעָרְבִין מְעַט פֵּרוֹת רָעִים בְּהַרְבֵּה פֵּרוֹת יָפִים כְּדֵי לְמָכְרָם בְּחֶזְקַת יָפִים, אֲפִלּוּ חֲדָשִׁים בַּחֲדָשִׁים, וְאֵין צָרִיךְ לוֹמַר <small>חֲדָשִׁים בִּישָׁנִים, וַאֲפִלּוּ <small><small>(טוּר)</small></small> </small> יְשָׁנִים עִם חֲדָשִׁים, אֲפִלּוּ הַיְשָׁנִים בְּיֹקֶר מֵחֲדָשִׁים, מִפְּנֵי שֶׁהַלּוֹקֵחַ רוֹצֶה לְיַשְּׁנָן. 

בְּיַיִן הִתִּירוּ לְעָרֵב קָשֶׁה בְּרַךְ, בֵּין הַגִּתּוֹת בִּלְבַד, מִפְּנֵי שֶׁמַּשְׁבִּיחֵהוּ. <small>וְכָל שֶׁכֵּן רַךְ בְּקָשֶׁה, דְּשָׁרִי <small><small>(טוּר וּבֵית יוֹסֵף בְּשֵׁם הָרֹא"שׁ)</small>.</small> </small> וְאִם הָיָה טַעֲמוֹ נִכָּר, מֻתָּר לְעָרֵב בְּכָל מָקוֹם, שֶׁכָּל <small><small>(דָּבָר)</small></small> הַנִּכָּר טַעֲמוֹ מַרְגִּישׁ הַלּוֹקֵחַ, וּלְפִיכָךְ מֻתָּר לְעָרֵב אוֹתוֹ לְעוֹלָם. 

אֵין מְעָרְבִין מַיִם בְּיַיִן, וּמִי שֶׁנִּתְעָרֵב מַיִם בְּיֵינוֹ, לֹא יִמְכְּרֶנּוּ בַּחֲנוּת אֶלָּא אִם כֵּן הוֹדִיעַ לַקּוֹנֶה, וְלֹא יִמְכְּרֶנּוּ לְתַגָּר אַף עַל פִּי שֶׁמּוֹדִיעוֹ, שֶׁמָּא יְרַמֶּה בּוֹ אֲחֵרִים. 

מָקוֹם שֶׁנָּהֲגוּ לְעָרֵב בֵּין הַגִּתּוֹת מַיִם, מֻתָּר לְעָרֵב כְּשִׁעוּר שֶׁדַּרְכָּם לְעָרֵב. 

בְּמָקוֹם שֶׁנָּהֲגוּ שֶׁכָּל מִי שֶׁקּוֹנֶה דָּבָר טוֹעֲמוֹ תְּחִלָּה, מֻתָּר לְעָרֵב בּוֹ לְעוֹלָם. אֲבָל אִם אֵין הַכֹּל טוֹעֲמִים, לֹא. 

אֵין מְעָרְבִין שִׁמְרֵי יַיִן בְּיַיִן. אֲפִלּוּ אִם קָנָה מִמֶּנּוּ שְׁתֵּי חָבִיּוֹת שֶׁל יַיִן, אֵין מְעָרְבִין שִׁמְרֵי חָבִית זֶה <small><small>(יַיִן)</small></small> שֶׁל זֶה. אֲבָל אִם קָנָה מִמֶּנּוּ חָבִית יַיִן הַמִּדָּה בְּכָךְ וְכָךְ, כְּשֶׁבָּא לִמְדֹּד יָכוֹל לְעָרֵב הַשְּׁמָרִים עִם הַיַּיִן, וּמוֹכֵר לוֹ הַכֹּל בְּיַחַד. 

הַתַּגָּר נוֹטֵל מֵחָמֵשׁ גְּרָנוֹת וְנוֹתֵן לְמָקוֹם אֶחָד, אוֹ מֵחָמֵשׁ גִּתּוֹת וְנוֹתֵן לְתוֹךְ חָבִית אֶחָד, שֶׁהַכֹּל יוֹדְעִים שֶׁלֹּא גָּדְלוּ כֻּלָּם בְּשֶׁלּוֹ, וּבְחֶזְקַת זֶה קוֹנִים מִמֶּנּוּ. וּבִלְבַד שֶׁלֹּא יְכַוֵּן לִקְנוֹת הָרֹב מִמָּקוֹם הַטּוֹב כְּדֵי שֶׁיֵּצֵא עָלָיו קוֹל שֶׁהוּא קוֹנֶה הַכֹּל מִמָּקוֹם הַטּוֹב, וְקוֹנֶה גַם מִמָּקוֹם הָרַע וּמְעָרְבוֹ עִמּוֹ. 

מֻתָּר לִבְרֹר הַפְּסֹלֶת מִתּוֹךְ הַגְּרִיסִים וּמִן הַקִּטְנִיּוֹת כְּדֵי שֶׁיֵּרָאוּ יָפִים, שֶׁזֶּהוּ דָּבָר הַנִּרְאֶה לָעַיִן, וְיָכוֹל הַלּוֹקֵחַ לִרְאוֹת וּלְהָבִין כַּמָּה שָׁוִים יוֹתֵר בִּשְׁבִיל שֶׁהוֹצִיא מֵהֶם הַפְּסֹלֶת. וּבִלְבַד שֶׁלֹּא יִבְרֹר הָעֶלְיוֹנִים וְיַנִּיחַ הַפְּסֹלֶת בַּתַּחְתּוֹנִים. 

מֻתָּר לְחֶנְוָנִי לְחַלֵּק קְלָיוֹת וֶאֱגוֹזִים לְתִינוֹקוֹת, כְּדֵי לְהַרְגִּילָם שֶׁיִּקְנוּ מִמֶּנּוּ. וְכֵן יָכוֹל לִמְכֹּר בְּזוֹל יוֹתֵר מֵהַשַּׁעַר, כְּדֵי שֶׁיִּקְנוּ מִמֶּנּוּ, וְאֵין בְּנֵי הַשּׁוּק יְכוֹלִים לְעַכֵּב עָלָיו <small>וְע"ל סִימָן קנ"ו סָעִיף ה'.</small> 

אָסוּר לְעָרֵב שְׁמָרִים, בֵּין בְּיַיִן בֵּין בְּשֶׁמֶן, וַאֲפִלּוּ כָּל שֶׁהוּא: 

הַמּוֹכֵר לַחֲבֵרוֹ שֶׁמֶן מְזֻקָּק, אֵינוֹ מְקַבֵּל שְׁמָרִים. מָכַר לוֹ שֶׁמֶן סְתָם, מְקַבֵּל לֹג וּמֶחֱצָה שְׁמָרִים לְכָל מֵאָה לֹג, וּמְקַבֵּל בִּשְׁאָר שְׁמָרִים שֶׁמֶן עָכוּר הָעוֹלֶה לְמַעְלָה עַל פְּנֵי הַשֶּׁמֶן יָתֵר עַל הַשְּׁמָרִים הַיְדוּעִים בְּאוֹתוֹ מָקוֹם. בַּמֶּה דְּבָרִים אֲמוּרִים, כְּשֶׁנָּתַן לוֹ מָעוֹת בְּתִשְׁרִי, שֶׁהַשֶּׁמֶן עָכוּר, וְלָקַח הַשֶּׁמֶן בְּנִיסָן בְּמִדַּת תִּשְׁרִי שֶׁהִיא גְדוֹלָה מִפְּנֵי אוֹתוֹ הַשֶּׁמֶן הַקּוֹפֶה לְמַעְלָה. אֲבָל אִם לָקַח בְּמִדַּת נִיסָן שֶׁהִיא קְטַנָּה מִפְּנֵי שֶׁכְּבָר צָלַל הַשֶּׁמֶן, אֵינוֹ מְקַבֵּל אֶלָּא הַשְּׁמָרִים בִּלְבַד. <small>הַגָּה: וְיֵשׁ אוֹמְרִים דְּאֵין מְנַכֶּה לוֹ הַשְּׁמָרִים, אֶלָּא דְמֻתָּר לְעָרֵב שְׁמָרָיו שֶׁבֶּחָבִיּוֹת. אֲבָל אִם לֹא עֵרְבָן, אֵינוֹ מְנַכֶּה לוֹ רַק בִּשְׁבִיל הַקְּמָחִים הַצָּפִים לְמַעְלָה. בַּמֶּה דְּבָרִים אֲמוּרִים, כְּשֶׁמָּכַר לוֹ בְּשָׁעָה שֶׁהוּא עָכוּר, אֲבָל כְּשֶׁמָּכַר לוֹ בְּשָׁעָה שֶׁהוּא צָלוּל, אֵינוֹ מְנַכֶּה לוֹ אֲפִלּוּ הַקְּמָחִים <small><small>(טוּר בְּשֵׁם הָרֹא"שׁ)</small>.</small> </small> 


Siman 229

הַמּוֹכֵר חִטִּים לַחֲבֵרוֹ, מְקַבֵּל עָלָיו רֹוֹבַע קִטְנִיוֹת לְכָל סְאָה. שְׂעוֹרִים, מְקַבֵּל עָלָיו רֹבַע נִשֹּׁבִית לִסְאָה. עֲדָשִׁים, מְקַבֵּל עָלָיו רֹבַע עַפְרוּרִית לִסְאָה. תְּאֵנִים, מְקַבֵּל עָלָיו עֶשֶׂר מַתְלִיעוֹת לְכָל מֵאָה. <small>וְהוּא הַדִּין אֶחָד לְכָל עֲשָׂרָה <small><small>(טוּר)</small>.</small> </small> מָכַר לוֹ שְׁאָר פֵּרוֹת, מְקַבֵּל עָלָיו רֹבַע טִנֹּפֶת לְכָל סְאָה. נִמְצָא בָּהֶם יָתֵר עַל הַשִּׁעוּרִים הָאֵלוּ, כָּל שֶׁהוּא, יְנַפֶּה הַכֹּל וְיִתֵּן לוֹ פֵּרוֹת מְנֻפִּים וּבְרוּרִים שֶׁאֵין בָּהֶם כְּלוּם. <small>הַגָּה: וְיֵשׁ אוֹמְרִים דְּדַוְקָא בִּדְלָא יַדְעֵינָן <small><small>(שֶׁלֹּא)</small></small> עֵרְבָן. אֲבָל אִם יָדוּעַ שֶׁהַמּוֹכֵר לֹא עֵרְבָן, צָרִיךְ לְקַבֵּל <small>(אֵלּוּ)</small> הַשִּׁעוּרִים וְהַמּוֹתָר יְנַכֶּה לוֹ <small><small>(טוּר)</small>.</small> וְיֵשׁ אוֹמְרִים דִּבְיָדוּעַ שֶׁלֹּא עֵרְבָן צָרִיךְ לְקַבֵּל עָלָיו הַכֹּל <small><small>(טוּר בְּשֵׁם רַשְׁבָּ"ם)</small>.</small> וי"מ דְּכָל זֶה בְּמוֹכֵר לוֹ פֵרוֹת סְתָם, אוֹ שֶׁאָמַר: פֵּרוֹת יָפוֹת אֵלּוּ, אֲבָל אִם אָמַר: פֵּרוֹת אֵלּוּ, וְלֹא אָמַר: יָפוֹת, צָרִיךְ לְקַבְּלָן כְּמוֹ שֶׁהֵן. וְאִם אָמַר: פֵּרוֹת יָפוֹת, וְלֹא אָמַר: אֵלּוּ, נוֹתֵן פֵּרוֹת שֶׁכֻּלָּן יָפוֹת <small><small>(טוּר בְּשֵׁם הרמ"ה)</small></small> ב</small> 

אֵין כָּל הַדְּבָרִים הָאֵלוּ אֲמוּרִים אֶלָּא בְּמָקוֹם שֶׁאֵין שָׁם מִנְהָג, אֲבָל בְּמָקוֹם שֶׁיֵּשׁ לָהֶם מִנְהָג, הַכֹּל כְּמִנְהַג הַמְּדִינָה: יֵשׁ מְקוֹמוֹת שֶׁנָּהֲגוּ שֶׁיִּהְיוּ כָּל הַפֵּרוֹת מְנֻקִּים וּבְרוּרִים מִכָּל דָּבָר, וְשֶׁיִּהְיוּ הַיֵּינוֹת וְהַשְּׁמָנִים צְלוּלִים, וְלֹא יִמְכְּרוּ הַשְּׁמָרִים כְּלָל, וְיֵשׁ מְקוֹמוֹת שֶׁנָּהֲגוּ אֲפִלּוּ הָיָה בָּהֶם מֶחֱצָה שְׁמָרִים, אוֹ שֶׁהָיוּ בַּפֵּרוֹת עָפָר אוֹ תֶּבֶן אוֹ מִין אַחֵר, יִמְכֹּר כְּמוֹת שֶׁהוּא. לְפִיכָךְ, הַבּוֹרֵר <small>(צְרוֹר)</small> מִתּוֹךְ גָּרְנוֹ שֶׁל חֲבֵרוֹ, נוֹתֵן לוֹ דְמֵי חִטִּים כְּשִׁעוּר צְרוֹר שֶׁבֵּרַר, שֶׁאִלּוּ הִנִּיחוֹ הָיָה נִמְכַּר בְּמִדַּת חִטִּים, וְאִם תֹּאמַר: יַחֲזִירֶנָּה, הֲרֵי אָמְרוּ: אָסוּר לְעָרֵב כָּל שֶׁהוּא: 


Siman 230

הָאוֹמֵר לַחֲבֵרוֹ: מַרְתֵּף זֶה שֶׁל יַיִן אֲנִי מוֹכֵר לְךָ לְמִקְפָּה <small><small>(פֵּרוּשׁ, לְהַשְׁהוֹתוֹ לְהִסְתַּפֵּק מִמֶּנּוּ מְעַט מְעַט לְתַבְשִׁיל)</small>, <small>אוֹ אוֹמֵר: מַרְתֵּף זֶה אֲנִי מוֹכֵר לְךָ לְמִקְפָּה</small> <small>(טוּר)</small>,</small> אוֹ שֶׁמָּכַר לוֹ מַרְתֵּף שֶׁל יַיִן סְתָם, הֲרֵי הַלּוֹקֵחַ מְקַבֵּל עָלָיו עֲשָׂרָה קַנְקַנִּים בְּכָל ק' שֶׁלֹּא יִהְיֶה יֵינָם טוֹב אֶלָּא כְּבָר הִתְחִיל לְהִשְׁתַּנּוֹת, יָתֵר עַל זֶה לֹא יְקַבֵּל. <small>וְכָל שֶׁאָמַר לֵהּ שֶׁלְּקָחוֹ לִשְׁתּוֹת מְעַט מְעַט, הָוֵי כְּאִלּוּ אָמַר לְמִקְפָּה <small><small>(הַמַּגִּיד פ"י)</small>.</small> </small> 

אָמַר לֵהּ: מַרְתֵּף שֶׁל יַיִן אֲנִי מוֹכֵר לְךָ לְמִקְפָּה, <small>אוֹ שֶׁאָמַר לֵהּ: מַרְתֵּף אֲנִי מוֹכֵר לְךָ לְמִקְפָּה <small><small>(טוּר)</small>,</small> </small> אוֹ שֶׁאָמַר לֵהּ: חָבִית שֶׁל יַיִן אֲנִי מוֹכֵר לְךָ, נוֹתֵן לוֹ יַיִן שֶׁכֻּלּוֹ יָפֶה וְרָאוּי לְתַבְשִׁיל. 

אָמַר לֵהּ: מַרְתֵּף זֶה שֶׁל יַיִן, נוֹתֵן לוֹ יַיִן הַנִּמְכָּר בַּחֲנוּת שֶׁהוּא בֵּינוֹנִי, לֹא רָע וְלֹא יָפֶה. <small>וְהוּא הַדִּין אִם אָמַר: חָבִית זֶה שֶׁל יַיִן <small><small>(טוּר)</small>.</small> </small> 

אָמַר לֵהּ: מַרְתֵּף זֶה אֲנִי מוֹכֵר לְךָ, אֲפִלּוּ כֻּלּוֹ חֹמֶץ הִגִּיעוֹ: 

הַמּוֹכֵר יַיִן לַחֲבֵרוֹ, וּנְתָנוֹ הַלּוֹקֵחַ בְּקַנֲקַנָּיו וְהֶחֱמִיץ מִיָּד, אֵינוֹ חַיָּב בְּאַחֲרָיוּתוֹ. וְאַף עַל פִּי שֶׁאָמַר לֵהּ: לְתַבְשִׁיל אֲנִי צָרִיךְ לוֹ. וְאִם יָדוּעַ שֶׁיֵּינוֹ מַחֲמִיץ, הֲרֵי זֶה מֵקָּח טָעוּת <small>אִם אָמַר לוֹ לְמִקְפָּה <small><small>(טוּר)</small>.</small> </small> 

מָכַר לוֹ יַיִן, וְנִשְׁאַר בְּקַנְקָנָיו שֶׁל מוֹכֵר וְהֶחֱמִיץ, אִם אָמַר לֵהּ: לְמִקְפָּה אֲנִי צָרִיךְ, אוֹ שֶׁאָמַר לֵהּ: לִשְׁתּוֹת מְעַט מְעַט אֲנִי צָרִיךְ, וְהֶחֱמִיץ, מַחֲזִיר וְאוֹמֵר לוֹ: הֲרֵי יֵינְךָ וְקַנְקֲנְךָ. וְאִם לֹא אָמַר לֵהּ: לְמִקְפָּה, וְגַם לֹא אָמַר לֵהּ: לִשְׁתּוֹתוֹ מְעַט מְעַט, אֵינוֹ יָכוֹל לְהַחֲזִיר, שֶׁהֲרֵי אוֹמֵר לוֹ: "לָמָּה לֹא שָׁתִיתָ אוֹתוֹ, וְלֹא הָיָה לְךָ לְהַשְׁהוֹתוֹ עַד שֶׁיַּחֲמִיץ". <small>הַגָּה: וְדַוְקָא שֶׁשָּׁהָה יוֹתֵר מִשִׁעוּר יוֹמֵיה דְּאוֹרְחֵהּ דְּהַאי לוֹקֵחַ לְמִשְׁתֵּי כְּהָדֵין חַמְרָא <small><small>(טוּר בְּשֵׁם רַבֵּנוּ הַאי)</small>.</small> </small> 

הַמּוֹכֵר חָבִית שֶׁל שֵׁכָר לַחֲבֵרוֹ, וְהֶחָבִית שֶׁל מוֹכֵר, וְהֶחֱמִיצָה בְּתוֹךְ ג' יָמִים הָרִאשׁוֹנִים, הֲרֵי הוּא בִּרְשׁוּת מוֹכֵר וּמַחֲזִיר אֶת הַדָּמִים; מִכָּאן וְאֵילָךְ בִּרְשׁוּת לוֹקֵחַ. 

הַמּוֹכֵר חָבִית שֶׁל יַיִן לַחֲבֵרוֹ כְּדֵי לְמָכְרָהּ מְעַט מְעַט, וְהֶחֱמִיצָה בְּמַחֲצִיתָהּ אוֹ בִּשְׁלִישִׁיתָהּ, חוֹזֶרֶת לַמּוֹכֵר. וְאִם שִׁנָּה הַלּוֹקֵחַ הַנֶּקֶב שֶׁלָּהּ, אוֹ שֶׁהִגִּיעַ יוֹם הַשּׁוּק וְשָׁהָה וְלֹא מָכַר, הֲרֵי הִיא בִּרְשׁוּת הַלּוֹקֵחַ. 

וְכֵן הַמְקַבֵּל חָבִית שֶׁל יַיִן מֵחֲבֵרוֹ כְּדֵי לְהוֹלִיכָהּ לְמָקוֹם פְּלוֹנִי לְמָכְרָהּ שָׁם, וְקֹדֶם שֶׁהִגִּיעַ שָׁם הוּזַל הַיַּיִן אוֹ הֶחֱמִיצָה, הֲרֵי זֶה בִּרְשׁוּת מוֹכֵר, מִפְּנֵי שֶׁהֶחָבִית וְהַיַּיִן שֶׁלּוֹ. 

הָאוֹמֵר לַחֲבֵרוֹ: יַיִן מְבֻשָּׁל <small>אוֹ מְבֻשָּׂם <small><small>(טוּר וְהָרִי"ף וְהָרֹא"שׁ)</small></small> </small> אֲנִי מוֹכֵר לְךָ, חַיָּב לְהַעֲמִיד לוֹ עַד הָעֲצֶרֶת <small>אִם הוּא בְּקַנְקַנִּין שֶׁל מוֹכֵר <small><small>(טוּר)</small>.</small> </small> אָמַר לֵהּ: יַיִן יָשָׁן אֲנִי מוֹכֵר לְךָ, נוֹתֵן לוֹ מִשֶּׁל שָׁנָה שֶׁעָבְרָה. מְיֻשָּׁן, מִשֶּׁל שְׁלֹשָׁה שָׁנִים. וְצָרִיךְ שֶׁיַּעֲמֹד וְלֹא יַחֲמִיץ עַד הֶחָג. וּבְמָקוֹם שֶׁיֵּשׁ מִנְהָג יָדוּעַ, הַכֹּל כְּמִנְהַג הַמְּדִינָה. <small>הַגָּה: שֵׁכָר אֵין דִּינוֹ כְּיַיִן, וְכָל שֶׁהֶחֱמִיץ תּוֹךְ שְׁלֹשָׁה לִקְנִיָּתוֹ הֲרֵי זֶה בִּרְשׁוּת מוֹכֵר, לְאַחַר שְׁלֹשָׁה: בִּרְשׁוּת לוֹקֵחַ. וְאִם נְתָנוֹ הַלּוֹקֵחַ לְקַנְקַנָּיו, הֲרֵי זֶה מִיָּד בִּרְשׁוּת לוֹקֵחַ <small><small>(טוּר)</small>.</small> רְאוּבֵן תּוֹבֵעַ לְשִׁמְעוֹן: מָכַרְתָּ לִי יַיִן בְּחֶזְקַת יַיִן טוֹב, וְשִׁמְעוֹן אוֹמֵר: מַה שֶּׁטָּעַמְתָּ אַתָּה נוֹטֵל, הַדִּין עִם הַמּוֹכֵר. וְאִם אוֹמֵר שֶׁאַחַר כָּךְ עֵרְבוֹ וְזֶה כּוֹפֵר, יִשָּׁבַע וְיִפָּטֵר <small><small>(מָרְדְּכַי סוֹף פֶּרֶק הַזָּהָב)</small>.</small> </small> 


Siman 231

הַמּוֹדֵד אוֹ שׁוֹקֵל חָסֵר לַחֲבֵרוֹ, אוֹ אֲפִלּוּ לְגוֹי עוֹבֵד אֱלִילִים, עוֹבֵר בְּלָאו דְּ"לֹא תַעֲשׂוּ עָוֶל בַּמִּדָּה בַּמִּשְׁקָל וּבַמְּשׂוּרָה". 

חַיָּבִים בֵּית דִּין לְהַעֲמִיד מְמֻנִּים שֶׁיִּהְיוּ מְחַזְּרִים עַל הַחֲנֻיּוֹת, וְכָל מִי שֶׁנִּמְצָא אִתּוֹ מִדָּה חֲסֵרָה, אוֹ מִשְׁקָל חָסֵר אוֹ מֹאזְנַיִם מְקֻלְקָלִים רַשָּׁאִים לְהַכּוֹתוֹ וּלְקָנְסוֹ כַּאֲשֶׁר יֵרָאֶה לְבֵית דִּין. 

אָסוּר לָאָדָם לְהַשְׁהוֹת מִדָּה חֲסֵרָה <small><small>(בְּבֵיתוֹ)</small></small> אֲפִלּוּ שֶׁאֵינוֹ מוֹדֵד בָּהּ, וַאֲפִלּוּ לַעֲשׂוֹת עָבִיט שֶׁל מֵי רַגְלַיִם, שֶׁמָּא יָבֹא מִי שֶׁאֵינוֹ יוֹדֵעַ וְיִמְדֹּד בָּהּ. וְאִם יֵשׁ מִנְהָג בָּעִיר שֶׁאֵין מוֹדְדִים אֶלָּא בַּמִּדָּה הָרְשׁוּמָה בָּרֹשֶׁם הַיָּדוּעַ, וְזוֹ אֵינָהּ רְשׁוּמָה, מֻתָּר לְהַשְׁהוֹתָהּ. 

מִכַּמָּה עוֹשִׂים הַמִּדּוֹת, מִסְאָה, וַחֲצִי סְאָה, וְרֹבַע סְאָה, קַב, וַחֲצִי הַקַּב, וְרֹבַע הַקַּב, וַחֲצִי רֹבַע הַקַּב, וּשְׁמִינִית הָרֹבַע. אֲבָל לֹא יַעֲשֶׂה קַבַּיִם, שֶׁלֹּא תִתְחַלֵּף בְּרֹבַע הַסְאָה שֶׁהוּא קַב וּמֶחֱצָה. וּמִדּוֹת הַלַּח עוֹשִׂין הִין, וַחֲצִי הִין, וּשְׁלִישִׁית הִין, וּרְבִיעִית הִין, וְלֹג, וַחֲצִי לֹג, וּרְבִיעִית הַלֹּג, וּשְׁמִינִית, וְאֶחָד מִשְּׁמֹנָה בִּשְׁמִינִית. 

אֵין עוֹשִׂים הַמֶּחַק <small><small>(פֵּרוּשׁ, כְּעֵין מַטֶּה שֶׁמַּעֲבִירִין עַל פִּי הַמִּדָּה לְמוֹחֲקָהּ)</small></small> מִדְּלַעַת, מִפְּנֵי שֶׁהוּא קַל וְרַע לַמּוֹכֵר; וְלֹא מִשֶּׁל מַתֶּכֶת, מִפְּנֵי שֶׁהוּא כָּבֵד וְרַע לַלּוֹקֵחַ, אֶלָּא עוֹשִׂין מִשֶּׁל אֱגוֹז שִׁקְמָה וְאֶשֶׁכְּרוֹעַ. <small><small>(פֵּרוּשׁ מִן עֵץ בוס"ו בלע"ז)</small>.</small> וְאֵין עוֹשִׂין אוֹתוֹ מִצַּד אֶחָד עָב וּמִצַּד אֶחָד קָצָר. וְלֹא יִמְחֹק מְעַט מְעַט, מִפְּנֵי שֶׁהוּא מַפְחִית לַלּוֹקֵחַ; וְלֹא יִמְחֹק בְּבַת אַחַת <small><small>(בִּמְהִירוּת)</small>,</small> מִפְּנֵי שֶׁהוּא מַפְחִית לַמּוֹכֵר, אֶלָּא בְּפַעַם אַחַת בְּמָתוּן. 

כְּשֶׁמּוֹדֵד דָּבָר לַח, לֹא יַעֲשֶׂה בְּעִנְיָן שֶׁתַּעֲלֶה הָרְתִיחָה וְיֵרָאֶה <small><small>(הַמִּדָּה)</small></small> כְּאִלּוּ הִיא מְלֵאָה, אֲפִלּוּ הִיא קְטַנָּה מְאֹד שֶׁאֵין בָּרְתִיחָה שְׁוֵה פְרוּטָה. וְצָרִיךְ לְהַשְׁהוֹתָהּ אַחַר שֶׁיַּפְסִיק הַקִּלּוּחַ, כְּדֵי שֶׁיַּטִּיפוּ מִמֶּנָּה שְׁלֹשָׁה טִפִּין. בַּמֶּה דְּבָרִים אֲמוּרִים, בְּבַעַל הַבַּיִת הַמּוֹכֵר. אֲבָל חֶנְוָנִי, אֵינוֹ צָרִיךְ לְהַטִּיף. 

הַסִיטוֹן שֶׁקּוֹנֶה <small><small>(הַרְבֵּה)</small></small> בְּיַחַד וּמוֹכֵר לְחֶנְוָנִים, מְקַנֵּחַ הַמִּדּוֹת שֶׁמּוֹדֵד בָּהֶם דָּבָר לַח אַחַת לִשְׁלֹשִׁים יוֹם. וּבַעַל הַבַּיִת שֶׁאֵינוֹ מוֹכֵר כָּל כָּךְ, דַּי לוֹ שֶׁיְּקַנֵּחַ אַחַת לְי"ב חֹדֶשׁ. וְהַחֶנְוָנִי שֶׁאֵינוֹ צָרִיךְ לְהַטִּיף שְׁלֹשָׁה טִפִּין וְנִדְבָּק בָּהּ הַרְבֵּה, צָרִיךְ לְקַנֵּחַ פַּעֲמַיִם בְּשַׁבָּת. 

בְּמָקוֹם שֶׁנָּהֲגוּ לָמוּד בְּדַקָּה, לֹא יִמְדֹד בְּגַסָה אֲפִלּוּ אִם יִתֵּן ג' גַּסוֹת בִּשְׁבִיל ד' דַּקּוֹת. וְכֵן בְּמָקוֹם שֶׁנָּהֲגוּ לָמוּד בְּגַסָה לֹא יִמְדֹּד בְּדַקָּה. וּבְמָקוֹם שֶׁנָּהֲגוּ לִגְדֹּשׁ, לֹא יִמְחֹק אֲפִלּוּ אִם יִרְצֶה לָתֵת לוֹ שְׁלֹשָׁה מְחוּקוֹת בִּשְׁבִיל שְׁתַּיִם גְּדוּשׁוֹת. וַאֲפִלּוּ בְּמָקוֹם שֶׁמּוֹכְרִים סְאָה גְדוּשָׁה בְּג' דִּינָרִים, וְאָמַר לֵהּ: תֵּן לִי סְאָה מְחוּקָה בְּב' דִּינָרִים, אָסוּר. וְכֵן בְּמָקוֹם שֶׁנָּהֲגוּ <small>לִמְחֹק, אֵין לִגְדֹּשׁ.</small> 

הַמִּשְׁקוֹלוֹת עוֹשִׂין אוֹתָם לִטְרָא, וַחֲצִי לִטְרָא, וּרְבִיעַ לִטְרָא. אֲבָל לֹא יַעֲשֶׂה שְׁלִישׁ לִטְרָא וְלֹא חֲמִישִׁית לִטְרָא וְלֹא שְׁלֹשָׁה רְבִיעִית לִטְרָא, מִפְּנֵי שֶׁמַּטְעִים בָּהֶם. 

אֵין עוֹשִׂין מִשְׁקָלוֹת מִמִּינֵי מַתֶּכֶת, אֶלָּא מִצְחִיח סֶלַע. וְיֵשׁ מִי שֶׁאוֹמֵר, שֶׁמִּשְׁקָלוֹת שֶׁל כֶּסֶף וְזָהָב וְשֶׁל דָּבָר יָבֵשׁ עוֹשִׂים אוֹתָם שֶׁל מַתֶּכֶת, אִם יִרְצוּ. <small>הַגָּה: וְכֵן נָהֲגוּ. וּמִשְׁקֹלֶת קְטַנָּה שֶׁשּׁוֹקְלִין בָּהּ כֶּסֶף וְזָהָב יֵשׁ לְחַפּוֹתָהּ בְּעוֹר, שֶׁבִּשְׁחִיקָה מוּעֶטֶת מֵבִיא הֶזֵּק גָּדוֹל <small><small>(בֵּית יוֹסֵף בְּשֵׁם תּוֹסָפוֹת)</small>.</small> </small> 

אָסוּר לְהַטְמִין הַמִּשְׁקָלוֹת בַּמֶּלַח. 

הַחֶנְוָנִי שֶׁשּׁוֹקֵל דָּבָר לַח, צָרִיךְ לְקַנֵּחַ הַמִּשְׁקָל פַּעַם אַחַת בַּשַּׁבָּת; וְהַמֹּאזְנַיִם, בְּכָל פַּעַם שֶׁשּׁוֹקֵל בָּהֶם: 

הַמֹּאזְנַיִם צָרִיךְ שֶׁיִּהְיוּ מְיֻשָּׁרִים כָּל אֶחָד לְפִי מַה שֶּׁהוּא. כֵּיצַד, מוֹכְרֵי עֲשָׁשִׁיּוֹת <small><small>(פֵּרוּשׁ, נִגְזַר מִן "עֶשֶׁת שֵׁן" <small>(שִׁיר הַשִּׁירִים ה, יד)</small>, כְּלוֹמַר חֲתִיכוֹת גְּדוֹלוֹת)</small></small> שֶׁל בַּרְזֶל וְכַיּוֹצֵא בָּהֶם, צָרִיךְ לִהְיוֹת חוּטֵי הַמֹּאזְנַיִם שֶׁאוֹחֵז הַשּׁוֹקֵל בְּיָדוֹ, תָּלוּי בָּאֲוִיר שְׁלֹשָׁה טְפָחִים, וּגְבוֹהִים מֵהָאָרֶץ ג' טְפָחִים, וְאֹרֶךְ הַקָּנֶה שֶׁכַּפֵּי הַמֹּאזְנַיִם תְּלוּיִם בְּב' רֹאשָׁיו י"ב טְפָחִים, וְאֹרֶךְ הַחוּטִים שֶׁכַּפֵּי הַמֹּאזְנַיִם תְּלוּיִם בָּהֶם י"ב טְפָחִים. שֶׁל מוֹכְרֵי צֶמֶר וְשֶׁל מוֹכְרֵי זְכוּכִית, יִהְיוּ גְבוֹהִים מֵהָאָרֶץ ב' טְפָחִים, וְאֹרֶךְ הַחוּט שֶׁהֵם תְּלוּיִם בּוֹ ב' טְפָחִים, וְאֹרֶךְ הַחוּטִים וְאֹרֶךְ הַקָּנֶה ט' ט' טְפָחִים. וְשֶׁל חֶנְוָנִי וְשֶׁל בַּעַל הַבַּיִת יִהְיוּ גְבוֹהִים מֵהָאָרֶץ טֶפַח, וְאֹרֶךְ הַחוּט שֶׁהֵם תְּלוּיִם בּוֹ טֶפַח, וְאֹרֶךְ הַקָּנֶה וְאֹרֶךְ הַחוּטִים ו"ו טְפָחִים. וְשֶׁל מוֹכְרֵי כֶּסֶף וְזָהָב וְשֶׁל מוֹכְרֵי אַרְגָּמָן טוֹב וּשְׁאָר עִנְיָנִים דַּקִּים, יִהְיוּ גְּבוֹהִים מֵהָאָרֶץ שָׁלֹשׁ אֶצְבָּעוֹת, וְאֹרֶךְ הַחוּט שֶׁהֵם תְּלוּיִם בּוֹ ג' אֶצְבָּעוֹת, וְאֹרֶךְ הַקָּנֶה וְאֹרֶךְ הַחוּטִים לֹא נָתְנוּ בָּהֶם שִׁעוּר, אֶלָּא כְּפִי מַה שֶּׁיִּרְצֶה. 

מָקוֹם שֶׁנָּהֲגוּ לְהַכְרִיעַ, צָרִיךְ לְהַכְרִיעַ טֶפַח. וּבְמָקוֹם שֶׁלֹּא נָהֲגוּ לְהַכְרִיעַ, שׁוֹקֵל עַיִן בְּעַיִן, וְצָרִיךְ לְהוֹסִיף אֶחָד מִק' בְּלַח וְאֶחָד מִד' מֵאוֹת בְּיָבֵשׁ. אִם הָיָה שׁוֹקֵל י' לִטְרִים, לֹא יֹאמַר לוֹ: שְׁקֹל לִי כָּל לִטְרָא וְלִטְרָא לְבַדָּהּ עִם הַכְרָעָה, אֶלָּא שׁוֹקֵל אֶת כְּלָּן בְּבַת אַחַת וְהֶכְרֵעַ אַחַת לְכֻלָּן. הָיָה שׁוֹקֵל לוֹ שְׁלֹשָׁה רְבִיעֵי לִטְרָא, לֹא יֹאמַר לוֹ: שְׁקֹל לִי כָּל רְבִיעַ וּרְבִיעַ בִּפְנֵי עַצְמוֹ, אֶלָּא יִשְׁקֹל לוֹ לִטְרָא וְיִתֵּן רְבִיעַ לִטְרָא עִם הַבָּשָׂר, שֶׁאִם אַתָּה אוֹמֵר יִתֵּן חֲצִי לִטְרָא וּרְבִיעַ לִטְרָא בְּכַף אַחַת, שֶׁמָּא יַפִּיל רְבִיעַ הַלִּטְרָא וְלֹא יִרְאֵהוּ הַלּוֹקֵחַ: 

בְּנֵי מְדִינָה שֶׁרָצוּ לְהוֹסִיף עַל הַמִּדּוֹת אוֹ עַל הַמִּשְׁקָלוֹת, לֹא יוֹסִיפוּ יוֹתֵר עַל שְׁתוּת; שֶׁאִם הָיָה הַקַּב מִשֶּׁל <small><small>(גי' ב"ה מֵכִיל)</small></small> חָמֵשׁ וַעֲשָׂאוּהוּ שֵׁשׁ הָרְשׁוּת בְּיָדָם, יוֹתֵר עַל שִׁשָּׁה לֹא יַעֲשׂוּ. 

בִּמְדִידַת קַרְקַע בֵּין אַחִים אוֹ בֵּין שֻׁתָּפִין, צָרִיךְ לְדַקְדֵּק בְּחֶשְׁבּוֹן מְדִידָתוֹ עַל פִּי הָעִקָּרִים הַמִּתְבָּאֲרִים בְּכִתְבֵי הַגִּימַטְרִיָּא, שֶׁאֲפִלּוּ מְלֹא אֶצְבַּע מֵהַקַּרְקַע רוֹאִים אוֹתָהּ כְּאִלּוּ הִיא מְלֵאָה כַּרְכּוֹם. 

אַרְבַּע אַמּוֹת הַסְמוּכִים לְחָרִיץ, מְזַלְזְלִין בִּמְדִידָתָן; וְהַסְמוּכִים לִשְׂפַת הַנָּהָר אֵין מוֹדְדִין אוֹתָם כְּלָל, מִפְּנֵי שֶׁהֵם שֶׁל בְּנֵי רְשׁוּת הָרַבִּים. 

הַמּוֹדֵד אֶת הַקַּרְקַע, לֹא יִמְדֹּד לְאֶחָד בִּימוֹת הַחַמָּה וּלְאֶחָד בִּימוֹת הַגְּשָׁמִים, מִפְּנֵי שֶׁהַחֶבֶל מִתְקַצֵּר בִּימוֹת הַחַמָּה. לְפִיכָךְ, אִם מָדַד בְּקָנֶה אוֹ בְּשַׁלְשֶׁלֶת וְכַיּוֹצֵא בָהֶן, אֵין בְּכָךְ כְּלוּם. 

עֹנֶשׁ הַמִּדּוֹת וְהַמִּשְׁקָלוֹת קָשֶׁה מְאֹד, שֶׁאִי אֶפְשָׁר לְמוֹדֵד אוֹ לְשׁוֹקֵל שֶׁקֶר לָשׁוּב בִּתְשׁוּבָה הֲגוּנָה, וַהֲרֵי הוּא כְּכוֹפֵר בִּיצִיאַת מִצְרַיִם. 

חַיָּבִים בֵּית דִּין לְהַעֲמִיד מְמֻנִּים עַל הַשְּׁעָרִים שֶׁלֹּא יַרְוִיחַ כָּל אֶחָד מַה שֶּׁיִּרְצֶה, שֶׁאֵין לוֹ לָאָדָם לְהַרְוִיחַ בַּדְּבָרִים שֶׁיֵּשׁ בָּהֶם חַיֵּי נֶפֶשׁ, כְּגוֹן יֵינוֹת שְׁמָנִים וּסְלָתוֹת, אֶלָּא הַשְּׁתוּת. בַּמֶּה דְּבָרִים אֲמוּרִים, בְּמוֹכֵר סְחוֹרָתוֹ בְּיַחַד בְּלֹא טֹרַח, אֲבָל חֶנְוָנִי הַמּוֹכֵר סְחוֹרָתוֹ מְעַט מְעַט, שָׁמִין לוֹ טָרְחוֹ וְכָל יְצִיאוֹתָיו, וּמוֹתָר עֲלֵיהֶם יַרְוִיחַ שְׁתוּת. בַּמֶּה דְּבָרִים אֲמוּרִים, בְּשֶׁלֹא הוּקַר הַשַּׁעַר. אֲבָל אִם הוּקַר הַשַּׁעַר, יִמְכֹּר כְּפִי הַיֹּקֶר. וְהָנֵי מִלֵּי הֵיכָא דְאִכָּא בֵּית דִּין דְּפֵרְשׁוּ לְכֻלְּהוּ מוֹכְרִים לִזַבּוֹנֵי הָכִי, אֲבָל אִי כָּל חַד זַבִּין בְּכָל מַה דְּיָכוֹל, לֹא מִחַיֵּב הַאי לְחוּדֵהּ לְזַבּוֹנֵי בְּזוֹל. 

כָּל הַמַּפְקִיעַ שְׁעָרִים שֶׁמּוֹכֵר יוֹתֵר מֵהָרָאוּי, רַשָּׁאִים לְהַלְקוֹתוֹ וּלְעָנְשׁוֹ כְּפִי הָרָאוּי. 

אֵין מִשְׂתַּכְּרִין בְּבֵיצִים פַּעֲמַיִם, אֶלָּא הַתַּגָּר הָרִאשׁוֹן הוּא מוֹכְרָן בְּשָּׂכָר, וְהַלּוֹקֵחַ מִמֶּנּוּ מוֹכְרָן בְּקֶרֶן בִּלְבַד. וְיֵשׁ מִי שֶׁאוֹמֵר, שֶׁמֻּתָּר לְהִשְׁתַּכֵּר בְּבֵיצִים עַד הַכֶּפֶל, אֲבָל לֹא יוֹתֵר. 

אָסוּר לַעֲשׂוֹת סְחוֹרָה בְּאֶרֶץ יִשְׂרָאֵל בִּדְבָרִים שֶׁיֵּשׁ בָּהֶם חַיֵּי נֶפֶשׁ, אֶלָּא זֶה מֵבִיא מִגָּרְנוֹ וּמוֹכֵר, וְזֶה מֵבִיא מִגָּרְנוֹ וּמוֹכֵר, כְּדֵי שֶׁיִּמְכְּרוּ בְּזוֹל. וּבִמְקוֹם שֶׁהַשֶּׁמֶן מְרֻבֶּה, מֻתָּר לְהִשְׂתַּכֵּר בְּשֶׁמֶן. 

אֵין אוֹצְרִין פֵּרוֹת שֶׁיֵּשׁ בָּהֶן חַיֵּי נֶפֶשׁ בְּאֶרֶץ יִשְׂרָאֵל, וְכֵן בְּכָל מָקוֹם שֶׁרֻבּוֹ יִשְׂרָאֵל. בַּמֶּה דְּבָרִים אֲמוּרִים, בְּלוֹקֵחַ מֵהַשּׁוּק, אֲבָל לֶאֱצֹר הַגָּדֵל בְּשֶׁלּוֹ, מֻתָּר. וּבִשְׁנַת בַּצֹּרֶת לֹא יֶאֱצֹר יוֹתֵר מִכְּדֵי פַּרְנָסַת בֵּיתוֹ לְשָׁנָה. 

כָּל הַמַּפְקִיעַ שְׁעָרִים, אוֹ שֶׁאָצַר פֵּרוֹת בְּאֶרֶץ יִשְׂרָאֵל אוֹ בְּמָקוֹם שֶׁרֻבּוֹ יִשְׂרָאֵל, הֲרֵי זֶה כְּמַלְוֶה בְּרִבִּית. 

אֵין מוֹצִיאִין פֵּרוֹת שֶׁיֵּשׁ בָּהֶן חַיֵּי נֶפֶשׁ מֵאֶרֶץ יִשְׂרָאֵל לְחוּצָה לָאָרֶץ אוֹ לְסוּרְיָא, וְלֹא מֵרְשׁוּת מֶלֶךְ זֶה לִרְשׁוּת מֶלֶךְ אַחֵר בְּאֶרֶץ יִשְׂרָאֵל. 

רַשָּׁאִים בְּנֵי הָעִיר לָקוּץ לָהֶם שַׁעַר לְכָל דָּבָר שֶׁיִּרְצוּ, וּלְהַתְנוֹת בֵּינֵיהֶם שֶׁכָּל מִי שֶׁיַּעֲבֹר קוֹנְסִים אוֹתוֹ כָּךְ וְכָךְ. 

רַשָׁאִים בַּעֲלֵי אֻמָּנוּת <small>לַעֲשׂוֹת תַּקָּנוֹת בְּעִנְיַן מְלַאכְתָּם, כְּגוֹן <small><small>(טוּר)</small></small> </small> לִפְסֹק בֵּינֵיהֶם שֶׁלֹּא יַעֲשֶׂה אֶחָד בְּיוֹם שֶׁיַּעֲשֶׂה חֲבֵרוֹ וְכַיּוֹצֵא בְּזֶה, וְכָל מִי שֶׁיַּעֲבֹר עַל הַתְּנַאי יַעֲנִישׁוּ אוֹתוֹ כָּךְ וְכָךְ. <small>הַגָּה: וְהָא דִבְנֵי אֻמָּנוּת יְכוֹלִים לְתַקֵּן בֵּינֵיהֶם תַּקָּנוֹת, הַיְנוּ כֻּלָּם בְּיַחַד, אֲבָל שְׁנַיִם וּשְׁלֹשָׁה מֵהֶם לָא מְהַנֵּי <small><small>(בֵּית יוֹסֵף בְּשֵׁם הָרַ"ן וְהַמַּגִּיד פי"ד)</small>.</small> </small> בַּמֶּה דְּבָרִים אֲמוּרִים, בִּמְדִינָה שֶׁאֵין בָּהּ חָכָם חָשׁוּב מְמֻנֶּה עַל הַצִּבּוּר. אֲבָל אִם יֶשְׁנוֹ, אֵין הַתְּנַאי שֶׁלָּהֶם <small>אוֹ שֶׁל כָּל בְּנֵי הָעִיר <small><small>(טוּר)</small></small> </small> מוֹעִיל כְּלוּם, וְאֵין יְכוֹלִים לַעֲנֹשׁ וּלְהַפְסִיד לְמִי שֶׁלֹּא קִיֵּם הַתְּנַאי, אֶלָּא אִם כֵּן עָשׂוּ מִדַּעַת הֶחָכָם. <small>הַגָּה: מִיהוּ, אִם לֵיכָּא הֶפְסֵד לְאַחֲרִינֵי יְכוֹלִין לְתַקֵּן בֵּינֵיהֶם מַה שֶּׁיִּרְצוּ <small><small>(בֵּית יוֹסֵף בְּשֵׁם הָרַ"ן)</small>.</small> </small> 


Siman 232

הַמּוֹכֵר לַחֲבֵרוֹ בְּמִדָּה וּבְמִשְׁקָל אוֹ בְּמִנְיָן, וְטָעָה בְּכָל שֶׁהוּא, חוֹזֵר לְעוֹלָם, שֶׁאֵין אוֹנָאָה אֶלָּא בְּדָמִים אֲבָל בְּחֶשְׁבּוֹן חוֹזֵר. כֵּיצַד, מָכַר לוֹ מֵאָה אֱגוֹזִים בְּדִינָר וְנִמְצְאוּ ק"א אוֹ צ"ט, נִקְנֶה הַמִּקָּח וּמַחֲזִיר הַטָּעוּת וַאֲפִלּוּ אַחַר כַּמָּה שָׁנִים. וְכֵן אִם נִמְצְאוּ הַמָּעוֹת חָסֵר אוֹ יָתֵר מֵהַמִּנְיָן שֶׁפָּסְקוּ, חוֹזֵר. וַאֲפִלּוּ לְאַחַר שֶׁקָּנוּ מִיָּדוֹ שֶׁלֹּא נִשְׁאַר לוֹ אֵצֶל חֲבֵרוֹ כְּלוּם, חוֹזֵר, שֶׁקִּנְיָן בְּטָעוּת הוּא. 

הַמְקַבֵּל מָעוֹת מֵחֲבֵרוֹ בֵּין שֶׁהֵם בְּמֶכֶר בֵּין בְּהַלְוָאָה בֵּין בְּפֵרָעוֹן, וּמָצָא יִתְרוֹן בַּמָּעוֹת, אֲפִלּוּ אִם לֹא תְבָעוֹ חַיָּב לְהַחֲזִיר אִם הוּא בִּכְדֵי שֶׁהַדַּעַת טוֹעָה, דְּהַיְנוּ שֶׁאִם יֵשׁ לְחַלֵּק הַמָּעוֹת הָעוֹדְפוֹת לְהוֹצִיאָם עֲשָׂרָה עֲשָׂרָה אוֹ חֲמִשָּׁה חֲמִשָּׁה, וְאֵין אַחַת אוֹ שְׁתַּיִם עוֹדְפוֹת שֶׁאֵינָן בָּאוֹת לִכְלָל חָמֵשׁ, יֵשׁ לוֹמַר שֶׁטָּעָה בְּחֶשְׁבּוֹנוֹ, אִם הֵם עֲשִׂירִיּוֹת טָעָה בֵּין חֲמִשִּׁים לְאַרְבָּעִים אוֹ בֵּין אַרְבָּעִים לִשְׁלֹשִׁים, וְאִם הֵם חֲמִישִׁיּוֹת יֵשׁ שֶׁרְגִילִים לִמְנוֹת ה' ה', וְאִם הָיוּ נ"ה טָעָה בָּעֲשִׂירִיּוֹת כְּמוֹ שֶׁנִּתְבָּאֵר, וּבְחָמֵשׁ הָעוֹדְפוֹת טָעָה בֵּין שְׁלֹשָׁה חֲמִישִׁיּוֹת לְאַרְבַּע. וְאִם עוֹדְפוֹת ט"ו אוֹ כ"ה, טָעָה שָׁלֹשׁ פְעָמִים אוֹ חָמֵשׁ פְּעָמִים בַּחֲמִישִׁיּוֹת. אֲבָל אִם עוֹדְפוֹת עַל הַחֲמִשִּׁיּוֹת אַחַת אוֹ שְׁתַּיִם אוֹ שְׁלֹשָׁה אוֹ אַרְבָּעָה שֶׁאֵין מַגִּיעוֹת לְחָמֵשׁ, כֻּלָּם מַתָּנָה, וּבִלְבַד שֶׁהַמָּעוֹת יְתֵרִים שֶׁמָּצָא לֹא יִהְיוּ בְּמִנְיַן הַחֲמִשִּׁיּוֹת אוֹ הָעֲשִׂירִיּוֹת, שֶׁאִם הָיוּ בְּמִנְיָנָם חַיָּב לְהַחֲזִיר לוֹ, שֶׁמָּא הָאֲחֵרִים שֶׁהָיָה מוֹנֶה בָּהֶם הַחֲמִשִּׁיּוֹת אוֹ הָעֲשִׂירִיּוֹת נִתְעָרְבוּ עִמָּהֶם. <small>הַגָּה: וּבְמָקוֹם שֶׁרְגִילִים לִמְנוֹת אַחַת אַחַת אוֹ שְׁנַיִם שְׁנַיִם וְכַיּוֹצֵא בָזֶה, מִקְרֵי שֶׁהַדַּעַת טוֹעָה לְפִי הַמִּנְהָג שֶׁרְגִילִים לִמְנוֹת <small><small>(המ"מ)</small>.</small> </small> 

הַמּוֹכֵר לַחֲבֵרוֹ קַרְקַע אוֹ עֶבֶד אוֹ בְּהֵמָה אוֹ שְׁאָר מִטַּלְטְלִים, וְנִמְצָא בַּמִּקָּח מוּם שֶׁלֹּא יָדַע בּוֹ הַלּוֹקֵחַ, מַחֲזִירוֹ אֲפִלּוּ לְאַחַר כַּמָּה שָׁנִים, שֶׁזֶּה מִקַּח טָעוּת הוּא. וְהוּא שֶׁלֹּא יִשְׁתַּמֵּשׁ בַּמִּקָּח אַחַר שֶׁיָּדַע בַּמּוּם; אֲבָל אִם נִשְׁתַּמֵּשׁ בּוֹ אַחַר שֶׁרָאָה הַמּוּם, הֲרֵי זֶה מָחַל וְאֵינוֹ יָכוֹל לְהַחֲזִיר. 

אֵין מְחַשְּׁבִין פְּחַת הַמּוּם, אֲפִלּוּ מָכַר לוֹ כְּלִי שָׁוֶה עֲשָׂרָה דִינָרִים וְנִמְצָא בּוֹ מוּם הַמַּפְחִיתוֹ מִדָּמָיו אִסָר, מַחֲזִיר אֶת הַכְּלִי, וְאֵינוֹ יָכוֹל לוֹמַר לוֹ: הֵילָךְ אִסָר פְּחַת הַמּוּם, שֶׁהַלּוֹקֵחַ אוֹמֵר: בְּחֵפֶץ שָׁלֵם אֲנִי רוֹצֶה. וְכֵן אִם רוֹצֶה הַלּוֹקֵחַ לִקַּח פְּחַת הַמּוּם, הָרְשׁוּת בְּיַד הַמּוֹכֵר לוֹמַר: אוֹ קַח אוֹתוֹ כְּמוֹ שֶׁהוּא אוֹ תִקַּח מְעוֹתֶיךָ וְהַחֲזֵר לִי מִקָּחִי. 

רְאוּבֵן שֶׁמָּכַר לְשִׁמְעוֹן בָּתִּים שֶׁיֵּשׁ לוֹ בְּעִיר אַחֶרֶת, וְקֹדֶם גְּמַר הַמִּקָּח נִכְנְסוּ גוֹיִם בַּבָּתִּים, וְקִלְקְלוּ קְצָת מְקוֹמוֹת, וְעִשְּׁנוּ הַכְּתָלִים וְעָקְרוּ דַּלְתוֹת הַבַּיִת וְהַחֲלוֹנוֹת, וְרוֹצֶה שִׁמְעוֹן לַחֲזֹר בּוֹ, וּרְאוּבֵן טוֹעֵן שֶׁכֵּיוָן שֶׁהוּא מוּם עוֹבֵר, יְנַכֶּה לוֹ מִן הַדָּמִים כְּדֵי שֶׁיַּחֲזִיר הַבַּיִת לְקַדְמוּתוֹ וִיקַיֵּם הַמִּקָּח, הַדִּין עִם רְאוּבֵן. <small>הַגָּה: שֶׁהֲרֵי בַּיִת מָכַר לוֹ וַעֲדַיִן נִקְרָא בַּיִת. וְכֵן מוּם שֶׁאֵינוֹ בְּגוּף הַבַּיִת, כְּגוֹן שֶׁיֵּשׁ לְאַחֵר דֶּרֶךְ עָלָיו אוֹ אַמַּת הַמַּיִם עוֹבֶרֶת שָׁם, מְסַלֵּק הַמוּם וְהַמִּקָּח קַיָּם. אֲבָל אִם הַמּוּם בְּגוּף הַבַּיִת, כְּגוֹן שֶׁאָמַר לוֹ שֶׁיֵּשׁ לוֹ כֹּתֶל שָׁלֵם, וְנִמְצָא רָעוּעַ, אֵינוֹ יָכוֹל לִבְנוֹת לוֹ כֹּתֶל שָׁלֵם; וְכָל כַּיּוֹצֵא בָּזֶה <small><small>(הַגָּהוֹת מָרְדְּכַי דִכְתֻבּוֹת)</small>.</small> </small> 

כָּל שֶׁהִסְכִּימוּ עָלָיו בְּנֵי הַמְּדִינָה שֶׁהוּא מוּם שֶׁמַּחֲזִירִים בּוֹ מֵקָּח זֶה, מַחֲזִירִין. וְכָל שֶׁהִסְכִּימוּ עָלָיו שֶׁאֵינוֹ מוּם, הֲרֵי זֶה אֵינוֹ מַחֲזִיר בּוֹ אֶלָּא אִם פֵּרַשׁ, שֶׁכָּל הַנּוֹשֵׂא וְנוֹתֵן סְתָם, עַל מִנְהַג הַמְּדִינָה הוּא סוֹמֵךְ. 

כָּל הַלּוֹקֵחַ סְתָם, אֵינוֹ לוֹקֵחַ אֶלָּא הַדָּבָר שָׁלֵם מִכָּל מוּם. וְאִם פֵּרַשׁ הַמּוֹכֵר וְאָמַר: עַל מְנַת שֶׁאֵין אַתָּה חוֹזֵר עָלַי בְּמוּם, הֲרֵי זֶה חוֹזֵר, עַד שֶׁיְּפָרֵשׁ הַמּוּם שֶׁיֵּשׁ בְּמִמְכָּרוֹ וְיִמְחֹל הַלּוֹקֵחַ, אוֹ עַד שֶׁיֹּאמַר לוֹ: <small><small>(כָּל מוּם)</small></small> שֶׁיִּמָּצֵא בְּמִקָּח זֶה הַפּוֹחֵת דָּמָיו עַד כָּךְ וְכָךְ קִבַּלְתִּי אוֹתוֹ, שֶׁהַמּוֹחֵל צָרִיךְ לֵידַע הַדָּבָר שֶׁמּוֹחֵל לוֹ בּוֹ וִיפָרֵשׁ אוֹתוֹ, כְּמוֹ הַמְפָרֵשׁ הָאוֹנָאָה. <small>הַגָּה: מָכַר לוֹ כְּלִי שֶׁל עֵץ וְאָמַר לוֹ שֶׁהוּא שֶׁל זָהָב, הוֹאִיל וְהַלּוֹקֵחַ חָזִי לֵהּ מָצִי אָמַר לֵהּ דְּטוֹב כְּשֶׁל זָהָב אָמַרְתִּי <small><small>(נִמּוּקֵי יוֹסֵף פֶּרֶק בֵּית כּוֹר)</small>.</small> </small> 

הַמּוֹכֵר לַחֲבֵרוֹ פָּרָה, וְאָמַר לֵהּ: יֵשׁ בָּהּ מוּם פְּלוֹנִי וּפְלוֹנִי הַנִכָּרִים, וּבִכְלָלָם הִזְכִּיר מוּם שֶׁאֵינוֹ נִכָּר, וְנִמְצָא בָּהּ אוֹתוֹ שֶׁאֵינוֹ נִכָּר וְלֹא הָאֲחֵרִים, הֲרֵי זֶה מִקַּח טָעוּת. כְּגוֹן שֶׁאָמַר לֵהּ: פָּרָה זוֹ חִגֶּרֶת וְעִוֶּרֶת נַשְׁכָנִית וְרַבְצָנִית, וְנִמְצֵאת נַשְׁכָנִית בִּלְבַד, הֲרֵי זֶה מִקַּח טָעוּת, שֶׁיֹּאמַר הַלּוֹקֵחַ: כְּשֶׁרָאִיתִי שֶׁלֹּא הָיְתָה, לֹא חִגֶּרֶת וְלֹא עִוֶּרֶת, אָמַרְתִּי כְּשֵׁם שֶׁאֵין בָּהּ אֵלּוּ הַמּוּמִין, כָּךְ אֵין בָּהּ מוּמִין אֲחֵרִים, וְאֵינוֹ אוֹמֵר אֶלָּא לְהַשְׁבִּיחַ דַּעְתִּי. אֲבָל <small>(אִם)</small> יֵשׁ בָּהּ מוּמִים הַנִכָּרִים, בֵּין כֻּלָּם בֵּין מִקְצָתָם, וְיֵשׁ בָּהּ גַּם הַמּוּם שֶׁאֵינוֹ נִכָּר, כְּגוֹן שֶׁהִיא חִגֶּרֶת וְגַם נַשְׁכָנִית, אוֹ שֶׁהִיא עִוֶּרֶת וְחִגֶּרֶת וְגַם נַשְׁכָנִית, אֵין זֶה מִקַּח טָעוּת, דִּכְמוֹ שֶׁמָּחַל עַל הַנִּכָּר כָּךְ מָחַל עַל שֶׁאֵינוֹ נִכָּר. 

הָיָה בָּהּ מוּם אֶחָד נִכָּר, וְהֶרְאָה לוֹ וְאָמַר לוֹ: יֵשׁ בָּהּ מוּם פְּלוֹנִי וּמוּם פְּלוֹנִי וּפְלוֹנִי שֶׁאֵינָם נִכָּרִים, וְנִמְצְאוּ בָּהּ אוֹתָם הַמּוּמִים שֶׁהִזְכִּיר שֶׁאֵינָם נִכָּרִים, אֵין זֶה מִקַּח טָעוּת אֲפִלּוּ הָיָה בָּהּ כָּל הַמּוּמִין שֶׁהִזְכִּיר, שֶׁהֲרֵי לֹא הִטְעָהוּ, שֶׁלֹּא הִזְכִּיר לוֹ אֶלָּא מוּמִין שֶׁבָּהּ. 

הַמּוֹכֵר עֶבֶד אוֹ שִׁפְחָה, אֵין הַלּוֹקֵחַ יָכוֹל לְהַחֲזִירוֹ מִפְּנֵי מוּמִין שֶׁאֵין מְבַטְּלִין אוֹתוֹ מִמְּלַאכְתּוֹ, וְהֵם הַנִּקְרָאִים סִמְפּוֹן, שֶׁאִם הָיָה סִמְפּוֹן זֶה גָלוּי, כְּבָר רָאָהוּ; וְאִם אֵינוֹ נִרְאֶה, כְּגוֹן שׁוּמָא בַבָּשָׂר אוֹ נְשִׁיכַת כֶּלֶב אוֹ רֵיחַ הַפֶּה אוֹ רֵיחַ הַחֹטֶם וְכַיּוֹצֵא בָּהֶם, הוֹאִיל וְאֵינוֹ מְבַטְּלוֹ מִמְּלַאכְתּוֹ אֵינוֹ מַחֲזִיר, שֶׁאֵין הָעֲבָדִים לְתַשְׁמִישׁ הַמִּטָּה אֶלָּא לִמְלָאכָה. נִמְצָא בוֹ שְׁחִין רָע אוֹ חוֹלִי הַמַּתִּישׁ כֹּחוֹ, אוֹ שֶׁהָיָה נִכְפֶּה <small><small>(פֵּרוּשׁ, שֶׁיֵּשׁ לוֹ שִׁגָּעוֹן שֶׁמַּפִּיל אוֹתוֹ לָאָרֶץ)</small></small> אוֹ מְשֻׁעְמָם <small><small>(פֵּרוּשׁ, ת"י "וּבְתִמְהוֹן לֵבָב" וּבְשַׁעֲמָמוּת לִבָּא)</small>,</small> הֲרֵי זֶה מוּם מִפְּנֵי שֶׁמְּבַטְּלוֹ מִמְּלַאכְתּוֹ. וְכֵן אִם נִמְצָא בוֹ צָרַעַת וְכַיּוֹצֵא בּוֹ מִדְּבָרִים הַמְגֹאָלִים, הֲרֵי זֶה מוּם, מִפְּנֵי שֶׁנַּפְשׁוֹ שֶׁל אָדָם אוֹנֶנֶת מֵהֶם וְנִמְצָא שֶׁאֵינוֹ מִתְעַסֵק לוֹ בִּמְלֶאכֶת אֲכִילָה וּשְׁתִיָּה. וְכֵן אִם נִמְצָא לִסְטִים מְזֻיָּן, הֲרֵי זֶה מוּם הַמְאַבֵּד אֶת כֻּלּוֹ, מִפְּנֵי שֶׁהַמֶּלֶךְ תּוֹפֵס אוֹתוֹ וְהוֹרְגוֹ. וְכֵן אִם נִמְצָא מֻכְתָּב לַמַּלְכוּת, הֲרֵי זֶה מוּם וּמַחֲזִירוֹ, מִפְּנֵי שֶׁהַמֶּלֶךְ תּוֹפְסוֹ לִמְלַאכְתּוֹ בְּכָל עֵת שֶׁיִּרְצֶה. אֲבָל אִם נִמְצָא גַּנָּב אוֹ חוֹטֵף, אוֹ גוֹנֵב נְפָשׁוֹת אוֹ בוֹרֵחַ תָּמִיד, אוֹ זוֹלֵל וְסוֹבֵא וְכַיּוֹצֵא בִּדְבָרִים אֵלּוּ, אֵינוֹ יָכוֹל לְהַחֲזִיר, שֶׁכָּל הָעֲבָדִים בְּחֶזְקַת שֶׁיֵּשׁ בָּהֶם כָּל הָרָעוֹת, אֶלָּא אִם כֵּן פֵּרַשׁ. <small>הַגָּה: וְיֵשׁ אוֹמְרִים דְּגוֹנֵב נְפָשׁוֹת הָוֵי כְּמוֹ מֻכְתָּב לַמַּלְכוּת, אֲבָל מְשַׂחֵק בְּקֻבְיָא לָא הָוֵי מוּם <small><small>(טוּר)</small>.</small> </small> 

הַמּוֹכֵר בְּהֵמָה לַחֲבֵרוֹ לְטָבְחָהּ, וּשְׁחָטָהּ וְנִמְצֵאת טְרֵפָה, אִם נוֹדַע בְּוַדַּאי שֶׁהָיְתָה טְרֵפָה כְּשֶׁלְּקָחָהּ, כְּגוֹן שֶׁנִּקְּבוּ בֵּית הַכּוֹסוֹת וְהֻגְלַד פִּי הַמַּכָּה, שֶׁאָז יָדוּעַ שֶׁיֵּשׁ לוֹ שְׁלֹשָׁה יָמִים שֶׁנִּקַּב, אִם קְנָאָהּ תּוֹךְ שְׁלֹשָׁה יָמִים, הָוֵי מִקַּח טָעוּת וְצָרִיךְ לְהַחֲזִיר הַדָּמִים. וְאִם לֹא קְנָאָהּ תּוֹךְ ג' יָמִים, אוֹ שֶׁקְּנָאָהּ תּוֹךְ ג' יָמִים וְלֹא הֻגְלַד פִּי הַמַּכָּה, דְּאָז הָוֵי סָפֵק אִם נִקַּב תּוֹךְ ג' אִם לָאו, עַל הַלּוֹקֵחַ לְהָבִיא רְאָיָה, וְאִם לֹא, יַפְסִיד וְיִתֵּן הַדָּמִים אִם הֵם עֲדַיִן בְּיָדוֹ. 

טַרְפוּת דְּסִירְכָא, הוּא הַדִּין דִּמְבַטֵּל מֵקָּח; וְיֵשׁ חוֹלְקִים, <small>הַגָּה: דְּהוֹאִיל וְהָוֵי דָּבָר דִּשְׁכִיחַ, הָוֵי לֵהּ לְאַתְנוּיֵי <small><small>(טוּר)</small>.</small> וַאֲפִלּוּ טְרֵפָה שֶׁאָנוּ אוֹסְרִין מִסָּפֵק, מְבַטֵּל הַמִּקָּח, וְאֵין הַמּוֹכֵר יָכוֹל לוֹמַר: אַיְתֵי רְאָיָה דִטְרֵפָה הָוֵי <small><small>(ר"נ פֶּרֶק אֵלּוּ טְרֵפוֹת)</small>.</small> </small> 

הַמּוֹכֵר דָּבָר שֶׁהָיָה מוּם בְּמִמְכָּרוֹ, וְעָשָׂה בּוֹ הַלּוֹקֵחַ מוּם אַחֵר קֹדֶם שֶׁיִּוָּדַע לוֹ הַמּוּם הָרִאשׁוֹן, אִם עָשָׂה דָבָר שֶׁדַּרְכּוֹ לַעֲשׂוֹתוֹ, פָּטוּר. וְאִם שִׁנָּה וְעָשָׂה מוּם אַחֵר קֹדֶם שֶׁיִּוָּדַע לוֹ הַמּוּם, מַחֲזִיר הַמִּקָּח לִבְעָלָיו וּמְשַׁלֵּם דְּמֵי הַמּוּם שֶׁעָשָׂה. 

קָנָה סָדִין וּקְרָעוֹ לַעֲשׂוֹת חָלוּק, וְאַחַר כָּךְ נוֹדַע הַמּוּם מֵחֲמַת הַקְּרִיעָה, מַחֲזִיר לוֹ הַקְּרָעִים. תְּפָרוֹ וְאַחַר כָּךְ נוֹדַע הַמּוּם, אִם הִשְׁבִּיחַ נוֹטֵל שְׁבַח הַתְּפִירָה מֵהַמּוֹכֵר, וְכֵן כָּל כַּיּוֹצֵא בָּזֶה. 

הַמּוֹכֵר קַרְקַע לַחֲבֵרוֹ וְאָכַל פֵּרוֹתֶיהָ, וּלְאַחַר זְמַן נִרְאֶה לוֹ בָּהּ מוּם, אִם רָצָה לְהַחֲזִיר הַקַּרְקַע לַבְּעָלִים מַחֲזִיר כָּל הַפֵּרוֹת שֶׁאָכַל. וְאִם הָיָה חָצֵר וְדָר בּוֹ, צָרִיךְ לְהַעֲלוֹת לוֹ שָׂכָר. 

 רְאוּבֵן שֶׁמָּכַר לְשִׁמְעוֹן ג' גְּבִינוֹת, וּלְאַחַר שְׁלֹשָׁה יָמִים פְּתָחָם וּמְצָאָם מְרֻקָּבוֹת רִקָּבוֹן <small><small>(גָּדוֹל)</small>,</small> יִשְׁאֲלוּ לְעוֹשֵׂי גְבִינוֹת בְּכַמָּה זְמַן רָאוּי לָבֹא רִקָּבוֹן וְעִפּוּשׁ כָּזֶה; אִם יֹאמְרוּ שֶׁנַּעֲשָׂה הָרִקָּבוֹן בְּבֵית הַמּוֹכֵר נִמְצָא שֶׁהָיָה מִקַּח טָעוּת, וְאִם הַדָּבָר סָפֵק, הַמּוֹצִיא מֵחֲבֵרוֹ עָלָיו הָרְאָיָה. 

רְאוּבֵן שֶׁמָּכַר לְשִׁמְעוֹן נֹאד שֶׁמֶן, וְלֹא פְּתָחוֹ אֶלָּא סָמַךְ עַל הַמּוֹכֵר שֶׁאָמַר לוֹ שֶׁהוּא טוֹב, וּכְשֶׁפְּתָחוֹ מְצָאוֹ עָכוּר, יִשָּׁבַע הַמּוֹכֵר שֶׁנָּתַן לוֹ שֶׁמֶן טוֹב כְּמוֹ שֶׁהִתְנָה עִמּוֹ, וְאִם לֹא יִרְצֶה לִשָּׁבַע, יִשָּׁבַע הַלּוֹקֵחַ שֶׁהִתְנָה עִמּוֹ לָתֵת לוֹ שֶׁמֶן טוֹב וְצָלוּל וְשֶׁזֶּה הוּא הַשֶּׁמֶן שֶׁנָּתַן לוֹ, וְיַחֲזִיר לוֹ הַשֶּׁמֶן; אוֹ יָשׁוּמוּ כַּמָּה דָמָיו פְּחוּתִים מִשֶּׁמֶן טוֹב, וְאִם יִרְצֶה הַלּוֹקֵחַ לְקַחְתּוֹ יַחֲזִיר לוֹ הַפְּחָת. 

הַמּוֹכֵר דָּבָר שֶׁיֵּשׁ בּוֹ מוּם שֶׁאֵינוֹ נִרְאֶה, וְאָבַד הַמִּקָּח מֵחֲמַת אוֹתוֹ הַמּוּם, הֲרֵי זֶה מַחֲזִיר אֶת הַדָּמִים. כֵּיצַד, הַמּוֹכֵר לַחֲבֵרוֹ שׁוֹר שֶׁאֵין לוֹ טוֹחֲנוֹת <small><small>(פֵּרוּשׁ, שִׁנַּיִם)</small></small> וְהִנִּיחוֹ הַלּוֹקֵחַ עִם הַבָּקָר שֶׁלּוֹ, וְהָיָה מַנִּיחַ הַמַּאֲכָל לִפְנֵי כֻלָּם וְאוֹכְלִים, וְלֹא הָיָה יוֹדֵעַ שֶׁזֶּה אֵינוֹ אוֹכֵל עַד שֶׁמֵּת בְּרָעָב, הֲרֵי זֶה מַחֲזִיר לוֹ אֶת הַנְּבֵלָה וְיַחֲזִיר אֶת הַדָּמִים; וְכֵן כָּל כַּיּוֹצֵא בָּזֶה. וְאִם הָיָה הַמּוֹכֵר סַפְסָר <small><small>(פֵּרוּשׁ, קוֹנֶה וּמוֹכֵר בְּהֵמוֹת בַּשּׁוּק, בַּיּוֹם שֶׁקוֹנֶה מוֹכֵר, רַשִׁ"י)</small></small> שֶׁלּוֹקֵחַ מִזֶּה וּמוֹכֵר לָזֶה וְאֵינוֹ מַשְׁהֶה הַמִּקָּח עִמּוֹ, וְלֹא יָדַע בְּמוּם זֶה, הֲרֵי הַסַפְסָר נִשְׁבָּע שְׁבוּעַת הֶסֵת שֶׁלֹּא יָדַע בְּמוּם זֶה, וְיִפָּטֵר, מִפְּנֵי שֶׁהָיָה עַל הַלּוֹקֵחַ לִבְדֹּק הַשּׁוֹר בִּפְנֵי עַצְמוֹ, וּלְהַחֲזִירוֹ לוֹ קֹדֶם שֶׁיָּמוּת, וְיִהְיֶה הַסַפְסָר מַחֲזִירוֹ עַל הַלּוֹקֵחַ הָרִאשׁוֹן, וְהוֹאִיל וְלֹא עָשָׂה כֵּן הוּא הִפְסִיד עַל עַצְמוֹ. <small>הַגָּה: וְיֵשׁ חוֹלְקִין וּסְבִירָא לְהוּ דַּאֲפִלּוּ הַסַּרְסוּר צָרִיךְ לְשַׁלֵּם דְּאַף עַל גַּב דְּהוּא נִתְאַנָּה אֵין לוֹ לְהוֹנוֹת אֲחֵרִים. וְהוּא הַדִּין בְּכָל כַּיּוֹצֵא בָּזֶה <small><small>(טוּר וְהָרֹא"שׁ)</small>,</small> וְכֵן נִרְאֶה לִי עִקָּר. וְכָל שֶׁכֵּן בְּדָבָר שֶׁלֹּא פָשַׁע הַקּוֹנֶה כְּלָל, כְּגוֹן שֶׁמָּכַר לוֹ טַבַּעַת בְּחֶזְקַת זָהָב וְאַחַר כָּךְ שְׁבָרוֹ הַלּוֹקֵחַ וְנִמְצָא בוֹ בְּדִיל, שֶׁחַיָּב לְהַחֲזִיר מָעוֹתָיו אַף עַל גַּב שֶׁגַּם הַמּוֹכֵר נִתְאַנָּה בּוֹ. וְאִם אֵינוֹ מַאֲמִינוֹ שֶׁנִּמְצָא בּוֹ בְּדִיל, נִשְׁבָּע שֶׁאֵינוֹ יוֹדֵעַ מִזֶּה, וְנִפְטָר <small><small>(מָרְדְּכַי סוֹף פֶּרֶק הַמַּפְקִיד וּפֶרֶק הַסְפִינָה)</small>.</small> וְאִם קָנָה הַסַּרְסוּר דָּבָר בְּחֶזְקַת בְּדִיל וּמְכָרוֹ, וְאַחַר כָּךְ נוֹדַע שֶׁהָיָה בּוֹ כֶּסֶף אוֹ זָהָב, זָכָה הַלּוֹקֵחַ, שֶׁלֹּא זָכָה בּוֹ הַסַּרְסוּר מֵעוֹלָם הוֹאִיל וְלֹא יָדַע בּוֹ <small><small>(הַגָּהוֹת אֲשֵׁרִ"י וּמָרְדְּכַי אֵלּוּ מְצִיאוֹת)</small></small> וְעַיֵּן לְקַמָּן סִימָן רס"ח.</small> 

הַמּוֹכֵר בֵּיצִים לַחֲבֵרוֹ וְנִמְצְאוּ מוּזָרוֹת <small><small>(פֵּרוּשׁ, שֶׁהִתְחִיל לְהִתְהַוּוֹת בּוֹ צוּרַת הָאֶפְרוֹחַ)</small></small> שֶׁאֵינָם רְאוּיִים לַאֲכִילָה, הָוֵי מִקַּח טָעוּת וּמַחֲזִיר אֶת הַדָּמִים. וְעַכְשָׁיו לֹא נָהֲגוּ כֵּן, וּמִנְהָג מְבַטֵּל הֲלָכָה. 

הַמּוֹכֵר לַחֲבֵרוֹ זֵרְעוֹנֵי גִנָּה שֶׁאֵין עַצְמָן שֶׁל זֵרְעוֹנִים נֶאֱכָל, וּזְרָעָן וְלֹא צָמְחוּ, חַיָּב בְּאַחֲרָיוּתָן וּמַחֲזִיר לוֹ הַדָּמִים שֶׁלָּקַח מִמֶּנּוּ, שֶׁחֶזְקָתָן לִזְרִיעָה. וְהוּא שֶׁלֹּא צָמְחוּ מֵחֲמַת עַצְמָן, אֲבָל אִם לָקְתָה הָאָרֶץ בְּבָרָד וְכַיּוֹצֵא בּוֹ, אֵינוֹ חַיָּב בְּאַחֲרָיוּתָן שֶׁמָּא מֵחֲמַת הַבָּרָד לֹא צָמְחוּ, וְכֵן כָּל כַּיּוֹצֵא בָּזֶה. 

מָכַר לוֹ זְרָעִים הַנֶּאֱכָלִים, כְּגוֹן חִטִּים וּשְׂעוֹרִים, וּזְרָעָן וְלֹא צָמְחוּ, אֵינוֹ חַיָּב בְּאַחֲרָיוּתָן, אֲפִלּוּ הָיָה זֶרַע פִּשְׁתָּן שֶׁרֹב בְּנֵי אָדָם קוֹנִים אוֹתוֹ לִזְרִיעָה, הוֹאִיל וְאוֹכְלִים אוֹתוֹ אֵינוֹ חַיָּב בְּאַחֲרָיוּת זְרִיעָתוֹ. <small>מִיהוּ, אִם לֹא נָתַן עֲדַיִן הַמָּעוֹת, יֵשׁ אוֹמְרִים דְּיָכוֹל הַלּוֹקֵחַ לוֹמַר: לִזְרִיעָה קָנִיתִי <small><small>(טוּר בְּשֵׁם הרמ"ה)</small>,</small> וְעַיֵּן לְמַטָּה סָעִיף כ"ג.</small> וְאִם הוֹדִיעוֹ שֶׁהוּא קוֹנֶה לְזֶרַע, חַיָּב בְּאַחֲרָיוּתוֹ. וְהוּא הַדִּין לִדְבָרִים הַנִּמְכָּרִים לִרְפוּאָה וְלִצְבִיעָה, וְכֵן כָּל כַּיּוֹצֵא בָּזֶה. הַלּוֹקֵחַ מֵקָּח מֵחֲבֵרוֹ וְהוֹדִיעוֹ שֶׁהוּא מוֹלִיכוֹ לִמְדִינָה פְלוֹנִית לְמָכְרוֹ שָׁם, וְאַחַר שֶׁהוֹלִיכוֹ לְשָׁם נִמְצָא בּוֹ מוּם, אֵינוֹ יָכוֹל לוֹמַר: הַחֲזֵר לִי מִקָּחִי לְכָאן, אֶלָּא מַחֲזִיר לוֹ הַדָּמִים וְהַמּוֹכֵר מְטַפֵּל לְהָבִיא מִמְכָּרוֹ אוֹ לְמָכְרוֹ שָׁם; וַאֲפִלּוּ אָבַד אוֹ נִגְנַב <small><small>(אַחֲרֵי שֶׁהוֹדִיעוֹ)</small>,</small> הֲרֵי הוּא בִּרְשׁוּת מוֹכֵר. וְאִם הָיָה הַמּוֹכֵר יוֹדֵעַ בְּמִמְכָּרוֹ שֶׁהָיָה בּוֹ מוּם, חַיָּב בְּהוֹצָאָה שֶׁהוֹצִיא הַלּוֹקֵחַ לְהוֹלִיךְ אוֹתוֹ מֵקָּח לְמָקוֹם פְּלוֹנִי. וְאִם לֹא הָיָה יוֹדֵעַ שֶׁהָיָה בּוֹ מוּם, פָּטוּר מֵהוֹצָאַת הַהוֹלָכָה, וְאֵינוֹ חַיָּב אֶלָּא בְּהוֹצָאַת הַחֲזָרָה. וְאִם לֹא הוֹדִיעַ לַמּוֹכֵר שֶׁמּוֹלִיכוֹ לִמְדִינָה אַחֶרֶת, וְהוֹלִיכוֹ וְנִמְצָא בּוֹ שָׁם מוּם, הֲרֵי זֶה בִּרְשׁוּת הַלּוֹקֵחַ עַד שֶׁיַּחֲזִיר הַמִּקָּח בְּמוּמוֹ לַמּוֹכֵר. 

הַלּוֹקֵחַ מֵקָּח וְנִמְצָא בּוֹ מוּם, וְאַחַר כָּךְ אָבַד אוֹ נִגְנָב, הֲרֵי הוּא בִּרְשׁוּת הַלּוֹקֵחַ, עַד שֶׁיַּחֲזִיר הַמִּקָּח לַמּוֹכֵר. וְאִם הִתְלִיעַ אוֹ נִפְסַד מֵחֲמַת הַמּוּם, הֲרֵי זֶה בִּרְשׁוּת מוֹכֵר, וְאִם הָיָה לוֹ לְהוֹדִיעַ לַמּוֹכֵר וְלֹא הוֹדִיעוֹ, הֲרֵי זֶה בִּרְשׁוּת לוֹקֵחַ. 

הַמּוֹכֵר שׁוֹר לַחֲבֵרוֹ וְנִמְצָא נַגְחָן, אִם אֵין לְהוֹכִיחַ אִם קְנָאוֹ לַחֲרִישָׁה אוֹ לִשְׁחִיטָה, כְּגוֹן שֶׁהוּא אָדָם שֶׁהוּא קוֹנֶה לְזֶה וּלְזֶה, וְגַם אֵין הוֹכָחָה בַּדָּמִים, כְּגוֹן שֶׁנִּתְיַקֵּר הַבָּשָׂר בִּדְמֵי שׁוֹר לַחֲרִישָׁה, אֵינוֹ מִקַּח טָעוּת, שֶׁיָּכוֹל לוֹמַר: לִשְׁחִיטָה מְכַרְתִּיו, אַף עַל פִּי שֶׁהָרֹב קוֹנִים לַחֲרִישָׁה, וְלֹא אָזְלֵינָן בָּתַר רֻבָּא לְהוֹצִיא מִיַּד הַמּוֹכֵר. אֲבָל אִם עֲדַיִן הַמָּעוֹת בְּיַד הַלּוֹקֵחַ, לֹא מִבַּעְיָא אִם רֻבָּם קוֹנִים לַחֲרִישָׁה, אֶלָּא אֲפִלּוּ כִּי הֲדָדֵי נִינְהוּ, הַמּוֹצִיא מֵחֲבֵרוֹ עָלָיו הָרְאָיָה. וְאִם הַלּוֹקֵחַ אֵינוֹ רָגִיל לִקְנוֹת אֶלָּא לַחֲרִישָׁה, וְהַמּוֹכֵר מַכִּירוֹ, הֲרֵי זֶה מִקַּח טָעוּת. וְאִם אֵינוֹ רָגִיל לִקְנוֹת אֶלָּא לִשְׁחִיטָה, מִסְתָמָא לִשְׁחִיטָה קְנָאוֹ. וְאִם הוּא רָגִיל לִקְנוֹת לִשְׁחִיטָה וְלַחֲרִישָׁה, אִם יֵשׁ הוֹכָחָה בַּדָּמִים, אִם נָתַן דְּמֵי שׁוֹר לַחֲרִישָׁה, אוֹמְרִים לַחֲרִישָׁה קְנָאוֹ וְהָוֵי מִקַּח טָעוּת; וְאִם נָתַן דְּמֵי שׁוֹר לִשְׁחִיטָה, אוֹמְרִים לִשְׁחִיטָה קְנָאוֹ. <small>הַגָּה: כָּל מָקוֹם דְּהָוֵי מִקַּח טָעוּת וְצָרִיךְ לְהַחֲזִיר לוֹ דָּמָיו וְאִית לֵהּ זוּזֵי, צָרִיךְ לִתֵּן לוֹ מָעוֹת, דְּהָוֵי כְּבַעַל חוֹב <small><small>(נִמּוּקֵי יוֹסֵף רֵישׁ פֶּרֶק הַמּוֹכֵר פֵּרוֹת)</small> ;</small> וּדְלָא כי"א דְיָכוֹל לִתֵּן לוֹ קַרְקַע <small><small>(תְּשׁוּבַת מַיְמוֹנִי דְּמִשְׁפָּטִים סִימָן י"ג)</small>.</small> </small> 


Siman 233

הַמּוֹכֵר לַחֲבֵרוֹ מִין מִמִּינֵי פֵרוֹת, וְנָתַן לוֹ מִין אַחֵר, אֵין כָּאן מֶכֶר וּשְׁנֵיהֶם יְכוֹלִים לַחֲזֹר בָּהֶם. כֵּיצַד, מָכַר לוֹ חִטִּים לְבָנוֹת וְנִמְצְאוּ אֲדֻמּוֹת, אוֹ אִפְּכָא, אוֹ יַיִן וְנִמְצָא חֹמֶץ אוֹ אִפְּכָא, אוֹ עֵצִים שֶׁל זֵיתִים וְנִמְצְאוּ שֶׁל שִׁקְמָה אוֹ אִפְּכָא. אֲבָל אִם מָכַר לוֹ חִטִּים יָפוֹת וְנִמְצְאוּ רָעוֹת, לוֹקֵחַ יָכוֹל לַחֲזֹר בּוֹ אֲפִלּוּ לֹא נִתְאַנָּה בַסְכוּם, וְהַמּוֹכֵר אֵינוֹ יָכוֹל לַחֲזֹר בּוֹ אֲפִלּוּ הוּקְרוּ. וְאִם מָכַר לוֹ רָעוֹת וְנִמְצְאוּ יָפוֹת, אֲפִלּוּ לֹא נִתְאַנָּה בַסְכוּם, מוֹכֵר יָכוֹל לַחֲזֹר בּוֹ וְהַלּוֹקֵחַ אֵינוֹ יָכוֹל לַחֲזֹר אֲפִלּוּ אִם הוּזְלוּ. מָכַר לוֹ רָעוֹת וְנִמְצְאוּ רָעוֹת, יָפוֹת וְנִמְצְאוּ יָפוֹת, אַף עַל פִּי שֶׁאֵינָם יָפוֹת שֶׁאֵין לְמַעְלָה מֵהֶם וְלֹא רָעוֹת שֶׁאֵין לְמַטָּה מֵהֶם וְיֵשׁ אוֹנָאָה שְׁתוּת, אֵין אֶחָד מֵהֶם יָכוֹל לַחֲזֹר בּוֹ, אֶלָּא קָנָה וּמַחֲזִיר אוֹנָאָה. <small>הַגָּה: מָכַר לוֹ בָּשָׂר בַּחֲזָקָה שֶׁהוּא מִין אַיִל מְסֹרָס, וְנִמְצָא שֶׁאֵינוֹ מְסֹרָס, הַמִּקָּח קַיָּם וּמַחֲזִיר לוֹ אוֹנָאָתוֹ; אֶלָּא אִם כֵּן יָדוּעַ שֶׁהַלּוֹקֵחַ אִסְטְנִיס שֶׁאֵינוֹ אוֹכֵל כְּלָל בְּשַׂר אַיִל שֶׁאֵינוֹ מְסֹרָס. וְהוּא הַדִּין בְּכָל כַּיּוֹצֵא בָּזֶה <small><small>(תְּרוּמַת הַדֶּשֶׁן סִימָן שכ"ב)</small>.</small> מָכַר לוֹ כֶּסֶף בְּחֶזְקַת כֶּסֶף צָרוּף וְנִמְצָא כֶּסֶף סִיגִים, הַמִּקָּח קַיָּם וּמַחֲזִיר לוֹ הָאוֹנָאָה, דְּהַכֹּל מִין כֶּסֶף <small><small>(מָרְדְּכַי פֶּרֶק הַסְפִינָה וְהַגָּהוֹת מַיְמוֹנִי פֶּרֶק ט"ז דִּמְכִירָה)</small>.</small> </small> 


Siman 234

הַשּׁוֹחֵט אֶת הַבְּכוֹר וּמְכָרוֹ, וְנוֹדַע שֶׁלֹּא הֶרְאָהוּ לְמֻמְחֶה, מַה שֶּׁאָכַל אָכַל וְיַחֲזִיר לוֹ אֶת הַדָּמִים, וְהַנִּשְׁאַר מֵהַבָּשָׂר בְּיַד הַלָּקוֹחוֹת יִקָּבֵר, וְיַחֲזִיר לָהֶם אֶת הַדָּמִים. 

וְכֵן הַשּׁוֹחֵט פָּרָה וּמְכָרָהּ, וְנוֹדַע שֶׁהִיא טְרֵפָה, מַה שֶּׁאָכְלוּ אָכְלוּ וְיַחֲזִיר לָהֶם הַדָּמִים, וּמַה שֶּׁלֹּא אָכְלוּ יַחֲזִיר לוֹ הַבָּשָׂר וְהוּא יַחֲזִיר לוֹ הַדָּמִים. וְאִם מָכְרוּ הַלּוֹקְחִים בָּשָׂר זֶה שֶׁל טְרֵפָה לַגּוֹיִם, אוֹ שֶׁהֶאֱכִילוּהוּ לַכְּלָבִים, יְחַשְּׁבוּ עִם הַטַּבָּח עַל דְּמֵי הַטְּרֵפָה, וְיַחֲזִיר לָהֶם הַטַּבָּח אֶת הַמּוֹתָר. וְכֵן דִּין כָּל הַמּוֹכֵר דָּבָר שֶׁאִסוּר אֲכִילָתוֹ מִן הַתּוֹרָה: 

אֲבָל הַמּוֹכֵר לַחֲבֵרוֹ דָּבָר שֶׁאִסוּר אֲכִילָתוֹ מִדִּבְרֵי סוֹפְרִים, אִם הָיוּ הַפֵּרוֹת קַיָּמִים מַחֲזִיר הַפֵּרוֹת וְנוֹטֵל דָּמָיו, וְאִם אֲכָלָם אָכַל וְאֵין הַמּוֹכֵר מַחֲזִיר לוֹ כְלוּם. <small>הַגָּה: מָכַר לוֹ מִבְּהֵמָה שֶׁלֹּא נִבְדְּקָה כָּרָאוּי, הָוֵי כְּאֲסוּרָה מִדִּבְרֵי סוֹפְרִים, שֶׁהֲרֵי הַבְּדִיקָה הִיא מִדִּבְרֵי סוֹפְרִים <small><small>(רִיבָ"שׁ סִימָן תצ"ט)</small>.</small> </small> 

כָּל אִסוּרֵי הֲנָאָה, בֵּין מִדִּבְרֵי תוֹרָה בֵּין מִדִּבְרֵי סוֹפְרִים, מַחֲזִיר אֶת הַדָּמִים וְאֵין בָּהֶם דִּין מְכִירָה כְלָל: 


Siman 235

קָטָן עַד שֵׁשׁ שָׁנִים, אֵין הַקְנָיָּתוֹ לַאֲחֵרִים כְּלוּם. וּמִשֵּׁשׁ שָׁנִים עַד שֶׁיַּגְדִּיל, אִם יוֹדֵעַ בְּטִיב מַשָּׂא וּמַתָּן <small>דְּהַיְנוּ שֶׁבְּדָקוּהוּ וּמְצָאוּהוּ שֶׁיּוֹדֵעַ, וּלְאַחַר עֲשָׂרָה כָּל שֶׁאֵינוֹ שׁוֹטֶה <small><small>(טוּר)</small>,</small> </small> מִקָּחוֹ מֵקָּח וּמִמְכָּרוֹ מִמְכָּר וּמַתְּנָתוֹ קַיֶּמֶת, בֵּין בְּדָבָר מְרֻבֶּה בֵּין בְּדָבָר מוּעָט, בֵּין בְּמַתְּנַת בָּרִיא בֵּין בְּמַתְּנַת שְׁכִיב מְרַע, וְדָבָר זֶה מִתַּקָנַת חֲכָמִים, וְהַכֹּל בְּמִטַּלְטְלִים. <small>וְיֵשׁ אוֹמְרִים הוֹאִיל וְאֵינוֹ רַק מִכֹּחַ תַּקָּנַת חֲכָמִים, אִם כֵּן בְּמָקוֹם שֶׁעָשׂוּ שֶׁלֹּא כְהֹגֶן, כְּגוֹן שֶׁמָּכְרוּ בִּנְכָסִים מוּעָטִים שֶׁזָּכוּ בָהֶן הַבָּנוֹת, מְכִירָתָן לָאו כְּלוּם הִיא <small><small>(תְּשׁוּבַת הָרַ"ן סִימָן מ"ד)</small>.</small> </small> אֲבָל בְּקַרְקַע אֵינוֹ מוֹכֵר וְלֹא נוֹתֵן, עַד שֶׁיַּגְדִּיל <small>דְּהַיְנוּ שֶׁהַקָּטָן בֶּן שְׁלֹשׁ עֶשְׂרֵה וְהַקְּטַנָּה בַּת י"ב וְהֵבִיאוּ שְׂעָרוֹת <small><small>(הָרַמְבַּ"ם)</small>.</small> </small> וַאֲפִלּוּ הוּא קַרְקַע שֶׁנִּתַּן לוֹ בְּמַתָּנָה, אוֹ שֶׁקָּנָה לוֹ הָאַפּוֹטְרוֹפּוֹס. וְאִם נְתָנוֹ, אֲפִלּוּ בְּמַתְּנַת שְׁכִיב מְרַע, אֵינוֹ כְּלוּם אֲפִלּוּ הוּא קַרְקַע שֶׁנִּתַּן לוֹ, וְאַף עַל פִּי שֶׁהוּא יוֹדֵעַ בְּטִיב מַשָּׂא וּמַתָּן. <small>מִיהוּ, כָּל זְמַן שֶׁחָפֵץ הַקָּטָן בַּמֶּה שֶׁעָשָׂה, וְאֵין קְרוֹבָיו אוֹ הַבֵּית דִּין בִּטְּלוּ מַעֲשָׂיו, וְהַלּוֹקֵחַ אָכַל פֵּרוֹת קַרְקַע שֶׁלָּקַח, אֵין צָרִיךְ לְשַׁלֵּם מַה שֶּׁלָּקַח <small><small>(תְּשׁוּבַת רַמְבַּ"ן סִימָן ב')</small>.</small> </small> וְאִם יָרַשׁ מֵאָבִיו שְׁטָר חוֹב, דִּינוֹ כְּמִטַּלְטְלִים וְיָכוֹל לְמוֹכְרוֹ אוֹ לִתְּנוֹ לְאַחֵר. 

בַּמֶּה דְּבָרִים אֲמוּרִים, בְּקָטָן שֶׁאֵין לוֹ אַפּוֹטְרוֹפּוֹס. אֲבָל אִם הָיָה לוֹ אַפּוֹטְרוֹפּוֹס, אֵין מַעֲשָׂיו כְּלוּם אֲפִלּוּ בְּמִטַּלְטְלִים, אֶלָּא מִדַּעַת הָאַפֹּטְרֹפּוֹס, שֶׁאִם רָצָה לְקַיֵּם מִקָּחוֹ וּמִמְכָּרוֹ וּמַתְּנָתוֹ, בְּמִטַּלְטְלִים, קַיָּם. <small>הַגָּה: וְהוּא הַדִּין אִם סְמוּכִים אֵצֶל בַּעַל הַבַּיִת, שֶׁדִּינוֹ כְּאַפּוֹטְרוֹפּוֹס, כְּמוֹ שֶׁיִּתְבָּאֵר לְקַמָּן סִימָן ר"צ. אֲבָל מִשֶּׁהִגְּדִיל, אַף עַל פִּי שֶׁיֵּשׁ לוֹ אַפּוֹטְרוֹפּוֹס שֶׁמִּנָּהוּ לוֹ אָבִיו, מִקָּחוֹ מֵקָּח וּמִמְכָּרוֹ מִמְכָּר <small><small>(רִיבָ"שׁ סִימָן קמ"א וְסִימָן רכ"ה)</small>,</small> אַף עַל פִּי שֶׁאַפּוֹטְרוֹפּוֹס צָרִיךְ לְקַיֵּם דִּבְרֵי הַמֵּת וְאָסוּר לִתְּנָם לְיוֹרֵשׁ וְלֹא לְלוֹקֵחַ עַד הַזְּמַן שֶׁצִּוָּה, מִכָּל מָקוֹם מִקָּחוֹ מֵקָּח, וְאִם תְּפָסָן הַלּוֹקֵחַ מִיָּד אֵין מוֹצִיאִין מִיָּדוֹ <small><small>(רַ"ן סוֹף פֶּרֶק מְצִיאַת הָאִשָּׁה)</small>.</small> </small> 

קָטָן הַיּוֹדֵעַ בְּטִיב מַשָּׂא וּמַתָּן, שֶׁאֵין לוֹ אַפּוֹטְרוֹפּוֹס, שֶׁנָּשָׂא וְנָתַן בְּמִטַּלְטְלִים וְטָעָה, דִּינוֹ כְּדִין הַגָּדוֹל, פָּחוֹת מִשְּׁתוּת מְחִילָה, שְׁתוּת, מַחֲזִיר אוֹנָאָה, יָתֵר עַל שְׁתוּת בָּטֵל מֵקָּח. 

אֵין מִקַּח הַקָּטָן וּמִמְכָּרוֹ בְּמִטַּלְטְלִים קַיָּם אֶלָּא כְּשֶׁמָּשַׁךְ אוֹ הִמְשִׁיךְ, אֲבָל אִם נָתַן מָעוֹת עַל הַמִּקָּח וְחָזַר בּוֹ, אֵינוֹ מְקַבֵּל "מִי שֶׁפָּרַע", וַאֲחֵרִים שֶׁחָזְרוּ בּוֹ מְקַבְּלִים "מִי שֶׁפָּרַע". 

וְכֵן אִם קָנוּ מִיָּד הַקָּטָן. אוֹ הִשְׂכִּיר מְקוֹם הַמִּטַּלְטְלִים וְחָזַר בּוֹ, לֹא קָנָה לוֹקֵחַ, שֶׁאֵין מוֹצִיאִין מִיַּד הַקָּטָן בַּדִּין, וְאֵין קִנְיָן מִיָּד הַקָּטָן כְּלוּם, שֶׁהַקִּנְיָן כִּשְׁטָר וְאֵין הָעֵדִים חוֹתְמִין אֶלָּא עַל שְׁטָר שֶׁל גָּדוֹל. 

וְכֵן קָטָן שֶׁקָּנָה מִטַּלְטְלִים, וְקָנוּ מִיָּדוֹ אוֹ שָׂכַר מֵהֶם הַמָּקוֹם, לֹא קָנָה עַד שֶׁיִּמְשֹׁךְ, לְפִי שֶׁאֵין חֲצַר הַקָּטָן קוֹנָה לוֹ, מִפְּנֵי שֶׁנִּתְרַבֶּה מִדִּין שְׁלִיחוּת, וְאֵין שְׁלִיחוּת לְקָטָן וְלֹא יִהְיֶה הַקִּנְיָן אוֹ שְׂכִירוּת הַמָּקוֹם גְּדוֹלִים מֵחֲצֵרוֹ. אֲבָל הַקְּטַנָּה, שֶׁנִּתְרַבְּתָה חֲצֵרָהּ מִיָּדָהּ, תִּקְנֶה הַמִּטַּלְטְלִים מֵאֲחֵרִים אִם קָנוּ מִיָּדָהּ, אוֹ בִּשְׂכִירוּת מָּקוֹם. 

קָטָן שֶׁקָּנָה קַרְקַע וְנָתַן דָּמִים וְהֶחֱזִיק בַּקַּרְקַע, תַּעֲמֹד בְּיָדוֹ, לְפִי שֶׁזָּכִין לְאָדָם שֶׁלֹּא בְּפָנָיו. 

קָטָן שֶׁהִגְדִּיל וְהֵבִיא שְׁתֵּי שְׂעָרוֹת, הַזָּכָר אַחַר י"ג שָׁנָה, וְהַבַּת אַחַר י"ב, אַף עַל פִּי שֶׁאֵינוֹ יוֹדֵעַ בְּטִיב מַשָּׂא וּמַתָּן, מִקָּחוֹ מֵקָּח וּמִמְכָּרוֹ מִמְכָּר וּמַתְּנָתוֹ מַתָּנָה, בְּמִטַּלְטְלִים. אֲבָל בְּקַרְקַע אֵין מַעֲשָׂיו קַיָּמִים, עַד שֶׁיִּהְיֶה יוֹדֵעַ בְּטִיב מַשָּׂא וּמַתָּן אַחַר שֶׁהִגְדִּיל. <small>הַגָּה: וְכָל זֶה בְּמוֹכֵר עַצְמוֹ, אֲבָל בֵּית דִּין מוֹכְרִין קַרְקְעוֹתָיו לִפְרֹעַ חוֹבוֹת אֲבִיהֶן וְכַיּוֹצֵא בָזֶה <small><small>(הַגָּהוֹת מָרְדְּכַי דב"מ)</small>.</small> וְעַיֵּן לְקַמָּן סָעִיף כ"ו סִימָן זֶה.</small> 

בַּמֶּה דְּבָרִים אֲמוּרִים, בְּקַרְקַע שֶׁלּוֹ, שֶׁקְּנָאוֹ אוֹ נִתַּן לוֹ בְּמַתְּנַת בָּרִיא. אֲבָל קַרְקַע שֶׁיָּרַשׁ מֵאֲבוֹתָיו אוֹ מִשְּׁאָר מוֹרִישָׁיו, אוֹ שֶׁנִּתַּן לוֹ בְּמַתְּנַת שְׁכִיב מְרַע, אֵין מִמְכָּרוֹ מִמְכָּר עַד שֶׁיִּהְיֶה בֶּן עֶשְׂרִים שָׁנָה שְׁלֵמוֹת וְיָבִיא שְׁתֵּי שְׂעָרוֹת, אֲבָל קֹדֶם עֶשְׂרִים שָׁנָה שְׁלֵמוֹת, אַף עַל פִּי שֶׁהֵבִיא שְׁתֵּי שְׂעָרוֹת וְיוֹדֵעַ בְּטִיב מַשָּׂא וּמַתָּן לֹא, שֶׁמָּא יִמְכֹּר בְּזוֹל מִפְּנֵי שֶׁדַּעְתּוֹ נוֹטָה אַחַר הַמָּעוֹת, וַעֲדַיִן לֹא נִתְיַשְּׁבָה דַעְתּוֹ בְּדַרְכֵי הָעוֹלָם. וּכְשֶׁהוּא בֶּן עֶשְׂרִים שָׁנָה שְׁלֵמוֹת וְהֵבִיא שְׁתֵּי שְׂעָרוֹת, מוֹכֵר בֵּין בְּמִטַּלְטְלִים בֵּין בְּקַרְקָעוֹת, בֵּין שֶׁלּוֹ בֵּין שֶׁל אָבִיו, וַאֲפִלּוּ אֵינוֹ יוֹדֵעַ בְּטִיב מַשָּׂא וּמַתָּן. <small>וּדְלָא כַּיֵּשׁ חוֹלְקִין בְּזֶה.</small> 

מַתְּנָתוֹ כְּשֶׁהוּא פָּחוֹת מִבֶּן עֶשְׂרִים וְיוֹתֵר עַל י"ג, וְהֵבִיא שְׁתֵּי שְׂעָרוֹת, בֵּין מַתְּנַת בָּרִיא בֵּין מַתְּנַת שְׁכִיב מְרַע, קַיֶּמֶת, שֶׁאִלּוּ לֹא הִגִּיעַ לוֹ הֲנָאָה גְּדוֹלָה לֹא נָתַן, וְהוּא דָבָר שֶׁאֵינוֹ מָצוּי תָּמִיד, וְאָמְרוּ חֲכָמִים תִּתְקַיֵּם מַתְּנָתוֹ כְּדֵי שֶׁיִּהְיוּ דְבָרָיו נִשְׁמָעִים. 

בַּמֶּה דְּבָרִים אֲמוּרִים שֶׁיָּכוֹל לִמְכֹּר קַרְקַע אָבִיו כְּשֶׁהוּא בֶּן עֶשְׂרִים, כְּשֶׁהֵבִיא שְׁתֵּי שְׂעָרוֹת אוֹ שֶׁנּוֹלְדוּ לוֹ סִימָנֵי סָרִיס. אֲבָל אִם לֹא הֵבִיא שְׁתֵּי שְׂעָרוֹת וְלֹא נוֹלְדוּ לוֹ סִימָנֵי סָרִיס, קָטָן הוּא וְאֵין מִמְכָּרוֹ מִמְכָּר, אֲפִלּוּ בִּנְכָסָיו, עַד שֶׁיַּגְדִּיל וְיַגִּיעַ לְרֹב שְׁנוֹתָיו שֶׁהֵם שְׁלֹשִׁים וָשֵׁשׁ שָׁנִים. 

מָכַר קֹדֶם שֶׁנִּתְבָּרֵר שֶׁהוּא גָּדוֹל, כְּגוֹן קֹדֶם עֶשְׂרִים וְלֹא הֵבִיא שְׁתֵּי שְׂעָרוֹת וְלֹא נוֹלְדוּ לוֹ סִימָנֵי סָרִיס, וּלְאַחַר זְמַן הֵבִיא ב' שְׂעָרוֹת שֶׁעַתָּה נִתְבָּרֵר שֶׁעַכְשָׁיו הִגְדִּיל, אֵין מְכִירָתוֹ שֶׁמָּכַר עַד עַתָּה כְּלוּם. אֲבָל בְּסִימָנֵי סָרִיס מִבֶּן עֶשְׂרִים נַעֲשֶׂה גָּדוֹל לְמַפְרֵעַ מִבֶּן י"ג שָׁנָה וְיוֹם אֶחָד, לְפִי שֶׁעַתָּה נִתְבָּרֵר שֶׁהוּא סָרִיס מִמְּעֵי אִמּוֹ וּמַה שֶּׁלֹּא הֵבִיא שְׁתֵּי שְׂעָרוֹת הָיָה בְּסִבַּת זֶה, וְאִגְּלַאי מִלְּתָא שֶׁמִּבֶּן שְׁלֹשׁ עֶשְׂרֵה וְיוֹם אֶחָד גָּדוֹל הָיָה, וּמִמְכָּרוֹ קַיָּם. 

מִי שֶׁמָּכַר, בֵּין בִּנְכָסָיו בֵּין בְּנִכְסֵי אָבִיו, וּמֵת, וּבָאוּ קְרוֹבָיו וְעִרְעֲרוּ לוֹמַר שֶׁקָּטָן הָיָה בִּשְׁעַת הַמֶּכֶר וּבִקְּשׁוּ לְבָדְקוֹ, אֵין שׁוֹמְעִין לָהֶם. <small>הַגָּה: דַּחֲזָקָה אֵין עֵדִים חוֹתְמִין עַל הַשְּׁטָר אֶלָּא אִם כֵּן יוֹדְעִים שֶׁהַמּוֹכֵר נַעֲשָׂה גָדוֹל <small><small>(טוּר)</small>,</small> וְעוֹד דְּסִימָנִים עֲשׂוּיִין לְהִשְׁתַּנּוֹת, וְעוֹד דְּאֵין מְנַוְּלִין אֶת הַמֵּת <small><small>(שָׁם בָּרַמְבַּ"ם)</small>.</small> </small> 

 פָּחוֹת מִבֶּן עֶשְׂרִים שֶׁמָּכַר קַרְקַע אָבִיו, חוֹזֵר וּמוֹצִיא מִיָּד הַלָּקוֹחוֹת, בֵּין קֹדֶם עֶשְׂרִים בֵּין אַחַר עֶשְׂרִים מִיָּד, וּמוֹצִיא מִמֶּנּוּ כָּל הַפֵּרוֹת שֶׁאָכַל. וְאִם הוֹצִיא הוֹצָאוֹת אוֹ שֶׁנָּטַע וְזָרַע, שָׁמִין לוֹ וּמַחֲזִיר לוֹ אֶת הַשְּׁאָר. אֲבָל אִם כְּשֶׁנַּעֲשָׂה בֶּן עֶשְׂרִים לֹא מִחָה, שׁוּב אֵינוֹ יָכוֹל לִמְחוֹת, אֲפִלּוּ הָיָה קָטָן כְּשֶׁמָּכַר. 

קָטָן שֶׁלָּוָה מֵאֲחֵרִים, יֵשׁ מִי שֶׁאוֹמֵר שֶׁחַיָּב לְשַׁלֵּם כְּשֶׁיַּגְדִּיל, וְיֵשׁ מִי שֶׁפּוֹטֵר. וְיֵשׁ מִי שֶׁמְּחַלֵּק, שֶׁאִם יָדוּעַ שֶׁלָּוָה לְצֹרֶךְ מְזוֹנוֹתָיו נִפְרָעִין מִמֶּנּוּ, אֲבָל אִם אֵינוֹ יָדוּעַ שֶׁלָּוָה לְצֹרֶךְ מְזוֹנוֹתָיו אֵין נִפְרָעִין מִמֶּנּוּ. <small>הַגָּה: יֵשׁ אוֹמְרִים דְּאַף עַל גַּב דְּלָא יוּכַל לִמְכֹּר קַרְקְעוֹתָיו, מִכָּל מָקוֹם יוּכַל לְשַׁעְבְּדָן. וְאַף בִּמְכִירָה שֶׁלֹּא עָשָׂה כְלוּם, צָרִיךְ לְהַחֲזִיר הַמָּעוֹת שֶׁלָּקַח, וְאִם אֵין לוֹ, הַלּוֹקֵחַ גּוֹבֶה מִמֶּנּוּ בְּנֵי חוֹרִין <small><small>(בֵּית יוֹסֵף בְּשֵׁם הָרַשְׁבָּ"א)</small>.</small> </small> 

קָטָן שֶׁעָרַב לַאֲחֵרִים, פָּטוּר מִלְּשַׁלֵּם אַף לִכְשֶׁיַּגְדִּיל. 

חֵרֵשׁ שֶׁאֵינוֹ שׁוֹמֵעַ וְאֵינוֹ מְדַבֵּר, אוֹ מְדַבֵּר וְאֵינוֹ שׁוֹמֵעַ כְּלוּם, מוֹכֵר וְלוֹקֵחַ הַמִּטַּלְטְלִים בִּרְמִיזָה, אֲבָל לֹא בְּקַרְקַע. וְאַף בְּמִטַּלְטְלִים לֹא יִתְקַיְּמוּ מַעֲשָׂיו עַד שֶׁבּוֹדְקִין אוֹתוֹ בְּדִיקוֹת רַבּוֹת וּמִתְיַשְּׁבִין בַּדָּבָר. 

אִלֵּם שֶׁשּׁוֹמֵעַ וְאֵינוֹ מְדַבֵּר, אוֹ מִי שֶׁנִּשְׁתַּתֵּק, מִקָּחוֹ מֵקָּח וּמִמְכָּרוֹ מִמְכָּר וּמַתְּנוֹתָיו קַיָּמוֹת, בֵּין בְּמִטַּלְטְלִין בֵּין בְּקַרְקַע, וְהוּא שֶׁיִּבְדֹּק כְּדֶרֶךְ שֶׁבּוֹדְקִין לְגִטִּין, אוֹ יִכְתֹּב בִּכְתַב יָדוֹ. 

מִי שֶׁאֵינוֹ שׁוֹמֵעַ אֶלָּא אִם כֵּן מְדַבְּרִים עִמּוֹ בְּקוֹל, אֵין זֶה חֵרֵשׁ אֶלָּא הֲרֵי הוּא כְּפִקֵחַ לְכָל דְּבָרָיו. 

הַשּׁוֹטֶה, אֵין מִקָּחוֹ מֵקָּח וְאֵין מִמְכָּרוֹ מִמְכָּר וְאֵין מַתְּנוֹתָיו קַיָּמוֹת, לֹא בְּמִטַּלְטְלִים וְלֹא בְּקַרְקַע, וּבֵית דִּין מַעֲמִידִין אַפּוֹטְרוֹפּוֹסִים לְשׁוֹטִים כְּדֶרֶךְ שֶׁמְּמַנִּים לַקְּטַנִּים. <small>וְאֵין לוֹ זְכִיָּה כְּלָל עַל יְדֵי עַצְמוֹ <small><small>(מָרְדְּכַי פֶּרֶק הַמְקַבֵּל)</small>.</small> </small> 

מִי שֶׁהוּא עֵת שׁוֹטֶה וְעֵת שָׁפוּי, כְּגוֹן אֵלּוּ הַנִּכְפִּין, כְּשֶׁהוּא שָׁפוּי כָּל מַעֲשָׂיו קַיָּמִין וְזוֹכֶה לְעַצְמוֹ וְלַאֲחֵרִים כְּכָל בֶּן דַּעַת. וּצְרִיכִים הָעֵדִים לַחֲקֹר הַדָּבָר הֵיטֵב, שֶׁמָּא בְּסוֹף שְׁטוּתוֹ אוֹ בִּתְחִלַּת שְׁטוּתוֹ עָשָׂה מַה שֶּׁעָשָׂה. <small>הַגָּה: אָמְרוּ שְׁנַיִם: כְּשֶׁהָיָה שׁוֹטֶה זַבִּין, וּשְׁנַיִם אוֹמְרִים: כְּשֶׁהָיָה שָׁפוּי זַבִּין, קַרְקַע בְּחֶזְקַת הַמּוֹכֵר, מִטַּלְטְלִין בְּחֶזְקַת הַמַּחֲזִיק בָּהֶן <small><small>(בֵּית יוֹסֵף בְּשֵׁם הַתּוֹסָפוֹת וְהָרֹא"שׁ פ"ב דִּכְתֻבּוֹת)</small>.</small> </small> 

הַשִּׁכּוֹר, מִקָּחוֹ מֵקָּח, וּמִמְכָּרוֹ מִמְכָּר, וּמַתְּנוֹתָיו קַיָּמוֹת. וְאִם הִגִּיעַ לְשִׁכְרוּת שֶׁל לוֹט, וְהוּא הָעוֹשֶׂה וְאֵינוֹ יוֹדֵע מַה עוֹשֶׂה, אֵין מַעֲשָׂיו כְּלוּם וַהֲרֵי הוּא כְּמוֹ הַשּׁוֹטֶה: 

הַמּוֹכֵר שֶׁמָּכַר קַרְקַע אוֹ מִטַּלְטְלִין וְזִכָּה בָּהֶם לַלּוֹקֵחַ שֶׁלֹּא מִדַּעְתּוֹ, יַד הַלּוֹקֵחַ עַל הָעֶלְיוֹנָה, אִם רָצָה לִקַּח אֵין הַמּוֹכֵר יָכוֹל לַחֲזֹר בּוֹ; וְאִם לֹא רָצָה, תַּחֲזֹר לִבְעָלֶיהָ: 

וְכֵן הָעֶבֶד שֶׁקָּנָה אוֹ מָכַר אוֹ נָתַן מַתָּנָה אוֹ נָתְנוּ לוֹ, יַד הָאָדוֹן עַל הָעֶלְיוֹנָה, אִם רָצָה לְקַיֵּם מַעֲשָׂיו הֲרֵי אֵלּוּ קַיָּמִים, וְאִם לֹא רָצוּ בָּטְלוּ כָּל מַעֲשָׂיו. וּבִדְבָרִים בִּלְבַד הוּא שֶׁמְּקַיֵּם הָאָדוֹן אוֹ מְבַטֵּל, וְאֵינוֹ צָרִיךְ לִקְנוֹת מִמֶּנּוּ כְלוּם. 

דִּין מְכִירַת הַבַּעַל בְּנִכְסֵי אִשְׁתּוֹ וּמְכִירַת הָאִשָּׁה, בְּטוּר א"ה סִימָן פ"ה וצ'. 

בֵּית דִּין שֶׁמָּכְרוּ אוֹ לָקְחוּ בְּנִכְסֵי יְתוֹמִים, בֵּין בְּקַרְקַע בֵּין מִטַּלְטְלִים; וְכֵן הָאַפּוֹטְרוֹפְּסִים, בֵּין שֶׁמִּנּוּ אוֹתָם בֵּית דִּין בֵּין שֶׁמִּנָּה אוֹתָם אֲבִי יְתוֹמִים, מִקְּחָן מֵקָּח וּמִמְכָּרָן מִמְכָּר, אֲבָל מַתְּנָתָם אֵינָהּ כְּלוּם, שֶׁאֵין אָדָם נוֹתֵן דָּבָר שֶׁאֵינוֹ שֶׁלּוֹ. 

לְצֹרֶךְ אֵיזֶה דְבָרִים רַשָּׁאִים לִמְכֹּר בְּנִכְסֵי <small><small>(יְתוֹמִים)</small>,</small> יִתְבָּאֵר בְּסִימָן <small><small>(ר"צ סָעִיף א')</small>.</small> 

הַמּוֹכֵר אוֹ קוֹנֶה קִנְיָן בְּשַׁבָּת וְיוֹם הַכִּפּוּרִים וְיוֹם טוֹב, אַף עַל פִּי שֶׁמַּכִּין אוֹתוֹ עַל שֶׁעָבַר עַל דִּבְרֵי חֲכָמִים, מַעֲשָׂיו קַיָּמִים וְכוֹתְבִין אַחַר אוֹתוֹ יוֹם: 


Siman 236

הַגּוֹיִים הַמְּצִיקִים לְיִשְׂרָאֵל וּמְבַקְּשִׁים לְהָרְגָן, עַד שֶׁיִּפְדֶּה עַצְמוֹ מִיַּד גּוֹי בְּשָׂדֵהוּ אוֹ בְּבֵיתוֹ וְיִתְּנֶנָּה לַמֵּצִיק וְאַחַר כָּךְ יַנִּיחֶנּוּ, כְּשֶׁיִּרְצֶה הַמֵּצִיק לִמְכֹּר אוֹתָהּ הַקַּרְקַע, אִם יֵשׁ בְּיַד הַבְּעָלִים לִקַּח מִיָּד הַמֵּצִיק, הֵן קוֹדְמִים לְכָל אָדָם. וְאִם אֵין בְּיַד הַבְּעָלִים לִקַּח, אוֹ שֶׁשָּׁהֲתָה הַקַּרְקַע בְּיַד הַמֵּצִיק י"ב חֹדֶשׁ, כָּל הַקֹּדֶם וְלָקַח מֵהַמֵּצִיק, זָכָה, וּבִלְבַד שֶׁיִּתֵּן לַבְּעָלִים הָרִאשׁוֹנִים רְבִיעַ הַקַּרְקַע אוֹ שְׁלִישׁ הַמָּעוֹת; מִפְּנֵי שֶׁזֶּה הַמֵּצִיק מוֹכֵר בְּזוֹל, הוֹאִיל וְקַרְקַע שֶׁאֵינוֹ שֶׁלּוֹ הוּא מוֹכֵר, הֲרֵי זֶה מוֹכֵר בְּפָחוֹת רְבִיעַ אוֹ קָרוֹב לוֹ, וְזֶה רְבִיעַ שֶׁל בְּעָלִים, שֶׁהֲרֵי מַחֲמַת שֶׁהִיא שֶׁלָּהֶם מוֹכֵר בְּזוֹל. לְפִיכָךְ, הַלּוֹקֵחַ מֵהַמֵּצִיק בִּשְׁלשִׁים, נוֹתֵן לַבְּעָלִים עֲשָׂרָה, אוֹ נוֹתֵן לָהֶם רְבִיעַ הַקַּרְקַע וְאַחַר כָּךְ יִקְנֶה הַכֹּל; וְאִם לֹא נָתַן, הֲרֵי הָרְבִיעַ כְּגָזֵל בְּיָדוֹ. <small>הַגָּה: הָיוּ הַבְּעָלִים אוֹמְרִים שֶׁהָיָה בְּיָדָם לִקַּח, וְהַלּוֹקֵחַ אוֹמֵר שֶׁלֹּא הָיָה בְּיָדָם לִקַּח, עַל הַבְּעָלִים לְהָבִיא רְאָיָה, דְּקַרְקַע בְּחֶזְקַת הַלָּקוֹחוֹת <small><small>(רַ"ן פֶּרֶק הַנִּזָּקִין)</small></small> וְיֵשׁ אוֹמְרִים דְּכָל זֶה כְּשֶׁנָּתְנוּ לוֹ הַבְּעָלִים קַרְקַע מֵעַצְמָן כְּדֵי שֶׁלֹּא יַהַרְגֶּנּוּ, אֲבָל אִם לְקָחָן הָאַנָּס מִיָּדָן בְּחָזְקָה, הַקַּרְקַע חוֹזֶרֶת לִבְעָלֶיהָ וְהֵם נוֹתְנִים לַלּוֹקֵחַ מַה שֶּׁנֶּהֱנוּ <small><small>(רִיבָ"שׁ סִימָן ר"צ וּפִסְקֵי מהרא"י סִימָן ס"ט)</small>,</small> וּכְמוֹ שֶׁיִּתְבָּאֵר לְקַמָּן ס"ח. יִשְׂרָאֵל שֶׁדָּחֲקוּ חַבְרֵיהֶם בִּתְפִיסָה וְגָזְמוּ לָהֶן לְהָרְגָן, עַד שֶׁהֻצְרְכוּ לִתֵּן לָהֶם, אֵין לָהֶם דִּין זֶה, שֶׁהֲרֵי יָדְעוּ דְאֵין יִשְׂרָאֵל שׁוֹפְכֵי דָמִים, וְגָזְמֵי וְלֹא עָבְדֵי, וְהָוֵי כְּמִי שֶׁלֹּא הָיָה בְּיָדָן לְהָרְגָן <small><small>(מָרְדְּכַי פֶּרֶק הַנִּזָּקִין)</small></small> כְּמוֹ שֶׁיִּתְבָּאֵר סָעִיף ח'.</small> 

אִם אֵינוֹ מַאֲמִין לוֹ בְכַמָּה קְנָאָהּ, וְגַם אֵין לוֹ עֵדִים בְּכַמָּה קְנָאָהּ, יִשָּׁבַע לוֹ בְּכַמָּה קְנָאָהּ. 

אִם קָנָה מֵהַגּוֹי תּוֹךְ י"ב חֹדֶשׁ, אִם יִרְצוּ הַבְּעָלִים צָרִיךְ לְהַחֲזִירָהּ לָהֶם, וְיִתֵּן לוֹ כְּמוֹ שֶׁקְּנָאָהּ מֵהַגּוֹי, וְאִם יִרְצוּ יַנִּיחוּהוּ בְּיָדוֹ וְיִתֵּן לָהֶם שְׁלִישׁ מִמַּה שֶׁנָּתַן לַגּוֹי. 

אֲפִלּוּ תּוֹךְ י"ב חֹדֶשׁ, אִם קְנָאָהּ מֵהַבְּעָלִים תְּחִלָּה וְאַחַר כָּךְ קְנָאָהּ מֵהַגּוֹי, מִקָּחוֹ קַיָּם. אֲבָל אִם קְנָאוֹ מֵהַגּוֹי תְּחִלָּה וְאַחַר כָּךְ מֵהַבְּעָלִים, מִקָּחוֹ בָּטֵל. וַאֲפִלּוּ עוֹשֶׂה לוֹ שְׁטָר, אֶלָּא אִם כֵּן קִבֵּל עָלָיו אַחֲרָיוּת, אוֹ שֶׁהוֹדָה, אוֹ יֵשׁ עֵדִים שֶׁקִּבֵּל מִמֶּנּוּ מָעוֹת. 

לָקַח אֶחָד מֵהַגּוֹי, וְשָׁהֲתָה בְּיָדוֹ ג' שָׁנִים וְאַחַר כָּךְ מְכָרָהּ לְאַחֵר, אֵין לַבְּעָלִים עַל לוֹקֵחַ שֵׁנִי כְּלוּם, שֶׁטּוֹעֲנִים לוֹ שֶׁהָרִאשׁוֹן קְנָאָהּ מֵהֶם וְנָתַן לָהֶם שְׁלִישׁ. וְהוּא הַדִּין אִם לֹא שָׁהֲתָה בְּיַד הָרִאשׁוֹן אֶלָּא יוֹם אֶחָד, וּבְיַד לוֹקֵחַ שֵׁנִי שְׁלֹשָׁה שָׁנִים. <small>הַגָּה: וְיֵשׁ אוֹמְרִים דַּוְקָא שֶׁהַלּוֹקֵחַ רִאשׁוֹן הוּא יִשְׂרָאֵל; אֲבָל אִם הוּא גּוֹי, וּמָכְרָהּ לְיִשְׂרָאֵל, דִּינוֹ כְּאִלּוּ קְנָאָהּ מִן הָאַנָּס עַצְמוֹ <small><small>(רִיבָ"שׁ סִימָן ר"צ)</small>.</small> </small> 

וְכֵן הַדִּין אִם שָׁהֲתָה בְּיַד הַלּוֹקֵחַ שָׁלֹשׁ שָׁנִים, וּמֵת וְהוֹרִישָׁהּ לְיוֹרְשָׁיו, טוֹעֲנִים לַיּוֹרֵשׁ. 

גּוֹי בַּעַל זְרוֹעַ שֶׁאָנַס נִכְסֵי יִשְׂרָאֵל וְיָרַד לְתוֹךְ שָׂדֶה מֵחֲמַת שֶׁהָיָה לוֹ חוֹב עַל בַּעַל הַשָּׂדֶה, אוֹ מֵחֲמַת שֶׁיֵּשׁ לוֹ נֶזֶק בְּיַד זֶה הַיִּשְׂרָאֵל, אוֹ מֵחֲמַת שֶׁהִפְסִיד מָמוֹנוֹ, וְאַחַר שֶׁתָּקַף לוֹ אֶת הַשָּׂדֶה מְכָרָהּ לְיִשְׂרָאֵל אַחֵר, אֵין הַבְּעָלִים יְכוֹלִים לְהוֹצִיאָהּ מִיַּד הַלּוֹקֵחַ. בַּמֶּה דְּבָרִים אֲמוּרִים, כְּשֶׁהוֹדוּ הַבְּעָלִים שֶׁאֱמֶת טָעַן הַגּוֹי. וְכֵן אִם הָיָה שָׁם מֶלֶךְ אוֹ שַׂר בְּאוֹתוֹ מָקוֹם, שֶׁיָּכוֹל לָכֹף אֶת הַגּוֹי שֶׁמָּכַר, לְדִין, וְלֹא תָּבְעוּ הַבְּעָלִים אֶת הַגּוֹי, אֵינָם יְכוֹלִים לְהוֹצִיא מִיַּד הַלּוֹקֵחַ מִן הַגּוֹי אַף עַל פִּי שֶׁאֵינָם מוֹדִים לַגּוֹי, וְאַף עַל פִּי שֶׁאֵין שָׁם עֵדִים שֶׁאֱמֶת טוֹעֵן הַגּוֹי, שֶׁהֲרֵי אוֹמֵר הַלּוֹקֵחַ לַבְּעָלִים: אִם גַּזְלָן הוּא הַגּוֹי לָמָּה לֹא תְבַעְתֶּם אוֹתוֹ בְּדִינֵיהֶם. 

בָּא גּוֹי בַּעֲקִיפִין עַל יִשְׂרָאֵל וְלָקַח שָׂדֶה, וְלֹא הָיָה מָסוּר בְּיָדוֹ לְהָרְגוֹ, וּמְכָרוֹ לְיִשְׂרָאֵל אוֹ נְתָנוֹ, צָרִיךְ לְהַחֲזִירוֹ לַבְּעָלִים אֲפִלּוּ שָׁהֲתָה בְּיָדוֹ כַּמָּה שָׁנִים, וְאֵין צָרִיךְ לְהַחֲזִירוֹ בְּחִנָּם, אֶלָּא שָׁמִין כַּמָּה הָיָה רוֹצֶה לִתֵּן לַגּוֹי כְּדֵי שֶׁיַּחֲזִירֶנּוּ לוֹ וְכָךְ יִתֵּן לַיִּשְׂרָאֵל. וְאִם הוֹצִיא עָלָיו הַלּוֹקֵחַ כְּדֵי לְהוֹצִיאָהּ מִיָּד הַגּוֹי עַד כְּדֵי דְּמֵי הַבַּיִת, צְרִיכִים הַבְּעָלִים לִתֵּן לוֹ אִם רוֹצִים לִטְּלוֹ מִיָּדוֹ. וְגַם אֵין צְרִיכִין לִתֵּן לוֹ יוֹתֵר מִמַּה שֶׁהוֹצִיא עָלָיו, כְּגוֹן שֶׁאִם הָיָה הַגּוֹי אוֹהֲבוֹ וּנְתָנוֹ לוֹ בְּזוֹל, אֵין הַבְּעָלִים צְרִיכִים לִתֵּן לוֹ אֶלָּא כְּמוֹ שֶׁנָּתַן לַגּוֹי, אַף עַל פִּי שֶׁהוּא לֹא הָיָה יָכוֹל לְהוֹצִיא בְּכָךְ מִיַּד הַגּוֹי, וַאֲפִלּוּ שֶׁהַגּוֹי נְתָנוֹ לוֹ בְּחִנָּם, צָרִיךְ לְהַחֲזִיר לַבְּעָלִים גַּם כֵּן בְּחִנָּם. וְאִם בְּעוֹדוֹ בְּיָדוֹ בָּנָה אוֹתוֹ, הָוֵי כְּיוֹרֵד לְתוֹךְ שֶׁל חֲבֵרוֹ שֶׁלֹּא בִרְשׁוּת וּבְנָאוֹ, שֶׁיָּכוֹל לוֹמַר לוֹ: טֹל עֵצֶיךָ וַאֲבָנֶיךָ. <small>הַגָּה: וְדַוְקָא בְּקַרְקַע, דְּלָא מְיָאֲשֵׁי מִנֵהּ. אֲבָל מִטַּלְטְלֵי, דִּמְיָאֲשֵׁי מִנֵּהּ, אֵין צָרִיךְ לְהַחֲזִיר לַבְּעָלִים, מִלְּבַד סְפָרִים דְּאֵין מְיָאֵשׁ מִנַּיְהוּ, דְּיָדְעִינָן דְּאֵין מוֹכְרִין רַק לְיִשְׂרָאֵל <small><small>(מָרְדְּכַי פֶּרֶק הַכּוֹנֵס וְהַגָּהוֹת מָרְדְּכַי דב"מ)</small>.</small> </small> 

בַּמֶּה דְּבָרִים אֲמוּרִים, בְּשֶׁאֵין שׁוֹפְטִים כְּדֵי שֶׁיּוּכַל לְהוֹצִיא שָׂדֵהוּ מִיַּד הַגּוֹי. אֲבָל אִם יֵשׁ שׁוֹפְטִים בָּאָרֶץ, וְהָיָה אֶפְשָׁר לְהוֹצִיאוֹ מִיַּד גּוֹי בְּדִין, וְלֹא עָשָׂה, אָז וַדַּאי נִתְיָאֵשׁ, וְיִשָּׁאֵר בְּיַד הַלּוֹקֵחַ וְלֹא יִתֵּן לַבְּעָלִים כְּלוּם. <small>הַגָּה: וְכָל זֶה בְּאַנָּס שֶׁאֵין לוֹ מִשְׁפָּט עָלָיו, אֲבָל שַׂר וּמוֹשֵׁל שֶׁקָּצַף עַל עֲבָדָיו וּמְשָׁרְתָיו וְלָקַח מֵאֶחָד מֵהֶן בֵּיתוֹ, דִּינָא דְמַלְכוּתָא דִּינָא וְאֵין הַלּוֹקֵחַ חַיָּב לִתֵּן לַבְּעָלִים כְּלוּם <small><small>(מָרְדְּכַי פֶּרֶק הָאֻמָּנִין וּפֶרֶק הַכּוֹנֵס)</small>.</small> יִשְׂרָאֵל שֶׁמִּשְׁכֵּן קַרְקַע אֵצֶל גּוֹי, וְקָבַע זְמַן לִפְדּוֹתָהּ וְלֹא פְדָאָהּ, וּמְכָרָהּ לְאַחֵר, אִם מְכָרָהּ בְּשָׁוְיָהּ מִמְכָּרוֹ קַיָּם, דְּהָא כְּדִין מְכָרָהּ. אֲבָל אִם מְכָרָהּ בְּפָחוֹת מִשָּׁוְיָהּ אֲפִלּוּ כָּל שֶׁהוּא, חוֹזֵר <small><small>(בֵּית יוֹסֵף בְּסוֹף סִימָן ק"ן)</small></small> וְעַיֵּן לְקַמָּן סִימָן שע"א מֵאֵלּוּ הַדִּינִין.</small> 


Siman 237

הַמְחַזֵּר אַחַר דָּבָר לִקְנוֹתוֹ אוֹ לְשָׂכְרוֹ, בֵּין קַרְקַע בֵּין מִטַּלְטְלִים, וּבָא אַחֵר וּקְנָאוֹ, נִקְרָא רָשָׁע. וְהוּא הַדִּין לְרוֹצֶה לְהַשְׂכִּיר עַצְמוֹ אֵצֶל אַחֵר. וְיֵשׁ אוֹמְרִים שֶׁאִם בָּא לִזְכּוֹת בְּהֶפְקֵר אוֹ לְקַבֵּל מַתָּנָה מֵאַחֵר, וּבָא אַחֵר וְקָדְמוֹ, אֵינוֹ נִקְרָא רָשָׁע, כֵּיוָן שֶׁאֵינוֹ דָּבָר הַמָּצוּי לוֹ בְּמָקוֹם אַחֵר. <small>וְהַקּוֹנֶה קַרְקַע עַל מֶצֶר חֲבֵרוֹ, אַף עַל פִּי שֶׁאֵין בָּהּ מִשּׁוּם דִּינָא דְּבַר מֶצְרָא יָכוֹל בַּעַל מֶצֶר <small><small>(לְקַדְּמוֹ)</small></small> לִקְנוֹתָהּ, וְלֹא מִקְרֵי רָשָׁע, דְּהָוֵי כִּמְצִיאָה <small><small>(בֵּית יוֹסֵף בְּשֵׁם מָרְדְּכַי פ"ק דִּמְצִיעָא)</small>.</small> וְכֵן אִם קוֹנֶה דָבָר אֶחָד וּבָא חֲבֵרוֹ וְיוּכַל לִקְנוֹתוֹ בְּזוֹל שֶׁאֵינוֹ מוֹצֵא לִקְנוֹתוֹ כָּךְ בְּמָקוֹם אַחֵר, הָוֵי כְּמוֹ מְצִיאָה וְיָכוֹל לִקְנוֹתוֹ כָּל זְמַן שֶׁלֹּא זָכָה בוֹ הַקּוֹנֶה <small><small>(תְּשׁוּבַת מהרד"ךָ בַּיִת ל"א)</small>.</small> </small> וְיֵשׁ אוֹמְרִים דְּלָא שְׁנָא. <small>הַגָּה: וּסְבָרָא הָרִאשׁוֹנָה נִרְאָה עִקָּר. וַאֲפִלּוּ לִסְבָרָא זוֹ דַּוְקָא בְּעָנִי, אֲבָל בֶּעָשִׁיר לֹא, אִם לֹא <small><small>(בְּדָבָר)</small></small> שֶׁאֵינוֹ מָצוּי דְּאָז אֲפִלּוּ בְּעָשִׁיר מִקְרֵי רָשָׁע <small><small>(רַ"ן שָׁם בְּשֵׁם הָרַמְבַּ"ן פֶּרֶק הָאוֹמֵר בְּקִדּוּשִׁין)</small>.</small> וְעַיֵּן לְעֵיל סִימָן קנ"ו סָעִיף ה'. וְכָל זֶה לֹא מַיְרֵי אֶלָּא כְּשֶׁכְּבָר פָּסְקוּ הַדָּמִים שֶׁבֵּינֵיהֶם, וְאֵין מְחֻסָּרִין אֶלָּא הַקִּנְיָן. אֲבָל אִם מְחֻסָּרִין עֲדַיִן הַפְּסִיקָה, שֶׁהַמּוֹכֵר רוֹצֶה בְּכָךְ וְהַקּוֹנֶה רוֹצֶה יוֹתֵר בְּזוֹל, מֻתָּר לְאַחֵר לִקְנוֹתוֹ, בֵּין אִם הַמּוֹכֵר גּוֹי אוֹ יִשְׂרָאֵל <small><small>(בֵּית יוֹסֵף בְּשֵׁם מָרְדְּכַי פֶּרֶק חֶזְקַת)</small>.</small> וְיֵשׁ מִי שֶׁכָּתַב, שֶׁהוּא חֵרֶם רַבֵּנוּ גֵרְשֹׁם שֶׁלֹּא לְהַסִּיג גְּבוּל בִּשְׂכִירוּת בָּתִּים מִן גּוֹיִם, וְהוּא הַדִּין בְּמָקוֹם שֶׁנָּהֲגוּ לִשְׂכּוֹר הַהַלְוָאָה מִן גּוֹיִם <small><small>(מַהֲרַ"ם פַּדָּוואָה סִימָן מ"א)</small>.</small> </small> 

אָסוּר לִמְלַמֵּד לְהַשְׂכִּיר עַצְמוֹ לְבַעַל הַבַּיִת שֶׁיֵּשׁ לוֹ מְלַמֵּד אַחֵר בְּבֵיתוֹ, אִם לֹא שֶׁיֹּאמַר בַּעַל הַבַּיִת: אֵין רְצוֹנִי לְעַכֵּב הַמְלַמֵּד שֶׁלִּי. אֲבָל אִם שָׂכַר בַּעַל הַבַּיִת מְלַמֵּד אֶחָד, יָכוֹל בַּעַל הַבַּיִת אַחֵר לִשְׂכֹּר אוֹתוֹ מְלַמֵּד עַצְמוֹ: 


Siman 238

כּוֹתְבִין שְׁטָר לַמּוֹכֵר שֶׁמָּכַר שָׂדֵהוּ לִפְלוֹנִי, אַף עַל פִּי שֶׁאֵין אוֹתוֹ פְלוֹנִי לְפָנֵנוּ, וְהוּא שֶׁמִּיָּד הִקְנָה לוֹ הַשָּׂדֶה בְּקִנְיָן, אוֹ שֶׁהֵעִיד עַל עַצְמוֹ שֶׁכְּבָר קָנָה בְּאַחַת מִדַּרְכֵי הַקְּנִיָּה. וּבִלְבַד שֶׁיִּהְיוּ הָעֵדִים מַכִּירִים הַשֵּׁמוֹת שֶׁבַּשְּׁטָר שֶׁזֶּהוּ פְּלוֹנִי בֶּן פְּלוֹנִי וְזֶהוּ פְּלוֹנִי בֶּן פְּלוֹנִי. אֲבָל אֵין כּוֹתְבִין שְׁטָר לַלּוֹקֵחַ, אֶלָּא מִדַּעַת הַמּוֹכֵר. וְיֵשׁ מִי שֶׁאוֹמֵר, שֶׁאֲפִלּוּ קָנוּ מֵהַמּוֹכֵר שֶׁהִקְנָה לִפְלוֹנִי שֶׁלֹּא בִּפְנֵי הַלּוֹקֵחַ, וּבָא הַלּוֹקֵחַ שֶׁיִּכְתְּבוּ לוֹ הַשְּׁטָר, אֵין שׁוֹמְעִין לוֹ, שֶׁלֹּא אָמְרוּ: סְתַם קִנְיָן לִכְתִיבָה עוֹמֵד, אֶלָּא בְּפָנָיו. <small>הַגָּה: מִי שֶׁבָּא לְעֵדִים וְאָמַר: בַּיִת שֶׁיֵּשׁ לִי בְּמָקוֹם פְּלוֹנִי אֲנִי נוֹתְנוֹ לִפְלוֹנִי, אַף עַל פִּי שֶׁאֵין הָעֵדִים יוֹדְעִין אִם יֵשׁ לוֹ בַּיִת בְּמָקוֹם פְּלוֹנִי אוֹ לֹא, יְכוֹלִין לִכְתֹּב, דְּהָרֵי אֵינָן מְעִידִין רַק עַל הַמַּתָּנָה, וְאִם אֵין לוֹ מִמֵּילָא הַמַּתָּנָה בְּטֵלָה <small><small>(מָרְדְּכַי סוֹף פֶּרֶק הַמּוֹכֵר פֵּרוֹת)</small>.</small> </small> 

הַלּוֹקֵחַ נוֹתֵן שְׂכַר הַסוֹפֵר, אֲפִלּוּ בְּמוֹכֵר שָׂדֵהוּ מִפְּנֵי רָעָתָהּ: 

יֵשׁ מִי שֶׁאוֹמֵר, דְּהָא דְּכוֹתְבִין שְׁטָר לַמּוֹכֵר אַף עַל פִּי שֶׁאֵין לוֹקֵחַ עִמּוֹ, דַּוְקָא כְּשֶׁמְּעִידִין עַל עַצְמוֹ שֶׁכְּבָר קִבֵּל הַמָּעוֹת מִיַּד הַלּוֹקֵחַ. וְאִם לֹא כָּתְבוּ כֵּן, כְּשֶׁיִּתְבָּעֶנּוּ לְדִין לִתֵּן הַדָּמִים צָרִיךְ לְהָבִיא רְאָיָה שֶׁמְּכִירָה זוֹ הָיְתָה מִדַּעְתּוֹ. וְיֵשׁ מִי שֶׁאוֹמֵר, שֶׁאֲפִלּוּ הֵעִידוּ עַל עַצְמוֹ שֶׁקִּבֵּל הַמָּעוֹת, אִם מַשְׁמָע מִתּוֹךְ הַשְּׁטָר שֶׁהַמִּקָּח הוּא מִדַּעַת שְׁנֵיהֶם, אֵין כּוֹתְבִים. וְיֵשׁ מִי שֶׁאוֹמֵר, שֶׁכּוֹתְבִין, אֲפִלּוּ לֹא הֵעִידוּ עַל עַצְמוֹ שֶׁקִּבֵּל הַמָּעוֹת. <small>הַגָּה: שֶׁהֲרֵי שְׁטָר זֶה אֵינוֹ מַכְרִיחַ הַלּוֹקֵחַ שֶׁיִּקְנֶה, דְּאֵינוֹ אֶלָּא לִרְאָיָה <small><small>(טוּר שָׁם בְּשֵׁם הָרַמְבַּ"ן)</small> ;</small> וְלָכֵן הַלּוֹקֵחַ נֶאֱמָן גַּם כֵּן לוֹמַר שֶׁנָּתַן הַמָּעוֹת <small><small>(בֵּית יוֹסֵף בְּשֵׁם תְּשׁוּבַת הָרַשְׁבָּ"א אֶלֶף קל"ו)</small>.</small> שְׁטָר מֶכֶר שֶׁלֹּא כָּתוּב בּוֹ סְכוּם הַמִּקָּח, רַק עִנְיָן הַמִּקָּח, הַשְּׁטָר כָּשֵׁר <small><small>(תְּשׁוּבַת רַשְׁבָּ"א אֶלֶף תתקפ"א)</small>.</small> </small> 


Siman 239

מִי שֶׁבָּא וְאָמַר: אָבַד שְׁטָר שֶׁהָיָה לִי עַל שָׂדֶה פְלוֹנִית שֶׁקְּנִיתִיהָ מִפְּלוֹנִי, שׁוֹמְעִין לוֹ לִכְתֹּב אַחֵר. <small>הַגָּה: וְהוּא הַדִּין בִּתְחִלָּה כְּשֶׁקָּנָה יְכוֹלִין לִכְתֹּב לוֹ ב' וְג' שְׁטָרוֹת בְּכִי הַאי גַוְנָא <small><small>(בֵּית יוֹסֵף בְּשֵׁם הָרַשְׁבָּ"א)</small>.</small> </small> וְכוֹתְבִין בּוֹ: שְׁטָר זֶה אֵין גּוֹבִין בּוֹ לֹא מִנְּכָסִים מְשֻׁעְבָּדִים וְלֹא מִנְּכָסִים בְּנֵי חוֹרִין, וְלֹא כְּתַבְנוּהוּ אֶלָּא לְהַעֲמִיד בּוֹ שָׂדֶה זוֹ בְּיַד פְּלוֹנִי כְּדֵי שֶׁלֹּא יוֹצִיאֶנָּה מִיָּדוֹ הַמּוֹכֵר וְלֹא יוֹרְשָׁיו. וְיֵשׁ מִי שֶׁאוֹמֵר, דְּדַוְקָא מִזְּמַן רִאשׁוֹן וְלֹא מִזְּמַן שֵׁנִי, דְּאִכָּא לְמֵיחַשׁ שֶׁמָּא אַחַר כָּךְ חָזַר וּמְכָרָהּ לַמּוֹכֵר, וּמוֹצִיא אַחַר כָּךְ זֶה <small><small>(שְׁטָר)</small></small> הַשֵּׁנִי שֶׁזְּמַנּוֹ אַחַר הַמְכִירָה שֶׁמָּכַר, וְיֹאמַר: הֲדָרִית זְבִינִית מִמְּךָ. 

אַף עַל גַּב דְּשִׁטְרֵי חוֹב הַמְאֻחָרִים כְּשֵׁרִים, שִׁטְרֵי מֶכֶר הַמְאֻחָרִים פְּסוּלִין, אִם לֹא פֵּרַשׁ בָּהֶם שֶׁהֵם מְאֻחָרִים: 


Siman 240

שְׁנֵי שְׁטָרוֹת הַיּוֹצְאִים עַל שָׂדֶה אַחַת בְּשֵׁם קוֹנֶה אֶחָד וְאֵין זְמַנָּם שָׁוֶה, אִם הָיָה הָאֶחָד מַתָּנָה וְהַשֵּׁנִי מֶכֶר, לֹא בִטֵּל הָאַחֲרוֹן אֶת הָרִאשׁוֹן, שֶׁיֵּשׁ לוֹמַר שֶׁלְּהוֹסִיף לוֹ אַחֲרָיוּת חָזַר וְכָתַב בְּשֵׁם מֶכֶר אַף עַל פִּי שֶׁלֹּא הָיָה כָּתוּב שָׁם אַחֲרָיוּת, שֶׁאַחֲרָיוּת טָעוּת סוֹפֵר הוּא. וְכֵן אִם הָאֶחָד מֶכֶר וְהַשֵּׁנִי מַתָּנָה, קָנָה הַשָּׂדֶה מִזְּמַן הָרִאשׁוֹן, שֶׁלֹּא כָּתַב לוֹ שְׁטָר מַתָּנָה אֶלָּא לְיַפּוֹת כֹּחוֹ מִשּׁוּם דִּין בֶּן הַמֶּצֶר, <small>הַגָּה: אוֹ לִשְׁאָר דְּבָרִים שֶׁמַּתָּנָה עֲדִיפָא מִמֶּכֶר. וְצָרִיךְ שֶׁלֹּא יַרְאֶה בְּבֵית דִּין רַק הָאַחֲרוֹן, דְּאִם מַרְאֶה שְׁנֵיהֶן הָרִאשׁוֹן עִקָּר <small><small>(טוּר)</small>.</small> וְיֵשׁ אוֹמְרִים דְּאִם הָאַחֲרוֹן בְּמֶכֶר, אַף עַל פִּי שֶׁמַּרְאֶה שְׁנֵיהֶם בְּבֵית דִּין, שְׁנֵיהֶן קַיָּמִין <small><small>(טוּר שָׁם בְּשֵׁם הרמ"ה)</small>.</small> </small> 

הָיוּ שְׁנֵי הַשְּׁטָרוֹת בְּמֶכֶר אוֹ שְׁנֵיהֶם בְּמַתָּנָה, אִם הוֹסִיף בַּשֵּׁנִי כְּלוּם הֲרֵי הָרִאשׁוֹן קַיָּם, שֶׁלֹּא כָּתַב הַשֵּׁנִי אֶלָּא מִפְּנֵי הַתּוֹסֶפֶת. וְאִם לֹא הוֹסִיף, בִּטֵל שְׁטָר הַשֵּׁנִי אֶת הָרִאשׁוֹן, וְאֵין לוֹ אַחֲרָיוּת אֶלָּא מִזְּמַן שֵׁנִי. לְפִיכָךְ, כָּל הַפֵּרוֹת שֶׁאָכַל הַלּוֹקֵחַ מִזְּמַן רִאשׁוֹן עַד זְמַן שֵׁנִי, מַחֲזִיר אוֹתָם. וְאִם הָיָה עַל אוֹתָהּ שָׂדֶה חֹק לַמֶּלֶךְ בְּכָל שָׁנָה, הַנּוֹתֵן אוֹ הַמּוֹכֵר נוֹתֵן אוֹתוֹ הַחֹק עַד זְמַן הַשְּׁטָר הַשֵּׁנִי. <small>הַגָּה: וְכָל שֶׁכֵּן אִם כָּתַב לוֹ תְחִלָּה שָׂדֶה שָׁלֵם, וְאַחַר כָּךְ חֲצִי שָׂדֶה <small><small>(רַ"ן פֶּרֶק נַעֲרָה)</small>.</small> שְׁכִיב מְרַע שֶׁאָמַר: תְּנוּ מָנֶה לִפְלוֹנִי, וְחָזַר וְאָמַר כָּךְ, אֵין לוֹ אֶלָּא מָנֶה אַחַת הוֹאִיל וְלֹא אָמַר: עוֹד תְּנוּ <small><small>(מָרְדְּכַי פֶּרֶק נַעֲרָה וְהַגָּהוֹת מָרְדְּכַי דב"ב)</small>.</small> </small> 

שְׁנֵי שְׁטָרוֹת שֶׁזְּמַנָּם בְּיוֹם אֶחָד וְהֵם כְּתוּבִים עַל שָׂדֶה אֶחָד, בֵּין בְּמֶכֶר בֵּין בְּמַתָּנָה, אִם <small><small>(אֵין)</small></small> דֶּרֶךְ אַנְשֵׁי הַמָּקוֹם לִכְתֹּב שָׁעוֹת, הֲרֵי הַדָּבָר מָסוּר לַדַּיָנִים, כָּל שֶׁדַּעְתָּם נוֹטָה לְהַעֲמִיד שָׂדֶה זוֹ בְּיָדוֹ, יַעֲמִידוּ. <small>הַגָּה: וְיֵשׁ אוֹמְרִים שֶׁאֵין דָּנִין דִּין שׁוּדָא דְדַיָּנֵי רַק בְּדַיָּן מֻמְחֶה וּבְקַרְקַע <small><small>(טוּר בְּשֵׁם ר"ח)</small>.</small> וְיֵשׁ אוֹמְרִים דְּאַף בְּמִטַּלְטְלִים, כָּל שֶׁאֵין אֶחָד מֻחְזָק בָּהֶן <small><small>(שָׁם בְּשֵׁם ר"י כ"כ הַתוס' שָׁם וּבַמָּרְדָּכַי)</small>.</small> </small> 

בַּמֶּה דְּבָרִים אֲמוּרִים, בִּשְׁטָר שֶׁאֵין בּוֹ קִנְיָן, אֶלָּא קָנָה שָׂדֶה זוֹ בִּשְׁטָר זֶה, שֶׁאֵין אָנוּ יוֹדְעִים מִי הוּא מִשְּׁנֵיהֶם שֶׁהִגִּיעַ שְׁטָרוֹ לְיָדוֹ תְּחִלָּה. אֲבָל אִם בְּכָל שְׁטָר מֵהֶם קִנְיָן, כָּל שֶׁקָּדַם לוֹ הַקִּנְיָן זָכָה, וְיִשְׁאֲלוּ הָעֵדִים. וְכֵן אִם הָיוּ שָׁם עֵדִים שֶׁזֶּה הִגִּיעַ לְיָדוֹ שְׁטָר מַתְּנָתוֹ תְּחִלָּה, קָנָה הָרִאשׁוֹן. <small>הַגָּה: מִי שֶׁנָּתַן מַתָּנָה לַחֲבֵרוֹ וּפֵרַשׁ אֵיזֶה מַתָּנָה נָתַן לוֹ, כְּגוֹן שֶׁנָּתַן לוֹ קַרְקַע אוֹ מָקוֹם בְּבֵית הַכְּנֶסֶת וּמָצַר לוֹ מְצָרִים, וְאַחַר כָּךְ נָתַן לְאַחֵר מָקוֹם בְּבֵית הַכְּנֶסֶת סְתָם אוֹ קַרְקַע סְתָם, וְלֹא מָצַר לוֹ מְצָרִים, יֵשׁ אוֹמְרִים דְּאָמְרִינָן שֶׁמָּא מָקוֹם אוֹ קַרְקַע אַחֶרֶת נָתַן לַשֵּׁנִי, וְהַמַּתָּנָה רִאשׁוֹנָה קַיֶּמֶת <small><small>(רִיטְבָ"א)</small>,</small> וְיֵשׁ אוֹמְרִים דְּאָמְרִינָן וַדַּאי לֹא כִּוֵּן אֶלָּא עַל מָקוֹם אוֹ קַרְקַע הַיָּדוּעַ לוֹ, וּמֵאַחַר שֶׁאֵין יוֹדְעִין שֶׁיֵּשׁ לוֹ מָקוֹם אוֹ קַרְקַע אַחֶרֶת, קָנָה הַשֵּׁנִי. וְדַוְקָא בְּמַתְּנַת שְׁכִיב מְרַע, שֶׁיָּכוֹל לַחֲזֹר בְּמַתְּנָתוֹ. אֲבָל בְּמַתְּנַת בָּרִיא, קָנָה הָרִאשׁוֹן מִכָּל מָקוֹם <small><small>(בֵּית יוֹסֵף ס"ס רנ"ג בְּשֵׁם הָרַשְׁבָּ"א)</small>.</small> </small> 


Siman 241

הַנּוֹתֵן מַתָּנָה לַחֲבֵרוֹ, בֵּין קַרְקַע בֵּין מִטַּלְטְלִין, אֵין הַמְקַבֵּל זוֹכֶה בָּהּ אֶלָּא בְּאֶחָד מֵהַדְּרָכִים שֶׁהַקּוֹנֶה זוֹכֶה בָּהֶם; וְכֵיוָן שֶׁקָּנָה בְּאֶחָד מֵהַדְּרָכִים הָהֵם, אֲפִלּוּ שֶׁלֹּא בִּפְנֵי עֵדִים, קָנָה, אִם שְׁנֵיהֶם מוֹדִים. אֲבָל בִּדְבָרִים לֹא זָכָה הַמְקַבֵּל, אֶלָּא כָּל אֶחָד יָכוֹל לַחֲזֹר בּוֹ. וְאִם אָמַר לִתֵּן לַחֲבֵרוֹ מַתָּנָה מוּעֶטֶת, אִם חוֹזֵר בּוֹ יֵשׁ בּוֹ מִשּׁוּם מְחֻסַר אֲמָנָה. <small>הַגָּה: וע"ל סִימָן רמ"ט וּלְעֵיל סִימָן ר"ד סָעִיף ה'. רְאוּבֵן שֶׁאָמַר לְשִׁמְעוֹן: בֵּית לֵוִי נָתוּן לְךָ, אַף עַל פִּי שֶׁלֵּוִי מְקַבֵּל קִנְיָן לְקַיֵּם דְּבָרָיו שֶׁל רְאוּבֵן, אֵינוֹ כְּלוּם <small><small>(רִיבָ"שׁ סִימָן ר"ז)</small>.</small> </small> 

 מָחַל לַחֲבֵרוֹ חוֹב שֶׁיֵּשׁ לוֹ עָלָיו, אוֹ נָתַן לוֹ הַפִּקָּדוֹן שֶׁהָיָה מֻפְקָד אֶצְלוֹ, הֲרֵי זֶה מַתָּנָה הַנִּקְנֵית בִּדְבָרִים בִּלְבַד. <small>הַגָּה: וְיֵשׁ אוֹמְרִים אֲפִלּוּ הָיָה לוֹ שְׁטָר אוֹ מַשְׁכּוֹן עָלָיו, אֲפִלּוּ הָכִי הָוֵי מְחִילָתוֹ מְחִילָה בִּדְבָרִים בְּעָלְמָא <small><small>(מָרְדְּכַי פ"ק דְּסַנְהֶדְרִין)</small>.</small> כָּל מָקוֹם דִּמְחִילָה אֵינָהּ צְרִיכָה קִנְיָן, אִי הִקְנָה לוֹ לִפְנֵי עֵדִים פְּסוּלִים אֲפִלּוּ הָכִי מְחִילָתוֹ מְחִילָה <small><small>(מַהֲרִי"ק שֹׁרֶשׁ י"ד)</small>.</small> וְעַיֵּן לְעֵיל רֵישׁ סִימָן קצ"ה. וּלְשׁוֹן מְחִילָה אֵינוֹ שַׁיָּךְ אֶלָּא בְּמָעוֹת שֶׁחַיָּב לוֹ, אֲבָל אִם הָיָה לוֹ חֵפֶץ בְּיַד חֲבֵרוֹ וְאָמַר לֵהּ: מָחוּל לְךָ, אֵינוֹ כְלוּם <small><small>(תְּשׁוּבַת הָרֹא"שׁ וּמַהֲרִי"ק שֹׁרֶשׁ צ"ד)</small>.</small> וְעַיֵּן לְקַמָּן סִימָן ר"ט ס"ד מִדִּין מְחִילָה. אָדָם שֶׁבִּקֵּשׁ מֵחֲבֵרוֹ שֶׁיִּמְחֹל לוֹ שְׁבוּעָה שֶׁיֵּשׁ לוֹ עָלָיו, וְאָמַר: יְהִי כִדְבָרֶיךָ, הָוֵי מְחִילָה אַף עַל פִּי שֶׁלֹּא אָמַר בְּפֵרוּשׁ <small><small>(מָרְדְּכַי פ"ק דְּסַנְהֶדְרִין וע"ל סִימָן י"ב)</small>.</small> כָּל מְחִילָה בְטָעוּת יָכוֹל לַחֲזֹר בּוֹ, אֲפִלּוּ קָנוּ מִנֵּהּ <small><small>(שָׁם בְּמָרְדְּכָי וּמַהֲרִי"ק שֹׁרֶשׁ קי"א)</small>.</small> </small> 

הַמּוֹחֵל לַחֲבֵרוֹ מַה שֶּׁיִּטֹּל מִנְּכָסָיו, יָכוֹל לַחֲזֹר בּוֹ קוֹדֶם שֶׁיִּטֹּל. אֲבָל לְאַחַר שֶׁנָּטַל, מַה שֶׁנָּטַל נָטַל. וְדַוְקָא מִטַּלְטְלִים, אֲבָל קַרְקַע לֹא, אֲפִלּוּ דָּר וְהֶחֱזִיק בָּהּ. וְכֵן הָאוֹמֵר לַחֲבֵרוֹ: מָנֶה שֶׁיֵּשׁ לִי בְּיָדְךָ תְּנֵהוּ לָזֶה, קָנָה וְאֵין אֶחָד מֵהֶם יָכוֹל לַחֲזֹר בּוֹ, כְּמוֹ שֶׁנִּתְבָּאֵר סִימָן קכ"ו. 

יֵשׁ אוֹמְרִים שֶׁכְּשֵׁם שֶׁהַמּוֹכֵר צָרִיךְ לְסַיֵּם הַמִּמְכָּר, כָּךְ הַנּוֹתֵן. כֵּיצַד, הַכּוֹתֵב לַחֲבֵרוֹ: קַרְקַע מִנְּכָסַי נְתוּנָה לְךָ, אוֹ שֶׁכָּתַב לוֹ: כָּל נְכָסַי נְתוּנִים לְךָ חוּץ מִמִּקְצָתָם, הוֹאִיל וְלֹא סִיֵּם הַדָּבָר שֶׁנָּתַן לוֹ וְאֵינוֹ יָדוּעַ, לֹא קָנָה כְּלוּם, וְאֵינוֹ יָכוֹל לוֹמַר לוֹ: תֵּן לִי פָּחוֹת שֶׁבִּנְכָסֶיךָ, עַד שֶׁיְּסַיֵּם לוֹ הַמָּקוֹם שֶׁנָּתַן לוֹ. אֲבָל אִם אָמַר לוֹ: חֵלֶק כָּךְ וְכָךְ בְּשָׂדֶה פְּלוֹנִית, הוֹאִיל וְסִיֵּם הַשָּׂדֶה, אַף עַל פִּי שֶׁלֹּא סִיֵּם הַחֵלֶק, נוֹטֵל אוֹתוֹ חֵלֶק מֵהַפָּחוֹת שֶׁבְּאוֹתָהּ שָׂדֶה. וְיֵשׁ חוֹלְקִין וְאוֹמְרִים שֶׁבֵּין בְּמֶכֶר בֵּין בְּמַתָּנָה יָכוֹל לְהַקְנוֹת דָּבָר שֶׁאֵינוֹ מְסֻיָּם <small>וְע"ל רֵישׁ סִימָן ר"ט וְסִימָן ס' ס"ב מִדִּין זֶה.</small> 

יֵשׁ מִי שֶׁאוֹמֵר, שֶׁהַנּוֹתֵן מַתָּנָה לַחֲבֵרוֹ אֵינוֹ מַתָּנָה, אֶלָּא אִם כֵּן שֶׁיִּהְיֶה בְּדַעַת הַנּוֹתֵן שֶׁתְּהֵא בִּרְשׁוּת מְקַבֵּל לַעֲשׂוֹת בָּהּ כָּל חֶפְצוֹ. בַּמֶּה דְּבָרִים אֲמוּרִים, שֶׁנְּתָנָהּ לוֹ סְתָם אֶלָּא שֶׁנִּכַּר מִתּוֹךְ מַחֲשַׁבְתּוֹ שֶׁאֵינוֹ מְכַוֵּן לִתְּנָהּ לוֹ שֶׁיַּעֲשֶׂה בָּהּ כָּל חֶפְצוֹ. אֲבָל אִם מְפָרֵשׁ, אֲפִלּוּ אִם נְתָנָהּ לוֹ עַל מְנַת שֶׁלֹּא לִתְּנָהּ לְאַחֵר אוֹ שֶׁלֹּא לְמוֹכְרָהּ אוֹ שֶׁלֹּא לְהַקְדִּישָׁהּ, אוֹ אֲפִלּוּ עַל מְנַת שֶׁלֹּא יַעֲשֶׂה בָּהּ שׁוּם דָּבָר אֶלָּא דָּבָר פְּלוֹנִי, הָוֵי מַתָּנָה לְאוֹתוֹ דָבָר שֶׁפֵּרַשׁ בִּלְבַד. 

הַנּוֹתֵן מַתָּנָה עַל מְנַת לְהַחֲזִיר, בֵּין מִיָּד בֵּין לִזְמַן קָצוּב, אוֹ כָּל יְמֵי חַיֵּי הַנּוֹתֵן אוֹ כָּל יְמֵי חַיֵּי הַמְקַבֵּל, הָוְיָא מַתָּנָה לַזְּמַן הַקָּצוּב, בֵּין בְּקַרְקַע בֵּין בְּמִטַּלְטְלִין, וְאוֹכֵל הַפֵּרוֹת עַד אוֹתוֹ הַזְּמַן; וְהוּא שֶׁמַּחֲזִירָהּ לַנּוֹתֵן לַזְּמַן הַקָּצוּב, אֲבָל אִם אֵינוֹ מַחֲזִירָהּ, נִתְבַּטְּלָה הַמַּתָּנָה. <small>הַגָּה: לֹא קָצַב לוֹ זְמַן לְהַחֲזִיר, יָכוֹל הַמְקַבֵּל לְהַחֲזִיר לוֹ כְּשֶׁיִּרְצֶה. וְאִם הוּא דָבָר הַצָּרִיךְ לַנּוֹתֵן, כְּגוֹן שֶׁהוּא אֶתְרוֹג בִּימֵי הֶחָג, וְאָמַר: עַל מְנַת שֶׁתַּחֲזִירֵהוּ לִי, בְּוַדַּאי כַּוָּנָתוֹ שֶׁיַּחֲזִירֶנּוּ לוֹ בְּעוֹד שֶׁצָּרִיךְ לוֹ וְצָרִיךְ לְהַחֲזִיר לוֹ מִיָּד. וְאִם אָמַר: עַל מְנַת שֶׁתַּחֲזִירֵהוּ, וְלֹא אָמַר: לִי, יָכוֹל לְהַחֲזִיר כְּשֶׁיִּרְצֶה <small><small>(תְּשׁוּבַת רַשְׁבָּ"א סִימָן אֶלֶף)</small>.</small> הַנּוֹדֵר לַחֲבֵרוֹ לִתֵּן לוֹ מַתָּנָה, לֹא מְהַנֵּי אִם נוֹתֵן לוֹ עַל מְנַת לְהַחֲזִיר <small><small>(רִיבָ"שׁ סִימָן שמ"א)</small>.</small> </small> 

לְפִיכָךְ, הַנּוֹתֵן שׁוֹר לַחֲבֵרוֹ וְאָמַר לוֹ: עַל מְנַת שֶׁתַּחֲזִירֵהוּ, וְהִקְדִּישׁוֹ וְהֶחֱזִירוֹ, הֲרֵי זֶה קָדוֹשׁ. אֲבָל אִם אָמַר לוֹ: עַל מְנַת שֶׁתַּחֲזִירֵהוּ לִי, אֵינוֹ קָדוֹשׁ, שֶׁלֹּא הִתְנָה עָלָיו שֶׁיַּחֲזִיר לוֹ אֶלָּא דָּבָר הָרָאוּי לוֹ. <small>הַגָּה: הָאוֹמֵר לַחֲבֵרוֹ: שָׂדֶה זוֹ נְתוּנָה לְךָ עַל מְנַת שֶׁתִּתֵּן לִי ר' זוּז, וּמֵת, בָּנָיו נוֹתְנִין לוֹ וְהַמַּתָּנָה קַיֶּמֶת, אַף עַל גַּב דְּהָאוֹמֵר עַל מְנַת שֶׁתִּתֵּן לִי, לִי וְלֹא לְיוֹרְשָׁיו קָאָמַר, שָׁאנֵי הָכָא דְּלָא כִוֵּן רַק שֶׁיִּתְּנוּ לוֹ וַהֲרֵי נָתְנוּ <small><small>(בֵּית יוֹסֵף בְּסִימָן ר"ז בְּשֵׁם הָרַשְׁבָּ"א)</small>.</small> הַמַּתְנֶה עִם חֲבֵרוֹ לָתֵת לוֹ חֵפֶץ פְּלוֹנִי, יָכוֹל לָתֵת לוֹ דְּמֵי הַחֵפֶץ, מַה שֶּׁאֵין כֵּן בִּתְנַאי בְּגִיטִין <small><small>(רַבֵּנוּ יְרוּחָם ני"א ח"א)</small>.</small> </small> 

נָתַן שׁוֹר לַחֲבֵרוֹ עַל מְנַת לְהַחֲזִירוֹ בְּתוֹךְ ל' יוֹם, וּמֵת בְּתוֹךְ הַזְּמָן, פָּטוּר מִלְּשַׁלֵּם. 

כָּל הַנּוֹתֵן מַתָּנָה עַל תְּנַאי, בֵּין שֶׁהִתְנָה הַנּוֹתֵן בֵּין שֶׁהִתְנָה הַמְקַבֵּל, וְהֶחֱזִיק הַמְקַבֵּל וְזָכָה בָהּ, אִם נִתְקַיֵּם הַתְּנַאי נִתְקַיְּמָה הַמַּתָּנָה, וְאִם לֹא נִתְקַיֵּם הַתְּנַאי בָּטְלָה הַמַּתָּנָה וְיַחֲזִיר פֵּרוֹת שֶׁאָכַל, וְהוּא שֶׁיִּהְיֶה הַתְּנַאי כָּרָאוּי עַל פִּי מַה שֶּׁנִּתְבָּאֵר בְּטוּר אֶבֶן הָעֵזֶר סִימָן ל"ח. 

 הָאוֹמֵר לַחֲבֵרוֹ: הֲרֵינִי נוֹתֵן לְךָ כָּךְ וְכָךְ עַל מְנַת שֶׁתַּעֲשֶׂה דָּבָר פְּלוֹנִי, עַל הַמְקַבֵּל לְהָבִיא רְאָיָה שֶׁקִּיֵּים תְּנָאוֹ. אֲבָל אִם אָמַר לֵהּ: עַל מְנַת שֶׁלֹּא תַּעֲשֶׂה, עַל הַנּוֹתֵן לְהָבִיא רְאָיָה שֶׁבִּטֵּל תְנָאוֹ. 

רְאוּבֵן נָתַן מָמוֹנוֹ לִשְׁנֵי בָּנָיו, וְרִבָּה לְזֶה וּמִעֵט לְזֶה, וְהִטִּיל תְּנַאי עַל מְנַת שֶׁלֹּא יוּכַל אֶחָד מֵהֶם לִמְכֹּר שׁוּם דָּבָר עַד שֶׁיְּהֵא לַקָּטָן עֶשְׂרִים שָׁנָה, וְעָמַד הַגָּדוֹל וּמָכַר קֹדֶם שֶׁהָיָה לַקָּטָן כ' שָׁנָה, זֶה שֶׁבִּטֵּל הַתְּנַאי נִתְבַּטְּלָה מַתְּנָתוֹ מֵעִקָּרָא וְנִשְׁאֲרָה בְּיַד אָבִיו, וְאַחֲרֵי מוֹת אָבִיו יִירְשׁוּ הוּא וְאָחִיו הַקָּטָן, וּמַתְּנַת הַקָּטָן קַיֶּמֶת וְגַם זָכָה בַּחֲצִי מַתְּנַת אָחִיו. 

בַּמֶּה דְּבָרִים אֲמוּרִים, כְּשֶׁהָיָה תְּנַאי זֶה כְּדִין הַתְּנָאִים הַקַּיָּמִים עַל הַדֶּרֶךְ שֶׁנִּתְבָּאֵר בְּטוּר אֶבֶן הָעֵזֶר סִימָן ל"ח, אוֹ שֶׁכָּתוּב בְּסוֹף הַשְּׁטָר: וּקְנֵינָא מִנֵּהּ כְּחֹמֶר כָּל תְּנָאִים וְקִנְיָנִים הָעֲשׂוּיִם כְּתִקּוּן חֲכָמִים; שֶׁאִם לֹא כֵּן הַמַּתָּנָה קַיֶּמֶת וְהַתְּנַאי בָּטֵל. <small>הַגָּה: הַקּוֹנֶה קַרְקַע מֵחֲבֵרוֹ בְּאַחֲרָיוּת, וּנְתָנָהּ אַחַר כָּךְ לְאַחֵר וּטְרָפוּהָ מִן הַמְקַבֵּל מַתָּנָה, אֵין הַנּוֹתֵן צָרִיךְ לִתֵּן לוֹ מַה שֶּׁטּוֹרֵף מִן הַמּוֹכֵר, אֶלָּא אִם כֵּן הִקְנָה לוֹ כָּל שִׁעְבּוּדָיו שֶׁיֵּשׁ לוֹ עַל הַקַּרְקַע <small><small>(תְּשׁוּבַת רַמְבַּ"ן סִימָן צ"ו)</small>.</small> </small> 


Siman 242

הַנּוֹתֵן מַתָּנָה מֵחֲמַת אֹנֶס שֶׁאֲנָסוּהוּ לִתֵּן אֵינָהּ מַתָּנָה, וַאֲפִלּוּ קִבֵּל עָלָיו אַחֲרָיוּת נְכָסִים בַּשְּׁטָר, וַאֲפִלּוּ אִם אֵינוֹ מוֹסֵר מוֹדָעָא, אִי יָדְעִינָן בָּאֹנֶס אֵינָהּ מַתָּנָה. לְפִיכָךְ, הַמּוֹסֵר מוֹדָעָא עַל הַמַּתָּנָה, כָּתְבִינָן לֵהּ אַף עַל גַּב דְּלָא יַדְעֵינָן בְּאָנְסֵהּ, שֶׁהֲרֵי אֲפִלּוּ הָיְתָה הַמּוֹדָעָא שֶׁקֶר כֵּיוָן שֶׁגִּלָּה בְּדַעְתּוֹ שֶׁאֵינוֹ חָפֵץ בְּמַתָּנָה הֲרֵי הִיא בְּטֵלָה: 

וְהֵיכָא דְיָדְעִינָן בְּאָנְסֵהּ, וּמָסַר מוֹדָעָא וּבִטְּלָהּ, לָא מְהַנֵּי הַבִּטּוּל, כֵּיוָן דְּאֹנֶס הוּא אֲפִלּוּ אִי לֹא מָסַר מוֹדָעָא לָא הֲוֵי מַתָּנָה. אֲבָל אִי מָסַר מוֹדָעָא וְלֹא יָדְעֵינָן בְּאָנְסֵהּ, וְאַחַר כָּךְ בִּטְּלָהּ מִדַּעְתּוֹ, הָוֵי בִּטּוּל, כֵּיוָן שֶׁלֹּא הִכִּירוֹ בְּאָנְסוֹ. וּלְכָךְ נָהֲגוּ לִכְתֹּב בִּטּוּל מוֹדָעָא בְּמַתָּנָה. 

כָּל מַתָּנָה, בֵּין שֶׁל בָּרִיא בֵּין שֶׁל שְׁכִיב מְרַע, צָרִיךְ שֶׁתְּהֵא גְּלוּיָה וּמְפֻרְסֶמֶת. לֹא מִבַּעְיָא אִם אָמַר לְעֵדִים: תִּתְחַבְּאוּ וְכִתְבוּ, אֶלָּא אֲפִלּוּ אָמַר סְתָם: כִּתְבוּ לוֹ, אֵינָהּ כְּלוּם, אֶלָּא אִם כֵּן אָמַר: כִּתְבוּהָ בְּשׁוּקָא וְחִתְמוּ בְּפַרְהֶסְיָא, וְכַיּוֹצֵא בָזֶה. לְפִיכָךְ, כָּל שְׁטָר מַתָּנָה שֶׁאֵין כָּתוּב בּוֹ: וְאָמַר לָנוּ הַנּוֹתֵן שְׁבוּ בַּשְּׁוָקִים וּבָרְחוֹבוֹת וְכִתְבוּ לוֹ מַתָּנָה גְלוּיָה וּמְפֻרְסֶמֶת, וְכַיּוֹצֵא בְּעִנְיָן זֶה, חוֹשְׁשִׁין לָהּ שֶׁמָּא מַתָּנָה מְסֻתֶּרֶת הִיא, וְלֹא זָכָה הַמְקַבֵּל וַאֲפִלּוּ אִי קָנוּ מִנֵּהּ. <small>הַגָּה: וַאֲפִלּוּ תָּפַס הַמְקַבֵּל וְהֶחֱזִיק בַּמַּתָּנָה, מוֹצִיאִין מִיָּדוֹ <small><small>(טוּר בְּשֵׁם הָרֹא"שׁ)</small>.</small> מִיהוּ, אִם הֶחֱזִיקוּ אוֹתוֹ בַּמַּתָּנָה מֵעַכְשָׁיו, לֹא שַׁיָּךְ בָּהּ סֵתֶר. וְלָכֵן אִם כָּתַב לֵהּ בַּשְּׁטָר מַתָּנָה: לֵךְ וַחֲזֵק בֵּהּ מֵעַכְשָׁיו, הֲוָה לֵהּ כְּאִלּוּ כָּתַב: כִּתְבוּהָ בְּשׁוּקָא וְכו' <small><small>(ר' יְרוּחָם נט"ו חֵלֶק ב')</small></small> וְע"ל סִימָן זֶה סָעִיף ז'.</small> 

אִם לֹא צִוָּה לִכְתֹּב בְּפַרְהֶסְיָא, וְצִוָּה לְחָתְמוֹ בְּפַרְהֶסְיָא, כָּשֵׁר. וְאַף עַל פִּי שֶׁלֹּא צִוָּה לִתְּנוֹ בְּעֵדֵי מְסִירָה בְּפַרְהֶסְיָא, כָּשֵׁר. וְאִם צִוָּה לִתְּנוֹ בְּעֵדֵי מְסִירָה בְּפַרְהֶסְיָא, כָּשֵׁר אַף עַל פִּי שֶׁלֹּא צִוָּה כֵּן עַל הַחֲתִימָה. <small>וְכֵן אִם צִוָּה עַל הַחֲתִימָה שֶׁתִּהְיֶה בְּפַרְהֶסְיָא וְלֹא צִוָּה עַל הַמְּסִירָה <small><small>(טוּר)</small>.</small> </small> 

יֵשׁ מִי שֶׁאוֹמֵר, דְּהָאִדָּנָא לָא חַיְשִׁינָן לִסְתָמָא, מִשּׁוּם דִּנְהִיגֵי לְמִכְתָּב בְּכָל שִׁטְרֵי מַתְּנָתָא הָכִי. הִלְכָּךְ, כְּשֶׁמְּצַוֶּה לִכְתֹּב שְׁטָר מַתָּנָה סְתָם, דַּעְתּוֹ שֶׁיִּכְתְּבוּ כְּמִנְהַג הַסוֹפְרִים, הִלְכָּךְ, הָוֵי כְּאִלּוּ אָמַר: כִּתְבוּהָ בְּשׁוּקָא וְחִתְמוּהָה בְּפַרְהֶסְיָא. <small>וּמִכָּל מָקוֹם לְכַתְּחִלָּה טוֹב לְפָרֵשׁ בְּהֶדְיָא <small><small>(נִמּוּקֵי יוֹסֵף פֶּרֶק חֶזְקַת מִדִּבְרֵי ה"ר יוֹנָה)</small>.</small> </small> 

שְׁכִיב מְרַע שֶׁצִּוָּה וְאָמַר: לֹא תְּגַלּוּ מַתָּנָה זוֹ וְלֹא תוֹדִיעוּ בָּהּ אָדָם אֶלָּא לְאַחַר מִיתָה, הֲרֵי זוֹ מַתָּנָה קַיֶּמֶת, שֶׁבְּעֵת שֶׁהִקְנָה אוֹתוֹ שֶׁהִיא אַחַר מוֹתוֹ הֲרֵי אָמַר גַּלּוּ אוֹתָהּ. מְצַוֶּה מֵחֲמַת מִיתָה אֵינוֹ צָרִיךְ לוֹמַר: גַּלּוּ אֶת הַמַּתָּנָה, אֶלָּא אַף עַל פִּי שֶׁהִיא כְּתוּבָה סְתָם אֵין חוֹשְׁשִׁין לָהּ שֶׁמָּא מְסֻתֶּרֶת הִיא. 

יֵשׁ אוֹמְרִים דְּמַתָּנָה טְמִירְתָא, אִם הֶחֱזִיקוֹ הַנּוֹתֵן בַּנְּכָסִים אוֹ שֶׁהֶחֱזִיק הוּא בָּהֶם בִּפְנֵי הַנּוֹתֵן וְלֹא מִחָה בּוֹ, קָנָה. <small>וּכְבָר נִתְבָּאֵר סָעִיף ג'.</small> 

הַכּוֹתֵב שְׁתֵּי מַתָּנוֹת עַל שָׂדֶה אַחַת, הָרִאשׁוֹנָה מְסֻתֶּרֶת אוֹ סְתָם, וְהַשְּׁנִיָּה גְּלוּיָה וּמְפֻרְסֶמֶת, אַחֲרוֹן קָנָה אֲפִלּוּ הָיְתָה הָרִאשׁוֹנָה סְתָם, <small>וְלָא אַמְרִינָן דְּהָרִאשׁוֹנָה הָוֵי כְּמוֹדָעָא <small><small>(טוּר)</small>.</small> </small> 

מִי שֶׁהָיוּ הַדְּבָרִים מוֹכִיחִים שֶׁאֵין דַּעְתּוֹ לִתֵּן מַתָּנָה זוֹ, אֲפִלּוּ שֶׁנְּתָנָהּ בְּמַתָּנָה גְלוּיָה, וְנִמְצָא שֶׁנְּתָנָהּ מִקֹּדֶם מַתָּנָה מְסֻתֶּרֶת, הֲרֵי שְׁתֵּי הַמַּתָּנוֹת בָּטְלוּ, הָרִאשׁוֹנָה <small>מִפְּנֵי שֶׁהִיא מְסֻתֶּרֶת, וְהַשְּׁנִיָּה <small><small>(רַמְבָּ"ם)</small></small> </small> מִפְּנֵי שֶׁהַדָּבָר מוֹכִיחַ שֶׁאֵינוֹ רוֹצֶה וַהֲרֵי קָדְמָה זֹאת הַמַּתָּנָה שֶׁנִּמְצָא כְּמוֹ מוֹדָעָא לָהּ: 

 מַעֲשֶׂה בְּאֶחָד שֶׁרָצָה לִשָּׂא אִשָּׁה, אָמְרָה לוֹ: אֵינִי נִשֵּׂאת לְךָ עַד שֶׁתִּכְתֹּב לִי <small><small>(כָּל)</small></small> נְכָסֶיךָ. שָׁמַע בְּנוֹ הַגָּדוֹל וְצָוַח עַל שֶׁמַּנִּיחוֹ רֵיקָן, אָמַר לְעֵדִים: לְכוּ וְהַחְבִּיאוּ וְכִתְבוּ לוֹ כָּל נְכָסַי בְּמַתָּנָה. וְאַחַר כָּךְ כָּתַב לָהּ כָּל נְכָסָיו וּנְשָׂאָהּ, וּבָא מַעֲשֶׂה לִפְנֵי חֲכָמִים וְאָמְרוּ: הַבֵּן לֹא קָנָה; וְהָאִשָּׁה לֹא קָנְתָה, שֶׁהֲרֵי לֹא בִּרְצוֹנוֹ כָּתַב לָהּ, וּכְאָנוּס בַּדָּבָר הוּא, שֶׁהֲרֵי גִּלָּה דַעְתּוֹ בַּמַּתָּנָה הָרִאשׁוֹנָה, אַף עַל פִּי שֶׁהִיא בְּטֵלָה מִפְּנֵי שֶׁהִיא מְסֻתֶּרֶת. <small>אֲבָל אִי לֹא הָיְתָה מַתָּנָה רִאשׁוֹנָה, הָוֵי הַמַּתָּנָה שְׁנִיָּה קַיֶּמֶת, דְּלָא מִקְרֵי אָנוּס גָּמוּר <small><small>(טוּר)</small>.</small> </small> 


Siman 243

הַמְזַכֶּה לַחֲבֵרוֹ מַתָּנָה עַל יְדֵי אַחֵר, כֵּיוָן שֶׁהֶחֱזִיק הַזּוֹכֶה בַּנְּכָסִים אוֹ בַּקַּרְקַע, אוֹ שֶׁהִגִּיעַ הַשְּׁטָר לְיָדוֹ, זָכָה הַמְקַבֵּל וְאֵין הַנּוֹתֵן יָכוֹל לַחֲזֹר בּוֹ; וְיַד הַמְקַבֵּל עַל הָעֶלְיוֹנָה, אִם רוֹצֶה מְקַבֵּל וְאִם אֵינוֹ רוֹצֶה אֵינוֹ מְקַבֵּל. <small>הַגָּה: רְאוּבֵן שֶׁנָּדַר מַתָּנָה לִשְׁלוּחוֹ שֶׁל שִׁמְעוֹן, יָכוֹל שִׁמְעוֹן לְהוֹצִיאָהּ מֵרְאוּבֵן, דִּשְׁלוּחוֹ כְּמוֹתוֹ <small><small>(הַגָּהוֹת מָרְדְּכַי דְקִדּוּשִׁין)</small>.</small> </small> 

בַּמֶּה דְּבָרִים אֲמוּרִים, כְּשֶׁאָמַר לוֹ: זְכֵה בְּמַתָּנָה זוֹ לִפְלוֹנִי; אֲבָל אִם אָמַר לוֹ: הוֹלֵךְ לִפְלוֹנִי מָנֶה זֶה, יָכוֹל לַחֲזֹר בּוֹ כָּל זְמַן שֶׁלֹּא הִגִּיעַ לְיַד הַמְקַבֵּל. וְאִם הַמְקַבֵּל עָנִי, אֵינוֹ יָכוֹל לַחֲזֹר בּוֹ <small>וַאֲפִלּוּ בְּעָשִׁיר יֵשׁ בּוֹ מִשּׁוּם מְחֻסַּר אֲמָנָה</small> אִם הִיא מַתָּנָה מוּעֶטֶת, כְּמוֹ שֶׁנִּתְבָּאֵר, <small>הַגָּה: <small><small>(בְּעָנִי)</small></small> ביו"ד סִימָן רנ"ח סָעִיף י"ב <small><small>(וּבְעָשִׁיר)</small></small> לְעֵיל סִימָן ר"ד <small><small>(ס"ח)</small></small> וּלְקַמָּן סִימָן רמ"ט. אֵשֶׁת שִׁמְעוֹן שֶׁנָּתְנָה מַתָּנָה בִּשְׁעַת חָלְיָהּ וְנִתְרַצָּה בַעְלָהּ, וְאַחַר כָּךְ רוֹצֶה לַחֲזֹר, אִם הוּא מַתָּנָה לְעָנִי לֹא יוּכַל לַחֲזֹר בּוֹ <small><small>(מָרְדְּכַי סוֹף פֶּרֶק הַזָּהָב)</small>.</small> </small> 

דִּין אִם אָמַר לוֹ: תֵּן לִפְלוֹנִי, נִתְבָּאֵר בְּסִימָן קכ"ה. 

אֲפִלּוּ אִם אָמַר לָהֶם: זְכוּ לִפְלוֹנִי, אֵינוֹ קוֹנֶה אֶלָּא אִם כֵּן הוּא בִּרְשׁוּתוֹ; אֲבָל אִם אֵינוֹ בִּרְשׁוּתוֹ, לֹא. וּמִיהוּ, אֲפִלּוּ אִם אֵינוֹ בִּרְשׁוּתוֹ, לִכְשֶׁיָּבֹא לִרְשׁוּתוֹ זָכָה בִּשְׁבִילוֹ אִם לֹא יַחֲזֹר בּוֹ הַנּוֹתֵן קֹדֶם שֶׁתָּבֹא לִרְשׁוּתוֹ. 

דִּין אָמַר: הוֹלֵךְ מָנֶה לִפְלוֹנִי, וּמָצָא שֶׁמֵּת הַמְקַבֵּל, נִתְבָּאֵר בְּסִימָן קכ"ה. 

אָמַר לִשְׁנַיִם: זְכוּ בְּשָׂדֶה זוֹ לִפְלוֹנִי וְכִתְבוּ שְׁטָר עָלָיו וְהַחֲזִיקוּ בַּשָּׂדֶה, יָכוֹל הַנּוֹתֵן לַחֲזֹר בּוֹ בַּשְּׁטַר עַד שֶׁיַּגִּיעַ לְיַד בַּעַל הַמַּתָּנָה, אַף עַל פִּי שֶׁאֵינוֹ יָכוֹל לַחֲזֹר בַּמַּתָּנָה עַצְמָהּ. 

אָמַר לָהֶם: זְכוּ לוֹ בְּשָׂדֶה זוֹ עַל מְנַת שֶׁתִּכְתְּבוּ לוֹ אֶת הַשְּׁטָר אוֹ עַל מְנַת שֶׁתִּתְּנוּ לוֹ מָאתַיִם זוּז, אַף עַל פִּי שֶׁהֶחֱזִיקוּ בַּשָּׂדֶה יָכוֹל לַחֲזֹר בּוֹ שֶׁלֹּא יִכְתְּבוּ לוֹ שְׁטָר אוֹ שֶׁלֹּא יִתְּנוּ לוֹ מָאתַיִם זוּז וְתִתְבַּטֵּל גַּם הַמַּתָּנָה. וַאֲפִלּוּ כָּתְבוּ לוֹ הַשְּׁטָר, כָּל זְמַן שֶׁלֹּא מְסָרוּהוּ בְּיָדוֹ, אִם מִחָה בָּהֶם מִלְּמָסְרוֹ לוֹ, בָּטְלָה הַמַּתָּנָה. <small>הַגָּה: וְהוּא הַדִּין בִּשְׁנַיִם שֶׁעָשׂוּ קִנְיָן שֶׁיִּשְּׂאוּ זֶה אֶת זוֹ, וְאָמְרוּ עַל מְנַת שֶׁיִּכְתְּבוּ הַשְּׁטָרוֹת, וְאַחַר כָּךְ חָזַר הָאֶחָד קֹדֶם כְּתִיבַת הַשְּׁטָרוֹת וּמוֹחֶה בִּכְתִיבַת הַשְּׁטָר, נִתְבַּטֵּל הַקִּנְיָן הוֹאִיל וְאָמְרוּ עַל מְנַת שֶׁיִּכְתְּבוּ הַשְּׁטָרוֹת <small><small>(הָרֹא"שׁ כְּלָל ל"ד סִימָן ג')</small></small> וְע"ל רֵישׁ סִימָן ל"ט סָעִיף ד'.</small> 

אֲפִלּוּ אִם מָכַר שָׂדֵהוּ וְאָמַר לִשְׁנַיִם: זְכוּ לוֹ בְּשָׂדֶה זוֹ וְכִתְבוּ לוֹ שְׁטָר וְהַחֲזִיקוּ בַּשָּׂדֶה, יָכוֹל לִמְחוֹת מִלִּכְתֹּב הַשְּׁטָר <small><small>(מִיהוּ, חַיָּב בְּאַחֲרָיוּתוֹ לִגְבּוֹת מִבְּנֵי חוֹרִין, אֲבָל אֵינוֹ טוֹרֵף מִמְּשַׁעְבְּרֵי הוֹאִיל וּמוֹחֶה בַשְּׁטָר)</small></small> וְהַלּוֹקֵחַ יָכוֹל לַחֲזֹר בּוֹ וְלוֹמַר: לֹא קָנִיתִי אֶלָּא עַל מְנַת שֶׁתִּכְתְּבוּ לִי אֶת הַשְּׁטָר. 

יֵשׁ מִי שֶׁאוֹמֵר, דְּהָא שֶׁחוֹזֵר בַּשְּׁטָר, הַיְנוּ דַּוְקָא כְּשֶׁאוֹמֵר לַאֲחֵרִים: זְכוּ לִפְלוֹנִי, אֲבָל אִם אָמַר לַלּוֹקֵחַ אוֹ לַמְּקַבֵּל עַצְמוֹ: זְכֵה וְאֶכְתֹּב לְךָ שְׁטָר, כֵּיוָן שֶׁזָּכָה אֵינוֹ יָכוֹל לַחֲזֹר מִלִּכְתֹּב אֶת הַשְּׁטָר. <small>מִיהוּ, חַיָּב בְּאַחֲרָיוּתוֹ לִגְבּוֹת מִבְּנֵי חוֹרִין, אֲבָל אֵינוֹ טוֹרֵף מִמְּשַעְבְּדֵי הוֹאִיל וּמוֹחֶה בַּשְּׁטָר <small><small>(טוּר)</small>.</small> </small> 

אֲפִלּוּ קָנוּ מִיָּדוֹ עַל הַשְּׁטָר, שֶׁאָמַר בְּפֵרוּשׁ: אֲנִי מַקְנֶה לִכְתֹּב אֶת הַשְּׁטָר וְלֹא אוּכַל לִמְחוֹת, קִנְיַן דְּבָרִים הוּא וְיָכוֹל לַחֲזֹר בּוֹ. 

אֲפִלּוּ אָמַר: כִּתְבוּ וּזְכוּ לוֹ בַּשְּׁטָר, יָכוֹל לַחֲזֹר. וְיֵשׁ אוֹמְרִים שֶׁכֵּיוָן שֶׁנִּכְתֹּב זָכוּ לוֹ, וְאֵינוֹ יָכוֹל לַחֲזֹר בּוֹ. <small>הַגָּה: אֲבָל אִם לֹא אָמַר לְהוּ: זְכוּ לוֹ, יָכוֹל לַחֲזֹר בּוֹ אַף עַל פִּי שֶׁנִּכְתַּב הַשְּׁטָר, כָּל זְמַן שֶׁלֹּא בָּא לְיַד הַמְקַבֵּל מַתָּנָה <small><small>(טוּר בְּשֵׁם הָרֹא"שׁ)</small>.</small> </small> 

שְׁטָר שֶׁכָּתוּב בּוֹ שֶׁנָּתַן קַרְקַע לִפְלוֹנִי בְּקִנְיָן, אַף עַל פִּי שֶׁלֹּא בָּא שְׁטָר לְיַד הַמְקַבֵּל אֶלָּא לְאַחַר מִיתַת נוֹתֵן, קָנָה. 

מִי שֶׁמֵּת, וְנִמְצָא אֶצְלוֹ מֻפְקָד שְׁטָר מַתָּנָה שֶׁנָּתַן רְאוּבֵן קַרְקַע לְשִׁמְעוֹן, וּרְאוּבֵן מֵת, יַחֲזִירוּ לְיוֹרְשֵׁי נוֹתֵן. 

אֵין אָדָם זוֹכֶה בְּמַתָּנָה לַחֲבֵרוֹ עַד שֶׁיְּהֵא הַזּוֹכֶה גָּדוֹל וּבֶן דַּעַת, וְאֶחָד אִישׁ וְאֶחָד אִשָּׁה, אֲפִלּוּ עֶבֶד אֲפִלּוּ אֵשֶׁת אִישׁ אוֹ שִׁפְחָה. <small>וְדַוְקָא מִיַּד אֲחֵרִים, אֲבָל לֹא מֵרַבּוֹ אוֹ מִבַּעְלָהּ אֶלָּא בְּמָקוֹם דְּזָכְיָהּ לְנַפְשֵׁהּ <small><small>(הַמַּגִּיד פ"ד דִּזְכִיָּה)</small>,</small> </small> אֲבָל הַגּוֹי אֵינוֹ זוֹכֶה, הוֹאִיל וְאֵינוֹ רָאוּי לִשְּׁלִיחוּת <small><small>(לְעוֹלָם)</small>,</small> וּכְשֵׁם שֶׁאֵין יִשְׂרָאֵל נַעֲשָׂה שָׁלִיחַ לְגוֹי, כָּךְ אֵינוֹ זוֹכֶה לְגוֹי. 

קָטָן שֶׁנּוֹתְנִים לוֹ צְרוֹר וְזוֹרְקוֹ, אֱגוֹז וְנוֹטְלוֹ, זוֹכֶה לְעַצְמוֹ. <small>וְדַוְקָא כְּשֶׁיֵּשׁ דַּעַת אַחֶרֶת מַקְנֶה לוֹ, אֲבָל בִּמְצִיאָה, לֹא. <small><small>(הַמַּגִּיד פֶּרֶק ד' דִּזְכִיָּה ור"נ פֶּרֶק הִתְקַבֵּל)</small>.</small> וְעַיֵּן לְעֵיל סִימָן רל"ה.</small> וְאֵינוֹ זוֹכֶה לַאֲחֵרִים. פָּחוֹת מִזֶּה, לֹא לְעַצְמוֹ וְלֹא לַאֲחֵרִים. 

הַשּׁוֹטֶה אֵינוֹ זוֹכֶה, לֹא לְעַצְמוֹ וְלֹא לַאֲחֵרִים. וְהַמְזַכֶּה לְשׁוֹטֶה עַל יְדֵי בֶּן דַּעַת, זָכָה. 

הַחֵרֵשׁ, זוֹכֶה לְעַצְמוֹ וְאֵינוֹ זוֹכֶה לַאֲחֵרִים. 

זָכִין לְקָטָן אֲפִלּוּ בֶּן יוֹם אֶחָד, וּלְגָדוֹל, בֵּין בְּפָנָיו בֵּין שֶׁלֹּא בְפָנָיו. 

יֵשׁ מִי שֶׁאוֹמֵר, שֶׁמִּי שֶׁמִּתְחַיֵּב לְקָטָן, בֵּין בִּשְׁטָר בֵּין בְּקִנְיָן, כֵּיוָן שֶׁאֵין אוֹתוֹ דָבָר תַּחַת יָדוֹ <small><small>(דְּהַקָטָן)</small>,</small> אֵינוֹ זוֹכֶה אֶלָּא אִם כֵּן זִכָּהוּ עַל יְדֵי אַחֵר. 

חֲצֵרוֹ שֶׁל אָדָם קוֹנָה לוֹ שֶׁלֹּא מִדַּעְתּוֹ; אַף עַל פִּי שֶׁאֵינוֹ עוֹמֵד שָׁם, כֵּיוָן שֶׁהִגִּיעַ הַמַּתָּנָה לַחֲצֵרוֹ כְּאִלּוּ זָכָה בָּהּ אַחֵר. 

בַּמֶּה דְּבָרִים אֲמוּרִים, בְּחָצֵר הַמִּשְׁתַּמֶּרֶת. אֲבָל בְּחָצֵר שֶׁאֵינָהּ מִשְׁתַּמֶּרֶת, כְּגוֹן שָׂדֵהוּ וְחֻרְבָתוֹ, עַד שֶׁיִּהְיֶה עוֹמֵד בְּצִדָּהּ וְיֹאמַר: זָכְתָה לִי שָׂדִי <small>וְיֵשׁ חוֹלְקִין, כְּמוֹ שֶׁנִּתְבָּאֵר לְעֵיל סִימָן ר'.</small> 

וְכֵן אַרְבַּע אַמּוֹת שֶׁל אָדָם שֶׁהוּא עוֹמֵד בְּצִדָּן, קוֹנִין לוֹ בְּסִמְטָא אוֹ בְּצִדֵּי רְשׁוּת הָרַבִּים אוֹ בְּחָצֵר שֶׁאֵין לָהּ בְּעָלִים. אֲבָל בִּרְשׁוּת הָרַבִּים אוֹ בִּשְׂדֵה חֲבֵרוֹ אֵינוֹ קוֹנֶה עַד שֶׁתַּגִּיעַ מַתָּנָה לְיָדוֹ. 

קְטַנָּה, זָכְתָה לָהּ חֲצֵרָהּ וְאַרְבַּע אַמּוֹת שֶׁלָּהּ. <small>וְדַוְקָא קְטַנָּה שֶׁאֵין לָהּ אָב <small><small>(נִמּוּקֵי יוֹסֵף פ"ק דִּמְצִיעָא)</small>.</small> </small> אֲבָל הַקָּטָן אֵינוֹ זוֹכֶה עַד שֶׁתַּגִּיעַ מַתָּנָה לְיָדוֹ, אוֹ עַד שֶׁיִּזְכֶּה לוֹ אַחֵר. 

הַזּוֹרֵק אַרְנָקִי לְבַיִת בְּפֶתַח זֶה וְיָצָא בְּפֶתַח אַחֶרֶת, וּנְתָנוֹ לְבַעַל הַבַּיִת בְּמַתָּנָה וְחָזַר בּוֹ בְּעוֹדוֹ בָּאֲוִיר הַבַּיִת, הָוֵי סָפֵק, וְלֹא זָכָה בַּעַל הַבַּיִת, מִשּׁוּם דְּמוֹקְמִינָן לֵהּ בְּחֶזְקַת מָרֵהּ קַמָּא. אֲבָל אִם הִפְקִירוֹ וְזָכָה בּוֹ אַחֵר, מוֹצִיאִין מִיָּדוֹ וְנוֹתְנִין לְבַעַל הַבַּיִת. 

בַּמֶּה דְּבָרִים אֲמוּרִים, בַּאֲוִיר שֶׁאֵין סוֹפוֹ לָנוּחַ, אֲבָל אִם סוֹפוֹ לָנוּחַ, כְּגוֹן שֶׁעוֹמֵד בַּגַּג וּזְרָקוֹ לֶחָצֵר, וּנְתָנוֹ לְבַעַל הֶחָצֵר, וְחָזַר בּוֹ בְּעוֹדוֹ בָּאֲוִיר, כְּמֻנָּח דָּמֵי וְאֵינוֹ יָכוֹל לַחֲזֹר בּוֹ, וְזָכָה בּוֹ בַּעַל הֶחָצֵר: 


Siman 244

הַמַּתָּנָה כְּגֵט, שֵׁאֵין אָדָם יָכוֹל לִמְסֹר דְּבָרִים לְשָׁלִיחַ. כֵּיצַד, אָמַר לִשְׁלֹשָׁה: אִמְרוּ לִפְלוֹנִי וּפְלוֹנִי שֶׁיִּכְתְּבוּ וְיַחְתְּמוּ בִּשְׁטָר מַתָּנָה וְיִתְּנוּהוּ לִפְלוֹנִי, אֵין זֶה כְּלוּם, וְאִם אָמְרוּ לְאוֹתָם הָעֵדִים וְכָתְבוּ וְנָתְנוּ לַמְּקַבֵּל, לֹא קָנָה. <small><small>(וְכָל שֶׁכֵּן אִם חָתְמוּ הֵם בְּעַצְמָם)</small> <small><small>(טוּר)</small>.</small> </small> וְכֵן אִם אָמַר לִשְׁנַיִם: כִּתְבוּ וְחִתְמוּ בִּשְׁטָר מַתָּנָה וּתְנוּהוּ לִפְלוֹנִי, אֵינָם יְכוֹלִים לוֹמַר לְסוֹפֵר לִכְתֹּב, אֶלָּא הֵם עַצְמָם כּוֹתְבִים. וְיֵשׁ מַכְשִׁירִים, בְּאוֹמֵר: אִמְרוּ לִפְלוֹנִי וּפְלוֹנִי שֶׁיִּכְתְּבוּ וְיַחְתְּמוּ בַּשְּׁטָר מַתָּנָה וְיִתְּנוּהוּ לִפְלוֹנִי. 


Siman 245

הַכּוֹתֵב בַּשְּׁטָר: נָתַתִּי שָׂדֶה פְּלוֹנִית לִפְלוֹנִי, אוֹ שֶׁכָּתַב: נְתַתִּיהָ לוֹ, אוֹ: הֲרֵי הִיא שֶׁלּוֹ, הֲרֵי זֶה זוֹכֶה בָּהּ כְּשֶׁיַּגִּיעַ הַשְּׁטָר לְיָדוֹ. <small>אֲבָל בְּדִבּוּרָא בְעָלְמָא לָא קָנִי אֶלָּא אִם כֵּן קָנוּ מִיָּדוֹ <small><small>(טוּר בְּשֵׁם הרמ"ה)</small>.</small> וְהָא דְאַמְרִינָן דְּלָא קָנָה, הַיְנוּ שֶׁרוֹצֶה לִתֵּן עַכְשָׁיו בִּלְשׁוֹנוֹת אֵלּוּ, אֲבָל אִם אָמַר: נָתַתִּי, בִּלְשׁוֹן הוֹדָאָה, יֵשׁ אוֹמְרִים דְּקָנָה <small><small>(רַ"ן פֶּרֶק הַמְקַבֵּל)</small></small> וְעַיֵּן לְעֵיל סִימָן ס' סָעִיף ו'.</small> אֲבָל אִם כָּתַב בַּשְּׁטָר: אֶתְּנֶנּוּ לוֹ, אַף עַל פִּי שֶׁהֵעִידוּ עָלָיו הָעֵדִים לֹא זָכָה הַמְקַבֵּל. <small>הַגָּה: וַאֲפִלּוּ קָנוּ מִיָּדוֹ, דְּהָוֵי קִנְיָן דְּבָרִים <small><small>(טוּר בְּשֵׁם הרמ"ה)</small>.</small> </small> 

וְיֵשׁ אוֹמְרִים שֶׁאִם קָנוּ מִיָּדוֹ, מְהַנֵּי לְשׁוֹן אֶתֵּן. <small>ומהרי"ו פָּסַק כִּסְבָרָא רִאשׁוֹנָה, וְלָכֵן כָּתַב דְּהַכּוֹתֵב לְאִשְׁתּוֹ בִּשְׁעַת הַשִּׁדּוּכִין לַעֲשׂוֹת לָהּ כְּתֻבָּה גְדוֹלָה, לֹא זָכְתָה כָּל זְמַן שֶׁלֹּא כָּתַב לָהּ, וְלָכֵן נָהֲגוּ לַעֲשׂוֹת תְּנָאִים חֲדָשִׁים בִּשְׁעַת הַחֻפָּה, וְעַיֵּן בְּאֶבֶן הָעֵזְר סִימָן נ"א.</small> 

וְיֵשׁ מִי שֶׁאוֹמֵר, שֶׁאִם כָּתַב לוֹ בִּשְׁטָר: שָׂדֶה פְלוֹנִית תְּהֵא נְתוּנָה לְךָ, אוֹ: תְּהֵא שֶׁלְּךָ, קָנָה. 

יֵשׁ מִי שֶׁאוֹמֵר, שֶׁאִם אָמַר: אֶתְּנֶנּוּ לוֹ מֵעַכְשָׁיו, בֵּין בִּשְׁטָר בֵּין בְּקִנְיָן קָנָה לְאַלְתַּר. הָאוֹמֵר: נָתַתִּי שָׂדֶה פְּלוֹנִית לִפְלוֹנִי, וְהוּא אוֹמֵר: לֹא נָתַתָּ לִי, הוֹלְכִין אַחַר דִּבְרֵי הַנּוֹתֵן, דְּאִכָּא לְמֵימַר זִכָּה לוֹ עַל יְדֵי אַחֵר, וְאֵין בַּעַל חוֹב שֶׁל הַנּוֹתֵן גּוֹבֶה מִמֶּנּוּ כָּל זְמַן שֶׁיִּשָּׁאֵר בְּיַד הַנּוֹתֵן מִמַּה לִּפְרֹעַ; אֲבָל אִם לֹא נִשְׁאַר בְּיָדוֹ לִפְרֹעַ לְבַעַל חוֹבוֹ, לָא מְהַנֵּי הוֹדָאָתוֹ לָחוּב לְבַּעַל חוֹבוֹ. 

אָמַר: כָּתַבְתִּי שָׂדֶה פְּלוֹנִית לִפְלוֹנִי וְנָתַתִּי לוֹ בְּיָדוֹ, וַהֲלָה אוֹמֵר: לֹא נָתַתָּ לִי, אִם הַמְקַבֵּל מַתָּנָה הוּא שֶׁאָמַר כֵּן, הוֹדָאַת בַּעַל דִּין כְּמֵאָה עֵדִים דָּמֵי, וְהַנּוֹתֵן אוֹכֵל פֵּרוֹת שָׂדֵהוּ. וְאִם בֶּן הַמְקַבֵּל הוּא שֶׁאָמַר כֵּן: לֹא נָתַתָּ לְאָבִי שָׂדֶה זוֹ, וְהוּא אוֹמֵר: כָּתַבְתִּי וְנָתַתִּי לוֹ, מַנִּיחִים אֶת הַפֵּרוֹת עַל יַד שָׁלִישׁ, עַד שֶׁיִּוָּדַע הַדָּבָר הֵיאַךְ הוּא. 

וְיֵשׁ מִי שֶׁאוֹמֵר, דְּדַוְקָא כְּשֶׁהַבֵּן אוֹמֵר: אֲנִי הָיִיתִי בַּמַּעֲמָד שֶׁאַתָּה אוֹמֵר שֶׁנָּתַתָּ לְאָבִי וְרָאִיתִי שֶׁלֹּא נָתַתָּ לוֹ כְּלוּם; אֲבָל אִם לֹא הָיָה בַּמַּעֲמָד, דִּינוֹ כְּאוֹמֵר: נָתַתִּי שָׂדֶה פְּלוֹנִית לִפְלוֹנִי, וְהוּא אוֹמֵר: לֹא נָתַתָּ לִי. <small>הַגָּה: שְׁטַר מַתָּנָה שֶׁכָּתַב בּוֹ: כִּתְבוּ וְחִתְמוּ עָלַי בְּכָל לָשׁוֹן וּתְנוּ לִפְלוֹנִי כוּ', לָאו שְׁטָר מַתָּנָה הוּא מֵאַחַר שֶׁלֹּא נִזְכַּר בַּשְּׁטָר שֶׁהוּא נוֹתֵן, אֶלָּא צִוָּה לְעֵדִים לִתֵּן <small><small>(הָרֹא"שׁ כְּלָל ט' סִימָן ו')</small>.</small> </small> 

מְקַבֵּל מַתָּנָה שֶׁבָּא בַּעַל חוֹבוֹ לִגְבּוֹת מִמֶּנּוּ, וְאָמַר: אֵינָהּ מַתָּנָה בְּיָדִי אֶלָּא שׁוֹמֵר אֲנִי עָלֶיהָ, אוֹ שֶׁאָמַר: בְּטֵלָה הָיְתָה מִתְּחִלָּתָהּ, נִשְׁבָּע הֶסֵת וְתַחֲזֹר לִבְעָלֶיהָ. <small>וְעַיֵּן לְמַטָּה סָעִיף י'.</small> 

טָעַן הַנּוֹתֵן וְאָמַר: שׁוֹמֵר אַתָּה עָלֶיהָ, אוֹ שֶׁאָמַר: שֶׁלֹּא מִדַּעְתִּי נְתַתִּיהָ, אוֹ: גְּזוּלָה הִיא בְּיָדְךָ, וְזֶה אוֹמֵר: נָתַתָּ לִי, אִם הֶחֱזִיק בָּהּ שְׁנֵי חֲזָקָה אוֹ שֶׁהִיא מַתְּנַת מִטַּלְטְלִין, נִשְׁבָּע הַמְקַבֵּל שְׁבוּעַת הֶסֵת וְנִפְטָר. 

נָתַן שָׂדֶה פְלוֹנִית בְּמַתָּנָה לִרְאוּבֵן, וְאַחַר כָּךְ הֶחֱזִיר רְאוּבֵן שְׁטַר מַתָּנָה לַנּוֹתֵן וְגַם עָשָׂה לוֹ מְחִילָה, לֹא נִתְבַּטְּלָה הַמַּתָּנָה בְּכָךְ: 

הַמְקַבֵּל אֶת הַמַּתָּנָה וְזָכָה בָּהּ, וְאַחַר שֶׁבָּאָה לְיָדוֹ וְהוּא שׁוֹתֵק חָזַר בּוֹ וְאָמַר: אֵינִי רוֹצֶה בָּהּ, אוֹ: אֵינִי מְקַבְּלָהּ, אוֹ: הֲרֵי הִיא בְּטֵלָה, אוֹ: מוּם זֶה נִרְאָה לִי בָּהּ, לֹא אָמַר כְּלוּם לְעִנְיַן שֶׁתַּחֲזֹר לַבְּעָלִים, אֶלָּא הֲרֵי הִיא הֶפְקֵר וְכָל הַקֹּדֶם בָּהּ, זָכָה. <small>וְאִם יֵשׁ לוֹ בַּעַל חוֹב, גּוֹבֶה מִמֶּנָּה <small><small>(טוּר)</small>.</small> </small> אֲבָל אִם הָיָה צוֹוֵחַ מֵעִקָּרָא, לֹא קָנָה הַמְקַבֵּל וְחוֹזֵר לַבְּעָלִים הָרִאשׁוֹנִים. <small>הַגָּה: וְכָל זֶה בְּאוֹמֵר אֶחָד מִן הַלְּשׁוֹנוֹת שֶׁמַּשְׁמָעוּתוֹ שֶׁאֵינוֹ רוֹצֶה בָּהּ; אֲבָל אִם אָמַר לָשׁוֹן דְּמַשְׁמַע שֶׁלֹּא הָיְתָה מַתָּנָה מֵעִקָּרָא, אַף עַל גַּב דְּשָׁתַק תְּחִלָּה נֶאֱמָן בְּהוֹדָאָתוֹ, וַאֲפִלּוּ חָב לַאֲחֵרִים כְּגוֹן שֶׁיֵּשׁ לוֹ בַּעַל חוֹב עָלָיו, מִכָּל מָקוֹם מֵאַחַר שֶׁלֹּא הָיְתָה בְּחֶזְקָתוֹ עַד עַתָּה נֶאֱמָן עָלֶיהָ. אָמַר: אִי אֶפְשִׁי בָּהּ, אִם הַמַּתָּנָה מִטַּלְטְלִין הָוֵי לֵהּ הֶפְקֵר; וְאִם הָיָה קַרְקַע, מֵאַחַר שֶׁשָּׁתַק תְּחִלָּה אֵין בִּדְבָרָיו כְּלוּם <small><small>(הַכֹּל בַּטּוּר)</small>.</small> </small> 

זִכָּה לוֹ עַל יְדֵי אַחֵר, וּכְשֶׁשָּׁמַע הַמְקַבֵּל שָׁתַק, וְאַחַר כָּךְ צָוַח וְאָמַר: אֵינִי מְקַבְּלָהּ, הֲרֵי זֶה סָפֵק אִם זֶה שֶׁשָּׁתַק כְּבָר רָצָה וְזֶה שֶׁצָּוַח חָזַר בּוֹ, אוֹ שֶׁשָּׁתַק מִפְּנֵי שֶׁעֲדַיִן לֹא הִגִּיעַ לְיָדוֹ כְּלוּם וְזֶה שֶׁצָּוַח הוֹכִיחַ סוֹפוֹ עַל תְּחִלָּתוֹ. לְפִיכָךְ, אִם קָדַם אַחֵר וְזָכָה בָּהּ לְעַצְמוֹ, אֵין מוֹצִיאִים מִיָּדוֹ שֶׁמָּא הַמְקַבֵּל זָכָה, וְכֵיוָן שֶׁאָמַר: אֵינִי רוֹצֶה בָּהּ הֲרֵי הִפְקִירָהּ, וְזֶה שֶׁקָּדַם וּלְקָחָהּ מֵהַהֶפְקֵר, זָכָה. וְאִם חָזְרוּ הַבְּעָלִים הָרִאשׁוֹנִים וּתְפָסוּהָ מִיַּד זֶה שֶׁקָּדַם וְזָכָה בָּהּ, אֵין מוֹצִיאִין מִיָּדָם, שֶׁמָּא הַמְקַבֵּל לֹא זָכָה, שֶׁכֵּיוָן שֶׁאָמַר: אֵינִי רוֹצֶה, הוֹכִיחַ סוֹפוֹ עַל תְּחִלָּתוֹ וְלֹא קָנָה אוֹתָהּ, וּבִרְשׁוּת הַבְּעָלִים הָרִאשׁוֹנִים הִיא קַיֶּמֶת עֲדַיִּן. וְיֵשׁ אוֹמְרִים שֶׁאִם הָיְתָה מַתְּנַת שְׁכִיב מְרַע. כֵּיוָן שֶׁשָּׁתַק בְּשָׁעָה שֶׁשָּׁמַע, קָנָה. <small>הַגָּה: לֹא רָאִיתִי מִי שֶׁמְּחַלֵּק כָּאן בֵּין שְׁכִיב מְרַע לְבָרִיא, וְגַם אֵינוֹ נִרְאֶה לִי לְחַלֵּק בְּכָךְ, מֵאַחַר שֶׁזִּכָּה לוֹ הַמַּתָּנָה עַל יְדֵי אַחֵר, קָנָה בְּבָרִיא כְּמוֹ בִּשְׁכִיב מְרַע, וְכֵן דַּעַת הָרֹא"שׁ שֶׁזָּכָה הַמְקַבֵּל בְּכָל עִנְיָן:</small> 


Siman 246

לְעוֹלָם אוֹמְדִים דַּעַת הַנּוֹתֵן, אִם הָיוּ הַדְּבָרִים מַרְאִין סוֹף דַּעְתּוֹ, עוֹשִׂים עַל פִּי הָאֹמֶד אַף עַל פִּי שֶׁלֹּא פֵרַשׁ. כֵּיצַד, מִי שֶׁהָלַךְ בְּנוֹ לִמְדִינַת הַיָּם וְשָׁמַע שֶׁמֵּת, וְכָתַב כָּל נְכָסָיו לְאַחֵר, מַתָּנָה גְּלוּיָה גְּמוּרָה, וְאַחַר כָּךְ בָּא בְּנוֹ, אֵין מַתְּנָתוֹ קַיֶּמֶת, שֶׁהַדְּבָרִים מוֹכִיחִים שֶׁאִלּוּ יָדַע שֶׁבְּנוֹ קַיָּם, לֹא הָיָה נוֹתֵן כָּל נְכָסָיו. לְפִיכָךְ, אִם שִׁיֵּר מִנְּכָסָיו כָּל שֶׁהוּא, בֵּין קַרְקַע בֵּין מִטַּלְטְלִין, מַתְּנָתוֹ קַיֶּמֶת. 

יֵשׁ מִי שֶׁאוֹמֵר, שֶׁדִּין זֶה דַּוְקָא בִּשְׁכִיב מְרַע, אֲבָל לֹא בְּבָרִיא. וְיֵשׁ מִי שֶׁאוֹמֵר, דַּאֲפִלּוּ בְּבָרִיא הִיא. 

יֵשׁ מִי שֶׁאוֹמֵר, דְּהוּא הַדִּין בָּרִיא שֶׁכָּתַב כָּל נְכָסָיו לְאַחֵר מֵחֲמַת שֶׁהָיָה צָרִיךְ לִבְרֹחַ מִפְּנֵי בַּעֲלֵי חוֹבָיו אוֹ מִפְּנֵי אוֹיְבָיו, וְאַחַר כָּךְ עָשָׂה פְּשָׁרָה עִם בַּעֲלֵי חוֹבָיו וְאוֹיְבָיו, אוֹ שֶׁמֵּתוּ, אִם נִתְבָּרֵר שֶׁלֹּא כָּתַב מַתָּנָה זוֹ אֶלָּא מֵחֲמַת כֵּן, הוֹאִיל וְנִדְחֵת הַשָּׁעָה מִפָּנָיו וַהֲרֵי הוּא צָרִיךְ לִנְכָסָיו, בָּטְלָה הַמַּתָּנָה. 

 הַכּוֹתֵב כָּל נְכָסָיו מַתָּנָה לְאֶחָד מִבָּנָיו, בֵּין שֶׁהָיָה בָּרִיא בֵּין שֶׁהָיָה שְׁכִיב מְרַע, <small>וְיֵשׁ אוֹמְרִים דְּדַוְקָא שֶׁכָּתַב לוֹ בִּלְשׁוֹן מַתָּנָה, אֲבָל שְׁכִיב מְרַע שֶׁכָּתַב לוֹ לְשׁוֹן יְרֻשָּׁה, קָנָה <small><small>(טוּר)</small>,</small> </small> אֲפִלּוּ הָיָה בֵּן קָטָן הַמֻּטָּל בָּעֲרִיסָה, לֹא עֲשָׂאוֹ אֶלָּא אַפּוֹטְרוֹפּוֹס וַהֲרֵי הוּא בְּכָל הַנְּכָסִים כְּאֶחָד מֵאֶחָיו. וַאֲפִלּוּ הֶאֱרִיךְ בַּלָּשׁוֹן כְּדֶרֶךְ שׁוּפְרָא דִשְׁטָרֵי: "יֵלֵךְ, יִזְכֶּה, יַחֲזִיק", אֻמְדַּן דַּעַת הוּא שֶׁלֹּא נִתְכַּוֵּן אֶלָּא לִהְיוֹת אֶחָיו נִשְׁמָעִים לוֹ. וְאִם שִׁיֵּר כָּל שֶׁהוּא, בֵּין קַרְקַע בֵּין מִטַּלְטְלִים, זָכָה הַבֵּן בַּמַּתָּנָה. וְאִם פֵּרַשׁ בַּשְּׁטָר שֶׁמַּקְנֶה לוֹ הַקְנָאָה גְמוּרָה וְלֹא בְּתוֹרַת אַפּוֹטְרוֹפּוֹס, אוֹ שֶׁפֵּרַשׁ בַּשְּׁטָר שֶׁיְּהֵא רַשַּׁאי לִמְכֹּר וְלָתֵת לַאֲחֵרִים, אוֹ שֶׁכָּתַב לוֹ מִטַּלְטְלֵי אַגַּב מְקַרְקְעֵי, אוֹ שֶׁהִקְנָה לוֹ בְּקִנְיָן, וְכֵן כָּל שֶׁכָּתוּב בִּשְׁטָר הַמַּתָּנָה לָשׁוֹן שֶׁאֶפְשָׁר לְהוֹכִיחַ מִמֶּנּוּ דִלְמַתָּנָה גְמוּרָה נִתְכַּוֵּן, קָנָה. <small>הַגָּה: וְאִם כָּתַב לְאֶחָד שֶׁיְּהֵא מוֹשֵׁל וְשׁוֹלֵט בְּכָל אֲשֶׁר לוֹ, אֵינוֹ לְשׁוֹן מַתָּנָה אֶלָּא לְשׁוֹן אַפּוֹטְרוֹפּוֹס <small><small>(הָרֹא"שׁ כְּלָל פ"ד סִימָן ב' וְרִיבָ"שׁ סִימָן ת"ע)</small>.</small> </small> 

וְכָל הֵיכָא דְאִכָּא לְאִסְתַּפּוּקֵי בִּלְשׁוֹן הַמַּתָּנָה אִם נִתְכַּוֵּן לְמַתָּנָה גְמוּרָה, עַל הַמְקַבֵּל לְהָבִיא רְאָיָה: 

בַּמֶּה דְּבָרִים אֲמוּרִים, שֶׁכָּתַב לְבֵן בֵּין הַבָּנִים. אֲבָל אִם כָּתַב לְבֵן בֵּין הַבָּנוֹת, אוֹ לְבַת בֵּין הַבָּנוֹת <small>אוֹ לְבַת בֵּין הַבָּנִים <small><small>(טוּר)</small></small> </small> אוֹ לְאֶחָד מֵהַיּוֹרְשִׁים בֵּין שְׁאַר יוֹרְשִׁים, אַף עַל פִּי שֶׁלֹּא שִׁיֵּר כְּלוּם מַתְּנָתוֹ קַיֶּמֶת. <small>וְיֵשׁ אוֹמְרִים דְּבַת בֵּין הַבָּנִים אוֹ בֵּין הַבָּנוֹת לֹא קָנְתָה <small><small>(טוּר בְּשֵׁם הָרֹא"שׁ והרמ"ה)</small>.</small> </small>  

יֵשׁ מִי שֶׁאוֹמֵר, דְּכוֹתֵב כָּל נְכָסָיו לְבֵן בֵּין הַבָּנִים, אִם נָתַן לוֹ קִנְיָן וְיִפָּה כֹּחוֹ, קָנָה. וְיֵשׁ מִי שֶׁאוֹמֵר, שֶׁאַף עַל פִּי כֵן לֹא קָנָה. 

אִם אָמַר: כִּתְבוּ וּתְנוּ לוֹ כָּל נְכָסַי, וְלֹא יִפָּה כֹּחוֹ לוֹמַר: תְּנוּ לוֹ כָּל נְכָסַי וְאַף כִּתְבוּ, אֲפִלּוּ אַפּוֹטְרוֹפּוֹס לֹא עֲשָׂאוֹ. 

הַכּוֹתֵב כָּל נְכָסָיו לְאֶחָד מִבָּנָיו וּלְאַחֵר, זֶה הָאַחֵר קָנָה חֲצִי הַנְּכָסִים בְּמַתָּנָה, וְנִשְׁאַר הַחֵצִי לְבָנָיו, וְהַבֵּן שֶׁנְּתָנוֹ לוֹ, אַפּוֹטְרוֹפּוֹס מִנָּהוּ עַל שְׁאָר אֶחָיו. 

יֵשׁ מִי שֶׁאוֹמֵר, שֶׁאִם כָּתַב חֲצִי נְכָסַי לִבְנִי וַחֲצִי נְכָסַי לִפְלוֹנִי, לִבְנוֹ נַמֵּי הָוֵי מַתָּנָה. וְאִם כָּתַב: שְׁנֵי שְׁלִישֵׁי נְכָסַי לִבְנִי וְהַשְּׁלִישׁ לְאַחֵר, לֹא עָשָׂה בְּנוֹ אֶלָּא אַפּוֹטְרוֹפּוֹס. 

כָּתַב כָּל נְכָסָיו לִשְׁנֵי בָּנָיו, שְׁנֵיהֶם אַפּוֹטְרוֹפְּסִים. וְאִם כָּתַב: חֲצִי נְכָסַי לִבְנִי פְלוֹנִי וַחֲצִי נְכָסַי לִבְנִי פְלוֹנִי, הָרִאשׁוֹן הָוֵי מַתָּנָה וְהַשֵּׁנִי הָוֵי אַפּוֹטְרוֹפּוֹס עַל הַחֵצִי לְכָל הַבָּנִים, וְגַם הָרִאשׁוֹן שֶׁנָּתַן לוֹ חֲצִי הַנְּכָסִים יֵשׁ לוֹ חֵלֶק בַּחֲצִי הָאַחֵר כִּשְׁאָר הָאַחִים. 

הַכּוֹתֵב כָּל נְכָסָיו לְאִשְׁתּוֹ, לֹא עֲשָׂאָה אֶלָּא אַפּוֹטְרוֹפּוֹס; וְנִתְבָּאֲרוּ פְּרָטֵי דִין זֶה בְּטוּר אֶבֶן הָעֵזֶר סִימָן ק"ז. 

הַכּוֹתֵב נְכָסָיו לְבָנָיו וְכָתַב לְאִשְׁתּוֹ קַרְקַע כָּל שֶׁהוּא, נִתְבָּאֵר בַּטּוּר הַנִּזְכָּר סִימָן ק"ו. 

הַכּוֹתֵב כָּל נְכָסָיו לְאִשְׁתּוֹ וְיָצָא עָלָיו שְׁטָר מֻקְדָּם, נִתְבָּאֵר בַּטּוּר הַנִּזְכָּר בְּסִימָן ק"ז. 

דִּין שְׁטָר בְּמַתָּנָה שֶׁלֹּא נַעֲשֶׂה אֶלָּא לְהַבְרִיחַ, בַּטּוּר הַנִּזְכָּר סִימָן צ'. 

דִּין שְׁכִיב מְרַע שֶׁאָמַר: תִּטֹּל אִשְׁתִּי כְּאֶחָד מֵהַבָּנִים, בַּטּוּר הַנִּזְכָּר סִימָן ק"ח. 

כָּל הַנּוֹתְנִים כָּל נִכְסֵיהֶם, מִשֶּׁתִּבָּטֵל הַמַּתָּנָה וְיַחְזְרוּ כָּל הַנְּכָסִים לַבְּעָלִים הָרִאשׁוֹנִים אֵין הַמְקַבֵּל מַתָּנָה מַחֲזִיר פֵּרוֹת. <small>הַגָּה: הָאוֹמֵר לַחֲבֵרוֹ אֱכֹל עִמִּי, צָרִיךְ לְשַׁלֵּם לוֹ, וְלָא אַמְרִינָן מַתָּנָה קָא יָהִיב לֵהּ. וְלָכֵן מִי שֶׁמַּאֲכִיל לַחֲתָנוֹ עִם בִּתּוֹ יוֹתֵר מִזְּמַן שֶׁקָּצַב לוֹ מְזוֹנוֹת, צָרִיךְ הֶחָתָן לְשַׁלֵּם לוֹ מְזוֹנוֹתָיו כְּשֶׁיִּתְבַּע מִמֶּנּוּ, אֲבָל לֹא מְזוֹנוֹת אִשְׁתּוֹ. וְדַוְקָא דְלֵיכָּא הוֹכָחָה דְנָתַן לוֹ לְשֵׁם מַתָּנָה, אֲבָל הֵיכָא דְמוּכָח דְּנָתַן לוֹ לְשֵׁם מַתָּנָה, רַק אַחַר כָּךְ נָפְלָה קְטָטָה בֵּינֵיהֶם וְלָכֵן תּוֹבֵעַ מִמֶּנּוּ, פָּטוּר <small><small>(תְּרוּמַת הַדֶּשֶׁן סִימָן שי"ז)</small>.</small> </small> 


Siman 247

בָּרִיא שֶׁשָּׁלַח כֵּלִים מִמְּדִינַת הַיָּם, וְאָמַר: יִנָּתְנוּ אֵלּוּ לְבָנַי, הֲרֵי אֵלּוּ יִנָּתְנוּ לַבָּנִים וְלַבָּנוֹת. הָרָאוּי לְבָנִים, כְּגוֹן סְפָרִים וּכְלֵי מִלְחָמָה, לַבָּנִים; וְהָרָאוּי לְבָנוֹת, כְּגוֹן כְּלֵי מֶשִׁי הַצְּבוּעִים וַחֲלִי זָהָב, יִטְּלוּם הַבָּנוֹת. הָיוּ רְאוּיִים לִזְכָרִים וְלִנְקֵבוֹת, יִטְּלוּ אוֹתָם הַזְּכָרִים. <small>הַגָּה: מִי שֶׁהָיוּ לוֹ בָּנִים מֵאִשָּׁה אַחַת, וְנָשָׂא אִשָּׁה אַחֶרֶת וְהִתְנָה עִם בָּנָיו הָרִאשׁוֹנִים שֶׁבָּנָיו עִם הַשְּׁנִיָּה יִטְּלוּ חֵלֶק בַּיְרֻשָּׁה כְּמוֹ הֵם, וְלֹא הָיָה לוֹ מִן הַשְּׁנִיָּה רַק בָּנוֹת, אֵין לְבַת בִּמְקוֹם הַבָּנִים כְּלוּם <small><small>(מָרְדְּכַי רֵישׁ פֶּרֶק מִי שֶׁמֵּת)</small>.</small> </small> 

וְכֵן הַמְשַׁלֵּחַ כֵּלִים לְבֵיתוֹ סְתָם, וְהָיוּ בָהֶם כֵּלִים הָרְאוּיִים לְבָנוֹת, יִטְּלוּ אוֹתָם בְּנוֹתָיו; אֻמְדַּן דַּעַת הוּא שֶׁלָהֶן שָׁלַח. וְאִם אֵין לוֹ בָּנוֹת, אוֹ שֶׁהָיוּ בְּנוֹתָיו נְשׂוּאוֹת, יִטְּלוּ אוֹתָם נְשֵׁי בָּנָיו, שֶׁהַדַּעַת נוֹטָה שֶׁלָּהֶם שָׁלַח. וְיֵשׁ מִי שֶׁאוֹמֵר, דְּהָנֵי מִלֵּי דְלֵית לֵהּ אִתְּתָא, אֲבָל אִי אִית לֵהּ אִתְּתָא וַדַּאי לְדִידָהּ שְׁדַר, דִּכְגוּפוֹ דָּמְיָא. 

שְׁכִיב מְרַע שֶׁאָמַר: נְכָסַי לְבָנַי, בִּלְשׁוֹן רַבִּים, וְלֹא הָיָה לוֹ אֶלָּא בֵּן אֶחָד וּבָנוֹת, הַכֹּל לַבֵּן לְבַדּוֹ, <small>וְכָל שֶׁכֵּן אִם יֵשׁ לוֹ בָּנִים רַבִּים דְּהַכֹּל לַבָּנִים,</small> וְאֵין הַבָּנוֹת בִּכְלָל, <small>וְאִם אָמַר בְּפֵרוּשׁ: לְבָנַי וְלִבְנוֹתַי, הָרָאוּי לְבָנִים לַבָּנִים, וְהָרָאוּי לְבָנוֹת לַבָּנוֹת <small><small>(מָרְדְּכַי פֶּרֶק מִי שֶׁמֵּת)</small>,</small> </small> וְכֵן אֵין בֶּן הַבֵּן בִּכְלָלָן. <small>וּמַעֲשֶׂה בְּאֶחָד שֶׁצִּוָּה כָּל אֲשֶׁר לוֹ לִבְנוֹ, רַק שֶׁיִּתֵּן סַךְ מָה לְכָל אַחַת מִבְּנוֹתָיו, וּמֵתָה אַחַת מֵהֶן בְּחַיָּיו וְהִנִּיחָה בֵּן, אֵין לְבֶן בִּתּוֹ כְּלוּם, דְּלָהּ וְלֹא לְיוֹרְשֶׁיהָ קָאָמַר, וְעוֹד דְּבֶן בִּתּוֹ לֹא מִקְרֵי בֵן <small><small>(מָרְדְּכַי פֶּרֶק מִי שֶׁאָחֲזוֹ)</small>.</small> </small> יֵשׁ מִי שֶׁאוֹמֵר, דְּאִי לֵית בְּרָא אֶלָּא בַּר בְּרָא, וַדָּאי אַבַּר בְּרָא קָאָמַר. <small>הַגָּה: אֲפִלּוּ אִם יֵשׁ לוֹ בָּנוֹת <small><small>(נִמּוּקֵי יוֹסֵף פֶּרֶק מִי שֶׁמֵּת בְּשֵׁם הָרִיטְבָ"א)</small>.</small> מִיהוּ, אִם אָמַר: לְיַתְמֵי, הַבָּנוֹת בִּכְלָל, כֵּן נִרְאֶה לִי מִתְּשׁוּבַת הָרֹא"שׁ <small><small>(כְּלָל פ"ה ס"ג)</small>.</small> וְהוּא הַדִּין אִם אָמַר: לְיוֹצְאֵי חֲלָצָיו <small><small>(מהרי"ו בִּפְסָקָיו)</small>.</small> </small> 

מִי שֶׁחִלֵּק נְכָסָיו מֵחֲמַת מִיתָה, וְכָתַב: וְהַשְּׁאָר יַחְלְקוּ ב' אַחְיוֹתַי וְיַתְמֵי אֲחוֹתִי, וְיֵשׁ בִּיתוֹמֵי אֲחוֹתוֹ זְכָרִים וּנְקֵבוֹת גְּדוֹלִים וּקְטַנִּים, כֻּלָּם בִּכְלָל, אֲפִלּוּ נְקֵבוֹת נְשׂוּאוֹת. 

הָאוֹמֵר: נְכָסַי לִפְלוֹנִי וּלְבָנַי, חוֹלְקִים אוֹתוֹ, פְּלוֹנִי נוֹטֵל מֶחֱצָה וְכָל בָּנָיו מֶחֱצָה. אָמַר: לִפְלוֹנִי וּפְלוֹנִי וְלִבְנֵי <small>פְּלוֹנִי,</small> נוֹטְלִים בְּנֵי פְלוֹנִי מֶחֱצָה וּשְׁנֵי הָאֲחֵרִים מֶחֱצָה. אֲפִלּוּ הַנִּפְרָטִים מְרֻבִּים וְהַנִּכְלָלִים מוּעָטִים, נוֹטְלִים הַנִּפְרָטִים מֶחֱצָה. וְאַף אִם יַגִּיעַ לְאֶחָד מֵהַנִּפְרָטִים פָּחוֹת מִלְּאֶחָד הַנִּכְלָלִים, כְּגוֹן שֶׁאָמַר: נְכָסַי לִפְלוֹנִי וְלִפְלוֹנִי וְלִבְנֵי רְאוּבֵן, וְלֹא הָיָה לִרְאוּבֵן אֶלָּא שְׁנֵי בָּנִים. <small>הַגָּה: וְכֵן הַדִּין בִּשְׁאָר דְּבָרִים. וְלָכֵן אִישׁ וְאִשָּׁה שֶׁהִתְנוּ בֵינֵיהֶם שֶׁאִם יָמוּת אֶחָד מֵהֶן יַחְזְרוּ הַנְּכָסִים לִקְרוֹבֵיהֶם, קְרוֹבָיו נוֹטְלִין הַחֵצִי וּקְרוֹבֶיהָ הַחֵצִי <small><small>(הַגָּהוֹת מַיְמוֹנִי פי"א דִזְכִיָּה)</small>.</small> </small> 


Siman 248

שְׁכִיב מְרַע שֶׁאָמַר: נְכָסַי לִפְלוֹנִי וְאַחֲרָיו לִפְלוֹנִי, אֵין לַשֵּׁנִי אֶלָּא מַה שֶּׁשִּׁיֵּר רִאשׁוֹן. וְאִם הָיָה הָרִאשׁוֹן רָאוּי לְיוֹרְשׁוֹ, כְּגוֹן שֶׁהָיָה בֵּן מִכְּלָל הַבָּנִים, אֵין לַשֵּׁנִי כְּלוּם. <small>וַאֲפִלּוּ אִם גַּם הַשֵּׁנִי רָאוּי לִירַשׁ <small><small>(הַמַּגִּיד פֶּרֶק י"ב דִּזְכִיָּה וּבֵית יוֹסֵף בְּשֵׁם הָרַ"ן)</small></small> וְכֵן אֲפִלּוּ הִקְדִּישָׁהּ אַחֲרָיו שֶׁל רִאשׁוֹן, אֵין לַהֶקְדֵּשׁ כְּלוּם <small><small>(תְּשׁוּבַת רַשְׁבָּ"א סִימָן תש"ד וּבֵית יוֹסֵף בְּשֵׁם גְּאוֹנִים)</small>,</small> </small> שֶׁכָּל לְשׁוֹן מַתָּנָה לְיוֹרֵשׁ הֲרֵי הוּא כִּלְשׁוֹן יְרֻשָּׁה, וִירֻשָּׁה אֵין לָהּ הֶפְסֵק, וְאַף עַל פִּי שֶׁיֹּאמַר: וְאַחֲרָיו לִפְלוֹנִי. <small>הַגָּה: וְאִם עָשָׂה הַצַּוָּאָה בְּמָקוֹם שֶׁנָּהֲגוּ לָדוּן בְּעַרְכָּאוֹת שֶׁל גּוֹיִים, וּבָאוּ אַחַר כָּךְ <small><small>(לְמָקוֹם אַחֵר)</small></small> לָדוּן בְּדִינֵי יִשְׂרָאֵל, לֹא אַמְרִינָן דִּירֻשָּׁה אֵין <small><small>(לָהּ)</small></small> הֶפְסֵק <small><small>(רִיבָ"שׁ סִימָן נ"ב)</small>.</small> </small> אֲבָל הַבָּרִיא שֶׁנָּתַן מַתְּנַת בָּרִיא עַל דֶּרֶךְ זֶה, וְכָתַב לֵהּ: נְכָסַי לְךָ וְאַחֲרֶיךָ לִפְלוֹנִי, אֵין לַשֵּׁנִי אֶלָּא מַה שֶּׁשִּׁיֵּר רִאשׁוֹן, אֲפִלּוּ הָיָה הָרִאשׁוֹן רָאוּי לְיוֹרְשׁוֹ: 

שְׁכִיב מְרַע שֶׁאָמַר: נְכָסַי לְךָ וְאַחֲרֶיךָ לִפְלוֹנִי, וְהָיָה הָרִאשׁוֹן רָאוּי לְיוֹרְשׁוֹ, וּפֵרַשׁ וְאָמַר: לֹא מִשּׁוּם יְרֻשָּׁה אֲנִי נוֹתֵן לְךָ שֶׁאֵין לָהּ הֶפְסֵק אֶלָּא בְּמַתָּנָה וַהֲרֵי הִפְסַקְתִּיהָ, הַשֵּׁנִי קוֹנֶה מַה שֶּׁשִּׁיֵּר רִאשׁוֹן. לְפִיכָךְ, אִם נָתַן הַמָּעוֹת עַל יְדֵי שָׁלִישׁ, וְאָמַר: תְּנוּ לְבָנַי שֶׁקֶל בְּכָל שַׁבָּת וְלֹא מִשּׁוּם יְרֻשָּׁה אֲנִי נוֹתְנָהּ לָהֶם, וְהַנִּשְׁאָר מֵהַנְּכָסִים אַחַר מוֹתָם יִהְיֶה לִפְלוֹנִי, אֵין נוֹתְנִים לָהֶם אֶלָּא שֶׁקֶל, אַף עַל פִּי שֶׁאֵינוֹ מַסְפִּיק לָהֶם <small>וְע"ל סִימָן רנ"ג סָעִיף ו'.</small> 

נְכָסַי לִפְלוֹנִי וְאַחֲרָיו לִפְלוֹנִי וְאַחֲרָיו לִפְלוֹנִי, מֵת רִאשׁוֹן קָנָה שֵׁנִי, מֵת שֵׁנִי קָנָה שְׁלִישִׁי, מֵת שֵׁנִי בְּחַיֵּי רִאשׁוֹן, הַנְּכָסִים שֶׁל יוֹרְשֵׁי רִאשׁוֹן. <small>וְכֵן דִּין שְׁלִישִׁי עִם הַשֵּׁנִי <small><small>(הַמַּגִּיד הנ"ל)</small>.</small> </small> אַף עַל פִּי שֶׁאָמַרְנוּ אֵין לַשֵּׁנִי אֶלָּא מַה שֶּׁשִּׁיֵּר רִאשׁוֹן, אָסוּר לָרִאשׁוֹן לִמְכֹּר אוֹ לִתֵּן גּוּפוֹ, אֶלָּא אוֹכֵל הַפֵּרוֹת עַד שֶׁיָּמוּת, וְיִזְכֶּה הַשֵּׁנִי. וְאִם עָבַר הָאֶחָד וּמָכַר אוֹ נָתַן בְּמַתָּנָה, אֵין הַשֵּׁנִי מוֹצִיא מִיַּד הַלָּקוֹחוֹת, שֶׁאֵין לַשֵּׁנִי לֹא מֵהַגּוּף וְלֹא מֵהַפֵּרוֹת אֶלָּא הַנִּשְׁאַר. וְכָל הַמַשִּׂיא עֵצָה לָרִאשׁוֹן לִמְכֹּר, נִקְרָא רָשָׁע. וַאֲפִלּוּ הָיוּ בָּהֶם עֲבָדִים וְהוֹצִיאָם הָרִאשׁוֹן לְחֵרוּת, אוֹ כֵּלִים וַעֲשָׂאָם תַּכְרִיכִים לְמֵת, מַעֲשָׂיו קַיָּמִים. <small>הַגָּה: נָתַן לָרִאשׁוֹן הַנְּכָסִים לְעֶשֶׂר שָׁנִים וְאַחַר כָּךְ לִפְלוֹנִי, וּמְכָרָן הָרִאשׁוֹן, הַשֵּׁנִי מוֹצִיא מִיָּד הַלָּקוֹחוֹת, שֶׁהֲרֵי לֹא נָתַן לוֹ מַתָּנָה גְמוּרָה רַק לִזְמַן <small><small>(טוּר)</small>.</small> </small> 

בַּמֶּה דְּבָרִים אֲמוּרִים, כְּשֶׁמָּכַר הָרִאשׁוֹן אוֹ נָתַן מַתָּנָה לַאֲחֵרִים. אֲבָל אִם מְכָרָם לְאֶחָד מִיּוֹרְשָׁיו אוֹ נְתָנָם לוֹ בְּמַתָּנָה, לֹא עָשָׂה כְּלוּם. וְכֵן אִם נְתָנָם מַתְּנַת שְׁכִיב מְרַע, אֲפִלּוּ לַאֲחֵרִים, לֹא עָשָׂה כְּלוּם, שֶׁאֵין מַתְּנַת שְׁכִיב מְרַע קוֹנָה אֶלָּא לְאַחַר מִיתָה, וּכְשֶׁיָּמוּת יִקְדַּם הַשֵּׁנִי לִזְכּוֹת. 

הָיָה חוֹב עַל הָרִאשׁוֹן אוֹ כְּתֻבַּת אִשָּׁה, וּבָאוּ לְבֵית דִּין לִפָּרַע מִנְּכָסִים אֵלּוּ, אַף עַל פִּי שֶׁהָרִאשׁוֹן קַיָּם אֵין בֵּית דִּין מַגְבִּים אוֹתָם מִגּוּף הַנְּכָסִים, אֶלָּא מֵהַפֵּרוֹת בִּלְבַד שָׁמִין לָהֶם: 

מֵת הָרִאשׁוֹן, וּבָא בַּעַל חוֹבוֹ וְאִשְׁתּוֹ לִגְבּוֹת מִנְּכָסִים אֵלּוּ, אֵין מַגְבִּין לָהֶם כְּלוּם, אֲפִלּוּ עֲשָׂאָן אִפּוֹתִיקִי אוֹ שֶׁיִּחֲדָם לְאִשְׁתּוֹ בִּכְתֻבָּתָהּ, אֵינָם גּוֹבִים מִנְּכָסִים אֵלּוּ כְּלוּם, אֶלָּא הֲרֵי הֵם שֶׁל שֵׁנִי. <small>וְכֵן נִרְאֶה עִקָּר, אַף עַל פִּי שֶׁרַבִּים חוֹלְקִים.</small> 

אֵין כָּל דְּבָרִים הַלָּלוּ אֲמוּרִים אֶלָּא בְּאוֹמֵר: וְאַחֲרֶיךָ לִפְלוֹנִי, וְלֹא אָמַר: מֵהַיּוֹם. אֲבָל אִם אָמַר לֵהּ: וְאַחֲרֶיךָ מֵהַיּוֹם לִפְלוֹנִי, וּמָכַר הָרִאשׁוֹן, הַשֵּׁנִי מוֹצִיא מִיַּד הַלָּקוֹחוֹת. <small>הַגָּה: וְיֵשׁ אוֹמְרִים דְּלָא אַמְרִינָן בְּכִי הַאי גַוְנָא דִּירֻשָּׁה אֵין לָהּ הֶפְסֵק <small><small>(בֵּית יוֹסֵף בְּשֵׁם תְּשׁוּבַת הָרַשְׁבָּ"א וְהִיא בִּתְשׁוּבָה לְהָרַמְבַּ"ן סִימָן מ"ה)</small>.</small> וְיֵשׁ חוֹלְקִין וּסְבִירָא לְהוּ דְאֵין לְחַלֵּק בֵּין אָמַר מֵהַיּוֹם אוֹ לֹא <small><small>(שָׁם בְּשֵׁם תְּשׁוּבַת הָרַשְׁבָּ"א סִימָן תש"ד וְכ"כ הנ"י בִּשְׁמוֹ סוֹף פֶּרֶק י"נ)</small>,</small> אֲבָל הַסְּבָרָא רִאשׁוֹנָה נִרְאֶה עִקָּר.</small> וְכֵן אִם מֵת שֵׁנִי בְּחַיֵּי רִאשׁוֹן, יַחְזְרוּ לְיוֹרְשֵׁי שֵׁנִי. וְאִם הֵם שְׁלֹשָׁה, וְאָמַר לָרִאשׁוֹן: וְאַחֲרֶיךָ מֵהַיּוֹם לִפְלוֹנִי וְאַחֲרָיו מֵהַיּוֹם לִפְלוֹנִי, רִאשׁוֹן וְשֵׁנִי לֹא קָנוּ אֶלָּא הַפֵּרוֹת, וְהַשְּׁלִישִׁי קָנָה הַגּוּף מֵהַיּוֹם וּפֵרוֹת לְאַחַר מִיתַת הַשֵּׁנִי, וְהוּא שֶׁבָּאוּ לְיַד שֵׁנִי תְּחִלָּה. הִלְכָּךְ, אִם מֵת שֵׁנִי בְּחַיֵּי רִאשׁוֹן, יַחֲזִירוּ לְיוֹרְשֵׁי נוֹתֵן. <small>הַגָּה: וְאֵין כָּל דְּבָרִים אֵלּוּ אֲמוּרִים אֶלָּא שֶׁאָמַר: נְכָסַי לְךָ וְאַחֲרֶיךָ לִפְלוֹנִי, אֲבָל אִם אָמַר: אַחֲרֶיךָ לִי, אוֹ לְיוֹרְשַׁי, אִם מְכָרָן הָרִאשׁוֹן וּמֵת הַנּוֹתֵן אוֹ יוֹרְשָׁיו, מוֹצִיאִים מִיָּד הַלּוֹקֵחַ <small><small>(טוּר)</small>.</small> וַאֲפִלּוּ לֹא אָמַר: וַאַחֲרֶיךָ לִי, אוֹ לְיוֹרְשַׁי, רַק אָמַר: נְכָסַי נְתוּנִים לְךָ כֹּל יְמֵי חַיֶּיךָ, אֵין לוֹ בָהֶן רַק פֵּרוֹת, וְאִם מְכָרָן הַנּוֹתֵן אוֹ יוֹרְשָׁיו, מוֹצִיאִין מִיַּד הַלּוֹקֵחַ <small><small>(רִיבָ"שׁ סִימָן ת"ע)</small>.</small> אָמַר: אַחֲרֶיךָ לְיוֹרְשַׁי, וְהָיָה לוֹ בַּת וּמֵתָה בְּחַיֵּי הַמְקַבֵּל וְהִנִּיחָה זֶרַע, זַרְעָהּ עוֹמֵד בִּמְקוֹמָהּ. אֲבָל אִם אֵין לָהּ זֶרַע, אֵין שְׁאָר יוֹרְשִׁים עוֹמְדִין בִּמְקוֹמָהּ, אֶלָּא אִם כֵּן אָמַר: מֵעַכְשָׁיו לְיוֹרְשַׁי, דְּאָז זָכְתָה הַבַּת מֵחַיִּים <small><small>(טוּר)</small>.</small> אָמַר: נְכָסַי לִפְלוֹנִי וְאַחֲרָיו לְיוֹרְשַׁי, וְהָיָה לוֹ בִּשְׁעַת הַנְּתִינָה בַּת אַחַת וְאַחַר כָּךְ נוֹלְדוּ לוֹ בָּנִים, יֵשׁ אוֹמְרִים דְּזָכְתָה בָהֶן הַבַּת, דְּלָא הָיָה כַוָּנָתוֹ רַק עַל הַיּוֹרְשִׁים שֶׁהָיוּ לוֹ בִּשְׁעַת הַמַּתָּנָה <small><small>(הַגָּהוֹת מָרְדְּכַי)</small>,</small> כֵּן נִרְאֶה לִי. אָמַר: נְכָסַי לְךָ וְאַחֲרֶיךָ לְיוֹרְשֶׁיךָ, יֵשׁ אוֹמְרִים דְּהָוֵי כְּאִלּוּ אָמַר: וְאַחֲרֶיךָ לִפְלוֹנִי, וְאִם מֵתוּ יוֹרְשָׁיו בְּחַיֵּי הַמְקַבֵּל אֵין יוֹרְשֵׁי יוֹרְשָׁיו נוֹטְלִין כְּלוּם, אֶלָּא אִם כֵּן אָמַר: וְאַחֲרֶיךָ לְיוֹרְשֶׁיךָ מֵעַכְשָׁיו, וְדַוְקָא שֶׁאָמַר: אַחֲרֶיךָ לְיוֹרְשֶׁיךָ, אֲבָל מַה שֶּׁכּוֹתְבִין בַּשְּׁטָרוֹת: לְךָ וּלְיוֹרְשֶׁיךָ, אֵינוֹ אֶלָּא לְשׁוּפְרָא דִּשְׁטָרֵי <small><small>(הָרַ"ן)</small>.</small> וְיֵשׁ חוֹלְקִין <small><small>(הָרֹא"שׁ בִּתְשׁוּבָה כְּלָל פ"ד סי"ג)</small>.</small> רְאוּבֵן שֶׁנָּתַן מַתָּנָה לְלֵוִי וְהִתְנָה עִמּוֹ אֵיזֶה תְנַאי וְאִם יַעֲבֹר הַתְּנַאי יִהְיוּ הַנְּכָסִים שֶׁל שִׁמְעוֹן <small><small>(מֵעַכְשָׁיו)</small>,</small> וְאַחַר כָּךְ נָתַן שִׁמְעוֹן כָּל זְכוּת שֶׁיֵּשׁ לוֹ בְּמַתָּנָה זוֹ לְלֵוִי מֵעַכְשָׁיו, וּמֵת, אַף עַל פִּי שֶׁלֵּוִי עוֹבֵר עַל הַתְּנַאי זָכָה בִּנְכָסָיו מִכֹּחַ שִׁמְעוֹן <small><small>(טוּר בְּשֵׁם הָרֹא"שׁ כְּלָל פ"א שְׁאֵלָה ב')</small>.</small> </small> 

שְׁכִיב מְרַע שֶׁאָמַר לְאִשָּׁה פְנוּיָה: נְכָסַי לָךְ וְאַחֲרַיִךְ לִפְלוֹנִי, וְלֹא אָמַר: מֵהַיּוֹם, וְעָמְדָה וְנִשֵּׂאת, בַּעַל לוֹקֵחַ הָוֵי, וְאֵין הַשֵּׁנִי מוֹצִיא מִיַּד הַבַּעַל. וְאִם אָמַר לָהּ כְּשֶׁהִיא נְשׂוּאָה, וּמֵתָה, הַשֵּׁנִי מוֹצִיא מִיַּד הַבַּעַל, שֶׁכֵּיוָן שֶׁזּוֹכֶה בַּנְּכָסִים עַל תְּנַאי זֶה כְּשֶׁהִיא נְשׂוּאָה, נִמְצָא כְּאִלּוּ אָמַר לָהּ בְּפֵרוּשׁ: "אַחֲרַיִךְ יִקְנֶה פְלוֹנִי, לֹא הַבַּעַל". לְפִיכָךְ, אִם מָכְרָה נְכָסִים אֵלּוּ כְּשֶׁהִיא תַּחַת בַּעְלָהּ, וּמֵתָה תַּחַת בַּעְלָהּ, יַעַמְדוּ הַנְּכָסִים בְּיַד הַלּוֹקֵחַ. 

הָאוֹמֵר: נְכָסַי לְאִמִּי וְאַחֲרֶיהָ לְיוֹרְשֶׁיהָ, וְהָיְתָה לוֹ בַּת נְשׂוּאָה, וּמֵתָה הַבַּת בְּחַיֵּי בַּעְלָהּ וּבְחַיֵּי אֵם אָבִיהָ, אֵין הַבַּעַל יוֹרֵשׁ אוֹתָם נְכָסִים, מִפְּנֵי שֶׁהֵם רְאוּיִים לְאִשְׁתּוֹ, וְלֹא זָכְתָה בָּהֶם הָאִשָּׁה אֶלָּא אַחַר שֶׁמֵּתָה. אֲבָל אִם הִנִּיחָה הַבַּת בֵּן אוֹ בַּת, הָיוּ יוֹרְשִׁים הַנְּכָסִים, שֶׁמַּשְׁמָע "יוֹרְשֶׁיהָ" וַאֲפִלּוּ יוֹרְשֵׁי יוֹרְשִׁים, וְאִלּוּ אָמַר: לִכְשֶׁתָּמוּת הַזְּקֵנָה הֲרֵי הֵם לְבִתּוֹ מֵעַכְשָׁיו, הָיָה הַבַּעַל יוֹרֵשׁ אוֹתָם אַחַר מִיתַת אִשְׁתּוֹ. 

הַנּוֹתֵן מַתָּנָה וְאָמַר: מִטַּלְטְלִין שֶׁיֵּשׁ לִי לִפְלוֹנִי, נוֹטֵל כָּל כְּלֵי תַשְׁמִישׁוֹ אֲבָל לֹא חִטִּין וּשְׂעוֹרִים וְכַיּוֹצֵא בָּהֶם. וְאִם אָמַר: כָּל הַמִּטַּלְטְלִים שֶׁלִּי, נוֹטֵל הַכֹּל, וְהָעֲבָדִים בִּכְלַל הַמִּטַּלְטְלִים, אֲבָל לֹא רֵחַיִם הַתַּחְתּוֹנָה וְכַיּוֹצֵא בָּהֶם, שֶׁהֲרֵי הִיא מְחֻבֶּרֶת לָאָרֶץ. וְאִם אָמַר: כָּל הַמִּטַּלְטֵל, נוֹטֵל אַף רֵחַיִם הַתַּחְתּוֹנָה וְכַיּוֹצֵא בָהֶם. 

אָמַר: נְכָסַי לִפְלוֹנִי, נוֹטֵל כָּל הַמִּטַּלְטְלִים וְכָל הַקַּרְקָעוֹת, וְהַבְּגָדִים וְהָעֲבָדִים, וְהַבְּהֵמוֹת וְהָעוֹפוֹת, וְהַתְּפִלִּין עִם שְׁאַר סְפָרִים, הַכֹּל בִּכְלָל נְכָסִים; אֲבָל סֵפֶר תּוֹרָה, יֵשׁ בּוֹ סָפֵק אִם הוּא בִּכְלַל נְכָסִים אִם אֵינוֹ, לְפִיכָךְ, אִם תְּפָסוֹ אֵין מוֹצִיאִין מִיָּדוֹ. <small>אָמַר לָתֵת לָהּ בְּגָדֶיהֶ, כָּל מַה שֶּׁמִּקְּרֵי בֶגֶד הוּא בִּכְלָל, בֵּין בִּגְדֵי חוֹל בֵּין בִּגְדֵי שַׁבָּת <small><small>(הָרֹא"שׁ סוֹף כְּלָל ע"ז)</small>.</small> </small> 

הַכּוֹתֵב לַחֲבֵרוֹ שֶׁנָּתַן לוֹ אַרְבַּע אַמּוֹת קַרְקַע וְאַגַּבָּן כָּל מִטַּלְטְלִין שֶׁיֵּשׁ לוֹ, בֵּין זָהָב וָכֶסֶף, בֵּין שְׁאָר כָּל כֵּלִים גְּדוֹלִים וּקְטַנִּים, וּבִגְדֵי פִשְׁתָּן וְצֶמֶר וּמֶשִׁי, וְכָל מַה שֶּׁשְּׁמוֹ מָמוֹן, וְכָל מַה שֶּׁשְּׁמוֹ נְכָסִים. לֹא קָנָה, לֹא קַרְקָעוֹת מִפְּנֵי שֶׁאֵין קַרְקַע נִקְנֶה בְּאַגַּב, וְלֹא עֲבָדִים, מִשּׁוּם דְּקַיְּימָא לָן הֶחֱזִיק בְּקַרְקָעוֹת לֹא קָנָה עֲבָדִים, וְלֹא סֵפֶר תּוֹרָה. <small>מִיהוּ, בְּסֵפֶר תּוֹרָה, אִם תָּפַס אֵין מוֹצִיאִין מִמֶּנּוּ <small><small>(טוּר)</small>.</small> </small> 

הַנּוֹתֵן לַחֲבֵרוֹ כָּל נְכָסָיו, מִטַּלְטְלֵי אַגַּב מְקַרְקְעֵי, וְלֹא שִׁיֵּר לְיוֹרְשָׁיו אֶלָּא חֲמִשָּׁה זְהוּבִים, וְהָיוּ לוֹ בְּבֵיתוֹ שִׁטְרֵי חוֹבוֹת, אִם מַתְּנַת שְׁכִיב מְרַע הָיְתָה, קָנָה, דִּשְׁטָרוֹת בִּכְלַל נְכָסִים הֵם. אֲבָל אִם הָיְתָה מַתְּנַת בָּרִיא, לֹא קָנָה, כֵּיוָן דְּלָא כָּתַב לֵהּ: קְנֵה אִינְהוּ וְכָל שִׁעְבּוּדָא דְאִית בְּהוּ, וְלָכֵן יִזְכּוּ בָּהֶן הַיּוֹרְשִׁין. <small>הַגָּה: וַאֲפִלּוּ הָיָה הַמְקַבֵּל עַצְמוֹ חַיָּב לַנּוֹתֵן בִּשְׁטָר, צָרִיךְ לְשַׁלֵּם לְיוֹרְשָׁיו; דְּמֵאַחַר דְּלָא מָחַל לוֹ הַחוֹב רַק הִקְנָה לוֹ הַשְּׁטָרוֹת, וּמֵאַחַר דְּלָא קָנָה הַשְּׁטָר גַּם הַחוֹב לֹא נִמְחַל <small><small>(בֵּית יוֹסֵף ס"ס ר"נ בְּשֵׁם הָ רַשְׁבָּ"א)</small>.</small> </small> 


Siman 249

הָאוֹמֵר לִתֵּן מַתָּנָה מוּעֶטֶת לַחֲבֵרוֹ וְחָזַר בּוֹ, הֲרֵי זֶה מִמְּחֻסְרֵי אֲמָנָה. <small>וְעַיֵּן לְעֵיל סִימָן ר"ד ס"ח.</small> 

גּוֹי שֶׁאֵינוֹ גֵּר תּוֹשָׁב, אָסוּר לִתֵּן לוֹ מַתָּנָה. אֶלָּא אִם כֵּן הוּא מַכִּירוֹ, אוֹ אִם יֵשׁ בּוֹ בַּדָּבָר מִשּׁוּם דַּרְכֵי שָׁלוֹם. 

הַנּוֹתֵן מַתָּנָה לְעֶבֶד אוֹ לְאִשָּׁה, קָנוּ הָאָדוֹן וְהַבַּעַל. הָאָדוֹן קָנָה גַּם הַגּוּף, וְהַבַּעַל לֹא קָנָה אֶלָּא הַפֵּרוֹת, אֲבָל הַגּוּף שֶׁלָּהּ כְּשֶׁתִּתְאַלְמֵן אוֹ תִּתְגָרֵשׁ, וְנִתְבָּאֵר זֶה בְּטוּר א"ה סִימָן פ"ה. 

הַכּוֹתֵב כָּל נְכָסָיו לְעַבְדּוֹ, קָנָה עַצְמוֹ בֶּן חוֹרִין; וְנִתְבָּאֵר זֶה בְּטוּר יוֹרֶה דֵעָה בְּסִימָן רס"ז. 

מִדַּת חֲסִידוּת שֶׁלֹּא לְקַבֵּל מַתָּנָה, אֶלָּא לִבְטֹחַ בְּהַשֵּׁם שֶׁיִּתֵּן לוֹ דֵּי מַחְסוֹרוֹ, שֶׁנֶּאֱמַר: "וְשׂוֹנֵא מַתָּנוֹת יִחְיֶה" <small><small>(מִשְׁלֵי טו, כז)</small>.</small> 


Siman 250

מַתְּנַת שְׁכִיב מְרַע אֵין צָרִיךְ לְהַקְנוֹתָהּ בְּשׁוּם אֶחָד מִדַּרְכֵי הַהַקְנָאָה, שֶׁדִּבְרֵי שְׁכִיב מְרַע כִּכְתוּבִים וְכִמְסוּרִים דָמֵי. <small>הַגָּה: וְאֵין חִלּוּק בֵּין צִוָּה לָתֵת מִיָּד לְאַחַר מוֹתוֹ, אוֹ שֶׁצִּוָּה לְיוֹרְשָׁיו לִתֵּן לְאַחַר זְמַן <small><small>(נִמּוּקֵי יוֹסֵף פי"נ וּב"י סִימָן רמ"ח בְּשֵׁם הָרִיטְבָ"א [הָרַשְׁבָּ"א])</small>.</small> וְאִם לֹא צִוָּה לָתֵת דָּבָר, רַק מִנָּה אַפּוֹטְרוֹפְּסִים וְנָתַן לָהֶם רְשׁוּת לַחֲלֹק נְכָסָיו כְּפִי מַה שֶּׁיִּרְצוּ וַעֲשִׂיָּתָם יִהְיֶה כַּעֲשִׂיָּתוֹ; יֵשׁ אוֹמְרִים דְּאֵין בִּדְבָרָיו כְּלוּם, דְּמִיָּד שֶׁמֵּת נָפְלוּ נְכָסָיו קַמֵּי יוֹרְשָׁיו וְנִתְבַּטְּלָה מַתְּנָתוֹ <small><small>(מָרְדְּכַי סוֹף פֶּרֶק יֵשׁ נוֹחֲלִין בְּשֵׁם ר"ג וּתְשׁוּבַת רַשְׁבָּ"א סִימָן תש"ד)</small> ;</small> וְיֵשׁ אוֹמְרִים דִּדְּבָרָיו קַיָּמִין <small><small>(מָרְדְּכַי שָׁם בְּשֵׁם רַשְׁבָּ"ם וּתְשׁוּבַת רד"ךָ בַּיִת ל')</small>.</small> </small> 

שְׁכִיב מְרַע שֶׁכָּתַב כָּל נְכָסָיו לַאֲחֵרִים וְלֹא שִׁיֵּר כְּלוּם, אַף עַל פִּי שֶׁקָּנוּ מִיָּדוֹ, אִם עָמַד וְנִתְרַפֵּא לְגַמְרֵי, הַמַּתָּנָה בְּטֵלָה מִמֵילָא. <small>וַאֲפִלּוּ הִתְנָה בִּשְׁעַת הַמַּתָּנָה שֶׁלֹּא יוּכַל לַחֲזֹר בּוֹ, אִם עָמַד חוֹזֵר, אֶלָּא אִם כֵּן קָנוּ מִיָּדוֹ <small><small>(תְּשׁוּבַת רַשְׁבָּ"א סִימָן תתקע"א וּתְשׁוּבַת רַמְבַּ"ן סִימָן ג' וְרִיבָ"שׁ סִימָן ר"ז)</small>.</small> </small> וְאִם לֹא נִתְרַפֵּא לְגַמְרֵי, אֶלָּא נִתַּק מֵחֹלִי לְחֹלִי, אִם לֹא עָמַד וְלֹא הָלַךְ וְנִשְׁעַן עַל מַקְלוֹ בַּשּׁוּק, מַתְּנָתוֹ מַתָּנָה, <small>אַף עַל פִּי שֶׁהָלַךְ בְּבֵיתוֹ עַל מִשְׁעַנְתּוֹ <small><small>(מָרְדְּכַי פֶּרֶק אַלְמָנָה וּפֶרֶק מִי שֶׁמֵּת)</small>.</small> </small> וְאִם עָמַד בֵּין הַחֹלִי שֶׁצִּוָּה בוֹ וּבֵין הַחֹלִי שֶׁמֵּת מִמֶּנּוּ, וְהָלַךְ וְנִשְׁעַן עַל מַקְלוֹ, אוֹמְדִין אוֹתוֹ עַל פִּי רוֹפְאִים, אִם מֵחֲמַת חֹלִי הָרִאשׁוֹן מֵת מַתְּנָתוֹ קַיֶּמֶת, וְאִם לָאו אֵינָהּ מַתָּנָה. וְאִם הָלַךְ בַּשּׁוּק בְּלֹא מִשְׁעֶנֶת, אֵינוֹ צָרִיךְ אֹמֶד, אֶלָּא בָּטְלוּ מַתְּנוֹתָיו הָרִאשׁוֹנוֹת. 

בַּמֶּה דְּבָרִים אֲמוּרִים, בְּנוֹתֵן מַתָּנָה. אֲבָל אִם הוֹדָה עַל נְכָסָיו שֶׁהֵם שֶׁל פְּלוֹנִי, קָנָה הֲלָה, וַאֲפִלּוּ יַעֲמֹד זֶה אֵינוֹ יָכוֹל לַחֲזֹר בּוֹ. <small>הַגָּה: אָמַר: רוֹצֶה אֲנִי שֶׁיִּהְיוּ מִטַּלְטְלִין לְשִׁמְעוֹן, הֲרֵי זֶה לְשׁוֹן מַתָּנָה. אֲבָל אִם אָמַר: מִטַּלְטְלִין אֵלּוּ לְשִׁמְעוֹן, אוֹ: יֵשׁ לְשִׁמְעוֹן בְּיָדִי, הָוֵי לְשׁוֹן הוֹדָאָה <small><small>(בֵּית יוֹסֵף סִימָן רנ"ב בְּשֵׁם הָרַשְׁבָּ"א)</small>.</small> </small> וְאִם הִקְדִּישׁ כָּל נְכָסָיו וְלֹא שִׁיֵּר כְּלוּם, אוֹ הִפְקִירָם אוֹ חִלְּקָם לַעֲנִיִּים, אִם עָמַד נִתְבַּטֵּל הַכֹּל, כְּדִין נוֹתֵן מַתָּנָה. <small>וַאֲפִלּוּ אִם תָּפְסוּ עֲנִיִּים, מַפְקִינָן מִנַּיְהוּ <small><small>(רִיבָ"שׁ סִימָן ק"ס)</small>.</small> וּדְלָא כְּדִבְרֵי הַחוֹלְקִין. וְכֵן דִּין הֶקְדֵּשׁ כְּדִין מַתָּנָה שֶׁיּוּכַל לַחֲזֹר בּוֹ כְּמוֹ בְּמַתָּנָה <small><small>(טוּר)</small>.</small> </small> אִם מָכַר נְכָסָיו כְּשֶׁהָיָה שְׁכִיב מְרַע, אִם מִקְצָתָם מָכַר מִמְכָּרוֹ קַיָּם כְּבָרִיא; וְאִם כֻּלָּם מָכַר, אִם הַמָּעוֹת עַצְמָם קַיָּמִים, אִם עָמַד חוֹזֵר, וְאִם הוֹצִיא הַמָּעוֹת אֵינוֹ יָכוֹל לַחֲזֹר בּוֹ. 

אֵין כָּל הַדְּבָרִים הַלָּלוּ אֲמוּרִים אֶלָּא בְּנוֹתֵן כָּל נְכָסָיו וְלֹא שִׁיֵּר כְּלוּם, אֲבָל אִם שִׁיֵּר כְּלוּם שֶׁלֹּא נָתַן, דִּינוֹ כְּמַתְּנַת בָּרִיא שֶׁאֵינָהּ נִקְנֵית אֶלָּא בְּקִנְיָן. <small>הַגָּה: וְלָאו דַּוְקָא קִנְיָן, אֶלָּא הוּא הַדִּין מְשִׁיכָה אוֹ מְסִירָה אוֹ הַגְבָּהָה, כָּל אֶחָד כְּפִי קִנְיָנוֹ, בֵּין קַרְקַע בֵּין מִטַּלְטְלִין. וְדַוְקָא בְּמַתָּנָה כַּזּוֹ מְהַנֵּי מְסִירָתוֹ, אֲבָל מַתְּנַת שְׁכִיב מְרַע שֶׁיָּכוֹל לַחֲזֹר בּוֹ לָא מְהַנֵּי תְפִיסָה כְּלוּם <small><small>(מָרְדְּכַי)</small></small> וע"ל סָעִיף י"ג.</small> וַאֲפִלּוּ אִם מֵת צָרִיךְ קִנְיָן, לְפִיכָךְ, אִם עָמַד אֵינוֹ יָכוֹל לַחֲזֹר בּוֹ. וְכַמָּה יְהֵא הַשִּׁיּוּר, אֲפִלּוּ כָּל שֶׁהוּא, בֵּין קַרְקַע בֵּין מִטַּלְטְלִין. <small>וְיֵשׁ אוֹמְרִים דִּבְעִינָן שִׁיּוּר כְּדֵי פַרְנָסָתוֹ <small><small>(טוּר בְּשֵׁם הָרֹא"שׁ)</small>.</small> </small> 

הַסוּמָא אוֹ הַפִּסֵחַ אוֹ הַגִּדֵּם, אוֹ הַחוֹשֵׁשׁ בְּרֹאשׁוֹ אוֹ בְּעֵינוֹ, אוֹ בְּיָדוֹ אוֹ בְּרַגְלוֹ וְכַיּוֹצֵא בָּהֶם, הֲרֵי הוּא כְּבָרִיא לְכָל דְּבָרָיו בְּמִקָּחוֹ וּמִמְכָּרוֹ וּמַתְּנוֹתָיו. אֲבָל הַחוֹלֶה שֶׁתָּשַׁשׁ כֹּחַ כָּל הַגּוּף, וְכָשַׁל כֹּחוֹ מֵחֲמַת הַחֹלִי עַד שֶׁאֵינוֹ יָכוֹל לְהַלֵּךְ עַל רַגְלָיו בַּשּׁוּק, וַהֲרֵי הוּא נוֹפֵל עַל הַמִּטָּה, הוּא הַנִּקְרָא שְׁכִיב מְרַע. <small>אַף עַל פִּי שֶׁלֹּא אָמַר שֶׁמְּצַוֶּה מֵחֲמַת הַחֹלִי <small><small>(בֵּית יוֹסֵף בְּשֵׁם תְּשׁוּבַת רַשְׁבָּ"א)</small>.</small> וְיֵשׁ אוֹמְרִים דַּוְקָא ג' יָמִים הָרִאשׁוֹנִים דִּינוֹ כִּשְׁכִיב מְרַע, אֲבָל לְאַחַר ג' יָמִים, אוֹ שֶׁקָּפַץ עָלָיו הַחֹלִי אֲפִלּוּ תּוֹךְ ג', דִּינוֹ כִּמְצַוֶּה מֵחֲמַת מִיתָה שֶׁיִּתְבָּאֵר לְקַמָּן סְעִיף ז' וְסְעִיף י"ז <small><small>(טוּר בְּשֵׁם הָרֹא"שׁ וְעַיֵּן בב"י)</small>.</small> </small> 

אִם נִשְׁתַּתֵּק וְאֵינוֹ יָכוֹל לְדַבֵּר וְרָמַז לִתֵּן מַתָּנָה, בּוֹדְקִין אוֹתוֹ כְּדֶרֶךְ שֶׁבּוֹדְקִין אוֹתוֹ לְגִטִּין, שֶׁנִּתְבָּאֵר בְּטוּר אֶבֶן הָעֵזֶר סִימָן קכ" א, וְאִם הֵשִׁיב עַל לָאו לָאו וְעַל הֵן הֵן, מַתְּנָתוֹ מַתָּנָה; וְאִם לָאו, אֵין מַתְּנָתוֹ מַתָּנָה. <small>הַגָּה: צַוָּאַת שְׁכִיב מְרַע שֶׁלֹּא נִכְתָּב בָּהּ שֶׁהָיָה מְיֻשָּׁב בְּדַעְתּוֹ, אֲפִלּוּ הָכִי אֵין חוֹשְׁשִׁין לָהּ; וּמַה שֶּׁנּוֹהֲגִין לְכָתְבוֹ אֵינוֹ אֶלָּא לְשׁוּפְרָא דִשְׁטָרֵי <small><small>(תְּשׁוּבַת רִיטְבָ"א)</small>. </small> </small> גּוֹסֵס, מַתְּנָתוֹ מַתָּנָה. 

בַּמֶּה דְּבָרִים אֲמוּרִים שֶׁמַּתְּנַת שְׁכִיב מְרַע שֶׁיֵּשׁ בָּהּ שִׁיּוּר אֵינָהּ נִקְנֵית אֶלָּא בְּקִנְיָן, וְאִם עָמַד אֵינוֹ חוֹזֵר, כְּשֶׁנָּתַן סְתָם. אֲבָל אִם פֵּרַשׁ מַחֲמַת מִיתָה, אוֹ אֲפִלּוּ לֹא פֵּרַשׁ, אֶלָּא שֶׁנִּרְאֶה מִתּוֹךְ דְּבָרָיו שֶׁהוּא נוֹתֵן מֵחֲמַת מִיתָה, כְּגוֹן שֶׁמִּתְאוֹנֵן עַל מִיתָתוֹ וְכַיּוֹצֵא בָּזֶה, אֲפִלּוּ אִם יֵשׁ בָּהּ שִׁיּוּר, נִקְנֵית בַּאֲמִירָה בְּלֹא קִנְיָן, לִכְשֶׁיָּמוּת; וְאִם עָמַד, חוֹזֵר אֲפִלּוּ יֵשׁ בָּהּ קִנְיָן בְּמִקְצַת. 

הַמְפָרֵשׁ בַּיָּם, וְהַיּוֹצֵא בְּשַׁיָּרָא, וְהַיּוֹצֵא בְּקוֹלָר, וְהַמְסֻכָּן, וְהוּא שֶׁקָּפַץ עָלָיו הַחֹלִי וְהִכְבִּיד עָלָיו חָלְיוֹ, כָּל אֶחָד מֵאַרְבַּעְתָּם כִּמְצַוֶּה מֵחֲמַת מִיתָה, וַהֲרֵי דְּבָרָיו כִּכְתוּבִים וְכִמְסוּרִים דָמֵי, וּמְקַיְּמִים אוֹתָם אִם מֵת. וְאִם נִצַּל וְעָמַד, אֲפִלּוּ קָנוּ מִיָּדוֹ בְּמִקְצַת, חוֹזֵר כְּדִין כָּל מְצַוֶּה מֵחֲמַת מִיתָה. 

 בַּמֶּה דְּבָרִים אֲמוּרִים דְּמַתְּנַת שְׁכִיב מְרַע בְּמִקְצַת בָּעֵי קִנְיָן, בִּסְתָם. אֲבָל אִם נָתַן מִקְצָת נְכָסָיו בְּפֵרוּשׁ בְּמַתְּנַת שְׁכִיב מְרַע, אֵין צָרִיךְ קִנְיָן, וְאִם עָמַד, חוֹזֵר, וְאִם לֹא עָמַד, קוֹנֶה זֶה הַמִּקְצָת. וְאִם יֵשׁ בּוֹ קִנְיָן, אֵינוֹ קוֹנֶה, אֶלָּא אִם כֵּן כָּתַב כִּמְיַפֶּה כֹּחוֹ. וְכֵן אִם כָּתַב כָּל נְכָסָיו וּמְפָרֵשׁ שֶׁנּוֹתֵן הַכֹּל מֵעַכְשָׁיו, וּמַקְנֶה לוֹ מֵחַיִּים, הֲרֵי הִיא כִּשְׁאָר מַתְּנַת בָּרִיא, שֶׁאִם הִגִּיעַ הַשְּׁטָר לְיַד הַמְקַבֵּל, אוֹ שֶׁקָּנוּ מִיַּד הַנּוֹתֵן, קָנָה הַכֹּל וְאֵינוֹ יָכוֹל לַחֲזֹר בּוֹ. <small>הַגָּה: וְיֵשׁ אוֹמְרִים דְּהוּא הַדִּין מַתְּנַת שְׁכִיב מְרַע שֶׁכָּתַב שֶׁמַּקְנֶה לוֹ מֵהַיּוֹם הָוֵי כְּמַתְּנַת בָּרִיא וּצְרִיכָה קִנְיָן <small><small>(נִמּוּקֵי יוֹסֵף פֶּרֶק מִי שֶׁמֵּת)</small>.</small> וְלָכֵן יֵשׁ לִזָּהֵר בְּצַוָאַת שְׁכִיב מְרַע שֶׁלֹּא לִכְתֹּב בָּהּ שֶׁנָּתַן בְּמַתְּנַת בָּרִיא אוֹ מֵהַיּוֹם, אִם לֹא צִוָּה כָּךְ. וְאִם צִוָּה כָּךְ, אָסוּר לְשַׁנּוֹת, וְאָז יֵשׁ לוֹ דִּין מַתְּנַת בָּרִיא וְאֵינוֹ נִקְנֶה רַק בְּקִנְיָן, וְלָא אַמְרִינָן בְּזֶה שֶׁטָּעוּת סוֹפֵר הָיָה. וְאִם לֹא הָיָה בָּהּ קִנְיָן, הַמַּתָּנָה בְּטֵלָה, כֵּן נִרְאֶה לִי:</small> 

שְׁכִיב מְרַע שֶׁנָּתַן הַנְּכָסִים, שֶׁהַדָּבָר גָּלוּי שֶׁהֵם כָּל נְכָסִים שֶׁיֵּשׁ לוֹ, הֲרֵי זֶה כְּמַתָּנָה בְּמִקְצַת <small>וּצְרִיכָה קִנְיָן <small><small>(טוּר)</small>.</small> </small> וְאִם קָנוּ מִיָּדוֹ וְעָמַד, אֵינוֹ חוֹזֵר, חוֹשְׁשִׁים אָנוּ שֶׁמָּא נִשְׁאֲרוּ לוֹ נְכָסִים אֲחֵרִים בִּמְדִינַת הַיָּם, עַד שֶׁיֹּאמַר: כָּל נְכָסַי שֶׁהֵם אֵלּוּ, אוֹ שֶׁהוּא מֻחְזָק שֶׁאֵין לוֹ נְכָסִים אֶלָּא אֵלּוּ, וְאָז תִּהְיֶה הַמַּתָּנָה בַּכֹּל. 

אֵין חִלּוּק בְּמַתְּנַת שְׁכִיב מְרַע בְּכֻלָּהּ בֵּין אִם נָתַן לְאֶחָד בֵּין אִם נָתַן לִשְׁנַיִם כְּאֶחָד. לְפִיכָךְ, שְׁכִיב מְרַע שֶׁחִלֵּק כָּל נְכָסָיו לִשְׁנַיִם אוֹ לִשְׁלֹשָׁה, אִם לֹא הִפְסִיק בֵּין אֶחָד לַחֲבֵרוֹ, אֶלָּא חֵלֶק זֶה לִפְלוֹנִי וְזֶה לִפְלוֹנִי, וּמֵת, קָנוּ כֻלָּם אֲפִלּוּ בְּלֹא קִנְיָן. עָמַד, חוֹזֵר בְּכֻלָּם אֲפִלּוּ בְּקִנְיָן, דְּכֻלָּהּ חֲדָא מַתָּנָה הִיא בְּלֹא שִׁיּוּר. וְאִם הִפְסִיק בֵּין אֶחָד לַחֲבֵרוֹ כְּמִי שֶׁנִּמְלָךְ, כָּל הָרִאשׁוֹנִים חוּץ מֵהָאַחֲרוֹן, יֵשׁ לָהֶם דִּין מַתְּנַת שְׁכִיב מְרַע בְּמִקְצַת, שֶׁצְּרִיכָה קִנְיָן אֲפִלּוּ מֵת, וּלְפִיכָךְ אִם עָמַד אֵינוֹ חוֹזֵר, וְאִם אֵין בָּהֶם קִנְיָן לֹא יִקְנוּ אֲפִלּוּ אִם יָמוּת; וְהָאַחֲרוֹן הוּא מַתְּנַת שְׁכִיב מְרַע בְּכֻלָּהּ, וְקוֹנֶה אִם מֵת אֲפִלּוּ בְּלֹא קִנְיָן, וּלְפִיכָךְ אִם עָמַד, חוֹזֵר. 

שְׁכִיב מְרַע שֶׁנָּתַן כָּל נְכָסָיו וְחָזַר בְּמִקְצַת, סְתָמָא חָזַר בַּכֹּל. <small>הַגָּה: וַאֲפִלּוּ נָתַן לִשְׁנַיִם בִּשְׁטָר אֶחָד וְחָזַר מֵאֶחָד מֵהֶן, גַּם הַשֵּׁנִי בָּטֵל. מִיהוּ, אִם פֵּרַשׁ בְּהֶדְיָא דְאֵינוֹ חוֹזֵר רַק בְּמִקְצָתָן, קָנָה הָרִאשׁוֹן הַנִּשְׁאַר, אַף עַל גַּב דְּהָוֵי מַתָּנָה בְּמִקְצַת וְלֹא קָנוּ מִנֵּהּ, מִכָּל מָקוֹם בְּשָׁעָה שֶׁנָּתַן לוֹ הָוֵי מַתָּנָה בַּכֹּל וְלֹא הָיָה צָרִיךְ קִנְיָן <small><small>(נִמּוּקֵי יוֹסֵף פֶּרֶק מִי שֶׁמֵּת)</small>.</small> וְיֵשׁ אוֹמְרִים דַּוְקָא שֶׁחָזַר וְנָתַן אוֹתוֹ מִקְצָת לַאֲחֵרִים, אֲבָל אִם שִׁיֵּר אוֹתוֹ מִקְצָת שֶׁחָזַר בּוֹ לְעַצְמוֹ, גַּם הַנִּשְׁאַר בְּיַד הָרִאשׁוֹן בָּטֵל עַד שֶׁקָּנוּ מִמֶּנּוּ <small><small>(נִמּוּקֵי יוֹסֵף שָׁם)</small>.</small> כָּתַב נְכָסָיו מִקְצָתָן לַאֲחֵרִים וּמִקְצָתָן לְיוֹרְשִׁים, וְחָזַר בְּחֵלֶק הַיּוֹרְשִׁין, לֹא נִתְבַּטֵּל מַתָּנָה שֶׁל אֲחֵרִים, דְּשֶׁל יוֹרְשִׁין אֵינוֹ אֶלָּא כִּירֻשָּׁה בְעָלְמָא <small><small>(נִמּוּקֵי יוֹסֵף הַנַּ"ל)</small>.</small> </small> לְפִיכָךְ, אִם נָתַן כָּל נְכָסָיו לָרִאשׁוֹן, וְחָזַר וְנָתַן מִקְצָתָן לַשֵּׁנִי, הָרִאשׁוֹן לֹא קָנָה אֲפִלּוּ אִם יָמוּת, שֶׁהֲרֵי חָזַר בּוֹ, וְהַשֵּׁנִי יֵשׁ לוֹ דִּין מַתְּנַת שְׁכִיב מְרַע בְּמִקְצַת. לְפִיכָךְ, אִם יֵשׁ בָּהּ קִנְיָן קוֹנֶה אֲפִלּוּ אִם לֹא מֵת, וְאִם אֵין בָּהּ קִנְיָן אֲפִלּוּ אִם מֵת אֵינוֹ קוֹנֶה. נָתַן מִקְצָתָן לָרִאשׁוֹן בְּקִנְיָן, וְהַמּוֹתָר לַשֵּׁנִי, רִאשׁוֹן קוֹנֶה אֲפִלּוּ לֹא מֵת, וְהַשֵּׁנִי הוּא מַתְּנַת שְׁכִיב מְרַע בַּכֹּל, וְאִם מֵת קָנָה אֲפִלּוּ בְּלֹא קִנְיָן, עָמַד לֹא קָנָה אֲפִלּוּ הוּא בְּקִנְיָן. 

שְׁכִיב מְרַע שֶׁכָּתַב לְאֶחָד וְחָזַר וְכָתַב לְאַחֵר, הָאַחֲרוֹן קָנָה, שֶׁיֵּשׁ לוֹ לַחֲזֹר עַד שֶׁיָּמוּת, <small>אִם פֵּרַשׁ שֶׁיְּהֵא בְּמַתְּנַת שְׁכִיב מְרַע, כְּמוֹ שֶׁנִּתְבָּאֵר סָעִיף ט',</small> בֵּין בַּכֹּל בֵּין בְּמִקְצַת, בֵּין לְעַצְמוֹ בֵּין לְאַחֵר. וַאֲפִלּוּ כָּתַב וְזִכָּה לָרִאשׁוֹן, וְכָתַב וְזִכָּה לָאַחֲרוֹן, הָאַחֲרוֹן קָנָה, שֶׁשְּׁכִיב מְרַע שֶׁזִּכָּה עֲדַיִן מַתְּנַת שְׁכִיב מְרַע הִיא. <small>וְע"ל סָעִיף ד' דִּתְּפִיסָה לָא מְהַנֵּי. מִיהוּ, אִם כָּתַב וְהִגִּיעַ הַמַּתָּנָה לְיַד הַמְקַבֵּל מַתָּנָה, מַשְׁמָע בַּטּוּר דִּמְהַנֵּי, וְצָרִיךְ עִיּוּן מְנָא לֵהּ.</small> אֲבָל שְׁכִיב מְרַע שֶׁכָּתַב וְזִכָּה וְקָנוּ מִיָּדוֹ, אֵין לְאַחַר קִנְיָן כְּלוּם, וְאֵינוֹ יָכוֹל לַחֲזֹר בּוֹ, לֹא לְאַחֵר וְלֹא לְעַצְמוֹ, בֵּין שֶׁנָּתַן בַּכֹּל בֵּין שֶׁנָּתַן מִקְצָת: 

מְצַוֶּה מֵחֲמַת מִיתָה, אֲפִלּוּ כָּתַב וְזִכָּה, וְקָנוּ מִיָּדוֹ בְּכָל מִינֵי הַקְנָאוֹת, יָכוֹל לַחֲזֹר בּוֹ. <small>וּמִיהוּ, אִם פֵּרַשׁ בְּהֶדְיָא שֶׁנּוֹתֵן בְּמַתְּנַת בָּרִיא בִּמְעַכְשָׁיו וְקָנוּ מִיָּדוֹ, קָנָה <small><small>(נִמּוּקֵי יוֹסֵף הנ"ל)</small>.</small> </small> וְיֵשׁ מִי שֶׁאוֹמֵר, דְּהָנֵי מִלֵּי כְּשֶׁפֵּרַשׁ בְּהֶדְיָא שֶׁמֵּחֲמַת מִיתָה הוּא נוֹתֵן, אֲבָל סְתָם מְצַוֶּה מַחֲמַת מִיתָה, כְּגוֹן דְּאָמַר: וַי דְקָא מָיִת, דִּינוֹ כִּשְׁכִיב מְרַע: 

שְׁכִיב מְרַע שֶׁכָּתַב כָּל נְכָסָיו לְעַבְדּוֹ, חוֹזֵר בַּנְּכָסִים וְאֵינוֹ חוֹזֵר בָּעֶבֶד, לְפִי שֶׁיָּצָא עָלָיו קוֹל שֶׁהוּא בֶּן חוֹרִין. וְאִם כָּתַב לוֹ בְּפֵרוּשׁ: מֵהַיּוֹם אִם יָמוּת, יָכוֹל לַחֲזֹר בוֹ: 

רְאוּבֵן וְאִשְׁתּוֹ שֶׁהִתְנוּ בֵּינֵיהֶם שֶׁאִם יָמוּת בְּחַיֶּיהָ, יִירְשׁוּ אֶחָיו שְׁנֵי שְׁלִישֵׁי הַמָּמוֹן, וְהִיא תִּטּוֹל הַשְּׁלִישׁ, וְהִגִּיעַ הַשְּׁטָר לְיַד הָאַחִים, וְחָלָה רְאוּבֵן וְצִוָּה לָתֵת מִשְּׁנֵי שְׁלִישֵׁי הַמָּמוֹן גַּם לַאֲחֵרִים, וּמֵת, וּבָאִים הָאַחִים לְבַטֵּל הַצַּוָּאָה מִפְּנֵי שֶׁזָּכוּ הֵם בִּשְׁנֵי שְׁלִישֵׁי הַמָּמוֹן, אֵין בְּדִבְרֵיהֶם כְּלוּם וְצַוָּאָתוֹ קַיֶּמֶת. 

מַתְּנַת שְׁכִיב מְרַע בְּכֻלָּהּ שֶׁנְּתָנָהּ בְּקִנְיָן, לֹא קָנָה אֲפִלּוּ מֵת, וַאֲפִלּוּ אִם נִכְתְּבָה הַמַּתָּנָה בַּשְׁטָר וּמָסַר לוֹ הַשְּׁטָר מֵחַיִּים לֹא קָנָה, דְּשֶׁמָּא לֹא גָמַר לְהַקְנוֹת לוֹ אֶלָּא בְּקִנְיָן, וְאֵין קִנְיָן לְאַחַר מִיתָה. וְאִם פֵּרַשׁ שֶׁלֹּא הִקְנָה אֶלָּא כְּדֵי לְיַפּוֹת כֹּחוֹ, כְּגוֹן שֶׁכָּתַב: וּקְנֵינָא מִנֵּהּ מוּסָף עַל מַתְּנָתָא דָא, קָנָה. <small>וְכֵן אִם כָּתַב דִּשְׁטָר זֶה יִהְיֶה בְּכָל אֹפֶן הַמּוֹעִיל, הָוֵי כְּאִלּוּ כָּתוּב יִפּוּי כֹּחַ, וְקָנָה <small><small>(מַהֲרַ"ם פַּדָּוואָה סִימָן נ"ו)</small>.</small> </small> וְיֵשׁ מִי שֶׁאוֹמֵר, דְּהוּא הַדִּין נַמֵּי מְצַוֶּה מֵחֲמַת מִיתָה בְּקִנְיָן דִּינוֹ כְּמַתְּנַת שְׁכִיב מְרַע, שֶׁהַקִּנְיָן מְגָרֵעַ כֹּחוֹ, אֶלָּא אִם כֵּן יִפָּה כֹּחוֹ. <small>הַגָּה: וְיֵשׁ אוֹמְרִים דְּאִם הַנּוֹתֵן לֹא בִקֵּשׁ הַקִּנְיָן, רַק הַמְקַבֵּל, הָוֵי כְּיִפּוּי כֹּחַ <small><small>(פִּסְקֵי מהרא"י סִימָן ר"ל')</small>.</small> וְכֵן אִם אָמַר אַחַר הַקִּנְיָן שֶׁתִּתְקַיֵּם הַמַּתָּנָה, הָוֵי כְּיִפּוּי כֹּחַ <small><small>(רִיבָ"שׁ סִימָן קס"ז)</small>.</small> הִקְנָה לוֹ מִטַּלְטְלִין אַגַּב קַרְקַע, לֹא קָנָה הַמִּטַלְטְלִים אַף עַל פִּי שֶׁקָּנָה לְאַחַר מִיתָה הַקַּרְקַע, דְּהָוֵי לֵהּ כְּאִלּוּ הִקְנָה לוֹ מִטַּלְטְלִין עִם קַרְקַע שֶׁל <small>( מְקַבֵּל)</small> <small>[מַקְנֶה].</small> וְאִם אָמַר לוֹ: מִטַּלְטְלִין אֵלּוּ לִפְלוֹנִי וּלְיִפּוּי כֹּחַ אֲנִי נוֹתֵן לוֹ אַגַּב קַרְקַע, קָנָה <small><small>(תְּשׁוּבַת רַשְׁבָּ"א סִימָן תתפ"ב)</small>.</small> שְׁכִיב מְרַע שֶׁצִּוָּה לִהְיוֹת פְּלוֹנִי וּפְלוֹנִי אַפּוֹטְרוֹפּוֹסִים עַל נְכָסָיו, וְקָנוּ מִיָּדוֹ, דְּבָרָיו קַיָּמִין וְאֵין צָרִיךְ בְּזֶה יִפּוּי כֹּחַ <small><small>(בֵּית יוֹסֵף בְּשֵׁם הָרִיבָ"שׁ)</small>.</small> וְכֵן אִם קָנוּ מִיָּדוֹ שֶׁמַּקְנֶה מֵעַכְשָׁיו אוֹ מֵהַיּוֹם, אַף עַל פִּי שֶׁפֵּרַשׁ שֶׁהַמַתָּנָה לֹא תְהֵא קַיֶּמֶת רַק לְאַחַר מִיתָה, דְּבָרָיו קַיָּמִין וְאֵין צָרִיךְ יִפּוּי כֹּחַ <small><small>(בֵּית יוֹסֵף בְּשֵׁם הָרִיטְבָ"א)</small>.</small> </small> 

וְכֵן אִם צִוָּה שְׁכִיב מְרַע שֶׁיִּכְתְּבוּ שְׁטָר לַמְּקַבֵּל עִם הַנְּתִינָה, וּמֵת, אֵין כּוֹתְבִין וְנוֹתְנִין, שֶׁמָּא לֹא גָמַר לְהַקְנוֹתוֹ אֶלָּא בִּשְׁטָר וְאֵין שְׁטָר לְאַחַר מִיתָה, אֶלָּא אִם כֵּן יִפָּה כֹּחוֹ בִּכְתִיבָה, כְּגוֹן שֶׁאָמַר: תְּנוּ אַף כִּתְבוּ לוֹ. וְאִם לֹא יִפָּה כֹּחוֹ, אֲפִלּוּ אִם נִכְתָּב הַשְּׁטָר מֵחַיִּים, אֵין נוֹתְנִים לוֹ לְאַחַר מִיתָה: 

הָא דְּאַמְרֵינָן שֶׁאֲפִלּוּ הִגִּיעַ הַשְּׁטָר לְיַד הַמְקַבֵּל, לֹא קָנָה, אֶלָּא אִם כֵּן יִפָּה כֹּחוֹ, דַּוְקָא כְּשֶׁאֵין הַשְּׁטָר כָּתוּב בִּלְשׁוֹן צַוָּאָה אֶלָּא בִּלְשׁוֹן מַתָּנָה, שֶׁכָּתוּב בּוֹ: שָׂדִי נְתוּנָה לְךָ, וּמָסַר הַשְּׁטָר לְיָדוֹ, דְּאָז הָוֵי מְסִירַת הַשְּׁטָר כְּמוֹ קִנְיָן וְצָרִיךְ יִפּוּי כֹּחַ. אֲבָל אִם הַשְּׁטָר כָּתוּב <small>[בּוֹ]</small> בִּלְשׁוֹן צַוָּאָה, כְּדֶרֶךְ שֶׁמְּצַוֶּה אֶל בֵּיתוֹ, שֶׁאָז אֵינוֹ עוֹמֵד אֶלָּא לִרְאָיָה, אִם הִגִּיעַ לְיַד הַמְקַבֵּל מֵחַיִּים, קָנָה. <small>וְכֵן אִם כָּתַב בִּכְתָב יָדוֹ: שָׂדִי נְתוּנָה לִפְלוֹנִי אֵינוֹ אֶלָּא כְּצַוָּאָה דְעָלְמָא וְקָנָה בְּלֹא יִפּוּי כֹּחַ <small><small>(בֵּית יוֹסֵף בְּשֵׁם רַבֵּנוּ יְרוּחָם)</small>.</small> </small> 

אִם כָּתַב לְאֶחָד וְהִקְנָה לוֹ, וְחָזַר וְכָתַב לַשֵּׁנִי וְהִקְנָה לוֹ, יֵשׁ מִי שֶׁאוֹמֵר, שֶׁהַשֵּׁנִי קוֹנֶה אֲפִלּוּ בְּלֹא יִפּוּי כֹּחַ, וַאֲפִלּוּ לֹא הִגִּיעַ הַשְּׁטָר לְיָדוֹ מֵחַיִּים. וְכֵן אִם כָּתַב וּמָסַר וְזִכָּה לַזֶּה, וְחָזַר וְכָתַב וּמָסַר וְזִכָּה לַשֵּׁנִי, שֵׁנִי קוֹנֶה אַף בְּלֹא יִפּוּי כֹּחַ, דְּקִנְיָן דְּשֵׁנִי לָאו לְגִרוּעֵי אָתָא, אֶלָּא שֶׁהוּא סָבוּר שֶׁלֹּא יִקְנֶה אִם פִּחֵת לוֹ מֵהָרִאשׁוֹן. 

הָא דְּאַמְרֵינָן שֶׁאִם צִוָּה שְׁכִיב מְרַע שֶׁיִּכְתְּבוּ שְׁטָר לַמְּקַבֵּל עִם הַנְּתִינָה, חוֹשְׁשִׁין שֶׁמָּא לֹא גָמַר לְהַקְנוֹתוֹ אֶלָּא בַּשְּׁטָר, דַּוְקָא בִכְהַאי גַוְנָא. אֲבָל שְׁכִיב מְרַע שֶׁמְּסַדֵּר עִנְיָנוֹ וְגוֹמֵר צַוָּאָתוֹ וּמְצַוֶּה לְכָתְבָהּ, אֵינוֹ מְצַוֶּה לְכָתְבָהּ, אֶלָּא לְזִכָּרוֹן בְּעָלְמָא, וְגָמַר לְהַקְנוֹת לוֹ מִיָּד, וְאֵין צָרִיךְ יִפּוּי כֹחַ. <small>הַגָּה: וּכְבָר נִתְבָּאֵר סָעִיף י"ט דְּבָעֵינָן שֶׁבָּאָה הַצַּוָּאָה לְיַד הַמְקַבֵּל מֵחַיִּים. וְצַוָּאָה שֶׁכָּתַב בָּהּ קִנְיָן הָוֵי כִּשְׁאָר שְׁטָר מַתָּנָה וּבְעֵינָן יִפּוּי כֹּחַ. וּבְמָקוֹם שֶׁנָּהֲגוּ שֶׁכֻּלָּן מַקְנִין בְּצַוָּאָה בְּעָלְמָא וְאֵין מְכַוְּנִין לְהַקְנוֹת בִּשְׁטָר אֵין צָרִיךְ יִפּוּי כֹּחַ <small><small>(רִיבָ"שׁ סִימָן קס"ח)</small>.</small> מִי שֶׁמְּבַקֵּשׁ מִיּוֹרְשָׁיו שֶׁיַּעֲשׂוּ כָּךְ וְכָךְ בִּנְכָסָיו, מִקְרֵי צַוָּאַת שְׁכִיב מְרַע, כִּי מַה שֶּׁבִּקֵשׁ לֹא עָשָׂה רַק לְחַזֵּק הַדְּבָרִים <small><small>(פִּסְקֵי מהרא"י סִימָן צ"ט)</small>.</small> </small> 

יֵשׁ מִי שֶׁאוֹמֵר, דְּלָא שָׁנִי לָן בֵּין אוֹמֵר: כִּתְבוּ וּתְנוּ לוֹ, לְאוֹמֵר: תְּנוּ וְכִתְבוּ לוֹ. וְיֵשׁ מִי שֶׁאוֹמֵר, דְּהָא דְּבָעֵינָן יִפּוּי כֹּחַ, דַּוְקָא בְּאוֹמֵר: כִּתְבוּ וּתְנוּ מָנֶה לִפְלוֹנִי, דְּמַשְׁמַע כִּתְבוּ מָנֶה לִפְלוֹנִי וּתְנוּ לוֹ אֶת הַשְּׁטָר, אֲבָל כְּשֶׁאוֹמֵר: תְּנוּ מָנֶה לִפְלוֹנִי וְכִתְבוּ לוֹ אֶת הַשְּׁטָר, כֵּיוָן שֶׁאֵינוֹ מַזְכִּיר שֶׁיִּתְּנוּ לוֹ הַשְּׁטָר לֹא נִתְכַּוֵּן בְּצַוָאַת כְּתִיבַת הַשְּׁטָר אֶלָּא לְזִכְרוֹן דְּבָרִים וְלֹא לְהַקְנוֹת לוֹ בַּשְּׁטָר. וְכֵן שְׁכִיב מְרַע שֶׁאָמַר: תְּנוּ מָנֶה לִפְלוֹנִי, וְאַחַר כְּדֵי דִבּוּר אָמַר: כִּתְבוּ וּתְנוּ לוֹ אֶת הַשְּׁטָר, מִסְתָמָא לֹא לַחֲזֹר מִמַּתָּנָה רִאשׁוֹנָה <small><small>(נִתְכַּוֵּן)</small></small> אֶלָּא לְיַפּוֹת כֹּחוֹ שֶׁיְּהֵא לוֹ לִרְאָיָה; וְהָעֵדִים כּוֹתְבִין מַה שֶּׁצִּוָּה בִּפְנֵיהֶם, וְאֵין כּוֹתְבִין: וְאָמַר לָנוּ כִּתְבוּ וּתְנוּ, לְפִי שֶׁנִּמְצְאוּ מְבַטְּלִים בְּכָךְ הַמַּתָּנָה. 

בָּרִיא שֶׁאָמַר: כִּתְבוּ וּתְנוּ מָנֶה לִפְלוֹנִי, וּמֵת, אֵין נוֹתְנִים אֲפִלּוּ בִּמְיַפֶּה כֹּחוֹ. וְיֵשׁ מִי שֶׁאוֹמֵר, דְּהַיְנוּ מִשּׁוּם דְּאָמַר: כִּתְבוּ וּתְנוּ, אֲבָל אִם אָמַר: תְּנוּ, וְלֹא אָמַר: כִּתְבוּ, נוֹתְנִים מִשּׁוּם מִצְוָה לְקַיֵּם דִּבְרֵי הַמֵּת. וְיֵשׁ אוֹמְרִים דְּלָא אָמְרִינָן מִצְוָה לְקַיֵּם דִּבְרֵי הַמֵּת אֶלָּא הֵיכָא דְאַתְפְּסֵהּ בְּיַד שָׁלִישׁ <small>וְע"ל סִימָן רנ"ב.</small> 

בָּרִיא שֶׁאָמַר: כִּתְבוּ וּתְנוּ שָׂדֶה זוֹ לִפְלוֹנִי, אִם מֵחַיִּים, כּוֹתְבִים וְנוֹתְנִים אִי לֹא הֲדַר בֵּהּ קַמֵּי דְמָטִי שְׁטָרָא לְיָדֵהּ, אֲבָל לְאַחַר מִיתָה אֵין כּוֹתְבִין וְנוֹתְנִין, אֶלָּא אִם כֵּן קָנוּ מִיָּדוֹ. 

מִי שֶׁמֵּת וְנִמְצֵאת מַתָּנָה קְשׁוּרָה עַל יְרֵכוֹ, אַף עַל פִּי שֶׁהִיא בְּעֵדִים וְקָנוּ מִיָּדוֹ כְּדֵי לְיַפּוֹת כֹּחַ אֵלּוּ שֶׁנָּתַן לָהֶם, הֲרֵי זֶה אֵינָהּ כְּלוּם, שֶׁאֲנִי אוֹמֵר כְּתָבָהּ וְנִמְלַךְ. וְאִם זִכָּה בָּהּ לְאַחֵר, בֵּין מֵהַיּוֹרְשִׁים בֵּין שֶׁאֵינוֹ מֵהַיּוֹרְשִׁים, כָּל הַדְּבָרִים שֶׁבָּהּ קַיָּמִים כְּכָל מַתְּנַת שְׁכִיב מְרַע. וְכֵן מִי שֶׁכָּתַב שְׁטָר חוֹב עַל עַצְמוֹ בְּשֵׁם אַחֵר אוֹ בְּשֵׁם אֶחָד מִבָּנָיו, וְנָתַן הַשְּׁטָר עַל יַד שָׁלִישׁ וְאָמַר לֵהּ: יְהִי זֶה אֶצְלֶךָ, וְלֹא פֵּרַשׁ לוֹ כְּלוּם, אוֹ שֶׁאָמַר לֵהּ: הַנַּח עַד שֶׁאוֹמַר לְךָ מַה תַּעֲשֶׂה, וּמֵת, אֵינוֹ כְּלוּם. <small>וּבְמַתְּנַת בָּרִיא בְּקִנְיָן, כְּשֶׁהִקְנָה קָנָה הַמְקַבֵּל <small><small>(טוּר בְּשֵׁם הָרֹא"שׁ)</small>.</small> </small> 

הַנּוֹתֵן סְתָם מִטַּלְטְלָיו לְאַחֵר מֵעַכְשָׁיו וּלְאַחַר מוֹתוֹ, וְאַחַר שֶׁמֵּת טוֹעֲנִים הַיּוֹרְשִׁין הָבֵא רְאָיָה שֶׁמִטַּלְטְלִים אֵלּוּ הָיוּ לוֹ בִּשְׁעַת מַתָּנָה, דְּשֶׁמָּא לְאַחַר מִכָּאן לְקָחָן, אֵין בְּדִבְרֵיהֶם כְּלוּם, דְּמִסְתָמָא כָּאן נִמְצְאוּ וְכָאן הָיוּ <small>וְעַיֵּן לְעֵיל סִימָן ס' סָעִיף ו'.</small>  


Siman 251

הַנּוֹתֵן מַתָּנָה כְּשֶׁהוּא שְׁכִיב מְרַע, וְכָתַב בָּהּ: בַּחַיִּים וּבַמָּוֶת, אוֹ מֵחַיִּים וּבַמָּוֶת, בֵּין בַּכֹּל בֵּין בְּמִקְצַת, הוֹאִיל וְכָתוּב בָּהּ: וּבַמָּוֶת, הֲרֵי זוֹ מַתְּנַת שְׁכִיב מְרַע, שֶׁזֶּה שֶׁכָּתוּב בָּהּ: וּבַמָּוֶת, שֶׁלֹּא יִקְנֶה אֶלָּא לְאַחַר מִיתָה. וְזֶה שֶׁכָּתוּב בָּהּ מֵחַיִּים, סִימָן לְיַשֵּׁב אֶת דַּעְתּוֹ שֶׁיִּחְיֶה מֵחֹלִי זֶה. אֲבָל בָּרִיא שֶׁנָּתַן מַתָּנָה, וְכָתַב בַּשְּׁטָר: מֵחַיִּים וּבַמָּוֶת, הֲרֵי זֶה מַתָּנָה גְמוּרָה מֵחַיִּים, וְזֶה שֶׁכָּתַב בָּהּ: וּבַמָּוֶת, כְּמִי שֶׁאוֹמֵר מֵעַתָּה וְעַד עוֹלָם, וּכְמוֹ נוֹיֵי הַשְּׁטָר הוּא זֶה. 

מַתְּנַת שְׁכִיב מְרַע שֶׁאֵין כָּתוּב בָּהּ שֶׁמִּתּוֹךְ הַחֹלִי הַזֶּה שֶׁצִּוָּה בּוֹ מֵת, וְאֵין הָעֵדִים מְצוּיִים לִשְׁאֹל לָהֶם, <small>הַגָּה: וִיכוֹלִין הָעֵדִים לִסְמֹךְ עַל עַצְמוֹ אוֹ עַל מְשַׁמְּשָׁיו הָאוֹמְרִים שֶׁהִכְבִּיד עָלָיו הַחֹלִי וְנִפְטַר, <small><small>(שֶׁמִּתּוֹךְ כָּךְ)</small></small> יְכוֹלִים הָעֵדִים לְהָעִיד כָּךְ <small><small>(נִמּוּקֵי יוֹסֵף)</small>,</small> </small> אַף עַל פִּי שֶׁהֲרֵי זֶה הַמְצַוֶּה מֵת הֲרֵי הַמַּתָּנָה בְּטֵלָה, שֶׁאֵין מִיתָתוֹ רְאָיָה, שֶׁמָּא מֵחֹלִי שֶׁנָּתַן בּוֹ הַמַּתָּנָה נִתְרַפֵּא, וְאַחַר כָּךְ חָלָה חֹלִי אַחֵר וָמֵת, לְפִיכָךְ, הַנְּכָסִים בְּחֶזְקַת הַיּוֹרְשִׁים עַד שֶׁיָּבִיא רְאָיָה שֶׁמִּתּוֹךְ הַחֹלִי הַזֶּה שֶׁנָּתַן בּוֹ מַתָּנָה זוֹ מֵת. <small>הַגָּה: וְאִם תָּפַס הַמְקַבֵּל לַמִּטַלְטְלִין, מִתּוֹךְ שֶׁיָּכוֹל לוֹמַר: שֶׁלִּי הֵן, נֶאֱמָן לוֹמַר שֶׁמֵּחֹלִי הָרִאשׁוֹן נִפְטַר. וְכֵן הַדִּין אִם עָמַד הַחוֹלֶה וְרוֹצֶה לַחֲזֹר בְּמַתְּנָתוֹ, וְאוֹמֵר שֶׁמַּתְּנַת שְׁכִיב מְרַע הָיָה, וְהַמְקַבֵּל אוֹמֵר שֶׁבָּרִיא הָיָה וְלֹא יוּכַל לַחֲזֹר, עַל הַמְקַבֵּל לְהָבִיא רְאָיָה <small><small>(טוּר)</small>.</small> וְכֵן בְּכָל מָקוֹם שֶׁהוּא פְלֻגְתָּא דְרַבְּוָתָא אִם זָכָה הַמְקַבֵּל, עָלָיו לְהָבִיא רְאָיָה <small><small>(מַהֲרִי"ק שֹׁרֶשׁ צ"ד וּמַהֲרַ"ם פַּדּוֹוָאה סִימָן צ"ב)</small>.</small> </small> 


Siman 252

מַתְּנַת שְׁכִיב מְרַע אֵינָהּ קוֹנָה אֶלָּא לְאַחַר מִיתָה, וְאֵין אַחֵר זוֹכֶה בַּדָּבָר שֶׁצִּוָּה לוֹ, בֵּין בִּמְקַרְקְעֵי בֵין בְּמִטַּלְטְלֵי, אֶלָּא לְאַחַר מִיתָה. לְפִיכָךְ, מוֹצִיאִין אֲפִלּוּ לִכְתֻבַּת בְּנִין דִּכְרִין וְלִמְזוֹן הָאִשָּׁה וְהַבָּנוֹת מִיַּד אֵלּוּ שֶׁצִּוָּה לָתֵת לָהֶם, שֶׁהֲרֵי בְּמִיתָתוֹ נִתְחַיְּבוּ הַנְּכָסִים בַּכְּתֻבָּה וּבַמְּזוֹנוֹת, וְאֵלּוּ שֶׁנָּתַן לָהֶם לֹא יִקְנוּ אֶלָּא לְאַחַר מִיתָה. <small>הַגָּה: וְדַוְקָא שֶׁאֵין נְכָסִים גַּבֵּי יוֹרְשָׁיו <small><small>(נִמּוּקֵי יוֹסֵף ס"פ י"נ)</small>.</small> וְאֶחָד שֶׁנָּתַן בְּמַתְּנַת שְׁכִיב מְרַע וְשָׁמְעָה אִשְׁתּוֹ וְלֹא מִחֲתָה, וְאַחַר כָּךְ חָזַר וְנָתַן וְאָז מִחֲתָה אִשְׁתּוֹ, אֵין גּוֹבֵאת כְּתֻבָּתָהּ מִמַּתָּנָה זוֹ, שֶׁהֲרֵי הַמַּתָּנָה הָרִאשׁוֹנָה קַיֶּמֶת, וְלָא אַמְרִינָן דִּשְׁנִיָּה בִּטְּלָה הָרִאשׁוֹנָה, דַּהֲרֵי לֹא חָזַר בָּרִאשׁוֹנָה רַק בָּא לְהַחֲזִיקָהּ <small><small>(מָרְדְּכַי רֵישׁ אַלְמָנָה נִזּוֹנֶת וּפ' מִי שֶׁמֵּת)</small>.</small> וְיֵשׁ אוֹמְרִים דְּאַף עַל פִּי שֶׁשָּׁתְקָה בִּשְׁעַת הַמַּתָּנָה גּוֹבֵאת כְּתֻבָּתָהּ מִמַּתְּנָתוֹ <small><small>(מָרְדְּכַי שָׁם ומהרא"י בִפְסָקָיו סִימָן פ"ו)</small></small> וְעַיֵּן בְּאה"ע סִימָן ק'.</small> 

 מִצְוָה לְקַיֵּם דִּבְרֵי הַמֵּת, אֲפִלּוּ בָּרִיא שֶׁצִּוָּה וּמֵת, וְהוּא שֶׁנְּתָנוֹ עַכְשָׁיו לְשָׁלִישׁ לְשֵׁם כָּךְ. <small>הַגָּה: אֲבָל הָיוּ בְּיָדוֹ קֹדֶם וְלֹא לְשֵׁם כָּךְ, אוֹ שֶׁבָּאוּ לְיָדוֹ אַחַר הַצַּוָּאָה, אֵין בָּזֶה מִשּׁוּם מִצְוָה לְקַיֵּם דִּבְרֵי הַמֵּת <small><small>(טוּר וּמָרְדְּכַי פֶּרֶק מִי שֶׁמֵּת)</small>.</small> כָּל דָּבָר שֶׁנִּקְנָה בְּמַתְּנַת שְׁכִיב מְרַע, אִם קָדְמוּ הַיּוֹרְשִׁין וּמָכְרוּ, הַמְקַבֵּל יָכוֹל לְהוֹצִיאוֹ מִן הַלּוֹקֵחַ. אֲבָל דָּבָר שֶׁלֹּא נִתַּן בְּמַתָּנָה, רַק שֶׁמִּצְוָה לְקַיֵּם דִּבְרֵי הַמֵּת, אִם קָדְמוּ הַיּוֹרְשִׁין וּמָכְרוּ: מַה שֶּׁעָשׂוּ עָשׂוּ <small><small>(הַגָּהוֹת מָרְדְּכַי דב"ב)</small>.</small> מִי שֶׁנִּשְׁבַּע אוֹ נָדַר לִתֵּן לִפְלוֹנִי כָּךְ וְכָךְ, וָמֵת וְלֹא נָתַן, יוֹרְשָׁיו פְּטוּרִין וְאֵין בָּזֶה מִשּׁוּם מִצְוָה לְקַיֵּם דִּבְרֵי הַמֵּת <small><small>(בֵּית יוֹסֵף בְּשֵׁם רִיטְבָ"א)</small>.</small> וְעַיֵּן לְעֵיל סוֹף סִימָן רי"ב סָעִיף ז' <small><small>(וּבְסִימָן ר"ט ס"ד)</small>.</small> מִי שֶׁהִפְקִיד מָעוֹת אֵצֶל חֲבֵרוֹ וְאוֹמֵר שֶׁאִם יָמוּת יֵעָשֶׂה בָהֶן הַמּוּטָב, יִתְּנוּ לְיוֹרְשָׁיו <small><small>(בֵּית יוֹסֵף סִימָן רנ"ג בְּשֵׁם מָרְדְּכַי פֶּרֶק מִי שֶׁמֵּת)</small> <small>(וְכֵן כָּתַב לְקַמָּן סִימָן רפ"ב ס"א)</small>.</small> </small> 


Siman 253

שְׁנַיִם שֶׁנִּכְנְסוּ לְבַקֵּר אֶת הַחוֹלֶה וְצִוָּה בִּפְנֵיהֶם, כּוֹתְבִין וְאֵין עוֹשִׂין דִּין. וְאִם הָיוּ שְׁלֹשָׁה, רָצוּ כּוֹתְבִין, רָצוּ עוֹשִׂים דִּין, <small>הַגָּה: לְהַחֲזִיק כָּל אֶחָד בַּמֶּה שֶׁצִּוָּה וְלָדוּן בְּכָל דִּבְרֵי סָפֵק שֶׁנָּפַל בַּצַּוָּאָה. וְאֵין אֶחָד מִן הַיּוֹרְשִׁין אוֹ מְקַבְּלִים יְכוֹלִים לוֹמַר לְבֵית דִּין אַחֵר אָזְלֵינָן. <small><small>(טוּר)</small></small> </small> בַּמֶּה דְּבָרִים אֲמוּרִים, בַּיּוֹם. אֲבָל בַּלַּיְלָה כּוֹתְבִין וְאֵין עוֹשִׂין דִּין. 

שְׁכִיב מְרַע שֶׁצִּוָּה וְאָמַר: יִטֹּל פְּלוֹנִי כָּל נְכָסַי, אוֹ מִקְצָת נְכָסַי, אוֹ יַחֲזִיק אוֹ יִזְכֶּה אוֹ יִקְנֶה, כֻּלָּם לְשׁוֹן מַתָּנָה הֵם. וְכֵן אִם אָמַר: יַחֲסוּן אוֹ יִירַשׁ, עַל מִי שֶׁרָאוּי לְיוֹרְשׁוֹ, הֲרֵי זֶה קָנָה. אֲבָל אִם אָמַר: יֶהֱנֶה פְּלוֹנִי בִּנְכָסַי, אוֹ יַעֲמֹד בָּהֶם אוֹ יִרְאֶה אוֹ יִשָּׁעֵן בָּהֶם, לֹא קָנָה. וְאִם אָמַר: אֲנִי מַנִּיחַ לִפְלוֹנִי, הָוֵי לְשׁוֹן מַתָּנָה. וְאִם אָמַר לָשׁוֹן: יִפֹּל לִפְלוֹנִי כָּךְ וְכָךְ, לְשׁוֹן יְרֻשָּׁה הוּא. <small>הַגָּה: וּבְכָל זֶה דַּוְקָא שֶׁהִזְכִּיר לְשׁוֹן מַתָּנָה, אֲבָל אִם אָמַר: כָּךְ וְכָךְ לִפְלוֹנִי בִּנְכָסַי, לָאו כְּלוּם הוּא <small><small>(מַהֲרִי"ק שֹׁרֶשׁ צ"ד)</small>.</small> הָאוֹמֵר לִפְרֹעַ לְאִשְׁתּוֹ כְתֻבָּתָהּ בְּמָעוֹת מְזֻמָּנִים, אֵין זֶה לְשׁוֹן מַתָּנָה, וְאֵין יוֹרְשִׁין צְרִיכִין לְקַיֵּם מִשּׁוּם מִצְוָה לְקַיֵּם דִּבְרֵי הַמֵּת <small><small>(בֵּית יוֹסֵף סִימָן רנ"ב בְּשֵׁם הָרִיטְבָ"א)</small></small> כְּמוֹ שֶׁנִּתְבָּאֵר סוֹף סִימָן רנ"ב.</small> 

לְשׁוֹנוֹת אֵלּוּ שֶׁל מַתָּנָה הַמּוֹעִילִים בִּשְׁכִיב מְרַע, יֵשׁ אוֹמְרִים שֶׁהוּא הַדִּין שֶׁמּוֹעִילִים בְּבָרִיא, וְיֵשׁ אוֹמְרִים שֶׁאֵינָם מוֹעִילִים. 

מַה שֶּׁכּוֹתְבִים בְּמַתָּנָה: תֵּלֵךְ וְתִזְכֶּה וְתוֹרִישׁ וּתְמַשְׁכֵּן וְתַעֲשֶׂה מִמֶּנָּה חֶפְצְךָ וּרְצוֹנְךָ, אֵין לְשׁוֹנוֹת אֵלּוּ אֶלָּא שׁוּפְרָא דִשְׁטָרָא, וְאַף עַל פִּי שֶׁלֹּא נִכְתְּבוּ הָוְיָא מַתָּנָה. <small>אִם כָּתוּב בַּשְּׁטָר צַוָּאָה לָשׁוֹן דְּאֶפְשָׁר לִתְלוֹת בְּטָעוּת סוֹפֵר, עַיֵּן לְעֵיל סִימָן מ"ט <small><small>(סָעִיף ו')</small>.</small> </small> 

שְׁכִיב מְרַע שֶׁאָמְרוּ לוֹ: נְכָסֶיךָ לְמִי, אָמַר: כִּמְדֻמֶּה לִי שֶׁיֵּשׁ לִי בֵּן אוֹ שֶׁאִשְׁתִּי מְעֻבֶּרֶת, עַכְשָׁיו שֶׁאֵין לִי בֵּן וְשֶׁאֵין אִשְׁתִּי מְעֻבֶּרֶת נְכָסַי לִפְלוֹנִי, וְנוֹדַע שֶׁיֵּשׁ לוֹ בֵּן אוֹ שֶׁאִשְׁתּוֹ מְעֻבֶּרֶת, אֵין מַתְּנָתוֹ מַתָּנָה אֲפִלּוּ מֵת הַבֵּן אוֹ הִפִּילָה אִשְׁתּוֹ אַחַר כָּךְ. 

שְׁכִיב מְרַע שֶׁאָמַר: נְכָסַי לִפְלוֹנִי, אוֹ שֶׁאָמְרוּ לוֹ: נְכָסֶיךָ לְמִי, שֶׁמָּא לִפְלוֹנִי, וְהֵשִׁיב לָהֶם: אֶלָּא לְמִי יִהְיוּ, אִם הוּא רָאוּי לְיוֹרְשׁוֹ זוֹכֶה בָּהֶם מִשּׁוּם יְרֻשָּׁה, וְנָפְקָא מִינֵּיהּ שֶׁאִם אָמַר: וְאַחֲרָיו לִפְלוֹנִי אֵינוֹ כְלוּם, שֶׁיְּרֻשָּׁה אֵין לָהּ הֶפְסֵק. וְאִם אֵינוֹ רָאוּי, זוֹכֶה בָּהֶם מִשּׁוּם מַתָּנָה. <small>וְאִם פֵּרַשׁ בְּהֶדְיָא שֶׁנּוֹתֵן לוֹ בְּמַתָּנָה, אֲפִלּוּ רָאוּי לְיוֹרְשׁוֹ אֵינוֹ אֶלָּא לְשׁוֹן מַתָּנָה <small><small>(בֵּית יוֹסֵף בְּשֵׁם מַהֲרִי"ל וּמַגִּיד פ"ט דִּזְכִיָּה)</small></small> וְעַיֵּן לְעֵיל רֵישׁ סִימָן רמ"ח סָעִיף א' וב'.</small> 

בַּמֶּה דְּבָרִים אֲמוּרִים שֶׁזּוֹכֶה בָּהֶם מִשּׁוּם יְרֻשָּׁה, כְּשֶׁהָיָה הַיּוֹרֵשׁ הַזֶּה אַחַת מִבְּנוֹתָיו אוֹ אֶחָד מִשְּׁאָר יוֹרְשִׁים. אֲבָל אִם הָיָה אֶחָד מִבָּנָיו, לֹא עֲשָׂאוֹ אֶלָּא אַפּוֹטְרוֹפּוֹס, כְּמוֹ שֶׁנִּתְבָּאֵר בְּסִימָן רמ"ו. 

שְׁכִיב מְרַע שֶׁאָמַר: תְּנוּ מָאתַיִם זוּז לִפְלוֹנִי בְנִי כָּרָאוּי לוֹ, אוֹ לְאִשְׁתִּי כָּרָאוּי לָהּ, אוֹ לְבַעַל חוֹבִי כָּרָאוּי לוֹ, נוֹטְלִים מָאתַיִם זוּז עוֹדֵף עַל חֵלֶק הַבְּכוֹרָה וְהַכְּתוּבָה וְהַחוֹב. וְאִם אָמַר: תְּנוּ מָאתַיִם זוּז לִבְנִי בִּבְכוֹרָתוֹ, אוֹ לְאִשְׁתִּי בִּכְתֻבָּתָהּ, לֹא יִטְּלוּ שְׁנֵיהֶם אֶלָּא אֶחָד מֵהֶם, וְיָדָן עַל הָעֶלְיוֹנָה, וְאִם מָאתַיִם זוּז יוֹתֵר, נוֹטְלִים מָאתַיִם זוּז; וְאִם הַבְּכוֹרָה וְהַכְּתֻבָּה יוֹתֵר מִמָּאתַיִם זוּז, נוֹטְלִים אוֹתָהּ. אֲבָל אִם אָמַר: תְּנוּ מָאתַיִם לְבַעַל חוֹבִי בְּחוֹבוֹ, אֵין לוֹ אֶלָּא חוֹבוֹ. <small>וְאִם אָמַר: ר' זוּז לִבְנִי פְלוֹנִי שֶׁהוּא פָשׁוּט בִּירֻשָּׁתוֹ, אֵין לוֹ אֶלָּא ר' זוּז <small><small>(טוּר)</small></small> </small> וְאִם לֹא אָמַר לֹא כָּרָאוּי לוֹ וְלֹא בִּבְכוֹרָתוֹ וְלֹא בִּכְתֻבָּתָהּ וְלֹא בְּחוֹבוֹ, בְּכֻלָּם יָדָם עַל הָעֶלְיוֹנָה. וַאֲפִלּוּ בְּבַעַל חוֹב, אִם אָמַר: תְּנוּ מָאתַיִם זוּז לִפְלוֹנִי בַּעַל חוֹבִי, רָצָה נוֹטְלָן רָצָה נוֹטֵל חוֹבוֹ. וְיֵשׁ חוֹלְקִין וְאוֹמְרִים שֶׁאִם אָמַר סְתָם: לִבְנִי פְלוֹנִי, אוֹ לְאִשְׁתִּי, <small>אוֹ לִפְלוֹנִי בַּעַל חוֹבִי <small><small>(טוּר)</small>,</small> </small> מַתָּנָה נָתַן לָהֶם יֶתֶר עַל הָרָאוּי לָהֶם; וְאִם אָמַר: לִבְנִי בְכוֹרִי, דִּינוֹ כְּאִלּוּ אָמַר: בִּבְכוֹרָתוֹ, מִדְהִזְכִּיר בְּכוֹרָה. <small>הַגָּה: וּסְבָרָא הָרִאשׁוֹנָה נִרְאֶה עִקָר. וְכָל זֶה דְּלָא אָמַר דְּנוֹתֵן בְּמַתָּנָה, אֲבָל אִם אָמַר בְּפֵרוּשׁ: אֲנִי נוֹתֵן בְּמַתָּנָה ר' זוּז לִפְלוֹנִי בַּעַל חוֹבִי, אוֹ לְאִשְׁתִּי, נוֹטְלִין מִלְבַד מַה שֶּׁחַיָּב לָהֶן <small><small>(רִיבָ"שׁ סִימָן ת"פ)</small>.</small> מִי שֶׁאָמַר בִּתּוֹ תִּטֹּל בִּנְכָסָיו כָּךְ וְכָךְ, וְלֹא הִזְכִּיר לְצֹרֶךְ נִשּׂוּאֶיהָ, נוֹטֶלֶת הַמַּתָּנָה מִלְבַד עִשּׂוּר נְכָסִים שֶׁלָּהּ <small><small>(בֵּית יוֹסֵף סִימָן ר"ן בְּשֵׁם הָרַשְׁבָּ"א)</small>.</small> </small> 

שְׁכִיב מְרַע שֶׁאָמַר: תְּנוּ מָאתַיִם זוּז לִפְלוֹנִי וְש' לִפְלוֹנִי וְת' לִפְלוֹנִי, אֵין אוֹמְרִים הַקּוֹדֵם בַּשְּׁטָר זָכָה. <small>וּכְגוֹן שֶׁלֹּא שָׁתַק בֵּינְתַיִם דְּהַיְנוּ נִמְלָךְ <small><small>(פֵּרוּשׁ רַשְׁבָּ"ם)</small>.</small> </small> לְפִיכָךְ, אִם לֹא הִנִּיחַ אֶלָּא תת"ק, חוֹלְקִים הַנִּמְצָא לְפִי מַה שֶּׁכָּתַב לָהֶם, וְאִם יָצָא עָלָיו שְׁטָר חוֹב גּוֹבֶה מִכֻּלָּם, מִכָּל אֶחָד וְאֶחָד כְּפִי מַה שֶּׁכָּתַב לָהֶם. כֵּיצַד, הָיָה הַחוֹב ת"ן, בַּעַל הַר' נוֹתֵן מֵאָה, וּבַעַל הַש' ק"ן, וּבַעַל הת' נוֹתֵן מָאתַיִם. אֲבָל אִם אָמַר: תְּנוּ מָאתַיִם זוּז לִפְלוֹנִי וְאַחֲרָיו ש' לִפְלוֹנִי וְאַחֲרָיו ת' לִפְלוֹנִי, כָּל הַקּוֹדֵם בַּשְּׁטָר, זָכָה. <small>הַגָּה: וְכֵן אִם נָתַן לְכֻלָּם בְּשָׁוֶה, כְּגוֹן שֶׁנָּתַן לְכָל אֶחָד ר' זוּז, כָּל הָרִאשׁוֹן רִאשׁוֹן קוֹדֵם אַף עַל פִּי שֶׁלֹּא אָמַר: אַחֲרָיו, דְּאִם לֹא כֵן הֲוָה לֵהּ לְמֵימַר שֶׁיִּתְּנוּ לָהֶן בְּיַחַד ת"ר זוּז <small><small>(טוּר בְּשֵׁם ר"י והמ"מ פ"י בְּשֵׁם יֵשׁ מִי שֶׁכָּתַב והב"י בְּשֵׁם הָרֹא"שׁ)</small>.</small> וְיֵשׁ חוֹלְקִין בָּזֶה <small><small>(המ"מ שָׁם שֶׁכֵּן הִסְכִּימוּ הַמְפָרְשִׁים)</small></small> <small>(וְעַיֵּן לְעֵיל סִימָן קי"א סָעִיף ח'.</small> לְפִיכָךְ, אִם יָצָא עָלָיו שְׁטָר חוֹב, גּוֹבֶה מֵהָאַחֲרוֹן; אֵין לוֹ, גּוֹבֶה מִשֶּׁלְּפָנָיו; אֵין לוֹ, גּוֹבֶה מִשֶּׁלִּפְנֵי פָנָיו. <small>וְהוּא הַדִּין בְּבָרִיא שֶׁזִּכָּה לָהֶם עַל יְדֵי אַחֵר, נַמֵּי דִינָא הָכִי <small><small>(טוּר)</small>.</small> </small> 
</small>
שְׁכִיב מְרַע שֶׁנָּתַן מַתָּנָה וְהִנִּיחַ נְכָסָיו לְיוֹרְשָׁיו, אִם יָצָא עָלָיו שְׁטָר, גּוֹבֶה כֻּלּוֹ מֵהַיּוֹרְשִׁים, וְאִם לֹא הִסְפִּיק, גּוֹבֶה הַשְּׁאָר מִמְּקַבֵּל הַמַּתָּנָה. וְהָנֵי מִלֵּי שֶׁפֵּרַשׁ חֵלֶק מְקַבֵּל הַמַּתָּנָה וְלֹא פֵרַשׁ חֵלֶק הַיּוֹרֵשׁ, אֲבָל אִם אָמַר: תְּנוּ מָאתַיִם זוּז לִפְלוֹנִי בְּנִי, וּמָאתַיִם זוּז לְאִישׁ פְּלוֹנִי, בְּנוֹ קוֹדֵם, שֶׁהֲרֵי הִקְדִּימוֹ. וְאִם יָצָא עָלָיו שְׁטָר חוֹב, גּוֹבֶה מֵאוֹתוֹ אִישׁ נָכְרִי, כֵּיוָן שֶׁאֵחֲרוֹ. 

מִי שֶׁאוֹמֵר: יֵשׁ לִי כָּךְ וְכָךְ נְכָסִים בְּיַד פְּלוֹנִי כָּךְ וְכָךְ נְכָסִים בְּיַד פְּלוֹנִי, וְהָיָה מוֹנֶה וְהוֹלֵךְ אֶת שֶׁלּוֹ, וּמִתּוֹךְ כָּךְ צִוָּה וְאָמַר: תְּנוּ לִפְלוֹנִי מָאתַיִם זוּז, אֵין נוֹתְנִים לוֹ כָּל הַמָּאתַיִם זוּז מִיָּד, אֶלָּא לְפִי חֶשְׁבּוֹן מַה שֶּׁיִּקְבְּצוּ, שֶׁהֲרֵי גִּלָּה דַעְתּוֹ שֶׁמִּמַּה שֶּׁיֵּשׁ לוֹ רוֹצֶה לָתֵת לוֹ לְפִי חֶשְׁבּוֹן: 

שְׁכִיב מְרַע שֶׁאָמַר: תְּנוּ ר' זוּז לִפְלוֹנִי וְיִשָּׂא בִתִּי, הֲרֵי זֶה כְּמִי שֶׁנָּתַן לוֹ שְׁתֵּי מַתָּנוֹת, כָּל אֵיזֶה מֵהֶם שֶׁיִּרְצֶה יִקַּח. לְפִיכָךְ, אִם רָצָה לִקַּח הַמָּעוֹת וְלֹא יִשָּׂא הַבַּת, הָרְשׁוּת בְּיָדוֹ. אֲבָל אִם אָמַר: יִקַּח בִּתִּי וְיִתְּנוּ לוֹ מָאתַיִם זוּז, הֲרֵי זֶה תְּנַאי, וְלֹא זָכָה בַּמָּעוֹת אִם לֹא יִשָּׂא הַבַּת. <small>הַגָּה: הָאוֹמֵר: תְּנוּ ק' זוּז לְבִתִּי וְתִקְנֶה בָּהֶן חֲגוֹרָה, וּמֵתָה, נוֹתְנִין לְיוֹרְשֶׁיהָ, דְּהָוֵי כְּאִלּוּ אָמַר שְׁנֵי צַוָּאוֹת, וְאַף עַל פִּי שֶׁאִי אֶפְשָׁר לְקַיֵּם לִקְנוֹת בָּהֶן חֲגוֹרָה, מִכָּל מָקוֹם מַתָּנָה רִאשׁוֹנָה קַיֶּמֶת <small><small>(תְּרוּמַת הַדֶּשֶׁן סִימָן ש"ן)</small>.</small> </small> 

שְׁכִיב מְרַע שֶׁאָמַר: תְּנוּ לִפְלוֹנִי שְׁוֵה מָאתַיִם זוּז מִיֵּינִי, וְהֶחֱמִיץ קְצָת מֵהַיַּיִן, הַהֶפְסֵד לְפִי חֶשְׁבּוֹן. וְכֵן אִם אָמַר: תְּנוּ לוֹ מִדְּמֵי יֵינִי מָאתַיִם זוּז, וְנִמְכַּר וְנֶאֶבְדוּ קְצָת מֵהַמָּעוֹת, הַהֶפְסֵד לְפִי חֶשְׁבּוֹן. אֲבָל אִם אָמַר: תְּנוּ לוֹ מָאתַיִם זוּז מִיֵּינִי, בֵּין אִם הֶחֱמִיץ קְצָת מֵהַיַּיִן אוֹ נִמְכַּר וְאָבְדוּ קְצָת מֵהַמָּעוֹת, כָּל הָאַחֲרָיוּת עַל הַיּוֹרְשִׁים, וְנוֹטֵל הַמְקַבֵּל מָאתַיִם זוּז שְׁלֵמִים. וְאִם נִתְיַקֵּר, לְעוֹלָם הָרֶוַח לַיּוֹרְשִׁים בְּכָל עִנְיָן שֶׁאָמַר, וְאֵין נוֹתְנִים לוֹ אֶלָּא מָאתַיִם זוּז. וְכֵן אִם הוּזַל, הַהֶפְסֵד לַיּוֹרְשִׁים. <small>הַגָּה: נָתַן לוֹ דָּבָר מְסֻיָּם, כְּגוֹן חָבִית אַחַת בֵּין הֶחָבִיּוֹת, וְנֶאֱבַד אֶחָד מֵהֶן, הַהֶפְסֵד עַל הַמְקַבֵּל <small><small>(הָרַשְׁבָּ"א וְרַ"ן וּמָרְדְּכַי פֶּרֶק הַמְקַבֵּל וְהַמַּגִּיד פי"א דִזְכִיָּה)</small>.</small> צִוָּה לִתֵּן לְאֶחָד מָנֶה מִנְּכָסָיו, וְצִוָּה לָאַפּוֹטְרוֹפְּסִים לִבְרֹר לוֹ הַיָּפֶה, וּבֵרַר לוֹ מָנֶה יָפֶה וְנֶאֱבַד, צְרִיכִין לִתֵּן לוֹ מָנֶה אַחֵר, הוֹאִיל וְלֹא סִיֵּם הַנּוֹתֵן, רַק אָמַר לִתֵּן מִנְּכָסָיו <small><small>(בֵּית יוֹסֵף בְּשֵׁם הָרַשְׁבָּ"א)</small>.</small> </small> 

שְׁכִיב מְרַע שֶׁאָמַר: תְּנוּ לִפְלוֹנִי בַּיִת הַמַּחֲזִיק מֵאָה חָבִיּוֹת, וְלֹא נִמְצָא לוֹ בַּיִת מַחֲזִיק פָּחוֹת מִק"כ, זָכָה בְּאוֹתָהּ בַּיִת שֶׁמַּחֲזִיק ק"כ. 

שְׁכִיב מְרַע שֶׁאָמַר: תְּנוּ ת' זוּז לְבִתִּי בִּכְתֻבָּתָהּ, אוֹ לִכְתֻבָּתָהּ, אִם דֶּרֶךְ אַנְשֵׁי הָעִיר לְהוֹסִיף בְּשׁוּמַת הַנְּדוּנְיָא וְלִכְתֹּב שְׁוֵה מָנֶה בְּמָאתַיִם, אֵינָהּ נוֹטֶלֶת אֶלָּא מָאתַיִם, שֶׁהֲרֵי לֹא אָמַר ת' סְתָם. 

אִם אָמַר: מָאתַיִם זוּז לִפְלוֹנִית בִּנְדוּנְיָתָהּ, אֵין לָהֶם לָתֵת עַד שֶׁתִּנָּשֵׂא וְתִצְטָרֵךְ לְכָךְ. וְאִם מֵתָה בֵּינְתַיִם, אֵין לְיוֹרְשֶׁיהָ כְּלוּם. אֲבָל הָאוֹמֵר: תְּנוּ מָאתַיִם זוּז לִפְלוֹנִית לְנְדוּנְיָתָא, חַיָּבִים לָתֵת לָהּ מֵעַכְשָׁיו, יֹקְרָא וְזֹלָא דִידָהּ הָוֵי, וְאִם מֵתָה קֹדֶם שֶׁתִּנָּשֵׂא זָכוּ בָּהֶם יוֹרְשֶׁיהָ. <small>הַגָּה: בְּכָל אֵלּוּ אֵין חִלּוּק בֵּין שְׁכִיב מְרַע לְמַתְּנַת בָּרִיא בְּקִנְיָן <small><small>(טוּר)</small>.</small> וְיֵשׁ חוֹלְקִין בְּאֵלּוּ הַדִּינִין וּסְבִירָא לְהוּ דְּאִם אָמַר לִתֵּן לְהַשִּׂיאָהּ וּמֵתָה לָא זָכוּ בָּהֶם יוֹרְשֶׁיהָ <small><small>(מָרְדְּכַי פֶּרֶק אַף עַל פִּי)</small>,</small> וְכֵן נִרְאֶה לִי עִקָּר. וְעַיֵּן ביו"ד סִימָן רנ"ג סָעִיף ו'.</small> 

שְׁכִיב מְרַע שֶׁאָמַר: תְּנוּ לִבְנִי שֶׁקֶל בְּכָל שַׁבָּת, אוֹ שֶׁאָמַר: אַל תִּתְּנוּ לָהֶם אֶלָּא שֶׁקֶל, וְנִמְצָא שֶׁאֵינוֹ מַסְפִּיק לָהֶם אֶלָּא סֶלַע בְּכָל שַׁבָּת, נוֹתְנִים לָהֶם כָּל צָרְכָּם. וְאִם אָמַר: אִם מֵתוּ יִירְשׁוּ אֲחֵרִים תַּחְתֵּיהֶם, אֵין נוֹתְנִים לָהֶם אֶלָּא שֶׁקֶל. וְעַיֵּן בְּסִימָן רמ"ח <small>אֵימָתַי אֵין לְאַחֲרֵיהֶם כְּלוּם.</small> 

שְׁכִיב מְרַע שֶׁאָמַר: תְּנוּ מָנֶה לִפְלוֹנִי, נוֹתְנִים, בֵּין אָמַר: מָנֶה זוֹ, בֵּין אָמַר: מָנֶה סְתָם; וְהָנֵי מִלֵּי בִּמְצַוֶּה מֵחֲמַת מִיתָה, שֶׁקּוֹנֶה בַּאֲמִירָה, אוֹ בִּמְחַלֵּק כָּל נְכָסָיו לְהַרְבֵּה בְּנֵי אָדָם וְצִוָּה לָתֵת מִכְּלָלָם מָנֶה לְזֶה, דְּהָוֵי מִסְתָמָא מְצַוֶּה מֵחֲמַת מִיתָה; אֲבָל הֵיכָא דְלָא אַקְנִי אֶלָּא חַד מָנֶה בִּסְתָם, הָוֵי מַתְּנַת שְׁכִיב מְרַע בְּמִקְצַת דְּלָא קָנָה אֶלָּא בְּקִנְיָן וּבִמְיַפֶּה כֹחוֹ, וְהָכָא כֵּיוָן דְּמָנֶה אַקְנִי לֵהּ אֲפִלּוּ בְּקִנְיָן לֹא קָנָה, דְּמַטְבֵּעַ אֵינוֹ נִקְנָה בַּחֲלִיפִין, וְצָרִיךְ לְהַקְנוֹת לוֹ אַגַּב קַרְקַע אוֹ דְמָסַר מָמוֹנָא לְיַד שָׁלִישׁ מֵחַיִּים. 

יֵשׁ מִי שֶׁאוֹמֵר, שֶׁאִם אָמַר: הֲרֵינִי נוֹתֵן מָנֶה לִפְלוֹנִי, מָנֶה מַמָּשׁ דַּוְקָא קָאָמַר, וְאִי אִיתֵהּ בְּעֵינֵהּ מַמָּשׁ וְנֶאֱבַד מַרְאֵהוּ, אָבוּד. וְכֵן אִם יֵשׁ לוֹ כַּמָּה מָנִים בְּעַיִן, כָּל אֶחָד בִּפְנֵי עַצְמוֹ, וְנֶאֱבַד אֶחָד מַרְאֵהוּ, אָבוּד. וַאֲפִלּוּ אָמַר: מִנְּכָסַי. וְאִם אֵין לוֹ מָנֶה מְיֻחָד אֶלָּא ת"ק זוּז בְּבַת אַחַת, וְנֶאֱבַד מָנֶה מֵהֶם, לֹא הִפְסִיד זֶה אֶלָּא לְפִי חֶשְׁבּוֹן. וְאִם אֵין לוֹ מָעוֹת כְּלָל בְּעַיִן, וְלֹא אָמַר: מִנִּכָסַי, אִכָּא לְמֵימַר שֶׁלֹּא זָכָה מְקַבֵּל. <small>הַגָּה: דְּמָנֶה מַמָּשׁ דַּוְקָא קָאָמַר וְהָא לֵית לֵהּ <small><small>(שָׁם)</small>.</small> וְכָל שֶׁכֵּן אִם אָמַר לִתֵּן לוֹ מָעוֹת אוֹ זְהוּבִים, דְּדַוְקָא קָאָמַר, וְאִי לֵית לֵהּ הִפְסִיד אִם לֹא אָמַר מִנְּכָסַי אוֹ לָשׁוֹן אַחֵר שֶׁמַּשְׁמָע כְּמוֹ נְכָסַי <small><small>(מַהֲרִי"ק שֹׁרֶשׁ צ"ד וּתְשׁוּבַת רַמְבַּ"ן סִימָן ס"ב)</small>.</small> </small> 

שְׁכִיב מְרַע שֶׁאָמַר: הַלְוָאָתִי אוֹ פִקְדוֹנִי שֶׁבְּיַד פְּלוֹנִי תְּנוּ לִפְלוֹנִי, דְּבָרָיו קַיָּמִים וְאֵין צָרִיךְ מַעֲמַד שְׁלָשְׁתָּן. וְכֵן אִם אָמַר: שְׁטָר חוֹב שֶׁיֵּשׁ לִי עַל פְּלוֹנִי תְּנוּ לִפְלוֹנִי, זָכָה בַּמֶּה שֶׁיֵּשׁ בַּשְּׁטָר, וּכְאִלּוּ כָּתַב וּמָסַר, אַף עַל פִּי שֶׁלֹּא מָשַׁךְ הַשְּׁטָר, וְאֵין הַיּוֹרֵשׁ יָכוֹל לִמְחֹל שְׁטָר שֶׁנִּתַּן בְּמַתְּנַת שְׁכִיב מְרַע. וְהָא דְּאַמְרִינָן שֶׁזָּכָה בַּחוֹב, בְּשֶׁלֹּא שִׁיֵּר כְּלוּם, שֶׁאִם לֹא כֵּן הָוְיָא לָהּ מַתְּנַת שְׁכִיב מְרַע בְּמִקְצַת וְלֹא קַנְיָא אֶלָּא אִם כֵּן הִקְנָה לוֹ בְּקִנְיָן וּבִמְיַפֶּה כֹּחוֹ אוֹ שֶׁהוּא מְצַוֶּה מֵחֲמַת מִיתָה. <small>וְיֵשׁ אוֹמְרִים הָא דִּשְׁכִיב מְרַע יָכוֹל לְהַקְנוֹת הַלְוָאָה שֶׁלּוֹ שֶׁבְּיַד אֲחֵרִים, הַיְנוּ בְּהַלְוָאָה שֶׁיֵּשׁ לוֹ בְּיַד יִשְׂרָאֵל, אֲבָל לֹא הַלְוָאָה שֶׁיֵּשׁ לוֹ בְּיַד גּוֹי. וַאֲפִלּוּ יֵשׁ לוֹ מַשְׁכּוֹן אוֹ שְׁטָר מִן הַגּוֹי יֵשׁ לְהִסְתַּפֵּק אִם יוּכַל לְהַקְנוֹת <small><small>(מָרְדְּכַי פֶּרֶק מִי שֶׁמֵּת וְהַגָּהוֹת מַיי' פ"י דִּזְכִיָּה וּמַהֲרַ"ם פַּדָּוואָה סִימָן נ"ו)</small></small> וְכֵן נִרְאֶה לִי לְהוֹרוֹת:</small> 

שְׁכִיב מְרַע שֶׁאָמַר: יָדוּר פְּלוֹנִי בְּבַיִת זֶה, יֹאכַל פְּלוֹנִי פֵּרוֹת דֶּקֶל זֶה, לֹא אָמַר כְּלוּם, שֶׁלֹּא הִקְנָה לָהֶם דָּבָר שֶׁיֵּשׁ בּוֹ מַמָּשׁ, שֶׁהַדִּירָה וְהָאֲכִילָה וְכַיּוֹצֵא בָּהֶם הֲרֵי הֵם כְּדִבּוּר וּכְשֵׁנָה שֶׁאֵין נִקְנִים. אֲבָל אִם אָמַר: תְּנוּ בַּיִת לִפְלוֹנִי כְּדֵי שֶׁיָּדוּר בּוֹ עַד זְמַן פְּלוֹנִי, אוֹ תְּנוּ דֶּקֶל זֶה לִפְלוֹנִי כְּדֵי שֶׁיֹּאכַל פֵּרוֹתָיו, דְּבָרָיו קַיָּמִים, שֶׁהֲרֵי הִקְנָה לָהֶם הַגּוּף לְפֵרוֹת, וְהַגּוּף דָּבָר שֶׁיֵּשׁ בּוֹ מַמָּשׁ. וְכֵן כָּל כַּיּוֹצֵא בְּזֶה. 

צִוָּה שֶׁיִּתְּנוּ דֶּקֶל לִפְלוֹנִי, וְהִנִּיחַ שְׁנֵי חֲצָאֵי דֶקֶל, יִטְּלֵם, שֶׁלַּזֶּה נִתְכַּוֵּן וְהֵם שֶׁקָּרָא דֶקֶל. <small>וַאֲפִלּוּ יֵשׁ לוֹ דְּקָלִים שְׁלֵמִים, יְכוֹלִין יוֹרְשִׁין לוֹמַר שֶׁלַּזֶּה נִתְכַּוֵּן <small><small>(טוּר)</small>.</small> </small> 

שְׁכִיב מְרַע שֶׁאָמַר: תְּנוּ מָאתַיִם זוּז לַעֲנִיִּים, אוֹ סֵפֶר תּוֹרָה לְבֵית הַכְּנֶסֶת, יִתְּנוּ בְּמָקוֹם שֶׁהוּא רָגִיל. הָיָה רָגִיל בִּשְׁתַּיִם, יִתְּנוּ לְכָל אֶחָד וְאֶחָד, וְנִתְבָּאֵר בְּטוּר י"ד סִימָן רנ"ח: 

שְׁכִיב מְרַע שֶׁאָמַר: נְכָסַי לִפְלוֹנִי וּפְלוֹנִי, חוֹלְקִים בְּשָׁוֶה אֲפִלּוּ הֵם מֵאָה. אָמַר: נְכָסַי לִפְלוֹנִי וּלְבָנָיו, חוֹלְקִים, אוֹתוֹ פְּלוֹנִי נוֹטֵל מֶחֱצָה, וְכָל הַבָּנִים מֶחֱצָה. אָמַר: לִפְלוֹנִי וּפְלוֹנִי וְלִבְנֵי פְלוֹנִי, נוֹטְלִים בְּנֵי פְלוֹנִי מֶחֱצָה, וּשְׁנַיִם הָרִאשׁוֹנִים מֶחֱצָה. <small><small>(יַחֲלֹק פְּלוֹנִי בִּנְכָסַי, יִטֹּל מֶחֱצָה)</small>.</small> תְּנוּ חֵלֶק לִפְלוֹנִי בִּנְכָסַי, יִטּוֹל אֶחָד מִשִּׁשָּׁה עָשָׂר. וְיֵשׁ מִי שֶׁהוֹרָה, שֶׁיִּטֹּל רְבִיעַ הַנְּכָסִים. <small>הַגָּה: וְאִם אָמַר: יִטֹּל פְּלוֹנִי חֵלֶק בִּנְכָסַי, וְהוּא שְׁכִיב מְרַע וּמְחַלֵּק נְכָסָיו לְבָנָיו, נוֹטֵל חֵלֶק כְּאֶחָד מִן הַבָּנִים <small><small>(טוּר)</small>.</small> מִי שֶׁנָּתַן נְכָסָיו לְבָנָיו וּלְבִתּוֹ, נוֹטֶלֶת חֵלֶק כְּאֶחָד מֵהֶן. וְאִם הִתְנָה שֶׁאִם יַשִּׂיאוּהָ אוֹ תִּנָּשֵׂא בְעַצְמָהּ תִּטֹּל נְדוּנְיָתָהּ וְתִסְתַּלֵּק, דְּבָרָיו קַיָּמִין. וְאִם הִשִּׂיאוּהָ אֶחָד מִן הָאַחִין וּפָסַק לָהּ פָּחוֹת מִן חֵלֶק הַמַּגִּיעַ לָהּ, לָאו כָּל כְּמִינֵהּ, שֶׁלֹּא הִתְנָה אֶלָּא יַשִּׂיאוּהָ בָּנָיו בְּיַחַד אוֹ תִּנָּשֵׂא בְעַצְמָהּ, אֲבָל לֹא אֶחָד מֵהֶן <small><small>(תְּשׁוּבַת רַשְׁבָּ"א אֶלֶף מ"ג)</small>.</small> </small> 

שְׁכִיב מְרַע שֶׁאָמַר: תְּנוּ חֵלֶק לִפְלוֹנִי בְּבוֹר הַיַּיִן שֶׁיֵּשׁ לִי, יִטֹּל רְבִיעַ הַיַּיִן. אָמַר: תְּנוּ לוֹ בּוֹ חֵלֶק לְחָבִיּוֹת, הֲרֵי מִעֵט, וְיִטֹּל שְׁמִינִית הַיַּיִן. אָמַר: תְּנוּ לוֹ בּוֹ לִקְדֵרָה, נוֹטֵל חֵלֶק שְׁנֵים עָשָׂר מִן הַיַּיִן. אָמַר: תְּנוּ לוֹ בּוֹ לְטָפִיחַ <small><small>(פֵּרוּשׁ, כְּלִי קָטָן לִשְׁתּוֹת בּוֹ)</small>,</small> נוֹטֵל חֵלֶק מִשִּׁשָּׁה עָשָׂר מֵהַיַּיִן שֶׁבַּבּוֹר, שֶׁהֲרֵי גִלָּה דַעְתּוֹ שֶׁלְּחֵלֶק מוּעָט נִתְכַּוֵּן. וְאֵין לְמֵדִים מֵהַשִּׁעוּרִים הָאֵלּוּ לְדִין אַחֵר. <small>הַגָּה: וְיֵשׁ אוֹמְרִים דִּבְכֻלָּן אֵין לוֹ חֵלֶק אֶלָּא כָּל שֶׁהוּא <small><small>(טוּר בְּשֵׁם ר"י וְהָרֹא"שׁ)</small>.</small> וְכָל זֶה דַּוְקָא <small><small>(אָמְרִינָן)</small></small> בְּמַתָּנָה, אֲבָל בְּמֶכֶר אָמְרִינָן בְּכִי הַאי גַוְנָא הַדָּמִים מוֹדִיעִים <small><small>(הַמַּגִּיד פי"א דִזְכִיָּה ונ"י בְשֵׁם הָרַ"ן)</small>.</small> </small> 

שְׁכִיב מְרַע שֶׁצִּוָּה לָתֵת מַתָּנָה לְעֻבָּר שֶׁבִּמְעִי אִמּוֹ, אִם הוּא בְּנוֹ, זָכָה הָעֻבָּר, מִפְּנֵי שֶׁדַּעְתּוֹ שֶׁל אָדָם קְרוֹבָה אֵצֶל בְּנוֹ, כְּמוֹ שֶׁנִּתְבָּאֵר בְּסִימָן ר"י. 

אָמַר: אִם תֵּלֵד אִשְׁתִּי זָכָר, יִטֹּל מָנֶה, וְאִם נְקֵבָה מָאתַיִם, וְיָלְדָה זָכָר, נוֹטֵל מָנֶה. יָלְדָה נְקֵבָה, נוֹטֶלֶת מָאתַיִם. יָלְדָה זָכָר וּנְקֵבָה, הַזָּכָר נוֹטֵל מָנֶה, וְהַנְּקֵבָה מָאתַיִם. יָלְדָה טֻמְטוּם וְאַנְדְּרוֹגֵינוֹס, נוֹטֵל בְּפָחוֹת שֶׁבִּשְׁנֵיהֶם. וְאִם נִקְרַע וְאַחַר כָּךְ נִמְצָא זָכָר, יִטֹּל מָנֶה: 

אָמַר: אִם תֵּלֵד אִשְׁתִּי זָכָר, יִנָּתֵן לוֹ שְׁנֵי שְׁלִישֵׁי מָמוֹנִי, וּלְאָחִי הַשְּׁלִישׁ. וְאִם תֵּלֵד נְקֵבָה, יִנָּתֵן לָהּ שְׁלִישׁ מָמוֹנִי, וּלְאָחִי שְׁנֵי שְׁלִישִׁים, וְיָלְדָה זָכָר וּנְקֵבָה, נִתְבַּטְּלָה הַמַּתָּנָה שֶׁנָּתַן לְאָחִיו, וְחוֹזֵר הַדָּבָר לְדִין תּוֹרָה, וְהַכֹּל לַבֵּן. 

שְׁכִיב מְרַע שֶׁאָמַר: נְכָסַי לְטוּבְיָּה, וּמֵת, וּבָא אֶחָד שֶׁשְּׁמוֹ טוּבְיָּה וְאָמַר: אֲנִי הוּא, נוֹטְלָן <small>וַאֲפִלּוּ אִם יֵשׁ טוֹבִיָּה אַחֵר שֶׁרָאוּי לְהִסְתַּפֵּק בּוֹ, אֵין מַמְתִּינִין לוֹ <small><small>(טוּר)</small>.</small> </small> וְאִם הֻחְזַק שְׁמוֹ רַב טוֹבִיָּה, אֵינוֹ נוֹטְלָן. וְאִם הָיָה הַשְּׁכִיב מְרַע גַּס בּוֹ וְקוֹרֵא אוֹתוֹ בִּשְׁמוֹ, נוֹטְלָן. בָּאוּ שְׁנַיִם לִתְבֹּעַ וְכָל אֶחָד מֵהֶם הֻחְזַק שְׁמוֹ טוֹבִיָּה, אִם הָיָה אֶחָד מֵהֶם תַּלְמִיד חָכָם, תַּלְמִיד חָכָם קוֹדֵם. <small>אֶלָּא אִם כֵּן יָדוּעַ שֶׁדַּעְתּוֹ יוֹתֵר קְרוֹבָה עַל שְׁכֵנוֹ אוֹ קְרוֹבוֹ שֶׁשְּׁמוֹ כָּךְ <small><small>(טוּר)</small>.</small> </small> אֵין בָּהֶם תַּלְמִיד חָכָם, וְהָיָה אֶחָד מֵהֶן שָׁכֵן אוֹ קָרוֹב, הוּא קוֹדֵם. הָיָה אֶחָד שָׁכֵן וְאֶחָד קָרוֹב, שָׁכֵן קוֹדֵם. שְׁנֵיהֶם קְרוֹבִים אוֹ שְׁנֵיהֶם שְׁכֵנִים אוֹ שְׁנֵיהֶם תַּלְמִידֵי חֲכָמִים, יַעֲשׂוּ הַדַּיָּנִים כְּמוֹ שֶׁיֵּרָאֶה לָהֶם, כָּל מִי שֶׁדַּעְתָּם נוֹטָה שֶׁעַל זֶה אָמַר נוֹתְנִים לוֹ. וְכֵן אִם הָיוּ רַבִּים. <small>וְהַאי שָׁכֵן, לֹא בְּשָׁכֵן הַדָּר אֶצְלוֹ, אֶלָּא בְּשָׁכֵן חֲבֵרוֹ הָרָגִיל אֶצְלוֹ בְּמַשָּׂא וּמַתָּן <small><small>(טוּר)</small>.</small> וְהָא דְאוֹמְדִין דַּעַת הַנּוֹתֵן, הַיְנוּ דַּוְקָא בְּנוֹתֵן לָהֶם מַתָּנָה, אֲבָל אִם אָמַר שֶׁחַיָּב לְטוֹבִיָּה וּבָאוּ שְׁנַיִם שָׁוִין, יַחֲלֹקוּ בְּיַחַד, דְּהָא לֵיכָּא אֻמְדָּנָא מֵאַחַר שֶׁחַיָּב לָהֶן <small><small>(רַ"ן פֶּרֶק הַכּוֹתֵב)</small>.</small> </small> 

שְׁכִיב מְרַע שֶׁצִּוָּה וְאָמַר: אַל תִּסְפְּדוּהוּ, אֵין סוֹפְדִין אוֹתוֹ. אָמַר: אַל תִּקְבְּרוּהוּ מִנְּכָסָיו, אֵין שׁוֹמְעִין לוֹ, אֶלָּא כּוֹפִין אֶת הַיּוֹרְשִׁים לְקָבְרוֹ מִנְּכָסָיו. 

מִי שֶׁנָּתַן מִמָּמוֹנוֹ מַתָּנוֹת הַרְבֵּה, וְשִׁיֵּר מְעַט לְיוֹרְשָׁיו, הַיּוֹרְשִׁים חַיָּבִים לְקָבְרוֹ. <small>מִי שֶׁאָמַר: מָנֶה לִפְלוֹנִי בְּנִי, וְלֹא יִירַשׁ, וּמָנֶה לִפְלוֹנִי בְּנִי וְיִירַשׁ, וְהָיוּ לוֹ נְכָסִים הַרְבֵּה, וְאֵין לוֹ רַק אֵלּוּ הַשְּׁנֵי בָּנִים, הַשֵּׁנִי יוֹרֵשׁ הַכֹּל, וְאֵין לָרִאשׁוֹן רַק הַמָּנֶה שֶׁנָּתַן לוֹ <small><small>(טוּר בְּשֵׁם ת' הָרֹא"שׁ סוֹף כְּלָל פ"ב)</small>.</small> </small> 

שִׁטְרֵי צַוָּאָה הָעוֹלִים בְּעַרְכָּאוֹת שֶׁל גּוֹיִים, כְּשֵׁרִים. 

מִי שֶׁאָמַר: נְכָסַי לִבְנֵי שִׁמְעוֹן הַזְּכָרִים, אִם יִהְיוּ לוֹ, וְאִם לֹא יִהְיוּ לוֹ, יִהְיוּ לִבְנֵי נַפְתָּלִי הַזְּכָרִים, וְיָרְדוּ מִיָּד בְּנֵי נַפְתָּלִי לִנְכָסִים, וְאַחַר פְּטִירַת הַמְצַוֶּה הָיוּ בָּנִים זְכָרִים לְשִׁמְעוֹן, לָא זָכוּ בְּמַתָּנָה זוֹ, לֹא אֵלּוּ וְלֹא אֵלּוּ, אֶלָּא הַנְּכָסִים חוֹזְרִים לַיּוֹרֵשׁ. <small>הַגָּה: מִי שֶׁנָּתַן לַחֲבֵרוֹ לָדוּר בְּבַיִת אֶחָד מִבָּתִּים שֶׁלּוֹ, וְכָתַב שֶׁהַמְקַבֵּל יוּכַל לְבָרֵר אֵיזֶה בַּיִת שֶׁיִּרְצֶה הֵן מִבָּתִּים הַתַּחְתּוֹנִים הֵן מִבָּתִּים הָעֶלְיוֹנִים, יוּכַל לְבָרֵר אַף מִבָּתִּים הָאֶמְצָעִים, שֶׁלֹּא כָּתַב לוֹ רַק לְיַפּוֹת כֹּחוֹ <small><small>(בֵּית יוֹסֵף בְּשֵׁם הָרַשְׁבָּ"א)</small>.</small> אִם כָּתְבוּ הָעֵדִים כָּל הַצַּוָּאָה בְּיַחַד, וּבָא אֶחָד מִמְּקַבְּלֵי מַתָּנוֹת וּבִקֵּשׁ שֶׁיִּכְתְּבוּ לוֹ צַוָּאָתוֹ לְבַד, אִם רוֹצִים הָעֵדִים יְכוֹלִין לַעֲשׂוֹת אֲבָל אֵינָן מְחֻיָּבִים. וְאִם רוֹצִים מְעִידִים לִפְנֵי בֵית דִּין וְהֵן מְפַרְסְמִין זְכוּתוֹ <small><small>(תְּשׁוּבַת רַמְבַּ"ן סִימָן פ"ג)</small>.</small> </small> 


Siman 254

אַף עַל פִּי שֶׁמַּתְּנַת שְׁכִיב מְרַע אֵינָהּ צְרִיכָה קִנְיָן, אִם בִּקֵּשׁ שֶׁיִּקְנוּ מִמֶּנּוּ, קוֹנִים אֲפִלּוּ בְּשַׁבָּת, שֶׁזֶּה הַקִּנְיָן אֵינוֹ צָרִיךְ. וְיֵשׁ אוֹמְרִים שֶׁאֲפִלּוּ אִם יֵשׁ נַפְקוּתָא בַּקִּנְיָן, כְּגוֹן שֶׁכּוֹתֵב כָּל נְכָסָיו וּמְפָרֵשׁ שֶׁלֹּא יַחֲזֹר בּוֹ אִם יַעֲמֹד, קוֹנִים בְּשַׁבָּת. <small>הַגָּה: וְיֵשׁ אוֹמְרִים דַּאֲפִלּוּ מַתָּנָה בְּמִקְצַת דִּצְרִיכָה קִנְיָן, אַף עַל פִּי שֶׁנִּרְאֶה שֶׁאֵינוֹ נוֹתֵן מִדְּאָגַת מִיתָה, הוֹאִיל וְאֵינוֹ <small><small>(נוֹתֵן)</small></small> כֻּלָּם, אֲפִלּוּ הָכִי קוֹנִים מִמֶּנּוּ בְּשַׁבָּת <small><small>(רַשְׁבָּ"ם פֶּרֶק מִי שֶׁמֵּת)</small>.</small> וְיֵשׁ חוֹלְקִים בְּזֶה <small><small>(טוּר בְּשֵׁם הָרֹא"שׁ)</small>.</small> </small> 


Siman 255

שְׁכִיב מְרַע שֶׁאוֹמֵר: יֵשׁ לִי מָנֶה בְּיַד פְּלוֹנִי, כּוֹתְבִין הָעֵדִים: כָּךְ וְכָךְ צִוָּה פְלוֹנִי, אַף עַל פִּי שֶׁאֵין יוֹדְעִים אִם אֱמֶת הוּא אוֹמֵר. לְפִיכָךְ, כֶּשֶׁבָּאִים יוֹרְשָׁיו לִגְבּוֹת, צְרִיכִים לְהָבִיא רְאָיָה. 

שְׁכִיב מְרַע שֶׁאָמַר: מָנֶה לִפְלוֹנִי בְּיָדִי, אִם אָמַר: תְּנוּ, נוֹתְנִים. לֹא אָמַר: תְּנוּ, אֵין נוֹתְנִין, שֶׁמָּא לֹא אָמַר מָנֶה יֵשׁ לוֹ לִפְלוֹנִי בְּיָדִי, אֶלָּא כְּדֵי שֶׁלֹּא יֹאמְרוּ עַל יוֹרְשָׁיו שֶׁיֵּשׁ לָהֶם מָמוֹן. לְפִיכָךְ, אִם אָמַר זֶה דֶרֶךְ הוֹדָאָה, וְלֹא הָיָה שָׁם חֲשַׁשׁ הַעֲרָמָה, נוֹתְנִים, אַף עַל פִּי שֶׁלֹּא אָמַר: תְּנוּ. וְכֵן אִם הוֹדָה בִּכְתָב יָדוֹ שֶׁכָּל נְכָסָיו הֵם שֶׁל פְּלוֹנִי, הָוְיָא הוֹדָאָה, וְלֹא אַמְרִינָן בְּכִי הָא אָדָם עָשׂוּי שֶׁלֹּא לְהַשְׁבִּיעַ אֶת בָּנָיו. 

הַמַּקְדִישׁ כָּל נְכָסָיו, אֵינוֹ נֶאֱמָן לוֹמַר אַחַר שֶׁהִקְדִּישׁ: חוֹב לִפְלוֹנִי עָלַי, אוֹ כְּלִי זֶה שֶׁל פְּלוֹנִי הוּא, שֶׁמָּא יַעֲשׂוּ קְנוּנְיָא עַל הַהֶקְדֵּשׁ. וַאֲפִלּוּ הָיָה שְׁטָר בְּיַד בַּעַל חוֹב, אֵינוֹ גוֹבֶה עַל פִּי הוֹדָאָתוֹ אֶלָּא כְּדֶרֶךְ שֶׁגּוֹבֶה כָּל בַּעַל חוֹב. בַּמֶּה דְּבָרִים אֲמוּרִים, בְּבָרִיא. אֲבָל חוֹלֶה שֶׁהִקְדִּישׁ כָּל נְכָסָיו, וְאָמַר בְּשָׁעָה שֶׁהִקְדִּישׁ: מָנֶה לִפְלוֹנִי בְּיָדִי, נֶאֱמָן, שֶׁאֵין אָדָם עוֹשֶׂה הַעֲרָמָה עַל הַהֶקְדֵּשׁ בִּשְׁעַת מִיתָתוֹ וְחוֹטֵא לַאֲחֵרִים, שֶׁהֲרֵי הוּא הוֹלֵךְ לָמוּת. לְפִיכָךְ, אִם אָמַר: תְּנוּ אוֹתָהּ, נוֹטֵל בְּלֹא שְׁבוּעָה. וְאִם לֹא אָמַר תְּנוּ, אֵין נוֹתְנִין, אֶלָּא אִם כֵּן הָיָה בְיָדוֹ שְׁטָר מְקֻיָּם הֲרֵי זֶה נוֹטֵל מֵהַהֶקְדֵּשׁ מִפְּנֵי הַצַּוָּאָה. וְאִם אַחַר שֶׁהִקְדִּישׁ אָמַר: תְּנוּ, אֵין שׁוֹמְעִין לוֹ, אֶלָּא הֲרֵי הוּא כִּשְׁאָר בַּעֲלֵי חוֹבוֹת, אִם נִתְקַיֵּם שְׁטָרוֹ נִשְׁבָּע וְגוֹבֶה מֵהַפּוֹדֶה, לֹא מֵהַהֶקְדֵּשׁ. 

אָמַר: מָנֶה לִפְלוֹנִי בְּיָדִי, וְאָמְרוּ יְתוֹמִים: פָּרַעְנוּ, אֵינָם נֶאֱמָנִים, שֶׁהֲרֵי לֹא אָמַר תְּנוּ, וּמִנַּיִן יָדְעוּ שֶׁחַיָּבִים לִתֵּן. אֲבָל אִם אָמַר: תְּנוּ, וְאָמְרוּ יְתוֹמִים: פָּרַעְנוּ, נֶאֱמָנִים, וְנִשְׁבָּעִים שְׁבוּעַת הֶסֵת שֶׁפָּרְעוּ. <small>וְיֵשׁ אוֹמְרִים דִּבְכָל עִנְיָן נֶאֱמָנִים לוֹמַר: פָּרַעְנוּ <small><small>(טוּר בְּשֵׁם הָרַאֲבַ"ד והר"ר יְשַׁעְיָה)</small>.</small> </small> 

שְׁכִיב מְרַע שֶׁהוֹדָה שֶׁיֵּשׁ לִפְלוֹנִי בְּיָדוֹ מָנֶה, וְאָמְרוּ יְתוֹמִים: חָזַר וְאָמַר לָנוּ אָבִינוּ: פְּרַעְתִּיו, נֶאֱמָנִים, וְנִשְׁבָּעִים עַל זֶה הֶסֵת. אֲבָל אִם אָמַר: תְּנוּ, וְאָמְרוּ יְתוֹמִים: חָזַר וְאָמַר לָנוּ אָבִינוּ: פְּרַעְתִּיו, אֵינָם נֶאֱמָנִים. 

צִוָּה מֵחֲמַת מִיתָה לָתֵת מָנֶה לְשִׁמְעוֹן, וָמֵת, וּמָכְרוּ הַיּוֹרְשִׁים כָּל הַנְּכָסִים, שֶׁלֹּא מָצָא שִׁמְעוֹן לִגְבּוֹת אֶת שֶׁלּוֹ, גּוֹבֶה מֵהַלָּקוֹחוֹת, וְאֵין הַיּוֹרְשִׁין נֶאֱמָנִים לוֹמַר: פְּרַעְנוּהוּ, כֵּיוָן שֶׁשְּׁטָר הַצַּוָּאָה יוֹצֵא מִתַּחַת יָדוֹ. אֲבָל אִם אֵין כְּתַב הַצַּוָּאָה יוֹצֵא מִתַּחַת יָדוֹ, נֶאֱמָנִים לוֹמַר: פָּרַעְנוּ. וְאִם אוֹמְרִים שֶׁלֹּא פְּרָעוּהוּ, חוֹשְׁשִׁים לִקְנוּנְיָא. 

רָאָה שֶׁהִטְמִין אָבִיו מָעוֹת וְאָמַר: שֶׁל פְּלוֹנִי הֵם אוֹ שֶׁל הֶקְדֵּשׁ הֵם; אִם כְּמוֹסֵר דְּבָרָיו בִּלְשׁוֹן צַוָּאָה, דְּבָרָיו קַיָּמִים; וְאִם כְּמַעֲרִים שֶׁלֹּא יַחֲזִיקוּהוּ בְּעָשִׁיר, אֵין צָרִיךְ לְקַיֵּם דְּבָרָיו. 

בָּא אֶחָד וְאָמַר: רָאִיתִי אֶת אָבִיךָ שֶׁהִטְמִין מָעוֹת וְאָמַר: שֶׁל פְּלוֹנִי הֵם, אוֹ שֶׁל הֶקְדֵּשׁ הֵם; אִם הֵם טְמוּנִים בְּמָקוֹם שֶׁהַמַּגִּיד הָיָה יָכוֹל לִטְּלָם, נֶאֱמָן; וְאִם לָאו, אֵינוֹ נֶאֱמָן. 

הָיָה פִקָּדוֹן בְּיַד אֲבִיהֶם וְאֵינוֹ יוֹדֵע הֵיכָן הִנִּיחוֹ, וְאָמְרוּ לוֹ בַּחֲלוֹם: כָּךְ וְכָךְ הֵם וּבְמָקוֹם פְּלוֹנִי הֵם, וְשֶׁל פְּלוֹנִי הֵם, אוֹ שֶׁל מַעֲשֵׂר שֵׁנִי הֵם, וּמְצָאָם בַּמָּקוֹם שֶׁנֶּאֱמַר לוֹ וּבַמִּנְיָן שֶׁנֶּאֱמַר לוֹ, דִּבְרֵי חֲלוֹמוֹת לֹא מַעֲלִין וְלֹא מוֹרִידִין, אֶלָּא הֲרֵי הֵם שֶׁלּוֹ: 


Siman 256

גֵּר שֶׁיֵּשׁ לוֹ בֵּן שֶׁאֵין הוֹרָתוֹ בִּקְדֻשָּׁה, הוֹאִיל וְאֵינוֹ יוֹרְשׁוֹ כָּךְ אֵינוֹ יָכוֹל לִתֵּן לוֹ נְכָסָיו בְּמַתְּנַת שְׁכִיב מְרַע, לֹא כֻּלָּן וְלֹא מִקְצָתָן, שֶׁלְּשׁוֹן יְרֻשָּׁה וּמַתָּנָה לְגַבֵּי יוֹרֵשׁ אֶחָד הֵם. וְאִם תֹּאמַר יִקְנֶה, נִמְצָא זֶה יוֹרֵשׁ אֶת אָבִיו; לְפִיכָךְ, אִם נָתַן לְגֵר מִשְּׁאָר הַגֵּרִים, מַתְּנָתוֹ קַיֶּמֶת. <small>הַגָּה: וְיֵשׁ אוֹמְרִים דְּלָא יוּכַל לִתֵּן לְשׁוּם אָדָם בְּמַתְּנַת שְׁכִיב מְרַע, כִּי אִם דֶּרֶךְ הוֹדָאָה <small><small>(טוּר בְּשֵׁם הָרֹא"שׁ ונ"י בְּשֵׁם הָרַשְׁבָּ"א)</small>,</small> וְכֵן נִרְאָה עִקָּר. יֵשׁ אוֹמְרִים אַף עַל גַּב דְּמַתְּנַת שְׁכִיב מְרַע שֶׁל גֵּר אֵינוֹ כְּלוּם, מִכָּל מָקוֹם אָמְרִינָן בּוֹ מִצְוָה לְקַיֵּם דִּבְרֵי הַמֵּת, אִם הוּא בְּדֶרֶךְ שֶׁנִּתְבָּאֵר סוֹף סִימָן רנ"ב <small><small>(מָרְדְּכַי פ"ק דְּגִיטִּין וְרַ"ן)</small>.</small> וְיֵשׁ חוֹלְקִין <small><small>(טוּר בְּשֵׁם הָרֹא"שׁ כְּלָל ט"ו וּמָרְדְּכַי פֶּרֶק מִי שֶׁמֵּת)</small>.</small> וּשְׁתוּקִי יֵשׁ לוֹ דִּין גֵּר לְעִנְיַן מַתְּנַת שְׁכִיב מְרַע. וְהוֹאִיל וְאִכָּא פְּלֻגְתָּא דְרַבְּוָתָא, דָּיְנִינָן דִּין הַמּוֹצִיא מֵחֲבֵרוֹ עָלָיו הָרְאָיָה; וְאִם שְׁנַיִם מֻחְזָקִין, חוֹלְקִין <small><small>(תְּרוּמַת הַדֶּשֶׁן סִימָן שנ"ב)</small>.</small> </small> 

נָתַן הַגֵּר מַתָּנָה לִבְנוֹ שֶׁהוֹרָתוֹ שֶׁלֹּא בִּקְדֻשָּׁה, וְצִוָּה שֶׁיִּתֵּן בְּנוֹ מָנֶה לִיתוֹמָה פְּלוֹנִית, אַף עַל פִּי שֶׁאֵין מַתָּנָה זוֹ כְּלוּם, זָכָה הַבֵּן בַּמָּנֶה שֶׁל יְתוֹמָה לַיְתוֹמָה: 

שְׁכִיב מְרַע שֶׁהוֹדָה שֶׁיֵּשׁ לִפְלוֹנִי אֶצְלוֹ כָּךְ וְכָךְ תְּנוּהוּ לוֹ, הוֹדָאָתוֹ הוֹדָאָה. וַאֲפִלּוּ הוֹדָה הַגֵּר לִבְנוֹ שֶׁאֵין הוֹרָתוֹ בִּקְדֻשָּׁה, אוֹ לְגוֹי, נוֹתְנִים לוֹ. אֲבָל שְׁכִיב מְרַע שֶׁצִּוָּה לָתֵת לְגוֹי מַתָּנָה, אֵין שׁוֹמְעִין לוֹ, שֶׁזֶּה כְּמִי שֶׁצִּוָּה לַעֲבֹר עֲבֵרָה מִנְּכָסָיו. 

אָמַר: פְּלוֹנִי עַבְדִּי עֲשׂוּ אוֹתוֹ בֶּן חוֹרִין, אוֹ שֶׁאָמַר: עָשִׂיתִי אוֹתוֹ בֶּן חוֹרִין, אוֹ הֲרֵי הוּא בֶּן חוֹרִין, כּוֹפִין אֶת הַיּוֹרְשִׁין וּמְשַׁחְרְרִים אוֹתוֹ. אָמַר: פְּלוֹנִית שִׁפְחָתִי עֲשׂוּ לָהּ קוֹרַת רוּחַ, עוֹשִׂין לָהּ קוֹרַת רוּחַ, וְאֵינָה עוֹבֶדֶת אֶלָּא עֲבוֹדָה שֶׁהִיא רוֹצָה בָּהּ מִכָּל הָעֲבוֹדוֹת הַיְדוּעוֹת לַעֲבָדִים בְּאוֹתוֹ מָקוֹם. <small>וְיֵשׁ אוֹמְרִים שֶׁאִם רוֹצָה, כּוֹפִין אוֹתָם לְשַׁחְרְרָהּ <small><small>(טוּר בְּשֵׁם רַשִׁ"י וְהָרֹא"שׁ)</small>.</small> וְעַיֵּן בְּיוֹרֶה דֵעָה סִימָן רס"ז <small><small>(סָעִיף ע"ז)</small>.</small> </small> 


Siman 257

הַכּוֹתֵב נְכָסָיו לִבְנוֹ לְאַחַר מוֹתוֹ, הֲרֵי הַגּוּף שֶׁל בֵּן מִזְּמַן הַשְּׁטָר, וְהַפֵּרוֹת לָאָב עַד שֶׁיָּמוּת, לְפִיכָךְ, הָאָב אֵינוֹ יָכוֹל לִמְכֹּר מִפְּנֵי שֶׁהֵם נְתוּנִים לַבֵּן, וְהַבֵּן אֵינוֹ יָכוֹל לִמְכֹּר מִפְּנֵי שֶׁהֵם בִּרְשׁוּת הָאָב. <small>הַגָּה: הַמַּקְדִּישׁ קַרְקַע מֵהַיּוֹם וּלְאַחַר מוֹתוֹ, אוֹ לְאַחַר שְׁלֹשִׁים יוֹם, לֹא קַדִּישׁ כְּלָל, דְּהָא אִי אֶפְשָׁר לוֹמַר גּוּף מֵהַיּוֹם וּפֵרוֹת לְאַחַר זְמַן, דְּהָא קָא אָכִיל פֵּרוֹת שֶׁל הֶקְדֵּשׁ <small><small>(תְּשׁוּבַת רַשְׁבָּ"א סִימָן תקס"ג)</small></small> הַכּוֹתֵב כָּל נְכָסָיו לְאֶחָד מֵהַיּוֹם וּלְאַחַר מִיתָה, צָרִיךְ לְמָכְרָן וְלִקְנוֹת בִּדְמֵיהֶן קַרְקַע וְלֶאֱכֹל מֵהֶן פֵּרוֹת, כְּדִין בַּעַל בִּנְכְסֵי אִשְׁתּוֹ, אֶלָּא אִם כֵּן הִתְנָה לַעֲשׂוֹת בִּנְכָסָיו כָּל יְמֵי חַיָּיו כְּפִי מַה שֶּׁיִּרְצֶה <small><small>(נִמּוּקֵי יוֹסֵף פֶּרֶק י"נ)</small>.</small> </small> 

מֵת הָאָב וְהִנִּיחַ פֵּרוֹת הַמְחֻבָּרִים לַקַּרְקַע, הֲרֵי הֵן שֶׁל בֵּן, מִפְּנֵי שֶׁדַּעְתּוֹ שֶׁל אָדָם קְרוֹבָה אֵצֶל בְּנוֹ. הָיוּ תְּלוּשִׁים אוֹ שֶׁהִגִּיעוּ לִבָּצֵר, הֲרֵי הֵם שֶׁל יוֹרְשִׁים. <small>הַגָּה: מָכַר הַבֵּן כֹּחוֹ לְאַחֵר, אֵין לַמְּקַבֵּל אֲפִלּוּ בְּפֵרוֹת שֶׁלֹּא הִגִּיעַ זְמַנּוֹ לִתְלֹשׁ אֶלָּא הֵן שֶׁל יוֹרְשֵׁי הָאָב, וְנוֹתְנִין לְזֶה דָּמִים כְּפִי מַה שֶּׁשָּׁוִין הַפֵּרוֹת בְּשָׁעָה שֶׁמֵּת, אוֹ מַנִּיחַ הַפֵּרוֹת בְּשָׂדֵהוּ עַד שֶׁיִּגָּמְרוּ. וְכֵן הַדִּין אִם כָּתַב הַקַּרְקַע לְאַחֵר וְלֹא לִבְנוֹ <small><small>(טוּר)</small>.</small> אֲבָל אִם כָּתַב לְבֶן בְּנוֹ, הָוֵי כְּאִילוּ כְּתָבָהּ לִבְנוֹ <small><small>(תְּרוּמַת הַדֶּשֶׁן סִימָן ש"נ)</small>.</small> </small> 

עָבַר הָאָב וּמָכַר, מְכוּרִים <small><small>(הַפֵּרוֹת)</small> <small>עַד שֶׁיָּמוּת. וַאֲפִלּוּ חָזַר וּלְקָחָהּ הָאָב לֹא הָיָה בִּמְכִירָתוֹ כְּלוּם</small> <small>(נִמּוּקֵי יוֹסֵף פֶּרֶק יֵשׁ נוֹחֲלִין)</small>,</small> וּכְשֶׁיָּמוּת הָאָב מוֹצִיא הַבֵּן <small>אוֹ יוֹרְשָׁיו <small><small>(טוּר)</small></small> </small> מִיַּד הַלָּקוֹחוֹת. וְאִם הָיוּ שָׁם פֵּרוֹת מְחֻבָּרִין, שָׁמִין אוֹתָם לַלּוֹקֵחַ וְנוֹתֵן הַבֵּן דְּמֵיהֶם. הָיוּ תְלוּשִׁים, אוֹ שֶׁהִגִּיעוּ לִבָּצֵר, הֲרֵי הֵם שֶׁל לוֹקֵחַ. <small>וְיֵשׁ אוֹמְרִים שֶׁדִּין הַבֵּן עִם הַלּוֹקֵחַ כְּמוֹ עִם הָאָב <small><small>(טוּר וּבֵית יוֹסֵף בְּשֵׁם רַשְׁבָּ"ם)</small>.</small> </small>  

עָבַר הַבֵּן וּמָכַר, אֵין לַלּוֹקֵחַ כְּלוּם עַד שֶׁיָּמוּת הָאָב. 

מָכַר הַבֵּן בְּחַיֵּי הָאָב, וּמֵת הַבֵּן וְאַחַר כָּךְ מֵת הָאָב, כְּשֶׁיָּמוּת הָאָב קָנָה הַלּוֹקֵחַ, שֶׁאֵין לָאָב אֶלָּא פֵּרוֹת וְקִנְיַן פֵּרוֹת אֵינוֹ כְּקִנְיַן הַגּוּף. 

מַתְּנַת בָּרִיא שֶׁכָּתַב בָּהּ: מֵהַיּוֹם וּלְאַחַר מִיתָה, הֲרֵי הִיא כְּמַתְּנַת שְׁכִיב מְרַע שֶׁאֵינָהּ קוֹנָה אֶלָּא לְאַחַר מִיתָה, שֶׁמַּשְׁמָע דְּבָרִים אֵלּוּ שֶׁאַף עַל פִּי שֶׁקָּנָה הַגּוּף מֵהַיּוֹם וְאֵינוֹ יָכוֹל לַחֲזֹר בּוֹ, אֵינוֹ זוֹכֶה בּוֹ וְאוֹכֵל פֵּרוֹת אֶלָּא לְאַחַר מִיתָה. <small>הַגָּה: הַכּוֹתֵב נְכָסָיו לִבְנוֹ וְהִתְנָה לָדוּר בָּהֶן כָּל יְמֵי חַיָּיו וְלִהְיוֹת נִזּוֹן מֵהֶן, יָכוֹל לָדוּר בָּהֶן עִם אִשְׁתּוֹ וְשַׁמָּשִׁים הַצְּרִיכִין אֵלָיו. וְכֵן נוֹתְנִים לוֹ מְזוֹנוֹת הַצְּרִיכִים לוֹ, אִם אֵין לוֹ מִמָּקוֹם אַחֵר כְּפִי הַנִּרְאֶה לְבֵית דִּין. וְאִם מָכְרוּ לְצֹרֶךְ מְזוֹנוֹת, וּבָא לוֹ מָמוֹן אַחַר כָּךְ, אֵין צָרִיךְ לְשַׁלֵּם מַה שֶּׁלָּקַח <small><small>(נִמּוּקֵי יוֹסֵף בְּשֵׁם הָרַשְׁבָּ"א)</small>.</small> </small> 

כָּתַב לוֹ: מֵהַיּוֹם אִם לֹא אֶחֱזֹר בִּי עַד לְאַחַר מִיתָה, הִיא לְגַמְרֵי כְּמַתְּנַת שְׁכִיב מְרַע, וְיָכוֹל לַחֲזֹר בּוֹ כָּל יְמֵי חַיָּיו אַף מֵהַגּוּף. <small>הַגָּה: וּמִכָּל מָקוֹם, צָרִיךְ קִנְיָן בְּמַתְּנַת בָּרִיא, וְלָא אַמְרִינָן בִּכְהַאי גַּוְנָא דְּבָרָיו כִּכְתוּבִין וְכִמְסוּרִין דָּמֵי. וְלָכֵן בָּרִיא שֶׁרוֹצֶה לַחֲלֹק נְכָסָיו אַחֲרֵי מוֹתוֹ שֶׁלֹּא יָרִיבוּ יוֹרְשָׁיו אַחֲרָיו, וְרוֹצֶה לַעֲשׂוֹת סֵדֶר צַוָּאָה בְּעוֹדוֹ בָּרִיא, צָרִיךְ לְהַקְנוֹת בְּקִנְיָן, וַאֲפִלּוּ קִנְיָן אֵינוֹ מְהַנֵּי אִם רוֹצֶה לִתֵּן לָהֶן דָּבָר שֶׁאֵינוֹ בְיָדוֹ אָז, דְּאֵין אָדָם מַקְנֶה דָּבָר שֶׁלֹּא בִרְשׁוּתוֹ, וְאֵין מְהַנֵּי אֶלָּא דֶּרֶךְ הוֹדָאָה שֶׁמּוֹדֶה שֶׁחַיָּב לְכָל אֶחָד מֵהֶן כְּפִי מַה שֶּׁיִּרְצֶה <small><small>(בֵּית יוֹסֵף סִימָן ר"נ בְּשֵׁם הָרַשְׁבָּ"א וּמַהֲרִי"ק שֹׁרֶשׁ צ"ד וּמַהֲרַ"ם פַּאדוֹוָאה סִימָן נ"ב)</small>.</small> וע"ל סִימָן ס' סָעִיף ו'.</small> 


Siman 258

שְׁטַר מַתָּנָה שֶׁכָּתוּב בּוֹ שֶׁיִּקְנֶה פְלוֹנִי שָׂדֶה פְלוֹנִית לְאַחַר מִיתָה, בֵּין שֶׁהָיָה בַשְּׁטָר קִנְיָן בֵּין שֶׁלֹּא הָיָה בוֹ קִנְיָן, כֵּיוָן שֶׁכָּתוּב בּוֹ זְמַן וּבַזְּמַן הַזֶּה חַי הָיָה, הַזְּמַן מוֹכִיחַ שֶׁמֵּחַיִּים הִקְנָה לוֹ <small>וְלֹא שֶׁאֵינוֹ <small><small>(וְאֵינוֹ)</small></small> </small> זוֹכֶה אֶלָּא לְאַחַר מִיתָה, שֶׁאִלּוּ הָיָה בְּדַעְתּוֹ לְהַקְנוֹת לוֹ בִּשְׁטָר זֶה לְאַחַר מִיתָה לֹא הָיָה כּוֹתֵב בּוֹ זְמַן, לְפִיכָךְ, אַף עַל פִּי שֶׁאֵין כָּתוּב בּוֹ: מֵהַיּוֹם וּלְאַחַר מִיתָה, קוֹנֶה לְאַחַר מִיתָה. <small>וְהָוֵי כְּאִלּוּ כָּתַב לוֹ מֵהַיּוֹם וּלְאַחַר מִיתָה, שֶׁנִּתְבָּאֵר דִּינוֹ סִימָן רנ"ז.</small> וְזֶה שֶׁכּוֹתְבִים בְּכָל הַמַּתָּנוֹת וְהַמִּמְכָּרוֹת: מֵעַכְשָׁיו, אַף עַל פִּי שֶׁיֵּשׁ בַּשְּׁטָר זְמַן, לְהַרְוִיחַ הַדָּבָר <small><small>(כּוֹתְבִין)</small></small> כֵּן אַף עַל פִּי שֶׁאֵינוֹ צָרִיךְ. 

וְכֵן אִם יֵשׁ בּוֹ קִנְיָן, קוֹנֶה הַגּוּף מִיָּד אֲפִלּוּ אֵין בּוֹ זְמַן. <small>הַגָּה: דְּכָל קִנְיָן מֵעַכְשָׁיו הוּא. וְהָא דְאַמְרִינָן זְמַנּוֹ שֶׁל שְׁטָר מוֹכִיחַ עָלָיו, הַיְנוּ בְּכוֹתֵב לוֹ: לְאַחַר מִיתָה, אֲבָל בְּכוֹתֵב לוֹ: לְאַחַר שְׁלֹשִׁים יוֹם, אֵין אוֹמְרִים זְמַן שֶׁל שְׁטָר מוֹכִיחַ עָלָיו; וְלָכֵן אִם מֵת נוֹתֵן אוֹ הַמְקַבֵּל תּוֹךְ ל', בָּטְלָה הַמַּתָּנָה. וְהוּא הַדִּין דְּנוֹתֵן יָכוֹל לַחֲזֹר תּוֹךְ ל' <small><small>(טוּר בְּשֵׁם הרמ"ה)</small>.</small> וְהָא דְּאַמְרֵינָן זְמַנּוֹ שֶׁל שְׁטָר מוֹכִיחַ עָלָיו, הַיְנוּ שֶׁצִּוָּה הַנּוֹתֵן לִכְתֹּב זְמַן, אוֹ שֶׁצִּוָּה לְעֵדִים לַעֲשׂוֹת שְׁטָר מְעַלְּיָא; אֲבָל צַוָּאָה שֶׁלֹּא נִכְתַּב בָּהּ זְמַן, רַק לְזִכָּרוֹן בְּעָלְמָא, אֵין אוֹמְרִים זְמַנּוֹ שֶׁל שְׁטָר מוֹכִיחַ עָלָיו <small><small>(בֵּית יוֹסֵף בְּשֵׁם רַשְׁבָּ"א וּתְשׁוּבַת רַמְבַּ"ן סִימָן ו' וּמַהֲרִי"ק שֹׁרֶשׁ צ"ד)</small>.</small> וְיֵשׁ אוֹמְרִים דְּלָאו דַּוְקָא זְמַנּוֹ שֶׁל שְׁטָר, אֶלָּא בְּעַל פֶּה נַמֵּי הַזְּמַן מוֹכִיחַ <small><small>(רַ"ן ס"פ מִי שֶׁאָחֲזוֹ)</small>.</small> </small> 


Siman 259

 הָרוֹאֶה אֲבֵדַת יִשְׂרָאֵל, חַיָּב לְטַפֵּל בָּהּ לַהֲשִׁיבָהּ לִבְעָלֶיהָ, שֶׁנֶּאֱמַר: הָשֵׁב תְּשִׁיבֵם <small><small>(דְּבָרִים כב, א)</small>,</small> וְאִם נְטָלָהּ עַל מְנַת לְגָזְלָהּ, וַעֲדַיִן לֹא נִתְיָאֲשׁוּ הַבְּעָלִים מִמֶּנָּה, עוֹבֵר מִשּׁוּם הָשֵׁב תְּשִׁיבֵם לְאָחִיךָ <small><small>(דְּבָרִים כב, א)</small>,</small> וּמִשּׁוּם לֹא תִגְזֹל <small><small>(וַיִּקְרָא יט, יג)</small>,</small> וּמִשּׁוּם לֹא תוּכַל לְהִתְעַלֵּם <small><small>(דְּבָרִים כב, ג)</small>,</small> וַאֲפִלּוּ אִם יַחְזִירֶנָּה אַחַר כָּךְ, כְּבָר עָבַר עַל לֹא תוּכַל לְהִתְעַלֵּם <small><small>(דְּבָרִים כב, ג)</small>.</small> נְטָלָהּ לִפְנֵי יֵאוּשׁ עַל דַּעַת לְהַחֲזִירָהּ, וּלְאַחַר יֵאוּשׁ נִתְכַּוֵּן לְגָזְלָהּ, אֵינוֹ עוֹבֵר אֶלָּא מִשּׁוּם הָשֵׁב תְּשִׁיבֵם <small><small>(דְּבָרִים כב, א)</small>,</small> הִמְתִּין עַד אַחַר יֵאוּשׁ וּנְטָלָהּ, אֵינוֹ עוֹבֵר אֶלָּא מִשּׁוּם לֹא תוּכַל לְהִתְעַלֵּם <small><small>(וַיִּקְרָא יט, יג)</small> ;</small> 

בַּמֶּה דְּבָרִים אֲמוּרִים, בְּמָקוֹם שֶׁהוּא חַיָּב לְהָשִׁיב מִשָּׁם, וּבְמָקוֹם שֶׁרָאוּי לְהִסְתַּפֵּק בָּהּ בַּאֲבֵידָה, וְשֶׁתְּהֵא בְּעִנְיָן שֶׁמּוּכָח שֶׁהִיא אֲבֵידָה, וְשֶׁלֹּא תִהְיֶה מִדַּעַת, וְשֶׁיִהְיֶה בָּהּ שְׁוֵה פְרוּטָה, וְשֶׁיֵּשׁ סִימָן בְּגוּפָהּ אוֹ בִּמְקוֹמָהּ, וְשֶׁהָיָה מְטַפֵּל בָּהּ אִם הָיְתָה שֶׁלּוֹ, וְשֶׁתִּהְיֶה שֶׁל מִי שֶׁחַיָּב לְהָשִׁיב אֲבֵידָתוֹ; אֲבָל אִם חָסֵר אַחַת מִכָּל אֵלּוּ, אֵינוֹ חַיָּב לְהָשִׁיב אֲבֵדָתוֹ. 

כֵּיצַד, הַמּוֹצֵא מְצִיאָה בְּמָקוֹם שֶׁיִּשְׂרָאֵל מְצוּיִים שָׁם, חַיָּב לְהַכְרִיז, שֶׁלֹּא נִתְיָאֲשׁוּ הַבְּעָלִים. וַאֲפִלּוּ הָעִיר מֶחֱצָה גוֹיִים וּמֶחֱצָה יִשְׂרָאֵל, אוֹ אֲפִלּוּ רֻבָּהּ גּוֹיִים, וְהוּא מְצָאָהּ בְּמָקוֹם שֶׁרֹב הָעוֹבְרִים שָׁם יִשְׂרָאֵל, חַיָּב לְהַחֲזִיר. אֲבָל אִם רֹב הָעִיר גּוֹיִים, אוֹ אֲפִלּוּ רֻבָּהּ יִשְׂרָאֵל, וּמְצָאָהּ בְּמָקוֹם שֶׁרֹב הָעוֹבְרִים שָׁם גּוֹיִים, אֵינוֹ חַיָּב, אֲפִלּוּ אִם יָדַע שֶׁמִּיִּשְׂרָאֵל נָפְלָה, וְיֵשׁ בָּהּ סִימָן, שֶׁוַּדַּאי נִתְיָאֲשׁוּ הַבְּעָלִים; וּכְגוֹן שֶׁהוּא מִדְּבָרִים שֶׁיֵּשׁ לִתְלוֹת שֶׁיָּדַע מִיָּד בִּנְפִילָתוֹ, וּכְמוֹ שֶׁיִּתְבָּאֵר. <small>הַגָּה: וְעַיֵּן לְקַמָּן סִימָן רס"ב ס"ג. וְיֵשׁ אוֹמְרִים דְּאִם אִבֵּד סְפָרִים לֹא מְיָאֵשׁ מִנַּיְהוּ, אֲפִלּוּ בְּמָקוֹם שֶׁרֻבָּהּ גּוֹיִים <small><small>(הַגָּהוֹת מָרְדְּכַי דב"מ)</small>.</small> </small> 

לְפִיכָךְ, הַמּוֹצֵא חָבִית שֶׁל יַיִן בְּעִיר שֶׁרֻבָּהּ גּוֹיִם, יֵינָהּ אָסוּר בַּהֲנָאָה וְהַקַּנְקַן מֻתָּר. וְאִם בָּא יִשְׂרָאֵל וְנָתַן בָּהּ סִימָן, אָז וַדַּאי שֶׁל יִשְׂרָאֵל הִיא וְנִתְיָאֲשׁוּ מִמֶּנָה וּמֻתֶּרֶת לְמוֹצְאָהּ בִּשְׁתִיָּה אִם הִיא סְתוּמָה <small>וְעַיֵּן בְּי"ד סִימָן קכ"ט מִדִּין זֶה.</small> 

אַף עַל פִּי שֶׁמִּן הַדִּין בְּמָקוֹם שֶׁרֹב גּוֹיִים מְצוּיִים, אֲפִלּוּ נָתַן יִשְׂרָאֵל בָּהּ סִימָן אֵינוֹ חַיָּב לְהַחֲזִיר, טוֹב וְיָשָׁר לַעֲשׂוֹת לִפְנִים מִשּׁוּרַת הַדִּין לְהַחֲזִיר לְיִשְׂרָאֵל שֶׁנָּתַן בָּהּ סִימָן. <small>וְאִם הוּא עָנִי וּבַעַל אֲבֵדָה עָשִׁיר, אֵין צָרִיךְ לַעֲשׂוֹת לִפְנִים מִשּׁוּרַת הַדִּין.</small> 

מָקוֹם שֶׁרֻבָּן גּוֹיִים וְרֹב טַבָּחִים יִשְׂרָאֵל, בְּהֵמָה אוֹ עוֹף הַנִּמְצָא שָׁם שָׁחוּט, מֻתָּר וְהוּא שֶׁל מוֹצְאוֹ. וְאִם עוֹף חָטַף בָּשָׂר וְהִשְׁלִיכוֹ לְמָקוֹם אַחֵר, אֲפִלּוּ אִם רֹב יִשְׂרָאֵל, הוּא שֶׁל מוֹצְאוֹ, שֶׁוַּדַּאי נִתְיָאֲשׁוּ בְעָלָיו. 

הַמַּצִּיל מֵהָאֲרִי וְהַדֹּב, וְזוֹטוֹ שֶׁל יָם <small><small>(פֵּרוּשׁ, לְשׁוֹן יָם הַחוֹזֵר לַאֲחוֹרָיו עֲשָׂרָה אוֹ ט"ו פַּרְסָאוֹת וְשׁוֹטֵף כָּל מַה שֶּׁמּוֹצֵא בְּדֶרֶךְ חֲזָרָתוֹ וְכֵן עוֹשֶׂה בְּכָל יוֹם)</small>,</small> וּשְׁלוּלִיתוֹ שֶׁל נָהָר <small><small>(פֵּרוּשׁ, כְּשֶׁהַנָּהָר גָּדֵל וְיוֹצֵא עַל גְּדוֹתָיו וּפוֹשֵׁט, רַשִׁ"י)</small>,</small> הֲרֵי אֵלּוּ שֶׁלּוֹ אֲפִלּוּ הַבַּעַל עוֹמֵד וְצוֹוֵחַ. <small>מִכָּל מָקוֹם, טוֹב וְיָשָׁר לְהַחֲזִיר, כְּמוֹ שֶׁנִּתְבָּאֵר סָעִיף ה'. וְאַף עַל גַּב דְּמִדִּינָא אֵין חַיָּבִין לְהַחֲזִיר בַּאֲבֵדוֹת אֵלּוּ, אִם גָּזַר הַמֶּלֶךְ אוֹ בֵּית דִּין חַיָּב לְהַחֲזִיר מִכֹּחַ דִּינָא דְמַלְכוּתָא אוֹ הֶפְקֵר בֵּית דִּין הֶפְקֵר. וְלָכֵן פָּסְקוּ ז"ל בִּסְפִינָה שֶׁטָּבְעָה בַּיָּם, שֶׁגָּזַר הַמּוֹשֵׁל גַּם הַקְּהִלּוֹת שֶׁכָּל מִי שֶׁקּוֹנֶה מִן הַגּוֹיִים שֶׁהִצִּילוּ מִן הָאֲבֵדָה הַהוּא שֶׁיַּחֲזִיר לִבְעָלָיו, שֶׁצְּרִיכִין לְהָשִׁיב, וְאֵין לוֹ מִן הַבְּעָלִים אֶלָּא מַה שֶּׁנָּתַן <small><small>(מָרְדְּכַי רֵישׁ פֶּרֶק אֵלּוּ מְצִיאוֹת)</small>.</small> </small> וְאִם יֵשׁ מִכְשׁוֹלוֹת בַּנָּהָר שֶׁעַל יְדֵי כֵן דָּבָר הַצָּף בּוֹ עוֹמֵד שָׁם, אִם הוּא דָּבָר שֶׁיֵּשׁ בּוֹ סִימָן מִסְתָמָא לָא הָוֵי יֵאוּשׁ. <small>הַגָּה: וְאִם הוּא דָבָר שֶׁאֵין בּוֹ סִימָן, אִם הַבְּעָלִים יְכוֹלִים לְהַצִּיל וְהֵן רוֹדְפִין אַחֵר הָאֲבֵדָה, אוֹ שֶׁאֵינוֹ שָׁם, שֶׁאִלּוּ הָיוּ שָׁם אֶפְשָׁר שֶׁהָיוּ מַצִּילִין, לֹא זָכָה בָּהֶן הַמּוֹצֵא <small><small>(טוּר)</small>.</small> אֲבָל אִם הוּא דָּבָר שֶׁאֵינוֹ יָכוֹל לְהַצִּיל מִיָּד, וְהוּא עוֹמֵד וְאֵינוֹ רוֹדֵף אַחֲרָיו, וַדַּאי מִיָּאֵשׁ. וּסְתָמָא <small><small>(לֹא)</small></small> הָוֵי יֵאוּשׁ <small><small>(תּוֹסָפוֹת וּמָרְדְּכַי פֶּרֶק הַנַּ"ל)</small>.</small> אַוָּזִין וְתַרְנְגוֹלִין שֶׁבָּרְחוּ מִבַּעֲלֵיהֶן, הָוֵי הֶפְקֵר, וְכָל הַמַּחֲזִיק בָּהֶן זָכָה בָּהֶן. וְדַוְקָא שֶׁאִי אֶפְשָׁר לְבַעֲלֵיהֶן לְהַחֲזִירָן <small><small>(רַ"ן ר"פ שִׁלּוּחַ הַקֵן)</small>.</small> </small> 

נָהָר שֶׁעוֹשִׂים בּוֹ סֶכֶר לָצוּד בּוֹ דָּגִים, וּפוֹעֲלִים יִשְׂרְאֵלִים רְגִילִים לַעֲשׂוֹתוֹ וּלְתַקְּנוֹ כְּשֶׁמִּתְקַלְקֵל, הַמּוֹצֵא בּוֹ מְצִיאָה חַיָּב לְהַכְרִיז. <small>הַגָּה: וְכֵן מָקוֹם שֶׁשּׁוֹמְרִים שָׁם גּוֹיִים בְּקֶבַע, אַף עַל פִּי שֶׁרֹב הַנִּכְנָסִים וְיוֹצְאִים יִשְׂרְאֵלִים, אֵינוֹ חַיָּב לְהַכְרִיז <small><small>(נִמּוּקֵי יוֹסֵף פֶּרֶק אֵלּוּ מְצִיאוֹת)</small>.</small> </small> 

אֲבֵדַת קַרְקַע גַּם כֵּן חַיָּב לְהָשִׁיב, שֶׁאִם רָאָה מַיִם בָּאִים לִשְׁטֹף שְׂדֵה חֲבֵרוֹ חַיָּב לִגְדֹּר בִּפְנֵיהֶם כְּדֵי לְהַצִּיל. 


Siman 260

הַמּוֹצֵא בְּגַל אוֹ בְּכֹתֶל יָשָׁן, שֶׁאֵין זוֹכְרִים מִי בְּנָאוֹ, וְלֹא הָיָה מִימוֹת עוֹלָם בְּחֶזְקַת זֶה שֶׁדָּר בּוֹ עַתָּה וּבְחֶזְקַת אֲבוֹתָיו, הֲרֵי הִיא שֶׁל מוֹצְאָהּ. וְהוּא שֶׁהֶעֶלְתָה חֲלוּדָה, שֶׁאֲנִי אוֹמֵר שֶׁל גּוֹיִים הַקַּדְמוֹנִים הִיא. וְהוּא שֶׁיִּמְצָאֶנָּה מַטָּה מַטָּה, כְּדֶרֶךְ כָּל הַמַּטְמוֹנִיּוֹת הַיְשָׁנִים. אֲבָל אִם מַרְאִים הַדְּבָרִים שֶׁהֵן מַטְמוֹן חָדָשׁ, אֲפִלּוּ נִסְתַּפֵּק לוֹ הַדָּבָר, הֲרֵי זֶה לֹא יִגַּע בָּהֶם שֶׁמָּא מֻנָּחִים הֵם שָׁם. וְכֹתֶל חָדָשׁ, דְּהַיְנוּ שֶׁיָּדוּעַ שֶׁאֲבוֹתָיו שֶׁל זֶה שֶׁהוּא דָּר שָׁם בְּנָאוּהוּ, וְלֹא יָצָא מֵרְשׁוּתָם, מְצִיאָה הַנִּמְצֵאת בּוֹ מֵחֶצְיוֹ לַחוּץ הוּא שֶׁל מוֹצְאוֹ, אֲפִלּוּ יֵשׁ בּוֹ סִימָן, וְהוּא שֶׁהֶעֱלָה חֲלוּדָה, שֶׁוַּדַּאי נִתְיָאֲשׁוּ בְּעָלָיו מִמֶּנּוּ כֵּיוָן שֶׁאָרַךְ לוֹ שָׁם הַיָּמִים. מֵחֶצְיוֹ וְלִפְנִים, שֶׁל בַּעַל הַבַּיִת אֲפִלּוּ אִם הֶעֱלָה חֲלוּדָה. וְאִם הוּא מְמַלֵּא כָּל הַכֹּתֶל, חוֹלְקִים, אֲפִלּוּ אִם כָּל הַכֹּתֶל מְשֻׁפָּע, וְלָא אַמְרִינָן מִמָּקוֹם הַגָּבוֹהַּ הוּא וְנִתְגַּלְגֵּל לַמָּקוֹם הַשָּׁפֵל. 

בַּמֶּה דְּבָרִים אֲמוּרִים, בְּמוֹכִין אוֹ בְּנִסְכָּא, שֶׁאֵין הוֹכָחָה מֵאֵיזֶה מָקוֹם בָּא לְשָׁם. אֲבָל סַכִּין אוֹ כִיס, הוּא מוֹכִיחַ עַל עַצְמוֹ מֵאֵיזֶה מָקוֹם בָּא, שֶׁאִם יַד הַסַכִּין וּרְצוּעַת הַכִּיס לְצַד חוּץ, וַדַּאי מִחוּץ בָּא שָׁם וְהִיא שֶׁל מוֹצְאוֹ, וַאֲפִלּוּ מֵחֶצְיוֹ וְלִפְנִים. וְאִם הֵם לְצַד פְּנִים, הֵם שֶׁל בַּעַל הַבַּיִת אֲפִלּוּ מֵחֶצְיוֹ וְלַחוּץ. 

בַּמֶּה דְּבָרִים אֲמוּרִים שֶׁמֵּחֶצְיוֹ וְלִפְנִים שֶׁל בַּעַל הַבַּיִת, כְּשֶׁהוּא טוֹעֵן שֶׁהוּא שֶׁלּוֹ, אוֹ שֶׁהָיָה יוֹרֵשׁ שֶׁאָנוּ טוֹעֲנִין לוֹ, שֶׁמָּא שֶׁל אָבִיו הָיָה. אֲבָל אִם הוֹדָה שֶׁהֵם מְצִיאָה, הֲרֵי הִיא שֶׁל מוֹצְאָהּ. לְפִיכָךְ, אִם הָיָה מַשְׂכִּיר לַאֲחֵרִים, הֲרֵי הֵם שֶׁל שׂוֹכֵר הָאַחֲרוֹן. וְאִם הִשְׂכִּירוֹ לִשְׁלֹשָׁה גוֹיִם כְּאַחַת, הֲרֵי עֲשָׂאוֹ פּוּנְדָק, וְכָל הַנִּמְצָא בּוֹ, אֲפִלּוּ בְּתוֹךְ הַבַּיִת, הֲרֵי הוּא שֶׁל מוֹצְאוֹ, מִפְּנֵי שֶׁאֵין אַחֵר יָכוֹל לִטְעֹן שֶׁהֵם שֶׁלּוֹ אוֹ שֶׁהוּא טָמַן, שֶׁהֲרֵי עֲשָׂאוֹ פּוּנְדָק. 

רְאוּבֵן הַדָּר עִם שִׁמְעוֹן בְּבֵיתוֹ וּמַעֲלֶה לוֹ שָׂכָר, אִם צְבִי שָׁבוּר אוֹ גוֹזָלוֹת שֶׁלֹּא פָרְחוּ נִכְנְסוּ לְתוֹךְ הַבַּיִת, זָכוּ בָּהֶם שְׁנֵיהֶם. <small>דְּהָווּ כִּשְׁנַיִם הַשֻּׁתָּפִין בֶּחָצֵר <small><small>(טוּר)</small>.</small> </small> אֲבָל אִם קָנָה אֶחָד מֵהֶם בּוֹ מְצִיאָה מִגַּנָּב, אֵין לַחֲבֵרוֹ זְכוּת בָּהּ. 

הַמּוֹצֵא מָעוֹת בַּחֲנוּת, אִם הָיוּ בֵּין תֵּבָה לְחֶנְוָנִי הֲרֵי הֵם שֶׁל בַּעַל הַחֲנוּת. וְאִם מְצָאָם עַל הַתֵּבָה, וְאֵין צָרִיךְ לוֹמַר מִתֵּבָה וְלַחוּץ, הֲרֵי הֵם שֶׁל מוֹצְאָם. <small>וַאֲפִלּוּ יֵשׁ בָּהֶן סִימָן. וְיֵשׁ אוֹמְרִים דְּעַל הַתֵּבָה שֶׁל חֶנְוָנִי הֵם <small><small>(הַכֹּל בַּטּוּר ונ"י)</small>.</small> </small> מָצָא מָעוֹת בַּחֲנוּת הַשֻּׁלְחָנִי, בֵּין כִּסֵא לַשֻּׁלְחָנִי, הֲרֵי אֵלּוּ שֶׁל שֻׁלְחָנִי. מְצָאוֹ עַל הַכִּסֵא לִפְנֵי הַשֻּׁלְחָנִי, אֲפִלּוּ הָיוּ צְרוּרִין וּמֻנָּחִין, הֲרֵי אֵלּוּ שֶׁל מוֹצְאָם, וְהוּא שֶׁיִּהְיוּ רֹב גּוֹיִים, שֶׁאִם לֹא כֵּן חַיָּב לְהַכְרִיז מִפְּנֵי שֶׁהֵם צְרוּרִים יֵשׁ בָּהֶם סִימָן. 

הַמּוֹצֵא קְצִיעוֹת בַּדֶּרֶךְ, אֲפִלּוּ בְּצַד שְׂדֵה קְצִיעוֹת, הֲרֵי אֵלּוּ שֶׁלּוֹ. וְכֵן תְּאֵנָה שֶׁהִיא נוֹטָה לַדֶּרֶךְ וְנִמְצְאוּ תְּאֵנִים תַּחְתֶּיהָ, מֻתָּרִים, שֶׁהַבְּעָלִים מִתְיָאֲשִׁים מֵהֶם, מִפְּנֵי שֶׁהַתְּאֵנָה וְכַיּוֹצֵא בָּהּ, עִם נְפִילָתָהּ נִמְאֶסֶת. אֲבָל זֵיתִים וַחֲרוּבִים וְכַיּוֹצֵא בָּהֶם, אֲסוּרִים. וּתְמָרִים שֶׁמַּשִּׁירָם הָרוּחַ, מֻתָּרִים, שֶׁחֶזְקָתָן, שֶׁהַבְּעָלִים מְחָלוּם לְכָל אָדָם, מִפְּנֵי שֶׁהַבְּהֵמוֹת וְהַחַיּוֹת אוֹכְלִים אוֹתָם מֵחֲמַת מְתִיקוּתָם. וְאִם הָיוּ שֶׁל יְתוֹמִים שֶׁאֵינָם בְּנֵי מְחִילָה, אֲסוּרִים. וְכֵן אִם הִקְפִּיד בַּעַל הַשָּׂדֶה וְהִקִּיף מְקוֹם הָאִילָנוֹת, אוֹ תִּקֵּן מָקוֹם שֶׁיִּפְּלוּ בּוֹ הַנּוֹבְלוֹת עַד שֶׁיְּלַקְּטֵם, הֲרֵי אֵלּוּ אֲסוּרִים, שֶׁהֲרֵי גִּלָּה דַעְתּוֹ שֶׁלֹּא מָחַל: 

מָצָא פֵּרוֹת מְפֻזָּרוֹת בִּמְקוֹם הַגְּרָנוֹת, אִם הָיוּ כְּמוֹ קַב בְּתוֹךְ ד' אַמּוֹת אוֹ בְּיוֹתֵר עַל ד' אַמּוֹת, הֲרֵי אֵלּוּ שֶׁלּוֹ, מִפְּנֵי שֶׁאֵין הַבְּעָלִים מְטַפְּלִים בַּאֲסִיפָתָן. הָיוּ מְפֻזָּרִים בְּפָחוֹת מִד' אַמּוֹת, לֹא יִגַּע בָּהֶם, שֶׁמָּא הַבְּעָלִים הִנִּיחוּ שָׁם. <small>וְכֵן יוֹתֵר מִקַּב בְּד' אַמּוֹת <small><small>(טוּר)</small>.</small> </small> הָיוּ כְּמוֹ חֲצִי קַב בְּב' אַמּוֹת, אוֹ קַבַּיִם בְּח' אַמּוֹת, אוֹ שֶׁהָיָה הַקַּב מִשְּׁנַיִם וּשְׁלֹשָׁה מִינִים כְּגוֹן תְּמָרִים וְשׁוּמְשְׁמִין, כָּל אֵלּוּ סָפֵק, לְפִיכָךְ לֹא יִטֹּל, וְאִם נָטַל אֵינוֹ חַיָּב לְהַכְרִיז. <small>הַגָּה: וְיֵשׁ אוֹמְרִים אֲפִלּוּ בִּתְמָרִים לְחוּד דְּלָא נָפִישׁ טָרְחַיְהוּ וְכָל כַּיּוֹצֵא בָּזֶה <small><small>(טוּר)</small>,</small> אוֹ בְּשׁוּמְשְׁמִין לְחוּד דְּחָשִׁיבֵי, הָוֵי סָפֵק <small><small>(רַשִׁ"י)</small>.</small> </small> 

גּוֹזָל שֶׁמְּדַדֶּה <small><small>(פֵּרוּשׁ, שֶׁמִּתְנוֹדֵד)</small></small> וְאֵינוֹ יָכוֹל לִפְרֹחַ, הַנִּמְצָא קָרוֹב לְשׁוֹבָךְ בְּתוֹךְ חֲמִשִּׁים אַמָּה, הֲרֵי הוּא שֶׁל בַּעַל הַשּׁוֹבָךְ. חוּץ לַחֲמִשִּׁים אַמָּה, הֲרֵי הוּא שֶׁל מוֹצְאוֹ, שֶׁאֵין הַגּוֹזָל מְדַדֶּה יוֹתֵר עַל חֲמִשִּׁים אַמָּה. <small>וּבִשְׁבִיל שֶׁל כְּרָמִים אֲפִלּוּ חוּץ לְנ' אַמָּה הָוֵי שֶׁל בַּעַל הַשּׁוֹבָךְ <small><small>(טוּר)</small>.</small> </small> נִמְצָא בֵּין שׁוֹבָכוֹת, הֲרֵי הוּא שֶׁל קָרוֹב. מֶחֱצָה לְמֶחֱצָה, יַחֲלֹקוּ. בַּמֶּה דְּבָרִים אֲמוּרִים, כְּשֶׁהָיוּ יוֹנֵי שְׁנֵי הַשּׁוֹבָכוֹת שָׁוִין בְּמִנְיָן, אֲבָל אִם הָיוּ יוֹנֵי הָאֶחָד רַבִּים, הַלֵּךְ אַחַר הָרֹב, אַף עַל פִּי שֶׁהוּא רָחוֹק. <small>וְכָל זֶה בְּגוֹזָלוֹת שֶׁאֵינָן מַפְרִיחִים, אֲבָל אִם הֵם מַפְרִיחִים, בְּכָל עִנְיָן שֶׁל מוֹצְאוֹ <small><small>(טוּר)</small>.</small> </small> 

כָּל הַמּוֹצֵא אֲבֵדָה, בֵּין שֶׁיֵּשׁ בָּהּ סִימָן בֵּין שֶׁאֵין בָּהּ סִימָן, אִם מְצָאָהּ דֶּרֶךְ הַנָּחָה אָסוּר לִגַּע בָּהּ, שֶׁמָּא בְּעָלֶיהָ הִנִּיחוּהָ שָׁם עַד שֶׁיַּחְזְרוּ לָהּ, וְאִם יָבֹא לִטְּלָהּ, וְהָוֵי דָּבָר שֶׁאֵין בּוֹ סִימָן, הֲרֵי אִבֵּד מָמוֹן חֲבֵרוֹ, שֶׁהֲרֵי אֵין לוֹ בָּהּ סִימָן לְהַחֲזִיר בּוֹ. וְאִם הָיָה דָּבָר שֶׁיֵּשׁ בּוֹ סִימָן, הֲרֵי זֶה הִטְרִיחָן לִרְדֹּף אַחֲרֶיהָ וְלָתֵת סִימָנֶיהָ. לְפִיכָךְ, אָסוּר לוֹ שֶׁיִּגַע בָּהּ עַד שֶׁיִּמְצָאֶנָּה דֶּרֶךְ נְפִילָה. אֲפִלּוּ נִסְתַּפֵּק לוֹ הַדָּבָר, וְלֹא יָדַע אִם דָּבָר זֶה אָבוּד אוֹ מֻנָּח, הֲרֵי זֶה לֹא יִגַּע בּוֹ, וְאִם עָבַר וּנְטָלוֹ אָסוּר לוֹ לְהַחֲזִירוֹ לְשָׁם. וְאִם הָיָה דָּבָר שֶׁאֵין בּוֹ סִימָן, זָכָה בּוֹ וְאֵינוֹ חַיָּב לְהַחֲזִירוֹ. וְכָל דָּבָר שֶׁיֵּשׁ בּוֹ סִימָן, בֵּין סְפֵק הַנָּחָה בֵּין בְּדֶרֶךְ נְפִילָה, בֵּין בִּרְשׁוּת הַיָּחִיד בֵּין בִּרְשׁוּת הָרַבִּים, חַיָּב לְהַכְרִיז. 

כֵּיצַד, מָצָא טַלִּית אוֹ קַרְדֹּם בְּצַד הַגָּדֵר, הֲרֵי זֶה לֹא יִגַּע בָּהֶם. בִּסְרַטְיָא <small><small>(פֵּרוּשׁ, דֶּרֶךְ רְחָבָה שֶׁהוֹלְכִים שָׁם רַבִּים תָּדִיר)</small>,</small> נוֹטֵל וּמַכְרִיז. מָצָא גוֹזָלוֹת מְקֻשָּׁרִים בְּכַנְפֵיהֶם וּמְדַדִּין, אַחַר הַגָּדֵר <small><small>(פֵּרוּשׁ, גָּדֵר שֶׁל אֲבָנִים)</small></small> אוֹ אַחַר הַגַּפָּה <small><small>(פֵּרוּשׁ, סְתִימַת כֹּתֶל שֶׁל עֵצִים אוֹ שֶׁל קָנִים)</small></small> אוֹ בַּשְּׁבִילִין שֶׁבַּשָּׂדוֹת, הֲרֵי זֶה לֹא יִגַּע בָּהֶם, שֶׁמָּא בַּעֲלֵיהֶן הִנִּיחוּם שָׁם. וְאִם נְטָלָם, הֲרֵי אֵלּוּ שֶׁלּוֹ. וְאִם הָיוּ קְשׁוּרִים קֶשֶׁר שֶׁהוּא סִימָן, חַיָּב לְהַכְרִיז. וְכֵן אִם מְצָאָם קְבוּעִים בִּמְקוֹמָם, חַיָּב לְהַכְרִיז, שֶׁהַמָּקוֹם סִימָן. <small>הַגָּה: כָּל אֵלּוּ דִבְרֵי הָרַמְבַּ"ם; אֲבָל יֵשׁ חוֹלְקִים בְּכָל זֶה וּסְבִירָא לְהוּ דְּג' חִלּוּקִים בַּדָּבָר: דְּאִם הַדָּבָר מִשְׁתַּמֵּר כְּגוֹן טַלִּית אוֹ קַרְדֹּם בְּצַד גָּדֵר, וְהוּא סָפֵק אִם הִנִּיחוּ בְּעָלִים שָׁם, לֹא יִגַּע בָּהֶן בֵּין יֵשׁ בּוֹ סִימָן בֵּין אֵין בּוֹ סִימָן; עָבַר וּנְטָלוֹ וְהוֹלִיכוֹ לְבֵיתוֹ, אִם יֵשׁ בּוֹ סִימָן יַכְרִיז <small><small>(טוּר)</small>,</small> אִם אֵין בּוֹ סִימָן יְהֵא מֻנָּח עַד שֶׁיָּבֹא אֵלִיָּהוּ <small><small>(הַמַּגִּיד פט"ו דִּגְזֵלָה ונ"י פֶּרֶק אֵלּוּ מְצִיאוֹת)</small> ;</small> לֹא הוֹלִיכוֹ לְבֵיתוֹ, יַחֲזֹר וְיַנִּיחֶנּוּ עַל מְקוֹמוֹ. וּבְמָקוֹם שֶׁאֵינוֹ מִשְׁתַּמֵּר כְּלָל, אֲפִלּוּ וַדַּאי הֻנַּח וְאֵין בּוֹ סִימָן לֹא בַּחֵפֶץ וְלֹא בַּמָּקוֹם, הָוֵי שֶׁל מוֹצָאוֹ; וְאִם יֵשׁ בּוֹ סִימָן, נוֹטֵל וּמַכְרִיז. וּבְמָקוֹם שֶׁמִּשְׁתַּמֵּר קְצָת, כְּגוֹן שְׁבִילִין שֶׁבַּשָּׂדוֹת, אֲפִלּוּ סָפֵק הִנּוּחַ, יֵשׁ בּוֹ סִימָן נוֹטֵל וּמַכְרִיז; וְאִם אֵין בּוֹ סִימָן, לֹא בְגוּפוֹ וְלֹא בַמָּקוֹם, לֹא יִטְּלֶנּוּ, וְאִם נְטָלוֹ רַק בְּיָדוֹ וְלֹא הוֹלִיכוֹ לְבֵיתוֹ לֹא יַחֲזִיר, שֶׁהֲרֵי אֵין הַמָּקוֹם מִשְׁתַּמֵּר הֵיטֵב, וִיהֵא מֻנָּח עַד שֶׁיָּבֹא אֵלִיָּהוּ. וְכֵן נִרְאָה לִי עִקָּר <small><small>(טוּר וְהַמַּגִּיד)</small>.</small> </small> 

מָצָא בָּאַשְׁפָּה כְּלִי מְכֻסֶה, הֲרֵי זֶה לֹא יִגַּע בּוֹ. <small>הַגָּה: בַּמֶּה דְּבָרִים אֲמוּרִים, בָּאַשְׁפָּה שֶׁאֵינוֹ עָשׂוּי לְפַנּוֹת כְּלָל, אֲבָל אִם מִתְּחִלָּה עָשׂוּי לְפַנּוֹת, הַמַּטְמִין בָּהּ דָּבָר, אֲבֵדָה מִדַּעַת הִיא וַהֲרֵי הוּא שֶׁל מוֹצְאָהּ <small><small>(טוּר)</small>.</small> </small> וְאִם אַשְׁפָּה שֶׁאֵינָהּ עֲשׂוּיָה לְהִתְפַּנּוֹת הִיא, וְנִמְלַךְ עָלֶיהָ לְפַנּוֹתָהּ, אַף עַל פִּי שֶׁמְּצָאוֹ מְכֻסֶה, נוֹטֵל וּמַכְרִיז. וְכֵן אִם הָיוּ כֵּלִים קְטַנִּים, כְּגוֹן סַכִּין וְשַׁפּוּד וְכַיּוֹצֵא בָּהֶם, אֲפִלּוּ הָיוּ מְכֻסִים בָּאַשְׁפָּה הַקְּבוּעָה, נוֹטֵל וּמַכְרִיז, <small>שֶׁאֶפְשָׁר כְּשֶׁכִּבְּדוּ הַבַּיִת הִשְׁלִיכָן שָׁם <small><small>(טוּר)</small>.</small> </small> 


Siman 261

מָצָא חֲמוֹר אוֹ פָּרָה רוֹעִים בַּדֶּרֶךְ בַּיּוֹם, אֵין זוֹ אֲבֵדָה. בַּלַּיְלָה, <small>אוֹ אִם רוֹאֶה חֲמוֹר וְכֵלָיו הֲפוּכִין <small><small>(טוּר)</small>,</small> </small> הֲרֵי זוֹ אֲבֵדָה. בִּפְנוֹת הַיּוֹם וּבַנֶּשֶׁף, אִם רָאָה אוֹתָם שְׁלֹשָׁה יָמִים זֶה אַחַר זֶה, הֲרֵי זוֹ אֲבֵדָה, וְנוֹטֵל וּמַכְרִיז. 

רָאָה פָּרָה רָצָה בַּדֶּרֶךְ, אִם פָּנֶיהָ כְּלַפֵּי הָעִיר אֵין זוֹ אֲבֵדָה, כְּלַפֵּי הַשָּׂדֶה הֲרֵי זוֹ אֲבֵדָה. מְצָאָהּ רוֹעָה בֵּין הַכְּרָמִים, חַיָּב לְהַחֲזִיר מִשּׁוּם אֲבֵדַת קַרְקַע. לְפִיכָךְ, אִם הָיוּ הַכְּרָמִים שֶׁל גּוֹי, אֵינָהּ אֲבֵדָה וְאֵינוֹ חַיָּב לְהַחֲזִיר. וְאִם חָשַׁשׁ שֶׁמָּא יַהַרְגֶנָּה הַגּוֹי כְּשֶׁיִּמְצָאֶנָּה, מִפְּנֵי שֶׁהִפְסִידָה הַכֶּרֶם, הֲרֵי זוֹ אֲבֵדָה וְנוֹטֵל וּמַכְרִיז <small>וְהוּא הַדִּין בְּמָקוֹם שֶׁפּוֹרְעִין קְנָס מִבְּהֵמוֹת שֶׁרוֹעִין בִּשְׂדוֹת אֲחֵרִים <small><small>(ר' יְרוּחָם נ"ב)</small>.</small> </small> 

מָצָא פָּרָה בִּרְשׁוּת הָרַבִּים, אִם עוֹמֶדֶת בִּרְשׁוּת הָרַבִּים חַיָּב לְהַחֲזִירוֹ. הָיְתָה רוֹעָה בָּעֲשָׂבִים, אוֹ שֶׁהָיְתָה בְּרֶפֶת שֶׁאֵינָה מִשְׁתַּמֶּרֶת וְאֵינָהּ מְאַבֶּדֶת, לֹא יִגַּע בָּהּ, שֶׁאֵין זוֹ אֲבֵדָה. <small>הַגָּה: וְיֵשׁ אוֹמְרִים שֶׁאִם הָרֶפֶת חוּץ לַתְּחוּם, חַיָּב לְהַחֲזִירָהּ <small><small>(טוּר וְכ"כ הָרֹא"שׁ)</small>.</small> מִיהוּ, נִרְאֶה לִי, דְהַכֹּל לְפִי הָעִנְיָן, וְאַף הַסְּבָרָא הָרִאשׁוֹנָה מוֹדָה אִם הוּא בְּעִנְיָן שֶׁאֵינָהּ מְשֻׁמֶּרֶת:</small> 

הַמְאַבֵּד מָמוֹנוֹ לָדַעַת אֵין נִזְקָקִין לוֹ. כֵּיצַד, הִנִּיחַ פָּרָתוֹ בְּרֶפֶת שֶׁאֵין לָהּ דֶּלֶת, וְלֹא קְשָׁרָהּ, וְהָלַךְ לוֹ, <small>וְיֵשׁ אוֹמְרִים דְּרֶפֶת לֹא מִקְרֵי אֲבֵדָה מִדַּעַת וְחַיָּב לְהַחֲזִירָהּ <small><small>(טוּר)</small>.</small> </small> הִשְׁלִיךְ כִּיסוֹ בִּרְשׁוּת הָרַבִּים וְהָלַךְ לוֹ, הֲרֵי זֶה אִבֵּד מָמוֹנוֹ לְדַעְתּוֹ, וְאַף עַל פִּי שֶׁאָסוּר לְרוֹאֶה דָּבָר זֶה לִטֹּל לְעַצְמוֹ, אֵינוֹ זָקוּק לְהַחֲזִיר, שֶׁנֶּאֱמַר: אֲשֶׁר תֹּאבַד <small><small>(דְּבָרִים כב, ג)</small>,</small> פְּרָט לַמְאַבֵּד לְדַעְתּוֹ. <small>וְיֵשׁ אוֹמְרִים דַּאֲבֵדָה מִדַּעַת הָוֵי הֶפְקֵר וְכָל הַקּוֹדֵם זָכָה <small><small>(טוּר)</small>.</small> </small> 


Siman 262

כָּל אֲבֵדָה שֶׁאֵינוֹ שָׁוָה פְּרוּטָה בִּשְׁעַת אֲבֵדָה וּבִשְׁעַת מְצִיאָה, אֵינוֹ חַיָּב לְהַכְרִיז עָלֶיהָ. אֲפִלּוּ הָיְתָה שָׁוָה פְּרוּטָה בִּשְׁעַת אֲבֵדָה, וְהוּזְלָה, אוֹ שֶׁלֹּא הָיְתָה שָׁוָה פְּרוּטָה בִּשְׁעַת אֲבֵדָה, וְהוּקְרָה, אֵינוֹ חַיָּב. אֲבָל אִם הָיְתָה שָׁוָה פְּרוּטָה בִּשְׁעַת אֲבֵדָה וּבִשְׁעַת מְצִיאָה, אֲפִלּוּ הוּזְלָה בָּאֶמְצַע, חַיָּב. וְכֵן אֲפִלּוּ הוּזְלָה אַחַר מְצִיאָה, חַיָּב לְהַכְרִיז: 

אֲפִלּוּ אֲבֵדָה שֶׁשָּׁוָה הַרְבֵּה, אִם הִיא שֶׁל שֻׁתָּפִים הַרְבֵּה, שֶׁאֵין מַגִּיעַ לְכָל אֶחָד שְׁוֵה פְרוּטָה, אֵינוֹ חַיָּב לְהַחֲזִירָהּ. בַּמֶּה דְּבָרִים אֲמוּרִים, שֶׁיָּדוּעַ שֶׁהֵם שְׁתָּפִים בָּהּ. אֲבָל בִּסְתָם, שֶׁרָאָה חֵפֶץ אוֹ מַטְבֵּעַ שֶׁנָּפַל מִשְּׁלֹשָׁה וְאֵינוֹ שָׁוֶה אֶלָּא שְׁתֵּי פְּרוּטוֹת, חַיָּב לְהַחֲזִיר, דְּשֶׁמָּא שֻׁתָּפִים הֵם בּוֹ וְאֶחָד מֵהֶם מָחַל חֶלְקוֹ לַחֲבֵרוֹ, וַהֲרֵי יֵשׁ בּוֹ שָׁוֶה שְׁתֵּי פְּרוּטוֹת לִשְׁנַיִם. וְאִם אַחַר כָּךְ נוֹדַע שֶׁלֹּא מָחַל אֶחָד לַחֲבֵירָיו, הֲרֵי הוּא שֶׁלּוֹ אֲפִלּוּ בָּא לְיָדוֹ קֹדֶם שֶׁנּוֹדַע. וְאִם הָיָה שָׁוֶה פָּחוֹת מִשְׁתֵּי פְרוּטוֹת, הֲרֵי הוּא שֶׁלּוֹ, דְּלָא חַיְשֵׁינָן דִּלְמָא שְׁנַיִם מָחֲלוּ לְאֶחָד. 

אֵין הַמּוֹצֵא מְצִיאָה חַיָּב לְהַכְרִיז, אֶלָּא בְּדָבָר שֶׁיֵּשׁ בּוֹ סִימָן בְּגוּפוֹ אוֹ שֶׁרָאוּי לִתֵּן סִימָן בִּמְקוֹמוֹ אוֹ בִקְשָׁרָיו אוֹ בְמִנְיָנוֹ אוֹ בְמִדָּתוֹ אוֹ בְמִשְׁקָלוֹ. אֲבָל אִם אֵין בּוֹ שׁוּם סִימָן, אֲפִלּוּ בִמְקוֹמוֹ, כְּגוֹן שֶׁנִּכָּר שֶׁלֹּא הֻנַּח שָׁם בְּכַוָּנָה אֶלָּא דֶּרֶךְ נְפִילָה בָּא שָׁם, אִם הוּא דָּבָר שֶׁיֵּשׁ לִתְלוֹת שֶׁבְּעָלָיו הִרְגִּישׁוּ בּוֹ מִיָּד כְּשֶׁנָּפַל מִמֶּנּוּ, אוֹ מֵחֲמַת כָּבְדוֹ אוֹ מֵחֲמַת חֲשִׁיבוּתוֹ, וְתָמִיד הָיָה מְמַשְׁמֵשׁ בּוֹ וּמַרְגִּישׁ כְּשֶׁנּוֹפֵל, הֲרֵי הוּא שֶׁל מוֹצְאוֹ, שֶׁהֲרֵי נִתְיָאֵשׁ מִיָּד כְּשֶׁיָּדַע שֶׁנָּפַל, כֵּיוָן שֶׁאֵין בּוֹ סִימָן, וּבָא לְיָדוֹ בְּהֶתֵּר, כֵּיוָן שֶׁנִּתְיָאֲשׁוּ בְּעָלָיו. וְאִם לֹא, צָרִיךְ לְהַחֲזִיר אַף עַל פִּי שֶׁנִּתְיָאֵשׁ אַחַר כָּךְ, כֵּיוָן שֶׁבָּא לְיָדוֹ קֹדֶם יֵאוּשׁ. 

רָאָה אֲבֵדָה שֶׁנָּפְלָה מִשְּׁנַיִם אוֹ מִשְּׁלֹשָׁה, צָרִיךְ לְהַחֲזִיר אֲפִלּוּ אֵין בּוֹ סִימָן. שֶׁאִם רָאָה מִמִּי מֵהֶם נָפַל יַחֲזִירֶנּוּ לוֹ; וְאִם לֹא רָאָה מִמִּי מֵהֶם נָפַל, אִם יֵשׁ בּוֹ סִימָן יַכְרִיז בֵּינֵיהֶם, וְאִם אֵין בּוֹ סִימָן יְהֵא בְּיָדוֹ עַד שֶׁיָּבֹא אֵלִיָּהוּ. <small>וְדַוְקָא שֶׁשָּׁוֶה שְׁתֵּי פְרוּטוֹת, כְּמוֹ שֶׁנִּתְבָּאֵר ס"ב <small><small>(טוּר)</small>.</small> </small> 

מָצָא דָּבָר שֶׁנִּתְיָאֲשׁוּ הַבְּעָלִים מִמֶּנּוּ, כְּגוֹן שֶׁאָמְרוּ: וַי לְחֶסְרוֹן כִּיס, אֲפִלּוּ יֵשׁ בּוֹ סִימָן הוּא שֶׁל מוֹצְאוֹ. וְכֵן הַמּוֹצֵא דָּבָר שֶׁמּוֹכִיחַ בּוֹ שֶׁיֵּשׁ זְמַן רַב שֶׁנֶּאֱבַד מִבְּעָלָיו וְנִתְיָאֲשׁוּ הַבְּעָלִים, הוּא שֶׁל מוֹצְאוֹ, אֲפִלּוּ יֵשׁ סִימָן בְּגוּפוֹ אוֹ בִּמְקוֹמוֹ. <small>הַגָּה: הָא דְאַמְרִינָן דִּכְשֶׁאָמַר: וַי לְחֶסְרוֹן כִּיס, הָוֵי יֵאוּשׁ, הַיְנוּ בַּאֲבֵדָה וְכַיּוֹצֵא בָּזֶה, אֲבָל מִי שֶׁיֵּשׁ לוֹ חוֹב אֵצֶל גּוֹי, שֶׁמִּסְּתָמָא אֵינוֹ יֵאוּשׁ, אַף עַל פִּי שֶׁאָמַר: וַי לְחֶסְרוֹן כִּיס, לָא הֲוֵי יֵאוּשׁ, דְּהוֹאִיל שֶׁכָּל חוֹב הָוֵי סָפֵק אִי מִשְׁתַּלֵּם אִי לֹא, מִסְּפֵקָא אָמַר כָּךְ וְלֹא גָמַר וּמִיָּאֵשׁ <small><small>(מָהֲרִי"ק שֹׁרֶשׁ ג')</small>.</small> </small> 

לְפִיכָךְ, הַמּוֹצֵא מָעוֹת מְפֻזָּרִים וְעִגּוּלֵי דְבֵלָה, וְכִכָּרוֹת שֶׁל נַחְתּוֹם וּמַחֲרוֹזוֹת שֶׁל דָּגִים, שֶׁאֵין בָּהֶם סִימָן לֹא בַּקְּשָׁרִים וְלֹא בְּמִנְיָנָם, וַחֲתִיכוֹת שֶׁל בָּשָׂר שֶׁאֵין בָּהֶם סִימָן, וּלְשׁוֹנוֹת שֶׁל אַרְגָּמָן וְגִזֵּי צֶמֶר שֶׁאֵינָם צְבוּעִים, וַאֲנִיצֵי פִשְׁתָּן, הֲרֵי אֵלּוּ שֶׁלּוֹ. שֶׁבְּכָל אֵלּוּ מִסְתָמָא הִרְגִּישׁוּ הַבְּעָלִים בִּנְפִילָתָם, וְכֵיוָן שֶׁאֵין בָּהֶם סִימָן מִתְיָאֵשׁ: 

מָצָא פֵּרוֹת מְפֻזָּרִים, אִם דֶּרֶךְ הַנָּחָה, לֹא יִגַּע בָּהֶם. וְאִם דֶּרֶךְ נְפִילָה, הֲרֵי הֵם שֶׁלּוֹ. 

הַמּוֹצֵא כִּכָּרוֹת שֶׁל בַּעַל הַבַּיִת וְגִזֵּי צֶמֶר הַצְּבוּעִים, וַחֲתִיכוֹת בָּשָׂר אוֹ דָג שֶׁיֵּשׁ בָּהֶם סִימָן, וְכֵן כָּל דָּבָר שֶׁיֵּשׁ בּוֹ סִימָן, חַיָּב לְהַכְרִיז. 

מָצָא כְּרִיכוֹת קְטַנּוֹת שֶׁל שִׁבֳּלִים בִּרְשׁוּת הָרַבִּים, הֲרֵי אֵלּוּ שֶׁלּוֹ, שֶׁהֲרֵי אֵין בָּהֶם סִימָן. וְאִם מְצָאָם בִּרְשׁוּת הַיָּחִיד, אִם דֶּרֶךְ נְפִילָה, הֲרֵי אֵלּוּ שֶׁלּוֹ. וְאִם דֶּרֶךְ הַנָּחָה, חַיָּב לְהַכְרִיז, שֶׁאַף עַל פִּי שֶׁאֵין בָּהֶם סִימָן, הַמָּקוֹם הָוֵי סִימָן. אֲבָל אִם מָצָא אֲלֻמּוֹת, בֵּין בִּרְשׁוּת הַיָּחִיד בֵּין בִּרְשׁוּת הָרַבִּים, נוֹטֵל וּמַכְרִיז, <small>הַגָּה: שֶׁמְּקוֹמָן סִימָן. וּמִיהוּ, בְּמָקוֹם שֶׁהַכֹּל נוֹתְנִין שָׁם, כְּגוֹן חָבִיּוֹת בִּשְּׂפַת הַנָּהָר, אֵינוֹ סִימָן, שֶׁהַכֹּל פּוֹרְקִין שָׁם. הַמּוֹצֵא חָבִיּוֹת שֶׁל יַיִן וְשֶׁמֶן וְכַיּוֹצֵא בָּזֶה, קֹדֶם שֶׁנִּפְתְּחוּ הָאוֹצָרוֹת, חַיָּב לְהַכְרִיז, שֶׁיֵּשׁ בְּרִשּׁוּמָן סִימָן. לְאַחַר שֶׁנִּפְתְּחוּ הָאוֹצָרוֹת, אֵין רִשּׁוּמָן סִימָן וְאֵין חַיָּב לְהַכְרִיז <small><small>(טוּר)</small>.</small> וְדַוְקָא אִם כָּל הֶחָבִיּוֹת שָׁוִין וְהֵן מְלֵאִים, אֲבָל אִם חֲסֵרִים הֵם, יֵשׁ סִימָן בַּמִּדָּה בַּמֶּה שֶׁבָּהֶן <small><small>(שָׁם בְּשֵׁם ר"י)</small>.</small> </small> 

הַמּוֹצֵא צִבּוּרֵי פֵרוֹת אוֹ פֵּרוֹת בִּכְלִי, אוֹ כְּלִי כְּמוֹת שֶׁהוּא, חַיָּב לְהַכְרִיז. 

הַמּוֹצֵא מָעוֹת מְפֻזָּרִים, הֲרֵי אֵלּוּ שֶׁלּוֹ. אֲפִלּוּ הָיוּ מִקְצָת מַטְבְּעוֹת זֶה עַל גַּב זֶה, הֲרֵי הֵם כִּמְפֻזָּרִים. אֲבָל אִם מָצָא צִבּוּר מָעוֹת, חַיָּב לְהַכְרִיז. 

מָצָא שְׁלֹשָׁה מַטְבְּעוֹת זֶה עַל גַּב זֶה וְהֵם עֲשׂוּיִם כְּמִגְדָּל, <small>הַגָּה: דְּהַיְנוּ הָרָחָב לְמַטָּה וְהָאֶמְצָעִי רָחָב מִן הָעֶלְיוֹן, אוֹ שֶׁהָיוּ מֻנָּחִים כְּסֻלָּם דְּהַיְנוּ רֻבּוֹ שֶׁל אֶמְצָעִי עַל גַּבֵּי תַחְתּוֹן וְרֻבּוֹ שֶׁל עֶלְיוֹן עַל גַּבֵּי הָאֶמְצָעִי <small><small>(טוּר)</small>.</small> </small> אוֹ שֶׁהָיוּ אֶחָד מִכָּאן וְאֶחָד מִכָּאן וְאֶחָד עַל גַּבֵּיהֶם כְּדֵי שֶׁאִם יַכְנִיס קֵיסָם בֵּינֵיהֶם יִנָּטְלוּ בְּבַת אַחַת, חַיָּב לְהַכְרִיז. הָיוּ עֲשׂוּיִן כְּשֵׁיר <small><small>(פֵּרוּשׁ, כְּאֶצְעָדָה שֶׁהוּא עָגֹל, רַשִׁ"י)</small></small> אוֹ כְּשׁוּרָה אוֹ כַּחֲצוּבָה <small><small>(פֵּרוּשׁ, כְּג' רַגְלֵי הַקַנְקָן כָּל אֶחָד כְּנֶגֶד אֲוִיר שֶׁל שֵׁנִי, רַשִׁ"י)</small>,</small> הֲרֵי זֶה סָפֵק וְלֹא יִטֹּל. 

בַּמֶּה דְּבָרִים אֲמוּרִים שֶׁמַּחֲזִירִים מַטְבֵּעַ, בַּסִימָנִים שֶׁאָמַרְנוּ. אֲבָל אִם אֵין בּוֹ סִימָנִים הַלָּלוּ, אֲפִלּוּ אָמַר: רְשׁוּמָה הִיא בְּחוֹתָם מֶלֶךְ פְּלוֹנִי, אוֹ אֲפִלּוּ אָמַר: שְׁמִי כָּתוּב עָלֶיהָ, אֵין מַחֲזִירִין לוֹ, מִפְּנֵי שֶׁמַּטְבֵּעַ נִתַּן לְהוֹצָאָה, וְשֶׁמָּא הוֹצִיאָהּ וּמֵאַחֵר נָפְלוּ. <small>וְיֵשׁ אוֹמְרִים דְּנִסְדַּק בְּמַטְבֵּעַ הָוֵי סִימָן <small><small>(נִמּוּקֵי יוֹסֵף וּבֵית יוֹסֵף בְּשֵׁם הָרַמְבַּ"ן)</small>.</small> </small> 

רָאָה שֶׁנָּפַל מַטְבֵּעַ מֵחֲבֵרוֹ בְּתוֹךְ הַחוֹל אוֹ בְּתוֹךְ הֶעָפָר, מֻתָּר לְקַחְתּוֹ, שֶׁוַּדַּאי נִתְיָאֵשׁ. וַאֲפִלּוּ רָאָהוּ שֶׁהֵבִיא כְּבָרָה לִכְבֹּר הַחוֹל אוֹ הֶעָפָר לְחַפְּשׂוֹ, אֵין חוֹשְׁשִׁין לוֹ. 

מָצָא עִגּוּל וּבְתוֹכוֹ חֶרֶס, כִּכָּר וּבְתוֹכוֹ מָעוֹת, <small>וְיֵשׁ אוֹמְרִים דְּסִימָן הַבָּא מֵאֵלָיו לָא הֲוֵי סִימָן <small><small>(טוּר בְּשֵׁם הָרֹא"שׁ)</small>,</small> </small> חֲתִיכַת בָּשָׂר מְשֻׁנֶּה בְּחִתּוּכוֹ, דָּג נָשׁוּךְ וְכֵן כָּל כַּיּוֹצֵא בְאֵלּוּ; הוֹאִיל וְיֵשׁ בָּהֶם שִׁנּוּי חַיָּב לְהַכְרִיז, שֶׁלֹּא עֲשָׂאָם בַּעֲלֵיהֶן אֶלָּא לְסִימָן. אֲבָל חֲתִיכַת בָּשָׂר שֶׁאֵינוֹ מְשֻׁנֶּה בְּחִתּוּכוֹ, הֲרֵי הוּא שֶׁלּוֹ, שֶׁאֲפִלּוּ יְכַוֵּן זֶה וְיֹאמַר מֵהַיָּרֵךְ הִיא אוֹ מֵהַצַּוָּאר, אֵינוֹ סִימָן: 

הַמּוֹצֵא מְחָטִים וְצִנּוֹרוֹת וּמַסְמְרִים וְכַיּוֹצֵא בָּהֶם, אִם מְצָאָם אַחַת אַחַת הֲרֵי אֵלּוּ שֶׁלּוֹ. שְׁנַיִם שְׁנַיִם אוֹ יוֹתֵר, חַיָּב לְהַכְרִיז, שֶׁמִּנְיָן סִימָן. 

הַלּוֹקֵחַ פֵּרוֹת מֵחֲבֵרוֹ, אוֹ שֶׁשִּׁגְּרָם לוֹ חֲבֵרוֹ, וּמָצָא בָּהֶם מָעוֹת, אִם צְרוּרִים הֵם חַיָּב לְהַכְרִיז, שֶׁהַקֶּשֶׁר סִימָן. וְאִם הֵם מְפֻזָּרִים, הֲרֵי אֵלּוּ שֶׁלּוֹ. בַּמֶּה דְּבָרִים אֲמוּרִים, בְּלוֹקֵחַ מֵהַתַּגָּר, אוֹ מִבַּעַל הַבַּיִת שֶׁלְּקָחָהּ מֵהַתַּגָּר; וְהוּא הַדִּין אִם הַתַּגָּר עַצְמוֹ מְצָאָם, אִם שָׁהוּ בְּיָדוֹ כְּדֵי שֶׁיּוּכַל לְעָרְבָם עִם פֵּרוֹתָיו <small>וַאֲפִלּוּ יוֹדֵעַ שֶׁל מִי הוּא, דִּכְבָר נִתְיָאֲשׁוּ מִמֶּנּוּ הַבְּעָלִים <small><small>(נִמּוּקֵי יוֹסֵף שָׁם)</small>.</small> </small> אֲבָל אִם לְקָחָם מִבַּעַל הַבַּיִת שֶׁדָּשׁ הַפֵּרוֹת בְּעַצְמוֹ אוֹ עַל יְדֵי עֲבָדָיו וְשִׁפְחוֹתָיו הַכְּנַעֲנִים, חַיָּב לְהַחֲזִיר. 

מָצָא חֲמוֹר וְאֻכָּף עָלָיו, הַנּוֹתֵן סִימָן בָּאֻכָּף מַחֲזִירִין לוֹ גַּם הַחֲמוֹר. 

מָצָא כְּלִי וּלְפָנָיו פֵּרוֹת, הַפֵּרוֹת שֶׁלּוֹ וְהַכְּלִי נוֹטֵל וּמַכְרִיז, שֶׁאֲנִי אוֹמֵר הַכְּלִי שֶׁל אֶחָד וְהַפֵּירוֹת שֶׁל אַחֵר, וַהֲרֵי אֵין בָּהֶם סִימָן. וְאִם מַרְאִים הַדְּבָרִים שֶׁהֵם שֶׁל אָדָם אֶחָד, חַיָּב לְהַכְרִיז. כֵּיצַד, הָיוּ אֲחוֹרֵי הַכְּלִי לִפְנֵי הַפֵּרוֹת, הֲרֵי אֵלּוּ שֶׁלּוֹ. הָיוּ פְּנֵי הַכְּלִי לִפְנֵי הַפֵּרוֹת, חוֹשְׁשִׁין שֶׁמָּא מִן הַכְּלִי נִשְׁפְּכוּ. וְאִם הָיוּ <small>(אָזְנַיִם)</small> [אוֹגָנִים] <small><small>(פֵּרוּשׁ, שְׂפַת הַכְּלִי כְּפוּלִים לְתוֹכוֹ, רַשִׁ"י)</small></small> לַכְּלִי, אַף עַל פִּי שֶׁפָּנָיו כְּלַפֵּי הַפֵּרוֹת הֲרֵי אֵלּוּ שֶׁלּוֹ, שֶׁאִלּוּ נִשְׁפְּכוּ מֵהַכְּלִי הָיָה נִשְׁאָר מֵהֶם בְּתוֹכוֹ מִפְּנֵי הָאוֹגָנִים. הָיוּ מִקְצָת הַפֵּרוֹת בַּכְּלִי וּמִקְצָתָם בָּאָרֶץ, חַיָּב לְהַכְרִיז. 

מָצָא כִּיס וּלְפָנָיו מָעוֹת מְפֻזָּרִים, הֲרֵי אֵלּוּ שֶׁלּוֹ. וְאִם מַרְאִים הַדְּבָרִים שֶׁהַכִּיס וּמָעוֹת שֶׁל אָדָם אֶחָד וּמֵהַכִּיס נָפְלוּ, חַיָּב לְהַכְרִיז: 

הַמּוֹצֵא כְּלִי מִכֵּלִים שֶׁצּוּרַת כֻּלָּם שָׁוָה, אִם כְּלִי חָדָשׁ הוּא הֲרֵי הוּא שֶׁלּוֹ. וְאִם הָיָה שֶׁטְּבַעְתּוֹ הָעַיִן, חַיָּב לְהַכְרִיז, שֶׁאִם יָבֹא תַּלְמִיד חָכָם וְיֹאמַר אַף עַל פִּי שֶׁאֵינִי יָכוֹל לִתֵּן בִּכְלִי זֶה סִימָן, יֵשׁ לִי בּוֹ טְבִיעַת עַיִן, חַיָּב לְהַרְאוֹתוֹ לוֹ, אִם מַכִּירוֹ וְאָמַר: שֶׁלִּי הוּא, מַחֲזִירִין אוֹתוֹ. בַּמֶּה דְּבָרִים אֲמוּרִים, בְּתַלְמִיד וָתִיק שֶׁאֵינוֹ מְשַׁנֶּה בְּדִבּוּרוֹ כְּלָל אֶלָּא בְּדִבְרֵי שָׁלוֹם, אוֹ בְמַסֶכְתָּא <small><small>(פֵּרוּשׁ, אִם יִשְׁאָלוּהוּ עַל מַסֶכְתָּא אַחַת אִם הִיא סְדוּרָה בְּיָדוֹ יַעֲנֶה לָאו, דֶּרֶךְ עֲנָוָה)</small>,</small> אוֹ בְפוּרְיָא <small><small>(פֵּרוּשׁ, אִם שְׁאָלוּהוּ חֲבֵרוֹ שָׁכַבְתָּ עַל מִטָּה זוֹ יֹאמַר לֹא, פֶּן יִרְאוּ בָּהּ קֶרִי וְיִתְגַנֶּה, תוס' וְכֵן כָּתַב הָרַמְבַּ"ם)</small>,</small> אוֹ בְאוֹשְׁפִּיזָא <small><small>(פֵּרוּשׁ, כִּדְאַמְרֵינָן בָּעֲרָכִין מְבָרֵךְ רֵעֵהוּ בְּקוֹל גָּדוֹל וְגוֹ' <small>(משלי כז, יד)</small> קְלָלָה תֵּחָשֵׁב לוֹ, שֶׁלֹּא יְסַפֵּר בִּשְׁבָחוֹ שֶׁקִבְּלוּהוּ בְּסֵבֶר פָּנִים יָפוֹת בֵּין בְּנֵי אָדָם שֶׁאֵינָם מְהֻגָּנִים שֶׁלֹּא יִקְפְּצוּ עָלָיו וִיכַלּוּ מָמוֹנוֹ <small>(תּוֹסָפוֹת)</small>,</small> וּכְשֶׁהוּא מַקְפִּיד עַל חֲלוּקוֹ לְהָפְכוֹ, בְּעִנְיָן שֶׁלֹּא יֵרָאוּ הַתְּפִירוֹת הַמְגֻנּוֹת. <small>הַגָּה: וְדַוְקָא אִם מְצָאוֹ בְּמָקוֹם שֶׁתַּלְמִידֵי חֲכָמִים מְצוּיִין, כְּגוֹן בְּבֵית הַמִּדְרָשׁ, אֲבָל בְּלָאו הָכִי אֵינוֹ חַיָּב לְהַכְרִיז <small><small>(טוּר)</small>.</small> וְכָל תַּלְמִיד חָכָם הוּא בְּחֶזְקַת שֶׁאֵינוֹ מְשַׁנֶּה <small><small>(כִּי אִם)</small></small> בַּדְּבָרִים הַנִּזְכָּרִים לְעֵיל, עַד שֶׁיָּבִיא הַמּוֹצֵא רְאָיָה שֶׁאֵינוֹ נִזְהָר <small><small>(הַגָּהוֹת אֲשֵׁרִ"י פֶּרֶק הַנִּזְכָּר)</small>.</small> </small> 
</small>

Siman 263

מָצָא שַׂק אוֹ קֻפָּה, אִם הָיָה חָכָם אוֹ זָקֵן מְכֻבָּד שֶׁאֵין דַּרְכּוֹ לִטֹּל כֵּלִים אֵלּוּ בְּיָדוֹ, אֵינוֹ חַיָּב לְטַפֵּל בָּהֶם. וְאוֹמֵד דַּעְתּוֹ, אִלּוּ הָיוּ שֶׁלּוֹ אִם הָיָה מַחֲזִירָן לְעַצְמוֹ, כָּךְ חַיָּב לְהַחֲזִיר שֶׁל חֲבֵרוֹ; וְאִם לֹא הָיָה מוֹחֵל עַל כְּבוֹדוֹ אֲפִלּוּ הָיוּ שֶׁלּוֹ, כָּךְ בְּשֶׁל חֲבֵרוֹ אֵינוֹ חַיָּב לְהַחֲזִיר. 

הָיָה דַרְכּוֹ לְהַחֲזִיר כֵּלִים כָּאֵלּוּ בַשָּׂדֶה, וְאֵין דַּרְכּוֹ לְהַחֲזִירָן בָּעִיר, וּמְצָאָן בָּעִיר, אֵינוֹ חַיָּב לְהַחֲזִיר. מְצָאָם בַּשָּׂדֶה, חַיָּב לְהַחֲזִיר עַד שֶׁיַּגִּיעוּ לִרְשׁוּת הַבְּעָלִים, וְאַף עַל פִּי שֶׁהֲרֵי נִכְנַס בָּהֶם לָעִיר וְאֵין דַּרְכּוֹ בְּכָךְ. <small>וְיֵשׁ אוֹמְרִים דְּלָא יַחֲזִיר בָּעִיר, אֶלָּא יַכְנִיסָה מִן הַשָּׂדֶה לָעִיר וְיַנִּיחֶנָּה <small><small>(טוּר בְּשֵׁם הָרֹא"שׁ)</small>.</small> </small> וְכֵן אִם מָצָא בְּהֵמָה וְהִכִּישָׁהּ, נִתְחַיֵּב לִטַּפֵּל בָּהּ וּלְהַחֲזִירָהּ אַף עַל פִּי שֶׁאֵינָהּ לְפִי כְבוֹדוֹ, שֶׁהֲרֵי הִתְחִיל בַּמִּצְוָה. 

הַהוֹלֵךְ בַּדֶּרֶךְ הַטּוֹב וְהַיָּשָׁר וְעוֹשֶׂה לִפְנִים מִשּׁוּרַת הַדִּין, מַחֲזִיר אֶת הָאֲבֵדָה בְּכָל מָקוֹם וְאַף עַל פִּי שֶׁאֵינָהּ לְפִי כְּבוֹדוֹ. <small>הַגָּה: וְיֵשׁ חוֹלְקִין וְאוֹסְרִין לְהַחֲזִיר, הוֹאִיל וְאֵינוֹ לְפִי כְבוֹדוֹ, אֶלָּא אִם רוֹצֶה לִכָּנֵס לִפְנִים מִן הַשּׁוּרָה יְשַׁלֵּם מִכִּיסוֹ <small><small>(טוּר בְּשֵׁם הָרֹא"שׁ סִימָן רע"ב)</small>.</small> </small> 


Siman 264

מִי שֶׁאָבְדָה לוֹ אֲבֵדָה, וּפָגַע בַּאֲבֵדָתוֹ וּבַאֲבֵדַת חֲבֵרוֹ, אִם יָכוֹל לַחֲזֹר אֶת שְׁתֵּיהֶן חַיָּב לְהַחֲזִירָם; וְאִם לֹא, יַחֲזִיר אֶת שֶׁלּוֹ, שֶׁאֲבֵדָתוֹ קוֹדֶמֶת אֲפִלּוּ לַאֲבֵדַת אָבִיו וְרַבּוֹ, כִּדְדַרְשִׁינָן מֵאֶפֶס כִּי לֹא יִהְיֶה בְּךָ אֶבְיוֹן <small><small>(דְּבָרִים טו, ד)</small></small> וְאַף עַל פִּי כֵן יֵשׁ לוֹ לָאָדָם לִכָּנֵס לִפְנִים מִשּׁוּרַת הַדִּין, וְלֹא לְדַקְדֵּק וְלוֹמַר: שֶׁלִּי קוֹדֵם, אִם לֹא בְּהֶפְסֵד מוּכָח. וְאִם תָּמִיד מְדַקְדֵּק, פּוֹרֵק מִמֶּנּוּ עוֹל גְמִילוּת חֲסָדִים וְסוֹף שֶׁיִּצְטָרֵךְ לַבְּרִיּוֹת: 

פָּגַע בַּאֲבֵדַת אָבִיו וּבַאֲבֵדַת רַבּוֹ, אִם הָיָה אָבִיו שָׁקוּל כְּנֶגֶד רַבּוֹ, שֶׁל אָבִיו קוֹדֶמֶת; וְאִם לָאו, שֶׁל רַבּוֹ קוֹדֶמֶת. וְהוּא שֶׁיִּהְיֶה רַבּוֹ מֻבְהָק, שֶׁרֹב חָכְמָתוֹ שֶׁל תּוֹרָה לָמַד מִמֶּנּוּ. <small>וְעַיֵּן ביו"ד סִימָן רמ"ב סל"ד.</small> 

הִנִּיחַ אֲבֵדָתוֹ וְהֶחֱזִיר אֲבֵדַת חֲבֵרוֹ, אֵין לוֹ אֶלָּא שָׂכָר הָרָאוּי לוֹ. כֵּיצַד, שָׁטַף נָהָר חֲמוֹרוֹ וַחֲמוֹר חֲבֵרוֹ, שֶׁלּוֹ שָׁוֶה מָנֶה וְשֶׁל חֲבֵרוֹ מָאתַיִם, הִנִּיחַ שֶׁלּוֹ וְהִצִּיל שֶׁל חֲבֵרוֹ, אֵין לוֹ אֶלָּא שָׂכָר הָרָאוּי לוֹ. וְאִם אָמַר לוֹ: אַצִיל אֶת שֶׁלְּךָ וְאַתָּה נוֹתֵן דְּמֵי שֶׁלִּי, אוֹ שֶׁהִתְנָה כֵּן בִּפְנֵי בֵית דִּין, חַיָּב לִתֵּן לוֹ דְּמֵי שֶׁלּוֹ, וְאַף עַל פִּי שֶׁעָלָה חֲמוֹרוֹ מֵאֵלָיו, זָכָה בַּמֶּה שֶׁהִתְנָה עִמּוֹ. <small>הַגָּה: מִיהוּ, הוּא הֶפְקֵר, וְכָל הַקּוֹדֵם בּוֹ זָכָה <small><small>(נִמּוּקֵי יוֹסֵף פֶּרֶק הַגּוֹזֵל בַּתְרָא)</small>.</small> וְאִם אֵין הַבְּעָלִים שָׁם, אַף עַל פִּי שֶׁלֹּא הִתְנָה כְּאִלּוּ הִתְנָה דָמֵי <small><small>(טוּר)</small>.</small> וְעַיֵּן לְקַמָּן סִימָן רס"ה.</small> 

יָרַד לְהַצִּיל וְלֹא הִצִּיל, אֵין לוֹ אֶלָּא שְׂכָרוֹ הָרָאוּי לוֹ. <small>הַגָּה: וְדַוְקָא שֶׁהִתְנָה עִם הַבְּעָלִים, אֲבָל לֹא הִתְנָה עִם הַבְּעָלִים וְיָרַד לְהַצִּיל וְלֹא הִצִּיל, אֲפִלּוּ שְׂכָרוֹ אֵין לוֹ, דְּהָא לֹא הוֹעִיל לוֹ. וְכֵן אִם עָלָה חֲמוֹרוֹ מֵאֵלָיו. אֲבָל אִם הִצִּיל, לֹא יוּכַל בַּעַל הַחֲמוֹר לוֹמַר: חֲמוֹרִי הָיָה עוֹלֶה בִּלְעָדֵי הַצָּלָתְךָ, אֶלָּא חַיָּב לִתֵּן לוֹ שְׂכָרוֹ. וְכֵן שְׁנַיִם שֶׁנִּתְפְּסוּ וְהוֹצִיא אֶחָד הוֹצָאוֹת, אִם הַשֵּׁנִי יָצָא מִן הַמַּאֲסָר בְּלֹא הִשְׁתַּדְּלוּת חֲבֵרוֹ, אֵין חַיָּב לִתֵּן לַחֲבֵרוֹ כְּלוּם, הוֹאִיל וְלֹא הִתְנָה עִמּוֹ. וְאִם לֹא יָצָא רַק עַל יְדֵי הִשְׁתַּדְּלוּת הָאֶחָד, לֹא יוּכַל לוֹמַר: לֹא הָיִיתִי צָרִיךְ לְהִשְׁתַּדְּלוּתְךָ כִּי יָדִי תַקִּיפָה, אַף עַל פִּי שֶׁהָאֶמֶת אִתּוֹ, מִכָּל מָקוֹם חַיָּב לִתֵּן לוֹ לְפִי מַה שֶּׁנֶּהֱנֶה, לְפִי רְאוֹת בֵּית דִּין, כֵּן נִרְאָה לִי <small><small>(וְעַיֵּן בְּמָרְדְּכַי פֶּרֶק הַגּוֹזֵל בַּתְרָא תְשׁוּבַת מַהֲרַ"ם, וּדְלָא כְמַהֲרַ"ם פַּדָּוואָה סִימָן ס"ג)</small>.</small> וְאִם נִרְאֶה לְבֵית דִּין שֶׁלֹּא הֻצְרַךְ לְהַרְבּוֹת בְּהוֹצָאוֹת בִּשְׁבִילוֹ, דַּאֲפִלּוּ בִּשְׁבִילוֹ לְבַדּוֹ הָיָה צָרִיךְ לְכָל הוֹצָאוֹת אֵלּוּ, אֵינוֹ חַיָּב לִתֵּן לוֹ כְּלוּם, דְּזֶה נֶהֱנָה וְזֶה אֵינוֹ חָסֵר. לָכֵן יֵשׁ מִי שֶׁפָּסַק: מִי שֶׁהִצִּיל סְפָרָיו וְסִפְרֵי חֲבֵרוֹ, אִם לֹא הֻצְרַךְ לְהַרְבּוֹת הוֹצָאוֹת בִּשְׁבִיל חֲבֵרוֹ, אֵין חֲבֵרוֹ חַיָּב לְשַׁלֵּם לוֹ כְּלוּם <small><small>(הַגָּהוֹת אַלְפָסִי פֶרֶק הַגּוֹזֵל)</small>.</small> וְנִרְאֶה לִי, דַּוְקָא שֶׁיָּרַד תְּחִלָּה לְהַצִּיל שֶׁלּוֹ, אֶלָּא שֶׁהִצִּיל גַּם כֵּן שֶׁל חֲבֵרוֹ עִמּוֹ. אֲבָל אִם יָרַד עַל דַּעַת שְׁנֵיהֶן, חַיָּב לִתֵּן לוֹ מַה שֶּׁנֶּהֱנָה, מֵאַחַר שֶׁהִצִּיל שֶׁל חֲבֵרוֹ, וּכְמוֹ שֶׁנִּתְבָּאֵר, כֵּן נִרְאָה לִי. וְכֵן כָּל אָדָם שֶׁעוֹשֶׂה עִם חֲבֵרוֹ פְּעֻלָּה אוֹ טוֹבָה, לֹא יוּכַל לוֹמַר: בְּחִנָּם עָשִׂיתָ עִמָּדִי הוֹאִיל וְלֹא צִוִּיתִיךָ, אֶלָּא צָרִיךְ לִתֵּן לוֹ שְׂכָרוֹ <small><small>(רַ"ן פֶּרֶק שְׁנֵי דַיָּנֵי גְזֵרוֹת)</small>.</small> </small> 

וְכֵן שְׁנַיִם שֶׁהָיוּ בָּאִים בַּדֶּרֶךְ, זֶה בְּחָבִית שֶׁל יַיִן וְזֶה בְּכַד שֶׁל דְּבַשׁ, וְנִסְדַּק הַכַּד שֶׁל דְּבַשׁ, וְקֹדֶם שֶׁיִּשָּׁפֵךְ הַדְּבַשׁ לָאָרֶץ שָׁפַךְ זֶה יֵינוֹ וְהִצִּיל הַדְּבַשׁ לְתוֹךְ הֶחָבִית, אֵין לוֹ אֶלָּא שְׂכָרוֹ הָרָאוּי לוֹ. וְאִם אָמַר לוֹ: אַצִּיל אֶת שֶׁלְּךָ וְאַתָּה נוֹתֵן לִי דְּמֵי שֶׁלִּי, אוֹ שֶׁהִתְנָה כֵּן בִּפְנֵי בֵּית דִּין, הֲרֵי זֶה חַיָּב לִתֵּן לוֹ. <small>וּבַעַל הַיַּיִן חַיָּב לִשְׁפֹּךְ יֵינוֹ כְּדֵי לְהַצִּיל דְּבַשׁ חֲבֵרוֹ, הוֹאִיל וְהַבְּעָלִים אוֹמְרִים לְשַׁלֵּם לוֹ <small><small>(טוּר בְּסִימָן רע"ד בְּשֵׁם הָרֹא"שׁ)</small>.</small> וְיֵשׁ חוֹלְקִין <small><small>(שָׁם בְּשֵׁם הָרִי"ף והרמ"ה)</small>.</small> </small> וְאִם נִשְׁפַּךְ הַדְּבַשׁ לָאָרֶץ, הֲרֵי זֶה הֶפְקֵר, וְכָל הַמַּצִּיל לְעַצְמוֹ מַצִּיל. <small>הַגָּה: וְיֵשׁ אוֹמְרִים אֲפִלּוּ לֹא נִשְׁפַּךְ הַדְּבַשׁ עֲדַיִן רַק שֶׁנִּשְׁבַּר הַכַּד כָּל כָּךְ שֶׁהָיָה נִשְׁפָּךְ אִם לֹא הִצִּיל זֶה, הָוֵי הֶפְקֵר <small><small>(טוּר וּבֵית יוֹסֵף בְּשֵׁם רַשִׁ"י)</small>.</small> וְהוּא הַדִּין בְּכַיּוֹצֵא בְּזֶה, כְּגוֹן שֶׁהָיָה שְׂרֵפָה בָּעִיר וּבָרְחוּ הַיְהוּדִים מִן הָעִיר מִפַּחַד הַדְּלֵקָה, וְהִצִּיל אֶחָד, מַה שֶּׁהִצִּיל הוּא שֶׁלּוֹ, דְּהָוֵי כְּזוֹכֶה מִן הַהֶפְקֵר <small><small>(מָרְדְּכַי פֶּרֶק הַגּוֹזֵל בַּתְרָא)</small>.</small> </small> 

הָיָה זֶה בָּא בְּכַד שֶׁל דְּבַשׁ וְזֶה בָּא בְּקַנְקַנִּים רֵיקָנִים, וְנִסְדַק כַּד הַדְּבַשׁ, וְאָמַר לוֹ בַּעַל הַקַּנְקַנִּים: אֵינִי מַצִּיל לְךָ דְּבַשׁ זֶה בְּקַנְקַנַּי עַד שֶׁתִּתֵּן לִי חֶצְיוֹ אוֹ שְׁלִישׁוֹ, אוֹ כָּךְ וְכָךְ דִּינָרִים, וְקִבֵּל עָלָיו בַּעַל הַדְּבַשׁ, וְאָמַר לוֹ: הֵן, הֲרֵי זֶה שָׂחַק בּוֹ, וְאֵינוֹ נוֹתֵן לוֹ אֶלָּא שְׂכָרוֹ הָרָאוּי לוֹ, שֶׁהֲרֵי לֹא הִפְסִידוֹ כְלוּם. 

וְכֵן מִי שֶׁבָּרַח מִבֵּית הָאֲסוּרִים וְהָיְתָה מַעְבֹּרֶת לְפָנָיו, וְאָמַר לוֹ: הַעֲבִירֵנִי וַאֲנִי נוֹתֵן לְךָ דִּינָר, וְהֶעֱבִירוֹ, אֵין לוֹ אֶלָּא שְׂכָרוֹ הָרָאוּי לוֹ. וְאִם הָיָה צַיָּד, וְאָמַר לֵהּ: בַּטֵּל מְצוּדָתְךָ וְהַעֲבִירֵנִי, נוֹתֵן לוֹ כָּל מַה שֶּׁהִתְנָה עִמּוֹ, וְכֵן כָּל כַּיּוֹצֵא בָּזֶה. <small>הַגָּה: יֵשׁ אוֹמְרִים הָא דְּאֵין לוֹ אֶלָּא שְׂכָרוֹ, הַיְנוּ בְּדָבָר שֶׁאֵין רְגִילוּת לִתֵּן עָלָיו הַרְבֵּה, אֲבָל בְּדָבָר שֶׁדֶּרֶךְ לִתֵּן הַרְבֵּה, כְּגוֹן הַשְׁבָּעַת שֵׁדִים אוֹ רְפוּאָה, חַיָּב לִתֵּן לוֹ כָּל מַה שֶּׁהִתְנָה עִמּוֹ <small><small>(תּוֹסָפוֹת וְהָרֹא"שׁ פֶּרֶק מִצְוַת חֲלִיצָה)</small>. </small> וּבְשַׁדְּכָנוּת אֵין לוֹ אֶלָּא שְׂכָרוֹ, אַף עַל פִּי שֶׁהִתְנָה עִמּוֹ לָתֵת לוֹ הַרְבֵּה <small><small>(הָרֹא"שׁ כְּלָל ק"ה סִימָן ה' וּמָרְדְּכַי פֶּרֶק הַגּוֹזֵל בַּתְרָא בְּשֵׁם מוהר"ם)</small>.</small> </small> 

בַּמֶּה דְּבָרִים אֲמוּרִים, בְּשֶׁלֹּא נָתַן לוֹ. אֲבָל אִם נָתַן לוֹ בְּכָל אֵלּוּ הַדְּבָרִים אֵינוֹ יָכוֹל לְהוֹצִיא מִיָּדוֹ: 


Siman 265

הָרוֹאֶה אֲבֵדָה חַיָּב לְהַחֲזִיר בְּחִנָּם, אִם הוּא בָּטֵל. אֲבָל אִם הָיָה עוֹסֵק בִּמְלָאכָה וּבִטֵּל מִמְּלַאכְתּוֹ שֶׁשָּׁוָה דִינָר, וְהֶחֱזִיר אֲבֵדָה שֶׁשָּׁוָה מֵאָה דִינָר, לֹא יֹאמַר לוֹ: תֵּן לִי דִּינָר שֶׁהִפְסַדְתִּי, אֶלָּא נוֹתֵן לוֹ שְׂכָרוֹ כְּפוֹעֵל בָּטֵל שֶׁיְּבַטֵּל מֵאוֹתָהּ מְלָאכָה שֶׁהָיָה עוֹסֵק בָּהּ. <small>הַגָּה: וְיֵשׁ מְפָרְשִׁים כְּפוֹעֵל בָּטֵל, כְּפִי מַה שֶּׁרוֹצֶה לְבַטֵּל וּלְהִתְעַסֵּק בַּהֲשָׁבָתָהּ, כְּגוֹן שֶׁהָיָה עוֹסֵק בִּמְלָאכָה שֶׁנּוֹתְנִין עָלֶיהָ ד' דִּינָרִין, וְאִם הָיָה בָּטֵל לְגַמְרֵי נוֹטֵל דִּינָר, וּלְהִתְעַסֵּק בַּהֲשָׁבָתָהּ נוֹטֵל שְׁנֵי דִינָרִין, צָרִיךְ לִתֵּן ב' דִּינָרִין, אַף עַל פִּי שֶׁמַּגִּיעַ לוֹ דִּינָר בִּשְׂכַר הַהֲשָּׁבָה. וְאִם שְׂכָר הַהֲשָּׁבָה הוּא יוֹתֵר מִכְּדֵי מְלַאכְתּוֹ, אֵין צָרִיךְ לִתֵּן לוֹ רַק כְּדֵי שְׂכַר מְלַאכְתּוֹ. וְהָא דְּמֻתָּר לִקַּח שְׂכַר הֲשָׁבָה, הַיְנוּ שֶׁאֵין הַבְּעָלִים שָׁם וְעָשָׂה מֵעַצְמוֹ וְהֵשִׁיב, אֲבָל אִם שָׁם הַבְּעָלִים וְלֹא הִתְנָה, אִיהוּ דְּאַפְסִיד אַנַּפְשֵׁהּ וְאֵין לוֹ אֶלָּא כְּפוֹעֵל בָּטֵל לְגַמְרֵי, וְלֹא מַה שֶּׁהָיָה נוֹטֵל לִטְרֹחַ בַּהֲשָׁבָתָהּ <small><small>(טוּר)</small>.</small> </small> וְאִם הִתְנָה עִם הַבְּעָלִים, אוֹ בִּפְנֵי בֵּית דִּין שֶׁיִּטֹּל מַה שֶּׁיַּפְסִיד, וְהִרְשׁוּהוּ, הֲרֵי זֶה נוֹטֵל. <small>וְצָרִיךְ לְהָשִׁיב, מֵאַחַר שֶׁרוֹצִין לְשַׁלֵּם דְּמֵי הֶפְסֵדוֹ, וְגַם הֵם מְחֻיָּבִים לִתֵּן לוֹ כָּל מַה שֶּׁפָּסְקוּ, אֲפִלּוּ אִם פָּסְקוּ לוֹ יוֹתֵר מִן הָרָאוּי <small><small>(טוּר)</small>.</small> </small> וְאִם אֵין שָׁם בְּעָלִים וְלֹא בֵּית דִּין, שֶׁלּוֹ קוֹדֵם: 


Siman 266

אֲבֵדַת הַגּוֹי מֻתֶּרֶת, שֶׁנֶּאֱמַר: אֲבֵדַת אָחִיךָ" <small><small>(דְּבָרִים כב, ג)</small>.</small> וְהַמַּחֲזִירָהּ, הֲרֵי זֶה עוֹבֵר עֲבֵרָה, מִפְּנֵי שֶׁהוּא מַחֲזִיק יְדֵי עוֹבְרֵי עֲבֵרָה. וְאִם הֶחֱזִירָהּ לְקַדֵּשׁ אֶת הַשֵּׁם כְּדֵי שֶׁיְּפָאֲרוּ אֶת יִשְׂרָאֵל וְיֵדְעוּ שֶׁהֵם בַּעֲלֵי אֱמוּנָה, הֲרֵי זֶה מְשֻׁבָּח. וּבְמָקוֹם שֶׁיֵּשׁ חִלּוּל הַשֵּׁם, אֲבֵדָתוֹ אֲסוּרָה וְחַיָּב לְהַחֲזִירָהּ. וּבְכָל מָקוֹם מַכְנִיסִים כְּלֵיהֶם כִּכְלֵי יִשְׂרָאֵל, מִפְּנֵי דַּרְכֵי שָׁלוֹם. 

חַיָּב לְהַחֲזִיר אֲבֵדַת יִשְׂרָאֵל, אֲפִלּוּ הָיָה בַּעַל הָאֲבֵדָה רָשָׁע וְאוֹכֵל נְבֵלָה לְתֵאָבוֹן. אֲבָל אוֹכֵל נְבֵלָה לְהַכְעִיס הֲרֵי הוּא אֶפִּיקוֹרוֹס מִיִּשְׂרָאֵל, וְהָאֶפִּיקוֹרְסִים וְעוֹבְדֵי עֲבוֹדַת אֱלִילִים וְיִשְׂרָאֵל מֵחַלְלֵי שַׁבָּת בְּפַרְהֶסְיָא אָסוּר לְהַחֲזִיר לָהֶם אֲבֵידָה, כְּגוֹי. 

דִּין הַמֻּדַּר הֲנָאָה מֵחֲבֵרוֹ לְעִנְיַן הַחֲזָרַת אֲבֵידָה, נִתְבָּאֵר בְּטוּר יו"ד סִימָן רכ" א. 

חָתוּל רָע שֶׁמַּזִּיק לַקְּטַנִּים, אֵין צָרִיךְ לַהֲשִׁיבוֹ לַבְּעָלִים, אֶלָּא כָּל הַמּוֹצְאוֹ הוֹרְגוֹ, וְזוֹכֶה בְּעוֹרוֹ. 

אָמַר לוֹ אָבִיו: אַל תַּחֲזִיר אֶת הָאֲבֵידָה, הֲרֵי זֶה לֹא יִשְׁמַע לוֹ: 


Siman 267

חַיָּב לְטַּפֵּל בָּאֲבֵידָה עַד שֶׁיַּחֲזִירֶנָּה לִרְשׁוּת בְּעָלֶיהָ בְּמָקוֹם הַמִּשְׁתַּמֵּר. אֲבָל אִם הֶחֱזִירָהּ לְמָקוֹם שֶׁאֵינוֹ מִשְׁתַּמֵּר, כְּגוֹן גִּנָּה וְחֻרְבָה, וְאָבְדָה מִשָּׁם, חַיָּב בְּאַחֲרָיוּתָהּ. הֶחֱזִיר אֶת הָאֲבֵדָה בְּשַׁחֲרִית לַמָּקוֹם שֶׁהַבְּעָלִים נִכְנָסִים וְיוֹצְאִים שָׁם בְּשַׁחֲרִית, אֵינוֹ חַיָּב לְטַּפֵּל בָּהּ, שֶׁהֲרֵי הַבְּעָלִים רוֹאִים אוֹתָהּ, אַף עַל פִּי שֶׁאֵינוֹ מָקוֹם הַמִּשְׁתַּמֵּר. אֲבָל בְּבַעֲלֵי חַיִּים, לְעוֹלָם חַיָּב לִטַּפֵּל בָּהּ, עַד שֶׁיַּכְנִיסֶנָּה לִרְשׁוּת הַבְּעָלִים הַמִּשְׁתַּמֶּרֶת, וְאֵינוֹ צָרִיךְ דַּעַת בְּעָלִים. רָאָה בְּהֵמָה שֶׁבָּרְחָה מִן הַדִּיר, וְהֶחֱזִירָהּ לִמְקוֹמָהּ, הֲרֵי זֶה קִיֵּם הַמִּצְוָה, וְאֵינוֹ צָרִיךְ דַּעַת בְּעָלִים: 

הֶחֱזִירָהּ וּבָרְחָה, אֲפִלּוּ מֵאָה פְעָמִים, חַיָּב לְהַחֲזִירָהּ, שֶׁנֶּאֱמַר: הָשֵׁב תְּשִׁיבֵם <small><small>(דְּבָרִים כב, א)</small></small> הָשֵׁב אֲפִלּוּ מֵאָה פְעָמִים מַשְׁמָע. 

הַמּוֹצֵא אֲבֵידָה <small>וְאֵינוֹ מַכִּיר אֶת בְּעָלֶיהָ <small><small>(טוּר)</small> </small> </small> מַכְרִיז עָלֶיהָ בְּבָתֵּי כְנֵסִיּוֹת וּבְּבָתֵּי מִדְרָשׁוֹת. וּבִזְמַן שֶׁיֵּשׁ אֲנָסִים שֶׁאוֹמְרִים: אֲבֵדָה הַנִּמְצֵאת שֶׁל מֶלֶךְ הִיא, מוֹדִיעַ לִשְׁכֵנָיו וּמְיֻדָּעָיו וְדַיּוֹ. 

כֵּיצַד מַכְרִיז, אִם מָצָא מָעוֹת מַכְרִיז: מִי שֶׁאָבַד לוֹ מַטְבֵּעַ, וְכֵן מַכְרִיז: מִי שֶׁאָבַד לוֹ כְּסוּת אוֹ בְהֵמָה אוֹ שְׁטָרוֹת, יָבֹא וְיִתֵּן סִימָנֶיהָ וְיִטֹּל, וְאֵינוֹ חוֹשֵׁשׁ <small>לְרַמַּאי</small> מִפְּנֵי שֶׁהוֹדִיעַ מִין הָאֲבֵידָה, לְפִי שֶׁאֵינוֹ מַחֲזִירָהּ עַד שֶׁיִּתֵּן סִימָנִים מֻבְהָקִים. 

בָּא בַּעַל הָאֲבֵדָה וְנָתַן סִימָנִים שֶׁאֵינָם מֻבְהָקִים, אֵין מַחֲזִירִין. וְהָרַמַּאי, אַף עַל פִּי שֶׁאָמַר סִימָנִים מֻבְהָקִים אֵין מַחֲזִירִין לוֹ, עַד שֶׁיָּבִיא עֵדִים שֶׁהִיא שֶׁלּוֹ. 

בָּרִאשׁוֹנָה, כָּל מִי שֶׁאָבַד לוֹ אֲבֵדָה וּבָא וְנָתַן סִימָנִים מַחֲזִירִים אוֹתָהּ לוֹ, אֶלָּא אִם כֵּן הֻחְזַק רַמַּאי. מִשֶּׁרַבּוּ הָרַמָּאִים, הִתְקִינוּ בֵּית דִּין שֶׁיִּהְיוּ אוֹמְרִים לוֹ: הָבֵא עֵדִים שֶׁאֵין אַתָּה רַמַּאי, וְטֹל. <small>הַגָּה: וְיֵשׁ אוֹמְרִים דִּבְסִימָן מֻבְהָק מַחֲזִירִין אֲפִלּוּ בַּזְּמַן הַזֶּה וְאֵין צָרִיךְ לְעֵדִים שֶׁאֵינוֹ רַמַּאי <small><small>(טוּר בְּשֵׁם הָרֹא"שׁ)</small>.</small> </small> 

הַמִּדָּה אוֹ הַמִּשְׁקָל אוֹ הַמִּנְיָן אוֹ מְקוֹם הָאֲבֵדָה, סִימָנִים מֻבְהָקִים הֵם: 

בָּאוּ שְׁנַיִם, זֶה נָתַן סִימָנֵי הָאֲבֵדָה וְזֶה נָתַן סִימָנֵי הָאֲבֵדָה כְּמוֹ שֶׁנָּתַן הָאַחֵר, לֹא יִתֵּן לֹא לְזֶה וְלֹא לְזֶה, אֶלָּא תְּהֵא מֻנַּחַת עַד שֶׁיּוֹדֶה הָאֶחָד לַחֲבֵרוֹ, אוֹ יַעֲשׂוּ פְּשָׁרָה בֵּינֵיהֶם. <small>הַגָּה: אוֹ שֶׁיָּבִיא הָאֶחָד עֵדִים <small><small>(טוּר)</small>.</small> הֵבִיא זֶה עֵדִים, וְזֶה עֵדִים וְסִימָנִים, סִימָנִים בִּמְקוֹם עֵדִים לָאו כְּלוּם הוּא, וִיהֵא מֻנָּח <small><small>(רֵישׁ הַגָּהוֹת מָרְדְּכַי דְב"מ)</small>.</small> </small> 

נָתַן הָאֶחָד סִימָנִים וְהַשֵּׁנִי הֵבִיא עֵדִים, יִתֵּן לְבַעַל הָעֵדִים. אֲפִלּוּ אֵין מְעִידִים שֶׁנָּפְלָה מִמֶּנּוּ, אֶלָּא מְעִידִים שֶׁמַּכִּירִים שֶׁהִיא שֶׁלּוֹ. 

זֶה נָתַן סִימָנִים, וְזֶה נָתַן סִימָנִים וְעֵד אֶחָד, הָעֵד אֶחָד כְּמִי שֶׁאֵינוֹ, וְיַנִּיחַ. <small>הַגָּה: וְיֵשׁ אוֹמְרִים שֶׁזֶּה שֶׁכְּנֶגֶד הָעֵד צָרִיךְ לִשָּׁבַע שֶׁזֶּה שֶׁלּוֹ הוּא, וְאִם אֵינוֹ רוֹצֶה לִשָּׁבַע נוֹתְנִין לְבַעַל הָעֵד <small><small>(טוּר בְּשֵׁם הָרֹא"שׁ)</small>.</small> </small> 

מָצָא שִׂמְלָה וְכַיּוֹצֵא בָהּ, זֶה הֵבִיא עֵדֵי אֲרִיגָה שֶׁאֲרָגוּהָ לוֹ וְזֶה הֵבִיא עֵדֵי נְפִילָה, יִתֵּן לְמִי שֶׁהֵבִיא עֵדֵי נְפִילָה: 

זֶה נָתַן מִדַּת אָרְכָּהּ וְזֶה נָתַן מִדַּת רָחְבָּהּ, יִתֵּן לְמִי שֶׁנָּתַן מִדַּת אָרְכָּהּ, שֶׁמִּדַּת רָחְבָּהּ אֶפְשָׁר לְשַׁעֲרוֹ כְּשֶׁהָיָה בְּעָלֶיהָ מִתְכַּסֶה בָּהּ. 

זֶה נָתַן מִדַּת אָרְכָּהּ וְרָחְבָּהּ, וְזֶה נָתַן מִשְׁקָלָהּ, יִתֵּן לְמִי שֶׁכִּוֵּן מִשְׁקָלָהּ. 

זֶה אוֹמֵר: כָּךְ אָרְכָּהּ וְכָךְ רָחְבָּהּ, וְזֶה אוֹמֵר: אָרְכָּהּ וְרָחְבָּהּ כָּךְ וְכָךְ, אֲבָל אֵינִי יוֹדֵעַ כַּמָּה בָּאֹרֶךְ וְכַמָּה בָּרֹחַב, יִנָּתֵן לְמִי שֶׁאָמַר: כָּךְ אָרְכָּהּ וְכָךְ רָחְבָּהּ. <small>הַגָּה: אֶחָד אָמַר מִדַּת אָרְכָּהּ וְרָחְבָּהּ, וְאֶחָד אָמַר הַמִּשְׁקָל, יִנָּתֵן לְבַעַל הַמִּשְׁקָל, שֶׁאֵין דֶּרֶךְ לִשְׁקֹל טַלִּית לְפִיכָךְ הָוֵי סִימָן מוּבְהָק <small><small>(טוּר)</small>.</small> </small> 

הִכְרִיז וְלֹא בָּאוּ הַבְּעָלִים, תְּהֵא הַמְּצִיאָה מֻנַּחַת אֶצְלוֹ עַד שֶׁיָּבֹא אֵלִיָּהוּ. 

כָּל זְמַן שֶׁהָאֲבֵדָה אֶצְלוֹ, אִם נִגְנְבָה אוֹ אָבְדָה חַיָּב בְּאַחֲרָיוּתָה כְּדִין שׁוֹמֵר שָׂכָר. <small>הַגָּה: וְיֵשׁ אוֹמְרִים דְּשׁוֹמֵר אֲבֵדָה אֵינוֹ אֶלָּא שׁוֹמֵר חִנָּם <small><small>(טוּר בְּשֵׁם ר"י וְהָרֹא"שׁ)</small>.</small> וְעַיֵּן לְעֵיל סִימָן ע"ב סָעִיף ב' כֵּיצַד נָקְטִינָן לְעִנְיַן מַשְׁכּוֹן, וְהוּא הַדִּין כָּאן:</small> 

כָּל זְמַן שֶׁהִיא אֶצְלוֹ, חַיָּב לְהִטַּפֵּל בָּהּ שֶׁלֹּא תִפָּסֵד; וּלְהַשְׁבִּיחָהּ, כְּגוֹן לִגְזֹז הַצֹּאן. וַאֲפִלּוּ גִזַּת זְנַב הַשּׁוֹר, שֶׁהוּא דָבָר מוּעָט, חַיָּב לִטַּפֵּל בּוֹ. 

וְצָרִיךְ לְבַקְּרָהּ וּלְבָדְקָהּ כְּדֵי שֶׁלֹּא תִפָּסֵד. כֵּיצַד, מָצָא כְּסוּת שֶׁל צֶמֶר מְנַעֲרָהּ אַחַת לִשְׁלֹשִׁים יוֹם. וְלֹא יְנַעֲרֶנָּה בְּמַקֵּל וְלֹא בִּשְׁנֵי בְּנֵי אָדָם; וְשׁוֹטְחָהּ עַל גַּבֵּי מִטָּה לְצָרְכָּהּ בִּלְבַד, אֲבָל לֹא לְצָרְכָּהּ וּלְצָרְכּוֹ. נִזְדַּמְּנוּ אוֹרְחִים, לֹא יִשְׁטָחֶנָּה בִּפְנֵיהֶם וַאֲפִלּוּ לְצָרְכָּה, שֶׁמָּא תִּגָּנֵב. 

מָצָא כְּלֵי עֵץ, מִשְׁתַּמֵּשׁ בָּהֶם לְצָרְכָּן מְעַט, כְּדֵי שֶׁלֹּא יֵרָקְבוּ. כְּלֵי נְחֹשֶׁת, מִשְׁתַּמֵּשׁ בָּהֶם בְּחַמִּין, אֲבָל לֹא יָשִׂים הַכְּלִי עַל גַּבֵּי הָאוּר, מִפְּנֵי שֶׁמַּשְׁחִיקָן. כְּלֵי כֶּסֶף מִשְׁתַּמֵּשׁ בָּהֶם בְּצוֹנֵן, אֲבָל לֹא בְּחַמִּין, מִפְּנֵי שֶׁמַּשְׁחִירָן. מָצָא מַגְרֵפוֹת <small><small>(פֵּרוּשׁ, כֵּלִים שֶׁגּוֹרְפִין וּמְסִירִין בָּהֶם הַדֶּשֶׁן)</small></small> וְקַרְדֻּמּוֹת <small><small>(פֵּרוּשׁ, כֵּלִים שֶׁמְּבַקְעִים בָּהֶם עֵצִים)</small>,</small> מִשְׁתַּמֵּשׁ בָּהֶן בְּרַךְ אֲבָל לֹא בְּקָשֶׁה, מִפְּנֵי שֶׁמַּפְחִיתָן. מָצָא כְּלֵי זָהָב וּכְלֵי זְכוּכִית וּכְסוּת שֶׁל פִּשְׁתָּן, הֲרֵי זֶה לֹא יִגַּע בָּהֶן עַד שֶׁיָּבֹא אֵלִיָּהוּ. 

מָצָא סְפָרִים, קוֹרֵא בָּהֶם אַחַת לִשְׁלֹשִׁים יוֹם. וְאִם אֵינוֹ יוֹדֵעַ לִקְרוֹת, גּוֹלְלָן כָּל ל' יוֹם. וּלְעוֹלָם לֹא יִלְמַד בָּהֶם דָּבָר שֶׁלֹּא לָמַד מֵעוֹלָם, וְלֹא יִקְרָא פָּרָשָׁה וְיִשְׁנֶה, וְלֹא יִקְרָא פָרָשָׁה וִיתַרְגֵּם, וְלֹא יִפְתַּח בּוֹ יוֹתֵר מִשְׁלֹשָׁה דַפִּין, וְלֹא יִהְיוּ שְׁנַיִם קוֹרִין בִּשְׁנֵי עִנְיָנִים, אֲבָל קוֹרִין בְּעִנְיָן אֶחָד שְׁנַיִם דַּוְקָא, אֲבָל לֹא שְׁלֹשָׁה. 

מָצָא תְּפִלִּין, שָׁם דְּמֵיהֶן וּמַנִּיחָן עָלָיו מִיָּד, אִם יִרְצֶה, שֶׁדָּבָר מָצוּי הוּא לִקְנוֹתָם בְּכָל שָׁעָה. 

מָצָא דָּבָר שֶׁיֵּשׁ בּוֹ רוּחַ חַיִּים, שֶׁהֲרֵי הוּא צָרִיךְ לְהַאֲכִילוֹ, אִם הָיָה דָּבָר שֶׁעוֹשֶׂה וְאוֹכֵל כְּגוֹן פָּרָה וַחֲמוֹר, מְטַפֵּל בָּהֶם י"ב חֹדֶשׁ מִיּוֹם הַמְּצִיאָה, וְשׂוֹכְרָן וְלוֹקֵחַ שְׂכָרָן וּמַאֲכִילָן. וְאִם הָיָה שְׂכָרוֹ יוֹתֵר עַל אֲכִילָתָם, הֲרֵי הַיֶּתֶר לַבְּעָלִים. וְכֵן הַתַּרְנְגוֹלֶת, מוֹכֵר בֵּיצֵיהֶן וּמַאֲכִילָן כָּל שְׁנֵים עָשָׂר חֹדֶשׁ; מִכָּאן וְאֵילָךְ שָׁם דְּמֵיהֶן עָלָיו וַהֲרֵי הֵם שֶׁלּוֹ וְשֶׁל בְּעָלִים בְּשֻׁתָּפוּת, כְּדִין כָּל הַשָּׁם מֵחֲבֵרוֹ. 

מָצָא עֲגָלִים וּסְיָחִים שֶׁל רְעִי, מִטַּפֵּל בָּהֶם ג' חֳדָשִׁים. וְשֶׁל פַּטָּם, ל' יוֹם. 

אֲוָזִים וְתַרְנְגוֹלִים זְכָרִים <small><small>(גְּדוֹלִים)</small>,</small> מְטַפֵּל בָּהֶם שְׁלֹשִׁים יוֹם. קְטַנִּים בְּיוֹתֵר, וְכָל דָּבָר שֶׁטִּפּוּלוֹ מְרֻבֶּה מִשְּׂכָרוֹ, מִטַּפֵּל בָּהֶם ג' יָמִים. מִכָּאן וְאֵילָךְ מוֹכְרָן בְּבֵית דִּין. <small>וְיֵשׁ אוֹמְרִים דְּאֵין צָרִיךְ בֵּית דִּין, וְיָכוֹל לְשׁוּמָן וּלְקַחְתָּן בְּאוֹתָן הַדָּמִים <small><small>(טוּר בְּשֵׁם ר"י וְהָרֹא"שׁ)</small>.</small> </small> 

מַה יֵּעָשֶׂה בַּדָּמִים, יִנָּתְנוּ לַמּוֹצֵא, וְיֵשׁ לוֹ רְשׁוּת לְהִשְׁתַּמֵשׁ בָּהֶם; לְפִיכָךְ, אִם נֶאֶנְסוּ חַיָּב לְשַׁלֵּם, וְאַף עַל פִּי שֶׁלֹּא נִשְׁתַּמֵּשׁ בָּהֶם, שֶׁכֵּיוָן שֶׁיֵּשׁ לוֹ רְשׁוּת לְהִשְׁתַּמֵּשׁ בָּהֶם הֲרֵי הֵם אֶצְלוֹ כִּשְׁאֵלָה. בַּמֶּה דְּבָרִים אֲמוּרִים שֶׁיֵּשׁ לוֹ רְשׁוּת לְהִשְׁתַּמֵשׁ בָּהֶם, בִּדְמֵי אֲבֵדָה, מִפְּנֵי שֶׁטָּרַח לְהִטַּפֵּל בָּהּ. אֲבָל אִם מָצָא מָעוֹת, לֹא יִשְׁתַּמֵּשׁ בָּהֶם; לְפִיכָךְ, אִם אָבְדוּ בְּאֹנֶס פָּטוּר, שֶׁאֵינוֹ עֲלֵיהֶם אֶלָּא כְּשׁוֹמֵר שָׂכָר. <small>הַגָּה: וּכְבָר נִתְבָּאֵר סָעִיף ט"ז דְּיֵשׁ חוֹלְקִין וּסְבִירָא לְהוּ דְאֵינוֹ אֶלָּא שׁוֹמֵר חִנָּם:</small> 

כָּל אוֹתָן הַיָּמִים שֶׁמְּטַפֵּל בָּאֲבֵדָה קֹדֶם שֶׁיִּמְכְּרֶנָּה בְּבֵית דִּין, אִם הֶאֱכִילָן מִשֶּׁלּוֹ, נוֹטֵל מֵהַבְּעָלִים בְּלֹא שְׁבוּעָה, מִפְּנֵי תִּקּוּן הָעוֹלָם. 

הַמּוֹצֵא מְצִיאָה, לֹא יִשָּׁבַע מִפְּנֵי תִּקּוּן הָעוֹלָם. שֶׁאִם אַתָּה אוֹמֵר יִשָּׁבַע, יַנִּיחַ הַמְּצִיאָה וְיֵלֵךְ לוֹ, כְּדֵי שֶׁלֹּא יִשָּׁבַע. אֲפִלּוּ מָצָא כִּיס, וְטָעַן בַּעַל הַמְּצִיאָה שֶׁשְּׁנֵי כִּיסִים קְשׁוּרִים הָיוּ וְאִי אֶפְשָׁר שֶׁיִּמְצָא הָאֶחָד אֶלָּא אִם כֵּן נִמְצָא הָאַחֵר הַקָּשׁוּר עִמּוֹ, הֲרֵי זֶה לֹא יִשָּׁבַע: 


Siman 268

כָּל מְצִיאָה שֶׁאָמַרְנוּ שֶׁהִיא שֶׁל מוֹצְאָהּ, אֵינוֹ זוֹכֶה בָּהּ עַד שֶׁתַּגִּיעַ לְיָדוֹ אוֹ לִרְשׁוּתוֹ. אֲבָל אִם רָאָה אֶת הַמְּצִיאָה, אֲפִלּוּ נָפַל עָלֶיהָ, וּבָא אַחֵר וְהֶחֱזִיק בָּהּ, זֶה שֶׁהֶחֱזִיק בָּהּ זָכָה בָּהּ. <small>הַגָּה: וְדַוְקָא בִּרְשׁוּת הָרַבִּים, אֲבָל בְּמָקוֹם שֶׁאַרְבַּע אַמּוֹת קוֹנוֹת, קָנָה, וְלֹא גָרַע מִשּׁוּם דְּנָפַל עָלֶיהָ <small><small>(טוּר וּבֵית יוֹסֵף בְּשֵׁם הָרִי"ף וְהָרֹא"שׁ, וְכֵן נִרְאֶה לִי דַּעַת הָרַמְבַּ"ם וְרַ"ן בְּשֵׁם הרא"ה)</small>.</small> וּדְלָא כַּיֵּשׁ חוֹלְקִין <small><small>(רַ"ן בְּשֵׁם הָרַשְׁבָּ"א ונ"י פ"ב דִּמְצִיעָא והמ"מ בפי"ז לְדַעַת הָרַמְבַּ"ם)</small>.</small> </small> 

אַרְבַּע אַמּוֹת שֶׁל אָדָם שֶׁהוּא עוֹמֵד בְּצִדָּן הֲרֵי אֵלּוּ קוֹנִים לוֹ, וְאִם הִגִּיעַ הַמְּצִיאָה לְתוֹךְ אַרְבַּע אַמּוֹת שֶׁלּוֹ זָכָה בָּהּ. וַחֲכָמִים תִּקְּנוּ דָּבָר זֶה כְּדֵי שֶׁלֹּא יָרִיבוּ הַמּוֹצְאִים זֶה עִם זֶה. בַּמֶּה דְּבָרִים אֲמוּרִים, בְּסִמְטָא אוֹ בְּצִדֵּי רְשׁוּת הָרַבִּים שֶׁאֵין הָרַבִּים דּוֹחֲקִים בָּהֶם, אוֹ בְּשָׂדֶה שֶׁאֵין לָהּ בְּעָלִים. אֲבָל הָעוֹמֵד בִּרְשׁוּת הָרַבִּים אוֹ בְּתוֹךְ שְׂדֵה חֲבֵרוֹ, אֵין ד' אַמּוֹת קוֹנוֹת לוֹ וְאֵינוֹ קוֹנֶה שָׁם עַד שֶׁתַּגִּיעַ מְצִיאָה לְיָדוֹ. <small>הַגָּה: שְׁנַיִם שֶׁבָּאוּ כְּאֶחָד לְתוֹךְ ד' אַמּוֹת, אוֹ שֶׁעוֹמְדִים שְׁנֵיהֶם וְנָפְלָה הַמְּצִיאָה תּוֹךְ ד' אַמּוֹתֵיהֶן, קָנוּ שְׁנֵיהֶן <small><small>(טוּר)</small>.</small> </small> 

 חֲצֵרוֹ שֶׁל אָדָם קוֹנָה לוֹ שֶׁלֹּא מִדַּעְתּוֹ, וְאִם נָפְלָה בָּהּ מְצִיאָה הֲרֵי הִיא שֶׁל בַּעַל הֶחָצֵר. בַּמֶּה דְּבָרִים אֲמוּרִים בֶּחָצֵר הַמִּשְׁתַּמֶּרֶת. <small>וְאֵין חֲצֵרוֹ קוֹנָה לוֹ אֶלָּא בְּיוֹדֵעַ בַּמְּצִיאָה אוֹ דְאַסִּיק אַדַּעְתֵּהּ, אֲבָל בְּדָבָר שֶׁאֵינוֹ רָגִיל לָבֹא אֵין חֲצֵרוֹ קוֹנָה לוֹ, אַף עַל פִּי שֶׁבָּאָה מְצִיאָה לְשָׁם, וּבָא אַחֵר וּנְטָלָהּ שָׁם זָכָה, הוֹאִיל וְלֹא יָדַע בַּעַל הֶחָצֵר בַּמְּצִיאָה אֲשֶׁר שָׁם קֹדֶם שֶׁזָּכָה בָהּ הַשֵּׁנִי <small><small>(נִמּוּקֵי יוֹסֵף וּמָרְדְּכַי פֶּרֶק אֵלּוּ מְצִיאוֹת)</small>.</small> וְעַיֵּן לְעֵיל סִימָן רל"ב סָעִיף י"ח. וְאִם סוֹחֵר אֶחָד הֵבִיא סְחוֹרָה בְּזוֹל לַחֲצֵירוֹ שֶׁל שִׁמְעוֹן, וּבָא שִׁמְעוֹן וְאָמַר: תִּקְנֶה לִי חֲצֵרִי, וּבָא רְאוּבֵן אַחַר כָּךְ וּלְקָחָהּ, יֵשׁ אוֹמְרִים דְּזָכָה רְאוּבֵן, דְּמֵאַחַר שֶׁאֵינוֹ מְצִיאָה גְמוּרָה, כִּי בַּעַל הֶחָצֵר צָרִיךְ לִקְנוֹתָהּ <small><small>(בְּמָעוֹת)</small>,</small> לֹא זָכְתָה לוֹ חֲצֵירוֹ. וְיֵשׁ אוֹמְרִים דְּזָכָה בַּעַל הֶחָצֵר <small><small>(מָרְדְּכַי פ"ק דִּמְצִיעָא ב' הַדֵּעוֹת)</small>.</small> וְאִם אַחַר כָּךְ בָּא סְחוֹרָה לַחֲצֵירוֹ שֶׁל רְאוּבֵן וְאָמַר: תִּקְנֶה לִי חֲצֵרִי, וּקְנָאָהּ שִׁמְעוֹן, וּרְאוּבֵן אֵינוֹ רוֹצֶה לִתֵּן הַסְּחוֹרָה לְשִׁמְעוֹן כִּי אָמַר שֶׁחֲצֵרוֹ קָנָה לוֹ, וְשִׁמְעוֹן טוֹעֵן: מִמַּה נַפְשָׁךְ תִּתֵּן לִי הַסְּחוֹרָה הָרִאשׁוֹנָה אוֹ הַשְּׁנִיָּה, אִם כְּבָר נִפְסַק הַדִּין בַּמַּעֲשֶׂה הָרִאשׁוֹן אִם כֵּן הָוֵי הַמַּעֲשֶׂה הַשֵּׁנִי לְחוּד וְהַמּוֹצִיא מֵחֲבֵרוֹ עָלָיו הָרְאָיָה, אֲבָל אִם לֹא נִפְסַק הַדִּין בָּרִאשׁוֹנָה עַד שֶׁאֵרַע מַעֲשֶׂה שֵׁנִי, צָרִיךְ רְאוּבֵן לִתֵּן לְשִׁמְעוֹן סְחוֹרָה אַחַת מִמַּה נַפְשָׁךְ <small><small>(תְּרוּמַת הַדֶּשֶׁן סִימָן ש"י)</small>.</small> </small> אֲבָל בְּשָׂדֶה וְגִנָּה וְכַיּוֹצֵא בָּהֶן, אִם הָיָה עוֹמֵד בְּצַד שָׂדֵהוּ וְאָמַר: זָכְתָה לִי שָׂדִי, זָכָה בָּהֶם; וְאִם אֵינוֹ עוֹמֵד שָׁם, אוֹ שֶׁהָיָה עוֹמֵד וְלֹא אָמַר: זָכְתָה לִי שָׂדִי, כָּל הַקּוֹדֵם זָכָה. <small>וְיֵשׁ אוֹמְרִים דִּבְעוֹמֵד בְּצַד שָׂדֵהוּ לְחוּד סָגֵי <small><small>(טוּר בְּשֵׁם הָרֹא"שׁ וְהַמַּגִּיד פי"ז דִּגְזֵלָה בְּשֵׁם רַשְׁבָּ"א)</small></small> וְעַיִּןִ לְעֵיל סִימָן ר'.</small> 

רָאָה אֲחֵרִים רָצִים אַחַר הַמְּצִיאָה וַהֲרֵי הוּא צְבִי שָׁבוּר אוֹ גוֹזָלוֹת שֶׁלֹּא פָּרְחוּ, אִם הָיָה עוֹמֵד בְּצַד שָׂדֵהוּ שֶׁהֵם בְּתוֹכָהּ, וְאִלּוּ הָיָה רָץ הָיָה מַגִּיעָן, וְאָמַר: זָכְתָה לִי שָׂדִי, זָכְתָה לוֹ שָׂדֵהוּ. וְאִם אֵינוֹ יָכוֹל לְהַגִּיעָן, הֲרֵי אֵלּוּ כִּצְבִי שֶׁהוּא רָץ כְּדַרְכּוֹ וּכְגוֹזָלוֹת הַמַּפְרִיחִים וְלֹא אָמַר כְּלוּם, אֶלָּא כָּל הַקּוֹדֵם בָּהֶם זָכָה. וְאִם נָתְנוּ לוֹ בְּמַתָּנָה, הוֹאִיל וְאַחֵר הִקְנָם לוֹ וַהֲרֵי הֵם מִתְגַּלְגְּלִים בְּתוֹךְ שָׂדֵהוּ, קָנָה שָׂדֵהוּ. וְאִם הָיָה צְבִי רָץ כְּדַרְכּוֹ וְגוֹזָלוֹת מַפְרִיחִים, לֹא קָנְתָה לוֹ שָׂדֵהוּ. 

 קְטַנָּה, יֵשׁ לָהּ חָצֵר וְיֵשׁ לָהּ אַרְבַּע אַמּוֹת. אֲבָל קָטָן אֵין לוֹ חָצֵר וְאֵין לוֹ אַרְבַּע אַמּוֹת: 


Siman 269

הַמַּגְבִּיהַּ מְצִיאָה לַחֲבֵרוֹ, אַף עַל פִּי שֶׁלֹּא אָמַר לוֹ כְּלוּם, זָכָה בָּהּ. 

שְׁנַיִם שֶׁהִגְבִּיהוּ מְצִיאָה, קְנָאוּהָ שְׁנֵיהֶם. 

הִגְבִּיהָהּ לוֹ חֵרֵשׁ אוֹ שׁוֹטֶה אוֹ קָטָן, לֹא קָנָה הַפִּקֵּחַ לְפִי שֶׁאֵין לָהֶם דַּעַת. 

הִגְבִּיהוּהָ חֵרֶשׁ וּפִקֵּחַ כְּאֶחָד, מִתּוֹךְ שֶׁלֹּא קָנָה פִּקֵחַ לֹא קָנָה חֵרֶשׁ, וְהַחוֹטְפָהּ מִיָּדָם זָכָה. וּמִיהוּ, מַה שֶּׁבְּיַד כָּל אֶחָד, קָנָה. וְאִם הָיוּ שְׁנֵיהֶם חֵרְשִׁים, תִּקְּנוּ חֲכָמִים שֶׁיִּקְנוּ כְּדֵי שֶׁלֹּא יָבוֹאוּ לְהִתְקוֹטֵט. 

טַלִּית שֶׁמֻּנָּח חֶצְיָהּ עַל גַּבֵּי עַמּוּד שֶׁגָּבוֹהַּ ג' טְפָחִים וְחֶצְיָהּ עַל גַּבֵּי קַרְקַע, וּבָא אֶחָד וְהִגְבִּיהַּ רֹאשׁ אֶחָד שֶׁעַל גַּבֵּי קַרְקַע וְנִתַּק רֹאשׁ הַשֵּׁנִי מֵעַל גַּבֵּי עַמּוּד וְנָפְלָה עַל גַּבֵּי קַרְקַע, קְנָאָהּ, כֵּיוָן שֶׁרֹאשׁ הָאֶחָד עֲדַיִן הִיא בְּיָדוֹ וְרֹאשׁ הַשֵּׁנִי הָיָה מֻגְבָּהּ מִכֹּחוֹ ג' טְפָחִים מֵהָאָרֶץ. אֲבָל אִם לֹא הָיָה רֹאשׁ הַשֵּׁנִי עֲדַיִן בְּיָדוֹ בְּעוֹד שֶׁהַטַּלִּית בָּאֲוִיר, לֹא קְנָאָהּ, וְאַף עַל פִּי שֶׁהָיָה מֻגְבָּהּ מִכֹּחוֹ ג' טְפָחִים כֵּיוָן שֶׁעַתָּה כֻּלּוֹ בָאָרֶץ. וְכֵן אֲפִלּוּ רֹאשׁ הָאֶחָד בְּיָדוֹ וְלֹא נִתַּק רֹאשׁ הַשֵּׁנִי מֵעַל גַּבֵּי הָעַמּוּד, לֹא קָנָה, אַף עַל פִּי שֶׁאִלּוּ נִתְּקוֹ הָיָה מֻגְבָּהּ מִכֹּחוֹ. וְאִם טַלִּית מֻנָּח עַל גַּב דַּף, וְהִכָּה וְעָלָה מִכֹּחוֹ שְׁלֹשָׁה טְפָחִים, קְנָאוֹ. אֲבָל אִם לֹא עָלָה מִכֹּחַ הַכָּאָתוֹ לְמַעְלָה אֶלָּא נָפַל לָאָרֶץ, אֲפִלּוּ שֶׁהַדַּף גָּבוֹהַּ ג' טְפָחִים לֹא קָנָה. 

הָיָה רוֹכֵב עַל גַּבֵּי בְהֵמָה וְרָאָה אֶת הַמְּצִיאָה וְאָמַר לַחֲבֵרוֹ: זְכֵה לִי בָּהּ, כֵּיוָן שֶׁהִגְבִּיהָהּ לוֹ קָנָה הָרוֹכֵב וְאַף עַל פִּי שֶׁלֹּא הִגִּיעַ לְיָדוֹ. <small>וְאֵין הַמַּגְבִּיהַּ נֶאֱמָן לוֹמַר: לְצָרְכִי הִגְבַּהְתִּיהָ, אֲפִלּוּ בְּעוֹדָהּ בְּיָדוֹ <small><small>(טוּר)</small>.</small> </small> וְאִם אָמַר לוֹ: תְּנָהּ לִי, וּנְטָלָהּ, וְאָמַר: אֲנִי זָכִיתִי בָּהּ, זָכָה בָהּ הַנּוֹטֵל. וְאִם מִשֶּׁנְּתָנָהּ לָרוֹכֵב אָמַר: אֲנִי זָכִיתִי בָּהּ תְּחִלָּה, לֹא אָמַר כְּלוּם. <small>הַגָּה: רְאוּבֵן אָמַר לְשִׁמְעוֹן: קְנֵה לָנוּ בְּיַחַד סְחוֹרָה פְלוֹנִית, וְהָלַךְ שִׁמְעוֹן וּקְנָאָהּ, וְאַחַר כָּךְ אָמַר דִּקְנָאָהּ לְעַצְמוֹ, יֵשׁ אוֹמְרִים דְּצָרִיךְ לַחֲלֹק עִם רְאוּבֵן, דְּהָוָה לֵהּ כְּמַגְבִּיהַּ מְצִיאָה לַחֲבֵרוֹ <small><small>(מָרְדְּכַי פ"ק דִּמְצִיעָא בְּשֵׁם רַאֲבַ"ן)</small>.</small> וְיֵשׁ אוֹמְרִים דְּאִם לֹא הָיוּ לִרְאוּבֵן דָּמִים, זָכָה שִׁמְעוֹן בַּמֶּה שֶׁקָּנָה. וְאִם נִתְרַצָּה לִקְנוֹת לִשְׁנֵיהֶן, הָוֵי לֵהּ כְּאִלּוּ זָכָה לִשְׁנֵיהֶן <small><small>(שָׁם בְּשֵׁם ראבי"ה)</small>.</small> </small> 


Siman 270

מְצִיאַת חֵרֵשׁ שׁוֹטֶה וְקָטָן אֵין בָּהּ מִשּׁוּם גָּזֵל אֶלָּא מִפְּנֵי דַּרְכֵי שָׁלוֹם; לְפִיכָךְ, עָבַר אֶחָד וּגְזָלָהּ מִיָּדָם אֵינָהּ יוֹצְאָה בְּדַיָּנִים. <small>הַגָּה: וְדַוְקָא מְצִיאָה, שֶׁאֵין דַּעַת אַחֶרֶת מַקְנָה לוֹ, אֲבָל שְׂכִירוּת שֶׁל קָטָן וְכַיּוֹצֵא בּוֹ מוֹצִיאִין בְּדַיָּנִין <small><small>(בֵּית יוֹסֵף בְּשֵׁם הָרַשְׁבָּ"א)</small>.</small> </small> 

מְצִיאַת בְּנוֹ וּבִתּוֹ הַסְמוּכִים עַל שֻׁלְחָנוֹ, אַף עַל פִּי שֶׁהֵם גְּדוֹלִים, וּמְצִיאַת בִּתּוֹ הַנַּעֲרָה אַף עַל פִּי שֶׁאֵינָהּ סוֹמֶכֶת עַל שֻׁלְחָנוֹ, וּמְצִיאַת עַבְדּוֹ וְשִׁפְחָתוֹ הַכְּנַעֲנִים וּמְצִיאַת אִשְׁתּוֹ, הֲרֵי אֵלּוּ שֶׁלּוֹ. <small>וְהוּא הַדִּין אִם הִרְוִיחוּ בִסְחוֹרָה אוֹ בִמְלָאכָה <small><small>(בֵּית יוֹסֵף סוֹף סִימָן קע"ז בְּשֵׁם עִטּוּר)</small>.</small> אֲבָל אִם מֵת, אֵינוֹ מוֹרִישׁ מְלֶאכֶת בֵּן אֶחָד לִשְׁאָר יוֹרְשָׁיו <small><small>(הַגָּהוֹת שְׁנִיּוֹת דְּמָרְדְּכַי דב"מ)</small>.</small> </small> אֲבָל מְצִיאַת בְּנוֹ שֶׁאֵינוֹ סוֹמֵךְ עַל שֻׁלְחָנוֹ, אַף עַל פִּי שֶׁהוּא קָטָן, וּמְצִיאַת עַבְדּוֹ וְשִׁפְחָתוֹ הָעִבְרִים, וּמְצִיאַת אִשְׁתּוֹ שֶׁהִיא מְגֹרֶשֶׁת וְאֵינָהּ מְגֹרֶשֶׁת, אֵינָהּ שֶׁלּוֹ. <small>וְאִם נָתְנוּ מַתָּנָה לְקָטָן הַסוֹמֵךְ עַל שֻׁלְחַן אָבִיו הֲרֵי הִיא שֶׁל אָבִיו, אֲבָל לֹא בִּבְנוֹ הַגָּדוֹל <small><small>(נִמּוּקֵי יוֹסֵף פ"ק דִּמְצִיעָא)</small>.</small> יָתוֹם הַסָּמוּךְ עַל שֻׁלְחַן אֲחֵרִים, מְצִיאָתוֹ לְעַצְמוֹ <small><small>(מָרְדְּכַי וְתוֹס' פ"ק דִּמְצִיעָא)</small>.</small> </small> 

מְצִיאַת פּוֹעֵל לְעַצְמוֹ, אַף עַל פִּי שֶׁאָמַר לוֹ: עֲשֵׂה עִמִּי מְלָאכָה הַיּוֹם. וְאֵין צָרִיךְ לוֹמַר אִם אָמַר לוֹ: עֲדֹר עַמִּי הַיּוֹם. אֲבָל אִם שְׂכָרוֹ לְלַקֵּט מְצִיאוֹת, כְּגוֹן שֶׁחָסַר הַנָּהָר וּשְׂכָרוֹ לְלַקֵּט הַדָּגִים הַנִּמְצָאִים בָּאֲגַם, הֲרֵי מְצִיאָתוֹ לְבַעַל הַבַּיִת וַאֲפִלּוּ מָצָא כִּיס מָלֵא דִינָרִים. <small>וְיֵשׁ אוֹמְרִים דְּהוּא הַדִּין שְׂכָרוֹ סְתָם וּמַרְאֶה לוֹ לְלַקֵּט מְצִיאוֹת <small><small>(טוּר בְּשֵׁם הרמ"ה)</small>.</small> </small> 


Siman 271

שְׁנָיִם שֶׁרָאוּ גָמָל אוֹ חֲמוֹר שֶׁל מְצִיאָה, וְקָדְמוּ שְׁנֵיהֶם וְהִנְהִיגוּהוּ אוֹ מְשָׁכוּהוּ, אוֹ שֶׁהָיָה אֶחָד מַנְהִיג וְאֶחָד מוֹשֵׁךְ, קָנוּ שְׁנֵיהֶם. בַּמֶּה דְּבָרִים אֲמוּרִים, בַּחֲמוֹר. אֲבָל בְּגָמָל, אִם הָיָה אֶחָד מַנְהִיג וְאֶחָד מוֹשֵׁךְ, הַמּוֹשֵׁךְ קָנָה אֲבָל לֹא הַמַּנְהִיג. 

בֶּהֱמַת מְצִיאָה שֶׁקָּדַם אֶחָד וְאָחַז בַּמּוֹסֵרָה, לֹא קָנָה עַד שֶׁיִּמְשֹׁךְ אוֹ יַנְהִיג, וְכֵן בְּנִכְסֵי הַגֵּר, אֲבָל קָנָה הַמּוֹסֵרָה לְבַדּוֹ. 

הָיָה אֶחָד רוֹכֵב וְאֶחָד אוֹחֵז בַּמּוֹסֵרָה, הָרוֹכֵב קָנָה הַבְּהֵמָה וְהַמּוֹסֵרָה שֶׁעַל לְחָיֵי הַבְּהֵמָה בִּלְבַד, וְזֶה שֶׁאָחַז הַמּוֹסֵרָה קָנָה מִמֶּנָה מַה שֶּׁאָחַז בְּיָדוֹ, וּשְׁאָר הַמּוֹסֵרָה לֹא קָנָה שׁוּם אֶחָד מֵהֶם. <small>הַגָּה: הָיוּ שְׁנַיִם רוֹכְבִין, קָנוּ שְׁנֵיהֶן. הָיָה אֶחָד רוֹכֵב וְאֶחָד מַנְהִיג, קָנוּ שְׁנֵיהֶם וְיַחֲלֹקוּ <small><small>(טוּר סִימָן קנ"ז ס"ו בְּשֵׁם הָרֹא"שׁ ורי"ו נ"י ח"ד)</small>.</small> </small> 

דִּין מְצִיאַת שְׁטָרוֹת וְשׁוֹבְרִים, נִתְבָּאֵר בְּסִימָן ס"ה. 

דִּין מְצִיאַת גֵּט, נִתְבָּאֵר בְּטוּר אֶבֶן הָעֵזֶר סִימָן קל"ב וְסִימָן קנ"ג. 


Siman 272

מִי שֶׁפָּגַע בַּחֲבֵרוֹ בַּדֶּרֶךְ וּבְהֶמְתּוֹ רוֹבֶצֶת תַּחַת מַשָּׂאָהּ, בֵּין שֶׁהָיָה עָלֶיהָ מַשָּׂא הָרָאוּי לָהּ בֵּין שֶׁהָיָה עָלֶיהָ יוֹתֵר מַמַּשָּׂאָהּ, הֲרֵי זֶה מִצְוָה לִפְרֹק מֵעָלֶיהָ, שֶׁנֶּאֱמַר: עָזֹב תַּעֲזֹב עִמּוֹ <small><small>(שְׁמוֹת כג, ה)</small>. <small>הָיָה דֶרֶךְ הַבְּהֵמָה לִרְבֹּץ תָּמִיד תַּחַת מַשָּׂאָהּ, אוֹ שֶׁהִיא עוֹמֶדֶת תַּחַת מַשָּׂאָהּ, אֵינוֹ חַיָּב</small> <small>(טוּר ס"ה)</small>.</small> וְלֹא יִפְרֹק וְיַנִּיחֶנּוּ נִבְהָל וְיֵלֵךְ, אֶלָּא יָקִים עִמּוֹ וְיִטְעֹן מַשָּׂאוֹ עָלָיו, שֶׁנֶּאֱמַר: הָקֵם תָּקִים <small><small>(דְּבָרִים כב, ד)</small>,</small> וְאִם הִנִּיחוֹ נִבְהָל וְלֹא פָרַק וְלֹא טָעַן, בִּטֵּל מִצְוַת עֲשֵׂה וְעָבַר עַל מִצְוַת לֹא תַעֲשֶׂה, שֶׁנֶּאֱמַר: לֹא תִרְאֶה אֶת חֲמוֹר אָחִיךָ <small><small>(שְׁמוֹת כג, ה)</small>.</small> 

הָיָה כֹּהֵן וְהַבְּהֵמָה רוֹבֶצֶת בֵּין הַקְּבָרוֹת, אֵינוֹ מִטַּמֵּא לָהּ. 

וְכֵן אִם הָיָה זָקֵן שֶׁאֵין דַּרְכּוֹ לִפְרֹק וְלִטְעֹן, הוֹאִיל וְאֵינָהּ לְפִי כְּבוֹדוֹ, פָּטוּר <small><small>(טוּר ס"ח)</small>.</small> זֶה הַכְּלָל: כָּל שֶׁאִלּוּ הָיְתָה שֶׁלּוֹ הָיָה פוֹרֵק וְטוֹעֵן, הֲרֵי זֶה חַיָּב לִטְעֹן וְלִפְרֹק בְּשֶׁל חֲבֵרוֹ. וְאִם הָיָה חָסִיד וְעוֹשֶׂה לִפְנִים מִשּׁוּרַת הַדִּין, אֲפִלּוּ הָיָה הַנָּשִׂיא הַגָּדוֹל וְרָאָה בֶּהֱמַת חֲבֵרוֹ רוֹבֶצֶת תַּחַת מַשָּׂאָהּ שֶׁל תֶּבֶן אוֹ שֶׁל קָנִים וְכַיּוֹצֵא בָּהֶם, פּוֹרֵק וְטוֹעֵן עִמּוֹ. <small>וְיֵשׁ חוֹלְקִין בְּזֶה, כְּמוֹ שֶׁנִּתְבָּאֵר לְעֵיל סוֹף סִימָן רס"ג <small><small>(טוּר ס"ט בְּשֵׁם הָרֹא"שׁ)</small>.</small> </small> 

פָּרַק וְטָעַן וְחָזְרָה וְנָפְלָה, חַיָּב לִטְעֹן וְלִפְרֹק פַּעַם אַחֶרֶת, אֲפִלּוּ מֵאָה פְעָמִים, שֶׁנֶּאֱמַר: עָזֹב תַּעֲזֹב <small><small>(שְׁמוֹת כג, ה)</small></small> הָקֵם תָּקִים <small><small>(דְּבָרִים כב, ד)</small> <small>(עִמּוֹ)</small></small> לְפִיכָךְ, צָרִיךְ לְדַדּוֹת עִמּוֹ עַד פַּרְסָה, אֶלָּא אִם כֵּן אוֹמֵר לוֹ בַּעַל הַמַּשָּׂא: אֵינִי צָרִיךְ לְךָ. 

מֵאֵימָתַי יִתְחַיֵּב לִפְרֹק וְלִטְעֹן עִמּוֹ, מִשֶּׁיִּרְאֵהוּ רְאִיָּה <small><small>(שֶׁהִיא)</small></small> כִּפְגִיעָה שֶׁהֲרֵי נֶאֱמַר: כִּי תִרְאֶה <small><small>(שְׁמוֹת כג, ה)</small></small> וְנֶאֱמַר: כִּי תִפְגַּע <small><small>(שְׁמוֹת כג, ד)</small></small> וְכַמָּה, שִׁעֲרוּ חֲכָמִים שֶׁיִּהְיֶה בֵינֵיהֶם רס"ו אַמָּה וּשְׁנֵי שְׁלִישֵׁי אַמָּה, שֶׁהוּא אֶחָד מִז' וּמֶחֱצָה בְּמִיל; הָיָה רָחוֹק מִמֶּנּוּ יוֹתֵר מִזֶּה, אֵינוֹ זָקוּק לוֹ: 

מִצְוָה מִן הַתּוֹרָה לִפְרֹק עִמּוֹ בְּחִנָּם <small>כְּמוֹ בַּאֲבֵדָה, וע"ל סִימָן רס"ה;</small> אֲבָל לִטְעֹן עָלָיו, הֲרֵי זוֹ מִצְוָה וְנוֹטֵל שְׂכָרוֹ. וְכֵן בְּשָׁעָה שֶׁמְּדַדֶּה עִמּוֹ עַד פַּרְסָה יֵשׁ לוֹ שָׂכָר. 

מָצָא בֶּהֱמַת חֲבֵרוֹ רְבוּצָה, אַף עַל פִּי שֶׁאֵין הַבְּעָלִים עִמָּהּ, מִצְוָה לִפְרֹק מֵעָלֶיהָ וְלִטְעֹן עָלֶיהָ, שֶׁנֶּאֱמַר: עָזֹב תַּעֲזֹב <small><small>(שְׁמוֹת כג, ה)</small></small> הָקֵם תָּקִים <small><small>(דְּבָרִים כב, ד)</small></small> מִכָּל מָקוֹם. אִם כֵּן לָמָּה נֶאֱמַר: עִמּוֹ, <small><small>(שְׁמוֹת כג, ה)</small></small> שֶׁאִם הָיָה בַּעַל הַבְּהֵמָה שָׁם וְהָלַךְ וְיָשַׁב לוֹ, וְאָמַר לְזֶה שֶׁפָּגַע בּוֹ: הוֹאִיל וְעָלֶיךָ מִצְוָה אִם רָצִיתָ לִפְרֹק לְבַדְּךָ פְּרֹק, הֲרֵי זֶה פָּטוּר, שֶׁנֶּאֱמַר: עִמּוֹ <small><small>(שְׁמוֹת כג, ה)</small></small> וְאִם הָיָה בַּעַל הַבְּהֵמָה זָקֵן אוֹ חוֹלֶה, חַיָּב לִטְעֹן וְלִפְרֹק לְבַדּוֹ. 

בֶּהֱמַת גּוֹי וְהַמַּשָּׂא שֶׁל יִשְׂרָאֵל, אִם הָיָה הַגּוֹי מְחַמֵּר אַחַר בְּהֶמְתּוֹ אֵינוֹ זָקוּק לָהּ; וְאִם לָאו, חַיָּב לִפְרֹק וְלִטְעֹן מִשּׁוּם צַעַר יִשְׂרָאֵל. 

וְכֵן אִם הָיְתָה הַבְּהֵמָה שֶׁל יִשְׂרָאֵל וְהַמַּשּׂוֹי שֶׁל גּוֹי, חַיָּב לִפְרֹק וְלִטְעֹן מִשּׁוּם צַעַר יִשְׂרָאֵל. אֲבָל בֶּהֱמַת גּוֹי וּמַשָּׂאוֹ, אֵינוֹ חַיָּב לְהִטַּפֵּל בּוֹ אֶלָּא מִשּׁוּם אֵיבָה. <small>הַגָּה: וְיֵשׁ אוֹמְרִים לִפְרֹק חַיָּב אֲפִלּוּ אֵין הַגּוֹי שָׁם, מִשּׁוּם צַעַר בַּעֲלֵי חַיִּים דְּהָוֵי דְאוֹרַיְתָא, וְכֵן בְּכָל מָקוֹם דְּפָטוּר לִפְרֹק מִכָּל מָקוֹם מִשּׁוּם צַעַר בַּעֲלֵי חַיִּים מִיהוּ חַיָּב, וְנָפְקָא מִנָּהּ שֶׁיָּכוֹל לְקַבֵּל שָׂכָר <small><small>(טוּר סי"ד)</small>.</small> </small> 

הַפּוֹגֵעַ בִּשְׁנַיִם, אֶחָד רוֹבֵץ תַּחַת מַשָּׂאוֹ, וְאֶחָד פָּרַק מֵעָלָיו וְלֹא מָצָא מִי שֶׁיִּטְעֹן עִמּוֹ, מִצְוָה לִפְרֹק בַּתְּחִלָּה מִשּׁוּם צַעַר בַּעֲלֵי חַיִּים, וְאַחַר כָּךְ טוֹעֵן. בַּמֶּה דְּבָרִים אֲמוּרִים, כְּשֶׁהָיוּ שְׁנֵיהֶם שׂוֹנְאִים אוֹ אוֹהֲבִים, אֲבָל אִם הָיָה אֶחָד שׂוֹנֵא וְאֶחָד אוֹהֵב, מִצְוָה לִטְעֹן עִם הַשּׂוֹנֵא תְּחִלָּה, כְּדֵי לָכֹף אֶת יִצְרוֹ הָרַע. <small>הַגָּה: וְדַוְקָא בְּשׂוֹנֵא בְעָלְמָא דְּלָא עָבִיד אִסּוּרָא, אֲבָל אִם עָבִיד אִסּוּרָא וְשׂוֹנְאוֹ מִשּׁוּם שֶׁעָבַר עֲבֵרָה, אֵין צָרִיךְ לִטְעֹן עִמּוֹ כְּדֵי לָכֹף יִצְרוֹ, דְּהָא יָפֶה עוֹשֶׂה שֶׁשּׂוֹנְאוֹ <small><small>(נִמּוּקֵי יוֹסֵף פֶּרֶק אֵלּוּ מְצִיאוֹת)</small>.</small> </small> 

הַשּׂוֹנֵא הָאָמוּר בַּתּוֹרָה, לֹא מִאֻמּוֹת הָעוֹלָם הוּא אֶלָּא מִיִּשְׂרָאֵל. וְהֵיאַךְ יִהְיֶה לְיִשְׂרָאֵל שׂוֹנֵא <small><small>(מִיִּשְׂרָאֵל)</small>,</small> וְהַכָּתוּב אוֹמֵר: לֹא תִשְׂנָא אֶת אָחִיךָ בִּלְבָבֶךָ <small><small>(וַיִּקְרָא יט, יז)</small>,</small> אָמְרוּ חֲכָמִים: כְּגוֹן שֶׁרָאָהוּ לְבַדּוֹ שֶׁעָבַר עֲבֵרָה וְהִתְרָה בּוֹ וְלֹא חָזַר, הֲרֵי מִצְוָה לִשְׂנֹאתוֹ עַד שֶׁיַּעֲשֶׂה תְשׁוּבָה וְיָשׁוּב מֵרִשְׁעָתוֹ; וְאַף עַל פִּי שֶׁעֲדַיִן לֹא עָשָׂה תְּשׁוּבָה, אִם מְצָאוֹ נִבְהָל בְּמַשָּׂאוֹ מִצְוָה לִטְעֹן וְלִפְרֹק עִמּוֹ, וְלֹא יַנִּיחֶנּוּ נוֹטֶה לָמוּת, שֶׁמָּא יִשְׁהֶה בִּשְׁבִיל מָמוֹנוֹ וְיָבֹא לִידֵי סַכָּנָה, וְהַתּוֹרָה הִקְפִּידָה עַל נַפְשׁוֹת יִשְׂרָאֵל בֵּין רְשָׁעִים בֵּין צַדִּיקִים, מֵאַחַר שֶׁהֵם נִלְוִים אֶל ה' וּמַאֲמִינִים בְּעִקַּר הַדָּת, שֶׁנֶּאֱמַר: אֱמֹר אֲלֵיהֶם חַי אָנִי נְאֻם ה' אֱלֹהִים אִם אֶחְפֹּץ בְּמוֹת הָרָשָׁע כִּי אִם בְּשׁוּב רָשָׁע מִדַּרְכּוֹ וְחָיָה <small><small>(יְחֶזְקֵאל לג, יא)</small>.</small> 

חֲמוֹרִים שֶׁרַגְלָיו שֶׁל אֶחָד מֵהֶם רְעוּעוֹת, אֵינָם רַשָּׁאִים חֲבֵרָיו לְהַקְדִּים וְלַעֲבֹר מֵעָלָיו. נָפַל, רַשָּׁאִים לַעֲבֹר מֵעָלָיו. 

הָיָה אֶחָד טָעוּן וְאֶחָד רָכוּב, וְהַדֶּרֶךָ צַר, מַעֲבִירִים אֶת הָרָכוּב מִפְּנֵי הַטָּעוּן. אֶחָד טָעוּן וְאֶחָד רֵיקָן, מַעֲבִירִים הָרֵיקָן מִפְּנֵי הַטָּעוּן. שְׁנֵיהֶם טְעוּנִים, שְׁנֵיהֶם רוֹכְבִים, שְׁנֵיהֶם רֵיקָנִים, עוֹשִׂים פְּשָׁרָה בֵּינֵיהֶם. 

וְכֵן שְׁתֵּי סְפִינוֹת הָעוֹבְרוֹת וּפָגְעוּ זוֹ בְּזוֹ, אִם שְׁתֵּיהֶן עוֹבְרוֹת <small><small>(בְּבַת אַחַת)</small></small> שְׁתֵּיהֶן טוֹבְעוֹת, וְאִם בְּזוֹ אַחַר זוֹ עוֹבְרוֹת; וְכֵן ב' גְּמַלִּים הָעוֹלִים בְּמַעֲלָה גְבוֹהָה וּפָגְעוּ זֶה בְּזֶה, אִם עוֹבְרִים שְׁנֵיהֶם בְּבַת אַחַת נוֹפְלִים, וְאִם בְּזֶה אַחַר זֶה עוֹלִים; כֵּיצַד הֵם עוֹשִׂים, טְעוּנָה וְשֶׁאֵינָהּ טְעוּנָה, תִּדָּחֶה שֶׁאֵינָהּ טְעוּנָה מִפְּנֵי הַטְּעוּנָה; קְרוֹבָה וּרְחוֹקָה, תִּדָּחֶה קְרוֹבָה מִפְּנֵי שֶׁאֵינָהּ קְרוֹבָה; שְׁתֵּיהֶן רְחוֹקוֹת אוֹ שְׁתֵּיהֶן קְרוֹבוֹת אוֹ טְעוּנוֹת, הוֹאִיל וְכֻלָּן בְּדֹחַק אֶחָד, הַטֵּל פְּשָׁרָה בֵּינֵיהֶם וְהֵם מַעֲלִים שָׂכָר זֶה לָזֶה. וּבָזֶה וְכַיּוֹצֵא בּוֹ נֶאֱמַר: בְּצֶדֶק תִּשְׁפֹּט עֲמִיתֶךָ <small><small>(וַיִּקְרָא יט, טו)</small>.</small> 

 שַׁיָּרָא שֶׁחָנְתָה בַמִּדְבָּר וְעָמַד עָלֶיהָ גַּיִס לְטָרְפָהּ, וּפָסְקוּ עִם הַגַּיִס מָמוֹן, מְחַשְּׁבִין לְפִי מָמוֹנָם וְאֵין מְחַשְּׁבִין לְפִי נְפָשׁוֹת. וְאִם שָׂכְרוּ תַּיָּר לִפְנֵיהֶם לְהוֹדִיעָם הַדֶּרֶךְ, מְחַשְּׁבִין לְפִי מָמוֹן וּלְפִי נְפָשׁוֹת; וְאַל יְשַׁנּוּ מִמִּנְהַג הַחַמָּרִים. 

רַשָּׁאִים הַחַמָּרִים לְהַתְנוֹת בֵּינֵיהֶם: כָּל מִי שֶׁתֹּאבַד מִמֶּנּוּ חֲמוֹר מִבְּנֵי הַשַּׁיָּרָא מַעֲמִידִים לוֹ חֲמוֹר אַחֶרֶת, וְאִם פָּשַׁע הוּא וְאָבְדָה, אֵין חַיָּבִין לְהַעֲמִיד לוֹ. אָבְדָה חֲמוֹרוֹ וְאָמַר: תְּנוּ לִי דָּמֶיהָ וְאֵינִי רוֹצֶה לִקַּח חֲמוֹר, וַהֲרֵינִי שׁוֹמֵר עִמָּכֶם, אֵין שׁוֹמְעִין לוֹ אֶלָּא מַעֲמִידִין לוֹ חֲמוֹר אַחֶרֶת, כְּדֵי שֶׁיִּזְדָּרֵז עַצְמוֹ וְיִשְׁמֹר בְּהֶמְתּוֹ. וַאֲפִלּוּ הָיְתָה לוֹ בְּהֵמָה אַחֶרֶת בַּשַּׁיָּרָא, שֶׁיּוֹתֵר מוֹסֵר נַפְשׁוֹ לִשְׁמֹר עַל שְׁנַיִם. 

סְפִינָה שֶׁהָיְתָה מְהַלֶּכֶת בַּיָּם וְעָמַד עָלֶיהָ נַחְשׁוֹל לְטָבְעָהּ וְהֵקֵלוּ מַמַּשָּׂאָהּ, מְחַשְּׁבִין לְפִי מַשּׂאוֹי וְאֵין מְחַשְּׁבִין לְפִי מָמוֹן <small><small>(וְע"ל ש"א ס"א)</small> ;</small> וְאַל יְשַׁנּוּ מִמִּנְהַג הַסַפָּנִים. 

רַשָּׁאִים הַסַפָּנִים לְהַתְנוֹת בֵּינֵיהֶם: כָּל מִי שֶׁתֹּאבַד לוֹ סְפִינָה, מַעֲמִידִים לוֹ סְפִינָה אַחֶרֶת. פָּשַׁע בָּהּ וְאָבְדָה, אוֹ שֶׁפֵּרַשׁ לְמָקוֹם שֶׁאֵין הוֹלְכִין בּוֹ בְּאוֹתוֹ זְמַן, אֵין חַיָּבִין לְהַעֲמִיד לוֹ. 


Siman 273

כָּל דָּבָר שֶׁל הֶפְקֵר, כָּל הַקּוֹדֵם בּוֹ זָכָה, בֵּין שֶׁהוּא דָּבָר מֻפְקָר וְעוֹמֵד בֵּין שֶׁהָיוּ לוֹ בְּעָלִים וְהִפְקִירוּהוּ. 

הַהֶפְקֵר, אַף עַל פִּי שֶׁאֵינוֹ נֶדֶר, הֲרֵי הוּא כְּמוֹ נֶדֶר שֶׁאָסוּר לַחֲזֹר בּוֹ. 

וּמַה הוּא הַהֶפְקֵר, שֶׁיֹּאמַר אָדָם: נְכָסַי אֵלּוּ הֶפְקֵר לַכֹּל, בֵּין בְּמִטַּלְטְלִים בֵּין בְּקַרְקְעוֹת: 

כֵּיצַד דִּין הַהֶפְקֵר, כָּל הַקּוֹדֵם וְזָכָה בּוֹ, קָנָהוּ לְעַצְמוֹ וְנַעֲשָׂה שֶׁלּוֹ. וַאֲפִלּוּ זֶה שֶׁהִפְקִיר דִּינוֹ בּוֹ כְּדִין כָּל אָדָם: אִם קָדַם וְזָכָה בּוֹ, קָנָהוּ. 

הַמַּפְקִיר לַעֲנִיִּים אֲבָל לֹא לַעֲשִׁירִים, אֵינוֹ הֶפְקֵר, עַד שֶׁיַּפְקִיר לַכֹּל כִּשְׁמִטָּה. 

הַמַּפְקִיר עֲבָדָיו; הַגְּדוֹלִים, קָנוּ עַצְמָם; וְהַקְּטַנִּים, כָּל הַקּוֹדֵם וְהֶחֱזִיק בָּהֶם, זָכָה. 

הַמַּפְקִיר אֶת הַקַּרְקַע, כָּל הַקּוֹדֵם וְהֶחֱזִיק בָּהּ זָכָה. דִּין תּוֹרָה, אֲפִלּוּ הִפְקִיר בִּפְנֵי אֶחָד הֲרֵי זֶה הֶפְקֵר וְנִפְטַר מֵהַמַּעַשְׂרוֹת, אֲבָל מִדִּבְרֵי סוֹפְרִים אֵינוֹ הֶפְקֵר עַד שֶׁיַּפְקִיר בִּפְנֵי ג', כְּדֵי שֶׁיִּהְיֶה אֶחָד זוֹכֶה, אִם רָצָה, וְהַשְּׁנַיִם מְעִידִים. <small>הַגָּה: וְיֵשׁ אוֹמְרִים דַּאֲפִלּוּ בֵּינוֹ וּלְבֵין עַצְמוֹ הָוֵי הֶפְקֵר <small><small>(טוּר ס"ח בְּשֵׁם הָרֹא"שׁ)</small>.</small> </small> 

הָאוֹמֵר: הֲרֵי זֶה הֶפְקֵר וָזֶה, הֲרֵי הַשֵּׁנִי סְפֵק הֶפְקֵר. וְאִם אָמַר: וְזֶה כְּמוֹ זֶה, אוֹ שֶׁאָמַר: וְגַם זֶה, הֲרֵי הִתְפִּיס הַשֵּׁנִי וְיִהְיֶה הֶפְקֵר וַדַּאי. 

הַמַּפְקִיר אֶת שָׂדֵהוּ וְלֹא זָכָה בָּהּ אָדָם; כָּל שְׁלֹשָׁה יָמִים יָכוֹל לַחֲזֹר בּוֹ; אַחַר שְׁלֹשָׁה יָמִים אֵינוֹ יָכוֹל לַחֲזֹר בּוֹ; אֶלָּא אִם כֵּן קָדַם וְזָכָה בָּהּ הֲרֵי הוּא כְּזוֹכֶה מֵהַהֶפְקֵר, בֵּין הוּא בֵּין אַחֵר. 

הָאוֹמֵר: שָׂדֶה זוֹ מֻפְקֶרֶת לְיוֹם אֶחָד, לְחֹדֶשׁ אֶחָד, לְשָׁנָה אַחַת, לִשָׁבוּעַ אֶחָד, עַד שֶׁלֹּא זָכָה בָּהּ הוּא אוֹ אַחֵר יָכוֹל לַחֲזֹר בּוֹ. וּמִשֶּׁזָּכָה בָּהּ בֵּין הוּא בֵּין אַחֵר, אֵינוֹ יָכוֹל לַחֲזֹר בּוֹ. 

דָּבָר הַמֻּפְקָר שֶׁבָּא אֶחָד וּשְׁמָרוֹ וְהָיָה מַבִּיט בּוֹ שֶׁלֹּא יִטְּלֶנּוּ אָדָם, לֹא זָכָה עַד שֶׁיַּגְבִּיהֶנּוּ אִם הוּא מִטַּלְטֵל, אוֹ יַחֲזִיק בְּקַרְקַע, כְּדֶרֶךְ שֶׁקּוֹנִים הַלָּקוֹחוֹת: 

הַמִּדְבָּרוֹת וְהַיַּמִּים וְהַנְּהָרוֹת וְהַנְּחָלִים, כָּל שֶׁבָּהֶם הֶפְקֵר וְכָל הַקּוֹדֵם בָּהֶם זָכָה; כְּגוֹן הָעֲשָׂבִים וְהָעֵצִים וְהַפֵּרוֹת שֶׁל אִילָנוֹת שֶׁל יַעַר וְכַיּוֹצֵא בָּהֶם. 

הַצָּד דָּגִים מֵהַיַּמִּים וּמֵהַנְּהָרוֹת, אוֹ שֶׁצָּד עוֹפוֹת אוֹ מִינֵי חַיּוֹת, הוֹאִיל וְאֵין לָהֶם בְּעָלִים זָכָה, וּבִלְבַד שֶׁלֹּא יָצוּד בִּשְׂדֵה חֲבֵרוֹ; וְאִם צָד שָׁם, קָנָה. וְאִם הָיוּ הַדָּגִים בְּבֵיבָרִין שֶׁל בְּעָלִים, וְכֵן חַיָּה וָעוֹף שֶׁבַּבֵּיבָרִים, אַף עַל פִּי שֶׁהוּא בֵּיבָר גָּדוֹל וְהוּא מְחֻסַר צֵידָה, הֲרֵי זֶה שֶׁל בַּעַל הַבֵּיבָרִים, וְהַצָּד מִשָּׁם הֲרֵי זֶה גַּזְלָן. הַלּוֹקֵחַ דָּגִים מִתּוֹךְ מְצוּדָתוֹ שֶׁל חֲבֵרוֹ כְּשֶׁהוּא בְּתוֹךְ הַיָּם, אוֹ שֶׁלָּקַח חַיָּה מִמְּצוּדָתוֹ כְּשֶׁהִיא פְּרוּסָה בַּמִּדְבָּר, הֲרֵי זֶה אָסוּר מִדִּבְרֵי סוֹפְרִים. וְאִם הָיָה הַמְּצוּדָה כְּלִי, וְלָקַח מִתּוֹךְ הַמְּצוּדָה, הֲרֵי זֶה גַּזְלָן: 

הַפּוֹרֵס מְצוּדָה בִּשְׂדֵה חֲבֵרוֹ וְצָד בָּהּ חַיָּה אוֹ עוֹף, אַף עַל פִּי שֶׁאֵין לוֹ רְשׁוּת לַעֲשׂוֹת דָּבָר זֶה, קָנָה. וְאִם הָיָה עוֹמֵד בַּעַל הַשָּׂדֶה בְּתוֹךְ שָׂדֵהוּ וְאָמַר: זָכְתָה לִי שָׂדִי, קָנָה בַּעַל הַשָּׂדֶה וְאֵין לְבַעַל הַמְּצוּדָה כְּלוּם. <small>וְהוּא הַדִּין אִם הֶחָצֵר מִשְׁתַּמֵּר, אַף עַל פִּי שֶׁלֹּא עָמַד בְּצַד שָׂדֵהוּ <small><small>(טוּר סִימָן רס"ח)</small>.</small> </small> 

דָּגִים שֶׁקָּפְצוּ לְתוֹךְ הַסְפִינָה, קָנָה בַּעַל הַסְפִינָה, שֶׁזּוֹ כְּחָצֵר הַמִשְׁתַּמֶּרֶת הִיא וְאֵינָהּ חָצֵר הַמְהַלֶּכֶת, שֶׁהַמַּיִם הֵם שֶׁמּוֹלִיכִין אוֹתָהּ וְאֵינָה הוֹלֶכֶת מֵחֲמַת עַצְמָהּ. 

עָנִי הַמְנַקֵּף <small><small>(פֵּרוּשׁ, חוֹתֵךְ, כְּמוֹ וְנִשְׁאַר בּוֹ עֹלֵלוֹת כְּנֹקֶף זַיִת, <small>(יְשַׁעְיָה יז, ו)</small> רַשִׁ"י)</small></small> בְּרֹאשׁ הָאִילָן וּמַשִּׁיר פֵּרוֹתֶיהָ וְנָפְלוּ לָאָרֶץ; אִם בָּא לִידֵי הֶעָנִי קֹדֶם שֶׁנָּפְלוּ לָאָרֶץ קְנָאָם; וְאִם נְטָלָן <small><small>(אַחֵר)</small></small> אַחַר שֶׁנָּפְלוּ לָאָרֶץ, מוֹצִיאִין מִיָּדוֹ. אֲבָל אִם לֹא בָּא לְיָדוֹ מִתְּחִלָּה, אֵין בָּהֶם מִשּׁוּם גֶּזֵל לְהוֹצִיאָם מִיַּד הַנּוֹטֵל, אֲבָל לְכַתְּחִלָּה אָסוּר לוֹ לִטְּלָם. 

שַׁחֲלַיִם <small><small>(פֵּרַשׁ הָרַמְבַּ"ם בְּעַרְבִי חבשא"ר וּבְלַעַ"ז קישרון)</small></small> הַגְּדֵלִים בִּשְׂדֵה פִשְׁתָּן, מֻתָּר כָּל אָדָם לִטְּלָן, מִפְּנֵי שֶׁהֵם הֶפְקֵר שֶׁמַּפְסִידִים הַפִּשְׁתָּן. וְאִם הֵם עוֹמְדִים עַל הַמֶּצֶר אוֹ שֶׁהֻקְשׁוּ לְזֶרַע, אָסוּר. 

שָׂדֶה שֶׁיֵּשׁ בּוֹ כִּלְאַיִם, אִם יֵשׁ בּוֹ אֶחָד מִכ"ד מִמִּין אַחֵר מַפְקִירִין בֵּית דִּין כָּל הַשָּׂדֶה: 


Siman 274

גּוֹי שֶׁמָּכַר שָׂדֶה לְיִשְׂרָאֵל, וְקִבֵּל הַדָּמִים וְלֹא כָּתַב לוֹ הַשְּׁטָר, הֲרֵי הוּא כְּהֶפְקֵר וְכָל הַקּוֹדֵם בָּהֶם זָכָה. וְנִתְבָּאֵר בְּסִימָן קצ"ד. <small>הַגָּה: עֲשָׂרָה תְּנָאִים הִתְנָה יְהוֹשֻׁעַ בָּאָרֶץ, וְכֻלָּן נוֹהֲגוֹת אַף בְּחוּץ לָאָרֶץ, וּכְתָבָן הָרַמְבַּ"ם פ"ה דְּהִלְכוֹת נִזְקֵי מָמוֹן וְהַטּוּר סִימָן רע"ד <small><small>(א')</small></small> וְלֹא יָדַעְתִּי לָמָּה הִשְׁמִיטָן הַמְחַבֵּר הַזֶּה. וְאוּלַי מִשּׁוּם שֶׁאֵינָן שְׁכִיחִין, שֶׁרֻבָּם אֵינָן רַק בְּמָקוֹם שֶׁיֵּשׁ לְיִשְׂרָאֵל שָׂדוֹת וּכְרָמִים, וְזֶה אֵינוֹ שְׁכִיחַ בַּגָּלוּת. וְהָרוֹצֶה לַעֲמֹד עַל דִּינֵיהֶן יְעַיֵּן בִּפְנִים. מִי שֶׁהָיָה לוֹ נְחִיל שֶׁל דְּבוֹרִים וְיָצְאוּ וְיָשְׁבוּ עַל אִילָן שֶׁל חֲבֵרוֹ, יֵשׁ אוֹמְרִים דְּיָכוֹל לָקֹץ עָנָף כְּדֵי לְהַצִּיל נְחִילוֹ וְנוֹתֵן דְּמֵי עָנָף לְבַעַל הָאִילָן <small><small>(טוּר בְּשֵׁם אָבִיו הָרֹא"שׁ)</small>,</small> וְיֵשׁ חוֹלְקִין <small><small>(שָׁם בְּשֵׁם הָרִי"ף והרמ"ה)</small>.</small> </small> 


Siman 275

גֵּר שֶׁמֵּת וְלֹא הִנִּיחַ בֵּן שֶׁהוֹרָתוֹ וְלֵידָתוֹ בִּקְדֻשָּׁה, אַף עַל פִּי שֶׁיֵּשׁ לוֹ בָּנִים שֶׁהוֹרָתָם שֶׁלֹּא בִּקְדֻשָּׁה וְלֵידָתָם בִּקְדֻשָּׁה, כָּל נְכָסָיו הֶפְקֵר וְכָל הַקּוֹדֵם בָּהֶם זָכָה 

גֵּר שֶׁמֵּת וּבִזְבְּזוּ יִשְׂרָאֵל כָּל נְכָסָיו, אֵין הַזּוֹכִים בִּנְכָסָיו חַיָּבִים בִּקְבוּרָתוֹ יוֹתֵר מִשְּׁאָר כָּל יִשְׂרָאֵל. 

שָׂדֶה הַמְסֻיֶּמֶת בִּמְצָרֶיהָ, כֵּיוָן שֶׁהִכִּישׁ <small><small>(פֵּרַשׁ רַשִׁ"י, כֵּיוָן שֶׁחָפַר בָּהּ בְּהַכָּאָה אַחַת)</small></small> בָּהּ מַכּוֹשׁ אֶחָד קָנָה אֶת כֻּלָּהּ. וְאִם אֵינָהּ מְסֻיֶּמֶת בִּמְצָרֶיהָ, קוֹנֶה מִמֶּנָּה בְּאוֹתוֹ מַכּוֹשׁ כְּדֵי שֶׁיֵּלֵךְ הַצֶּמֶד בִּשְׁעַת חֲרִישָׁה וְיַחֲזֹר. 

הַמֶּצֶר <small><small>(פֵּרוּשׁ, כְּמוֹ בְּמִשְׁעוֹל הַכְּרָמִים <small>(בַּמִּדְבָּר כב, כד)</small> שֶׁעוֹבְרִים בּוֹ בְּנֵי אָדָם מִשָּׂדֶה לְשָׂדֶה, עָרוּךְ)</small></small> וְהֶחָצָב <small><small>(פֵּרוּשׁ, חָצָב נִגְזַר מִן לַחֲצֹב לָהֶם בּוֹרוֹת, <small>(יִרְמְיָה ב, ה)</small>, כְּלוֹמַר עֵשֶׂב וְאִילָן שֶׁשָּׁרָשָׁיו חוֹצְבִין וְיוֹרְדִים בָּאָרֶץ אַמּוֹת הַרְבֵּה)</small></small> שֶׁמְּתַחֲמִים <small><small>(פֵּרוּשׁ, מְתַחֲמִין מַגְבִּילִים, תַּרְגּוּם וְהִגְבַּלְתָּ <small>(שְׁמוֹת יט, יב)</small> וּתְתַחֵם)</small></small> בּוֹ תְּחוּמִין, מַפְסִיקִין בְּנִכְסֵי הַגֵּר, וְכָל הַמַּחֲזִיק בַּשָּׂדֶה לֹא קָנָה אֶלָּא עַד הַמֶּצֶר אוֹ הֶחָצָב. 

כָּל הַמַּפְסִיק לְפֵאָה, מַפְסִיק בְּנִכְסֵי הַגֵּר. כֵּיצַד, הָיָה שָׁם נַחַל אוֹ אַמַּת הַמַּיִם, לֹא קָנָה אֶלָּא עַד הַנַּחַל אוֹ עַד הָאַמָּה. וְכָל הַמַּפְסִיק בִּר"ה <small><small>(נ"א בִּרְשׁוּיוֹת שַׁבָּת)</small></small> מַפְסִיק בְּנִכְסֵי הַגֵּר. כְּגוֹן, שֶׁהָיָה בֵּין שְׁתֵּי הַשָּׂדוֹת רְשׁוּת הַיָּחִיד אוֹ כַרְמְלִית, אֲפִלּוּ הָיָה בֵינֵיהֶם רְשׁוּת שֶׁחוֹלֵק לְגִטִּין, מַפְסִיק. 

כָּל דָּבָר הַמַּפְסִיק לְטֻמְאָה מַפְסִיק בְּנִכְסֵי הַגֵּר. כֵּיצַד, כְּגוֹן שֶׁנִּכְנָס אָדָם לְבִקְעָה זוֹ וְטֻמְאָה בַּבִּקְעָה בְּצִדָּהּ הָאַחֵר, וְאֵינוֹ יוֹדֵע אִם הִגִּיעַ לִמְקוֹם הַטֻּמְאָה אִם לָאו, כָּל מָקוֹם שֶׁמַּחֲזִיקִים אוֹתָהּ לְטֻמְאָה הֲרֵי הוּא כְּמָקוֹם אַחֵר מְחֻלָּק בִּפְנֵי עַצְמוֹ. 

בִּקְעָה גְדוֹלָה שֶׁיֵּשׁ בָּהּ שָׂדוֹת רַבּוֹת, וְכֻלָּם שֶׁל גֵּר אֶחָד, וְלֹא הָיָה בֵּינֵיהֶם לֹא מֶצֶר וְלֹא חָצָב וְלֹא דָּבָר מִדְּבָרִים הַמַּפְסִיקִים, וּבָא אֶחָד וְהֶחֱזִיק בְּמִקְצַת הַבִּקְעָה לִקְנוֹת אֶת כֻּלָּהּ, כָּל הַנִּקְרָא עַל שֵׁם אוֹתוֹ הַגֵּר, קוֹנֶה אוֹתוֹ. <small>הַגָּה: וְיֵשׁ אוֹמְרִים דַּוְקָא בִּשְׂדֵה בֵּית הַשְּׁלָחִין, אֲבָל בִּשְׂדֵה בֵּית הַבַּעַל אִם פֵּרַשׁ לִקְנוֹת כֻּלָּן קָנָה כֻּלָּן. אֲבָל אִם הֶחֱזִיק סְתָם וְלֹא פֵּרַשׁ לִקְנוֹת כֻּלָּן, לֹא קָנָה אֶלָּא מִמָּקוֹם שֶׁהֶחֱזִיק מַעֲנֶה לְאָרְכּוֹ וּלְרָחְבּוֹ. וְאִם הוּא שָׂדֶה שֶׁיֵּשׁ לוֹ מֶצֶר, קָנָה כָּל מַה שֶּׁבַּמֶּצֶר <small><small>(טוּר בְּשֵׁם הָרֹא"שׁ)</small>.</small> </small> 

 שְׁתֵּי שָׂדוֹת בְּנִכְסֵי הַגֵּר וּמֶצֶר אֶחָד בֵּינֵיהֶם, הֶחֱזִיק בְּאֶחָד מֵהֶם לִקְנוֹתָהּ, קְנָאָהּ. הֶחֱזִיק בָּהּ לִקְנוֹתָהּ וְלִקְנוֹת אֶת חֲבֶרְתָּהּ, זוֹ שֶׁהֶחֱזִיק בָּהּ קָנָה, אֲבָל חֲבֶרְתָּהּ לֹא קָנָה. הֶחֱזִיק בָּהּ כְּדֵי לִקְנוֹת חֲבֶרְתָּהּ, לֹא קָנָה אַחַת מֵהֶן, חֲבֶרְתָּהּ מִפְּנֵי שֶׁלֹּא הֶחֱזִיק בָּהּ, וְאוֹתָהּ מִפְּנֵי שֶׁלֹּא הֶחֱזִיק בָּהּ כְּדֵי לִקְנוֹתָהּ. 

הֶחֱזִיק בָּהּ לִקְנוֹתָהּ וְלִקְנוֹת אֶת חֲבֶרְתָּהּ וְאֶת הַמֶּצֶר שֶׁבֵּינֵיהֶם, אוֹ שֶׁהֶחֱזִיק בַּמֶּצֶר לִקְנוֹת אֶת שְׁתֵּיהֶן, הֲרֵי זֶה סָפֵק, וְאִם בָּא אַחֵר וְהֶחֱזִיק בָּהּ כְּדֵי לִקְנוֹתָהּ, זָכָה הָאַחֲרוֹן. 

וְכֵן שְׁנֵי בָתִּים זֶה לִפְנִים מִזֶּה, שֶׁהֶחֱזִיק בְּאֶחָד מֵהֶם לִקְנוֹתוֹ וְלִקְנוֹת אֶת הַשֵּׁנִי, לֹא קָנָה אֶלָּא זֶה שֶׁהֶחֱזִיק בּוֹ בִּלְבַד. הֶחֱזִיק בְּאֶחָד מֵהֶם כְּדֵי לִקְנוֹת אֶת הַשֵּׁנִי, אַף זֶה שֶׁהֶחֱזִיק בּוֹ לֹא קָנָה. <small>הַגָּה: וְיֵשׁ אוֹמְרִים דְּאִם הֶחֱזִיק בַּפְּנִימִי כְּדֵי לִקְנוֹתוֹ עִם הַחִיצוֹן, קָנָה שְׁנֵיהֶם <small><small>(טוּר בְּשֵׁם רַשְׁבָּ"ם וְהָרֹא"שׁ)</small>.</small> </small> 

הַמַּחֲזִיק בִּשְׁטָר מִנִּכְסֵי הַגֵּר כְּדֵי לִקְנוֹת הַקַּרְקַע הַכְּתוּבָה בְּאוֹתוֹ שְׁטָר, לֹא קָנָה אֶלָּא הַשְּׁטָר בִּלְבַד לָצוּר עַל פִּי צְלוֹחִיתוֹ. 

נִכְסֵי גֵר שֶׁאֵין לוֹ יוֹרְשִׁים, וְנִכְסֵי הַהֶפְקֵר, וְשָׂדֶה שֶׁמְּכָרָהּ הַגּוֹי לְיִשְׂרָאֵל וַעֲדַיִן לֹא הֶחֱזִיק בָּהּ, כֻּלָּם דִּינָם שָׁוֶה, כָּל הַמַּחֲזִיק בָּהֶם בְּדֶרֶךְ מִדַּרְכֵי הַחֲזָקָה שֶׁנִּתְבָּאֲרוּ בְּהִלְכוֹת מְכִירָה קָנָה, חוּץ מֵאֲכִילַת פֵּרוֹת. כֵּיצַד, הַלּוֹקֵחַ קַרְקַע מֵחֲבֵרוֹ וְהֶחֱזִיק בָּהּ בַּאֲכִילַת פֵּרוֹתֶיהָ קָנָה, כְּמוֹ שֶׁנִּתְבָּאֵר בְּסִימָן קצ"ב. אֲבָל בְּנִכְסֵי גֵר אוֹ נִכְסֵי הֶפְקֵר, אֲפִלּוּ אָכַל פֵּרוֹת הָאִילָן כַּמָּה שָׁנִים לֹא קָנָה לֹא גוּף הָאִילָן וְלֹא גוּף הַקַּרְקַע, עַד שֶׁיַּעֲשֶׂה מַעֲשֶׂה בְּגוּף הָאָרֶץ אוֹ יַעֲבֹד עֲבוֹדָה בָּאִילָן. <small>הַגָּה: לְפִיכָךְ, אִם מָצָא שְׂדֵה הַגֵּר חֲרוּשָׁה, וּזְרָעָהּ וְלֹא כִּסָּה אַחַר הַזְּרִיעָה, וְצָמְחָה וַאֲכָלָהּ, לָא הָוֵי חֲזָקָה <small><small>(טוּר)</small>.</small> </small> 

יֵשׁ דְּבָרִים רַבִּים, שֶׁאִם הֶחֱזִיק בָּהֶם הַלּוֹקֵחַ לֹא קָנָה, וְאִם הֶחֱזִיק בְּאַחַת מֵהֶם בְּנִכְסֵי הַגֵּר אוֹ נִכְסֵי הֶפְקֵר קָנָה. כֵּיצַד, הַמּוֹצֵא פַּלְטְרִין גְּדוֹלִים בְּנוּיִם בְּנִכְסֵי הַגֵּר אוֹ בְּנִכְסֵי הֶפְקֵר, וְסִיֵּד בָּהֶם סִיּוּד אֶחָד אוֹ כִּיֵּר בָּהֶם כִּיּוּר אֶחָד, כְּגוֹן אַמָּה אַחַת אוֹ יוֹתֵר כְּנֶגֶד הַפֶּתַח, קָנָה. 

הַצָּר צוּרָה בְּנִכְסֵי הַגֵּר, קָנָה. 

הַמַּצִּיעַ מַצָּעוֹת בְּנִכְסֵי הַגֵּר, כֵּיוָן שֶׁיִּפָּה הַקַּרְקַע בְּהַצָּעָתָן, קָנָה. <small>וְיֵשׁ אוֹמְרִים דַּוְקָא שֶׁשָּׁכַב עַל הַמַּצָּעוֹת, דְּהוֹאִיל וְנֶהֱנֶה מִן גּוּף הַקַּרְקַע וְגַם הִצִּיעַ אוֹתָן, קָנָה <small><small>(טוּר)</small>.</small> עָרַךְ שֻׁלְחָן וְאָכַל עָלָיו, יֵשׁ אוֹמְרִים דְּקָנָה <small><small>(שָׁם בְּשֵׁם אָבִיו הָרֹא"שׁ)</small>.</small> </small> 

הֵנִיר אֶת הַשָּׂדֶה בְּנִכְסֵי הַגֵּר, קָנָה. 

הַמְפַצֵּל זְמוֹרוֹת הַגֶּפֶן אוֹ שְׂרִיגֵי אִילָנוֹת וְכַפּוֹת תְּמָרִים בְּנִכְסֵי הַגֵּר, אִם דַּעְתּוֹ לַעֲבוֹדַת הָאִילָן, קָנָה, וְאִם דַּעְתּוֹ לְהַאֲכִיל הָעֵצִים לַבְּהֵמָה, לֹא קָנָה. כֵּיצַד, הָיָה כּוֹרֵת מִכָּאן וּמִכָּאן, חֶזְקָתוֹ שֶׁנִּתְכַּוֵּן לַעֲבוֹדַת הָאִילָן. הָיָה כּוֹרֵת מֵרוּחַ אַחַת, אֵינוֹ מִתְכַּוֵן אֶלָּא לָעֵצִים. 

וְכֵן הַמְלַקֵּט עֵצִים וַאֲבָנִים מִן הַשָּׂדֶה, אִם דַּעְתּוֹ לְתַקֵּן הָאָרֶץ, קָנָה. וְאִם דַּעְתּוֹ לָעֵצִים, לֹא קָנָה. כֵּיצַד, לָקַט הַגַּס וְהַדַּק, הֲרֵי זֶה בְּחֶזְקַת שֶׁנִּתְכַּוֵּן לְתַקֵּן הָאָרֶץ. לָקַט הַגַּס וְלֹא הַדַּק, הֲרֵי זֶה בְּחֶזְקַת שֶׁנִּתְכַּוֵּן לָעֵצִים. <small>וַאֲפִלּוּ אָמַר שֶׁכִּוֵּן לְתַקְּנָהּ, לֹא קָנָה, דְּבָעֵינָן שֶׁיִּהְיוּ מַעֲשָׂיו מוֹכִיחִין <small><small>(טוּר)</small>.</small> </small> 

וְכֵן הַמַּשְׁוֶה פְּנֵי הָאָרֶץ, אִם דַּעְתּוֹ לְתַקֵּן הָאָרֶץ, קָנָה. וְאִם דַּעְתּוֹ לְהַשְׁווֹת מָקוֹם שֶׁיַּעֲמִיד בּוֹ גֹרֶן, לֹא קָנָה. כֵּיצַד, הָיָה לוֹקֵחַ עָפָר מִמָּקוֹם גָּבוֹהַּ וְנוֹתְנוֹ לַמָּקוֹם הַנָּמוּךְ, הֲרֵי זֶה מְתַקֵּן הָאָרֶץ. וְאִם אֵינוֹ מַקְפִּיד עַל זֶה, אֶלָּא מַשְׁלִיךְ הֶעָפָר וְהַצְּרוֹרוֹת בְּכָל מָקוֹם בְּלֹא הַקְפָּדָה, הֲרֵי זֶה בַּחֲזָקָה שֶׁאֵינוֹ מִתְכַּוֵן אֶלָּא לְהַשְׁווֹת מָקוֹם לָדוּשׁ בּוֹ. 

וְכֵן הַפּוֹתֵחַ מַיִם לְתוֹךְ הָאָרֶץ, אִם לְתַקֵּן הָאָרֶץ, קָנָה. וְאִם לָצוּד דָּגִים, לֹא קָנָה כֵּיצַד, עָשָׂה מָקוֹם שֶׁיִּכָּנְסוּ בּוֹ הַמַּיִם בִּלְבַד, הֲרֵי זֶה מִתְכַּוֵן לְתַקֵּן הָאָרֶץ. עָשָׂה שְׁנֵי פְּתָחִים, אֶחָד לְהַכְנִיס וְאֶחָד לְהוֹצִיא, הֲרֵי זֶה מִתְכַּוֵּן לָצוּד דָּגִים. 

הַבּוֹנֶה פַּלְטְרִין גְּדוֹלִים בְּנִכְסֵי הַגֵּר, וּבָא אֶחָד וְהֶעֱמִיד לָהֶם דְּלָתוֹת, קָנָה הָאַחֲרוֹן. שֶׁהָרִאשׁוֹן לֹא עָשָׂה בְּגוּף הָאָרֶץ כְּלוּם, וַהֲרֵי הוּא כְּמִי שֶׁעָשָׂה גַּל אֲבָנִים, שֶׁאֵינוֹ קוֹנֶה; שֶׁהֲרֵי לֹא הוֹעִיל בְּגָדֵר זֶה, מִפְּנֵי שֶׁהוּא רָחָב בְּיוֹתֵר וּמְפֻלָּשׁ, וְאֵין צוּרַת אוֹתוֹ הַבִּנְיָן מוֹעֶלֶת עַד שֶׁיַּעֲמִיד דְּלָתוֹת. <small>הַגָּה: וְיֵשׁ אוֹמְרִים דְּהוּא הַדִּין <small><small>(אִם)</small></small> עָשָׂה הָרִאשׁוֹן דְּלָתוֹת וְלֹא נָעַל, וּבָא שֵׁנִי וְנָעַל, קָנָה שֵׁנִי <small><small>(טוּר כ"כ הָרֹא"שׁ)</small>.</small> וְיֵשׁ אוֹמְרִים דְּכָל זֶה בְּבוֹנֶה בְּעֵצִים וַאֲבָנִים שֶׁאֵינוֹ שֶׁלּוֹ, כְּגוֹן בְּעֵצִים וַאֲבָנִים שֶׁל גֵּר, וְלֹא כִוֵּן לִזְכּוֹת בָּהֶן רַק עַל יְדֵי בִנְיָן, אוֹ שֶׁבָּנָה עַל יְדֵי פּוֹעֲלִים. אֲבָל אִם זָכָה בָּהֶן, אוֹ שֶׁהָיוּ שֶׁלּוֹ תְּחִלָּה, שֶׁיּוּכַל לוֹמַר: אֲנִי אֶטֹּל עֵצַי וַאֲבָנַי, הֲרֵי הָאַחֲרוֹן לֹא הֶחֱזִיק בִּכְלוּם, וְלָכֵן הַקַּרְקַע הֶפְקֵר כְּמוֹ שֶׁהָיָה וְכָל הַקּוֹדֵם זָכָה <small><small>(שָׁם בְּשֵׁם הָרֹא"שׁ)</small>.</small> וְיֵשׁ אוֹמְרִים דַּאֲפִלּוּ בּוֹנֶה בְּשֶׁלּוֹ, הַשֵּׁנִי זָכָה בַּכֹּל. וְהָא דְּרִאשׁוֹן לֹא קָנָה, בְּבִנְיָן שֶׁעַל גַּבֵּי קַרְקַע, הַיְנוּ כְּשֶׁלֹא בָּנָה בִּנְיָן הַמּוֹעִיל, אֲבָל אִם עָשָׂה בִּנְיָן הָרָאוּי לְהַעֲמִיד בְּהֵמָה אוֹ תַרְנְגוֹלִים, אוֹ שֶׁחָפַר בַּקַּרְקַע יְסוֹדוֹת לְבִנְיָן וּבָנָה, קָנָה הַקַּרְקַע בְּבִנְיָנָהּ <small><small>(הַמַּגִּיד פ"ב דִּזְכִיָּה בְשֵׁם הר"י הַלֵּוִי אִבְּן מִיגַ"שׁ)</small>.</small> וְיֵשׁ חוֹלְקִין <small><small>(וּסְבִירָא לְהוּ דְלָא קָנָה בַּחֲפִירַת הַיְסוֹדוֹת)</small> <small>(נִמּוּקֵי יוֹסֵף פֶּרֶק ח"ה בְּשֵׁם רַמְבַּ"ן וּבֵית יוֹסֵף בְּשֵׁם הָרֹא"שׁ)</small>.</small> </small> 

הַמֵּפִיץ הַזֶּרַע לְתוֹךְ הַתְּלָמִים, לֹא קָנָה. שֶׁבְּעֵת שֶׁהִשְׁלִיךְ הַזֶּרַע, לֹא הִשְׁבִּיחַ כְּלוּם; וּבְעֵת שֶׁצָּמַח וְהִשְׁבִּיחַ, שֶׁבַח הַבָּא מֵאֵלָיו הוּא וְאֵינוֹ קוֹנֶה. 

הָיְתָה מְחִצָּה בְּנִכְסֵי הַגֵּר, וּבָא זֶה וְעָשָׂה מְחִצָּה אַחֶרֶת עַל גַבָּהּ, לֹא קָנָה. וַאֲפִלּוּ נִבְלְעָה מְחִצָּה תַּחְתּוֹנָה וַהֲרֵי הָעֶלְיוֹנָה קַיֶּמֶת; שֶׁבְּעֵת שֶׁבָּנָה לֹא הוֹעִיל, וּבְעֵת שֶׁהוֹעִיל, מֵאֵלָיו בָּא הַמַּעֲשֶׂה. 

הַמַּחֲזִיק בְּנִכְסֵי הַגֵּר וּבְהֶפְקֵר וְאֵין דַּעְתּוֹ לִקְנוֹת, אַף עַל פִּי שֶׁגָּדַר וּבָנָה, לֹא קָנָה. 

הָעוֹדֵר בְּנִכְסֵי הַגֵּר וּכְסָבוּר שֶׁהֵם שֶׁלּוֹ, לֹא קָנָה. 

עָדַר בְּנִכְסֵי גֵר זֶה וּכְסָבוּר שֶׁהָיָה שֶׁל גֵּר אַחֵר, הוֹאִיל וְנִתְכַּוֵּן בְּמַעֲשָׂיו אֵלּוּ לִזְכּוֹת מֵהַהֶפְקֵר, הֲרֵי זֶה קָנָה. 

הָיָה מַשְׁכּוֹן יִשְׂרָאֵל בְּיַד הַגֵּר, וּכְשֶׁמֵּת הַגֵּר בָּא יִשְׂרָאֵל אַחֵר וְהֶחֱזִיק בְּמַשְׁכּוֹן זֶה, מוֹצִיאִין אוֹתוֹ מִיָּדוֹ, שֶׁכֵּיוָן שֶׁמֵּת הַגֵּר בָּטֵל שִׁעְבּוּדוֹ. וְהוּא הַדִּין אִם יֵשׁ לוֹ לַגֵּר שְׁטָר חוֹב עַל מַשְׁכּוֹנוֹת קַרְקַע מֻחְזֶקֶת. 

הָיָה מַשְׁכּוֹן הַגֵּר בְּיַד יִשְׂרָאֵל, וּבָא יִשְׂרָאֵל אַחֵר וְהֶחֱזִיק בּוֹ, לוֹקֵחַ מִמֶּנּוּ הָרִאשׁוֹן כְּנֶגֶד מָעוֹתָיו, וְהָאַחֲרוֹן קוֹנֶה אֶת הַשְּׁאָר. בַּמֶּה דְּבָרִים אֲמוּרִים, כְּשֶׁלֹא הָיָה הַמַּשְׁכּוֹן בַּחֲצַר הָרִאשׁוֹן, אֲבָל אִם הָיָה בַּחֲצֵרוֹ, חֲצֵרוֹ קוֹנָה לוֹ שֶׁלֹּא מִדַּעְתּוֹ וְאֵין לְזֶה הָאַחֲרוֹן כְּלוּם. <small>הַגָּה: וְהוּא הַדִּין לְפִקָּדוֹן שֶׁל גֵּר שֶׁבְּיַד יִשְׂרָאֵל <small><small>(בֵּית יוֹסֵף בְּשֵׁם הַתְּרוּמוֹת)</small>.</small> מִיהוּ, אִם הוּא דָבָר דְּלָא הֲוָה לֵהּ לֵידַע לְבַעַל הֶחָצֵר, לֹא קָנָה <small><small>(מָרְדְּכַי פ"ב דִּמְצִיעָא)</small>.</small> וְעַיֵּן לְעֵיל סִימָן רס"ח. הָיָה הַגֵּר חַיָּב לְיִשְׂרָאֵל בִּשְׁטָר אוֹ בְעֵדִים, אֵין שׁוּם אָדָם יָכוֹל לְהַחֲזִיק בְּשִׁעוּר הַחוֹב, וְהַמַּחֲזִיק בִּנְכָסָיו יֵשׁ לוֹ דִּין יוֹרֵשׁ, וְהַבָּא לִפְרֹעַ מִמֶּנּוּ כְּבָא לִפָּרַע מִן הַיּוֹרְשִׁין <small><small>(הַמַּגִּיד פ"ב דִּזְכִיָּה וּבֵית יוֹסֵף בְּשֵׁם בַּעַל הָעִטּוּר)</small>.</small> </small> 

גֵּר שֶׁמֵּת וּבִזְבְּזוּ יִשְׂרָאֵל נְכָסָיו, וְהָיוּ בָּהֶם עֲבָדִים; גְּדוֹלִים, קָנוּ עַצְמָם בְּנֵי חוֹרִין; קְטַנִּים, כָּל הַמַּחֲזִיק בָּהֶם זָכָה. 

גֵּר שֶׁמֵּת וּבִזְבְּזוּ יִשְׂרָאֵל נְכָסָיו, וְשָׁמְעוּ שֶׁעֲדַיִן לֹא מֵת אוֹ שֶׁיֵּשׁ לוֹ בֵּן אוֹ שֶׁאִשְׁתּוֹ מְעֻבֶּרֶת, כֻּלָּם חַיָּבִים לְהַחֲזִיר. הֶחֱזִירוּ כֻּלָּם, וְאַחַר כָּךְ שָׁמְעוּ שֶׁשְּׁמוּעָה רִאשׁוֹנָה אֱמֶת הָיְתָה, וּבָרִאשׁוֹנָה מֵת אוֹ מֵת בְּנוֹ מִקֹּדֶם אוֹ הִפִּילָה אִשְׁתּוֹ, כָּל הַמַּחֲזִיק בַּשְּׁנִיָּה קָנָה, וּבָרִאשׁוֹנָה לֹא קָנָה. 

גֵּר שֶׁמֵּת וּבִזְבְּזוּ יִשְׂרָאֵל נְכָסָיו, וְהָיוּ עָלָיו חוֹבוֹת, כָּל מִלְוָה שֶׁנִּגְבֵּית מֵהַיּוֹרְשִׁים וּמֵהַלָּקוֹחוֹת נִגְבֵּית גַּם מֵאֵלּוּ שֶׁזָּכוּ בָהֶם, וְאֵין גּוֹבִים מֵהֶם אֶלָּא בִּשְׁבוּעָה. הָיוּ רַבִּים שֶׁהֶחֱזִיקוּ בָּהֶם, אַחֲרוֹן אַחֲרוֹן נִפְסָד; אֵין לוֹ, גּוֹבִין מִשֶּׁלְּפָנָיו: 


Siman 276

סֵדֶר נְחָלוֹת כָּךְ: מִי שֶׁמֵּת, בְּנוֹ יוֹרְשׁוֹ. לֹא נִמְצָא לוֹ בֵּן, רוֹאִים אִם יֵשׁ לַבֵּן זֶרַע, בֵּין זָכָר בֵּין נְקֵבָה עַד סוֹף כָּל הַדּוֹרוֹת, עוֹמֵד בִּמְקוֹמוֹ וְיוֹרֵשׁ הַכֹּל, לֹא נִמְצָא זֶרַע לַבֵּן, אִם יֵשׁ לוֹ בַּת תִּירָשֶׁנּוּ. לֹא נִמְצָא לוֹ בַּת, אִם יֵשׁ לָהּ זֶרַע, בֵּין זָכָר בֵּין נְקֵבָה עַד סוֹף כָּל הַדּוֹרוֹת, יוֹרֵשׁ הַכֹּל. לֹא נִמְצָא לָהּ זֶרַע, תַּחֲזֹר הַיְרֻשָּׁה לְאָבִיו שֶׁל מֵת. וְאִם אֵין אָבִיו קַיָּם, תַּחֲזֹר לְזַרְעוֹ שֶׁהֵם אֲחֵי הַמֵּת. אִם יֵשׁ לוֹ אָח, יוֹרֵשׁ הַכֹּל. לֹא נִמְצָא לוֹ אָח, אִם הִנִּיחַ זֶרַע עַד סוֹף כָּל הַדּוֹרוֹת עוֹמֵד בִּמְקוֹמוֹ לִירָשׁ. לֹא נִמְצָא לוֹ אָח וְלֹא זֶרַע מִמֶּנּוּ, תַּחֲזֹר הַיְרֻשָּׁה לַאֲחוֹת הַמֵּת אוֹ לְזַרְעָהּ עַד סוֹף כָּל הַדּוֹרוֹת. לֹא נִמְצָא לוֹ אָחוֹת וְלֹא זֶרַע מִמֶּנָּה, תַּחֲזֹר הַיְרֻשָּׁה לַאֲבִי אָבִיו שֶׁל מֵת. וְאִם אֵינוֹ קַיָּם, חוֹזֵר לְזַרְעוֹ שֶׁהֵם אֲחֵי אֲבִי הַמֵּת, אִם יֵשׁ לוֹ אַחִים, אוֹ לְזַרְעָם עַד סוֹף כָּל הַדּוֹרוֹת. וְאִם אֵין אַחִים לַאֲבִי הַמֵּת, וְלֹא זֶרַע מֵהֶם, חוֹזֶרֶת לַאֲחוֹת אֲבִי הַמֵּת אוֹ לְזַרְעָהּ עַד סוֹף כָּל הַדּוֹרוֹת. וְאִם אֵין אָחוֹת לַאֲבִי הַמֵּת וְלֹא זֶרַע מִמֶּנָּה, חוֹזֶרֶת לַאֲבִי אֲבִי אָבִיו שֶׁל מֵת. וְאִם אֵינוֹ חַי, מוֹרִישׁוֹ לְזַרְעוֹ שֶׁהֵם אַחֵי אֲבִי אָבִיו שֶׁל מֵת אוֹ לְזַרְעָם עַד סוֹף כָּל הַדּוֹרוֹת. לֹא נִמְצְאוּ אֲחֵי אֲבִי אָבִיו שֶׁל מֵת וְלֹא זַרְעָם, חוֹזֶרֶת לַאֲחוֹת אֲבִי אָבִיו שֶׁל מֵת אוֹ לְזַרְעָהּ עַד סוֹף כָּל הַדּוֹרוֹת. וְעַל זֶה הַדֶּרֶךְ נַחֲלָה מְמַשְׁמֶשֶׁת לְמַעְלָה עַד רְאוּבֵן: 

מִי שֶׁמֵּת וְהִנִּיחַ בַּת וּבַת הַבֵּן, אֲפִלּוּ בַּת בַּת בַּת הַבֵּן עַד סוֹף כַּמָּה דוֹרוֹת הִיא קוֹדֶמֶת וְתִירַשׁ הַכֹּל, וְאֵין לַבַּת כְּלוּם. וְהוּא הַדִּין לְבַת הָאָח עִם הָאֲחוֹת, וּלְבַת בֶּן אֲחִי אָבִיו עִם אֲחוֹת אָבִיו, וְכֵן כָּל כַּיּוֹצֵא בָּזֶה. 

מִי שֶׁהָיוּ לוֹ שְׁנֵי בָּנִים, וּמֵתוּ שְׁנֵיהֶם בְּחַיָּיו, וְהִנִּיחַ הָאֶחָד שְׁלֹשָׁה בָּנִים וְהַשֵּׁנִי לֹא הִנִּיחַ אֶלָּא בַּת אַחַת, וְאַחַר כָּךְ מֵת הַזָּקֵן, בַּת הַבֵּן יוֹרֶשֶׁת חֲצִי הַנְּכָסִים, וּשְׁלֹשֶׁת בְּנֵי הַבֵּן הָאַחֵר יוֹרְשִׁים הַחֵצִי הָאַחֵר, שֶׁאָנוּ רוֹאִים כְּאִלּוּ הַבָּנִים קַיָּמִים וְיוֹרְשִׁים בְּשָׁוֶה, וְכָל אֶחָד מוֹרִישׁ לְבָנָיו חֶלְקוֹ. וְעַל דֶּרֶךְ זֶה חוֹלְקִים בְּנֵי הָאַחִים וּבְנֵי אֲחֵי הָאָב עַד רֹאשׁ הַדּוֹרוֹת. 

מִשְׁפַּחַת הָאֵם אֵינָהּ קְרוּיָה מִשְׁפָּחָה, שֶׁאֵין הָאֵם יוֹרֶשֶׁת אֶת בְּנָהּ וְלֹא אֶת בִּתָּהּ. וְאַחִין מֵאֵם וְלֹא מֵאָב אֵין יוֹרְשִׁים זֶה אֶת זֶה, אֶלָּא כָּל אֶחָד, מִשְׁפַּחַת אָבִיו יוֹרֵשׁ אוֹתוֹ. <small>וַאֲפִלּוּ שְׁתוּקִי שֶׁאֵין לוֹ יוֹרְשִׁין מִן הָאָב, אֵין מִשְׁפַּחַת אִמּוֹ יוֹרְשִׁין אוֹתוֹ אֶלָּא הֲרֵי הוּא כְּגֵר וּנְכָסָיו הֶפְקֵר <small><small>(תְּרוּמַת הַדֶּשֶׁן סִימָן שנ"ב)</small>.</small> </small> אֲבָל הָאִישׁ יוֹרֵשׁ אֶת אִמּוֹ, וְכֵן הַבַּת אֶת אִמָּהּ אִם אֵין לָהּ בֵּן, שֶׁדִּינָהּ בְּנִכְסֵי הָאֵם כְּמוֹ בְּנִכְסֵי הָאָב, שְׁנֵיהֶם יוֹרְשִׁים אוֹתָהּ אֶלָּא שֶׁהַבֵּן וְזַרְעוֹ קוֹדְמִין לַבַּת: 

אֵין הַבֵּן יוֹרֵשׁ אֶת אִמּוֹ בַּקֶּבֶר לְהַנְחִיל לְאֶחָיו מֵהָאָב. שֶׁאִם מֵת בְּחַיֶּיהָ וְאַחַר כָּךְ מֵתָה, אֵין אוֹמְרִים אִלּוּ הָיָה עוֹדֶנּוּ חַי הָיָה יוֹרְשָׁהּ, עַכְשָׁיו גַּם כֵּן אִם אֵין לוֹ זֶרַע אֶחָיו מֵאָבִיו יַעַמְדוּ בִּמְקוֹמוֹ לִירַשׁ אוֹתָהּ, אֶלָּא תַּחֲזֹר יְרֻשָּׁתָהּ לְמִשְׁפַּחַת בֵּית אָבִיהָ כֵּיוָן שֶׁאֵין לִבְנָהּ זֶרַע. אֲבָל אִם מֵתָה הָאֵם בְּחַיָּיו, וְאַחַר כָּךְ מֵת הוּא, אֲפִלּוּ הָיָה קָטָן בֶּן יוֹמוֹ, הוֹאִיל וְחַי אַחֲרֶיהָ אֲפִלּוּ שָׁעָה אַחַת, יוֹרְשָׁהּ וּמַנְחִיל הַיְרֻשָּׁה לְיוֹרְשָׁיו מִמִּשְׁפַּחַת אָבִיו. <small>הַגָּה: וְדַוְקָא שֶׁנּוֹלַד הַקָּטָן, אֲבָל עֻבָּר אֵינוֹ יוֹרֵשׁ אִמּוֹ, אִם מֵתָה כְּשֶׁהִיא מְעֻבֶּרֶת, לְהַנְחִיל יוֹרְשָׁיו מֵאָבִיו <small><small>(טוּר)</small>.</small> </small> 

כָּל הַקְּרוֹבִים בַּעֲבֵרָה יוֹרְשִׁים כִּכְשֵׁרִים. כֵּיצַד, הָיָה לוֹ אָח אוֹ בֵּן מַמְזֵר, הֲרֵי זֶה יוֹרֵשׁ כְּכָשֵׁר. וְכֵן שְׁאָר כָּל הַיּוֹרְשִׁים. אֲבָל בֵּן מִשִּׁפְחָה אוֹ גוֹיָה, אֵינוֹ בֵּן לְדָבָר מֵהַדְּבָרִים וְאֵינוֹ יוֹרֵשׁ כְּלָל. <small>הַגָּה: אֵין הַיּוֹרְשִׁין יוֹרְשִׁין דְּבָרִים שֶׁאֵין בָּהֶם מַמָּשׁ <small><small>(הַגָּהוֹת מָרְדְּכַי סוֹף ב"ב)</small>,</small> אוֹ טוֹבַת הֲנָאָה בְּעָלְמָא שֶׁאֵינוֹ מָמוֹן <small><small>(מַהֲרִי"ק שֹׁרֶשׁ קס"א וּמוּרַ"ם פַּדָּוואָה סִימָן ס"ה)</small>.</small> </small> 


Siman 277

הַבְּכוֹר נוֹטֵל פִּי שְׁנַיִם בְּנִכְסֵי אָבִיו. כֵּיצַד, הִנִּיחַ חֲמִשָּׁה בָּנִים וְאֶחָד מֵהֶם בְּכוֹר, הַבְּכוֹר נוֹטֵל שְׁלִישׁ הַמָּמוֹן, וְכָל אֶחָד מֵהָאַרְבָּעָה פְּשׁוּטִים נוֹטֵל שְׁתוּת. הִנִּיחַ תִּשְׁעָה בָנִים, הֲרֵי הָאֶחָד הַבְּכוֹר נוֹטֵל חֲמִישִׁית, וְכָל אֶחָד מֵהַשְּׁמוֹנָה פְשׁוּטִים נוֹטֵל עֲשִׂירִית. וְכֵן עַל דֶּרֶךְ הַחֲלֻקָּה הַזֹּאת חוֹלְקִים לְעוֹלָם. 

אֵלּוּ שְׁנֵי חֲלָקִים נוֹטֵל אוֹתָם כְּאֶחָד בְּמֶצֶר אֶחָד. 

בְּכוֹר שֶׁנּוֹלַד אַחַר מִיתַת אָבִיו אֵינוֹ נוֹטֵל פִּי שְׁנַיִם. וְאִם יָצְאָה פַּדַחְתּוֹ בְּחַיֵּי אָבִיו, אַף עַל פִּי שֶׁלֹּא יָצָא כָּל רֹאשׁוֹ לַאֲוִיר הָעוֹלָם אֶלָּא לְאַחַר מִיתַת אָבִיו, הֲרֵי זֶה נוֹטֵל פִּי שְׁנַיִם. <small>יֵשׁ אוֹמְרִים דְּאִם נוֹלַד כְּשֶׁהוּא גוֹסֵס אֵינוֹ נוֹטֵל פִּי שְׁנַיִם <small><small>(נִמּוּקֵי יוֹסֵף בְּשֵׁם הַתּוֹסָפוֹת וראב"ד)</small>.</small> </small> 

בְּכוֹר שֶׁנּוֹלַד טֻמְטוּם וְאַחַר כָּךְ נִקְרַע וְנִמְצָא זָכָר, אֵינוֹ נוֹטֵל פִּי שְׁנַיִם. וְכֵן <small><small>(בֵּן פָּשׁוּט שֶׁנִּקְרַע וְנִמְצָא זָכָר)</small></small> אֵינוֹ מְמַעֵט בְּחֵלֶק בְּכוֹרָה, שֶׁנֶּאֱמַר: וְיָלְדוּ לוֹ בָנִים, <small><small>(דְּבָרִים כא, טו)</small></small> עַד שֶׁהָיָה בֵּן מִשְּׁעַת לֵדָה. כֵּיצַד אֵינוֹ מְמַעֵט בְּחֵלֶק בְּכוֹרָה, הֲרֵי שֶׁהָיָה לוֹ בֵּן בְּכוֹר וּשְׁנֵי פְשׁוּטִים וְזֶה הַטֻּמְטוּם שֶׁנִּקְרַע וְנִמְצָא זָכָר, הַבְּכוֹר נוֹטֵל רְבִיעַ הַמָּמוֹן <small>(בְּחֵלֶק הַבְּכוֹרָה)</small> וּכְאִלּוּ אֵין עִמּוֹ אֶלָּא שְׁנֵי פְשׁוּטִים בִּלְבַד, וְהַשְּׁלֹשָׁה רְבִיעִים הַנִּשְׁאָרִים חוֹלְקִים אוֹתוֹ שְׁנֵי הַפְּשׁוּטִים עִם הַנִּקְרַע וְעִם הַבְּכוֹר בְּשָׁוֶה. 

קָטָן בֶּן יוֹם אֶחָד מְמַעֵט בְּחֵלֶק בְּכוֹרָה, אֲבָל לֹא הָעֻבָּר. וּבֵן שֶׁנּוֹלַד אַחַר מִיתַת אָבִיו אֵינוֹ מְמַעֵט בְּחֵלֶק בְּכוֹרָה. 

הַבָּא אַחַר נְפָלִים, אַף עַל פִּי שֶׁיָּצָא רֹאשׁ הַנֶּפֶל כְּשֶׁהוּא חַי, הַבָּא אַחֲרָיו בְּכוֹר לְנַחֲלָה. וְכֵן בֶּן ט' שֶׁיָּצָא רֹאשׁוֹ מֵת, הַבָּא אַחֲרָיו בְּכוֹר לְנַחֲלָה, שֶׁזֶּה שֶׁנֶּאֱמַר: רֵאשִׁית אוֹנוֹ <small><small>(דְּבָרִים כא, יז)</small></small> הוּא שֶׁלֹּא נוֹלַד לוֹ קֹדֶם לָזֶה <small><small>(יֶלֶד)</small></small> שֶׁיָּצָא חַי לַאֲוִיר הָעוֹלָם. לְפִיכָךְ בֶּן ט' שֶׁהוֹצִיא רֹב רֹאשׁוֹ חַי, הַבָּא אַחֲרָיו אֵינוֹ בְּכוֹר. 

יוֹצֵא דֹּפֶן וְהַבָּא אַחֲרָיו שְׁנֵיהֶם אֵינָם בְּכוֹרִים, הָרִאשׁוֹן לְפִי שֶׁלֹּא נוֹלַד, וְנֶאֱמַר: וְיָלְדוּ לוֹ בָנִים; <small><small>(דְּבָרִים כא, טו)</small></small> וְהַשֵּׁנִי שֶׁהֲרֵי קְדָמוֹ אַחֵר: 

בְּכוֹר לְנַחֲלָה הוּא הַנּוֹלָד לָאָב רִאשׁוֹן, שֶׁנֶּאֱמַר: כִּי הוּא רֵאשִׁית אוֹנוֹ <small><small>(דְּבָרִים כא, יז)</small></small> וְאֵין מַשְׁגִּיחִין עַל הָאֵם, אֲפִלּוּ יָלְדָה כַּמָּה בָּנִים, הוֹאִיל וְזֶה רִאשׁוֹן לְאָבִיו יוֹרֵשׁ פִּי שְׁנַיִם. 

הָיָה לוֹ בָּנִים בְּגַיּוּתוֹ וְנִתְגַיֵּר, אֵין לוֹ בְּכוֹר לְנַחֲלָה. אֲבָל יִשְׂרָאֵל שֶׁהָיָה לוֹ בֵּן מֵהַשִּׁפְחָה אוֹ מֵהַגּוֹיָה, הוֹאִיל וְאֵינוֹ קָרוּי בְּנוֹ, הַבָּא לוֹ אַחֲרָיו מֵהַיִּשְׂרְאֵלִית בְּכוֹר לְנַחֲלָה, וְנוֹטֵל פִּי שְׁנַיִם. 

הָיָה הַבְּכוֹר מַמְזֵר, נוֹטֵל פִּי שְׁנַיִם, שֶׁנֶּאֱמַר: כִּי אֶת הַבְּכוֹר בֶּן הַשְּׂנוּאָה יַכִּיר <small><small>(דְּבָרִים כא, יז)</small></small> זוֹ שֶׁשְּׂנוּאָה בְּנִשּׂוּאֶיהָ; וְאֵין צָרִיךְ לוֹמַר אִם הָיָה בֶּן גְּרוּשָׁה אוֹ בֶּן חֲלוּצָה. 

מִי שֶׁנִּסְתַּפֵּק לָנוּ אִם הוּא בְּכוֹר אוֹ פָּשׁוּט, כְּגוֹן שֶׁנִּתְעָרֵב עִם אַחֵר, אֵינוֹ נוֹטֵל פִּי שְׁנַיִם. וְכֵיצַד עוֹשִׂין, אִם הֻכְּרוּ וּלְבַסוֹף נִתְעָרְבוּ כּוֹתְבִים הַרְשָׁאָה זֶה לְזֶה וְנוֹטְלִים חֵלֶק בְּכוֹרָה; וְאִם לֹא הֻכְּרוּ, כְּגוֹן שֶׁיָּלְדוּ בְּמַחֲבוֹאָה אַחַת, אֵין נוֹטְלִין חֵלֶק בְּכוֹרָה. <small>הַגָּה: סָפֵק בֶּן ט' לָרִאשׁוֹן אוֹ בֶּן שִׁבְעָה לָאַחֲרוֹן, אֵינוֹ יוֹרֵשׁ אֶחָד מֵהֶן, וְהַבָּא אַחֲרָיו אֵינוֹ נוֹטֵל חֵלֶק בְּכוֹרָה אֲפִלּוּ בְּהַרְשָׁאָה מִן הַסָּפֵק <small><small>(טוּר)</small>.</small> </small> 

שְׁלֹשָׁה נֶאֱמָנִים עַל הַבְּכוֹר: חַיָּה, אִמּוֹ וְאָבִיו. חַיָּה מִיָּד, שֶׁאִם אָמְרָה: זֶה יָצָא רִאשׁוֹן, נֶאֱמֶנֶת. אִמּוֹ כָּל שִׁבְעַת יְמֵי הַלֵּדָה, נֶאֱמֶנֶת לוֹמַר: זֶהוּ הַבְּכוֹר. אָבִיו לְעוֹלָם. אֲפִלּוּ אָמַר הָאָב עַל מִי שֶׁלֹּא הֻחְזַק בְּנוֹ כְּלָל: בְּנִי הוּא וּבְכוֹרִי הוּא, נֶאֱמָן. וְכֵן אִם אָמַר עַל הַמֻחְזָק לָנוּ שֶׁהוּא בְּכוֹרוֹ: אֵינוֹ בְּכוֹר, נֶאֱמָן. <small>הַגָּה: מִיהוּ, אִם אָמַר פַּעַם אַחַת עַל אֶחָד שֶׁהוּא בְכוֹר, לֹא יוּכַל לוֹמַר אַחַר כָּךְ עַל אַחֵר שֶׁהוּא בְּכוֹר <small><small>(טוּר בְּשֵׁם הָרַמְבַּ"ן וּבֵית יוֹסֵף בְּשֵׁם הָרַ"ן וְנ"י פֶרֶק י"נ)</small>.</small> </small> 

שָׁמְעוּ עֵדִים שֶׁאָמַר: פְּלוֹנִי בְּנִי בְּכוֹרִי הוּא, נוֹטֵל פִּי שְׁנַיִם. פְּלוֹנִי בְּנִי בְּכוֹר הוּא, אֵינוֹ נוֹטֵל פִּי שְׁנַיִם, שֶׁמָּא בְּכוֹר לְאִמּוֹ הוּא דְקָאָמַר. וְאִם אָמַר דְּבָרִים שֶׁמּוֹכִיחִים שֶׁנִּתְכַּוֵּן לוֹמַר שֶׁהוּא בְּכוֹר לָאָב, נוֹטֵל פִּי שְׁנַיִם; כְּגוֹן שֶׁאָמַר: פְּלוֹנִי בְּנִי בְּכוֹר הוּא, וְרֹקוֹ מְרַפֵּא חֹלִי הָעֵינַיִם, דִּגְמִירֵי דְרֹק שֶׁל בְּכוֹר לָאָב מְרַפֵּא וְלֹא שֶׁל בְּכוֹר לָאֵם. <small>וְהוּא הַדִּין אִם מֵת הַבְּכוֹר וְהִזְכִּיר עָלָיו בְּהֶסְפֵּדוֹ: הוֹי עַל בְּנִי בְכוֹרִי <small><small>(מַהֲרִי"ק שֹׁרֶשׁ קמ"א)</small>.</small> </small> 

הָאָב שֶׁנִּשְׁתַּתֵּק, בּוֹדְקִין אוֹתוֹ כְּדֶרֶךְ שֶׁבּוֹדְקִין לְגִטִּין, אִם רָמַז אוֹ כָּתַב שֶׁזֶּה בְּנוֹ בְכוֹרוֹ, נוֹטֵל פִּי שְׁנַיִם. 

מִי שֶׁהָיוּ לוֹ שְׁנֵי בָּנִים, בְּכוֹר וּפָשׁוּט, וּמֵתוּ שְׁנֵיהֶם בְּחַיָּיו וְהִנִּיחוּ בָּנִים, הַבְּכוֹר הִנִּיחַ בַּת וְהַפָּשׁוּט הִנִּיחַ בֵּן, הֲרֵי הַבֵּן הַפָּשׁוּט יוֹרֵשׁ בְּנִכְסֵי הַזָּקֵן שְׁלִישׁ חֵלֶק אָבִיו, וּבַת הַבְּכוֹר יוֹרֶשֶׁת שְׁנֵי שְׁלִישִׁים, שֶׁהוּא חֵלֶק אָבִיהָ: 


Siman 278

אֵין הַבְּכוֹר נוֹטֵל פִּי שְׁנַיִם אֶלָּא בְּנִכְסֵי הָאָב, אֲבָל לֹא בְּנִכְסֵי הָאֵם; אֲפִלּוּ אִם הוּא בְּכוֹר לָאָב וְלָאֵם, חוֹלְקִים בַּנְּכָסִים, הוּא וְהַפָּשׁוּט, בְּשָׁוֶה. 

מִי שֶׁמֵּת וְהִנִּיחַ בָּנִים וְאַלְמָנָה, וּמֵתָה הָאַלְמָנָה קֹדֶם שֶׁנִּשְׁבְּעָה עַל כְּתֻבָּתָהּ, כָּל הַנְּכָסִים בְּחֶזְקַת הַיּוֹרְשִׁים, וְנוֹטֵל בָּהֶם הַבְּכוֹר פִּי שְׁנַיִם. 

אֵין הַבְּכוֹר נוֹטֵל פִּי שְׁנַיִם בַּנְּכָסִים הָרְאוּיִים לָבֹא לְאַחַר מִיתַת אָבִיו, אֶלָּא בַּנְּכָסִים הַמֻּחְזָקִים לְאָבִיו שֶׁבָּאוּ לִרְשׁוּתוֹ, שֶׁנֶּאֱמַר: בְּכֹל אֲשֶׁר יִמָּצֵא לוֹ. <small><small>(דְּבָרִים כא, יז)</small></small> כֵּיצַד, אֶחָד מִמּוֹרִישֵׁי אָבִיו שֶׁמֵּת לְאַחַר מִיתַת אָבִיו, הַבְּכוֹר וְהַפָּשׁוּט יוֹרְשִׁים כְּאֶחָד. וְכֵן אִם הָיְתָה לְאָבִיו מִלְוָה, יוֹרְשִׁים אוֹתָהּ כְּאֶחָד. 

הִנִּיחַ לָהֶם פָּרָה מֻשְׂכֶּרֶת אוֹ מֻחְכֶּרֶת אוֹ שֶׁהָיְתָה רוֹעָה בָּאֲפָר <small><small>(פֵּרוּשׁ, בְּעֵשֶׂב הַשָּׂדֶה, רַשְׁבָּ"ם)</small>,</small> וְיָלְדָה, הַבְּכוֹר נוֹטֵל בָּהּ וּבִוְלָדָהּ פִּי שְׁנַיִם. <small>הַגָּה: וְיֵשׁ חוֹלְקִין <small><small>(טוּר בְּשֵׁם אָבִיו הָרֹא"שׁ)</small>.</small> הִנִּיחַ לָהֶן עֶבֶד אוֹ בְּהֵמָה טְמֵאָה, הַבְּכוֹר נוֹטֵל ב' חֲלָקִים וְהַפָּשׁוּט חֵלֶק אֶחָד, דְּהַיְנוּ שֶׁעוֹבְדִים לַבְּכוֹר שְׁנֵי יָמִים וְלַפָּשׁוּט יוֹם אֶחָד <small><small>(מָרְדֳכַי ר"פ מִי שֶׁהָיָה נָשׂוּי וּפֶרֶק קַמָּא דְּבָבָא בַתְרָא)</small>. <small>(וע"ל סִימָן קע"א ס"ח)</small>.</small> </small> 

שָׁחַט אֶחָד מִמַּכִּירֵי אָבִיו בְּהֵמָה, וְאַחַר כָּךְ מֵת אָבִיו, נוֹטֵל פִּי שְׁנַיִם בַּמַּתָּנוֹת שֶׁל אוֹתָהּ בְּהֵמָה. 

אֵין הַבְּכוֹר נוֹטֵל פִּי שְׁנַיִם בַּשֶּׁבַח שֶׁשָּׁבְחוּ נְכָסִים לְאַחַר מִיתַת אָבִיו, אֶלָּא מַעֲלֶה אוֹתוֹ הַשֶּׁבַח בְּדָמִים וְנוֹתֵן הַיָּתֵר לַפָּשׁוּט. וְהוּא שֶׁיִּשְׁתַּנּוּ הַנְּכָסִים, כְּגוֹן כַּרְמֶל שֶׁנַּעֲשׂוּ שִׁבֳּלִים וְכַפְנִיּוֹת <small><small>(פֵּרוּשׁ, תְּמָרִים בְּעוֹדָן סְמָדַר, רַשִׁ"י)</small></small> שֶׁנַּעֲשׂוּ תְּמָרִים. אֲבָל שָׁבְחוּ מֵחֲמַת עַצְמָן וְלֹא נִשְׁתַּנּוּ, כְּגוֹן אִילָן קָטָן שֶׁגָּדַל וְעָבֶה, וְאֶרֶץ שֶׁעָלְתָה שִׂרְטוֹן <small><small>(פֵּרוּשׁ, שֶׁנִּתְקַבֵּץ הֶעָפָר וְדָחָה אַמַּת הַמַּיִם שֶׁבַּשָּׂדֶה)</small>,</small> הֲרֵי זֶה נוֹטֵל בַּשֶּׁבַח פִּי שְׁנַיִם. וְאִם מֵחֲמַת הוֹצָאוֹת הִשְׁבִּיחַ, אֵינוֹ נוֹטֵל. <small>הַגָּה: בַּמֶּה דְּבָרִים אֲמוּרִים, שֶׁלֹּא מִחָה בָּהֶן, אֲבָל אִם מִחָה הַבְּכוֹר וְאָמַר: אַל תַּשְׁבִּיחוּ הַנְּכָסִים עַד שֶׁנַּחֲלֹק, וְלֹא שָׁמְעוּ אֵלָיו וְהִשְׁבִּיחוּ, אִם לֹא עָשׂוּ בָּהֶן שִׁנּוּי נוֹטֵל בִּשְׁבָחוֹ פִּי שְׁנַיִם; וְאִם עָשׂוּ בָּהֶן שִׁנּוּי, אֵינוֹ נוֹטֵל בַּשֶּׁבַח וְלֹא בַּהֶפְסֵד <small><small>(טוּר)</small>.</small> </small> 

אֵין הַבְּכוֹר נוֹטֵל פִּי שְׁנַיִם בְּמִלְוָה, אַף עַל פִּי שֶׁהִיא בִשְׁטָר וְאַף עַל פִּי שֶׁגָּבוּ קַרְקַע בְּחוֹב אֲבִיהֶם. <small>הָיָה לוֹ שֻׁתָּפוּת בְּיַד אֲחֵרִים, מִקְרֵי מֻחְזָק <small><small>(מַהֲרִי"ק שֹׁרֶשׁ קמ"ה)</small>.</small> </small> הָיָה לָאָב מִלְוָה בְּיַד הַבְּכוֹר, הֲרֵי זֶה סָפֵק אִם נוֹטֵל בָּהּ פִּי שְׁנַיִם הוֹאִיל וְיֶשְׁנָהּ תַּחַת יָדוֹ, אוֹ לֹא יִטֹּל הוֹאִיל וּמֵחֲמַת אָבִיו יְרָשָׁהּ וַעֲדַיִן לֹא בָּאָה לְיַד אָבִיו; לְפִיכָךְ <small><small>(לֹא)</small></small> יִטֹּל מִמֶּנָּה אֶלָּא חֲצִי חֵלֶק בְּכוֹרָה. בַּמֶּה דְּבָרִים אֲמוּרִים, בְּמִלְוָה שֶׁלֹּא בְמַשְׁכּוֹן. אֲבָל בְּמַשְׁכּוֹן נוֹטֵל פִּי שְׁנַיִם, דִּכְמֻחְזָק דָּמֵי אֲפִלּוּ מִשְׁכְּנוֹ בִּשְׁעַת הַלְוָאָתוֹ. <small>וְיֵשׁ אוֹמְרִים דַּוְקָא בְּמַשְׁכּוֹן שֶׁל יִשְׂרָאֵל, אֲבָל בְּמַשְׁכּוֹן שֶׁל גּוֹי לֹא מִקְרֵי מֻחְזָק אֶלָּא אִם כֵּן חָלוּט לוֹ הַמַּשְׁכּוֹן <small><small>(מַהֲרִי"ק הנ"ל)</small>.</small> </small> וְאִם הַמִּלְוָה עַל מַשְׁכּוֹנָא שֶׁל קַרְקַע, בְּאַתְרָא דְּלָא מְסַלְּקֵי, שָׁקִיל בָּהּ פִּי שְׁנַיִם; וְהוּא דְּלָא מָטָא זִמְנָא בְּחַיֵּי אֲבִיהֶם. <small>הַגָּה: וּמִקְרֵי גַם כֵּן מֻחְזָק לְגַבֵּי לֹוֶה, וּבְכוֹר הַלּוֶֹה נוֹטֵל פִּי שְׁנַיִם כְּשֶׁחוֹזֵר לַלּוֶֹה <small><small>(בֵּית יוֹסֵף בְּשֵׁם תְּשׁוּבַת הָרַשְׁבָּ"א)</small>.</small> </small> 

בְּכוֹר שֶׁמָּכַר חֵלֶק בְּכוֹרָה קֹדֶם חֲלֻקָּה, מִמְכָּרוֹ קַיָּם, מִפְּנֵי שֶׁיֵּשׁ לַבְּכוֹר חֵלֶק בְּכוֹרָה קֹדֶם חֲלֻקָּה. לְפִיכָךְ, אִם חָלַק עִם אֶחָיו בְּמִקְצַת נְכָסִים, בֵּין בְּקַרְקַע בֵּין בְּמִטַּלְטְלִין, וְנָטַל חֵלֶק כְּפָשׁוּט, וִתֵּר בְּכָל הַנְּכָסִים וְאֵינוֹ נוֹטֵל בַּשְּׁאָר אֶלָּא כְּפָשׁוּט. 

בַּמֶּה דְּבָרִים אֲמוּרִים, כְּשֶׁלֹּא מִחָה. אֲבָל אִם מִחָה בְּאֶחָיו וְאָמַר בִּפְנֵי שְׁנַיִם: עֲנָבִים אֵלּוּ שֶׁאֲנִי חוֹלֵק עִם אַחַי בְּשָׁוֶה, לֹא מִפְּנֵי שֶׁמָּחַלְתִּי חֵלֶק בְּכוֹרָה, הֲרֵי זוֹ מְחָאָה וְלֹא וִתֵּר בִּשְׁאָר נְכָסִים. וַאֲפִלּוּ מִחָה בַּעֲנָבִים כְּשֶׁהֵם מְחֻבָּרִים וּבְצָרוּם וְחִלְּקוּם בְּשָׁוֶה, לֹא וִתֵּר בִּשְׁאָר נְכָסִים. אֲבָל אִם דְּרָכוּם וְחָלַק עִמָּהֶם בְּשָׁוֶה בַּיַּיִן, וְלֹא מִחָה בָּהֶם מִשֶּׁנַּעֲשָׂה יַיִן, וִתֵּר <small><small>(פֵּרוּשׁ, עִנְיַן וִתֵּר, הוּא הַשְּׁתִיקָה וְהַמְּחִילָה עַל דָּבָר שֶׁיֵּשׁ לוֹ עָלָיו טַעֲנָה אִם יִרְצֶה)</small></small> בִּשְׁאָר נְכָסִים. הָא לְמָה זֶה דוֹמֶה, לְמִי שֶׁמִּחָה בַּעֲנָבִים וְחָלַק עִמָּהֶם בְּזֵיתִים, שֶׁהֲרֵי וִתֵּר בַּכֹּל, וְכֵן כָּל כַּיּוֹצֵא בָּזֶה. 

יָצָא עֲלֵיהֶם שְׁטָר חוֹב, בְּכוֹר פּוֹרֵעַ בּוֹ פִּי שְׁנַיִם. וְאִם אֵינוֹ רוֹצֶה לִטֹּל פִּי שְׁנַיִם וְלֹא לִפְרֹעַ פִּי שְׁנַיִם, רַשַּׁאי. וְנָפְקָא מִנָּהּ, שֶׁאִם שְׁאָר הַיּוֹרְשִׁים קְטַנִּים, אוֹ אֵינָם כָּאן, שֶׁאֵין בַּעַל חוֹב יָכוֹל לִגְבּוֹת מִמֶּנּוּ אֶלָּא כְּפִי הַחֵלֶק הַפְּשִׁיטוּת. וְיֵשׁ מִי שֶׁאוֹמֵר, שֶׁאִם רוֹצֶה לַחֲזֹר בּוֹ אֵינוֹ יָכוֹל. <small>הַגָּה: הָיוּ לוֹ קַרְקָעוֹת מְשֻׁעְבָּדִים לַאֲחֵרִים מִקְרֵי מֻחְזָק. אֲבָל אִי חַיָּבִים לְמֶלֶךְ מִכֹּחַ מַס, וְדֶרֶךְ הַמֶּלֶךְ לִקַּח הַקַּרְקַע בְּעַד הַמַּס, מִקְרֵי רָאוּי. אֲבָל בְּמָקוֹם שֶׁאֵין דֶּרֶךְ הַמֶּלֶךְ כָּךְ, מִקְרֵי מֻחְזָק וְהַבְּכוֹר נוֹטֵל בּוֹ פִּי שְׁנַיִם <small><small>(נִמּוּקֵי יוֹסֵף פֶּרֶק חֶזְקַת)</small>.</small> הָיָה לוֹ קַרְקַע מֵהַיּוֹם וּלְאַחַר מִיתָה, אוֹ שֶׁנִּגְזַל לוֹ קַרְקַע שֶׁאֵינָהּ נִגְזֶלֶת, וַאֲפִלּוּ נִגְנְבוּ לוֹ סְפָרִים שֶׁמִּסְּתָמָא אֵינוֹ מְיָאֲשָׁם, מִקְרֵי מֻחְזָק <small><small>(נִמּוּקֵי יוֹסֵף וּמָרְדְּכַי רֵישׁ פֶּרֶק יֵשׁ נוֹחֲלִין)</small>.</small> </small> 


Siman 279

הָאוֹמֵר: זֶה בְּנִי וְזֶה אָחִי, אוֹ: זֶה אֲחִי אָבִי, אוֹ שְׁאָר הַיּוֹרְשִׁים אוֹתוֹ, אַף עַל פִּי שֶׁהוֹדָה בַּאֲנָשִׁים שֶׁאֵינָם מֻחְזָקִים שֶׁהֵם קְרוֹבָיו, הֲרֵי זֶה נֶאֱמָן, וְיִירָשֶׁנּוּ. בֵּין שֶׁאָמַר כְּשֶׁהוּא בָּרִיא, בֵּין שֶׁאָמַר כְּשֶׁהוּא שְׁכִיב מְרַע. אֲפִלּוּ נִשְׁתַּתֵּק וְכָתַב בִּכְתָב יָדוֹ שֶׁזֶּה יוֹרְשׁוֹ, בּוֹדְקִים אוֹתוֹ כְּדֶרֶךְ שֶׁבּוֹדְקִין לְגִטִּין. <small>הַגָּה: וְנֶאֱמָן עַל כָּל נְכָסִים, בֵּין אֵלּוּ שֶׁהָיוּ לוֹ בְּשָׁעָה שֶׁאוֹמֵר כָּךְ, אֲפִלּוּ נְכָסִים שֶׁיִּפְּלוּ לוֹ כְּשֶׁהוּא גוֹסֵס <small><small>(טוּר בְּשֵׁם הָרֹא"שׁ)</small>.</small> </small> 

הָיִינוּ מֻחְזָקִין בְּזֶה שֶׁהוּא אָחִיו אוֹ בֶּן דּוֹדוֹ, וְאָמַר: אֵינוֹ אָחִי וְאֵינוֹ בֶּן דּוֹדִי, אֵינוֹ נֶאֱמָן. אֲבָל נֶאֱמָן הוּא עַל מִי שֶׁהֻחְזַק שֶׁהוּא בְּנוֹ לוֹמַר: אֵינוֹ בְּנִי, וְלֹא יִירָשֶׁנּוּ. וַאֲפִלּוּ הָיוּ לַבֵּן בָּנִים, אַף עַל פִּי שֶׁאֵינוֹ נֶאֱמָן עָלָיו לוֹמַר: אֵינוֹ בְּנִי, לְעִנְיַן יִחוּס, וְאֵין מַחֲזִיקִין אוֹתוֹ מַמְזֵר עַל פִּיו, נֶאֱמָן הוּא לְעִנְיַן יְרֻשָּׁה, וְלֹא יִירָשֶׁנּוּ. <small>הַגָּה: וְאִם מֵת הַבֵּן וְאָמַר עַל בְּנֵי בָנָיו: אֵין אֵלּוּ בְּנֵי בְנִי כִּי לֹא הָיָה אֲבִיהֶן בְּנִי, אֵינוֹ נֶאֱמָן אַף עַל הַיְרֻשָּׁה, מֵאַחַר שֶׁאֵין בְּנוֹ קַיָּם <small><small>(הַמַּגִּיד פֶּרֶק ד' דִּנְחָלוֹת)</small>.</small> </small> 

הָאוֹמֵר: זֶה בְּנִי, וְחָזַר וְאָמַר: עַבְדִּי הוּא, אֵינוֹ נֶאֱמָן. אָמַר: עַבְדִּי, וְחָזַר וְאָמַר: בְּנִי, אַף עַל פִּי שֶׁהוּא מְשַׁמְּשׁוֹ כְּעֶבֶד, נֶאֱמָן, שֶׁזֶּה שֶׁאָמַר: עַבְדִּי, לוֹמַר שֶׁהוּא לוֹ כְּעֶבֶד. וְאִם הָיוּ קוֹרִים לוֹ עֶבֶד בֶּן אָמָה, וְכַיּוֹצֵא בִּדְבָרִים אֵלּוּ שֶׁאֵין אוֹמְרִים אוֹתָם בְּיִחוּד אֶלָּא לַעֲבָדִים, אֵינוֹ נֶאֱמָן. 

הָיָה עוֹבֵר עַל בֵּית הַמֶּכֶס וְאָמַר: בְּנִי הוּא זֶה, וְחָזַר אַחַר כָּךְ וְאָמַר: עַבְדִּי הוּא, נֶאֱמָן, שֶׁלֹּא אָמַר: בְּנִי, אֶלָּא לְהַבְרִיחַ מֵהַמֶּכֶס. אֲבָל אִם אָמַר בְּבֵית הַמֶּכֶס: עַבְדִּי הוּא, וְחָזַר וְאָמַר: בְּנִי הוּא, אֵינוֹ נֶאֱמָן. וְהָנֵי מִלֵּי דְּלָא אִתְחַזֵּק אִמֵּהּ בְּבַת יִשְׂרָאֵל, אֲבָל אִתְחַזֵּק אִמֵּהּ בְּבַת יִשְׂרָאֵל לַאו כָּל כְּמִינֵהּ לוֹמַר: עַבְדִּי הוּא. 

הָעֲבָדִים וְהַשְּׁפָחוֹת אֵין קוֹרִין לָהֶם אַבָּא פְלוֹנִי וְאִמָּא פְלוֹנִית, שֶׁלֹּא יָבֹא מֵהַדָּבָר תְּקָלָה וְנִמְצָא זֶה הַבֵּן נִפְגָּם. לְפִיכָךְ, אִם הָיוּ הָעֲבָדִים וְהַשְּׁפָחוֹת חֲשׁוּבִים בְּיוֹתֵר וְיֵשׁ לָהֶם קוֹל, וְכָל הַקָּהָל מַכִּירִים אוֹתָם וְאֶת בָּנָיו וְעַבְדֵי אֲדוֹנֵיהֶם, כְּגוֹן עַבְדֵי הַנָּשִׂיא, הֲרֵי אֵלּוּ מֻתָּר לִקְרוֹת לָהֶם אַבָּא וְאִמָּא. 

מִי שֶׁהָיָה לוֹ שִׁפְחָה וְהוֹלִיד מִמֶּנָה בֵּן וְהָיָה נוֹהֵג בּוֹ מִנְהָג בָּנִים, אוֹ שֶׁאָמַר: בְּנִי הוּא וּמְשֻׁחְרֶרֶת הִיא אִמּוֹ, אִם תַּלְמִיד חָכָם הוּא אוֹ אָדָם כָּשֵׁר שֶׁהוּא בָּדוּק בְּדִקְדּוּקֵי מִצְוָה, הֲרֵי זֶה יִירָשֶׁנּוּ. וְאַף עַל פִּי כֵן אֵינוֹ נוֹשֵׂא בַּת יִשְׂרָאֵל עַד שֶׁיָּבִיא רְאָיָה שֶׁנִּשְׁתַּחְרְרָה אִמּוֹ וְאַחַר כָּךְ יָלְדָה, שֶׁהֲרֵי הֻחְזְקָה שִׁפְחָה בְּפָנֵינוּ. וְאִם מִשְּׁאָר הֶדְיוֹטוֹת הוּא, וְאֵין צָרִיךְ לוֹמַר אִם הָיָה מֵהַמַּפְקִירִין עַצְמָם לְכָךְ, הֲרֵי זֶה בְּחֶזְקַת עֶבֶד לְכָל דָּבָר, וְאֶחָיו מֵאָבִיו מוֹכְרִים אוֹתוֹ. וְאִם אֵין לְאָבִיו בֵּן חוּץ מִמֶּנּוּ, אֵשֶׁת אָבִיו מִתְיַבֶּמֶת. <small>הַגָּה: וְיֵשׁ אוֹמְרִים דְּחוֹלֶצֶת וְלֹא מִתְיַבֶּמֶת <small><small>(טוּר)</small>.</small> וְעַיֵּן בְּאֶבֶן הָעֵזְר סִימָן קנ"ו. וְיֵשׁ אוֹמְרִים דִּלְעִנְיָן מָמוֹן, הַמּוֹצִיא מֵחֲבֵרוֹ עָלָיו הָרְאָיָה <small><small>(טוּר)</small>,</small> וְכֵן נִרְאֶה לִי.</small> 


Siman 280

כָּל הַיּוֹרְשִׁים, יוֹרְשִׁין בְּחֶזְקָתָן. כֵּיצַד, עֵדִים שֶׁהֵעִידוּ שֶׁזֶּה מֻחְזָק לָנוּ שֶׁהוּא בְּנוֹ שֶׁל פְּלוֹנִי אוֹ אָחִיו, אַף עַל פִּי שֶׁאֵינָם עֵדֵי יִחוּס וְלֹא יָדְעוּ אֲמִתַּת הַיִּחוּסִים, הֲרֵי אֵלּוּ יוֹרְשִׁים בְּעֵדוּת זוֹ. 

יַעֲקֹב שֶׁמֵּת וְהִנִּיחַ רְאוּבֵן וְשִׁמְעוֹן, וְלֹא הֻחְזַק לוֹ בֵּן אֶלָּא שְׁנֵיהֶם, תָּפַס רְאוּבֵן לֵוִי מֵהַשּׁוּק, וְאָמַר: גַּם זֶה אָחִינוּ הוּא, וְשִׁמְעוֹן אוֹמֵר: אֵינִי יוֹדֵעַ, הֲרֵי שִׁמִעוֹן נוֹטֵל חֲצִי הַמָּמוֹן, וּרְאוּבֵן שְׁלִישׁ, שֶׁהֲרֵי הוֹדָה שֶׁהֵם שְׁלֹשָׁה אַחִים, וְלֵוִי נוֹטֵל שְׁתוּת. מֵת לֵוִי, יַחֲזִיר הַשְּׁתוּת לִרְאוּבֵן. נָפַל לְלֵוִי נְכָסִים אֲחֵרִים, יַחְלְקוּ אוֹתָם רְאוּבֵן וְשִׁמְעוֹן, שֶׁהֲרֵי רְאוּבֵן מוֹדֶה לְשִׁמְעוֹן שֶׁלֵּוִי זֶה אֲחִיהֶם. <small>הַגָּה: וְכָל זְמַן שֶׁהַנְּכָסִים שֶׁלֵּוִי לָקַח מֵרְאוּבֵן הֵן בְּעַיִן, אוֹ שְׁאָר נְכָסִים הַבָּאִין מֵחֲמָתָן, נוֹטֵל רְאוּבֵן בְּרֹאשׁ. אֲבָל אִי לֵיתְנַהוּ לְהָנֵי נְכָסִים וְלֹא הַבָּא מֵחֲמָתָן, אֵין רְאוּבֵן נוֹטֵל כְּלוּם בְּרֹאשׁ, אֶלָּא חוֹלֵק עִם שִׁמְעוֹן בְּשָׁוֶה <small><small>(טוּר בְּשֵׁם הרמ"ה)</small>.</small> </small> 

הִשְׁבִּיחַ הַשְּׁתוּת מֵאֵלָיו, וְאַחַר כָּךְ מֵת לֵוִי; אִם שֶׁבַח הַמַּגִּיעַ לִכְתֵפַיִם הוּא, כְּגוֹן עֲנָבִים שֶׁהִגִּיעוּ לְהִבָּצֵר, הֲרֵי הַשֶּׁבַח זֶה כִּנְכָסִים שֶׁנָּפְלוּ מֵאֲחֵרִים, וְיַחֲלֹקוּ בָּהֶם. וְאִם עֲדַיִן לֹא הִגִּיעוּ לְהִבָּצֵר, הֲרֵי הֵם שֶׁל רְאוּבֵן לְבַדּוֹ. 

אָמַר שִׁמְעוֹן: אֵין לֵוִי זֶה אָחִי, וְנָטַל לֵוִי בְּחֵלֶק רְאוּבֵן כְּמוֹ שֶׁנִּתְבָּאֵר, וְאַחַר כָּךְ מֵת לֵוִי, לֹא יִירַשׁ שִׁמְעוֹן מִמֶּנּוּ כְּלוּם, אֶלָּא רְאוּבֵן לְבַדּוֹ יִירַשׁ הַשְּׁתוּת עִם שְׁאָר נְכָסִים אֲחֵרִים שֶׁהִנִּיחַ לֵוִי. 

וְהוּא הַדִּין בְּכָל הַיּוֹרְשִׁים שֶׁיּוֹדוּ מִקְצָתָם בְּיוֹרְשִׁים אֲחֵרִים שֶׁלֹּא יוֹדוּ מִקְצָתָן: 

הֲרֵי שֶׁיּוֹשֵׁב בְּנַחֲלָתוֹ, וּבָא אֶחָד וְאָמַר לוֹ: אָחִיךָ אֲנִי חֲלֹק עִמִּי, וְזֶה אוֹמֵר לוֹ: אֵינִי מַכִּירְךָ, נֶאֱמָן, וַאֲפִלּוּ שֶׁיָּצָא קוֹל שֶׁיֵּשׁ לוֹ אָח בִּמְדִינַת הַיָּם. 

מִי שֶׁמֵּת וְהִנִּיחַ בֵּן וְטֻמְטוּם אוֹ אַנְדְרוֹגֵינוֹס, הֲרֵי הַבֵּן יוֹרֵשׁ אֶת הַכֹּל, שֶׁהַטֻּמְטוּם וְאַנְדְּרוֹגֵינוֹס סָפֵק. <small>הַגָּה: וְכֵן כָּל וַדַּאי וְסָפֵק, אֵין סָפֵק מוֹצִיא מִידֵי וַדַּאי <small><small>(רַמְבַּ"ם רפ"ה וְטוּר)</small>.</small> וְלָכֵן רְאוּבֵן שֶׁיָּצָא בְּנוֹ לִמְדִינַת הַיָּם וְאֵין יוֹדְעִים אִם הוּא חַי אוֹ לֹא, אֵין אַחֵי רְאוּבֵן יוֹרְדִין לְנַחֲלָה בְּנִכְסֵי רְאוּבֵן, שֶׁמּוֹקְמֵינָן בְּנוֹ עַל חֶזְקָתוֹ שֶׁהוּא חַי. אֲבָל אִם רְאוּבֵן וְאִשְׁתּוֹ יָצְאוּ לִמְדִינַת הַיָּם וְסָפֵק אִם נִתַּן לָהֶם בֵּן, לֹא חַיְשֵׁינָן שֶׁמָּא יָלְדוּ, וַאֲחֵי רְאוּבֵן יוֹרְשִׁין אֶת רְאוּבֵן <small><small>(תְּרוּמַת הַדֶּשֶׁן סִימָן שמ"ט)</small>.</small> </small> 

הִנִּיחַ בָּנוֹת וְטֻמְטוּם וְאַנְדְּרוֹגִינוֹס, יוֹרְשׁוֹת בְּשָׁוֶה וַהֲרֵי הוּא כְּאַחַת מֵהַבָּנוֹת. 

מִי שֶׁמֵּת וְהִנִּיחַ בָּנִים וּבָנוֹת וְטֻמְטוּם אוֹ אַנְדְּרוֹגִינוֹס, בִּזְמַן שֶׁהַנְּכָסִים מְרֻבִּים הַבָּנִים יוֹרְשִׁים וְדוֹחִים הַטֻּמְטוּם אֵצֶל הַבָּנוֹת וְנִזּוֹן כְּמוֹתָן. וּבִזְמַן שֶׁהַנְּכָסִים מוּעָטִים, הַבָּנוֹת דּוֹחוֹת אֶת הַטֻּמְטוּם אֵצֶל הַבָּנִים וְאוֹמְרוֹת לוֹ: זָכָר אַתָּה וְאֵין לְךָ עִמָּנוּ מְזוֹנוֹת. <small>הַגָּה: וְיֵשׁ אוֹמְרִים דְּבַת וְטֻמְטוּם, אִם הַנְּכָסִים מְרֻבִּים הַטֻּמְטוּם נוֹטֵל שְׁלֹשָׁה חֲלָקִים וְהַבַּת רְבִיעִית; וְאִם הַנְּכָסִים מוּעָטִים, אֵין לַטֻּמְטוּם כְּלוּם. וְאִם יֵשׁ בַּת וְאַנְדְּרוֹגִינוֹס וְהַנְּכָסִים מְרֻבִּים, חוֹלְקִין בְּשָׁוֶה; וּבִנְכָסִים מוּעָטִים אֵין לְאַנְדְּרוֹגִינוֹס כְּלוּם. הָיוּ נְכָסִים מוּעָטִים וְהִנִּיחַ בֵּן וְטֻמְטוּם, הַטֻּמְטוּם נוֹטֵל שְׁלֹשָׁה חֲלָקִים וְהַבֵּן רְבִיעִית; הָיוּ נְכָסִים מְרֻבִּין הַבֵּן יוֹרֵשׁ הַכֹּל, וְהַטֻּמְטוּם נִזּוֹן כְּבַת; אֲבָל אַנְדְּרוֹגִינוֹס אֵין לוֹ כְּלוּם בִּמְקוֹם בֵּן, בֵּין בִּנְכָסִים מְרֻבִּים אוֹ מוּעָטִים <small><small>(טוּר)</small>.</small> </small> 

נָפַל הַבַּיִת עָלָיו וְעַל אִמּוֹ, יוֹרְשֵׁי הַבֵּן אוֹמְרִים: הָאֵם מֵתָה תְּחִלָּה, וְיוֹרְשֵׁי הָאֵם אוֹמְרִים: הַבֵּן מֵת תְּחִלָּה, מַעֲמִידִים נִכְסֵי הָאֵם בְּחֶזְקַת יוֹרְשֶׁיהָ, שֶׁהֵם יוֹרְשִׁים וַדָּאִים. וְהוּא הַדִּין לְנָפַל הַבַּיִת עָלָיו וְעַל בִּתּוֹ נְשׂוּאָה, וְאֵין יָדוּעַ אֵיזֶה מֵהֶם מֵת תְּחִלָּה, שֶׁנִּכְסֵי הָאָב בְּחֶזְקַת יוֹרְשֵׁי הָאָב, וְאֵין הַבַּעַל יוֹרֵשׁ בָּהֶם כְּלוּם. 

נָפַל הַבַּיִת עָלָיו וְעַל בֶּן בִּתּוֹ, וְאֵין יָדוּעַ אֵיזֶה מֵהֶם מֵת תְּחִלָּה, יַחְלְקוּ יוֹרְשֵׁי הָאָב עִם יוֹרְשֵׁי בֶּן הַבַּת. וְכֵן הַדִּין אִם נִשְׁבָּה הָאָב וּמֵת בַּשִּׁבְיָה, וּמֵת בֶּן בִּתּוֹ כָּאן, אוֹ שֶׁנִּשְׁבָּה בֶּן בִּתּוֹ וּמֵת בַּשִּׁבְיָה וּמֵת אֲבִי אִמּוֹ כָּאן, וְאֵין יָדוּעַ אֵיזֶה מֵת קֹדֶם. <small>יֵשׁ אוֹמְרִים דְּהַנְּכָסִים בְּחֶזְקַת יוֹרְשֵׁי הָאָב <small><small>(טוּר בְּשֵׁם הר"ר יְשַׁעְיָה וּתְשׁוּבַת רַשְׁבָּ"א סִימָן תשכ"ו)</small>.</small> </small> 

נָפַל הַבַּיִת עָלָיו וְעַל אָבִיו אוֹ עַל אֶחָד מִמּוֹרִישָׁיו, וְאֵין יָדוּעַ אֵיזֶה מֵהֶם מֵת תְּחִלָּה, וְהָיְתָה עָלָיו כְּתֻבַּת אִשָּׁה וּבַעֲלֵי חוֹבוֹת, הַנְּכָסִים בְּחֶזְקַת הַיּוֹרְשִׁים וְאֵין לָאִשָּׁה וּלְבַעַל חוֹב כְּלוּם. <small>הַגָּה: רְאוּבֵן וְאִשְׁתּוֹ עִם אַרְבַּע בְּנוֹתֵיהֶן שֶׁהָיוּ בְּבַיִת, וְנָפַל עֲלֵיהֶם הַבַּיִת וּמֵתוּ, יוֹרְשֵׁי רְאוּבֵן אוֹמְרִים שֶׁמָּא רְאוּבֵן אוֹ אֶחָד מִבְּנוֹתָיו מֵתוּ בָאַחֲרוֹנָה, וְהֵם יוֹרְשִׁין הַכֹּל, אֲפִלּוּ הָכִי חוֹלְקִין עִם יוֹרְשֵׁי הָאִשָּׁה, דְּכָל קָבוּעַ כְּמֶחֱצָה עַל מֶחֱצָה דָּמֵי. אֲבָל אִם הַבָּנוֹת נְשׂוּאוֹת וּבָא בַעַל שֶׁל כָּל אֶחָד וּמְבַקֵּשׁ חֶלְקוֹ, חוֹלְקִין הַמָּמוֹן עַל שִׁשָּׁה חֲלָקִים, אַרְבַּע חֲלָקִים לְבַעְלֵי הַבָּנוֹת, וְחֵלֶק אֶחָד לְיוֹרְשֵׁי רְאוּבֵן, וְחֵלֶק אֶחָד לְיוֹרְשֵׁי הָאִשָּׁה <small><small>(מָרְדְּכַי פֶּרֶק מִי שֶׁמֵּת)</small>.</small> </small> 


Siman 281

אֵין אָדָם יָכוֹל לְהוֹרִישׁ מִי שֶׁאֵינוֹ רָאוּי לְיוֹרְשׁוֹ, וְלֹא לַעֲקֹר הַיְרֻשָּׁה מֵהַיּוֹרֵשׁ, בֵּין שֶׁצִּוָּה וְהוּא בָּרִיא בֵּין שֶׁהָיָה שְׁכִיב מְרַע, בֵּין עַל פֶּה בֵין בִּכְתָב. לְפִיכָךְ, הָאוֹמֵר: אִישׁ פְּלוֹנִי בְּכוֹרִי לֹא יִטֹּל פִּי שְׁנַיִם, אִישׁ פְּלוֹנִי בְּנִי לֹא יִירַשׁ עִם אֶחָיו, לֹא אָמַר כְּלוּם. אִישׁ פְּלוֹנִי יִירָשֵׁנִי, בְּמָקוֹם שֶׁיֵּשׁ לוֹ בַּת, בִּתִּי תִּירָשֵׁנִי, בְּמָקוֹם שֶׁיֵּשׁ לוֹ בֵּן, לֹא אָמַר כְּלוּם, וְכֵן כָּל כַּיּוֹצֵא בָּזֶה. אֲבָל אִם הָיוּ לוֹ יוֹרְשִׁים רַבִּים, כְּגוֹן בָּנִים רַבִּים אוֹ אַחִים אוֹ בָּנוֹת, וְאָמַר כְּשֶׁהוּא שְׁכִיב מְרַע: פְּלוֹנִי אָחִי יִירָשֵׁנִי מִכְּלָל אַחַי, אוֹ: בִּתִּי פְּלוֹנִית תִּירָשֵׁנִי מִכְּלָל בְּנוֹתַי, <small>אוֹ שֶׁרִבָּה לְאֶחָד וּמִעֵט לְאֶחָד <small><small>(טוּר)</small></small> </small> דְּבָרָיו קַיָּמִים, בֵּין שֶׁאָמַר עַל פֶּה בֵּין שֶׁאָמַר בִּכְתָב. אֲבָל אִם אָמַר: פְּלוֹנִי בְּנִי יִירָשֵׁנִי לְבַדּוֹ, אִם אָמַר עַל פֶּה דְּבָרָיו קַיָּמִים. אֲבָל אִם כָּתַב כָּל נְכָסָיו לִבְנוֹ, לֹא עֲשָׂאוֹ אֶלָּא אַפּוֹטְרוֹפּוֹס, כְּמוֹ שֶׁנִּתְבָּאֵר בְּסִימָן רמ"ו. 

אָמַר: פְּלוֹנִי בְּנִי יִירַשׁ חֲצִי נְכָסַי וּשְׁאָר בָּנַי הַחֵצִי, דְּבָרָיו קַיָּמִים. 

אָמַר: פְּלוֹנִי בְּנִי לֹא יִירַשׁ אֶלָּא כָּךְ וְכָךְ, אוֹ שֶׁאָמַר: רְאוּבֵן בְּנִי יִירַשׁ חֶלְקוֹ וְחֵלֶק שִׁמְעוֹן, אוֹ שֶׁאָמַר: לֹא יִירַשׁ שִׁמְעוֹן אֶלָּא רְאוּבֵן, לֹא אָמַר כְּלוּם. אֲבָל אִם אָמַר: רְאוּבֵן בְּנִי יִירָשֵׁנִי אוֹ יִירַשׁ כָּל נְכָסַי וְלֹא יִירַשׁ שִׁמְעוֹן, דְּבָרָיו קַיָּמִים. <small>הַגָּה: וְכֵן אִם אָמַר: לֹא יִירַשׁ שִׁמְעוֹן וּרְאוּבֵן יִירַשׁ הַכֹּל, דְּבָרָיו קַיָּמִים <small><small>(הַמַּגִּיד פֶּרֶק ו' דִּנְחָלוֹת)</small>.</small> </small> 

בַּמֶּה דְּבָרִים אֲמוּרִים, בִּפְשׁוּטִים. אֲבָל בִּבְכוֹר, אִם אָמַר: יִירַשׁ כְּפָשׁוּט, אוֹ שֶׁאָמַר: לֹא יִטֹּל פִּי שְׁנַיִם, אוֹ: לֹא יִירַשׁ פִּי שְׁנַיִם, לֹא אָמַר כְּלוּם, שֶׁנֶּאֱמַר: לֹא יוּכַל לְבַכֵּר אֶת בֶּן הָאֲהוּבָה. <small><small>(דְּבָרִים כא, טז)</small> <small>הַגָּה: וַאֲפִלּוּ בְּמָקוֹם שֶׁנָּהֲגוּ שֶׁאֵין הַבְּכוֹר נוֹטֵל פִּי שְׁנַיִם, אֵין לֵילֵךְ אַחַר הַמִּנְהָג הוֹאִיל וְהוּא נֶגֶד דִּין תּוֹרָה</small> <small>(מַהֲרִי"ק שֹׁרֶשׁ ח')</small>.</small> 

אִם הָיָה בָּרִיא, אֵינוֹ יָכוֹל לְהוֹסִיף וְלֹא לִגְרֹעַ, לֹא לַבְּכוֹר וְלֹא לְאֶחָד מִשְּׁאָר יוֹרְשִׁים. 

שְׁכִיב מְרַע שֶׁיֵּשׁ לוֹ בְּכוֹר וּפְשׁוּטִים, וְרִבָּה לְאֶחָד מֵהַפְּשׁוּטִים בִּלְשׁוֹן יְרֻשָּׁה, כְּגוֹן שֶׁאָמַר: פְּלוֹנִי בְּנִי יִירַשׁ כָּךְ וְכָךְ, לֹא אָמַר כְּלוּם. וְיֵשׁ אוֹמְרִים שֶׁחֲלֻקַּת הַפְּשׁוּטִים קַיֶּמֶת, וּמְקַבְּצִים מִכֻּלָּם לְפִי חֶשְׁבּוֹן וּמַשְׁלִימִים לַבְּכוֹר. 

אֵין כָּל הַדְּבָרִים הַלָּלוּ אֲמוּרִים אֶלָּא כְּשֶׁאָמַר לְשׁוֹן יְרֻשָּׁה; אֲבָל אִם אָמַר לְשׁוֹן מַתָּנָה, דְּבָרָיו קַיָּמִים. לְפִיכָךְ, הַמְחַלֵּק נְכָסָיו עַל פִּיו כְּשֶׁהוּא שְׁכִיב מְרַע, וְרִבָּה לְאֶחָד וּמִעֵט לְאֶחָד, וְהִשְׁוָה לָהֶם הַבְּכוֹר אוֹ שֶׁנָּתַן לְמִי שֶׁאֵינוֹ רָאוּי לְיוֹרְשׁוֹ, דְּבָרָיו קַיָּמִים. וְאִם אָמַר מִשּׁוּם יְרֻשָּׁה, לֹא אָמַר כְּלוּם. כָּתַב בֵּין בַּתְּחִלָּה בֵּין בָּאֶמְצַע בֵּין בְּסוֹף מִשּׁוּם מַתָּנָה, אַף עַל פִּי שֶׁהִזְכִּיר לְשׁוֹן יְרֻשָּׁה בַּתְּחִלָּה וּבַסוֹף, דְּבָרָיו קַיָּמִים. כֵּיצַד, תִּנָּתֵן שָׂדֶה פְלוֹנִית לִפְלוֹנִי בְּנִי וְיִירָשֶׁנָּה, אוֹ שֶׁאָמַר: יִירָשֶׁנָה וְתִנָּתֵן לוֹ וְיִירָשֶׁנָּה, אוֹ: יִירָשֶׁנָּה וְתִנָּתֵן לוֹ, הוֹאִיל וְיֵשׁ שָׁם לְשׁוֹן מַתָּנָה, אַף עַל פִּי שֶׁהִזְכִּיר לְשׁוֹן יְרֻשָּׁה בַּתְּחִלָּה וּבַסוֹף, דְּבָרָיו קַיָּמִים. וְכֵן אִם הָיוּ שָׁלֹשׁ שָׂדוֹת לִשְׁלֹשָׁה יוֹרְשִׁים, וְאָמַר: יִירַשׁ פְּלוֹנִי שָׂדֶה פְּלוֹנִית וְתִנָּתֵן לִפְלוֹנִי שָׂדֶה פְּלוֹנִית, וְיִירַשׁ פְּלוֹנִי שָׂדֶה פְּלוֹנִית, קָנוּ, אַף עַל פִּי שֶׁזֶּה שֶׁאָמַר לֵהּ בִּלְשׁוֹן יְרֻשָּׁה אֵינוֹ זֶה שֶׁאָמַר לֵהּ בִּלְשׁוֹן מַתָּנָה, וְהוּא שֶׁלֹּא יִשְׁהֶה בֵּין אֲמִירָה לַאֲמִירָה כְּדֵי דִבּוּר; אֲבָל אִם שָׁהָה, צָרִיךְ שֶׁיִּהְיֶה לְשׁוֹן הַמַּתָּנָה מְעֹרָב בִּשְׁלָשְׁתָּן. <small>הַגָּה: בַּמֶּה דְּבָרִים אֲמוּרִים, בְּשָׁלֹשׁ שָׂדוֹת לִשְׁלֹשָׁה בְנֵי אָדָם; אֲבָל אִם נְתָנָן לְאָדָם אֶחָד, אוֹ שָׂדֶה אַחַת לִשְׁלֹשָׁה בְּנֵי אָדָם, אֲפִלּוּ לְאַחַר כְּדֵי דִבּוּר מְהַנֵּי <small><small>(טוּר)</small>.</small> וְיֵשׁ אוֹמְרִים דְּדַוְקָא שֶׁאָמַר: וְתִנָּתֵן, בְּוָי"ו. אֲבָל אִם אָמַר: תִּנָּתֵן, בְּלֹא ו', לָא מְהַנֵּי לְשׁוֹן יְרֻשָּׁה שֶׁלְּפָנָיו <small><small>(נִמּוּקֵי יוֹסֵף בְּשֵׁם רַשְׁבָּ"א)</small>.</small> הַכּוֹתֵב לְבִתּוֹ שֶׁתִּקַּח לְאַחַר מוֹתוֹ כַּחֲצִי חֵלֶק זָכָר, דִּינוֹ כִּירֻשָּׁה בְעָלְמָא וּבַעַל חוֹב וּכְתֻבָּה קוֹדְמִין לְמַתָּנָה זוֹ וְכֵן עִשּׂוּר נִכְסֵי הַבַּת; וְכָל יְמֵי חַיֵּי הַנּוֹתֵן יָכוֹל לִמְכֹּר הַנְּכָסִים, אַף עַל פִּי שֶׁכָּתַב לָהּ: מֵהַיּוֹם וּלְאַחַר מִיתָה, וְאֵין הַבַּת נוֹטֶלֶת אֶלָּא בַנְּכָסִים שֶׁהָיוּ לוֹ בִּשְׁעַת נְתִינָה, אֲבָל לֹא אַחַר כָּךְ, דְּאֵין אָדָם יָכוֹל לְהַקְנוֹת דָּבָר שֶׁלֹּא בָּא לָעוֹלָם <small><small>(מָרְדְּכַי פֶּרֶק יֵשׁ נוֹחֲלִין)</small>.</small> מִיהוּ, נִרְאֶה לִי, דְּמַה שֶּׁנּוֹהֲגִין עַכְשָׁיו לִכְתֹּב שְׁטָר חוֹב לְבִתּוֹ וּלְהַתְנוֹת שֶׁאִם יִתֵּן לְבִתּוֹ חֵלֶק חֲצִי זָכָר יִפְטֹר מִן הַחוֹב, צָרִיךְ לִתֵּן לָהּ בְּכָל אֲשֶׁר לוֹ, דְּעִקָּר הוּא הַחוֹב. וְלָכֵן צָרִיךְ לְקַיֵּם תְּנָאוֹ אוֹ יְשַׁלְּמוּ הַחוֹב, וְכֵן הַמִּנְהָג. כָּתַב לְבִתּוֹ שְׁטָר חֲצִי זָכָר, וְכָתַב לָהּ: וְיוֹצְאֵי חֲלָצֶיהָ, בְּנוֹתֶיהָ וּבָנֶיהָ נוֹטְלִין בְּשָׁוֶה, הוֹאִיל וְלֹא כָתַב: יוֹרְשֶׁיהָ יוֹצְאֵי חֲלָצֶיהָ <small><small>(פִּסְקֵי מהרי"ל)</small>.</small> הִתְנָה שֶׁלֹּא יְהֵא חֵלֶק לְבִתּוֹ בַּסְּפָרִים, וְהִלְוָה עַל הַסְּפָרִים, אֵין בַּעַל חוֹב קוֹנֶה מַשְׁכּוֹן, וְלָכֵן יֵשׁ לַבַּת חֵלֶק בָּהֶן. אֲבָל אִם הֻחְלְטוּ הַסְּפָרִים בְּיָדוֹ, אֵין לַבַּת חֵלֶק בָּהֶן <small><small>(מהרי"ו סִימָן ק"ט)</small>.</small> </small> 

לְשׁוֹן יַחֲזִיק בַּנְּכָסִים, הָוֵי לְשׁוֹן מַתָּנָה. וְכֵן לְשׁוֹן יַחְלְקוּ, הָוֵי לְשׁוֹן מַתָּנָה: 

חִלֵּק כָּל נְכָסָיו לַאֲחֵרִים בִּלְשׁוֹן מַתָּנָה, אַף עַל פִּי שֶׁלֹּא שִׁיֵּר כְּלוּם לְיוֹרֵשׁ, דְּבָרָיו קַיָּמִים. 

מִי שֶׁהָיוּ לוֹ בְּנֵי אֲחָיוֹת וּבֶן אָח, וְנָתַן מַתָּנָה לְבֶן אָח וְכָתַב שֶׁבְּאוֹתָהּ מַתָּנָה סִלֵּק כָּל חֵלֶק וּזְכוּת מִכָּל יְרֻשָּׁתוֹ, וָמֵת, בֶּן הָאָח יוֹרֵשׁ הַכֹּל. <small>הַגָּה: אַרְבַּע אֲחָיוֹת שֶׁהָיָה לָהֶן אָח שֶׁאֵינוֹ נוֹהֵג כַּשּׁוּרָה, וְרָצוּ לְהַבְרִיחַ הַיְרֻשָּׁה מִמֶּנּוּ, וְכָתְבוּ שְׁטָר שֶׁכָּל אַחַת מֵהֶן נוֹתֶנֶת כָּל נְכָסֶיהָ לְג' אַחְיוֹתֶיהָ, אֵין כָּאן מַתָּנָה כְּלָל כִּי חָזַר כָּל הַמָּמוֹן לִהְיוֹת שֶׁל אַרְבַּעְתָּן כְּבַתְּחִלָּה. וְאִם הָיוּ הַמַּתָּנוֹת שָׁעָה אַחַת קֹדֶם מִיתָתָן, אֵין הָאָח יוֹרֵשׁ כִּי אִם אַחַר מִיתַת הָאַחֲרוֹנָה, וְלֹא אָזְלֵינָן בָּתַר אֻמְדָּנָא כְּהַאי גַוְנָא. וְאִם כָּתוּב בַּשְּׁטָר שֶׁהָרִאשׁוֹנָה נָתְנָה לְג' אַחְיוֹתֶיהָ וְאַחַר כָּךְ נָתְנָה הַשֵּׁנִית וְאַחַר כָּךְ הַשְּׁלִישִׁית וְאַחַר כָּךְ הָרְבִיעִית, כָּל הַקּוֹדֶמֶת חָזְרָה וְזָכְתָה בַּנְּכָסִים שֶׁחָזְרוּ וְנָתְנוּ לָהֶן <small><small>(הָרֹא"שׁ כְּלָל פֶּרֶק ד' סִימָן ד')</small>.</small> </small> 


Siman 282

כָּל הַנּוֹתֵן נְכָסָיו לַאֲחֵרִים וְהִנִּיחַ הַיּוֹרְשִׁים, אַף עַל פִּי שֶׁאֵין הַיּוֹרְשִׁים נוֹהֲגִים בּוֹ כַּשּׁוּרָה אֵין רוּחַ חֲכָמִים נוֹחָה הֵימֶנּוּ, וְזָכוּ הָאֲחֵרִים בְּכָל מַה שֶּׁנָּתַן לָהֶם. וּמִדַּת חֲסִידוּת שֶׁלֹּא לְהָעִיד בְּצַוָּאָה שֶׁמַּעֲבִירִין בָּהּ הַיְרֻשָּׁה מֵהַיּוֹרֵשׁ, אֲפִלּוּ מִבֵּן שֶׁאֵינוֹ נוֹהֵג כַּשּׁוּרָה לְאָחִיו חָכָם וְנוֹהֵג כַּשּׁוּרָה. <small>הַגָּה: מִי שֶׁצִּוָּה לַעֲשׂוֹת בִּנְכָסָיו הַטּוֹב שֶׁאֶפְשָׁר לַעֲשׂוֹת, יִתְּנֵהוּ לְיוֹרְשָׁיו, כִּי אֵין טוֹב מִזֶּה <small><small>(מָרְדְּכַי פֶּרֶק מִי שֶׁמֵּת)</small>.</small> </small> 


Siman 283

הַגּוֹי יוֹרֵשׁ אֶת אָבִיו דְּבַר תּוֹרָה; וְהַגֵּר אֵינוֹ יוֹרֵשׁ אֶת אָבִיו גּוֹי. אֶלָּא מִדִּבְרֵיהֶם, תִּקְּנוּ לוֹ שֶׁיִּירַשׁ כְּשֶׁהָיָה, שֶׁמָּא יַחֲזוֹר לְמִרְדּוֹ. וּתְנַאי מוֹעִיל בִּירֻשָּׁה זוֹ, הוֹאִיל וְאֵין הַגּוֹי מְחֻיָּב לַעֲמוֹד בְּתַקָּנַת חֲכָמִים. וְלֹא הַגּוֹי יוֹרֵשׁ אֶת אָבִיו הַגֵּר, וְלֹא גֵר אֶת גֵּר, לֹא מִדִּבְרֵי תּוֹרָה וְלֹא מִדִּבְרֵי סוֹפְרִים; אֲפִלּוּ הָיָה לוֹ בֵּן שֶׁלֵּדָתוֹ בִּקְדֻשָּׁה, מֵאַחַר שֶׁהוֹרָתוֹ שֶׁלֹּא בִּקְדֻשָּׁה אֵינוֹ יוֹרֵשׁ אֶת אָבִיו, וְלֹא אָבִיו יוֹרְשׁוֹ. <small>הַגָּה: וְיִשְׂרָאֵל שֶׁהָיָה חַיָּב לְגוֹי וָמֵת, אִם אֵין גּוֹיִים יוֹדְעִין מִזֶּה אֵינוֹ חַיָּב לִפְרֹעַ לְיוֹרְשָׁיו <small><small>(מָרְדְּכַי פֶּרֶק קַמָּא דְקִדּוּשִׁין)</small>.</small> </small> 

יִשְׂרָאֵל שֶׁהֵמִּיר, יוֹרֵשׁ אֶת קְרוֹבָיו הַיִּשְׂרְאֵלִים כְּשֶׁהָיָה. וְאִם רָאוּ בֵּית דִּין לְאַבֵּד אֶת מָמוֹנוֹ וּלְקָנְסוֹ שֶׁלֹּא יִירַשׁ, שֶׁלֹּא לְחַזֵּק יְדֵי הָרְשָׁעִים, הָרְשׁוּת בְּיָדָם. וְאִם יֵשׁ לָהֶם בָּנִים בְּיִשְׂרָאֵל, תִּנָּתֵן יְרֻשַׁת אֲבִיהֶם הַמוּמָר לָהֶם. <small>הַגָּה: וַאֲפִלּוּ נָתַן הַמְשֻׁמָּד הַנְּכָסִים לַאֲחֵרִים אֵין בְּמַתְּנָתוֹ כְלוּם, דְּמִיָּד נָפְלוּ נְכָסָיו קַמֵּי יוֹרְשָׁיו וְאֵין לוֹ כֹּחַ בָּהֶן. וְיֵשׁ אוֹמְרִים שֶׁמַּנִּיחִין הַיְרֻשָּׁה בְּבֵית דִּין, וְאִם יַחֲזֹר בִּתְשׁוּבָה נוֹתְנִין לוֹ <small><small>(הַכֹּל בַּטּוּר ס"ה בְּשֵׁם תְּשׁוּבַת הָרֹא"שׁ)</small>.</small> וְיִשְׂרָאֵל יוֹרֵשׁ קְרוֹבוֹ הַמְשֻׁמָּד, <small><small>(טוּר ס"ד בְּשֵׁם הָרֹא"שׁ)</small></small> אֲפִלּוּ הִפְקִיד הַמָּמוֹן בְּיַד יִשְׂרְאֵלִים אֲחֵרִים, וַאֲפִלּוּ הָיוּ לוֹ בָּנִים בְּגַיּוּתוֹ. אֲבָל אִם הַנִּפְקָדִים שָׁלְחוּ יָד בְּמָמוֹן הַפִּקָּדוֹן בְּחַיֵּי הַמְשֻׁמָּד, אוֹ שֶׁבִּקֵשׁ הַמְשֻׁמָּד הַמָּמוֹן וְלֹא רָצוּ לִתְּנוֹ לוֹ, וְיֵשׁ לָהֶן עֵדִים עַל זֶה, זָכוּ בַּמֶּה שֶׁבְּיָדָן וְאֵין יוֹרְשָׁיו יְכוֹלִין לְהוֹצִיא מִיַּד הַנִּפְקַד, הֵן בְּחַיֵּי הַמְשֻׁמָּד הֵן לְאַחַר מוֹתוֹ, דְּכָל הַמֻחְזָק בִּנְכָסָיו יָכוֹל לִזְכּוֹת בָּהֶן כָּל זְמַן שֶׁהוּא חַי <small><small>(מָרְדְּכַי פ"ק דְּקִדּוּשִׁין בְּשֵׁם רַשִׁ"י)</small>.</small> יִשְׂרָאֵל מְשֻׁמָּד שֶׁמֵּתָה לוֹ אִמּוֹ וְיֵשׁ לוֹ קְרוֹבִים מִן הָאָב, אִם הַמְשֻׁמָּד גָּדוֹל שֶׁרָאוּי לְקָנְסוֹ בִּירֻשָּׁתוֹ, גַּם יוֹרְשָׁיו אֵינָן יוֹרְשִׁין, וְנִשְׁאֲרָה הַיְרֻשָּׁה לִשְׁאָר יוֹרְשֵׁי הָאֵם. וְאִם הַמְשֻׁמָּד קָטָן שֶׁאֵינוֹ רָאוּי לִקְנֹס, יוֹרְשָׁיו, יוֹרְשִׁין אִמּוֹ. וּבַעַל יוֹרֵשׁ בִּמְקוֹם אִשְׁתּוֹ הַמְשֻׁמֶּדֶת, אַף עַל פִּי שֶׁמֵּת אָבִיהָ לְאַחַר שֶׁהִשְׁתַּמְּדָה וּמֵתָה אַחַר כָּךְ, הַבַּעַל יוֹרֵשׁ; מֵאַחַר דְּיָדוֹ כְּיָדָהּ, אֵין שַׁיָּךְ קְנָס <small><small>(מָרְדְּכַי פֶרֶק הנ"ל ות"ה סִימָן שמ"ט)</small>.</small> </small> 

לֵאָה נִשְׁבֵּית וְאִמָּהּ קִבְּצָה מָעוֹת לְפִדְיוֹנָהּ, וְאַחַר כָּךְ שָׁמְעָה שֶׁהֵמִירָה וְנִטְמְעָה בֵּין הַגּוֹיִים, אִם אִי אֶפְשָׁר לְהַחֲזִיר לְכָל אֶחָד מַה שֶּׁנָּתַן, יִהְיֶה הַקֶּרֶן קַיָּם לְפִדְיוֹן שְׁבוּיִים. וְאִם יִתָּכֵן לִפְדּוֹת בְּאַחֲרִית הַיָּמִים אוֹתָהּ שְׁבוּיָה, תִּפָּדֶּה בָּהֶם <small>וְעַיֵּן בְּיוֹ"ד סִימָן רנ"ג סָעִיף ז'.</small> 


Siman 284

<small>הַגָּה: כָּל הַיּוֹרְשִׁין יוֹרְשִׁין בַּחֲזָקָה, שֶׁהֵעִידוּ הָעֵדִים שֶׁהֻחְזַק לָהֶן שֶׁהוּא בֶּן פְּלוֹנִי. אַף עַל פִּי שֶׁאֵינָן יוֹדְעִים אֲמִתַּת יִחוּסוֹ. וְהוּא הַדִּין בִּשְׁאָר יוֹרְשִׁין <small><small>(טוּר)</small>.</small> מִי שֶׁהוּא מֻחְזָק בְּאֶחָד שֶׁהוּא קְרוֹב הַמֵּת, וְאֵין אָנוּ יוֹדְעִין קָרוֹב יוֹתֵר מִמֶּנּוּ, הֲרֵי זֶה יוֹרְשׁוֹ, וְלֹא חַיְשִׁינָן שֶׁמָּא יֵשׁ קָרוֹב יוֹתֵר מִמֶּנּוּ כָּל זְמַן שֶׁלֹּא יוֹדְעִין <small><small>(הָרֹא"שׁ כְּלָל פ"ו סִימָן ט' וַאֲגֻדָּה)</small>.</small> וְעַיֵּן לְעֵיל סִימָן ר"פ סָעִיף ז'. וְלֹא מוֹרִידִין קָרוֹב לִירֻשָּׁה עַל פִּי עֵד אֶחָד <small><small>(רִיבָ"שׁ סִימָן מ"ו)</small>.</small> </small> 

אֵין הַיּוֹרְשִׁים נוֹחֲלִים עַד שֶׁיָּבִיאוּ רְאָיָה שֶׁמֵּת מוֹרִישָׁן. אֲבָל אִם שָׁמְעוּ בּוֹ שֶׁמֵּת, אוֹ שֶׁבָּאוּ גּוֹיִם מְסִיחִים לְפִי תֻמָּם, אַף עַל פִּי שֶׁמַּשִּׂיאִין אֶת אִשְׁתּוֹ עַל פִּיהֶם <small>וְנוֹטֶלֶת אֶת כְּתֻבָּתָהּ,</small> וְכֵן הָאִשָּׁה שֶׁבָּאָה וְאָמְרָה: מֵת בַּעְלִי, אַף עַל פִּי שֶׁהִיא נֶאֱמֶנֶת וְתִנָּשֵׂא וְתִטֹּל כְּתֻבָּתָהּ, אֵין הַיּוֹרְשִׁים נִכְנָסִים לְנַחֲלָה עַל פִּיהָ. 

אָמְרָה: מֵת בַּעְלִי, וְנִתְיַבְּמָה, הֲרֵי יְבָמָהּ נִכְנַס לְנַחֲלָה עַל פִּיהָ, שֶׁנֶּאֱמַר: יָקוּם עַל שֵׁם אָחִיו הַמֵּת <small><small>(דְּבָרִים כה, ו)</small></small> וַהֲרֵי קָם: 

מִי שֶׁטָּבַע בְּמַיִם שֶׁאֵין לָהֶם סוֹף, וּבָאוּ עֵדִים שֶׁטָּבַע בִּפְנֵיהֶם וְאָמְרוּ: אָבַד זִכְרוֹ, אַף עַל פִּי שֶׁאֵין מַשִּׁיאִין אֶת אִשְׁתּוֹ לְכַתְּחִלָּה, הֲרֵי הַיּוֹרְשִׁים נוֹחֲלִים עַל פִּיהֶם. וְכֵן אִם בָּאוּ עֵדִים שֶׁנָּפַל לְגוֹב אֲרָיוֹת וּנְמֵרִים, אוֹ שֶׁרָאוּהוּ צָלוּב וְהָעוֹף אוֹכֵל בּוֹ, אוֹ שֶׁנִּדְקַר בַּמִּלְחָמָה וָמֵת, אוֹ נֶהֱרַג וְלֹא הִכִּירוּ פָנָיו, אֲבָל הָיוּ לוֹ סִימָנִים מֻבְהָקִים בְּגוּפוֹ וְהִכִּירוּ אוֹתָן; בְּכָל אֵלּוּ הַדְּבָרִים וְכַיּוֹצֵא בָּהֶם אִם אָבַד זִכְרוֹ אַחַר כָּךְ, יוֹרְדִים לְנַחֲלָה בְּעֵדוּת זוֹ, אַף עַל פִּי שֶׁאֵין מַשִּׂיאִין אֶת אִשְׁתּוֹ. שֶׁלֹּא הֶחֱמִירוּ בִּדְבָרִים אֵלּוּ אֶלָּא מִפְּנֵי אִסוּר כָּרֵת, אֲבָל לְעִנְיַן מָמוֹן, אִם הֵעִידוּ הָעֵדִים בִּדְבָרִים שֶׁחֶזְקָתָן לְמִיתָה, וְהֵעִידוּ שֶׁרָאוּ אוֹתָם הַדְּבָרִים, וְאָבַד זִכְרוֹ, וְאַחַר כָּךְ נִשְׁמַע שֶׁמֵּת, הֲרֵי אֵלּוּ נוֹחֲלִים עַל פִּיהֶם: 


Siman 285

שָׁבוּי שֶׁנִּשְׁבָּה, וְנִשְׁמַע שֶׁמֵּת וְיָרְדוּ יוֹרְשָׁיו לַנַּחֲלָה וְחָלְקוּ אוֹתָם בֵּינֵיהֶם, אֵין מוֹצִיאִין אוֹתָם מִיָּדָם. וְכֵן הַבּוֹרֵחַ מֵחֲמַת סַכָּנָה. אֲבָל הַיּוֹצֵא לְדַעַת שֶׁשָּׁמְעוּ בוֹ שֶׁמֵּת וְיָרְדוּ יוֹרְשָׁיו לִנְכָסָיו וְחִלְּקוּם, מוֹצִיאִים מִיָּדָם עַד שֶׁיָּבִיאוּ רְאָיָה שֶׁמֵּת מוֹרִישָׁן. 

שָׁבוּי שֶׁנִּשְׁבָּה וּבוֹרֵחַ מֵחֲמַת סַכָּנַת נְפָשׁוֹת, חַיָּבִים בֵּית דִּין לְהִתְעַסֵק בְּנִכְסֵיהֶם. כֵּיצַד עוֹשִׂין, כָּל הַמִּטַּלְטְלִים יִהְיוּ מֻפְקָדִים בְּיַד נֶאֱמָן עַל פִּי בֵּית דִּין, וּמוֹרִידִין לְתוֹךְ הַקַּרְקָעוֹת קְרוֹבִים הָרְאוּיִים לִירַשׁ, כְּדֵי לַעֲבֹד הַקַּרְקָעוֹת וּלְהִתְעַסֵק בָּהֶם, עַד שֶׁיִּוָּדַע שֶׁמֵּתוּ אוֹ עַד שֶׁיָּבוֹאוּ. <small>הַגָּה: הָיוּ כָּאן יוֹרְשִׁין הַרְבֵּה, קְצָתָן עוֹבְדֵי אֲדָמָה וּקְצָתָן אֵינָן עוֹבְדֵי אֲדָמָה, מַעֲמִידִין בְּיַד עוֹבְדֵי אֲדָמָה <small><small>(טוּר בְּשֵׁם הָרֹא"שׁ)</small>.</small> </small> וּכְשֶׁיָּבוֹאוּ הַשָּׁבוּי וְהַבּוֹרֵחַ שָׁמִין אֵלּוּ הַקְּרוֹבִים שֶׁהוֹרִידוּ מַה שֶּׁעָשׂוּ וּמַה שֶּׁאָכְלוּ, כְּמִנְהַג כָּל הָאֲרִיסִים שֶׁל אוֹתָהּ מְדִינָה. <small>הַגָּה: וְיֵשׁ אוֹמְרִים דַּוְקָא בַּשֶּׁבַח שָׁמִין לוֹ כְּאָרִיס, אֲבָל פֵּרוֹת נוֹטֵל הַכֹּל <small><small>(טוּר בְּשֵׁם ר"י וְהָרֹא"שׁ)</small>.</small> וְאִם שָׁמְעוּ שֶׁמֵּת קוֹדֶם שֶׁהוֹרִידוּהוּ, וְאַחַר כָּךְ בָּאוּ, אֵין לוֹ בַּשֶּׁבַח כְּלוּם, אֶלָּא מַה שֶּׁאָכַל אָכַל וּמַה שֶּׁהוֹצִיא הוֹצִיא <small><small>(שָׁם בְּשֵׁם הָרֹא"שׁ)</small>.</small> </small> וְלָמָּה לֹא יַעֲמִידוּ אַפּוֹטְרוֹפּוֹס לְעוֹלָם בֵּין בְּמִטַּלְטְלִין בֵּין בְּקַרְקָעוֹת עַד שֶׁיָּבֹאוּ הַבְּעָלִים אוֹ עַד שֶׁיִּוָּדַע בְּוַדַּאי שֶׁמֵּתוּ, לְפִי שֶׁאֵין בֵּית דִּין חַיָּבִים לְהַעֲמִיד אַפּוֹטְרוֹפּוֹס לִגְדוֹלִים שֶׁהֵם בְּנֵי דַּעַת. <small>הַגָּה: מִיהוּ, אִם הָיָה כָאן מִי שֶׁרוֹצֶה לִהְיוֹת אַפּוֹטְרוֹפּוֹס לְתַקָּנַת הַשָּׁבוּי, מַעֲמִידִין אוֹתוֹ, וְאֵין תַּקָּנָה גְּדוֹלָה מִזּוֹ; מִיהוּ, הַיּוֹרֵשׁ יָכוֹל לִמְחוֹת שֶׁלֹּא לְמַנּוֹת אַפּוֹטְרוֹפּוֹס <small><small>(טוּר בְּשֵׁם הָרֹא"שׁ ונ"י פֶרֶק הַמַּפְקִיד)</small>.</small> וְיֵשׁ אוֹמְרִים דְּאֵין הַיּוֹרֵשׁ יָכוֹל לִמְחוֹת <small><small>(הַמַּגִּיד פ"ז דְּנַחֲלָה וּמָרְדְּכַי פֶּרֶק הַמַּפְקִיד)</small>.</small> שׁוֹטֶה דִּינוֹ כְּקָטָן, וּמַעֲמִידִין לוֹ אַפּוֹטְרוֹפּוֹס <small><small>(בֵּית יוֹסֵף בְּשֵׁם הָרַשְׁבָּ"א)</small>.</small> </small> 

נִשְׁבָּה הַשָּׁבוּי וּבָרַח הַמְסֻכָּן, וְהִנִּיחַ קָמָה לִקְצֹר וַעֲנָבִים לִבְצֹר, תְּמָרִים לִגְדֹּר וְזֵיתִים לִמְסֹק, בֵּית דִּין יוֹרְדִים לִנְכָסָיו וּמַעֲמִידִים לָהֶם אַפּוֹטְרוֹפּוֹס, וְקוֹצֵר וּבוֹצֵר וְגוֹדֵר וּמוֹסֵק וּמוֹכֵר הַפֵּרוֹת וּמֵנִיחַ דְּמֵיהֶם עִם שְׁאָר הַמִּטַּלְטְלִים בְּבֵית דִּין, וְאַחַר כָּךְ מוֹרִידִין הַקָּרוֹב לִנְכָסָיו. שֶׁאִם יֵרֵד תְּחִלָּה, שֶׁמָּא יִתְלֹשׁ אֵלּוּ הַפֵּרוֹת שֶׁהֵם כִּתְלוּשִׁים וְיֹאכַל אוֹתָם. וְהוּא הַדִּין בַּחֲצֵרוֹת וּפוּנְדְקָאוֹת וַחֲנֻיוֹת הָעֲשׂוּיוֹת לְשָׂכָר, וְאֵינָם צְרִיכִים עֲבוֹדָה וְלֹא טֹרַח, וְאֵין אָדָם נוֹתֵן אוֹתָם בַּאֲרִיסוּת, אֵין מוֹרִידִין לָהֶם יוֹרֵשׁ, שֶׁהֲרֵי גוֹבֶה הַשָּׂכָר וְאוֹכֵל. אֶלָּא כֵּיצַד עוֹשִׂין, בֵּית דִּין מַעֲמִידִין לָהֶם גַּבַּאי, וְיִהְיֶה הַשָּׂכָר מֻנָּח בְּבֵית דִּין עַד שֶׁיָּבִיא רְאָיָה שֶׁמֵּת אוֹ עַד שֶׁיָּבֹא וְיִטֹּל שֶׁלּוֹ. וְאֵין מוֹרִידִין הַקָּרוֹב לְעוֹלָם, אֶלָּא לְשָׂדוֹת וְגַנּוֹת וּכְרָמִים וְכַיּוֹצֵא בָּהֶם, שֶׁיִּהְיֶה בָּהֶם כְּאָרִיס כְּדֵי שֶׁלֹּא יִפָּסְדוּ וְנִמְצְאוּ בוּרִים <small><small>(פֵּרוּשׁ, שׁוֹמְמִים)</small></small> וּנְשַׁמִּים <small><small>(פֵּרוּשׁ, מֵעִנְיַן וְהָאָרֶץ הַנְּשַׁמָּה <small>(יְחֶזְקֵאל לו, לד)</small>, וְהֵם שֵׁמוֹת נִרְדָּפִים)</small>.</small> 

מִי שֶׁיָּצָא לְדַעַת וְהִנִּיחַ נְכָסָיו, וְאֵין יָדוּעַ לְהֵיכָן הָלַךְ, וְלֹא מָה אֵרַע לוֹ, אֵין מוֹרִידִין קָרוֹב לִנְכָסָיו, וְאִם יָרַד מְסַלְּקִין אוֹתוֹ. וְאֵין בֵּית דִּין צְרִיכִים לְהִטַּפֵּל בּוֹ וּלְהַעֲמִיד לוֹ אַפּוֹטְרוֹפּוֹס, לֹא לְקַרְקַע וְלֹא לְמִטַּלְטְלִין, שֶׁהֲרֵי לְדַעְתּוֹ יָצָא וְהִנִּיחַ נְכָסָיו. וְכֵיצַד יִהְיֶה דִּין נִכְסֵי זֶה, מִטַּלְטְלִין יַעַמְדוּ בְּיַד זֶה שֶׁהֵם תַּחַת יָדוֹ עַד שֶׁיָּבֹא זֶה וְיִתְבַּע אוֹ עַד שֶׁיָּמוּת וְיִתְבְּעוּ הַיּוֹרְשִׁים; וְהַקַּרְקָעוֹת, מִי שֶׁהִנִּיחוֹ שָׁכֵן <small>בָּהֶן</small> אֵין לוֹקְחִין מִמֶּנּוּ שָׂכָר, וְשָׂדֶה אוֹ כֶּרֶם שֶׁהָיָה בָּהֶן אָרִיס יִשָּׁאֲרוּ כְּמוֹ שֶׁהִנִּיחָם עַד שֶׁיָּבוֹא, וְשָׂדֶה אוֹ כֶּרֶם שֶׁהִנִּיחָם בּוּרִים יִשָּׁאֲרוּ בּוּרִים, שֶׁהֲרֵי הוּא בִּרְצוֹנוֹ אִבֵּד מָמוֹנוֹ, וַאֲבֵדָה לְדַעַת אֵין אָנוּ מְצֻוִּין לְהַחֲזִירָהּ. <small>הַגָּה: מִיהוּ, אִם נָפְלוּ לוֹ נְכָסִים בְּכָאן שֶׁלֹּא יָדַע בָּהֶן, דִּינוֹ כְּנִכְסֵי שָׁבוּי <small><small>(רַבֵּנוּ יְרוּחָם נכ"ו ח"ב)</small>.</small> וְכֵן אִם הָלַךְ שֶׁלֹּא בִמְקוֹם סַכָּנָה, וְחָשַׁב לַחֲזֹר וְלֹא חָזַר, הָוֵי כְּמִי שֶׁיָּצָא שֶׁלֹּא לְדַעַת <small><small>(בֵּית יוֹסֵף בְּשֵׁם הָרַמְבַּ"ן וְהָרֹא"שׁ ונ"י בְּשֵׁם הָרַשְׁבָּ"א)</small>.</small> </small> 

שָׁמְעוּ בּוֹ שֶׁמֵּת, הֲרֵי בֵּית דִּין מוֹצִיאִין כָּל הַמִּטַּלְטְלִים וּמַנִּיחִים אוֹתָן אֵצֶל נֶאֱמָן, עַל פִּיהֶם. <small>הַגָּה: וְדַוְקָא בְּתוֹרַת קָרוֹב אֵין נוֹתְנִין מִטַּלְטְלִין לְיָדוֹ, אֲבָל יָכוֹל לִהְיוֹת אַפּוֹטְרוֹפּוֹס כְּמוֹ אַחֵר <small><small>(מַהֲרַ"ם פַּדָּוואָה)</small>.</small> וְעַיֵּן לְקַמָּן סִימָן ר"צ ס"ב וּלְקַמָּן סִימָן זֶה סָעִיף ח')</small>. וּמוֹרִידִים הַקָּרוֹב לְשָׁדוֹת וְלִכְרָמִים כְּאָרִיס, עַד שֶׁיָּבִיא רְאָיָה בְּרוּרָה שֶׁמֵּת, אוֹ עַד שֶׁיָּבֹא: 

כְּשֶׁמּוֹרִידִין קָרוֹב לְנִכְסֵי שָׁבוּי אוֹ בוֹרֵחַ, אוֹ לְנִכְסֵי הַיּוֹצֵא לְדַעַת שֶׁשָּׁמְעוּ בּוֹ שֶׁמֵּת, לֹא יוֹרִידוּ קָטָן, שֶׁמָּא יַפְסִיד הַנְּכָסִים. וְאֵין מוֹרִידִין קָרוֹב לְנִכְסֵי קָטָן, שֶׁמָּא יִטְעֹן וְיֹאמַר: זֶה חֶלְקִי הַמַּגִּיעַ לִי בִּירֻשָּׁתִי. וַאֲפִלּוּ קָרוֹב מֵחֲמַת קָרוֹב אֵין מוֹרִידִין. כֵּיצַד, הָיוּ שְׁנֵי אַחִים אֶחָד גָּדוֹל וְאֶחָד קָטָן, וְנִשְׁבָּה הַקָּטָן אוֹ בָּרַח, אֵין מוֹרִידִין הַגָּדוֹל לְתוֹךְ שָׂדֵהוּ, מִפְּנֵי שֶׁהַקָּטָן אֵינוֹ יָכוֹל לִמְחוֹת, וְשֶׁמָּא יַחֲזִיק זֶה הָאָח, וּלְאַחַר שָׁנִים יֹאמַר: זֶה חֶלְקִי שֶׁהִגִּיעַ בִּירֻשָּׁתִי. וַאֲפִלּוּ בֶּן אָחִיו שֶׁל זֶה הַקָּטָן שֶׁנִּשְׁבָּה אֵין מוֹרִידִין אוֹתוֹ לִנְכָסָיו, שֶׁמָּא יֹאמַר: מֵחֲמַת אָבִי יָרַשְׁתִּי חֵלֶק זֶה. 

לְעוֹלָם אֵין מוֹרִידִין קָרוֹב לְנִכְסֵי קָטָן, אֲפִלּוּ קָרוֹב מֵחֲמַת אַחֵי הָאֵם <small>שֶׁל הַקָּטָן</small> שֶׁאֵינָם רְאוּיִים לִירַשׁ; הַרְחָקָה יְתֵירָה הִיא זוֹ. וַאֲפִלּוּ יֵשׁ בֵּינֵיהֶם שְׁטָר חֲלֻקָּה, בֵּין בְּבָתִּים בֵּין בְּשָׂדוֹת, לֹא יֵרֵד. וַאֲפִלּוּ אָמַר: כִּתְבוּ עָלַי שְׁטָר אֲרִיסוּת, לֹא יֵרֵד, שֶׁמָּא יֹאבְדוּ הַשְּׁטָרוֹת וְיַאֲרִיכוּ הַיָּמִים, וְיִטְעֹן וְיֹאמַר: שֶׁזֶּה חֵלֶק יְרֻשָּׁה בָּא לוֹ מֵחֲמָתוֹ אוֹ מֵחֲמַת מוֹרִישׁוֹ. <small>הַגָּה: וְכָל זֶה שֶׁאֵין מוֹרִידִין קָרוֹב לְנִכְסֵי קָטָן, הַיְנוּ כְּשֶׁכְּבָר אֵינָן סְמוּכִין עַל שֻׁלְחָן אֶחָד, וּכְבָר חָלְקוּ; אֲבָל אִם לֹא חָלְקוּ הָאַחִין עֲדַיִן, וּסְמוּכִין עַל שֻׁלְחָן אֶחָד, מַעֲמִידִין קָרוֹב לְנִכְסֵי קָטָן <small><small>(נִמּוּקֵי יוֹסֵף וְרִיבָ"שׁ סִימָן קנ"ה וב"י סִימָן ר"צ בְּשֵׁם רַשְׁבָּ"א)</small>.</small> וְיֵשׁ אוֹמְרִים עוֹד, הָא דְאֵין מוֹרִידִין קָרוֹב לְנִכְסֵי קָטָן, הַיְנוּ כְּשֶׁאוֹכֵל הַפֵּרוֹת; אֲבָל בְּאַפּוֹטְרוֹפוֹס בְּעָלְמָא, שֶׁאֵין לוֹ הֲנָאָה מִנֵּהּ, מֻתָּר <small><small>(בֵּית יוֹסֵף בְּשֵׁם הָרַשְׁבָּ"א)</small>.</small> וְכֵן אִם לֹא הָיוּ הַנְּכָסִים מִירֻשַּׁת הַקָּטָן, מֻתָּר לְהוֹרִיד קָרוֹב <small><small>(בֵּית יוֹסֵף בְּשֵׁם רַבֵּנוּ יְרוּחָם נכ"ו)</small>.</small> </small> 

הָא דְּאֵין מוֹרִידִין קָרוֹב לְנִכְסֵי קָטָן, דַּוְקָא בִּמְקַרְקְעֵי; אֲבָל מָעוֹת שֶׁל קָטָן, מְמַנִּים עֲלֵיהֶם אֲפִלּוּ קָרוֹב. <small>הַגָּה: וְעָדִיף טְפֵי בְּקָרוֹב מִבְּרָחוֹק; וְלָכֵן אִם יֵשׁ בָּהֶן קָרוֹב וְרָחוֹק, וּשְׁנֵיהֶם נֶאֱמָנִים בְּשָׁוֶה, הַקָּרוֹב קוֹדֵם וּמַעֲמִידִין אוֹתוֹ. אֲבָל אִם הַקָּרוֹב אֵינוֹ נֶאֱמָן, מַעֲמִידִין רָחוֹק הַנֶּאֱמָן <small><small>(הַגָּהוֹת מָרְדְּכַי פֶּרֶק הַמַּפְקִיד וּמַהֲרַ"ם פַּדָּוואָה)</small>.</small> וְכֵן קָטָן שֶׁיֵּשׁ לוֹ מָמוֹן מֵאֲבִי אִמּוֹ אוֹ מִמָּקוֹם אַחֵר, וְאָבִיו חַי, אֵין נוֹתְנִין הַנְּכָסִים לְיַד הָאָב, דְּאֵין מוֹרִידִין קָרוֹב לְנִכְסֵי קָטָן, אֶלָּא בֵּית דִּין מַעֲמִידִין לוֹ אַפּוֹטְרוֹפּוֹס. וְאִם הֵם מִטַּלְטְלִין, וַאֲבִיהֶן רָאוּי לִהְיוֹת אַפּוֹטְרוֹפּוֹס עֲלֵיהֶן, נוֹתְנִין לְיָדוֹ <small><small>(הָרֹא"שׁ כְּלָל פ"ב סִימָן ב' וּב"י סִימָן ר"צ בְּשֵׁם הָרַשְׁבָּ"א)</small>.</small> וְיֵשׁ אוֹמְרִים דְּאֵין בֵּית דִּין מְחֻיָּבִין לַחֲקֹר בִּקְטַנִים שֶׁיֵּשׁ לָהֶן אָב, אֶלָּא אִם כֵּן אֲבִיהֶן מֻחְזָק שֶׁאֵינוֹ הוֹלֵךְ בְּדֶרֶךְ טוֹבִים <small><small>(בֵּית יוֹסֵף סִימָן ר"צ בְּשֵׁם הָרַמְבַּ"ן וְהָרֹא"שׁ)</small>.</small> </small> 

מַעֲשֶׂה בְּאִשָּׁה אַחַת שֶׁהָיוּ לָהּ שָׁלֹשׁ בָּנוֹת, וְנִשְׁבֵּית הַזְּקֵנָה וּבַת אַחַת, וּמֵתָה בַּת שְׁנִיָּה וְהִנִּיחָה בֵּן קָטָן; וְאָמְרוּ חֲכָמִים: אֵין מוֹרִידִין אֶת הַבַּת הַנִּשְׁאֶרֶת לַנְּכָסִים, שֶׁמָּא מֵתָה הַזְּקֵנָה וְנִמְצְאוּ שְׁלִישׁ נְכָסִים אֵלּוּ לַקָּטָן, וְאֵין מוֹרִידִין קָרוֹב לְנִכְסֵי קָטָן; וְכֵן אֵין מוֹרִידִין לְזֶה הַקָּטָן בַּנְּכָסִים, שֶׁמָּא עֲדַיִן הַזְּקֵנָה בַּחַיִּים וְאֵין מוֹרִידִין קָטָן לְנִכְסֵי שָׁבוּי; כֵּיצַד עוֹשִׂים, מִתּוֹךְ שֶׁצָּרִיךְ לְהַעֲמִיד אַפּוֹטְרוֹפּוֹס לַחֲצִי שֶׁל קָטָן, מַעֲמִידִים אַפּוֹטְרוֹפּוֹס עַל כָּל נִכְסֵי הַזְּקֵנָה. אַחַר זְמַן שָׁמְעוּ שֶׁמֵּתָה הַזְּקֵנָה, אָמְרוּ חֲכָמִים: תֵּרֵד הַבַּת הַנִּשְׁאֶרֶת לִשְׁלִישׁ מִנְּכָסִים שֶׁהוּא חֵלֶק יְרֻשָּׁתָהּ, וְיֵרֵד הַקָּטָן לַשְּׁלִישׁ שֶׁהוּא חֶלְקוֹ מִנִּכְסֵי הַזְּקֵנָה, וְהַשְּׁלִישׁ שֶׁל בַּת הַשְּׁבוּיָה הַשְּׁנִיָּה מַעֲמִידִים לָהּ אַפּוֹטְרוֹפּוֹס מִפְּנֵי חֵלֶק הַקָּטָן, שֶׁמָּא מֵתָה גַם הַבַּת הַשְּׁבוּיָה וְיֵשׁ לְזֶה הַקָּטָן חֲצִי הַשְּׁלִישׁ. וְכֵן כָּל כַּיּוֹצֵא בָּזֶה. 

שְׁבוּיָה שֶׁהֵמִירָה וְנִשֵּׂאת לַגּוֹיִם, וְיֵשׁ לָהּ כָּאן קַרְקָעוֹת וּמִטַּלְטְלִין, מִתְנַהֲגִים בַּנְּכָסִים כְּדִין נִכְסֵי שָׁבוּי שֶׁלֹּא הֵמִיר. 


Siman 286

מִי שֶׁמֵּת וְהִנִּיחַ בָּנִים גְּדוֹלִים וּקְטַנִּים אוֹ בָּנוֹת גְּדוֹלוֹת וּקְטַנּוֹת, וְהַגְּדוֹלִים צְרִיכִים לְהוֹצִיא יוֹתֵר בְּמַלְבּוּשִׁים וְהַקְּטַנִּים צְרִיכִים לְהוֹצִיא יוֹתֵר בִּמְזוֹנוֹת, אֵין נִזּוֹנִים וְלוֹבְשִׁים מִן הָאֶמְצַע, אֶלָּא חוֹלְקִין בְּשָׁוֶה וְכָל אֶחָד יִלְבֹּשׁ וְיִזּוֹן מִשֶּׁלּוֹ. וְדַוְקָא בְּשֶׁמִּחוּ <small>מְחָאָה מְהַנֵּי אֲפִלּוּ כֻּלָּם גְּדוֹלִים <small><small>(הַמ"מ פ"ט מֵהִלְכוֹת נְחָלוֹת)</small>,</small> </small> אֲבָל בִּסְתָם, נִזּוֹנִים וּמִתְפַּרְנְסִים אֵלּוּ עִם אֵלּוּ, דִּסְתָמָן שֻׁתָּפִין נִינְהוּ וּמוֹחֲלִים זֶה לָזֶה. וְיֵשׁ מִי שֶׁחוֹלֵק בְּזֶה: 

בַּמֶּה דְּבָרִים אֲמוּרִים, שֶׁאֵין תּוֹעֶלֶת לַקְּטַנִּים בַּמֶּה שֶׁלּוֹבְשִׁים הַגְּדוֹלִים. אֲבָל גְּדוֹל הָאַחִים הַנּוֹשֵׂא וְנוֹתֵן בַּנְּכָסִים, וְיֵשׁ תּוֹעֶלֶת לַקְּטַנִּים בַּמֶּה שֶׁהוּא מְלֻבָּשׁ יָפֶה, כְּדֵי שֶׁיִּהְיוּ דְבָרָיו נִשְׁמָעִים, הֲרֵי זֶה לוֹבֵשׁ מִתְּפִיסַת הַבַּיִת. וְאִם מִחוּ בְּיָדוֹ, הָרְשׁוּת בְּיָדָן: 

נָשְׂאוּ גְדוֹלִים לְאַחַר מִיתַת אֲבִיהֶם, יִשְּׂאוּ הַקְּטַנִּים ג"כ מִכְּלָל הַנְּכָסִים וְאַחַר כָּךְ יַחֲלֹקוּ. נָשְׂאוּ הַגְּדוֹלִים בְּחַיֵּי אֲבִיהֶם, וְאָמְרוּ הַקְּטַנִּים לְאַחַר מִיתַת אֲבִיהֶם: הֲרֵי אָנוּ נוֹשְׂאִים כְּדֶרֶךְ שֶׁנְּשָׂאתֶם אַתֶּם, אֵין שׁוֹמְעִין לָהֶם, אֶלָּא מַה שֶּׁנָּתַן לָהֶם אֲבִיהֶם נָתַן. <small>הַגָּה: מִי שֶׁשִּׁדֵּךְ בְּנוֹ וְקָצַב לִתֵּן נְדוּנְיָא וּמֵת קֹדֶם שֶׁנִּכְנַס לְחֻפָּה, אֵין נוֹטְלִין הַנְּדוּנְיָא אֶלָּא מֵחֶלְקוֹ, שֶׁהֲרֵי לֹא זָכָה בָּהּ בְּחַיֵּי אָבִיו <small><small>(תְּשׁוּבַת מהרי"ו סִימָן ק"י)</small>.</small> מִי שֶׁפְּדָאוֹ אָבִיו מִן הַתְּפִיסָה, מְנַכִּין לוֹ אַחַר כָּךְ מֵחֵלֶק יְרֻשָּׁתוֹ, וְלָא אַמְרִינָן שֶׁאָבִיו נָתַן לוֹ מַתָּנָה, רַק הִלְוָה לוֹ; אֶלָּא אִם כֵּן יֵשׁ אֻמְדַּן דַּעַת שֶׁהָאָב נָתַן בְּמַתָּנָה <small><small>(שָׁם סִימָן ק"י)</small>.</small> </small> 

הִשִּׂיא הָאָב אֶת בְּנוֹ וְעָשָׂה לוֹ מִשְׁתֶּה, וְהָיְתָה הַהוֹצָאָה מִשֶּׁל אָב, וְנִשְׁתַּלְּחָה שׁוֹשְׁבִינוּת לְזֶה הַבֵּן בְּחַיֵּי הָאָב, כְּשֶׁהִיא חוֹזֶרֶת לְאַחַר מִיתַת הָאָב, חוֹזֶרֶת מִן אֶמְצַע. אֲבָל אִם הוֹצִיא הַבֵּן בַּמִּשְׁתֶּה מִשֶּׁלּוֹ, אֵינָה חוֹזֶרֶת אֶלָּא <small><small>(מֵחֵלֶק)</small></small> הַבֵּן שֶׁנִּשְׁתַּלְּחָה לוֹ בִּלְבַד. 

הָאָב שֶׁשָּׁלַח שׁוֹשְׁבִינוּת בְּשֵׁם אֶחָד מִבָּנָיו, כְּשֶׁתַּחֲזֹר הַשׁוֹשְׁבִינוּת לְאוֹתוֹ הַבֵּן הֲרֵי הִיא שֶׁלּוֹ. אֲבָל אִם שְׁלָחָהּ הָאָב בְּשֵׁם בָּנָיו סְתָם, כְּשֶׁתַּחֲזֹר תַּחֲזֹר לָאֶמְצַע, וְאֵין זֶה שֶׁנִּשְׁתַּלְּחָה לוֹ חַיָּב לְהַחֲזִירָהּ עַד שֶׁיִּשְׂמְחוּ בוֹ כֻּלָּם, שֶׁהֲרֵי כֻּלָּם שׁוֹשְׁבִינִים, שֶׁבְּשֵׁם כֻּלָּם נִשְׁתַּלְּחָה. לְפִיכָךְ, אִם שָׂמַח בְּמִקְצָתָם, מַחֲזִיר חֵלֶק זֶה שֶׁשָּׂמַח עִמּוֹ בִּלְבַד, וַהֲרֵי הוּא לָאֶמְצַע: 


Siman 287

מִי שֶׁמֵּת וְהִנִּיחַ בָּנִים גְּדוֹלִים וּקְטַנִּים, וְהִשְׁבִּיחוּ הַגְּדוֹלִים אֶת הַנְּכָסִים, כָּל הַשֶּׁבַח לָאֶמְצַע וַאֲפִלּוּ שְׂכַר עֲמָלָם לֹא יִטְּלוּ. וְאִם אָמְרוּ: רְאוּ מַה שֶּׁהִנִּיחַ לָנוּ אַבָּא, הֲרֵי אָנוּ עוֹשִׂים וְאוֹכְלִים, הַשֶּׁבַח שֶׁל מַשְׁבִּיחַ; וְהוּא שֶׁיִּהְיֶה הַשֶּׁבַח מֵחֲמַת הוֹצָאָה שֶׁהוֹצִיא הַמַּשְׁבִּיחַ, אֲבָל שָׁבְחוֹ נְכָסִים מֵחֲמַת עַצְמָן, הַשֶּׁבַח לָאֶמְצַע. וְכֵן אִם הָיְתָה אִשְׁתּוֹ שֶׁל מֵת הִיא הַיּוֹרֶשֶׁת בִּכְלַל אַחְיוֹתֶיהָ אוֹ בִּכְלַל בְּנוֹת דּוֹדֶיהָ, וְהִשְׁבִּיחָה הַנְּכָסִים, הַשֶּׁבַח לָאֶמְצַע; וְאִם אָמְרָה: רְאוּ מַה שֶּׁהִנִּיחַ לִי בַּעְלִי הֲרֵינִי עוֹשָׂה וְאוֹכֶלֶת, וְהִשְׁבִּיחָה הַנְּכָסִים מֵחֲמַת הוֹצָאָה, הַשֶּׁבַח שֶׁלָּהּ, זֶהוּ דַעַת הָרַמְבַּ"ם לְבַדּוֹ וְלֹא מָצִינוּ לוֹ חָבֵר. אֲבָל דַּעַת הַכֹּל, שֶׁזֶּה שֶׁאָמַרְנוּ בְּרֵישָׁא שֶׁאִם הִשְׁבִּיחוּ גְדוֹלִים אֶת הַנְּכָסִים הִשְׁבִּיחוּ לָאֶמְצַע, הַיְנוּ דַּוְקָא כְּשֶׁשָּׁבְחוּ הַנְּכָסִים מֵחֲמַת עַצְמָן, דְּהַיְנוּ שֶׁשָּׂכְרוּ פּוֹעֲלִים מִמְּמוֹן תְּפִיסַת הַבַּיִת, אוֹ שֶׁנָּשְׂאוּ וְנָתְנוּ בִּסְחוֹרָה; אֲבָל אִם הִשְׁבִּיחוּ עַל יְדֵי שֶׁהוֹצִיאוּ הוֹצָאוֹת מִשֶּׁלָּהֶם, אוֹ שֶׁטָּרְחוּ בְגוּפָם לַחְפֹּר וְלִבְנוֹת, הַשֶּׁבַח לְעַצְמָן. וְאִם הִשְׁבִּיחוּ בְּדָבָר שֶׁאִם הָיוּ מוֹדִיעִים לַקְּטַנִּים גַּם הֵם יְכוֹלִים לַעֲשׂוֹתוֹ, כְּגוֹן לִשְׁמֹר וְכַיּוֹצֵא בּוֹ, הַשֶּׁבַח לָאֶמְצַע אַף עַל פִּי שֶׁטָּרְחוּ בְגוּפָם, כֵּיוָן שֶׁלֹּא הוֹדִיעוּם תְּחִלָּה. וְאִם אָמְרוּ: רְאוּ מַה שֶּׁהִנִּיחַ לָנוּ אַבָּא הֲרֵי אָנוּ עוֹשִׂים וְאוֹכְלִים, כָּל הַשֶּׁבַח שֶׁהִשְׁבִּיחוּ בְּכָל הַנְּכָסִים, אֲפִלּוּ בְּחֵלֶק הָאַחִים, הוּא שֶׁל עַצְמָם, וַאֲפִלּוּ הִשְׁבִּיחוּ מֵחֲמַת נְכָסִים. <small>הַגָּה: וְאִם הָאַחִים גְּדוֹלִים, אֵין צָרִיךְ לְאוֹמְרוֹ בְּבֵית דִּין, רַק בִּפְנֵי עֵדִים. אֲבָל אִם יֵשׁ בָּהֶן יְתוֹמִים קְטַנִּים, צָרִיךְ שֶׁיֹּאמַר אוֹתוֹ בִּפְנֵי בֵית דִּין <small><small>(טוּר בְּשֵׁם הָרֹא"שׁ וְהַמַּגִּיד פ"ט דִּנְחָלוֹת וּבֵית יוֹסֵף בְּשֵׁם הָרַ"ן)</small>.</small> וְכָל זֶה בְּאַחִין שֶׁנִּזּוֹנִין יַחַד, אֲבָל אִם אֵין נִזּוֹנִין יַחַד, אֲפִלּוּ הִשְׁבִּיחַ מֵחֲמַת עַצְמוֹ, אֵינוֹ נוֹטֵל רַק כִּשְׁאָר יוֹרֵד שֶׁלֹּא בִרְשׁוּת לְנִכְסֵי חֲבֵרוֹ <small><small>(טוּר בְּשֵׁם הָרַאֲבַ"ד)</small>.</small> אֶחָד מִן הָאַחִין שֶׁהָיוּ לוֹ בָּנִים הַרְבֵּה וְהִשְׁבִּיחוּ הַנְּכָסִים, אֵינוֹ יָכוֹל לוֹמַר: תְּנוּ לִי מַה שֶּׁהִרְוִיחוּ בָּנַי, וְכֵן הָאֲחֵרִים אֵינָן יְכוֹלִין לוֹמַר: תֵּן לָנוּ מַה שֶּׁאָכְלוּ בָּנֶיךָ, אֶלָּא הַכֹּל מִן הָאֶמְצַע <small><small>(הַמַּגִּיד פ"י דִּנְחָלוֹת)</small>.</small> אֶחָד מִן הָאַחִין שֶׁנָּתַן מַתָּנָה לַאֲחֵרִים, וְרָאוּ הָאַחִין וְשָׁתְקוּ, הָוֵי מְחִילָה <small><small>(נִמּוּקֵי יוֹסֵף פ"ק דב"ק)</small>.</small> </small> 

אֶחָד מֵהָאַחִים שֶׁלָּקַח מָעוֹת וְעָשָׂה בָּהֶם סְחוֹרָה, אִם הָיָה תַּלְמִיד חָכָם גָּדוֹל שֶׁאֵינוֹ מַנִּיחַ תּוֹרָתוֹ שָׁעָה אַחַת, הֲרֵי הַשָּׂכָר שֶׁלּוֹ, שֶׁאֵין זֶה מַנִּיחַ תּוֹרָתוֹ וּמִתְעַסֵק לְצֹרֶךְ אֶחָיו. 

מִי שֶׁיָּרַשׁ אֶת אָבִיו, וְהִשְׁבִּיחַ הַנְּכָסִים וְנָטַע וּבָנָה, וְאַחַר כָּךְ נוֹדַע שֶׁיֵּשׁ לוֹ אַחִים בִּמְדִינָה אַחֶרֶת; אִם קְטַנִּים הֵם, הַשֶּׁבַח לָאֶמְצַע; וְאִם הָיוּ גְּדוֹלִים, הוֹאִיל וְלֹא נוֹדַע שֶׁיֵּשׁ לוֹ אַחִים, שָׁמִין לוֹ כְּאָרִיס. וְכֵן אָח שֶׁיָּרַד לְנִכְסֵי קָטָן וְהִשְׁבִּיחַ, אֵין שָׁמִין לוֹ כְּאָרִיס, אֶלָּא הַשֶּׁבַח לָאֶמְצַע, שֶׁהֲרֵי לֹא בִרְשׁוּת יָרַד: 


Siman 288

הָאַחִים שֶׁחָלְקוּ, שָׁמִין מַה שֶּׁעֲלֵיהֶם <small>וְיֵשׁ אוֹמְרִים דִּגְדוֹל הָאַחִין אֵין שָׁמִין מַה שֶּׁעָלָיו <small><small>(טוּר)</small> ;</small> </small> אֲבָל מַה שֶּׁעַל בְּנֵיהֶם וּבְנוֹתֵיהֶם שֶׁקָּנוּ לָהֶם מִתְּפִיסַת הַבַּיִת, אֵין שָׁמִין, וְכֵן מַה שֶּׁעַל נְשׁוֹתֵיהֶן; שֶׁכְּבָר זָכוּ בָהֶם לְעַצְמָם. בַּמֶּה דְּבָרִים אֲמוּרִים, בְּבִגְדֵי חוֹל; אֲבָל בְּבִגְדֵי שַׁבָּת וּמוֹעֵד, שָׁמִין מַה שֶּׁעֲלֵיהֶם. 

מִי שֶׁצִּוָּה בִּשְׁעַת מִיתָתוֹ שֶׁיִּתְּנוּ לִפְלוֹנִי דֶּקֶל אוֹ שָׂדֶה מִנְּכָסָיו, וְחָלְקוּ הָאַחִים וְלֹא נָתְנוּ לוֹ כְּלוּם, הַחֲלֻקָּה בְּטֵלָה, וְיִתְּנוּ לְזֶה מַה שֶּׁצִּוָּה מוֹרִישָׁן, וְאַחַר כָּךְ חוֹזְרִים וְחוֹלְקִים בִּתְחִלָּה. <small>הַגָּה: וְאִם יִרְצֶה אֶחָד לְקַיֵּם הַחֲלֻקָּה וְלִתֵּן לוֹ מִשֶּׁלּוֹ וַחֲבֵרוֹ יִתֵּן לוֹ מָעוֹת, הָרְשׁוּת בְּיָדוֹ <small><small>(טוּר בְּשֵׁם הָרֹא"שׁ)</small>.</small> </small> 


Siman 289

מִי שֶׁהִנִּיחַ יְתוֹמִים, מִקְצָתָן גְּדוֹלִים וּמִקְצָתָם קְטַנִּים, וְרָצוּ לַחֲלֹק בְּנִכְסֵי אֲבִיהֶם כְּדֵי שֶׁיִּטְּלוּ הַגְּדוֹלִים חֶלְקָם, מַעֲמִידִים בֵּית דִּין אַפּוֹטְרוֹפּוֹס לַקְּטַנִּים וּבוֹרֵר לָהֶם הַחֵלֶק הַיָּפֶה. <small>וְיֵשׁ אוֹמְרִים דִּצְרִיכִים לַחֲלֹק בְּגוֹרָל <small><small>(טוּר)</small>.</small> </small> וְאִם הִגְדִּילוּ אֵינָם יְכוֹלִים לִמְחוֹת, שֶׁהֲרֵי עַל פִּי בֵית דִּין חָלְקוּ לָהֶם. וְאִם טָעוּ בֵּית דִּין בַּשּׁוּמָא וּפָחֲתוּ שְׁתוּת, יְכוֹלִים לִמְחוֹת וְחוֹזְרִים וְחוֹלְקִים חֲלֻקָּה אַחֶרֶת, אַחַר שֶׁהִגְדִּילוּ. <small>הַגָּה: אֲבָל אַפּוֹטְרוֹפּוֹס, אֲפִלּוּ מִנָּהוּ אֲבִי יְתוֹמִים, אֵינוֹ יָכוֹל לַחֲלֹק בְּלֹא בֵּית דִּין אֶלָּא אִם כֵּן נִתְמַנָּה בְּפֵרוּשׁ לְכָךְ <small><small>(תְּשׁוּבַת הָרַ"ן סִימָן ס')</small>.</small> וְאֵין לְבֵית דִּין רְשׁוּת לַחֲלֹק בְּדָבָר דְּשַׁיָּךְ בֵּהּ גּוּד אוֹ אֱגוּד <small><small>(טוּר וְכ"כ הַתוס' בְּפֶרֶק ב' דְּקִדּוּשִׁין וְהָרֹא"שׁ בְּפ' אַלְמָנָה נִזּוֹנֶת)</small>.</small> וְיֵשׁ חוֹלְקִין וּמַתִּירִין <small><small>(נִמּוּקֵי יוֹסֵף פֶּרֶק הַנַּ"ל וּמָרְדְּכַי שְׁתֵּי הַדֵּעוֹת)</small>.</small> הָיוּ הָאַחִין כֻּלָּם קְטַנִּים, אֵין חוֹלְקִין לָהֶם עַד שֶׁיַּגְדִּילוּ, אֶלָּא אִם כֵּן נִרְאֶה לְבֵית דִּין שֶׁיֵּשׁ לָהֶן תּוֹעֶלֶת בַּחֲלֻקָּה <small><small>(בֵּית יוֹסֵף בְּשֵׁם הָרֹא"שׁ וְהָרַ"ן)</small>.</small> וְכָל שֶׁהִגִּיעוּ הַקְּטַנִּים לְי"ג שָׁנָה יְכוֹלִים לַחֲלֹק בְּעַצְמָן, דַּחֲלוּקָה לָא הָוֵי כְּמֶכֶר <small><small>(ר"י נכ"ו ח"ב)</small>.</small> </small> 

אִם לֹא הָיוּ כָּאן כָּל הָאַחִים, וְאוֹתָם שֶׁבְּכָאן מְבַקְשִׁים לַחֲלֹק, אוֹ שֶׁחָלְקוּ וּבָא אָח אוֹ בַעַל חוֹב וְנוֹטֵל חֵלֶק אֶחָד מֵהֶם, נִתְבָּאֵר בְּסִימָן קע"ה. 

אֶחָד מֵהָאַחִים שֶׁיָּרַד לְאֻמָּנוּת אוֹ חָלָה אוֹ רוֹצֶה לֵילֵךְ לִלְמֹד, נִתְבָּאֵר בְּסִימָן קע"ז. 

אֶחָד מֵהָאַחִים שֶׁהָיוּ שְׁטָרוֹת יוֹצְאִים עַל שְׁמוֹ, וְטוֹעֵן: שֶׁלִּי הֵם, נִתְבָּאֵר בְּסִימָן ס"ב. 

יוֹרְשִׁים שֶׁקְּצָתָם לָקְחוּ מִנִּכְסֵי מוֹרִישָׁם בְּלֹא חֲלֻקָּה וּקְצָתָם לֹא לָקְחוּ, וְיֵשׁ בְּיַד אַחֵר מִנִּכְסֵי הַמֵּת, אִם הַיּוֹרְשִׁים שֶׁלֹּא לָקְחוּ מְעַרְעֲרִים שֶׁלֹּא לִטֹּל מִמַּה שֶׁבְּיַד אוֹתוֹ אַחֵר לִקְבוּרָה, הַדִּין עִמָּהֶם, וְיָבוֹאוּ לְחֶשְׁבּוֹן, וְכָל אֶחָד מֵהָאַחִים יִתֵּן חֶלְקוֹ הַמַּגִּיעַ לוֹ:


Siman 290

מִי שֶׁמֵּת וְהִנִּיחַ יוֹרְשִׁים קְטַנִּים, אוֹ שֶׁאִשְׁתּוֹ מְעֻבֶּרֶת, אוֹ שֶׁהִנִּיחַ קְטַנִּים וּגְדוֹלִים, צָרִיךְ מוֹרִישָׁם לְמַנּוֹת לָהֶם אַפּוֹטְרוֹפּוֹס שֶׁיִּתְעַסֵק בִּשְׁבִיל הַקְּטַנִּים עַד שֶׁיַּגְדִּילוּ; וְאִם לֹא מִנָּהוּ, בֵּית דִּין חַיָּבִים לְהַעֲמִיד לָהֶם אַפּוֹטְרוֹפּוֹס עַד שֶׁיַּגְדִּילוּ, שֶׁבֵּית דִּין הוּא אֲבִיהֶם שֶׁל יְתוֹמִים. <small>הַגָּה: וְאִם הַבֵּית דִּין בְּעַצְמָן רוֹצִים לְהִתְעַסֵּק בְּצָרְכֵי הַיְתוֹמִים, הָרְשׁוּת בְּיָדָן <small><small>(רַשְׁבָּ"א סִימָן תתקע"ד)</small>.</small> מִיהוּ, אִם צְרִיכִים לַחֲלֹק אוֹ לִטְעֹן עִם אֲחֵרִים מֵחֲמַת הַיְתוֹמִים, יֵשׁ אוֹמְרִים דִּצְרִיכִין לְהַעֲמִיד אַפּוֹטְרוֹפּוֹס שֶׁלֹּא יִהְיוּ נִרְאִין כְּעוֹרְכֵי הַדַּיָּנִים. וְעַיִּןִ לְקַמָּן סָעִיף ח' <small><small>(רַ"ן פֶּרֶק ב' דְּקִדּוּשִׁין)</small>.</small> וְהָא דְּבֵית דִין אֲבִיהֶם שֶׁל יְתוֹמִים, הַיְנוּ יְתוֹמִים קְטַנִּים <small><small>(רַ"ן ר"פ שׁוֹר שֶׁנָּגַח ד' וה')</small>.</small> וּבֵית דִּין <small><small>(הַיְנוּ)</small></small> הַמְמֻנֶּה בְּעִירוֹ אוֹ גְדוֹלֵי הַדּוֹר, אֲבָל אֵין כֹּחַ בְּיַד שְׁלֹשָׁה בְּעָלְמָא שֶׁיַּעֲשׂוּ עַצְמָן בֵּית דִּין עַל הַיְתוֹמִים <small><small>(הָרֹא"שׁ כְּלָל פ"ה סִימָן ה' ו')</small>.</small> </small> וְאִם צִוָּה הַמּוֹרִישׁ שֶׁיִּנָּתֵן חֵלֶק הַקָּטָן וְיַעֲשֶׂה בוֹ מַה שֶּׁיִּרְצֶה, הָרְשׁוּת בְּיָדוֹ. וְכֵן אִם מִנָּה הַמּוֹרִישׁ אַפּוֹטְרוֹפּוֹס עַל הַקְּטַנִּים, קָטָן אוֹ אִשָּׁה אוֹ עֶבֶד, הָרְשׁוּת בְּיָדוֹ. <small>הַגָּה: אֶחָד שֶׁאָמַר לִשְׁכִיב מְרַע: רְצוֹנְךָ שֶׁאֶהְיֶה שַׁלִּיט בִּנְכָסֶיךָ, וְאָמַר: הֵן, הֲרֵי זֶה לְשׁוֹן אַפּוֹטְרוֹפּוֹס <small><small>(רִיבָ"שׁ סִימָן ע' וּבֵית יוֹסֵף בְּשֵׁם ריטב"א)</small>.</small> מִי שֶׁהָיָה לוֹ אַפּוֹטְרוֹפּוֹס עַל נְכָסָיו וּמֵת, אֵין מַנִּיחִין אוֹתוֹ אַפּוֹטְרוֹפּוֹס עַל הַיְתוֹמִים, אֶלָּא בֵּית דִּין מַעֲמִידִין הָרָאוּי, דְּלָא מִקְרֵי מִנָּהוּ אֲבִי יְתוֹמִים אֶלָּא כְּשֶׁמִּנָּהוּ סָמוּךְ לְמִיתָתוֹ <small><small>(הָרֹא"שׁ רֵישׁ כְּלָל ס"ב)</small>.</small> וְאֵין מַנִּיחִין לְאָדָם שֶׁאֵינוֹ רָאוּי לִהְיוֹת אַפּוֹטְרוֹפּוֹס, אַף עַל פִּי שֶׁמֻחְזָק בַּנְּכָסִים, עַד שֶׁיָּבִיא רְאָיָה שֶׁמִּנָּהוּ אֲבִי יְתוֹמִים <small><small>(מָרְדְּכַי ר"פ הַנִּזָּקִין)</small>.</small> </small> 

אֲבָל אֵין בֵּית דִּין מְמַנִּים אַפּוֹטְרוֹפּוֹס, לֹא אִשָּׁה לֹא עֶבֶד וְלֹא קָטָן, וְלֹא עַם הָאָרֶץ שֶׁהוּא בְּחֶזְקַת חָשׁוּד עַל הָעֲבֵרוֹת, אֶלָּא בּוֹדְקִין אָדָם נֶאֱמָן וְאִישׁ חַיִל, וְיוֹדֵעַ לְהַפֵּךְ בִּזְכוּת הַיְתוֹמִים, וְטוֹעֵן טַעֲנָתָם, וְיֵשׁ לוֹ כֹּחַ בְּעִסְקֵי הָעוֹלָם, כְּדֵי לִשְׁמֹר הַנְּכָסִים וּלְהַרְוִיחַ בָּהֶם, וּמַעֲמִידִים אוֹתוֹ עַל הַקְּטַנִּים בֵּין שֶׁיִּהְיֶה רָחוֹק בֵּין שֶׁיִּהְיֶה קָרוֹב לַקָּטָן, אֶלָּא שֶׁאִם הָיָה קָרוֹב לֹא יֵרֵד לְקַרְקָעוֹת, כְּמוֹ שֶׁנִּתְבָּאֵר בְּסִימָן רפ"ה. <small>וִיכוֹלִין בֵּית דִּין לְמַנּוֹת קָרוֹב שֶׁלָהֶן לְאַפּוֹטְרוֹפּוֹס, אִם רָאוּי לְכָךְ <small><small>(בֵּית יוֹסֵף בְּשֵׁם הָרַשְׁבָּ"א)</small>.</small> </small> 

כְּשֶׁיְּמַנּוּ אוֹתוֹ, צְרִיכִין בֵּית דִּין לַחֲשֹׁב עִמּוֹ וְלִכְתֹּב חֶשְׁבּוֹן הַמִּטַּלְטְלִין וְהַקַּרְקָעוֹת וְהַחוֹבוֹת וְכָל דָּבָר שֶׁמּוֹסְרִים בְּיָדוֹ; דְּהָא עַל טַעֲנַת בָּרִי מַשְׁבִּיעִינָן לֵהּ, לְכָךְ צָרִיךְ שֶׁיֵּדְעוּ מַה שֶּׁמְּקַבֵּל וּמַה שֶּׁמַּחֲזִיר. וְכוֹתְבִים שְׁנֵי שְׁטָרוֹת אוֹת בְּאוֹת, אֶחָד לָאַפּוֹטְרוֹפּוֹס וְאֶחָד בְּיַד בֵּית דִּין בִּשְׁבִיל הַיְתוֹמִים. 

רַשַּׁאי הָאַפּוֹטְרוֹפּוֹס לִלְבֹּשׁ בְּגָדִים נָאִים מִנִּכְסֵי הַיְתוֹמִים, לְתוֹעַלְתָּם, כְּדֵי שֶׁיִּהְיוּ דְבָרָיו נִשְׁמָעִים; וְהוּא שֶׁיִּהְיֶה לַיְתוֹמִים הֲנָאָה מִנִּכְסֵיהֶם בִּהְיוֹת דְּבָרָיו נִשְׁמָעִים. 

בֵּית דִּין שֶׁהֶעֱמִידוּ אַפּוֹטְרוֹפּוֹס וְשָׁמְעוּ עָלָיו שֶׁהוּא אוֹכֵל וְשׁוֹתֶה וּמוֹצִיא הוֹצָאוֹת יוֹתֵר מִדָּבָר שֶׁהָיָה אָמוּד בּוֹ, יֵשׁ לָהֶם לָחוּשׁ לוֹ שֶׁמָּא מִנִּכְסֵי יְתוֹמִים הוּא אוֹכֵל, וּמְסַלְּקִין אוֹתוֹ וּמַעֲמִידִים אַחֵר. אֲבָל אִם מִנָּהוּ אֲבִי יְתוֹמִים, אֵין מְסַלְּקִין אוֹתוֹ, שֶׁמָּא מְצִיאָה מָצָא. אֲבָל אִם בָּאוּ עֵדִים שֶׁהוּא מַפְסִיד נִכְסֵי הַיְתוֹמִים, מְסַלְּקִין אוֹתוֹ וּמַשְׁבִּיעִים אוֹתוֹ, הוֹאִיל וְהוּא מַפְסִיד. <small>הַגָּה: וְיֵשׁ חוֹלְקִין, דְּאַף כְּשֶׁמִּנּוּהוּ בֵּית דִּין אֵין מְסַלְּקִין אוֹתוֹ אֶלָּא אִם כֵּן בָּאוּ עֵדִים שֶׁהוּא מַפְסִיד <small><small>(טוּר בְּשֵׁם הָרֹא"שׁ)</small>.</small> אַפּוֹטְרוֹפּוֹס שֶׁמַּלְוֶה מָעוֹת יְתוֹמִים לַאֲחֵרִים שֶׁלֹּא הָיָה לוֹ לְהַלְווֹת, בֵּית דִּין מוֹצִיאִין מִיָּד הַלּוֶֹה וּמַחֲזִירִין לַיְתוֹמִים, דְּמֵאַחַר דִּיכוֹלִין לְסַלֵּק הָאַפּוֹטְרוֹפּוֹס, כָּל שֶׁכֵּן הַלּוֶֹה שֶׁבָּא מֵחֲמָתוֹ <small><small>(תְּשׁוּבַת מַיְמוֹנִי סוֹף סֵפֶר מִשְׁפָּטִים)</small>.</small> </small> 

וְהוּא הַדִּין לָאַפּוֹטְרוֹפּוֹס שֶׁמִּנָּהוּ אֲבִי הַיְתוֹמִים, וְהָיְתָה שְׁמוּעָתוֹ טוֹבָה וְהָיָה יָשָׁר וְרוֹדֵף מִצְוֹת, וְחָזַר לִהְיוֹת זוֹלֵל וְסוֹבֵא וְהוֹלֵךְ בְּדַרְכֵי חֹשֶׁךְ אוֹ שֶׁפָּרַץ בִּנְדָרִים וּבַאֲבַק גָּזֵל, בֵּית דִּין חַיָּבִים לְסַלֵּק אוֹתוֹ וּלְהַשְׁבִּיעוֹ וּלְמַנּוֹת לָהֶם אַפּוֹטְרוֹפּוֹס כָּשֵׁר. וְכָל הַדְּבָרִים אֵלּוּ כְּפִי מַה שֶּׁיֵּרָאֶה לַדַּיָּן, שֶׁכָּל בֵּית דִּין וּבֵית דִין הוּא אֲבִיהֶם שֶׁל יְתוֹמִים. 

כְּשֶׁמַּעֲמִידִים בֵּית דִּין אַפּוֹטְרוֹפּוֹס לַיְתוֹמִים מוֹסְרִים לוֹ כָּל נִכְסֵי הַקָּטָן, הַקַּרְקַע וְהַמִּטַּלְטְלִים שֶׁלֹּא נִמְכְּרוּ, וְהוּא מוֹצִיא וּמַכְנִיס וּבוֹנֶה וְסוֹתֵר וְשׂוֹכֵר וְנוֹטֵעַ וְזוֹרֵעַ וְעוֹשֶׂה כְּפִי מַה שֶּׁיִּרְאֶה שֶׁזֶּה טוֹב לַיְתוֹמִים, וּמַאֲכִילָן וּמַשְׁקָן וְנוֹתֵן לָהֶם כָּל הַהוֹצָאָה כְּפִי הַמָּמוֹן וּכְפִי הָרָאוּי לָהֶם. וְלֹא יַרְוִיחַ לָהֶם יוֹתֵר מִדַּאי וְלֹא יְצַמְצֵם עֲלֵיהֶם יוֹתֵר מִדַּאי. 

מָעוֹת שֶׁל יְתוֹמִים שֶׁהִנִּיחַ לָהֶם אֲבִיהֶם, אֵינָם צְרִיכִים אַפּוֹטְרוֹפּוֹס; <small>הַגָּה: וְיֵשׁ אוֹמְרִים דְּגַם בְּמָעוֹת מַעֲמִידִים אַפּוֹטְרוֹפּוֹס, שֶׁיּוֹתֵר יִשְׁתַּדֵּל הוּא בָּהֶן מִבֵּית דִּין <small><small>(טוּר שָׁם)</small>.</small> </small> אֶלָּא כֵּיצַד עוֹשִׂים בָּהֶם, בּוֹדְקִין מִי שֶׁיֵּשׁ לוֹ נְכָסִים שֶׁיֵּשׁ לָהֶם אַחֲרָיוּת; וְיִהְיוּ עִדִּית; וְיִהְיֶה אִישׁ נֶאֱמָן וְשׁוֹמֵר דִּבְרֵי תוֹרָה וּמֵעוֹלָם לֹא קִבֵּל עָלָיו נִדּוּי; נוֹתְנִים אוֹתָם לוֹ בְּבֵית דִּין, קָרוֹב לְשָׂכָר וְרָחוֹק מֵהֶפְסֵד. <small>וְעַיֵּן בְּזֶה בְּי"ד סִימָן ק"ס.</small> וְאִם אֵין לוֹ קַרְקַע, וְנָתַן לָהֶם מַשְׁכּוֹן זָהָב מְשֻׁבָּר שֶׁאֵין בּוֹ סִימָן, נוֹתְנִין לוֹ הַמָּעוֹת קָרוֹב לְשָׂכָר וְרָחוֹק לְהֶפְסֵד, וְיִפְסְקוּ בַשָּׂכָר כְּפִי מַה שֶּׁיִּרְאוּ הַדַּיָּנִים, אוֹ שְׁלִישׁ הַשָּׂכָר אוֹ חֶצְיוֹ; אֲפִלּוּ רְבִיעַ הַשָּׂכָר לַיְתוֹמִים, אִם רָאוּ שֶׁזּוֹ תַּקָּנָה לָהֶם, עוֹשִׂים. לֹא מָצְאוּ אָדָם שֶׁיִּתְּנוּ לוֹ הַמָּעוֹת קָרוֹב לְשָׂכָר וְרָחוֹק לְהֶפְסֵד, הֲרֵי אֵלּוּ מוֹצִיאִים לִמְזוֹנוֹת מְעַט <small><small>(מְעַט)</small>,</small> עַד שֶׁיִּקְנוּ לָהֶם בַּמָּעוֹת קַרְקַע וְיִמְסְרוּ אוֹתוֹ בְּיַד אַפּוֹטְרוֹפּוֹס שֶׁיַּעֲמִידוּ לָהֶם. <small>הַגָּה: וְיֵשׁ אוֹמְרִים כְּמוֹ שֶׁהָאַפּוֹטְרוֹפּוֹס יָכוֹל לִתְּנָם לַאֲחֵרִים, כָּךְ יָכוֹל לְקַבֵּל הַמָּעוֹת לְעַצְמוֹ, וּבִלְבַד שֶׁיַּעֲשֶׂה בְבֵית דִּין, מִשּׁוּם לְזוּת שְׂפָתַיִם <small><small>(טוּר בְּשֵׁם רַאֲבַ"ד וְכ"כ נ"י בִּשְׁמוֹ בְּפ' מִי שֶׁמֵּת וּבְשֵׁם הָרִיטְבָ"א)</small>.</small> </small> 

כָּל הַמִּטַּלְטְלִין שֶׁל יְתוֹמִים שָׁמִים אוֹתָם וּמוֹכְרִים אוֹתָם בְּבֵית דִּין. <small>הַגָּה: וְדַוְקָא שֶׁלֹּא נִתְמַנָּה עֲלֵיהֶן אַפּוֹטְרוֹפּוֹס. אֲבָל אַפּוֹטְרוֹפּוֹס עוֹשֶׂה בְּלֹא בֵּית דִּין כָּל מַה שֶּׁנִּרְאֶה בְּעֵינָיו טוֹבַת הַיְתוֹמִים <small><small>(טוּר)</small>.</small> וּמִי שֶׁהָיָה בְּיָדוֹ מְעוֹת הַיְתוֹמִים וְהִלְוָה אוֹתָן עַל מַשְׁכּוֹנוֹת שֶׁל גּוֹיִם, וְאַחַר כָּךְ בָּא אַפּוֹטְרוֹפּוֹס שֶׁל יְתוֹמִים וְאָמַר לְהוֹלִיכָן לַמָּקוֹם שֶׁדָּרִין הַיְתוֹמִים, כִּי יוּכַל לְמָכְרָן שָׁם בְּיֹקֶר, וְהַמַּלְוֶּה אוֹמֵר שֶׁמִּתְיָרֵא מֵעֲלִילוֹת מִן הַגּוֹיִם וְרוֹצֶה לִתֵּן בָּהֶם מַה שֶּׁשָּׁוִין בִּמְקוֹמוֹ, הַדִּין עִם הַיְתוֹמִים <small><small>(מָרְדְּכַי פֶּרֶק אַלְמָנָה נִזּוֹנֶת)</small>.</small> </small> וְאִם הָיָה הַשּׁוּק קָרוֹב לַמְּדִינָה, מוֹלִיכִים אוֹתָם לַשּׁוּק וּמוֹכְרִים אוֹתָם, וְיִצְטָרְפוּ דְּמֵיהֶם עִם הַמָּעוֹת שֶׁל יְתוֹמִים. מִי שֶׁהָיָה בְּיָדוֹ יַיִן אוֹ שֵׁכָר שֶׁל יְתוֹמִים, אִם יַנִּיחֶנּוּ כָּאן עַד שֶׁיִּמְכֹּר שֶׁמָּא יַחֲמִיץ, וְאִם יוֹלִיכֶנּוּ לַשּׁוּק שֶׁמָּא יֶאֶרְעוֹ אֹנֶס בַּדֶּרֶךְ, הֲרֵי זֶה עוֹשֶׂה בּוֹ כְּדֶרֶךְ שֶׁהוּא עוֹשֶׂה בְּשֶׁלּוֹ. וְכֵן כָּל כַּיּוֹצֵא בָּזֶה: 

אֵין שׁוֹלְחִים מִטַּלְטְלִים אוֹ סְחוֹרָה שֶׁל יְתוֹמִים בְּדֶרֶךְ יָם, וְלֹא בְּדֶרֶךְ שֶׁיֵּשׁ בָּהּ סְפֵק אֹנֶס, אֶלָּא שֵׁכָר שֶׁיֵּשׁ בּוֹ חֲשָׁשׁ שֶׁמָּא יַחֲמִיץ כְּמוֹ שֶׁנִּתְבָּאֵר. וְכֵן כָּל כַּיּוֹצֵא בָּזֶה: 

יֵשׁ לָאַפּוֹטְרוֹפּוֹס לִמְכֹּר בְּהֵמָה וַעֲבָדִים, שָׂדוֹת וּכְרָמִים, לְהַאֲכִיל לַיְתוֹמִים. <small>וּמוֹכְרִים בְּהֵמָה קֹדֶם לַעֲבָדִים, וַעֲבָדִים קֹדֶם לְבָתִּים; וְהַכֹּל לְפִי רְאוֹת הָאַפּוֹטְרוֹפּוֹס שֶׁהוּא תּוֹעֶלֶת הַיְתוֹמִים <small><small>(טוּר)</small>.</small> </small> אֲבָל אֵין מוֹכְרִין וּמַנִּיחִים הַמָּעוֹת. וְאֵין מוֹכְרִים שָׂדוֹת לִקַּח עֲבָדִים, וְלֹא עֲבָדִים לִקַּח שָׂדוֹת, שֶׁמָּא לֹא יַצְלִיחַ. <small>וְיֵשׁ מַתִּירִין לִמְכֹּר עֲבָדִים וְלִקְנוֹת שָׂדוֹת <small><small>(טוּר בְּשֵׁם הָרֹא"שׁ והרמ"ה)</small>.</small> </small> אֲבָל מוֹכְרִים שָׂדֶה לִקַּח שְׁוָרִים לַעֲבוֹדַת שָׂדוֹת אֲחֵרוֹת, שֶׁהַשְּׁוָרִים הֵם עִקַּר כָּל נִכְסֵי שָׂדוֹת. וְאֵינוֹ רַשַּׁאי לִמְכֹּר אֲפִלּוּ שָׂדֶה רָעָה וְהָרְחוֹקָה כְּדֵי לִקְנוֹת בְּדָמֶיהָ שָׂדֶה טוֹבָה וּקְרוֹבָה, שֶׁמָּא לֹא יַצְלִיחַ זֶה שֶׁקָּנָה. <small>אֵין אַפּוֹטְרוֹפּוֹס יָכוֹל לְהַקְנוֹת מְעוֹת יְתוֹמִים בְּמַעֲמַד שְׁלֹשָׁה. אֲבָל אִם אַחֵר מַקְנֶה לַיְתוֹמִים בְּמַעֲמַד אַפּוֹטְרוֹפּוֹס, קָנוּ <small><small>(תְּרוּמַת הַדֶּשֶׁן סִימָן שמ"ז)</small>.</small> </small> 

הָיָה לָאָדָם תְּבִיעָה אֵצֶל הַיְתוֹמִים, אֵין לָאַפּוֹטְרוֹפּוֹס לִטְעֹן בִּשְׁבִילָם לָדוּן עִמּוֹ, שֶׁמָּא יִתְחַיֵּב בַּדִּין. אֲבָל אִם יָרַד עִמּוֹ לְדִין וְטָעַן בִּשְׁבִילָם וְזָכָה, הַדִּין קַיָּם. <small>הַגָּה: וְהָאַפּוֹטְרוֹפּוֹס נֶאֱמָן, אִם יָדוּעַ שֶׁהַמָּעוֹת שֶׁל יְתוֹמִים, שֶׁהֲרֵי אֵינוֹ נוֹגֵעַ בַּדָּבָר וְלָכֵן יוּכַל לְהָעִיד <small><small>(מָרְדְּכַי פֶּרֶק אֵיזֶהוּ נֶשֶׁךְ)</small>,</small> כְּדִלְעֵיל סִימָן ל"ז סָעִיף ח'. אַף עַל גַּב דְּאֵין בֵּית דִּין טוֹעֲנִין לַיְתוֹמִים מִלְּתָא דְּלָא שְׁכִיחָא, אַף עַל גַּב דַּאֲבוּהוֹן הָוֵי מָצִי לְמִטְעָן, מִכָּל מָקוֹם אִם טָעַן אַפּוֹטְרוֹפּוֹס, טַעֲנָתֵהּ טַעֲנָה <small><small>(הָרֹא"שׁ רֵישׁ כְּלָל פ"ו וּבֵית יוֹסֵף בְּשֵׁם הָרַשְׁבַּ"ץ)</small>.</small> וְהָא דְאַמְרִינָן טוֹעֲנִים לְיוֹרֵשׁ, הָנֵי מִלֵּי בְּשֶׁמָּא, אֲבָל אִם הוּא טוֹעֵן בָּרִי, אֵין דָּנִין אֶלָּא עַל פִּי טַעֲנוֹתָיו, וְלָכֵן אֵין טוֹעֲנִין לֵהּ עַד שֶׁשּׁוֹמְעִין טַעֲנוֹתָיו תְּחִלָּה <small><small>(בֵּית יוֹסֵף בְּשֵׁם הָרַשְׁבָּ"א וְרַבֵּינוּ יְרוּחָם נ"א ח"ב)</small>.</small> </small> 

אֵין הָאַפּוֹטְרוֹפְּסִין רַשָּׁאִים לְהוֹצִיא עֲבָדִים לְחֵרוּת, אֲפִלּוּ לוֹקֵחַ מֵהָעֶבֶד דָּמִים שֶׁיֵּצֵא לְחֵרוּת; אֲבָל מוֹכְרִים אוֹתָם לַאֲחֵרִים וְלוֹקְחִים מֵהֶם הַדָּמִים עַל מְנַת שֶׁיּוֹצִיאוּהוּ לְחֵרוּת, וְאוֹתָם הָאֲחֵרִים הֵם שֶׁמְּשַׁחְרְרִים אוֹתָם. <small>וְכָל זֶה לֹא מַיְרֵי אֶלָּא בְּלֹא רְשׁוּת בֵּית דִּין; אֲבָל אִם נָטַל רְשׁוּת מִבֵּית דִּין, מֻתָּר לַעֲשׂוֹת כָּל מַה שֶּׁיִּרְצֶה <small><small>(טוּר בְּשֵׁם הר"ן וְרַ"ן פֶּרֶק הַנִּזָּקִין)</small>.</small> </small> 

הָאַפּוֹטְרוֹפְּסִין, תּוֹרְמִין וּמְעַשְּׂרִין נִכְסֵי יְתוֹמִים, כְּדֵי לְהַאֲכִילָן, שֶׁאֵין מַאֲכִילִין אֶת הַיְתוֹמִים דָּבָר הָאָסוּר. אֲבָל לֹא יְעַשְּׂרוּ וְלֹא יִתְרֹמוּ כְּדֵי לְהַנִּיחַ פֵּרוֹת מְתֻקָּנִים, אֶלָּא יִמְכְּרוּ אוֹתָם טֶבֶל. 

הָאַפּוֹטְרוֹפְּסִין, עוֹשִׂים לַקְּטַנִּים לוּלָב וְסֻכָּה וְצִיצִית וְשׁוֹפָר וְסֵפֶר תּוֹרָה וּתְפִלִּין וּמְזוּזוֹת וּמְגִלָּה. כְּלָלוֹ שֶׁל דָּבָר: כָּל מִצְוַת עֲשֵׂה שֶׁיֵּשׁ לָהּ קִצְבָה, בֵּין שֶׁהִיא מִדִּבְרֵי תּוֹרָה בֵּין שֶׁהִיא מִדִּבְרֵי סוֹפְרִים, עוֹשִׂים לָהֶם, אַף עַל פִּי שֶׁאֵינָם חַיָּבִים בְּמִצְוָה מִכָּל אֵלּוּ הַמִּצְוֹת, אֶלָּא כְּדֵי לְחַנְּכָן. אֲבָל אֵין פּוֹסְקִים עֲלֵיהֶם צְדָקָה, אֲפִלּוּ לְפִדְיוֹן שְׁבוּיִם, מִפְּנֵי שֶׁמִּצְוֹת אֵלּוּ אֵין לָהֶם קִצְבָה. מִיהוּ, אִם פָּסַק עֲלֵיהֶם צְדָקָה לְאַחֲשׁוּבִינְהוּ כְּדֵי שֶׁיֵּצֵא עֲלֵיהֶם שֵׁם טוֹב, וְהֵם אֲמוּדִים לְכָךְ, שַׁפִּיר דָּמֵי. וּמִי שֶׁנִּשְׁתַּטֶה אוֹ נִתְחָרֵשׁ, בֵּית דִּין פּוֹסְקִין עָלָיו צְדָקָה אִם הָיָה רָאוּי. <small>וְעַיֵּן לְעֵיל סִימָן קס"ג סָעִיף ד'.</small> 

כְּשֶׁיַּגְדִּילוּ הַיְתוֹמִים, נוֹתֵן לָהֶם מָמוֹן מוֹרִישָׁן, וְאֵינוֹ צָרִיךְ לַעֲשׂוֹת לָהֶם חֶשְׁבּוֹנוֹת מַה שֶּׁהִכְנִיס וְהוֹצִיא, אֶלָּא אוֹמֵר לָהֶם: זֶה הַנִּשְׁאַר, וְנִשְׁבַּע בִּנְקִיטַת חֵפֶץ שֶׁלֹּא גְּזָלָם כְּלוּם. בַּמֶּה דְּבָרִים אֲמוּרִים, בְּשֶׁמִּנּוּהוּ בֵּית דִּין. אֲבָל אַפּוֹטְרוֹפּוֹס שֶׁמִּנָּהוּ אֲבִי הַיְתוֹמִים, וְכֵן שְׁאָר הַמּוֹרִישִׁין, אֵין נִשְׁבָּע עַל טַעֲנַת סָפֵק. <small>הַגָּה: וְיֵשׁ אוֹמְרִים דְּהוֹאִיל וְאֵינוֹ נִשְׁבָּע, צָרִיךְ לִתֵּן חֶשְׁבּוֹן, בְּמִנָּהוּ אֲבִי יְתוֹמִים <small><small>(מָרְדְּכַי פֶּרֶק הַנִּזָּקִין בְּשֵׁם הָעִטּוּר)</small>,</small> וְהָכִי יֵשׁ לִנְהֹג <small><small>(מַהֲרַ"ם פַּדָּוואָה סִימָן ל"ח)</small>.</small> וּמַחֲרִימִין חֵרֶם סְתָם עַל מִי שֶׁלָּקַח מִשֶּׁל יְתוֹמִים <small><small>(בֵּית יוֹסֵף בְּשֵׁם הָרַשְׁבָּ"א)</small>.</small> רְאוּבֵן שֶׁאוֹמֵר שֶׁיֵּשׁ לוֹ בְּיָדוֹ מָעוֹת שֶׁל שִׁמְעוֹן, וְאוֹמֵר שֶׁצִּוָּהוּ לָתֵת לְבָנָיו, אִם רוֹצֶה לָתֵת לְכָל בָּנָיו בְּשָׁוֶה אֵינָן יְכוֹלִין לְהַשְׁבִּיעוֹ, דְּהָוֵי לֵהּ כְּאַפּוֹטְרוֹפּוֹס שֶׁמִּנָּהוּ אֲבִי יְתוֹמִים. אֲבָל אִם רוֹצֶה לִתֵּן לִקְצָתָן וְלֹא לְכֻלָּן, אִם כֵּן לְפִי דְבָרָיו אֵינוֹ אַפּוֹטְרוֹפּוֹס עֲלֵיהֶן, וִיכוֹלִין לְהַשְׁבִּיעוֹ שֶׁלֹּא עִכֵּב כְּלוּם לְעַצְמוֹ. וְאִם הֵם קְטַנִּים, בֵּית דִּין מַעֲמִידִין לָהֶם אַפּוֹטְרוֹפּוֹס וּמַשְׁבִּיעִין אוֹתוֹ <small><small>(מָרְדְּכַי פֶּרֶק הַנִּזָּקִין)</small>.</small> </small> אֲבָל נִשְׁבָּע עַל טַעֲנַת וַדַּאי. וְכֵן אִם אָבַד שׁוּם דָּבָר מִנִּכְסֵי הַיְתוֹמִים, נִשְׁבָּע שְׁבוּעַת הַשּׁוֹמְרִים. וְאִם יֵשׁ לָאַפּוֹטְרוֹפּוֹס חֵלֶק בְּרֶוַח, אֲפִלּוּ מִנָּהוּ אֲבִי הַיְתוֹמִים, נִשְׁבָּע אֲפִלּוּ עַל טַעֲנַת סָפֵק: 

אַף עַל פִּי שֶׁאֵין הָאַפּוֹטְרוֹפּוֹס צָרִיךְ לַעֲשׂוֹת חֶשְׁבּוֹן כְּמוֹ שֶׁנִּתְבָּאֵר, צָרִיךְ לַחֲשֹׁב בֵּינוֹ לְבֵין עַצְמוֹ לְדַקְדֵּק וּלְהִזָּהֵר הַרְבֵּה מֵאֲבִיהֶם שֶׁל אֵלּוּ הַיְתוֹמִים שֶׁהוּא רוֹכֵב עֲרָבוֹת, שֶׁנֶּאֱמַר: סֹלוּ לָרֹכֵב בָּעֲרָבוֹת וכו' אֲבִי יְתוֹמִים <small><small>(תְּהִלִּים סח, ה ו)</small> <small>אַפּוֹטְרוֹפּוֹס שֶׁנִּתְמַנָּה עַל פִּי עַרְכָּאוֹת שֶׁל גּוֹיִים, צָרִיךְ לִתֵּן חֶשְׁבּוֹן, כִּי הָכִי הוּא בְּדִינֵיהֶם</small> <small>(רִיבָ"שׁ סִימָן שכ"ד)</small>.</small> 

אֵין בֵּית דִּין יְכוֹלִים לְמַנּוֹת אַפּוֹטְרוֹפּוֹס לְהַאֲמִינוֹ בְּלֹא שְׁבוּעָה, אֶלָּא אִם כֵּן אֵינָם מוֹצְאִים אָדָם הָגוּן שֶׁיִּרְצֶה לִהְיוֹת אַפּוֹטְרוֹפּוֹס אִם לֹא יַאֲמִינוּהוּ בְּלֹא שְׁבוּעָה: 

כְּשֶׁמַּשְׁבִּיעִין אַפּוֹטְרוֹפּוֹס שְׁבוּעַת הַמִּשְׁנָה, צָרִיךְ שֶׁיִּטְעֲנוּהוּ בֵּית דִּין אוֹ הַיְתוֹמִים, אֲפִלּוּ בְּטַעֲנַת שֶׁמָּא, שְׁתֵּי כֶּסֶף וּפְרוּטָה, וְיִכְפֹּר בִּשְׁתֵּי כֶּסֶף וְיוֹדֶה בִּפְרוּטָה. אֲבָל אִם לֹא הָיְתָה טַעֲנָה אוֹ כְּפִירָה וְהוֹדָאָה כְּשִׁעוּר זֶה, אִם טוֹעֲנִין אוֹתוֹ טַעֲנַת וַדַּאי, נִשְׁבָּע הֶסֵת וּמְגַּלְגֵּל עָלָיו שֶׁלֹּא עִכֵּב בְּיָדוֹ מִשֶּׁלּוֹ כְּלוּם. 

אַפּוֹטְרוֹפּוֹס, בֵּין מִנּוּהוּ בֵּית דִּין בֵּין מִנָּהוּ אֲבִי יְתוֹמִים, פָּטוּר מִגְּנֵבָה וַאֲבֵדָה וְחַיָּב בִּפְשִׁיעָה. <small>אַפּוֹטְרוֹפּוֹס שֶׁטָּעַן בְּבֵית דִּין מַה שֶּׁלֹּא הָיָה לוֹ לִטְעֹן וְעַל יְדֵי זֶה בָּא לְזֶה שֶׁכְּנֶגֶד הַיְתוֹמִים הַשְּׁבוּעָה, וְאִילוּ טָעַן כְּהֹגֶן הָיָה מַגִּיעַ לַיְתוֹמִים הַשְּׁבוּעָה, לֹא מִקְרֵי פְּשִׁיעָה, דְּמֵי יֵמַר דְּמִשְׁתַּבַּע. וְלֹא מִקְרֵי פְשִׁיעָה אֶלָּא אִם נוֹטֵל זֶה בְּלֹא שְׁבוּעָה וְאִלּוּ טָעַן כְּהֹגֶן הָיוּ נוֹטְלִים הַיְתוֹמִים בְּלֹא שְׁבוּעָה <small><small>(מָרְדְּכַי פֶּרֶק הַמַּפְקִיד וּתְשׁוּבַת רַשְׁבָּ"א סִימָן אֶלֶף ק"ו)</small>.</small> </small> 

אַפּוֹטְרוֹפּוֹס שֶׁל יְתוֹמִים שֶׁקָּנָה לָהֶם שׁוֹר וְלֹא הָיוּ לוֹ שִׁנַּיִם, וּנְתָנוֹ הָרוֹעֶה עִם הַשְּׁוָרִים, וְלֹא יָדַע שֶׁלֹּא הָיָה אוֹכֵל, וּמֵת, אֵינָהּ פְּשִׁיעָה לָאַפּוֹטְרוֹפּוֹס, וּפָטוּר. וּמִמִּי מִשְׁתַּלְּמִים הַיְתוֹמִים, נִתְבָּאֵר בְּסִימָן רל"ב <small><small>(סָעִיף י"ח)</small>.</small> 

דִּין אַפּוֹטְרוֹפּוֹס שֶׁלָּוָה לְצֹרֶךְ הַיְתוֹמִים, נִתְבָּאֵר בְּסִימָן ק"י. 

אַפּוֹטְרוֹפּוֹס, בֵּין מִנּוּהוּ אֲבִי הַיְתוֹמִים בֵּין מִנּוּהוּ בֵּית דִּין, עַד שֶׁלֹּא הֶחֱזִיק בְּנִכְסֵי הַיְתוֹמִים <small>וְלֹא נִתְעַסֵּק עֲדַיִן בְּצָרְכֵיהֶם <small><small>(רִיבָ"שׁ סִימָן תפ"ט)</small></small> </small> יָכוֹל לַחֲזֹר בּוֹ; מִשֶּׁהֶחֱזִיק בְּנִכְסֵי הַיְתוֹמִים <small>אוֹ הִתְחִיל לְהִתְעַסֵּק בְּצָרְכֵיהֶם</small> אֵינוֹ יָכוֹל לַחֲזֹר בּוֹ. <small>וְדַוְקָא אִם נִשְׁאַר בָּעִיר, אֲבָל אִם הוֹלֵךְ מִן הָעִיר מֵבִיא הַנְּכָסִים לְבֵית דִּין וְהֵם מְמַנִּין אַחֵר <small><small>(בֵּית יוֹסֵף בְּשֵׁם הָרַשְׁבַּ"ץ)</small>.</small> </small> 

יְתוֹמִים קְטַנִּים שֶׁסָמְכוּ אֵצֶל בַּעַל הַבַּיִת הֵם מֵעַצְמָם, וְנִשְׁתַּדֵּל בְּשֶׁלָּהֶם, יֵשׁ לוֹ דִּין אַפּוֹטְרוֹפּוֹס לְכָל דָּבָר. וַאֲפִלּוּ סָמְכוּ אֵצֶל אִשָּׁה. וְיֵשׁ אוֹמְרִים שֶׁאֵין מַשְׁבִּיעִין אוֹתוֹ, וְיֵשׁ אוֹמְרִים שֶׁמַּשְׁבִּיעִים אוֹתוֹ. <small>הַגָּה: וְקָטָן שֶׁסָּמוּךְ אֵצֶל אִמּוֹ וְרָאוּ בֵּית דִּין לְהַחֲמִיר עָלֶיהָ שֶׁתִּתֵּן חֶשְׁבּוֹן אוֹ שְׁאָר חִזּוּקִים, מֻתָּר, דְּלֵיכָּא לְמֵיחַשׁ דְּמִמְנַע וְלֹא עָבְדָא, דְּוַדַּאי אִמּוֹ דַעְתָּהּ קְרוֹבָה אֵצֶל בְּנָהּ וְלֹא תִמָּנַע מִשּׁוּם זֶה <small><small>(רִיבָ"שׁ סִימָן תצ"ה)</small>.</small> </small> 

יְתוֹמִים שֶׁסָמְכוּ אֵצֶל בַּעַל הַבַּיִת וְזָן אוֹתָם מִשֶּׁלּוֹ, לֹא הִנִּיחַ מָעוֹתָיו עַל קֶרֶן הַצְּבִי <small>וְעַיֵּן בְּיוֹרֶה דֵעָה סִימָן רנ"ג סָעִיף ה'. וְהוּא הַדִּין אֶחָד שֶׁאָמַר שֶׁהִלְוָה לַיְתוֹמִים <small><small>(תְּרוּמַת הַדֶּשֶׁן סִימָן שמ"ח)</small>.</small> אֲבָל אִם פִּרְנְסָם בְּתוֹרַת גְמִלּוּת חֲסָדִים, פְּטוּרִים <small><small>(סֵפֶר הַתְּרוּמוֹת שַׁעַר ס"ה ור"י ני"ט ח"א)</small>.</small> </small> 

קָטָן שֶׁהִגְּדִיל, אֲפִלּוּ הָיָה אוֹכֵל וְשׁוֹתֶה יוֹתֵר מִדַּאי וּמַפְסִיד וְהוֹלֵךְ בְּדֶרֶךְ רָעָה, אֵין בֵּית דִּין מוֹנְעִים מִמֶּנּוּ מָמוֹנוֹ וְאֵין מַעֲמִידִים לוֹ אַפּוֹטְרוֹפּוֹס, אֶלָּא אִם כֵּן צִוָּה מוֹרִישׁוֹ שֶׁלֹּא יִתְּנוּ אֶלָּא אִם יִהְיֶה כָּשֵׁר וּמַצְלִיחַ, אוֹ שֶׁלֹּא יִתְּנוּ לוֹ עַד זְמַן מְרֻבֶּה. וְאַף עַל פִּי כֵן מוֹכִיחִים אוֹתוֹ וּמְלַמְּדִין אוֹתוֹ לָלֶכֶת בְּדֶרֶךְ יְשָׁרָה וְאָרְחוֹת צַדִּיקִים. <small>הַגָּה: מִי שֶׁמִּנָּה אַפּוֹטְרוֹפּוֹס לְבָנָיו הַגְּדוֹלִים, יְכוֹלִים לוֹמַר: אֵין אָנוּ צְרִיכִין אַפּוֹטְרוֹפּוֹס, אֶלָּא אִם כֵּן יֵשׁ בּוֹ מִשּׁוּם מִצְוָה לְקַיֵּם דִּבְרֵי הַמֵּת <small><small>(רַבֵּנוּ יְרוּחָם נכ"ו ח"א)</small></small> וְעַיֵּן לְעֵיל סִימָן רנ"ב.</small> 

הַשּׁוֹטֶה וְהַחֵרֵשׁ, דִּינָם כִּקְטַנִּים, וּמַעֲמִידִים לָהֶם אַפּוֹטְרוֹפּוֹס. 

אַפּוֹטְרוֹפּוֹס שֶׁמֵּת, וְהוֹצִיא בְנוֹ פִּנְקַס אָבִיו שֶׁכָּתוּב בּוֹ שֶׁהוֹצִיא בְּפַרְנָסַת הַיְתוֹמִים מָנֶה, אֵין מוֹצִיאִין מֵהַיְתוֹמִים בְּכָךְ, דְּשֶׁמָּא נִתְפָּרַע וְלֹא נִמְחַק. <small>אֲבָל בְּעוֹדוֹ חַי, נֶאֱמָן עַל מַה שֶּׁאוֹמֵר שֶׁהִלְוָה לָהֶן, וְנוֹטֵל בִּשְׁבוּעָה <small><small>(רַמְבַּ"ן סִימָן נ')</small>.</small> </small> 


Siman 291

שׁוֹמֵר חִנָּם פָּטוּר בִּשְׁבוּעָה מִגְּנֵבָה וַאֲבֵדָה, וְאֵינוֹ חַיָּב לְשַׁלֵּם כִּי אִם בִּפְשִׁיעָה: 

שׁוֹמֵר חִנָּם הוּא שֶׁהִפְקִיד אֶצְלוֹ כֶּסֶף אוֹ כֵּלִים אוֹ בְּהֵמָה אוֹ כָּל דָּבָר לִשְׁמֹר, וְהוּא קִבֵּל עָלָיו לְשׁוֹמְרוֹ. וַאֲפִלּוּ לֹא קִבֵּל בְּפֵרוּשׁ, אֶלָּא שֶׁאָמַר לוֹ: הַנַּח לְפָנַי, הוּא שׁוֹמֵר חִנָּם. אֲבָל אִם אָמַר לוֹ: הַנַּח לְפָנֶיךָ, אוֹ: הַנַּח, סְתָם, <small>אוֹ שֶׁאָמַר לוֹ: הֲרֵי הַבַּיִת לְפָנֶיךָ <small><small>(רַמְבַּ"ם פ"ב מֵה' שְׂכִירוּת וְטוּר)</small>,</small> </small> אֲפִלּוּ שׁוֹמֵר חִנָּם לָא הָוֵי וְאֵינוֹ חַיָּב שְׁבוּעָה כְּלָל, אֲבָל מַחֲרִים עַל מִי שֶׁלָּקַח פִּקָּדוֹן שֶׁלּוֹ וְלֹא יַחֲזִירֶנּוּ לִבְעָלָיו. וּמִכָּל מָקוֹם, מִי שֶׁהָיָה מְהַלֵּךְ בַּדֶּרֶךְ, וְאָמַר לוֹ חֲבֵרוֹ: הוֹלֵךְ עִמְּךָ אֵלּוּ הַמִּנְעָלִים, וְאָמַר לוֹ: הַנִּיחֵם כָּאן עַל הַחֲמוֹר, וְהִנִּיחָם שָׁם וְלֹא קִבְּלָם הַנִּפְקַד בְּיָדוֹ, אֶלָּא כְּמוֹ שֶׁהִנִּיחָם הַמַּפְקִיד עַל הַחֲמוֹר כָּךְ הוֹלִיכָם וְלֹא קְשָׁרָם, וְהָלַךְ לוֹ מִן הַצַּד לְהָסֵךְ רַגְלָיו וְהִנִּיחַ הַחֲמוֹר עַל אֵם הַדֶּרֶךְ וְנֶאֶבְדוּ הַמִּנְעָלִים, הָוֵי שׁוֹמֵר חִנָּם וְהָוָה לֵהּ פּוֹשֵׁעַ וְחַיָּב לְשַׁלֵּם. <small>הַגָּה: דְּלָא אַמְרִינָן דְּאִם אָמַר: הַנַּח, סְתָם, לָא הֲוֵי שׁוֹמֵר חִנָּם, אֶלָּא בְּמָקוֹם הַמִּשְׁתַּמֵּר, אֲבָל בַּדֶּרֶךְ וְכַיּוֹצֵא בּוֹ וַדַּאי קִבֵּל עָלָיו שְׁמִירָה <small><small>(טוּר בְּשֵׁם תְּשׁוּבַת הָרֹא"שׁ)</small>.</small> וְיֵשׁ חוֹלְקִין וּסְבִירָא לְהוּ דַּאֲפִלּוּ בְּמָקוֹם שֶׁאֵינוֹ מִשְׁתַּמֵּר לָא הָוֵי שׁוֹמֵר חִנָּם, עַד שֶׁיֹּאמַר: הַנַּח לְפָנַי <small><small>(מָרְדְּכַי פֶּרֶק הָאֻמָּנִים וְדַעַת עַצְמוֹ מִגְּמָרָא דְפֶרֶק הָאֻמָּנִין אַלִּבָּא דַחֲכָמִים)</small>.</small> </small> 

בִּקֵּשׁ מֵחֲבֵרוֹ שֶׁיִּתֵּן רְשׁוּת לְהַכְנִיס בְּהֶמְתּוֹ אוֹ פֵרוֹתָיו לַחֲצֵרוֹ, וְנָתַן לוֹ רְשׁוּת וְלֹא פֵרַשׁ כְּלוּם בִּשְׁמִירָתָן, אֵינוֹ חַיָּב בִּשְׁמִירָתָן כְּלָל. 

אֲפִלּוּ כְּשֶׁקִּבֵּל עָלָיו, אֵינוֹ חַיָּב אֶלָּא כְּפִי שִׁוּוּי הַחֵפֶץ שֶׁקִּבֵּל עָלָיו לִשְׁמֹר. שֶׁאִם נָתַן לוֹ לִשְׁמֹר דִּינָר זָהָב, וְאָמַר לוֹ: הִזָּהֵר בּוֹ שֶׁל כֶּסֶף הוּא, וּפָשַׁע בּוֹ וְנֶאֱבַד, אֵינוֹ חַיָּב אֶלָּא בְּשֶׁל כֶּסֶף, שֶׁיֹּאמַר לוֹ: לֹא קִבַּלְתִּי עָלַי אֶלָּא שְׁמִירַת דִּינָר שֶׁל כֶּסֶף. וְכֵן כָּל כַּיּוֹצֵא בָּזֶה. אֲבָל אִם הִפְסִידוֹ בְּיָדַיִם, מְשַׁלֵּם שֶׁל זָהָב. <small>הַגָּה: שִׁמְעוֹן קִבֵּל סְפָרִים מֵרְאוּבֵן לְהוֹלִיכָן לְמָקוֹם אַחֵר וְנִלְקְחוּ בַּמֶּכֶס, וְאוֹמֵר שֶׁרְאוּבֵן פָּשַׁע שֶׁאָמַר שֶׁאֵין נוֹתְנִין מֶכֶס מִסְּפָרִים, וּבְלֹא כֵן לֹא הָיָה מְקַבֵּל עָלָיו הַשְּׁמִירָה כִי אֵין רְצוֹנוֹ לִטְרֹחַ בִּדְבַר הַמֶּכֶס, הַדִּין עִם שִׁמְעוֹן <small><small>(מַהֲרִי"ק שֹׁרֶשׁ קנ"ה)</small>.</small> </small> 

וְיֵשׁ מִי שֶׁאוֹמֵר, שֶׁהַשּׁוֹמֵר הַזֶּה מִיָּד כְּשֶׁקִּבֵּל עָלָיו לִשְׁמֹר, אוֹ שֶׁאָמַר: הַנַּח לְפָנַי, וְנִסְתַּלְּקוּ הַבְּעָלִים מִשְּׁמִירָה, חַיָּב עָלָיו אִם פָּשַׁע, אַף עַל פִּי שֶׁלֹּא מָשַׁךְ. וְיֵשׁ מִי שֶׁאוֹמֵר, שֶׁאֵינוֹ חַיָּב עַד שֶׁיִּמְשֹׁךְ, וּבְמָקוֹם שֶׁמְּשִׁיכָה קוֹנָה. 

אִם פָּשַׁע בּוֹ וְלֹא שְׁמָרוֹ כָּרָאוּי לְעִנְיַן אֶחָד, אַף עַל פִּי שֶׁלְּבַסוֹף נֶאֱבַד בְּאֹנֶס בְּעִנְיָן אַחֵר, חָשִׁיב פּוֹשֵׁעַ וְחַיָּב לְשַׁלֵּם. מַעֲשֶׂה בְּאֶחָד שֶׁהִפְקִיד מָעוֹת אֵצֶל חֲבֵרוֹ וְהִנִּיחָם בִּמְחִצָּה שֶׁל קָנִים, וְהָיוּ טְמוּנוֹת בָּעֳבִי הַמְחִצָּה וְנִגְנְבוּ מִשָּׁם, וְאָמְרוּ חֲכָמִים: אַף עַל פִּי שֶׁזּוֹ שְׁמִירָה מְעֻלָּה לְעִנְיַן גְּנֵבָה, אֵינָהּ שְׁמִירָה כָּרָאוּי לְעִנְיַן הָאֵשׁ, וּמֵאַחַר שֶׁלֹּא טְמָנוֹ בַּקַּרְקַע אוֹ בְּכֹתֶל בִּנְיָן, פּוֹשֵׁעַ הוּא, וְכָל שֶׁתְּחִלָּתוֹ בִּפְשִׁיעָה וְסוֹפוֹ בְּאֹנֶס חַיָּב; וְכֵן כָּל כַּיּוֹצֵא בָּזֶה. 

הַמַּפְקִיד אֵצֶל חֲבֵרוֹ בֵּין כֵּלִים בֵּין מָעוֹת, וְאָמַר: תֵּן לִי פִקְדוֹנִי, וְאָמַר לוֹ הַשּׁוֹמֵר: אֵינִי יוֹדֵעַ אָנָה הִנַּחְתִּי פִקָּדוֹן זֶה, אוֹ בְּאֵיזֶה מָקוֹם קָבַרְתִּי הַכְּסָפִים, הַמְתֵּן לִי עַד שֶׁאֲבַקֵּשׁ וְאֶמְצָא וְאַחֲזִיר לְךָ, הֲרֵי זֶה פּוֹשֵׁעַ וְחַיָּב לְשַׁלֵּם מִיָּד <small><small>(מַהֲרַ"ם פֶּרֶק הַמַּפְקִיד)</small>.</small> 

בָּאוּ עָלָיו גַּנָבִים וְגָנְבוּ הַפִּקָּדוֹן, וְאִלּוּ צָוַח הָיוּ בָּאִים בְּנֵי אָדָם לְהַצִּיל, חַיָּב, דְּכֵיוָן שֶׁלֹּא צָוַח, פָּשַׁע. וַאֲפִלּוּ אִם בָּאוּ אַנָּסִים, צָרִיךְ לִצְעֹק וּלְבַקֵּשׁ אֲנָשִׁים שֶׁיַּעַזְרוּהוּ לַעֲמֹד כְּנֶגְדָּם. וְאִם הָיָה אֶפְשָׁר לוֹ לַעֲשׂוֹת כֵּן וְלֹא עָשָׂה, חַיָּב. וְדַוְקָא בְּחִנָּם, אֲבָל אִם לֹא הָיָה מוֹצֵא מִי שֶׁיָּבֹא לְעֶזְרוֹ אֶלָּא בְּשָׂכָר, פָּטוּר. 

פָּשַׁע הַשּׁוֹמֵר וְלֹא שָׁמַר הַבְּהֵמָה כָּרָאוּי, וְיָצְאָה לַאֲגַם וּמֵתָה שָׁם כְּדַרְכָּהּ, פָּטוּר, אַף עַל פִּי שֶׁתְּחִלָּתוֹ בִּפְשִׁיעָה לְעִנְיַן זְאֵבִים וְגַנָּבִים וְאִם טְרָפָהּ זְאֵב אוֹ נִגְנְבָה מִשָּׁם הָיָה חַיָּב, עַכְשָׁיו שֶׁמֵּתָה כְּדַרְכָּהּ פָּטוּר, שֶׁלֹּא גָּרְמָה לָהּ יְצִיאָתָהּ. אֲבָל אִם גְּנָבָהּ גַּנָּב מֵהָאֲגַם וּמֵתָה כְּדַרְכָּהּ בְּבֵית הַגַּנָּב, הֲרֵי הַשּׁוֹמֵר חַיָּב אַף עַל פִּי שֶׁהוּא שׁוֹמֵר חִנָּם, שֶׁאֲפִלּוּ לֹא מֵתָה הֲרֵי הִיא אֲבוּדָה בְּיַד הַגַּנָּב, וִיצִיאָתָהּ גָּרְמָה לָהּ לְהִגָּנֵב; וְכֵן כָּל כַּיּוֹצֵא בָּזֶה: 

הֶעֱלָה הַבְּהֵמָה לְרֹאשׁ הָהָר וְנָפְלָה וָמֵתָה, הֲרֵי זוֹ פְּשִׁיעָה. מֵתָה שָׁם כְּדַרְכָּהּ, פָּטוּר: 

עָלְתָה מֵאֵלֶיהָ, אֲפִלּוּ לֹא עָלְתָה בְּעַל כָּרְחוֹ, אֵין זוֹ פְשִׁיעָה, אֶלָּא דּוֹמָה לִגְנֵבָה, וּפָטוּר שׁוֹמֵר חִנָּם. 

שׁוֹמֵר חִנָּם שֶׁהִנִּיחַ הַבְּהֵמָה וְנִכְנַס לָעִיר, וּבָא אֲרִי וּדְרָסָהּ, זְאֵב וּטְרָפָהּ, אִם נִכְנַס בְּשָׁעָה שֶׁדֶּרֶךְ בְּנֵי אָדָם לִכָּנֵס, פָּטוּר, אֲפִלּוּ אִם הָיָה יָכוֹל לְהַצִּיל אִם הָיָה שָׁם; וְאִם נִכְנַס בְּשָׁעָה שֶׁאֵין דֶּרֶךְ בְּנֵי אָדָם לִכָּנֵס, רוֹאִים, אִלּוּ הָיָה יָכוֹל לְהַצִּיל אִם הָיָה שָׁם, חַיָּב; וְאִם לָאו, פָּטוּר. 

כֵּיצַד דֶּרֶךְ הַשּׁוֹמְרִים, הַכֹּל לְפִי הַפִּקָּדוֹן. יֵשׁ פִּקָּדוֹן שֶׁדֶּרֶךְ שְׁמִירָתוֹ לְהַנִּיחוֹ בְּבֵית שַׁעַר, כְּגוֹן הַקוֹרוֹת וְהָאֲבָנִים. וְיֵשׁ פִּקָּדוֹן שֶׁדֶּרֶךְ שְׁמִירָתוֹ לְהַנִּיחוֹ בְּחָצֵר, כְּגוֹן חֲבִילוֹת פִּשְׁתָּן הַגְּדוֹלוֹת וְכַיּוֹצֵא בָהֶן. וְיֵשׁ פִּקָּדוֹן שֶׁדֶּרֶךְ שְׁמִירָתוֹ לְהַנִּיחוֹ בְּבַיִת, כְּגוֹן שִׂמְלָה וְטַלִּית. וְיֵשׁ פִּקָּדוֹן שֶׁדֶּרֶךְ שְׁמִירָתוֹ לְהַנִּיחוֹ בְּתֵבָה אוֹ בְּאַרְגָז וְנוֹעֵל עָלָיו, כְּגוֹן בִּגְדֵי מֶשִׁי וּכְלֵי כֶסֶף וּכְלֵי זָהָב וְכַיּוֹצֵא בָּהֶם. <small>הַגָּה: יֵשׁ אוֹמְרִים דִּסְתָם תֵּבוֹת חֲתוּרוֹת אֵצֶל עַכְבָּרִים, וְצָרִיךְ לְהָשִׂים בְּגָדִים וְכַדּוֹמֶה עַל נֵס, וְלֹא לְהַנִּיחַ בְּתֵבוֹת <small><small>(מָרְדְּכַי פֶּרֶק כֵּיצַד הָרֶגֶל)</small>,</small> וְהַכֹּל הוּא לְפִי הָעִנְיָן <small><small>(הַגָהוֹת אַלְפָסִי הַחֲדָשִׁים פֶּרֶק הַמַּפְקִיד)</small>.</small> </small> 

הַשּׁוֹמֵר שֶׁהִנִּיח הַפִּקָּדוֹן בְּמָקוֹם שֶׁאֵינוֹ רָאוּי לוֹ, וְנִגְנַב מִשָּׁם אוֹ אָבַד, אֲפִלּוּ נֶאֱנַס שָׁם, כְּגוֹן שֶׁנָּפְלָה דְּלֵקָה וְשָׂרַף כָּל הַבַּיִת, הֲרֵי זֶה פּוֹשֵׁעַ, וְחַיָּב לְשַׁלֵּם. וְאַף עַל פִּי שֶׁהִנִּיחַ הַפִּקָּדוֹן עִם שֶׁלּוֹ, אִם רָאוּי לִשְׁמִירָה, פָּטוּר; וְאִם אֵין הַמָּקוֹם רָאוּי לִשְׁמִירָה, חַיָּב; בְּשֶׁלּוֹ הוּא רַשַּׁאי, וְאֵינוֹ רַשַּׁאי בְּשֶׁל אֲחֵרִים. 

הַכְּסָפִים וְהַדִּינָרִים וּלְשׁוֹנוֹת שֶׁל זָהָב וְשֶׁל כֶּסֶף וַאֲבָנִים טוֹבוֹת, אֵין לָהֶם שְׁמִירָה אֶלָּא בַּקַּרְקַע, וְיִתֵּן עֲלֵיהֶם טֶפַח עָפָר. אוֹ יַטְמִינֵם בַּכֹּתֶל בַּטֶּפַח הַתַּחְתּוֹן הַסָמוּךְ לַקַּרְקַע אוֹ בַּטֶּפַח הַסָמוּךְ לַקּוֹרָה; אֲפִלּוּ לֹא יִתְּנֵם בְּאֶמְצַע עֳבִי הַכֹּתֶל, רַק שֶׁיַּכְנִיס טֶפַח בְּתוֹכוֹ, אֲבָל לֹא בְּאֶמְצַע הַכֹּתֶל, שֶׁמָּא יַחְפְּרוּ הַגַּנָּבִים וְיִגְנְבוּ. אֲפִלּוּ נָעַל עֲלֵיהֶם כָּרָאוּי בְּתֵּבָה, אוֹ הֶחְבִּיא אוֹתָם בְּמָקוֹם שֶׁאֵין אָדָם מַכִּירוֹ וְלֹא מַרְגִּישׁ בּוֹ, הֲרֵי זֶה פּוֹשֵׁעַ וְחַיָּב לְשַׁלֵּם: 

הַמַּפְקִיד אֵצֶל חֲבֵרוֹ כְּסָפִים עֶרֶב שַׁבָּת סָמוּךְ לְבֵין הַשְּׁמָשׁוֹת, אֵינוֹ חַיָּב לִטְרֹחַ וְלִקְבֹּר אוֹתָם עַד מוֹצָאֵי שַׁבָּת, וְאִם נִתְאַחֵר לְמוֹצָאֵי שַׁבָּת כְּדֵי לְקָבְרָם, וְלֹא קְבָרָם, וְנִגְנְבוּ אוֹ נֶאֶנְסוּ, חַיָּב; וְאִם תַּלְמִיד חָכָם הוּא הַמַּפְקִיד אֵינוֹ חַיָּב עַד שֶׁיִּשְׁהֶא אַחַר שֶׁיַּבְדִּיל כְּדֵי לְקָבְרָן. <small>וְיֵשׁ אוֹמְרִים דְּהוּא הַדִּין אִם הַנִּפְקָד תַּלְמִיד חָכָם <small><small>(טוּר בְּשֵׁם הָרַאֲבַ"ד)</small>.</small> </small> 

הִתְנָה הַנִּפְקַד: עַל מְנַת שֶׁלֹּא אֶטְמְנֵם בַּקַּרְקַע, וְכֵן כָּל דָּבָר וְדָבָר שֶׁיַּנִּיחֶנּוּ עִם שֶׁלּוֹ, הַכֹּל לְפִי תְנָאוֹ. 

בַּמֶּה דְּבָרִים אֲמוּרִים שֶׁכְּסָפִים אֵין לָהֶם שְׁמִירָה אֶלָּא בַּקַּרְקַע, בְּשָׁעָה שֶׁגַּנָּבִים מְצוּיִים וַאֲנָשִׁים רַמָּאִים, שֶׁמְּחַפְּשִׁים אַחֲרֵיהֶם. אֲבָל בְּמָקוֹם דְּלֵיכָּא כָּל הָנֵי, אֵין צָרִיךְ לְכַסוֹתָם בְּקַרְקַע, אֶלָּא מַנִּיחָם בְּמָקוֹם שֶׁמַּנִּיחַ מָעוֹתָיו, <small>וּבְמָקוֹם הַמִּשְׁתַּמֵּר כְּפִי דֶרֶךְ הַמָּקוֹם וּכְפִי הַזְּמַן שֶׁהוּא מַפְקִיד <small><small>(מָרְדְּכַי פֶּרֶק הַמַּפְקִיד וב"י)</small>.</small> </small> 

אֲפִלּוּ בְּשָׁעָה שֶׁגַּנָּבִים מְצוּיִים, לֹא אָמְרוּ כְסָפִים אֵין לָהֶם שְׁמִירָה אֶלָּא בַּקַּרְקַע, אֶלָּא בְּמַפְקִיד סְתָם אֵצֶל חֲבֵרוֹ לְשָׁמְרָם. אֲבָל מַפְקִיד מָעוֹת אֵצֶל חֲבֵרוֹ כְּדֵי לְהִתְעַסֵק בָּהֶם וְיַרְוִיחַ, פְּשִׁיטָא דְּהָוֵי כְּמוֹ אָמַר לוֹ בְּפֵרוּשׁ שֶׁאֵינוֹ מַצְרִיכוֹ לְקָבְרָן בַּקַּרְקַע: 

הַמַּפְקִיד כְּסָפִים אֵצֶל חֲבֵרוֹ בַּדֶּרֶךְ לְהוֹלִיכָם לְבֵיתוֹ, אוֹ שֶׁשָּׁלַח עִמּוֹ מָעוֹת מִמָּקוֹם לְמָקוֹם, צְרִיכִים שֶׁיִּהְיוּ צְרוּרִים וּמֻנָּחִים בְּיָדוֹ אוֹ קְשׁוּרִים כָּרָאוּי עַל בִּטְנוֹ מִכְּנֶגֶד פָּנָיו, עַד שֶׁיַּגִּיעַ לְבֵיתוֹ וְיִקְבְּרֵם כָּרָאוּי. וְאִם לֹא קְשָׁרָם בַּדֶּרֶךְ הַזֹּאת, אֲפִלּוּ נֶאֶנְסוּ, חַיָּב לְשַׁלֵּם, שֶׁהֲרֵי תְּחִלָּתוֹ בִּפְשִׁיעָה. 

כָּל הַמַּפְקִיד אֵצֶל בַּעַל הַבַּיִת, בֵּין כֵּלִים בֵּין מָעוֹת, עַל דַּעַת אִשְׁתּוֹ וּבָנָיו וּבְנֵי בֵיתוֹ <small><small>(הַגְּדוֹלִים)</small></small> הוּא מַפְקִיד. <small>וְכֵן אִם הַנִּפְקָד הֶחֱזִיר הַפִּקָּדוֹן לְאֵשֶׁת הַמַּפְקִיד, פָּטוּר. <small><small>(מָרְדְּכַי פֶּרֶק הַמַּפְקִיד)</small>.</small> וְע"ל סִימָן ש"מ סָעִיף ח'</small> אֲבָל אִם מְסַרָם לְבָנָיו וּבְנֵי בֵּיתוֹ הַקְּטַנִּים, אוֹ לַעֲבָדָיו בֵּין גְּדוֹלִים בֵּין קְטַנִּים, אוֹ לְאֶחָד מִקְּרוֹבָיו שֶׁאֵינָם שְׁרוּיִים עִמּוֹ בַּבַּיִת וְאֵין סוֹמְכִין שֶׁל שֻׁלְחָנוֹ, וְאֵין צָרִיךְ לוֹמַר אִם מְסָרָם לְאַחֵר, הֲרֵי זֶה פּוֹשֵׁעַ וְחַיָּב לְשַׁלֵּם, אֶלָּא אִם כֵּן הֵבִיא הַשּׁוֹמֵר הַשֵּׁנִי רְאָיָה שֶׁלֹּא פָשַׁע. <small>וְכֵן אִם הִנִּיחַ אֲחֵרִים לִכָּנֵס בְּמָקוֹם שֶׁהַפִּקָּדוֹן מֻנָּח, אַף עַל פִּי שֶׁאֵינָן בְּחֶזְקַת גַּנָבִים, אִם נִגְנַב חַיָּב לְשַׁלֵּם, דְּהָוֵי פְשִׁיעָה <small><small>(תְּרוּמַת הַדֶּשֶׁן סִימָן של"ג)</small>.</small> </small> 

מִי שֶׁהוּא יָדוּעַ בְּוַדַּאי שֶׁאֵינוֹ רָגִיל לִשְׁמֹר הַפִּקָּדוֹן אֶלָּא לְמָסְרוֹ בְּיַד אַחֵר שֶׁאֵינוֹ שָׁרוּי בְּבֵיתוֹ וְאֵינוֹ סוֹמֵךְ עַל שֻׁלְחָנוֹ, דִּינוֹ כְּמוֹסֵר לִבְנֵי בֵיתוֹ. 

מַעֲשֶׂה בְּאֶחָד שֶׁהִפְקִיד מָעוֹת אֵצֶל חֲבֵרוֹ, וּנְתָנָם הַשּׁוֹמֵר לְאִמּוֹ וְהֶחְבִּיאָה אוֹתָם, וְלֹא טָמְנָה אוֹתָם, וְנִגְנְבוּ; וְאָמְרוּ חֲכָמִים: אֵין הַשּׁוֹמֵר חַיָּב לְשַׁלֵּם, מִפְּנֵי שֶׁנְּתָנָם לְאִמּוֹ, שֶׁכָּל הַמַּפְקִיד עַל דַּעַת בָּנָיו וּבְנֵי בֵּיתוֹ הוּא מַפְקִיד. וְאַף עַל פִּי שֶׁלֹּא אָמַר לָהֶם: פִּקָּדוֹן הֵם, יֵשׁ לוֹ לִטְעֹן כָּל שֶׁכֵּן שֶׁהָיְתָה נִזְהֶרֶת בָּהֶם אִם הָיְתָה סְבוּרָה שֶׁהֵם שֶׁלּוֹ. וְכֵן אֵין אִמּוֹ חַיֶּבֶת לְשַׁלֵּם, שֶׁהֲרֵי לֹא אָמַר לָהּ שֶׁהֵם פִּקָּדוֹן. וְאָמְרוּ חֲכָמִים: יִשָּׁבַע הַשּׁוֹמֵר שֶׁאוֹתָם הַמָּעוֹת עַצְמָם הֵם שֶׁנָּתַן לְאִמּוֹ, וְתִשָּׁבַע אִמּוֹ שֶׁהֶחְבִּיאָה אוֹתָם וְנִגְנְבוּ, וְיִפָּטְרוּ שְׁנֵיהֶם. וְכֵן כָּל כַּיּוֹצֵא בָּזֶה. <small>וְדַוְקָא בְּמָעוֹת וְכַיּוֹצֵא בְּזֶה בְּדָבָר שֶׁאֵינוֹ מְסֻיָּם, צְרִיכִין שְׁנֵיהֶם לִשָּׁבַע; אֲבָל אִם הוּא חֵפֶץ מְסֻיָּם, נִשְׁבַּע הַשֵּׁנִי וְלֹא הָרִאשׁוֹן <small><small>(הַמַּגִּיד פ"ד דִּשְׁאֵלָה ונ"י בְּשֵׁם הָרַ"ן)</small>.</small> </small> 

מִכָּאן אַתָּה לָמֵד, שֶׁהַשּׁוֹמֵר שֶׁמָּסַר הַפִּקָּדוֹן לְאִשְׁתּוֹ וּבְנֵי בֵיתוֹ וְהוֹדִיעָם שֶׁהוּא פִּקָּדוֹן, וְלֹא שָׁמְרוּ כְּדֶרֶךְ הַשּׁוֹמְרִים, שֶׁהֵם חַיָּבִים לְשַׁלֵּם לְבַעַל הַפִּקָּדוֹן, וּבַעַל הַבַּיִת פָּטוּר, שֶׁכָּל הַמַּפְקִיד עַל דַּעַת אִשְׁתּוֹ וּבָנָיו הוּא מַפְקִיד. <small>וְאִם אֵין לָהֶם לְשַׁלֵּם, יֵשׁ אוֹמְרִים דְּבַעַל הַבַּיִת חַיָּב לְשַׁלּם <small><small>(טוּר בְּשֵׁם הָרֹא"שׁ וּבְסִימָן ע"ב בְּשֵׁם בה"ת)</small>.</small> וְיֵשׁ אוֹמְרִים דְּפָטוּר <small><small>(טוּר בְּסִימָן זֶה בְּשֵׁם הָרַמְבַּ"ם וְהַמַּגִּיד פֶּרֶק ד' דִּשְׁאֵלָה)</small>.</small> </small> 

מַעֲשֶׂה בְּאֶחָד שֶׁהִפְקִיד כְּשׁוּת אֵצֶל אֶחָד, וְהָיָה לַשּׁוֹמֵר כְּשׁוּת אֲחֵרִים, וְאָמַר לְשַׁמָּשׁוֹ: מִזֶּה הַכְּשׁוּת תַּשְׁלִיךְ לְתוֹךְ הַשֵּׁכָר, וְהָלַךְ הַשַּׁמָּשׁ וְהִשְׁלִיךְ מִכְּשׁוּת שֶׁל פִּקָּדוֹן; אָמְרוּ חֲכָמִים: הַשַּׁמָּשׁ פָּטוּר, שֶׁהֲרֵי לֹא אָמַר: מִזֶּה תַשְׁלִיךְ וּמִזֶּה אַל תַּשְׁלִיךְ, וְדִמָּה שֶׁהוּא מַרְאֶה מָקוֹם וְאֵינוֹ מַקְפִּיד עַל זֶה; וְכֵן בַּעַל הַבַּיִת פָּטוּר, שֶׁהֲרֵי אָמַר לוֹ: מִזֶּה הַשְׁלֵךְ, וְאֵינוֹ מְשַׁלֵּם אֶלָּא דְּמֵי מַה שֶּׁנֶּהֱנָה בִּלְבַד. לְפִיכָךְ, אִם נַעֲשָׂה הַשֵּׁכָר חֹמֶץ, פָּטוּר מִלְּשַׁלֵּם. בֵּין כָּךְ וּבֵין כָּךְ חַיָּב הַשּׁוֹמֵר בִּשְׁבוּעָה שֶׁכָּךְ אֵרַע. וְכֵן כָּל כַּיּוֹצֵא בָּזֶה. וְאִם הָיָה כְּשׁוּת הַפִּקָּדוֹן רָחוֹק מִמְּקוֹם הֲטָלַת הַשֵּׁכָר, וְשֶׁלּוֹ קָרוֹב, וְשָׁהָה הַשָּׁלִיחַ לָבֹא, וְהָיָה שָׁם בַּעַל הַבַּיִת וְלֹא אָמַר לֵהּ דָּבָר, חַיָּב, לְפִי שֶׁכְּשֶׁרָאָה אוֹתוֹ שׁוֹהֶה הֲוָה לֵהּ לְהַעֲלוֹת עַל דַּעְתּוֹ קֹדֶם שֶׁיַּשְׁלִיכֶנּוּ לְתוֹךְ הַשֵּׁכָר שֶׁמִּמָּקוֹם רָחוֹק הֵבִיאוֹ. וְאִם הָיָה שׁוֹמֵר שָׂכָר, יֵשׁ מִי שֶׁאוֹמֵר, שֶׁבֵּין כָּךְ וּבֵין כָּךְ חַיָּב, שֶׁהֲוָה לֵהּ לְפָרֵשׁ וְלוֹמַר: לֹא תַּשְׁלִיךְ מִזֶּה. 

שׁוֹמֵר שֶׁמָּסַר לְשׁוֹמֵר, חַיָּב, אֲפִלּוּ אִם הוּא שׁוֹמֵר חִנָּם וּמָסַר לְשׁוֹמֵר שָׂכָר, דְּאָמַר לֵהּ: אַתְּ מְהֵימָן לִי בִּשְׁבוּעָה הֵיאַךְ לֹא מְהֵימָן לִי בִּשְׁבוּעָה. אֲפִלּוּ אִם יָדוּעַ לַכֹּל שֶׁהַשֵּׁנִי טוֹב וְכָשֵׁר יוֹתֵר מֵהָרִאשׁוֹן. <small>הַגָּה: מִיהוּ, שׁוֹמֵר שֶׁמָּסַר לְשׁוֹמֵר לִפְנֵי הַמַּפְקִיד, וְלֹא מִחָה, פָּטוּר <small><small>(מָרְדְּכַי פֶּרֶק הַמַּפְקִיד)</small>.</small> </small> לְפִיכָךְ אִם דֶּרֶךְ הַבְּעָלִים לְהַפְקִיד תָּמִיד דָּבָר זֶה אֵצֶל הַשּׁוֹמֵר הַשֵּׁנִי, הֲרֵי הַשּׁוֹמֵר הָרִאשׁוֹן פָּטוּר מִלְּשַׁלֵּם, וְהוּא שֶׁלֹּא יְמַעֵט שְׁמִירָתוֹ; אֲבָל אִם מִעֵט שְׁמִירָתוֹ, כְּגוֹן שֶׁהָרִאשׁוֹן הָיָה שׁוֹמֵר שָׂכָר וְהַשֵּׁנִי שׁוֹמֵר חִנָּם, אוֹ שֶׁהָרִאשׁוֹן שׁוֹאֵל וְהַשֵּׁנִי שׁוֹמֵר שָׂכָר, פּוֹשֵׁעַ הוּא הָרִאשׁוֹן וּמְשַׁלֵּם, אַף עַל פִּי שֶׁשָּׁאַל אוֹ שָׂכַר בִּבְעָלִים. וְאִם יֵשׁ עֵדִים שֶׁשָּׁמַר הַשֵּׁנִי כָּרָאוּי, נִפְטָר שׁוֹמֵר רִאשׁוֹן. וַאֲפִלּוּ לֹא הָיוּ שָׁם עֵדִים, אִם הַשּׁוֹמֵר הָרִאשׁוֹן רָאָה וְיָכוֹל הוּא לִשָּׁבַע, הֲרֵי זֶה נִשְׁבָּע וְנִפְטָר <small>וְעַיֵּן סִימָן ע"ב סָעִיף ל'.</small> 

בַּמֶּה דְּבָרִים אֲמוּרִים שֶׁאֵין שׁוֹמֵר חִנָּם חַיָּב אֶלָּא בִּפְשִׁיעָה, בִּסְתָם שׁוֹמֵר. אֲבָל אִם הִתְנָה שֶׁיִּתְחַיֵּב אַף בָּאֳנָסִים, חַיָּב אַף בִּדְבָרִים בְּלֹא קִנְיָן. 

הַמַּפְקִיד אֵצֶל חֲבֵרוֹ, בֵּין בְּחִנָּם בֵּין בְּשָׂכָר, אוֹ הִשְׁאִילוֹ אוֹ הִשְׂכִּירוֹ, אִם שָׁאַל הַשּׁוֹמֵר אֶת הַבְּעָלִים עִם הַדָּבָר שֶׁלָּהֶם אוֹ שְׂכָרָם, הֲרֵי הַשּׁוֹמֵר פָּטוּר מִכְּלוּם, אֲפִלּוּ פָשַׁע בַּדָּבָר שֶׁשָּׁמַר, וְאָבַד מֵחֲמַת הַפְּשִׁיעָה, הֲרֵי זֶה פָּטוּר, שֶׁנֶּאֱמַר: אִם בְּעָלָיו עִמּוֹ לֹא יְשַׁלֵּם <small><small>(שְׁמוֹת כב, יד)</small>.</small> בַּמֶּה דְּבָרִים אֲמוּרִים, כְּשֶׁשָּׁאַל הַבְּעָלִים אוֹ שְׂכָרָן בְּעֵת שֶׁנָּטַל הַחֵפֶץ, אוֹ שֶׁהָיוּ שְׁאוּלִים אוֹ שְׂכוּרִים אֶצְלוֹ מִקֹּדֶם לָכֵן, כֵּיוָן שֶׁהֵם עִמּוֹ בִּמְלַאכְתּוֹ בְּשָׁעָה שֶׁנָּטַל, אַף עַל פִּי שֶׁלֹּא הָיוּ עִמּוֹ בִּמְלַאכְתּוֹ בְשָׁעָה שֶׁנֶּאֱבַד, פָּטוּר. אֲבָל אִם נָטַל הַחֵפֶץ וְנַעֲשָׂה עָלָיו שׁוֹמֵר תְּחִלָּה, וְאַחַר כָּךְ שָׂכַר הַבְּעָלִים אוֹ שְׁאָלָם, אַף עַל פִּי שֶׁהָיוּ הַבְּעָלִים עִמּוֹ בִמְלַאכְתּוֹ בְּעֵת שֶׁנֶּאֱבַד, חַיָּב: 


Siman 292

אֵין הַנִּפְקַד רַשַּׁאי לִשְׁלֹחַ יָד בַּפִּקָּדוֹן. וְאִם שָׁלַח בּוֹ יָד, אֲפִלּוּ אֵינוֹ מְכַוֵּן לְגוֹזְלוֹ, אֶלָּא לְהִשְׁתַּמֵשׁ בּוֹ, קָם לֵהּ בִּרְשׁוּתֵהּ וְחַיָּב בְּאֹנָסִים אַף עַל פִּי שֶׁעֲדַיִן לֹא נִשְׁתַּמֵּשׁ בּוֹ, דִּשְׁלִיחוּת יַד אֵינָהּ צְרִיכָה חִסָרוֹן, רַק שֶׁיַּגְבִּיהֶנָּה כְּדֵי לְהִשְׁתַּמֵּשׁ בָּהּ בְּתַשְׁמִישׁ שֶׁמְּחַסְרוֹ, אָז חַיָּב כְּאִלּוּ חִסְרוֹ. אֲבָל אִם הִגְבִּיהוֹ לַעֲשׂוֹת בּוֹ תַּשְׁמִישׁ שֶׁאֵינוֹ מְחַסְרוֹ, אֵינוֹ חַיָּב מִשְּׁעַת הַגְבָּהָה אֶלָּא מִשְּׁעַת תַּשְׁמִישׁ; וְלֹא מִשּׁוּם שְׁלִיחוּת יָד, שֶׁהֲרֵי אֵינוֹ שׁוֹלֵחַ בּוֹ יָד כֵּיוָן שֶׁאֵינוֹ מְחַסְרוֹ, אֶלָּא מִפְּנֵי שֶׁהוּא שׁוֹאֵל שֶׁלֹּא מִדַּעַת דְּהָוֵי כְּגַזְלָן. <small>הַגָּה: וְאִם הֶחֱזִירָהּ לַמָּקוֹם שֶׁנְּטָלָהּ מִשָּׁם, חָזַר לִהְיוֹת דִּינוֹ כְּשׁוֹמֵר, הוֹאִיל וְלֹא הָוֵי עָלָיו מִתְּחִלָּה רַק שׁוֹאֵל בְּעָלְמָא <small><small>(מָרְדְּכַי פֶּרֶק הַגּוֹזֵל בַּתְרָא)</small>. </small> וּבְמָעוֹת בְּכִי הַאי גַוְנָא חַיָּב בְּאֹנָסִין <small><small>(טוּר סי"א)</small></small> וְעַיֵּן לְקַמָּן סָעִיף ו'. </small> 

הִטָּה אֶת הֶחָבִית וְנָטַל מִמֶּנָה רְבִיעִית, וְנִשְׁבְּרָה, אֵינוֹ חַיָּב אֶלָּא בָּרְבִיעִית, כֵּיוָן שֶׁלֹּא הִגְבִּיהָהּ. אֲבָל אִם הִגְבִּיהָהּ כְּדֵי לִטֹּל מִמֶּנָּה רְבִיעִית, חַיָּב, אֲפִלּוּ לֹא נָטַל. אֲבָל אִם הִגְבִּיהַּ אֶת הַכִּיס לִטֹּל מִמֶּנָּה דִּינָר, וְכַיּוֹצֵא בְּכִיס מִדְּבָרִים שֶׁאֵינָם גּוּף אֶחָד, הֲרֵי זֶה סָפֵק אִם נִתְחַיֵּב בְּכָל הַכִּיס, אוֹ לֹא נִתְחַיֵּב אֶלָּא בְּדִינָר בִּלְבַד. 

וְכֵן אִם הִטָּה וְנָטַל מִמֶּנָּה רְבִיעִית וְהֶחֱמִיצָה, חַיָּב בְּכֻלָּהּ, שֶׁמֵּחֲמַת שֶׁחֲסֵרָה הֶחֱמִיצָה. בַּמֶּה דְּבָרִים אֲמוּרִים, בֶּחָבִית שֶׁל יַיִן שֶׁדַּרְכּוֹ לְהַחֲמִיץ כְּשֶׁהוּא חָסֵר. אֲבָל שְׁאָר פֵּרוֹת שֶׁשָּׁלַח יָד בְּמִקְצָתָם וְלֹא הִגְבִּיהָן, אֵינוֹ מִתְחַיֵּב אֶלָּא כְּפִי מַה שֶּׁנָּטַל: 

 אָמַר שֶׁרוֹצֶה לִשְׁלֹחַ יַד בְּפִקָּדוֹן, אֵינוֹ חַיָּב, אַף עַל פִּי שֶׁאוֹמֵר כֵּן בִּפְנֵי עֵדִים: 

הַשּׁוֹלֵחַ יַד בְּפִקָּדוֹן עַל יָדוֹ אוֹ עַל יְדֵי שְׁלוּחוֹ, הֲרֵי זֶה גַּזְלָן וְנִתְחַיֵּב בְּאֹנָסִין, וְנַעֲשֵׂית הַגְּזֵלָה בִּרְשׁוּתוֹ, וּמְשַׁלֵּם אוֹתָהּ כְּדִין הַגַּזְלָנִים שֶׁיִּתְבָּאֵר בְּהִלְכוֹת גְּזֵלָה 

הַמַּפְקִיד חָבִית אֵצֶל חֲבֵרוֹ, בֵּין שֶׁיִּחֲדוּ לָהּ הַבְּעָלִים מָקוֹם בֵּין שֶׁלֹּא יִחֲדוּ לָהּ מָקוֹם, וְטִלְטְלָהּ לְצָרְכּוֹ, וְנִשְׁבְּרָה בֵּין קֹדֶם שֶׁהֶחֱזִירָהּ לִמְקוֹמָהּ בֵּין אַחַר שֶׁהֶחֱזִירָהּ לַמָּקוֹם שֶׁיִּחֲדוּ לָהּ, חַיָּב לְשַׁלֵּם. וְאִם טִלְטְלָהּ לְצָרְכָּהּ, בֵּין שֶׁנִּשְׁבְּרָה מִתּוֹךְ יָדוֹ בֵּין שֶׁנִּשְׁבְּרָה מִשֶּׁהִנִּיחָהּ בְּמָקוֹם אַחֵר, פָּטוּר. <small>הַגָּה: טִלְטְלָהּ לְצֹרֶךְ מְקוֹמָהּ, חַיָּב בִּפְשִׁיעָה וּפָטוּר בְּאֹנָסִין. וְאִם אֵרַע הָאֹנֶס מֵחֲמַת שִׁנּוּי הַמָּקוֹם; אִם יִחֲדוּ לָהּ הַבְּעָלִים מָקוֹם, חַיָּב אֲפִלּוּ מִשֶּׁהִנִּיחָהּ; וְאִם לֹא יִחֲדוּ לָהּ הַבְּעָלִים מָקוֹם, פָּטוּר מִשֶּׁהִנִּיחָהּ <small><small>(טוּר בְּשֵׁם הרמ"ה)</small>.</small> </small> 

הָיָה הַנִּפְקָד שֻׁלְחָנִי אוֹ חֶנְוָנִי וְהֻפְקַד אֶצְלוֹ מָעוֹת, אִם אֵינָם חֲתוּמִים וְלֹא קְשׁוּרִים קֶשֶׁר מְשֻׁנֶּה, אַף עַל פִּי שֶׁהֵם צְרוּרִים, מֻתָּר לוֹ לְהִשְׁתַּמֵּשׁ בָּהֶם; לְפִיכָךְ, נַעֲשָׂה עֲלֵיהֶם שׁוֹמֵר שָׂכָר וְחַיָּב בִּגְנֵבָה וַאֲבֵדָה, אֲפִלּוּ קֹדֶם שֶׁנִּשְׁתַּמֵּשׁ בָּהֶם; וְאִם כְּבָר נִשְׁתַּמֵּשׁ בָּהֶם, חַיָּב גַּם בָּאֳנָסִין אֲפִלּוּ אַחַר שֶׁהֶחֱזִירָם לִמְקוֹמָם, עַד שֶׁיַּחֲזִירֵם לְבַעֲלֵיהֶם. וְאִם הָיוּ הַמָּעוֹת צְרוּרִים וַחֲתוּמִים, אוֹ קְשׁוּרִים קֶשֶׁר מְשֻׁנֶּה, לֹא יִשְׁתַּמֵּשׁ בָּהֶם; לְפִיכָךְ, אָבְדוּ אוֹ נִגְנְבוּ אֵינוֹ חַיָּב בְּאַחֲרָיוּתָן. וְאִם הֻפְקְדוּ אֵצֶל בַּעַל הַבַּיִת, אֲפִלּוּ הֵם מֻתָּרִים, לֹא יִשְׁתַּמֵּשׁ בָּהֶם; לְפִיכָךְ, אָבְדוּ אוֹ נִגְנְבוּ אֵינוֹ חַיָּב בְּאַחֲרָיוּתָן, וְהוּא שֶׁיִּטְמְנֵם בַּקַּרְקַע כְּמוֹ שֶׁנִּתְבָּאֵר <small><small>(בְּסִימָן רצ"א סט"ו)</small>.</small> וּבַעַל הַבַּיִת שֶׁרֹב עֲסָקָיו בְּרִבִּית, דִּינוֹ כְּשֻׁלְחָנִי, לְפִי שֶׁצָּרִיךְ תָּמִיד לְמָעוֹת. <small>הַגָּה: וְדַוְקָא בְּמָעוֹת מַמָּשׁ, אֲבָל בְּנִסְכָּא שֶׁל כֶּסֶף, לֹא. וּמִיהוּ, הַכֹּל לְפִי הָעִנְיָן. וְאִם הִרְוִיחַ בַּמָּעוֹת, בֵּין הָיָה לוֹ רְשׁוּת לְהִשְׁתַּמֵשׁ בָּהֶן אוֹ לֹא, אֵין צָרִיךְ לָתֵת מִן הָרֶוַח לְבַעַל הַפִּקָּדוֹן. מִיהוּ, אִם בָּא בַּעַל הַפִּקָּדוֹן וְאָמַר: תֵּן לִי פִּקְדוֹנִי וַאֲנִי אַרְוִיחַ בָּהֶן לְעַצְמִי, וַהֲלָה מְעַכֵּב בְּיָדוֹ, חַיָּב לִתֵּן הָרֶוַח מִכָּאן וּלְהַבָּא. אֲבָל אִם אוֹמֵר הַנִּפְקָד: הוֹצֵאתִים בְּעֵסֶק אִם תִּרְצֶה קַבֵּל עָלֶיךָ הָעֵסֶק בֵּין לְשָׂכָר בֵּין לְהֶפְסֵד, הַדִּין עִם הַנִּפְקָד <small><small>(מָרְדְּכַי פֶּרֶק הַגּוֹזֵל קַמָּא וס"פ הַמַּפְקִיד)</small>.</small> וְאִם נִתְעַסֵּק בָּהֶן לְצֹרֶךְ בַּעַל הַפִּקָּדוֹן, הָרֶוַח שֶׁלּוֹ. וְאִם גִּלָּה דַעְתּוֹ שֶׁעָסַק לְצָרְכּוֹ, אוֹ בְּמָקוֹם שֶׁאָסוּר לְהִשְׁתַּמֵשׁ שֶׁמִּסְּתָמָא עָסַק בָּהֶן לְצֹרֶךְ בַּעַל הַפִּקָּדוֹן, אֵינוֹ נֶאֱמָן לוֹמַר: לְעַצְמִי עָסַקְתִּי, עַד שֶׁיֹּאמַר כֵּן לִפְנֵי עֵדִים <small><small>(תְּשׁוּבַת רַשְׁבָּ"א סִימָן תתקל"ח)</small>.</small> </small> 

הַמַּפְקִיד אֵצֶל חֲבֵרוֹ מָמוֹן אוֹ כֵּלִים חֲשׁוּבִים, וּבָאוּ עָלָיו גַּנָבִים וְקָדַם וְנָתַן לָהֶם הַפִּקָּדוֹן לְהַצִּיל עַצְמוֹ, אִם הָיָה אָמוּד שֶׁהוּא בַּעַל מָמוֹן, חַיָּב, שֶׁחֶזְקָתוֹ שֶׁבִּגְלָלוֹ בָּאוּ הַגַּנָּבִים וְנִמְצָא זֶה מַצִּיל עַצְמוֹ בְּמָמוֹן חֲבֵרוֹ. וְאִם אֵינוֹ אָמוּד, חֶזְקָתוֹ שֶׁלֹּא בָּאוּ אֶלָּא לְשֵׁמַע הַפִּקָּדוֹן. 

הֻפְקַד אֶצְלוֹ מָמוֹן שֶׁל פִּדְיוֹן שְׁבוּיִם וּבָאוּ עָלָיו אֲנָסִים וּנְתָנוֹ לָהֶם לְהַצִּיל עַצְמוֹ, אִם לֹא הָיָה מָצוּי אֶצְלוֹ שָׁם מָמוֹן אַחֵר לִפְדּוֹת עַצְמוֹ בּוֹ, פָּטוּר, שֶׁאֵין לְךָ פִּדְיוֹן שְׁבוּיִם גָּדוֹל מִזֶּה. וְדַוְקָא שֶׁהָיָה מָמוֹן שֶׁל פִּדְיוֹן שְׁבוּיִם סְתָם, אֲבָל אִם הָיָה שֶׁל פִּדְיוֹן שְׁבוּיִם יְדוּעִים, חַיָּב. 

הַמַּפְקִיד פֵּרוֹת אֵצֶל חֲבֵרוֹ, הֲרֵי זֶה לֹא יְעָרְבֵם עִם פֵּרוֹתָיו. עָבַר וְעֵרְבָם, יַחְשֹׁב כַּמָּה הָיָה הַפִּקָּדוֹן וְיִרְאֶה כַּמָּה חָסֵר הַכֹּל, וְיַחְשֹׁב חֶסְרוֹן הַפִּקָּדוֹן וְיִתֵּן לוֹ אַחַר שֶׁיִּשָּׁבַע. <small>הַגָּה: וְכֵן אִם נָתַן לוֹ מָעוֹת לְהוֹלִיכוֹ עַל אַחֲרָיוּתוֹ, וּנְתָנָן עִם מָעוֹתָיו, וְנֶאֶבְדוּ מִקְצָת הַמָּעוֹת, הַהֶפְסֵד לְפִי עֵרֶךְ הַמָּעוֹת. וְדַוְקָא מָעוֹת וְכַיּוֹצֵא בּוֹ שֶׁאֵינוֹ דָּבָר מְסֻיָּם, אֲבָל אִם נָתַן לוֹ לְהוֹלִיךְ טַבָּעִיּוֹת <small><small>(שֶׁל זָהָב)</small></small> וְכַיּוֹצֵא בּוֹ, וְעֵרְבָן עִם שֶׁלּוֹ וְנֶאֱבַד אֶחָד מֵהֶן, יָכוֹל הַמֻחְזָק לוֹמַר לַשֶּׁאֵינוֹ מֻחְזָק: דִּלְמָא שֶׁלְּךָ נֶאֱבַד. וְאִם שְׁנַיִם הִפְקִידוּ אֵצֶל אֶחָד, וְנֶאֱבַד אוֹ נִגְנַב אֶחָד מֵהֶן, אָזְלֵינָן בָּתַר רֻבָּא וְכָל דְּפָרִישׁ מֵרֻבָּא קָא פָרִישׁ <small><small>(תְּרוּמַת הַדֶּשֶׁן סִימָן שי"ד וּתְשׁוּבַת מַיְמוֹנִי סִימָן ס"ח)</small>,</small> וְאִם הוּא קָבוּעַ, כְּמֶחֱצָה עַל מֶחֱצָה דָמֵי <small><small>(שָׁם וּתְשׁוּבַת רַשְׁבָּ"א סִימָן תתס"ג)</small>.</small> </small> 

נִסְתַּפֵּק מֵהֶם וְלֹא יָדַע כַּמָּה נִסְתַּפֵּק, יוֹצִיא לוֹ חֶסְרוֹנוֹ לְחִטִּים וּלְאֹרֶז קָלוּף, ד' קַבִּין וּמֶחֱצָה לְכָל כּוּר; לִשְׂעוֹרִים וּלְדֹחַן, ט' קַבִּין לְכָל כּוּר; לְכֻסְמִין וּלְזֶרַע פִּשְׁתָּן בְּגִבְעוֹלָיו וּלְאֹרֶז שֶׁאֵינוֹ קָלוּף, ג' סְאִים לְכָל כּוּר. וְכַמִּדָּה הַזּוֹ לְכָל שָׁנָה וְשָׁנָה. 

בַּמֶּה דְּבָרִים אֲמוּרִים, שֶׁמָּדַד לוֹ בִּימוֹת הַגֹּרֶן וְהֶחֱזִיר לוֹ בִּימוֹת הַגֹּרֶן. אֲבָל מָדַד לוֹ בִּימוֹת הַגֹּרֶן וְהֶחֱזִיר לוֹ בִּימוֹת הַגְּשָׁמִים, אֵינוֹ מוֹצִיא חֶסְרוֹנוֹת, מִפְּנֵי שֶׁהֵם מוֹתִירוֹת. 

וְכֵן מוֹצִיא לוֹ שְׁתוּת לְיַיִן; וּשְׁלֹשָׁה לֹגין שֶׁמֶן לְמֵאָה לֹגִין, לֹג וּמֶחֱצָה שְׁמָרִים וְלֹג וּמֶחֱצָה בֶּלַע. וְאִם הָיָה שֶׁמֶן מְזֻקָּק, אֵינוֹ מוֹצִיא לוֹ שְׁמָרִים. וְאִם הָיוּ הַקַּנְקַנִּים יְשָׁנִים, אֵינוֹ מוֹצִיא לוֹ בֶּלַע. 

הִפְקִיד אֶצְלוֹ פֵּרוֹת שֶׁאֵינָם מְדוּדִין, וְעֵרְבָן עִם פֵּרוֹתָיו וְלֹא מְדָדָן, הֲרֵי זֶה פּוֹשֵׁעַ. וְאִם בַּעַל הַפִּקָּדוֹן אוֹמֵר: כָּךְ וְכָךְ הָיוּ, וְשׁוֹמֵר אוֹמֵר: אֵינִי יוֹדֵעַ, יְשַׁלֵּם בְּלֹא שְׁבוּעָה, שֶׁהֲרֵי חִיֵּב עַצְמוֹ בְּתַשְׁלוּמִין וְאֵינוֹ יוֹדֵע כַּמָּה הוּא חַיָּב, וְנִמְצָא חַיָּב שְׁבוּעָה שֶׁאֵינוֹ יָכוֹל לִשָּׁבַע. 

לֹא עֵרְבָם עִם פֵּרוֹתָיו, אַף עַל פִּי שֶׁחֲסֵרִים וּמִתְמַעֲטִים וְהוֹלְכִין, לֹא יִגַּע בָּהֶם. בַּמֶּה דְּבָרִים אֲמוּרִים, כְּשֶׁחָסְרוּ חִסָרוֹן הָרָאוּי לָהֶם בְּכָל שָׁנָה, אֲבָל אִם חָסְרוּ יוֹתֵר מִכְּדֵי חֶסְרוֹנָן, אִם בַּעַל הַפִּקָּדוֹן בָּעִיר, יוֹדִיעֶנּוּ. וְאִם אֵינוֹ בָּעִיר, מוֹכְרָן בְּבֵית דִּין. 

הַמַּפְקִיד פֵּרוֹת אֵצֶל חֲבֵרוֹ, וְהִרְקִיבוּ; דְּבַשׁ, וְנִפְסַד; יַיִן, וְהֶחֱמִיץ; עוֹשֶׂה תַּקָּנָה לְבַעַל הַפִּקָּדוֹן אִם אֵינוֹ בָּעִיר, וּמוֹכְרָן בְּבֵית דִּין. אַף עַל פִּי שֶׁעָמְדוּ בְּהֶפְסֵדָן וְאֵין הַהֶפְסֵד <small>(פוֹסֵק)</small> <small>[פּוֹשֶׁה]</small> בָּהֶם, הֲרֵי הַסַלִּים וְהַקַּנְקַנִּים מוֹסִיפִים הֶפְסֵד. 

הַמַּפְקִיד חָמֵץ אֵצֶל חֲבֵרוֹ וְהִגִּיעַ הַפֶּסַח, הֲרֵי זֶה לֹא יִגַּע בּוֹ עַד שָׁעָה חֲמִישִׁית בְּיוֹם י"ד. מִכָּאן וְאֵילָךְ יוֹצֵא וּמוֹכֵר בַּשּׁוּק לִשְׁעָתוֹ, מִפְּנֵי הֲשָׁבַת אֲבֵדָה לַבְּעָלִים. 

וְהוּא הַדִּין לִשְׁאָר פִּקְדוֹנוֹת, שֶׁלֹּא יִגַּע בָּהֶם אַף עַל פִּי שֶׁהוּא יוֹדֵעַ בְּוַדַּאי שֶׁיּוּזְלוּ בִּזְמַן פְּלוֹנִי אוֹ יֶאֱנֹס אוֹתָם הַמֶּלֶךְ, שֶׁמָּא יָבֹאוּ בַּעֲלֵיהֶם קֹדֶם וְיִטְּלוּ מִמֶּנּוּ: 

כָּל הַמּוֹכֵר פִּקָּדוֹן עַל פִּי בֵּית דִּין, הֲרֵי זֶה מוֹכֵר לַאֲחֵרִים וְאֵינוֹ מוֹכֵר לְעַצְמוֹ, מִפְּנֵי הַחֲשָׁד. וְהַדָּמִים יִהְיוּ מֻנָּחִים אֶצְלוֹ. וְיֵשׁ לוֹ רְשׁוּת לְהִשְׁתַּמֵשׁ בָּהֶם, לְפִיכָךְ, הֲרֵי הוּא עֲלֵיהֶם שׁוֹמֵר שָׂכָר אַף עַל פִּי שֶׁעֲדַיִּין לֹא נִשְׁתַּמֵּשׁ בָּהֶם. 

הַמַּפְקִיד סֵפֶר תּוֹרָה אֵצֶל חֲבֵרוֹ, גּוֹלְלוֹ פַּעַם אַחַת לְי"ב חֹדֶשׁ. וְאִם כְּשֶׁהוּא גוֹלְלוֹ פְּתָחוֹ וְקָרָא בּוֹ, מֻתָּר; אֲבָל לֹא יִפְתַּח בִּגְלַל עַצְמוֹ וְיִקְרָא. וְהוּא הַדִּין שְׁאָר סְפָרִים. וְאִם פָּתַח <small><small>(וְקָרָא)</small></small> וְגָלַל בִּגְלַל עַצְמוֹ, הֲרֵי שָׁלַח יַד בַּפִּקָּדוֹן וְנִתְחַיֵב בָּאֳנָסִים. <small>הַגָּה: וּכְמוֹ שֶׁאָסוּר לִקְרוֹת מִמֶּנּוּ, כָּךְ אָסוּר לְהַעְתִּיק מִמֶּנּוּ אוֹת אַחַת. וְהָנֵי מִלֵּי בְּעַם הָאָרֶץ; אֲבָל תַּלְמִיד חָכָם שֶׁאֵין לוֹ סֵפֶר כַּיּוֹצֵא בָּזֶה, מֻתָּר לִקְרוֹת וּלְהַעְתִּיק מִמֶּנּוּ, כִּי וַדַּאי אַדַּעְתָּא דְהָכִי הִפְקִידוֹ אֶצְלוֹ <small><small>(מָרְדְּכַי סוֹף פֶּרֶק הַמַּפְקִיד)</small>.</small> וּבִמְקוֹם בִּטוּל תּוֹרָה, שֶׁאֵין סְפָרִים נִמְצָאִים, יְכוֹלִין בֵּית דִּין לָכֹף לְאֶחָד לְהַשְׁאִיל סְפָרָיו לִלְמֹד מֵהֶן, וּבִלְבַד שֶׁיְּשַׁלְּמוּ לוֹ מַה שֶּׁיִּתְקַלְקְלוּ הַסְּפָרִים <small><small>(הָרֹא"שׁ כְּלָל צ"ג סִימָן ג')</small>.</small> </small> 

הִפְקִיד אֶצְלוֹ כְּסוּת, מְנַעֲרָהּ בְּעִנְיָן שֶׁנִּתְבָּאֵר בְּסִימָן רס"ז. 

בַּמֶּה דְּבָרִים אֲמוּרִים, בְּפִקָּדוֹן שֶׁהָלְכוּ בְּעָלָיו לִמְדִינַת הַיָּם. אֲבָל הָיוּ עִמּוֹ בְּאוֹתָהּ הָאָרֶץ, הֲרֵי זֶה לֹא יִגַּע בּוֹ אַף עַל פִּי שֶׁיֹּאבַד: 


Siman 293

אֵין הַמַּפְקִיד יָכוֹל לִתְבֹּעַ הַפִּקָּדוֹן אֶלָּא בְּמָקוֹם שֶׁהִפְקִידוֹ לְשָׁם, שֶׁאִם הִפְקִידוֹ אֶצְלוֹ בִּטְבֶרְיָא אֵינוֹ יָכוֹל לְתוֹבְעוֹ בְּצִפּוֹרִי. אֲבָל בְּכָל מָקוֹם שֶׁיִּרְצֶה הַנִּפְקָד לְהַחֲזִיר לַמַּפְקִיד פִּקְדוֹנוֹ, צָרִיךְ לְקַבְּלוֹ. אֲפִלּוּ נְתָנוֹ לוֹ בְּעַל כָּרְחוֹ חֲשִׁיבָה נְתִינָה, וּפָטוּר. <small>וְדַוְקָא שֶׁנְּתָנוֹ לוֹ. אֲבָל אִם אָמַר לְהָבִיא לוֹ וְהַמַּפְקִיד הָלַךְ לוֹ, חַיָּב הַנִּפְקָד <small><small>(מָרְדְּכַי פֶּרֶק מִי שֶׁאָחֲזוֹ)</small>.</small> </small> וְאִם הִפְקִידוֹ אֶצְלוֹ לִזְמַן יָדוּעַ, אֵינוֹ יָכוֹל לְהַכְרִיחוֹ לְקַבְּלוֹ מִמֶּנּוּ תּוֹךְ הַזְּמַן: 

בַּמֶּה דְּבָרִים אֲמוּרִים, בְּיִשּׁוּב. אֲבָל אִם הִפְקִיד אֶצְלוֹ בְּיִשּׁוּב וְהֵבִיא פִקְדוֹנוֹ בַּמִּדְבָּר, אֵינוֹ מְקַבְּלוֹ מִמֶּנּוּ, אֶלָּא יֹאמַר לוֹ: הֲרֵי הוּא בְּאַחֲרָיוּתְךָ עַד שֶׁתַּחֲזִירֶנּוּ לִי בְּיִשּׁוּב כְּדֶרֶךְ שֶׁהִפְקַדְתִּיו אֶצְלְךָ בְּיִשּׁוּב. וְאִם כְּשֶׁהִפְקִידוֹ אֶצְלוֹ, אָמַר לוֹ: אֲנִי רוֹצֶה לָצֵאת לַמִּדְבָּר, וְהֵשִׁיב הַנִּפְקָד: גַּם אֲנִי רוֹצֶה לֵילֵךְ לַמִּדְבָּר, הָוֵי כְּאִלּוּ פֵּרַשׁ לוֹ עַל מְנָת שֶׁאַחֲזִירֶנּוּ לְךָ בַּמִּדְבָּר, וְיָכוֹל לְהַחֲזִיר לוֹ בַּמִּדְבָּר. 

הַמַּפְקִיד אֵצֶל חֲבֵרוֹ וְהָלַךְ בַּעַל הַפִּקָּדוֹן לִמְדִינַת הַיָּם, וְהַנִּפְקָד רוֹצֶה לְפָרֵשׁ בַּיָּם אוֹ לָצֵאת בְּשַׁיָּרָא, אִם בָּא וְהֵבִיא הַפִּקָּדוֹן לְבֵית דִּין, נִפְטַר מֵאַחֲרָיוּת שְׁמִירָתוֹ, שֶׁאֵין אוֹסְרִים זֶה בִּמְדִינָה זוֹ מִפְּנֵי פִקָּדוֹן שֶׁל זֶה שֶׁהָלַךְ, וְאֵין אוֹמְרִים לוֹ לְהוֹלִיכָה עִמּוֹ, שֶׁמָּא יֶאֱרַע לוֹ אֹנֶס וְיִהְיֶה חַיָּב בְּאַחֲרָיוּתוֹ, וּבֵית דִּין מַפְקִידִים בְּיַד אָדָם נֶאֱמָן אֶצְלָם, מִפְּנֵי הֲשָׁבַת אֲבֵדָה לַבְּעָלִים. <small>הַגָּה: וְאִם לֹא הָיָה יָכוֹל לְהַנִּיחוֹ בְּיִשּׁוּב, וְהֻצְרַךְ לְהוֹלִיכוֹ עִמּוֹ לַמִּדְבָּר מִכֹּחַ סַכָּנָה אוֹ מִכֹּחַ שׁוֹמֵר שֶׁמָּסַר לְשׁוֹמֵר, וְנֶאֱנַס מִיָּדוֹ, יֵשׁ אוֹמְרִים דְּפָטוּר הַנִּפְקָד <small><small>(מָרְדְּכַי פֶּרֶק הַגּוֹזֵל)</small>.</small> </small> 

שָׁלַח לוֹ פִּקְדוֹנוֹ עַל יְדֵי אַחֵר, בֵּין שֶׁאָמַר לוֹ: הוֹלֵךְ לוֹ, אוֹ: תֵּן לוֹ פִּקְדוֹנוֹ, חַיָּב בְּאַחֲרָיוּתוֹ עַד שֶׁיַּגִּיעַ לְיַד הַבְּעָלִים, כֵּיוָן שֶׁבַּעַל הַפִּקָּדוֹן לֹא עֲשָׂאוֹ שָׁלִיחַ לְהָבִיא לוֹ. לְפִיכָךְ, אִם בָּא לַחֲזֹר וְלִטֹּל מִיַּד הַשָּׁלִיחַ, רַשַּׁאי. בַּמֶּה דְּבָרִים אֲמוּרִים, שֶׁלֹּא הֻחְזַק הַנִּפְקָד כַּפְרָן. אֲבָל הֻחְזַק כַּפְרָן, זָכָה הַשָּׁלִיחַ מִיָּד בִּשְׁבִיל הַמַּפְקִיד, וְאֵין הַנִּפְקַד יָכוֹל לַחֲזֹר וְלִטְּלוֹ מִיָּדוֹ; וּמִכָּל מָקוֹם חַיָּב בְּאַחֲרָיוּתוֹ עַד שֶׁיַּגִּיעַ לְיַד הַמַּפְקִיד <small>וְע"ל סִימָן רצ"א סכ"א אִם הֶחֱזִיר לְאֵשֶׁת הַמַּפְקִיד.</small> וְיֵשׁ מִי שֶׁאוֹמֵר, דְּהוּא הַדִּין נַמֵּי אֲפִלּוּ לֹא הֻחְזַק כַּפְרָן, אֶלָּא שֶׁהָיָה רָגִיל בַּעַל הַפִּקָּדוֹן לְהַפְקִיד לְזֶה שֶׁהֻפְקַד אֶצְלוֹ עַתָּה בָּאַחֲרוֹנָה. וְכֵן נַמֵּי אִי שְׁדַר לֵהּ: פְּלַנְיָא גַבְרָא מְהֵימְנָא הוּא, אַף עַל גַּב דְּלָא פְטָרֵהּ, אֵינוֹ יָכוֹל לַחֲזֹר בּוֹ וְחַיָּב בְּאַחֲרָיוּתוֹ: 


Siman 294

תְּבָעוֹ הַפִּקָּדוֹן וְכָפַר בּוֹ, מִיָּד נַעֲשָׂה עָלָיו גַּזְלָן, וְחַיָּב בְּאֹנָסִים וּפָסוּל לְעֵדוּת וְלִשְׁבוּעָה. בַּמֶּה דְּבָרִים אֲמוּרִים, שֶׁיֵּשׁ עֵדִים שֶׁבְּשָׁעָה שֶׁכָּפַר בּוֹ הָיָה בִרְשׁוּתוֹ. אֲבָל אִם אֵין עֵדִים, לֹא, שֶׁמָּא נֶאֱבַד מִמֶּנּוּ, וְאָמַר: אֶכְפֹּר בּוֹ וְאֶדְחֶנּוּ עַד שֶׁאֶמְצָאֶנּוּ וְאַחֲזִירֶנּוּ לוֹ. 

לֹא כָפַר בּוֹ, אֶלָּא טָעַן: נִגְנַב, אוֹ: נֶאֱבַד, אִם אָמַר שֶׁאֵרַע הַדָּבָר בְּמָקוֹם שֶׁיֵּשׁ עֵדִים מְצוּיִים, יָבִיא רְאָיָה בְּעֵדִים לִדְבָרָיו וְיִפָּטֵר אֲפִלּוּ מִשְּׁבוּעָה. וְאִם לֹא יָבִיא עֵדִים לִדְבָרָיו, יְשַׁלֵּם. וְאִם הוּא בְּמָקוֹם שֶׁאֵין עֵדִים מְצוּיִים, יִשָּׁבַע שֶׁהוּא כִּדְבָרָיו, וּמְגַּלְגְּלִין עָלָיו בִּשְׁבוּעָתוֹ שֶׁלֹּא פָשַׁע בִּשְׁמִירָתוֹ אֶלָּא שֶׁשְּׁמָרוֹ כְּדֶרֶךְ הַשּׁוֹמְרִים וְשֶׁלֹּא שָׁלַח בּוֹ יָד קֹדֶם לָכֵן, שֶׁאִם שָׁלַח בּוֹ יָד קֹדֶם לָכֵן לֵהָנוֹת מִמֶּנּוּ נִתְחַיֵּב אֲפִלּוּ נֶאֱנַס. <small>הַגָּה: וְיֵשׁ אוֹמְרִים דַּאֲפִלּוּ אִכָּא עֵדִים שֶׁנִּגְנַב אוֹ נֶאֱבַד צָרִיךְ לִשָּׁבַע שֶׁלֹּא פָשַׁע, וּמְגַּלְגְּלִין עָלָיו שֶׁלֹּא שָׁלַח בָּהּ יָד. אֲבָל אִי אִכָּא עֵדִים שֶׁלֹּא פָשַׁע, אֵין צָרִיךְ לִשָּׁבַע שֶׁלֹּא שָׁלַח בָּהּ יָד <small><small>(טוּר בְּשֵׁם הַיְרוּשַׁלְמִי וְהָרֹא"שׁ וְרַמְבַּ"ם בְּפֶרֶק ו' דִּשְׁאֵלָה)</small>. </small> </small> 

זֶה שֶׁאָמַרְנוּ שֶׁבְּמָקוֹם שֶׁיֵּשׁ עֵדִים מְצוּיִים אִם לֹא הֵבִיא עֵדִים שֶׁיָּעִידוּ כִּדְבָרָיו יְשַׁלֵּם, הָנֵי מִלֵּי בְּמִידִי דְשָׁלְטָא בֵהּ עֵינָא, כְּגוֹן מַעֲבִיר חָבִית בַּשּׁוּק וְכַיּוֹצֵא בּוֹ. אֲבָל מִלְּתָא דְעָבִיד דְּמִתְרָמֵי דְּלָא שָׁלְטָא בֵהּ עֵינָא, כְּגוֹן מַאן דְּנָקַט חֶפְצָא בְּיָדֵהּ, דְּאֶפְשָׁר שֶׁאַף עַל פִּי שֶׁרַבִּים מְצוּיִים שָׁם לִתְרַע אֹנְסָא וְלֹא יַרְגִּישׁוּ בּוֹ בְנֵי אָדָם, דִּינוֹ כְּמָקוֹם שֶׁאֵין עֵדִים מְצוּיִים. 

מִי שֶׁהִפְקִידוּ אֶצְלוֹ גְּלִימָא וְטוֹעֵן שֶׁנֶּאֶנְסָה, וְהֵבִיא עֵדִים שֶׁנֶּאֱנַס לוֹ גְּלִימָא, אַף עַל פִּי שֶׁלֹּא יָדְעוּ אִם הָיְתָה גְּלִימַת הַמַּפְקִיד, פָּטוּר. כֵּיוָן שֶׁאִלּוּ הָיְתָה גְּלִימָא בְּיָדוֹ וּמַפְקִיד אוֹמֵר: לֹא זוֹ הִיא, וְנִפְקָד אוֹמֵר: זוֹ הִיא, נֶאֱמָן בִּשְׁבוּעַת הֶסֵת; וְאִם הַמַּפְקִיד אוֹמֵר: שֶׁמָּא, וְהַנִּפְקָד אוֹמֵר: בָּרִי, אֲפִלּוּ הֶסֵת לֵיכָּא; וְהָכָא כֵּיוָן דְּמַפְקִיד לָא יָדַע הַאי גְלִימָא דְאִתְנִיס אִי דִידֵהּ הִיא אוֹ לֹא, נִפְקָד מְהֵימָן. 

אִם הִתְנָה הַנִּפְקָד שֶׁיְּהֵא פָטוּר מִשְּׁבוּעָה, תְּנָאוֹ קַיָּם. 

נִגְנָב הַפִּקָּדוֹן בְּאֹנֶס וְאַחַר כָּךְ הֻכַּר הַגַּנָּב, אֶחָד שׁוֹמֵר שָׂכָר וְאֶחָד שׁוֹמֵר חִנָּם עוֹשֶׂה דִין עִם הַגַּנָּב וְאֵינוֹ נִשְׁבָּע. קָדַם וְנִשְׁבַּע וְאַחַר כָּךְ הֻכַּר הַגַּנָּב, אִם שׁוֹמֵר חִנָּם הוּא, רָצָה עוֹמֵד בִּשְׁבֻעָתוֹ, רָצָה עוֹשֶׂה דִין עִם הַגַּנָּב; וְאִם שׁוֹמֵר שָׂכָר הוּא, עוֹשֶׂה עִמּוֹ דִּין. <small>הַגָּה: רְאוּבֵן הִמְצִיא חוֹב בָּטוּחַ לְשִׁמְעוֹן וְקִבֵּל שָׂכָר עַל הַסַּרְסָרוּת, וְאַחַר כָּךְ נִתְקַלְקֵל הַחוֹב וּצְרִיכִין לְהִשְׁתַּדֵּל עִם הַשַּׂר בְּעַד הַחוֹב, וְשִׁמְעוֹן רוֹצֶה שֶׁרְאוּבֵן יַטְרִיחַ אוֹתָהּ טִרְחָא הוֹאִיל וְקִבֵּל שָׂכָר מִן הַחוֹב, יֵשׁ אוֹמְרִים דְּהַדִּין עִם שִׁמְעוֹן, דֻּמְיָא דְהֻכָּר הַגַּנָּב <small><small>(תְּרוּמַת הַדֶּשֶׁן סִימָן שכ"ד)</small>.</small> </small> 


Siman 295

שׁוֹמֵר חִנָּם שֶׁאָמַר: הֲרֵינִי מְשַׁלֵּם וְאֵינִי נִשְׁבָּע, אִם הָיָה הַפִּקָּדוֹן דָּבָר שֶׁכָּל מִינוֹ שָׁוֶה וּמָצוּי בַּשּׁוּק לִקְנוֹת כְּמוֹתוֹ, כְּגוֹן פֵּרוֹת, אוֹ יְרִיעוֹת שֶׁל צֶמֶר וְשֶׁל פִּשְׁתָּן הַשָּׁווֹת בְּכָל עִנְיָנָם, אוֹ קוֹרוֹת שֶׁאֵינָם מְצֻיָּרוֹת, וְכָל כַּיּוֹצֵא בָהֶם, הֲרֵי זֶה מְשַׁלֵּם וְאֵינוֹ נִשְׁבָּע. אֲבָל אִם הָיָה הַפִּקָּדוֹן <small><small>(בְּהֵמָה אוֹ)</small></small> בֶּגֶד מְצֻיָּר אוֹ כְּלִי מְתֻקָּן אוֹ דָּבָר שֶׁאֵינוֹ מוֹצֵא לִקְנוֹת כְּמוֹתוֹ בַּשּׁוּק, חוֹשְׁשִׁין שֶׁמָּא עֵינָיו נָתַן בּוֹ, וּמַשְׁבִּיעִים אוֹתוֹ בִּנְקִיטַת חֵפֶץ שֶׁאֵינוֹ בִרְשׁוּתוֹ, וְאַחַר כָּךְ מְשַׁלֵּם. וְהוּא הַדִּין לִשְׁאָר הַשּׁוֹמְרִים, כְּגוֹן הַשּׁוֹאֵל שֶׁאָמַר: מֵתָה, אוֹ: נִגְנְבָה, וְשׁוֹמֵר שָׂכָר וְהַשּׂוֹכֵר שֶׁאָמְרוּ: נִגְנְבָה, אוֹ: אָבְדָה, אַף עַל פִּי שֶׁהֵם חַיָּבִים לְשַׁלֵּם מַשְׁבִּיעִים אוֹתָם שְׁבוּעָה שֶׁאֵינָהּ בִּרְשׁוּתָם וְאַחַר כָּךְ מְשַׁלְּמִים דְּמֵי הַבְּהֵמָה אוֹ הַחֵפֶץ, שֶׁאָנוּ חוֹשְׁשִׁים לוֹ שֶׁמָּא עֵינָיו נָתַן בָּהּ. וְאִם אָמְרוּ הַבְּעָלִים: יֶתֶר עַל זֶה הָיָה שָׁוֶה, כּוֹלֵל בִּשְׁבֻעָתוֹ שֶׁאֵינוֹ שָׁוֶה אֶלָּא כָּךְ וְכָךְ. 

 נִמְצָא, כָּל שׁוֹמֵר שֶׁנִּשְׁבַּע שְׁבוּעַת הַשּׁוֹמְרִים, כּוֹלֵל בִּשְׁבֻעָתוֹ ג' דְּבָרִים: שֶׁשָּׁמַר כְּדֶרֶךְ הַשּׁוֹמְרִים וְשֶׁאֵרְעוֹ כָּךְ וְכָךְ; וְשֶׁאֵינוֹ בִּרְשׁוּתוֹ; וְשֶׁלֹּא שָׁלַח בּוֹ יָד קֹדֶם שֶׁאֵרְעוֹ הַמְּאֹרָע הַפּוֹטֵר אוֹתוֹ. וְאִם רָצָה לְשַׁלֵּם, נִשְׁבָּע שֶׁאֵינוֹ בִּרְשׁוּתוֹ וְכוֹלֵל בִּשְׁבֻעָתוֹ שֶׁכָּךְ וְכָךְ הָיָה שָׁוֶה. <small>שִׁלֵּם וְלֹא רָצָה לִשָּׁבַע וְאַחַר כָּךְ הֻכַּר הַגַּנָּב, קָנָה כָּל שֶׁבַח דְּאָתִי מֵעָלְמָא, אֲבָל לֹא שֶׁבַח דְּמִגּוּפָא <small><small>(טוּר)</small>.</small> </small>  

יֵשׁ מִי שֶׁאוֹמֵר, שֶׁאֲפִלּוּ הָיָה הַדָּבָר הַמֻּפְקָד אוֹ הַמֻּשְׂכָּר אוֹ הַשָּׁאוּל שָׁוֶה פְּרוּטָה, הֲרֵי הַשּׁוֹמֵר נִשְׁבָּע עָלָיו, וְאֵין אֶחָד מֵהַשּׁוֹמְרִים צָרִיךְ לְהוֹדָאָה בְמִקְצָת וְלֹא לִכְפִירָה בְמִקְצָת. וְרַבּוּ הַחוֹלְקִים עָלָיו בַּמֶּה שֶׁכָּתַב שֶׁאֲפִלּוּ הָיָה הַדָּבָר הַמֻּפְקָד שָׁוֶה פְרוּטָה נִשְׁבָּע עָלָיו, וְאוֹמְרִים שֶׁצְּרִיכִים כְּפִירָת שְׁתֵּי כֶסֶף: 


Siman 296

אֶחָד הַמַּפְקִיד אוֹ הַמַּשְׁאִיל אוֹ הַמַּשְׂכִּיר אֶת חֲבֵרוֹ בְּעֵדִים אוֹ שֶׁלֹּא בְּעֵדִים, דִּין אֶחָד יֵשׁ לָהֶם, כֵּיוָן שֶׁהוֹדָה זֶה מִפִּי עַצְמוֹ שֶׁהִפְקִיד בְּיָדוֹ אוֹ שֶׁהִשְׁאִילוֹ אוֹ שֶׁהִשְׂכִּירוֹ הֲרֵי זֶה נִשְׁבָּע שְׁבוּעַת הַשּׁוֹמְרִים, שֶׁאֵין אוֹמְרִים מִגּוֹ לְפוֹטְרוֹ מִשְּׁבוּעָה, אֶלָּא לְפוֹטְרוֹ מִלְּשַׁלֵּם. <small>וְיֵשׁ אוֹמְרִים דְּאָמְרֵינָן מִגּוֹ לִפְטֹר מִשְּׁבוּעָה, אֶלָּא שֶׁאֵין זֶה מִגּוֹ טוֹב לָכֵן לָא אַמְרִינָן לֵהּ <small><small>(טוּר בְּשֵׁם הָרֹא"שׁ וְרַ"ן ר"פ הַנִּשְׁבָּעִין וְהַמַּגִּיד פ"ב דִּשְׂכִירוּת)</small>.</small> </small> 

אֲבָל אִם טָעַן: לֹא הִפְקַדְתָּ בְּיָדִי מְאוּמָה וְלֹא הִשְׁאַלְתַּנִי וְלֹא הִשְׂכַּרְתַּנִּי, אוֹ שֶׁאָמַר: אֱמֶת הִפְקַדְתָּ בְּיָדִי אוֹ הִשְׂכַּרְתַּנִי אוֹ הִשְׁאַלְתַּנִי אֲבָל הֶחֱזַרְתִּי לְךָ, נִשְׁבָּע הֶסֵת וְנִפְטָר. אֲפִלּוּ הִפְקִיד בְּיָדוֹ אוֹ הִשְׁאִילוֹ אוֹ הִשְׂכִּירוֹ בִּשְׁטָר, נֶאֱמָן בִּשְׁבוּעָה בִּנְקִיטַת חֵפֶץ לוֹמַר: הֶחֱזַרְתִּי לְךָ, בְּמִגּוֹ שֶׁהָיָה יָכוֹל לוֹמַר: נִגְנַב, אִם הוּא שׁוֹמֵר חִנָּם, אוֹ: נֶאֱנַס, אִם הוּא שׁוֹמֵר שָׂכָר, וּמֵתָה מַחֲמַת מְלָאכָה, אִם הוּא שׁוֹאֵל. וּכְשֵׁם שֶׁאִם הָיָה טוֹעֵן כֵּן הָיָה צָרִיךְ לִשָּׁבַע מִן הַתּוֹרָה בִּנְקִיטַת חֵפֶץ, כָּךְ כְּשֶׁטּוֹעֵן: הֶחֱזַרְתִּי, צָרִיךְ לִשָּׁבַע כְּעֵין שֶׁל תּוֹרָה. 

בַּמֶּה דְּבָרִים אֲמוּרִים, כְּשֶׁהָיָה הַשּׁוֹמֵר יָכוֹל לִטְעֹן לוֹמַר: נֶאֶנְסוּ, וְלֹא נַצְרִיךְ אוֹתוֹ לְהָבִיא רְאָיָה עַל טַעֲנָתוֹ. אֲבָל אִם הָיָה חַיָּב לְהָבִיא רְאָיָה עַל טַעֲנָתוֹ, כְּגוֹן שֶׁהָיָה בְּמָקוֹם שֶׁעֵדִים מְצוּיִים, אֵינוֹ נֶאֱמָן לוֹמַר: הֶחֱזַרְתִּי, אֶלָּא יִשָּׁבַע בַּעַל הַשְּׁטָר בִּנְקִיטַת חֵפֶץ שֶׁלֹּא הֶחֱזִיר לוֹ, וִישַׁלֵּם. וְהוּא דְאָמַר לוֹ: יִשְׁתָּבַע לִי שֶׁלֹּא הֶחֱזַרְתִּיו לְךָ; אֲבָל אֲנָן לְכַתְּחִלָּה אָמְרִינָן לֵהּ: זִיל שְׁלִים לֵהּ. 

בָּא לְהַחֲזִיר לוֹ פִּקְדוֹנוֹ, וְאָמַר לוֹ הַמַּפְקִיד: אֵין זֶה פִּקְדוֹנִי אֶלָּא אַחֵר הוּא, אוֹ: שָׁלֵם הָיָה וּשְׁבַרְתּוֹ, אוֹ: חָדָשׁ הָיָה וְנִשְׁתַּמַּשְׁתָּ בּוֹ; מֵאָה סְאִין הִפְקַדְתִּי אֶצְלְךָ וְאֵין אֵלּוּ אֶלָּא חֲמִשִּׁים. וּבַעַל הַבַּיִת אוֹמֵר: זֶהוּ שֶׁהִפְקַדְתָּ בְּעַצְמְךָ וְזֶה שֶׁנָּתַתָּ אַתָּה נוֹטֵל, הֲרֵי הַשּׁוֹמֵר נִשְׁבָּע הֶסֵת כִּשְׁאָר כָּל הַנִּשְׁבָּעִים. שֶׁאֵין כָּל שׁוֹמֵר נִשְׁבָּע שְׁבוּעַת הַשּׁוֹמְרִים הָאֲמוּרָה בַּתּוֹרָה, אֶלָּא בִּזְמַן שֶׁמּוֹדֶה בְּעַצְמוֹ עַל פִּקָּדוֹן כְּמוֹ שֶׁאָמַר הַמַּפְקִיד, אֶלָּא שֶׁטּוֹעֵן שֶׁנִּגְנַב אוֹ אָבַד אוֹ נִשְׁבַּר; אֲבָל אִם אָמַר: זֶהוּ שֶׁהִשְׁאַלְתַּנִי אוֹ שֶׁהִשְׂכַּרְתָּ לִי אוֹ שֶׁנָּטַלְתִּי שָׂכָר עַל שְׁמִירָתוֹ, וְהַבְּעָלִים אוֹמְרִים: אֵינוֹ זֶה אֶלָּא אַחֵר, אוֹ: נִשְׁתַּנָּה מִכְּמוֹת שֶׁהָיָה, הֲרֵי הַשּׁוֹמֵר נִשְׁבָּע הֶסֵת, אוֹ שְׁבוּעַת הַתּוֹרָה אִם הוֹדָה בְּמִקְצַת. כֵּיצַד, מֵאָה סְאָה הִפְקַדְתִּי אֶצְלְךָ, וְהַשּׁוֹמֵר אוֹמֵר: לֹא הִפְקַדְתָּ אֶצְלִי אֶלָּא חֲמִשִּׁים, נִשְׁבָּע שְׁבוּעַת הַתּוֹרָה, מִפְּנֵי שֶׁהוֹדָה בְּמִקְצַת, לֹא מִשּׁוּם שְׁבוּעַת הַשּׁוֹמְרִים. מֵאָה כּוּר שֶׁל חִטִּים הִפְקַדְתִּי אֶצְלְךָ, וְהוּא אוֹמֵר: לֹא הִפְקַדְתָּ אֶצְלִי אֶלָּא מֵאָה שֶׁל שְׂעוֹרִים, נִשְׁבָּע הֶסֵת כִּשְׁאָר כָּל הַנִּשְׁבָּעִים בְּטַעֲנָה כַּזּוֹ: 

מַתְנֶה שׁוֹמֵר חִנָּם לִהְיוֹת פָּטוּר מִשְּׁבוּעָה, וְהַשּׁוֹאֵל לִהְיוֹת פָּטוּר מִלְּשַׁלֵּם. וְכֵן מַתְנֶה בַּעַל הַפִּקָּדוֹן עַל שׁוֹמֵר חִנָּם אוֹ שׁוֹמֵר שָׂכָר וְשׂוֹכֵר לִהְיוֹת חַיָּבִים בַּכֹּל כְּשׁוֹאֵל. שֶׁכָּל תְּנַאי בְּמָמוֹן אוֹ בִּשְׁבוּעַת מָמוֹן קַיָּם, וְאֵין צָרִיךְ לֹא קִנְיָן וְלֹא עֵדִים. 

טָעַן זֶה שֶׁהָיָה שָׁם תְּנַאי, וְהַשּׁוֹמֵר אוֹמֵר: לֹא הָיָה שָׁם תְּנַאי, נִשְׁבָּע הַשּׁוֹמֵר שְׁבוּעַת הַשּׁוֹמְרִים וּמְגַלְגֵּל בָּהּ שֶׁלֹּא הָיָה שָׁם תְּנַאי. 

טָעַן שֶׁהִפְקִיד אֶצְלוֹ, וְזֶה אָמַר: לֹא אָמַרְתִּי אֶלָּא הַנַּח לְפָנֶיךָ וְלֹא נַעֲשֵׂיתִי לְךָ שׁוֹמֵר, נִשְׁבָּע הֶסֵת שֶׁלֹּא קִבְּלוֹ אֶלָּא בְּדֶרֶךְ זוֹ, וְכוֹלֵל בִּשְׁבֻעָתוֹ שֶׁלֹּא שָׁלַח בּוֹ יַד וְלֹא אִבְּדוֹ בַּיָּדַיִם וְלֹא בִּגְרָם שֶׁגָּרַם לוֹ שֶׁיִּהְיֶה חַיָּב לְשַׁלֵּם: 

הוֹדָה הַשּׁוֹמֵר שֶׁפָּשַׁע, וְטָעַן: תְּנַאי הָיָה בֵּינֵינוּ שֶׁלֹּא אֶצְטָרֵךְ לְשׁוֹמְרוֹ כְּדֶרֶךְ הַשּׁוֹמְרִים, וְהַמַּפְקִיד אוֹמֵר: לֹא הָיָה שָׁם תְּנַאי, אַף עַל פִּי שֶׁהִפְקִיד אֶצְלוֹ בְּעֵדִים שֶׁמְּעִידִים שֶׁדָּבָר זֶה פִּקָּדוֹן הוּא אֵצֶל זֶה אֲבָל לֹא יָדַעְנוּ אִם הָיָה בִּתְנַאי אִם לָאו, הַשּׁוֹמֵר נֶאֱמָן; מִתּוֹךְ שֶׁהָיָה יָכוֹל לוֹמַר: שָׁמַרְתִּי כְּדֶרֶךְ הַשּׁוֹמְרִים וְנֶאֱנַסְתִּי, נֶאֱמָן לוֹמַר שֶׁהָיָה בֵּינֵיהֶם תְּנַאי; לְפִיכָךְ, יִשָּׁבַע שֶׁלֹּא שָׁלַח בּוֹ יָד וְשֶׁאֵינוֹ בִּרְשׁוּתוֹ וְשֶׁהָיָה בָּהֶם תְּנַאי. וְאִם הֵבִיא הַמַּפְקִיד עֵדִים שֶׁפָּשַׁע, חַיָּב הַשּׁוֹמֵר, וְאֵינוֹ נֶאֱמָן בַּמֶּה שֶׁטּוֹעֵן: תְּנַאי הָיָה בֵּינֵינוּ, שֶׁהֲרֵי אֵין כָּאן מִגּוֹ. <small>הַגָּה: וְדַוְקָא שֶׁיּוֹדְעִין עֵדִים שֶׁהָיָה שׁוֹמֵר עָלָיו. אֲבָל בְּלֹא זֶה, אַף עַל פִּי שֶׁפָּשַׁע נֶאֱמָן, בְּמִגּוֹ שֶׁהָיָה יָכוֹל לוֹמַר: לֹא הָיִיתִי שׁוֹמֵר עָלָיו דְּלָא אָמַרְתִּי אֶלָּא הָא בֵּיתָא קַמָּךְ <small><small>(הַמַּגִּיד פ"ו דִּשְׁאֵלָה)</small>.</small> </small> 


Siman 297

הַמַּפְקִיד אֵצֶל חֲבֵרוֹ שֶׁלֹּא בְּעֵדִים, נֶאֱמָן לוֹמַר לַהֲדַ"מ, אַף עַל פִּי שֶׁאֵין הַנִּפְקָד אָמוּד שֶׁיְּהֵא לוֹ חֵפֶץ כַּזֶּה וְהַמַּפְקִיד נוֹתֵן בּוֹ סִימָן. וַאֲפִלּוּ הִפְקִיד אֶצְלוֹ בְּעֵדִים, אִם לֹא רָאוּ עַתָּה בְּיָדוֹ, נֶאֱמָן לוֹמַר: הֶחֱזַרְתִּיו לְךָ, אוֹ: נְתַתּוֹ לִי בְּמַתָּנָה. וַאֲפִלּוּ אִם טוֹעֵן: הִפְקַדְתִּי בְּיָדְךָ חִטִּים, וְזֶה אוֹמֵר: הֶחֱזַרְתִּי לְךָ, וַהֲלָה אוֹמֵר: וַהֲרֵי כָּךְ וְכָךְ הָיוּ וּנְתַתָּם בְּחָבִית פְּלוֹנִית, וְנִמְצָא כִּדְבָרָיו, אֲפִלּוּ הָכִי נֶאֱמָן הַנִּפְקָד לוֹמַר: הֶחֱזַרְתִּי לְךָ אֶת שֶׁלְּךָ וְאֵלּוּ אֲחֵרִים הֵם, אֲפִלּוּ הִפְקִידָם בְּעֵדִים. אֲבָל אִם עֵדִים מְעִידִים שֶׁהִפְקִיד בְּיָדוֹ זֶה הַחֵפֶץ וְרוֹאִים אוֹתוֹ עַתָּה בְּיָדוֹ, אֵינוֹ נֶאֱמָן לוֹמַר הֶחֱזַרְתִּיו לְךָ: <small><small>(חָזַרְתִּי וְלָקַחְתִּי מִמְּךָ)</small>,</small> אוֹ: נְתַתּוֹ לִי בְּמַתָּנָה. וְלֹא מִבַּעְיָא אִם הוּא חַי, שֶׁמּוֹצִיאִין אוֹתוֹ מִיָּדוֹ, אֶלָּא אֲפִלּוּ אִם מֵת מוֹצִיאִים אוֹתוֹ מֵהַיּוֹרְשִׁים, אֲפִלּוּ בְּלֹא שְׁבוּעָה. <small>הַגָּה: אָמַר הַמַּפְקִיד: חֵפֶץ פְּלוֹנִי הִפְקַדְתִּי בְּעֵדִים בְּיָדוֹ שֶׁסִּימָנוֹ כָּךְ וְכָךְ, וְאָנוּ רוֹאִים בְּיַד הַיְתוֹמִים חֵפֶץ כַּזֶּה, צְרִיכִין לְהַרְאוֹתוֹ לָעֵדִים, וְאִם עֵדִים מְעִידִים אוֹתוֹ שֶׁהוּא זֶה, מַחֲזִירִין אוֹתוֹ. וְאִם אָמְרוּ הַיְתוֹמִים: אָבִינוּ אָמַר שֶׁלּוֹ הוּא, נֶאֱמָנִים בִּשְׁבוּעָה <small><small>(טוּר ס"ד)</small>.</small> </small> וְלֹא עוֹד, אֶלָּא מִי שֶׁבָּא וְאָמַר: כָּךְ וְכָךְ הִפְקַדְתִּי אֵצֶל אֲבִיכֶם, וְנָתַן סִימָנִים מֻבְהָקִים, וְנִמְצָא הַפִּקָּדוֹן כְּמוֹ שֶׁאָמַר, וְהָיָה יוֹדֵעַ הַדַּיָּן שֶׁלֹּא הָיָה הַמֵּת אָמוּד שֶׁזֶּה הַפִּקָּדוֹן שֶׁלּוֹ, יֵשׁ לוֹ לַדַּיָּן הַזֶּה לָתֵת הַפִּקָּדוֹן לְזֶה שֶׁנָּתַן סִימָנָיו, וְהוּא שֶׁלֹּא יִהְיֶה הַמַּפְקִיד רָגִיל לְהִכָּנֵס אֵצֶל זֶה שֶׁמֵּת; אֲבָל אִם הָיָה רָגִיל לְהִכָּנֵס אֶצְלוֹ, שֶׁמָּא שֶׁל אַחֵר הוּא וְהִכִּיר הַסִימָנִים שֶׁלּוֹ. בָּאוּ עֵדִים וְהֵעִידוּ לַדַּיָּן שֶׁאֵין זֶה אָמוּד, אֵין מוֹצִיאִין מִיַּד הַיְתוֹמִים בְּעֵדוּתָן, שֶׁאֵין זֶה רְאָיָה בְרוּרָה, וְאֻמְדַּן דַּעְתָּם אֵינוֹ אֹמֶד דַּעְתּוֹ, וְאֵין לוֹ לַדַּיָּן אֶלָּא מַה שֶּׁדַּעְתּוֹ סוֹמֶכֶת עָלָיו. וּמִשֶּׁרַבּוּ בָּתֵּי דִּינִים שֶׁאֵינָם הֲגוּנִים, וַאֲפִלּוּ יִהְיוּ הֲגוּנִים בְּמַעֲשֵׂיהֶם אֵינָם חֲכָמִים כָּרָאוּי וּבַעֲלֵי בִּינָה, הִסְכִּימוּ רֹב בָּתֵּי דִּינֵי יִשְׂרָאֵל שֶׁאֵין מוֹצִיאִים מֵהַיְתוֹמִים בְּאֹמֶד דַּעְתּוֹ שֶׁל דַּיָּן. <small>הֶחֱזִיר פִּקָּדוֹן עַל פִּי בֵּית דִּין וְאַחַר כָּךְ נוֹדַע שֶׁטָּעוּ, הַנִּפְקָד פָּטוּר <small><small>(רַבֵּנוּ יְרוּחָם נ"א חי"א)</small>.</small> </small> 


Siman 298

כָּל שׁוֹמֵר שֶׁנִּתְחַיֵּב לְשַׁלֵּם וְאָמַר: אֵינִי יוֹדֵעַ כַּמָּה דָּמִים אֲנִי חַיָּב לְשַׁלֵּם, וְהַבְּעָלִים אוֹמְרִים: אָנוּ יוֹדְעִים כָּךְ וְכָךְ הָיָה שָׁוֶה, כְּגוֹן שֶׁהִפְקִיד אֶצְלוֹ כִּיס מָלֵא זְהוּבִים וּפָשַׁע בּוֹ, הַבְּעָלִים אוֹמְרִים: מָאתַיִם דִּינָרִים הָיוּ, וְהַשּׁוֹמֵר אוֹמֵר: וַדַּאי שֶׁהָיוּ בּוֹ דִּינָרִים אֲבָל אֵינִי יוֹדֵעַ כַּמָּה הָיוּ, נִמְצָא זֶה כְּטוֹעֵן מָאתַיִם, וּמוֹדֶה לוֹ בְּמִקְצַת וְאָמַר: הַשְׁאָר אֵינִי יוֹדֵעַ, שֶׁהוּא מְחֻיָּב שְׁבוּעָה וְאֵינוֹ יָכוֹל לִשָּׁבַע, וּמְשַׁלֵּם. וּלְפִיכָךְ, הַבְּעָלִים יִטְּלוּ בְּלֹא שְׁבוּעָה, וְהוּא שֶׁיִּטְעֲנוּ דָּבָר שֶׁהֵם אֲמוּדִים בּוֹ. וְיֵשׁ לַשּׁוֹמֵר לְהַחֲרִים עַל מִי שֶׁלָּקַח מִמֶּנּוּ יוֹתֵר מֵהָרָאוּי לוֹ <small>וְע"ל סִימָן צ' סָעִיף י'.</small> 

מֵת אָבִיו וְהִנִּיחַ לוֹ שַׂק צָרוּר, וְהִפְקִידוֹ אֵצֶל חֲבֵרוֹ וּפָשַׁע בּוֹ, הַמַּפְקִיד אוֹמֵר: אֵינִי יוֹדֵעַ מֶה הָיָה בּוֹ, שֶׁמָּא מַרְגָּלִיּוֹת הָיוּ בוֹ, וְכֵן הַשּׁוֹמֵר אוֹמֵר: אֵינִי יוֹדֵעַ כַּמָּה אֲנִי חַיָּב לְשַׁלֵּם, שֶׁמָּא זְכוּכִית הָיָה מָלֵא, יִשָּׁבַע הַשּׁוֹמֵר כְּתַקָּנַת חֲכָמִים שֶׁאֵינוֹ בִּרְשׁוּתוֹ, וְיִכְלֹל בִּשְׁבֻעָתוֹ שֶׁאֵינוֹ יוֹדֵעַ בְּוַדַּאי שֶׁהָיָה בּוֹ יוֹתֵר עַל שְׁוֵה כָךְ וְכָךְ, וִישַׁלֵּם מַה שֶּׁהוֹדָה לוֹ. <small><small>(מַפְקִיד שֶׁאָמַר: נִגְנַב לִי מִן הַפִּקָּדוֹן, וְהַשּׁוֹמֵר אוֹמֵר: אֵינִי יוֹדֵעַ, נִשְׁבָּע שֶׁאֵינוֹ יוֹדֵעַ, וּפָטוּר)</small>. <small><small>(תְּשׁוּבַת רַשְׁבָּ"א סִימָן אֶלֶף קל"ד)</small>.</small> </small> 


Siman 299

שְׁנַיִם שֶׁהִפְקִידוּ אֵצֶל אֶחָד, וּבָא אֶחָד מֵהֶם לִטּוֹל אֶת שֶׁלּוֹ, אֵין שׁוֹמְעִין לוֹ עַד שֶׁיָּבֹא חֲבֵרוֹ. בַּמֶּה דְּבָרִים אֲמוּרִים, כְּשֶׁאֵין הַשֵּׁנִי בָּעִיר. אֲבָל אִם הוּא בָּעִיר וְיָדַע שֶׁתְּבָעוֹ חֲבֵרוֹ וְלֹא בָּא, נִיחָא לֵהּ בְּמַאי דְעָבִיד חַבְרֵהּ וּשְׁלִיחוּתֵהּ קָא עָבִיד. וְנִתְבָּאֲרוּ פְּרָטֵי דִין זֶה בְּסִימָן קע"ו <small><small>(סָעִיף כ"ה)</small></small> וּבְסִימָן קכ"ב. <small>וְאִם הִפְקִיד אֵצֶל שְׁנַיִם, הֲוָה כְּהִלְוָה לִשְׁנַיִם <small><small>(נִמּוּקֵי יוֹסֵף ר"פ הַמַּפְקִיד)</small></small> וְעַיֵּן לְעֵיל סִימָן ע"ז.</small> 


Siman 300

שְׁנַיִם שֶׁהִפְקִידוּ אֵצֶל אֶחָד, זֶה מָנֶה וְזֶה מָאתַיִם, וְכָל אֶחָד מִשְּׁנֵיהֶם אוֹמֵר: אֲנִי הוּא שֶׁהִפְקַדְתִּי הַמָּאתַיִם, וְהַשּׁוֹמֵר אוֹמֵר: אֵינִי יוֹדֵעַ, יִשָּׁבַע כָּל אֶחָד מֵהֶם שֶׁהִפְקִיד מָאתַיִם, וְיִתֵּן מָאתַיִם לְזֶה וּמָאתַיִם לְזֶה, וְנִמְצָא מַפְסִיד מָנֶה מִבֵּיתוֹ, מִפְּנֵי שֶׁפָּשַׁע, שֶׁהָיָה לוֹ לִכְתֹּב שֵׁם כָּל אֶחָד עַל כִּיס שֶׁלּוֹ. וְאִי אִנְהוּ לֹא תָּבְעֵי לֵהּ כָּל חַד בְּבָרִי; אִם בָּא לָצֵאת יְדֵי שָׁמַיִם, חַיָּב; אֲבָל בְּדִינֵי אָדָם, פָּטוּר. לְפִיכָךְ, אִם הֵבִיאוּ לוֹ הַשְּׁנַיִם כְּאֶחָד שְׁלֹשׁ מֵאוֹת בְּכֶרֶךְ אֶחָד, וּבָאוּ וְתָבְעוּ וְכָל אֶחָד אוֹמֵר: הַמָּאתַיִם שֶׁלִּי, נוֹתֵן מֵאָה לְזֶה וּמֵאָה לְזֶה וְהַשְּׁאָר יְהֵא מֻנָּח אֶצְלוֹ <small>וְיֵשׁ אוֹמְרִים דִּיהֵא מֻנָּח בְּיַד בֵּית דִּין <small><small>(מָרְדְּכַי פֶּרֶק הַמַּפְקִיד וְעַיֵּן בב"י)</small></small> </small> עַד לְעוֹלָם, אוֹ עַד שֶׁיּוֹדֶה הָאֶחָד לַחֲבֵרוֹ, שֶׁהֲרֵי הוּא אוֹמֵר לָהֶם: כֵּיוָן שֶׁרָאִיתִי שֶׁאֵינְכֶם מַקְפִּידִין זֶה עַל זֶה וַהֲבֵאתֶם בְּכֶרֶךְ אֶחָד לֹא הִטְרַחְתִּי עַצְמִי לֵדַע וְלִזְכֹּר תָּמִיד מִי בַּעַל הַמֵּאָה וּמִי בַּעַל הַמָּאתַיִם. וַאֲפִלּוּ בְּבָא לָצֵאת יְדֵי שָׁמַיִם פָּטוּר. <small>וְיֵשׁ אוֹמְרִים דְּאִם תָּבְעוּ לֵהּ חַיָּב, בְּבָא לָצֵאת יְדֵי שָׁמַיִם, אֲפִלּוּ בְּכִי הַאי גַוְנָא <small><small>(טוּר)</small>.</small> </small> 

וְכֵן אִם הִפְקִידוּ אֶצְלוֹ שְׁנֵי כֵּלִים, אֶחָד גָּדוֹל וְאֶחָד קָטָן, וְכָל אֶחָד אוֹמֵר: אֲנִי בַּעַל הַגָּדוֹל, יִשָּׁבְעוּ שְׁנֵיהֶם, וְיִתֵּן הַגָּדוֹל לְאֶחָד מֵהֶם וּדְמֵי הַגָּדוֹל לַשֵּׁנִי, וְיִשָּׁאֵר לוֹ הַקָּטָן. וְאִם הֱבִיאוּם בְּכֶרֶךְ אֶחָד כְּאֶחָד, נוֹתֵן הַקָּטָן לְאֶחָד וּדְמֵי הַקָּטָן לַשֵּׁנִי, וְהַשְּׁאָר יִהְיֶה מֻנָּח עַד שֶׁיּוֹדֶה הָאֶחָד לַחֲבֵרוֹ אוֹ עַד לְעוֹלָם. 

וְכֵן מִי שֶׁתְּבָעוּהוּ שְׁנַיִם, זֶה אוֹמֵר: אֲנִי הוּא בַּעַל הַפִּקָּדוֹן, וְזֶה אוֹמֵר: אֲנִי הוּא, וְהַשּׁוֹמֵר אוֹמֵר: אֶחָד מִכֶּם הוּא וְאֵינִי יוֹדֵעַ מִי הוּא, יְשַׁלֵּם לִשְׁנֵיהֶם. <small>וְאִי אִנְהוּ לָא תָּבְעֵי לֵהּ, פָּטוּר אֲפִלּוּ בְּבָא לָצֵאת יְדֵי שָׁמַיִם. אֲבָל אִם אָמַר: אֲבִיכֶם שֶׁל אֶחָד מִכֶּם הִפְקִיד אֶצְלִי וְאֵינִי יוֹדֵעַ אֵיזֶה מִכֶּם, חַיָּב בְּבָא לָצֵאת יְדֵי שָׁמַיִם <small><small>(טוּר)</small>.</small> </small> 

וְכֵן שְׁנַיִם שֶׁהִפְקִידוּ שְׁתֵּי בְהֵמוֹת אֵצֶל רוֹעֶה, וּמֵתָה אַחַת מֵהֶן וְאֵינוֹ יוֹדֵע שֶׁל מִי הָיְתָה, יְשַׁלֵּם לִשְׁנֵיהֶם. וְאִם הִפְקִידוּ בְּעֶדְרוֹ שֶׁלֹּא מִדַּעְתּוֹ, מַנִּיחַ הַבְּהֵמָה בֵּינֵיהֶם וּמִסְתַּלֵּק, וְתִהְיֶה מֻנַּחַת עַד שֶׁיּוֹדֶה הָאֶחָד לַחֲבֵרוֹ אוֹ עַד שֶׁיִּרְצוּ לְחַלֵּק אוֹתָהּ: 


Siman 301

ג' דִינִים הָאֲמוּרִים בַּתּוֹרָה בְּאַרְבָּעָה שׁוֹמְרִים, אֵינָם לֹא בְּקַרְקָעוֹת וְלֹא בַּעֲבָדִים וְלֹא בִּשְׁטָרוֹת וְלֹא בְּנִכְסֵי גּוֹי וְלֹא בְּהֶקְדֵּשׁוֹת הֵן שֶׁל מִזְבֵּחַ אוֹ שֶׁל בֶּדֶק הַבַּיִת. שׁוֹמֵר חִנָּם אֵינוֹ נִשְׁבָּע, נוֹשֵׂא שָׂכָר אוֹ שׂוֹכֵר אוֹ שׁוֹאֵל אֵינָם מְשַׁלְּמִים, וּמִכָּל מָקוֹם שׁוֹמֵר שָׂכָר מַפְסִיד שְׂכָרוֹ עַד שֶׁיִּשָּׁבַע שֶׁשָּׁמַר כָּרָאוּי. וְכֵן פְּטוּרִים אַף מִפְּשִׁיעָה, <small>וְהָכִי קַיְמָא לָן.</small> וְיֵשׁ מְחַיְּבִים בִּפְשִׁיעָה. וְכָל אֵלּוּ, חוּץ מִן הַהֶקְדֵּשׁוֹת, פְּטוּרִים אֲפִלּוּ מִשְּׁבוּעָה שֶׁאֵינָם בִּרְשׁוּתוֹ. <small>הַגָּה: וְעַיֵּן לְעֵיל סִימָן ס"ו סָעִיף ל"ט. שׁוֹמֵר שֶׁמָּסַר לְשׁוֹמֵר בִּדְבָרִים אֵלּוּ, חַיָּב, דְּגָרַע מִפְּשִׁיעָה <small><small>(הָרֹא"שׁ כְּלָל ל"ט סִימָן ב')</small>.</small> וְיֵשׁ חוֹלְקִין <small><small>(מַהֲרִי"ק שֹׁרֶשׁ ו', וְעַיֵּן בְּר' יְרוּחָם נ"ל ח"ב)</small>.</small> הַשּׁוֹאֵל בַּיִת וְנִשְׂרַף, פָּטוּר לְשַׁלֵּם, דְּהָוֵי לֵהּ קַרְקָעוֹת <small><small>(מָרְדְּכַי פֶּרֶק הַדַּיָּנִים וְשָׁם בַּתּוֹסָפוֹת)</small>.</small> </small> 

הָא דְּאֵין נִשְׁבָּעִין עַל אֵלּוּ, הָנֵי מִלֵּי בִּפְנֵי עַצְמָן; אֲבָל עַל יְדֵי גִּלְגּוּל נִשְׁבָּעִים. 

אַף עַל פִּי שֶׁאָמְרוּ שֶׁאֵין נִשְׁבָּעִים עַל אֵלּוּ, הָנֵי מִלֵּי מִדְּאוֹרַיְתָא, אֲבָל נִשְׁבָּעִים עֲלֵיהֶם הֶסֵת אִם הָיְתָה שָׁם טַעֲנַת וַדַּאי. 

כָּל אֵלּוּ, אִם קָנוּ מִיָּדָם לְהִתְחַיֵּב בְּאַחֲרָיוּתָם, חַיָּבִים. 

הַמּוֹסֵר לַחֲבֵרוֹ לִשְׁמֹר דָּבָר הַמְחֻבָּר לַקַּרְקַע, דִּינוֹ כְּקַרְקַע, אֲפִלּוּ עֲנָבִים הָעוֹמְדִים לִבָּצֵר. 

מִי שֶׁהִפְקִידוּ אֶצְלוֹ מְעוֹת עֲנִיִּים אוֹ פִדְיוֹן שְׁבוּיִים וּפָשַׁע בָּהֶם וְנִגְנְבוּ, פָּטוּר, שֶׁנֶּאֱמַר: לִשְׁמֹר, <small><small>(שְׁמוֹת כב, ט)</small></small> וְלֹא לְחַלֵּק לַעֲנִיִּים, וַהֲרֵי הוּא מָמוֹן שֶׁאֵין לוֹ תּוֹבְעִין. בַּמֶּה דְּבָרִים אֲמוּרִים, בְּשֶׁאֵין זֶה הַמָּמוֹן מֻפְקָד לַעֲנִיֵּי מָקוֹם זֶה אוֹ לִשְׁבוּיִים יְדוּעִים. אֲבָל אִם הָיָה לַעֲנִיִּים אֵלּוּ אוֹ לִשְׁבוּיִים אֵלּוּ, וַהֲרֵי הוּא קָצוּץ לָהֶם, הֲרֵי זֶה הַמָּמוֹן שֶׁיֵּשׁ לוֹ תּוֹבְעִים, וִישַׁלֵּם אִם פָּשַׁע, אוֹ יִשָּׁבַע שֶׁלֹּא פָשַׁע, כְּדֶרֶךְ כָּל הַשּׁוֹמְרִים. <small>וְכֵן אִם הַגַּבַּאי אָמַר לַשּׁוֹמֵר: שְׁמֹר לִי, חַיָּב כִּשְׁאָר שׁוֹמֵר <small><small>(מָרְדְּכַי פֶּרֶק הַחוֹבֵל)</small>.</small> </small> 

מִי שֶׁהִפְקִידוּ אֶצְלוֹ מָמוֹן פִּדְיוֹן שְׁבוּיִים וּבָאוּ עָלָיו גַּנָבִים וְקָדַם וְהִצִּיל עַצְמוֹ בְּמָמוֹן שְׁבוּיִים, אִם הוּא פָטוּר, נִתְבָּאֵר בְּסִימָן רצ"ב סָעִיף ט'. 

מִי שֶׁיֵּשׁ בְּיָדוֹ מָעוֹת שֶׁל יְתוֹמִים, דִּינוֹ כְּדִין מָעוֹת שְׁאָר כָּל אָדָם וְאָסוּר לְהִשְׁתַּמֵשׁ בָּהֶם. 

גּוֹי שֶׁהִפְקִיד וְאַחַר כָּךְ נִּתְגַיֵּר, אֵין לוֹ כָּל דִּינֵי הַשּׁוֹמְרִים, עַד שֶׁיִּהְיֶה תְּחִלָּתוֹ וְסוֹפוֹ יִשְׂרָאֵל. <small>וְכֵן חֻלִּין וְאַחַר כָּךְ הִקְדִּישָׁן בְּיַד הַשּׁוֹמֵר <small><small>(טוּר בְּשֵׁם רַמְבַּ"ם פֶּרֶק ב' דִּשְׂכִירוּת)</small>.</small> </small> 

אֵין הַשּׁוֹמֵר חַיָּב אֶלָּא אִם כֵּן נָתְנוּ לוֹ בְּתוֹרַת שְׁמִירָה. אֲבָל אִם נָתְנוּ לוֹ לְאַבֵּד, פָּטוּר, דְּדַרְשֵׁינָן: לִשְׁמֹר <small><small>(שְׁמוֹת כב, ט)</small></small> וְלֹא לִקְרֹעַ וְלֹא לְאַבֵּד. וְהָנֵי מִלֵּי דְאָתָא לְיָדֵהּ מֵעִקָּרָא בְּתוֹרַת קְרִיעָה וְאִבּוּד, אֲבָל אִי אָתוּ לְיָדֵהּ מֵעִקָּרָא בְּתוֹרַת שְׁמִירָה, וַהֲדַר אָמַר לֵהּ: קְרַע, חַיָּב אוֹ לָא אָמַר לֵהּ עַל מְנַת לִפְטֹר: 


Siman 302

אֶחָד הָאִישׁ וְאֶחָד הָאִשָּׁה בְּדִינֵי הַשּׁוֹמְרִים, בֵּין שֶׁהָיָה הַדָּבָר הַשָּׁמוּר שֶׁל הָאִשָּׁה בֵּין שֶׁהָיָה בְּיַד הָאִשָּׁה. 

קָטָן שֶׁהִפְקִיד אוֹ הִשְׁאִיל לְגָדוֹל, נִשְׁבָּע שְׁבוּעַת הַשּׁוֹמְרִים לַקָּטָן. <small>וְיֵשׁ חוֹלְקִין, וְעַיֵּן לְעֵיל סוֹף סִימָן צ"ו.</small> 


Siman 303

שׁוֹמֵר שָׂכָר גַּם הוּא אֵינוֹ מִתְחַיֵּב בִּשְׁמִירָתוֹ עַד שֶׁיִּמְשֹׁךְ בְּמָקוֹם שֶׁרָאוּי לִמְשֹׁךְ, כְּמוֹ שֶׁנִּתְבָּאֵר בְּסִימָן רצ" א בְּשׁוֹמֵר חִנָּם. <small>הַגָּה: יֵשׁ אוֹמְרִים אָדָם שֶׁשּׁוֹלֵחַ לַחֲבֵרוֹ שׁוּם דָּבָר לְהוֹלִיכוֹ לְמָקוֹם אֶחָד, וּבְתוֹךְ כָּךְ שָׁלַח לוֹ דּוֹרוֹן, הָוֵי שׁוֹמֵר שָׂכָר <small><small>(הַגָּהוֹת מָרְדְּכַי פֶּרֶק אֵיזֶהוּ נֶשֶׁךְ, וְעַיֵּן בב"י)</small>.</small> רְאוּבֵן שֶׁאָמַר לְשִׁמְעוֹן: יֵשׁ לְךָ חֵפֶץ פְּלוֹנִי לִמְכֹּר אֲשָׁרֶתְךָ וְאֶמְכְּרֶנּוּ, וְשִׁמְעוֹן אוֹמֵר: תְּנֵהוּ בְּכָךְ וְכָךְ וְהַמּוֹתָר יְהֵא שֶׁלְּךָ, נַעֲשָׂה רְאוּבֵן שׁוֹמֵר שָׂכָר עָלָיו, אַף עַל פִּי שֶׁשָּׁתַק כְּשֶׁקִּבְּלוֹ <small><small>(מַהֲרִי"ק שֹׁרֶשׁ קנ"ה)</small>.</small> </small> 

שׁוֹמֵר שָׂכָר חַיָּב בִּגְנֵבָה וַאֲבֵדָה. וְיֵשׁ אוֹמְרִים שֶׁאֲפִלּוּ שָׁמַר כָּרָאוּי וְנָתַן הַכְּסָפִים תַּחַת הַקַּרְקַע בְּעֹמֶק מֵאָה אַמָּה, שֶׁאִי אֶפְשָׁר לְגָנְבָם מִשָּׁם אִם לֹא עַל יְדֵי מְחִילוֹת, אוֹ גַם בְּעִדָּנָא דְנַיְמֵי אִינְשֵׁי, וְנִגְנְבוּ, אוֹ קָפַץ עָלָיו חֹלִי וְלֹא יָכוֹל לְשׁוֹמְרָהּ, וְכָל כַּיּוֹצֵא בָּזֶה, חַיָּב. וַאֲפִלּוּ הִקִּיפוֹ חוֹמָה שֶׁל בַּרְזֶל. וַאֲפִלּוּ אִם אִלּוּ הָיָה שָׁם לֹא הָיָה יָכוֹל לְהַצִּיל, חַיָּב בִּגְנֵבָה וַאֲבֵדָה, אֶלָּא אִם כֵּן הָיָה שָׁם וְלֹא הָיָה יָכוֹל לְהַצִּיל. 

שׁוֹמֵר שָׂכָר פָּטוּר מֵאֳנָסִים. אֵיזֶהוּ אֹנֶס, בָּא עָלָיו לִסְטִים מְזֻיָּן, אֲפִלּוּ אִם גַּם הָרוֹעֶה מְזֻיָּן, לְפִי שֶׁהַלִּסְטִים מוֹסֵר נַפְשׁוֹ יוֹתֵר. <small>הַגָּה: אִם נָפְלָה דְּלֵקָה בָּעִיר וְנִשְׁרְפוּ הַחֲפָצִים שֶׁהָיָה שׁוֹמֵר שָׂכָר עֲלֵיהֶם, הָוֵי אֹנֶס, אִם לֹא הָיָה יָכוֹל לְהַצִּיל בְּעַצְמוֹ וְלֹא עַל יְדֵי אֲחֵרִים <small><small>(מָרְדְּכַי פֶּרֶק הַמַּפְקִיד וּפ' הַשּׁוֹאֵל)</small>.</small> וְדַוְקָא שֶׁיּוֹדֵעַ בְּוַדַּאי שֶׁנִּשְׂרְפוּ, אֲבָל אִם אֵינוֹ יוֹדֵעַ בְּבֵרוּר, רַק שֶׁהָיוּ בְּבַיִת שֶׁנִּשְׂרַף, אֵינוֹ יָכוֹל לִשָּׁבַע שֶׁנִּשְׂרְפוּ, דְּדִלְמָא גוֹיִים נִכְנְסוּ וְגָנְבוּ אוֹתוֹ, וְלָכֵן חַיָּב לְשַׁלֵּם, אֶלָּא אִם כֵּן הַגּוֹיִים הַנִּכְנָסִים הֵם לִסְטִים מְזֻיָּנִים, דְּאָז יִשָּׁבַע שֶׁנִּשְׂרְפוּ אוֹ נִגְנְבוּ בְּלִסְטִים מְזֻיָּנִים, וּפָטוּר <small><small>(שם)</small>.</small> </small> 

רוֹעֶה שֶׁבָּאוּ זְאֵבִים וְטָרְפוּ מִמֶּנּוּ, אִם הָיָה זְאֵב אֶחָד, אֵינוֹ אֹנֶס אֲפִלּוּ בִּשְׁעַת מִשְׁלַחַת זְאֵבִים. וְאִם הָיוּ שְׁנֵי זְאֵבִים, הֲרֵי זֶה אֹנֶס. שְׁנֵי כְלָבִים, אֵינוֹ אֹנֶס אֲפִלּוּ בָּאוּ מִשְּׁתֵּי רוּחוֹת. הָיוּ יוֹתֵר עַל שְׁנַיִם, הֲרֵי זֶה אֹנֶס. 

יֵשׁ מִי שֶׁאוֹמֵר, דְּכָל מַה דְאַמְרִינָן דְּלָא הָוֵי אֹנֶס, דַּוְקָא בְּשֶׁלֹּא הִשְׁתַּדֵּל לְהַצִּיל, אֲבָל אִם הִשְׁתַּדֵּל לְהַצִּיל וְלֹא יוּכַל, אֵין לְךָ אֹנֶס גָּדוֹל מִזֶּה, וְנִשְׁבָּע עַל זֶה, וְנִפְטָר. 

הָאֲרִי וְהַדֹּב וְהַנָּמֵר וְהַבַּרְדְּלָס <small><small>(פֵּרַשׁ רַשִׁ"י פוטיי"ש בְּלַעַ"ז וּבַעָרוּךְ פֵּרַשׁ מִין בַּעַל חַי שֶׁבְּז' שָׁנִים הוּא זָכָר וְנִקְרָא צָבוֹעַ וְאַחַר כָּךְ יִתְהַפֵּךְ לִנְקֵבָה נִקְרָא לפרוא וְאָז הוּא יוֹתֵר רָע מִקֹדֶם, מְבֹאָר בְּפ"ק דְב"ק דַּף ט"ז ע"א)</small></small> וְהַנָּחָשׁ, הֲרֵי אֵלּוּ אֳנָסִים בִּזְמַן שֶׁבָּאוּ מֵאֲלֵיהֶם; אֲבָל אִם הוֹלִיכָן לִמְקוֹם גְּדוּדֵי חַיָּה וְלִסְטִים, אֵין אֵלּוּ אֹנָסִים, וְחַיָּב לְשַׁלֵּם. 

רוֹעֶה שֶׁמָּצָא גַּנָּב וְהִתְחִיל לְהִתְגָּרוֹת בּוֹ וּלְהַרְאוֹתוֹ שֶׁאֵינוֹ חוֹשֵׁשׁ מִמֶּנּוּ, וְאָמַר לֵהּ: הֲרֵי אָנוּ בְּמָקוֹם פְּלוֹנִי כָּךְ וְכָךְ רוֹעִים אֲנַחְנוּ כָּךְ וְכָךְ כְּלֵי מִלְחָמָה יֵשׁ לָנוּ, וּבָא אוֹתוֹ הַלִּסְטִים וּנְצָחוֹ וְלָקַח מֵהֶם, הֲרֵי הָרוֹעֶה חַיָּב. 

רוֹעֶה שֶׁהָיָה לוֹ לְהַצִּיל הַטְּרֵפָה אוֹ הַשְּׁבוּיָה בְּרוֹעִים אֲחֵרִים וּבְמַקְלוֹת, וְלֹא קָרָא רוֹעִים אֲחֵרִים וְלֹא הֵבִיא מַקְלוֹת לְהַצִּיל, הֲרֵי זֶה חַיָּב. אֶחָד שׁוֹמֵר חִנָּם וְאֶחָד שׁוֹמֵר שָׂכָר, אֶלָּא שֶׁשּׁוֹמֵר חִנָּם קוֹרֵא רוֹעִים וּמֵבִיא מַקְלוֹת בְּחִנָּם, וְאִם לֹא מָצָא, פָּטוּר; אֲבָל שׁוֹמֵר שָׂכָר חַיָּב לִשְׂכֹּר הָרוֹעִים וְהַמַּקְלוֹת עַד כְּדֵי דְּמֵי הַבְּהֵמָה, כְּדֵי לְהַצִּיל, וְחוֹזֵר וְלוֹקֵחַ שְׂכָרָן מִבַּעַל הַבַּיִת, וְאִם לֹא עָשָׂה כֵּן, וְהָיָה לוֹ לִשְׂכֹּר וְלֹא שָׂכַר, הֲרֵי זֶה פּוֹשֵׁעַ, וְחַיָּב. 

רוֹעֶה שֶׁטָּעַן: הִצַלְתִּי עַל יְדֵי רוֹעִים בְּשָׂכָר, נִשְׁבָּע וְנוֹטֵל מַה שֶּׁטָּעַן, שֶׁאֵינוֹ יָכוֹל לִטְעֹן אֶלָּא עַד כְּדֵי דְּמֵיהֶן, וְיָכוֹל הָיָה לוֹמַר: נִטְרְפָה. וְיִשָּׁבַע בִּנְקִיטַת חֵפֶץ: 

רוֹעֶה שֶׁהִנִּיחַ עֶדְרוֹ וּבָא לָעִיר, בֵּין בְּשָׁעָה שֶׁדֶּרֶךְ הָרוֹעִים לְהִכָּנֵס בֵּין בְּעֵת שֶׁאֵין דֶּרֶךְ הָרוֹעִים לְהִכָּנֵס, וּבָא זְאֵב וְטָרַף, אֲרִי וְדָרַס, אֵין אוֹמְרִים אִלּוּ הָיָה שָׁם הָיָה מַצִּיל, אֶלָּא אוֹמְדִין אוֹתוֹ, אִם יָכוֹל לְהַצִּיל עַל יְדֵי רוֹעִים וּמַקְלוֹת, חַיָּב; וְאִם לָאו, פָּטוּר. וְאִם אֵין הַדָּבָר יָדוּעַ, חַיָּב לְשַׁלֵּם. <small>הַגָּה: וְיֵשׁ אוֹמְרִים דְּאִם נִכְנַס בְּעֵת שֶׁאֵין דֶּרֶךְ לִכָּנֵס חַיָּב בְּכָל עִנְיָן, דְּהָוֵי תְּחִלָּתוֹ בִפְשִׁיעָה וְסוֹפוֹ בְאֹנֶס <small><small>(טוּר וְהָרַאֲבַ"ד)</small>.</small> וְעַיֵּן לְעֵיל סִימָן רצ"א סָעִיף י"ב.</small> 

רוֹעֶה שׁוֹמֵר שָׂכָר שֶׁהֶעֱבִיר הַבְּהֵמוֹת עַל הַגֶּשֶׁר, וְדָחֲפָה אַחַת מֵהֶן לַחֲבֶרְתָּהּ וְנָפְלָה לְשִׁבֹּלֶת נָהָר <small><small>(פֵּרוּשׁ, מָקוֹם שֶׁמַּיִם נִגָּרִים בְּכֹחַ)</small>,</small> הֲרֵי זֶה חַיָּב, שֶׁהָיָה לוֹ לְהַעֲבִירָם אַחַת אַחַת. שֶׁאֵין הַשּׁוֹמֵר נוֹטֵל שָׂכָר אֶלָּא לִשְׁמֹר שְׁמִירָה מְעֻלָּה, הוֹאִיל וּפָשַׁע בִּשְׁמִירָתָן בַּתְּחִלָּה וְהֶעֱבִירָן כְּאַחַת, אַף עַל פִּי שֶׁנֶּאֱנַס בַּסוֹף בְּעֵת הַנְּפִילָה, הֲרֵי הוּא חַיָּב. 

מֵתָה כְּדַרְכָּהּ, פָּטוּר. סִגְּפָהּ וּמֵתָה, כְּגוֹן שֶׁהֶעֱמִידָהּ בַּחַמָּה אוֹ בְּצִנָּה, אֲפִלּוּ לֹא מֵתָה מִיָּד, חַיָּב. 

תְּקַפְתּוֹ וְעָלְתָה לְרָאשֵׁי צוּקִין וּתְקַפְתּוֹ וְנָפְלָה, הֲרֵי זֶה אֹנֶס. 

הֶעֱלָהּ לְרָאשֵׁי הַצּוּקִין, אוֹ שֶׁעָלְתָה מֵאֵלֶיהָ וְהוּא יָכֹל לְמָנְעָהּ וְלֹא מְנָעָהּ, אַף עַל פִּי שֶׁתְּקַפְתּוֹ וְנָפְלָה וָמֵתָה אוֹ נִשְׁבְּרָה, חַיָּב, שֶׁכָּל שֶׁתְּחִלָּתוֹ בִּפְשִׁיעָה וְסוֹפוֹ בְּאֹנֶס, חַיָּב. 

הֶעֱלָהּ לְרֹאשׁ הָהָר וּמֵתָה שָׁם כְּדַרְכָּהּ, אוֹ שֶׁפָּשַׁע בָּהּ וְלֹא שְׁמָרָהּ כָּרָאוּי, וְיָצְאָה לַאֲגַם וּמֵתָה שָׁם כְּדַרְכָּהּ, פָּטוּר. אֲבָל אִם נִגְנְבָה מֵהָאֲגַם וּמֵתָה בְּבֵית הַגַּנָּב, חַיָּב. <small>שׁוֹמֵר שָׂכָר שֶׁכָּלָה זְמַנּוֹ, עַיֵּן לְקַמָּן סִימָן שמ"ג.</small> 


Siman 304

הַמַּעֲבִיר חָבִית מִמָּקוֹם לְמָקוֹם בְּשָׂכָר, וְנִשְׁבְּרָה, דִּין תּוֹרָה הוּא שֶׁיְּשַׁלֵּם, שֶׁאֵין זֶה אֹנֶס גָּדוֹל, וַהֲרֵי הַשְּׁבִירָה כִּגְנֵבָה וַאֲבֵדָה שֶׁהוּא חַיָּב בָּהֶן. אֲבָל תִּקְּנוּ חֲכָמִים שֶׁיִּהְיֶה חַיָּב שְׁבוּעָה שֶׁלֹּא פָּשַׁע בָּהּ, שֶׁאִם אַתָּה אוֹמֵר יְשַׁלֵּם, אֵין לְךָ אָדָם שֶׁיַּעֲבִיר חָבִית לַחֲבֵרוֹ. וּלְפִיכָךְ עָשׂוּ בּוֹ שְׁבִירַת הֶחָבִית כְּמִיתַת הַבְּהֵמָה וּשְׁבִירָתָהּ. 

וְעוֹד תִּקְּנוּ בְּדָבָר זֶה, שֶׁאִם נָשְׂאוּ אוֹתָהּ שְׁנַיִם בְּמוֹט וְנִשְׁבְּרָה מְשַׁלְּמִים חֲצִי דָמֶיה, הוֹאִיל וּמַשּׂאוֹי זֶה גָדוֹל לְגַבֵּי אֶחָד וְקַל לְגַבֵּי שְׁנַיִם, הָוֵי כְּאֹנֶס וְאֵינוֹ אֹנֶס, וּמְשַׁלְּמִים מֶחֱצָה אִם יֵשׁ עֵדִים שֶׁלֹּא פָּשְׁעוּ בָּהּ. 

נִשְׁבְּרָה בְּמָקוֹם שֶׁאֵין עֵדִים מְצוּיִים, נִשְׁבָּעִים שֶׁלֹּא שְׁבָרוּהָ בִּפְשִׁיעָה וּמְשַׁלְּמִים חֲצִי דָמֶיהָ. שֶׁהֲרֵי לֹא הָיָה לְכָל אֶחָד לְהַעֲבִיר אֶלָּא מַשּׂוֹי שֶׁהָיָה יָכוֹל לְהַעֲבִיר בִּפְנֵי עַצְמוֹ. 

מִכָּאן אַתָּה לָמֵד, שֶׁהָאֶחָד שֶׁהֶעֱבִיר חָבִית גְּדוֹלָה שֶׁאֵין דֶּרֶךְ כָּל הַסַבָּלִים לְהַעֲבִירָהּ בְּיָחִיד, שֶׁהוּא פּוֹשֵׁעַ, וְאִם נִשְׁבְּרָה בְּיָדוֹ מְשַׁלֵּם הַכֹּל. <small>הַגָּה: כָּל זֶה לְשׁוֹן הָרַמְבַּ"ם וְדַעְתּוֹ אֲבָל יֵשׁ חוֹלְקִים וּסְבִירָא לְהוּ דְּכָל שֶׁהוּא קַל לִשְׁנַיִם אַף עַל פִּי שֶׁהוּא כָבֵד לְאֶחָד, לֹא מִקְרֵי פוֹשֵׁעַ גָּמוּר, וְאֵינוֹ מְשַׁלֵּם רַק מֶחֱצָה <small><small>(טוּר ס"ג וְהַמַּגִּיד פ"ד דִּשְׂכִירוּת)</small>.</small> </small> 

הַסַבָּל שֶׁשָּׁבַר חָבִית שֶׁל יַיִן לְחֶנְוָנִי וְנִתְחַיֵּב לְשַׁלֵּם, וַהֲרֵי הִיא שָׁוָה בְּיוֹם הַשּׁוּק ד' וּבִשְׁאָר יָמִים ג', אִם הֶחֱזִירוֹ בְּיוֹם הַשּׁוּק חַיָּבִים לְהַחֲזִיר חָבִית שֶׁל יַיִן אוֹ יְשַׁלְּמוּ לוֹ אַרְבָּעָה, וְהוּא שֶׁלֹּא הָיָה לוֹ יַיִן לִמְכֹּר בְּיוֹם הַשּׁוּק, אֲבָל אִם הָיָה לוֹ יַיִן, מַחֲזִירִין לוֹ שְׁלֹשָׁה. וְאִם הֶחֱזִירוֹ לוֹ בִּשְׁאָר יָמִים, מַחֲזִירִין לוֹ שְׁלֹשָׁה. וּמְנַכִּין לוֹ בְּכָל זְמַן טֹרַח שֶׁהָיָה טוֹרֵחַ בִּמְכִירָתָהּ וּפְגַם הַנֶּקֶב שֶׁהָיָה נוֹקֵב הֶחָבִית, וְכֵן כָּל כַּיּוֹצֵא בָּזֶה. <small>הַגָּה: גַּם זֶה לְשׁוֹן הָרַמְבַּ"ם וְדַעְתּוֹ, אֲבָל רֹב הַמְפָרְשִׁים חוֹלְקִים וּסְבִירָא לְהוּ בְּהֵפֶךְ, שֶׁאִם שָׁבַר בִּשְׁאָר הַיָּמִים מְשַׁלֵּם ג', וְאִם שְׁבָרוֹ בְּיוֹם הַשּׁוּק, אִם בָּא לְפָרְעוֹ בִּשְׁאָר הַיָּמִים צָרִיךְ לִתֵּן לוֹ אַרְבַּע וְאֵינוֹ נִפְטָר אִם רוֹצֶה לִתֵּן לוֹ חָבִית אַחֵר שֶׁל יַיִן, אֲבָל אִם בָּא לְפָרְעוֹ בְּיוֹם הַשּׁוּק יָכוֹל לְהַחֲזִיר לוֹ חָבִית אַחֵר שֶׁל יַיִן, וְהוּא שֶׁאֵין לוֹ יַיִן אַחֵר לִמְכֹּר בַּשּׁוּק, אֲבָל אִם יֵשׁ לוֹ יַיִן אַחֵר הֲרֵי הוּא אֶצְלוֹ כִּשְׁאָר יָמִים וְצָרִיךְ לִתֵּן לוֹ דְּמֵי הַיַּיִן <small><small>(טוּר בְּשֵׁם הָרֹא"שׁ)</small>.</small> </small> 

שׁוֹמֵר שָׂכָר, כֵּיוָן שֶׁכָּלָה זְמַנּוֹ כָּלְתָה שְׁמִירָתוֹ, וַאֲפִלּוּ הִיא עֲדַיִן בְּבֵיתוֹ אֵינוֹ עָלֶיהָ אֶלָּא שׁוֹמֵר חִנָּם. 


Siman 305

שׁוֹמֵר שָׂכָר דִּינוֹ כְּשׁוֹמֵר חִנָּם לְעִנְיַן אִם כָּפַר אוֹ טְעָנוֹת אֲחֵרוֹת שֶׁבֵּינֵיהֶם, כְּגוֹן אִם אָמַר לוֹ: נִשְׁתַּמַּשְׁתָּ בַּחֵפֶץ וְקִלְקַלְתּוֹ, וְכַיּוֹצֵא בָּזֶה, נִשְׁבָּע הֶסֵת וְנִפְטָר. וְאִם הַשּׁוֹמֵר טוֹעֵן שֶׁנֶּאֶנְסָה, אִם בְּמָקוֹם שֶׁעֵדִים מְצוּיִים, יָבִיא עֵדִים וְיִפָּטֵר, אוֹ יְשַׁלֵּם; וְאִם אֵין מְצוּיִים, יִשָּׁבַע שֶׁהִיא כִּדְבָרָיו, וְיִכְלֹל בִּשְׁבֻעָתוֹ שֶׁלֹּא שָׁלַח בָּהּ יָד וְשֶׁאֵינָהּ בִּרְשׁוּתוֹ, וְאִם טוֹעֵן: נִגְנְבָה, אוֹ אֲפִלּוּ שֶׁאוֹמֵר: פָּשַׁעְתִּי בָּהּ וַהֲרֵינִי מְשַׁלֵּם, מַשְׁבִּיעִין אוֹתוֹ שֶׁאֵינָהּ בִּרְשׁוּתוֹ. 

נִגְנְבָה בְּלִסְטִים מְזֻיָּן וְהֻכַּר הַגַּנָּב, צָרִיךְ לִפְרֹעַ לְבַעַל הַבַּיִת, וְהוּא יַעֲמִיד הַגַּנָּב בְּדִין. וַאֲפִלּוּ אִם נִשְׁבָּע כְּבָר וְנִפְטָר קֹדֶם וְהֻכַּר הַגַּנָּב, כֵּיוָן שֶׁנִּמְצָא הַגַּנָּב צָרִיךְ לְהַעֲמִידוֹ בְּדִין וְהוּא יִפְרַע לְבַעַל הַבַּיִת. 

הָיוּ הַבְּעָלִים עִמּוֹ בִּמְלַאכְתּוֹ בְּשָׁעָה שֶׁמָּשַׁךְ הַחֵפֶץ לִשְׁמֹר, פָּטוּר אַף מִפְּשִׁיעָה, כְּמוֹ שֶׁנִּתְבָּאֵר בְּדִינֵי שׁוֹמֵר חִנָּם. 

קִבֵּל עָלָיו שׁוֹמֵר שָׂכָר לְהִתְחַיֵּב אַף בָּאֳנָסִים, אוֹ שֶׁהִתְנָה לִפָּטֵר מִגְּנֵבָה וַאֲבֵדָה וּמִשְּׁבוּעָה, הַכֹּל לְפִי תְּנָאוֹ. <small>אָמַר סְתָם: עַל מְנַת שֶׁלֹּא אֶתְחַיֵּב בְּאַחֲרָיוּתוֹ, פָּטוּר אֲפִלּוּ מִפְּשִׁיעָה <small><small>(מָרְדְּכַי סוֹף פֶּרֶק הָאֻמָּנִים)</small>.</small> </small> 

שׁוֹמֵר שָׂכָר שֶׁמָּסַר לְשׁוֹמֵר אַחֵר, נִתְבָּאֵר מִשְׁפָּטוֹ בְּסִימָן רצ" א. 

הָאוֹמֵר לַחֲבֵרוֹ: שְׁמֹר לִי וְאֶשְׁמֹר לְךָ, <small>יֵשׁ אוֹמְרִים דְּהוּא הַדִּין הַשְׁאִילֵנִי וְאַשְׁאִילְךָ <small><small>(טוּר ס"ז בְּשֵׁם הרמ"ה וּמַהֲרִי"ק שֹׁרֶשׁ ע"ז)</small>,</small> </small> הֲרֵי זֶה שְׁמִירָה בִּבְעָלִים. אָמַר לֵהּ: שְׁמֹר לִי הַיּוֹם וְאֶשְׁמֹר לְךָ לְמָחָר, הַשְׁאִילֵנִי הַיּוֹם וַאֲנִי אַשְׁאִילְךָ לְמָחָר, שְׁמֹר לִי הַיּוֹם וְאַשְׁאִילְךָ לְמָחָר, הַשְׁאִילֵנִי הַיּוֹם וְאֶשְׁמֹר לְךָ לְמָחָר, כֻּלָּם נַעֲשׂוּ שׁוֹמְרֵי שָׂכָר זֶה לָזֶה. <small>הַגָּה: וְיֵשׁ אוֹמְרִים <small><small>(דְּהַשְׁאִילֵנִי וְאַשְׁאִילְךָ)</small></small> וּשְׁמֹר לִי וְאַשְׁאִילְךָ אוֹ הַשְׁאִילֵנִי וְאֶשְׁמֹר לְךָ, אֲפִלּוּ בְּחַד יוֹמָא, הָוֵי הַשּׁוֹמֵר שׁוֹמֵר שָׂכָר וְלֹא מִקְרֵי שְׁמִירָה בִבְעָלִים <small><small>(טוּר ס"ז בְּשֵׁם רַשִׁ"י ונ"י פֶרֶק הָאֻמָּנִין וּמָרְדְּכַי פֶּרֶק הַמַּפְקִיד)</small>.</small> </small> 

אָמַר לוֹ: הַשְׁאִילֵנִי גְּלִימָא שֶׁלְּךָ שֶׁהִיא קַלָּה וְטֹל שֶׁלִּי שֶׁהִיא כְּבֵדָה, וּבָאוּ לִסְטִים וְנָטְלוּ הָאַחַת, הַנִּשְׁאֶרֶת הִיא שֶׁל בַּעַל רִאשׁוֹן. <small>הַגָּה: דְּהָוֵי לֵהּ הַשְׁאִילֵנִי וְאַשְׁאִילְךָ דְּהָוֵי שְׁאִילָה בִבְעָלִים. מִיהוּ, אִם אֵין הַדְּבָרִים הַשְּׁאוּלִים בְּיַד הַשּׁוֹאֲלִים, אֶלָּא בְּיַד אֲחֵרִים, כְּגוֹן שֶׁרְאוּבֵן הִנִּיחַ הַמַּשְׁכּוֹן בְּיַד לֵוִי בְּעַד שִׁמְעוֹן וְשִׁמְעוֹן הִשְׁאִיל דָּבָר לִרְאוּבֵן, לֹא מִקְרֵי שְׁאִילָה בִבְעָלִים, דְּהָא אֵין שִׁמְעוֹן שׁוֹמֵר לִרְאוּבֵן, וְהָווּ שׁוֹמְרֵי שָׂכָר זֶה לָזֶה <small><small>(מַהֲרִי"ק שֹׁרֶשׁ קכ"ה)</small>.</small> </small> 


Siman 306

כָּל הָאֻמָּנִים שׁוֹמְרֵי שָׂכָר הֵם. וְכֻלָּם שֶׁאָמְרוּ: טֹל אֶת שֶׁלְּךָ וְהָבֵא מָעוֹת, אוֹ שֶׁאָמַר לֵהּ הָאֻמָּן: גְּמַרְתִּיו, וְלֹא לָקְחוּ הַבְּעָלִים הַכְּלִי, הֲרֵי הָאֻמָּן שׁוֹמֵר חִנָּם. אֲבָל אִם אָמַר הָאֻמָּן: הָבֵא מָעוֹת וְטֹל אֶת שֶׁלְּךָ, עֲדַיִן הוּא שׁוֹמֵר שָׂכָר, כְּמוֹ שֶׁהָיָה. <small>וְאִם אָמַר: טֹל אֶת שֶׁלְּךָ וְאֵינִי שׁוֹמְרוֹ עוֹד, פָּטוּר <small><small>(בֵּית יוֹסֵף בְּשֵׁם תַּלְמִידֵי הָרַשְׁבָּ"א)</small>.</small> </small> 

נָתַן לָאֻמָּנִים לְתַקֵּן, וְקִלְקְלוּ, חַיָּבִים לְשַׁלֵּם. כֵּיצַד, נָתַן לְחָרָשׁ שִׁדָּה תֵּבָה וּמִגְדָּל, לִקְבֹּעַ בָּהֶם מַסְמֵר, וְשָׁבְרוּ, אוֹ נָתַן לוֹ עֵצִים לַעֲשׂוֹת מֵהֶם שִׁדָּה תֵּבָה וּמִגְדָּל, וְנִשְׁבְּרוּ אַחַר שֶׁנַּעֲשׂוּ, מְשַׁלֵּם לוֹ דְּמֵי שִׁדָּה תֵּבָה וּמִגְדָּל, שֶׁאֵין הָאֻמָּן קוֹנֶה בִּשְׁבַח כְּלִי <small><small>(עַיֵּן בְּאֶבֶן הָעֵזֶר סִימָן כ"ח סָעִיף ט"ו)</small>. <small>הַגָּה: הַבַּנַאי שֶׁקִּבֵּל עָלָיו לִסְתֹּר הַכֹּתֶל וְשָׁבַר הָאֲבָנִים אוֹ הִזִּיקָם, חַיָּב לְשַׁלֵּם. הָיָה סוֹתֵר מִצַּד זֶה וְנָפַל מִצַּד אַחֵר, פָּטוּר; וְאִם מֵחֲמַת הַמַּכָּה, חַיָּב</small> <small>(טוּר ס"ה)</small>.</small> 

נָתַן צֶמֶר לְצַבָּע וְהִקְדִּיחָתוֹ יוֹרָה, נוֹתֵן לוֹ דְּמֵי צַמְרוֹ. צְבָעוֹ כָּעוּר, אוֹ נְתָנוּ לוֹ לְצָבְעוֹ אָדוֹם וּצְבָעוֹ שָׁחוֹר שָׁחוֹר וּצְבָעוֹ אָדוֹם, נָתַן עֵצִים לְחָרָשׁ לַעֲשׂוֹת מֵהֶם כִּסֵא נָאֶה, וְעָשָׂה כִּסֵא רָע אוֹ סַפְסָל; אִם הַשֶּׁבַח יָתֵר עַל הַהוֹצָאָה, נוֹתֵן בַּעַל הַכְּלִי אֶת הַהוֹצָאָה; וְאִם הַהוֹצָאָה יְתֵרָה עַל הַשֶּׁבַח, נוֹתֵן לוֹ אֶת הַשֶּׁבַח בִּלְבַד. <small>וּמַה שֶּׁהָיָה רָאוּי לְהַשְׁבִּיחַ אִלּוּ לֹא שִׁנָּה הוּא בִּכְלַל הַקֶּרֶן, וְחָשְׁבִינָן הַשֶּׁבַח <small><small>(וְהַהוֹצָאָה)</small></small> בְּלֹא זֶה <small><small>(טוּר)</small>. </small> </small> אָמַר בַּעַל הַכְּלִי: אֵינִי רוֹצֶה בְּתַקָּנָה זוֹ אֶלָּא יִתֵּן לִי דְּמֵי הַצֶּמֶר אוֹ דְּמֵי הָעֵצִים, אֵין שׁוֹמְעִין לוֹ. וְכֵן אִם אָמַר הָאֻמָּן: הֵא לְךָ דְּמֵי צַמְרְךָ אוֹ דְּמֵי עֵצֶיךָ וָלֵךְ, אֵין שׁוֹמְעִין לוֹ, שֶׁאֵין הָאֻמָּן קוֹנֶה בִּשְׁבַח כְּלִי שֶׁעָשָׂה. 

הַמּוֹלִיךְ חִטִּים לִטְחֹן, וְלֹא לִתְּתָן, וַעֲשָׂאָן סֻבִּין אוֹ מֻרְסָן; נָתַן קֶמַח לַנַּחְתּוֹם וַעֲשָׂאוֹ פַּת נְפוּלִין; בְּהֵמָה לַטַּבָּח, וְנִבְּלָה; בְּשָׂכָר, חַיָּבִים לְשַׁלֵּם דְּמֵיהֶן. וְאִם שָׁחַט בְּחִנָּם; אִם הָיָה טַבָּח מֻמְחֶה, פָּטוּר; וְאִם אֵינוֹ מֻמְחֶה, חַיָּב. <small>וְהַטַּבָּחִים שֶׁלּוֹקְחִין הַכַּרְכְּשָׁאוֹת מִן הַכְּשֵׁרוֹת, מִקְרֵי שָׂכָר, וְאִם נִבְּלוּ חַיָּבִים לְשַׁלֵּם <small><small>(טוּר)</small>.</small> </small> 

בַּמֶּה דְּבָרִים אֲמוּרִים, שֶׁנִּבְּלָה בְּוַדַּאי. אֲבָל אִם עָשָׂה בָּהּ טַרְפוּת הַפּוֹסְלָהּ מִסָפֵק, כְּגוֹן שֶׁשָּׁהָה בְּמִעוּט סִימָנִים, פָּטוּר. וְכֵן אִם מָצָא הַסַכִּין פָּגוּם, וְהוּא בְּדָקוֹ תְּחִלָּה, כֵּיוָן דְּאִכָּא לְמֵימַר בְּעֶצֶם הַמִּפְרֶקֶת נִפְגְּמָה, לְעִנְיַן מָמוֹן לֹא מַפְקִינָן מִסָפֵק. <small>הַגָּה: אַף עַל גַּב דְּאָנוּ נוֹהֲגִין לְאָסְרוֹ, אֲפִלּוּ הָכִי פָּטוּר מִמָּמוֹן, וְכֵן נִרְאֶה לִי, וְאַף עַל פִּי שֶׁיֵּשׁ מִי שֶׁחוֹלֵק <small><small>(תְּרוּמַת הַדֶּשֶׁן סִימָן קפ"ו)</small>.</small> וּמִכָּל מָקוֹם שְׂכָרוֹ הִפְסִיד, דְּדִלְמָא בְּסַכִּין פָּגוּם שָׁחַט <small><small>(בֵּית יוֹסֵף בְּשֵׁם רַבֵּנוּ יְרוּחָם וְהָרֹא"שׁ)</small>.</small> </small> 

הַמַּרְאֶה דִּינָר לַשֻּׁלְחָנִי, וְאָמַר לוֹ: יָפֶה הוּא, וְנִמְצָא רָע, אִם בְּשָׂכָר רָאָהוּ, חַיָּב לְשַׁלֵּם אַף עַל פִּי שֶׁהוּא בָּקִי וְאֵינוֹ צָרִיךְ לְהִתְלַמֵּד. וְאִם בְּחִנָּם רָאָהוּ, פָּטוּר, וְהוּא שֶׁיִּהְיֶה בָּקִי שֶׁאֵינוֹ צָרִיךְ לְהִתְלַמֵּד. וְאִם אֵינוֹ בָּקִי, חַיָּב לְשַׁלֵּם אַף עַל פִּי שֶׁהוּא בְּחִנָּם, וְהוּא שֶׁיֹּאמַר לַשֻּׁלְחָנִי: עָלֶיךָ אֲנִי סוֹמֵךְ, אוֹ שֶׁהָיוּ הַדְּבָרִים מַרְאִים שֶׁהוּא סוֹמֵךְ עַל רְאִיָּתוֹ וְלֹא יַרְאֶה לַאֲחֵרִים. <small>וְיֵשׁ אוֹמְרִים דַּאֲפִלּוּ סְתָמָא נַמֵּי חַיָּב <small><small>(טוּר בְּשֵׁם רַבֵּנוּ יִצְחָק וְהָרֹא"שׁ)</small>.</small> וּמִכָּל מָקוֹם הַסְּבָרָא הָרִאשׁוֹנָה נִרְאֶה עִקָּר.</small> 

טַבָּח שֶׁעוֹשֶׂה בְּחִנָּם וְנִבֵּל, וְכֵן שֻׁלְחָנִי שֶׁאָמַר: יָפֶה, וְנִמְצָא רָע, וְכֵן כָּל כַּיּוֹצֵא בָּזֶה, עֲלֵיהֶם לְהָבִיא רְאָיָה שֶׁהֵם מֻמְחִים, וְאִם לֹא הֵבִיאוּ רְאָיָה, מְשַׁלְּמִין. 

הַנּוֹטֵעַ אִילָנוֹת לִבְנֵי הַמְּדִינָה, שֶׁהִפְסִיד, <small>וְיֵשׁ אוֹמְרִים דְּהוּא הַדִּין לַיָּחִיד <small><small>(טוּר)</small>,</small> </small> וְכֵן טַבָּח שֶׁל בְּנֵי הָעִיר שֶׁנִּבֵּל הַבְּהֵמוֹת, וְהַמַּקִּיז דָּם שֶׁחָבַל, וְהַסוֹפֵר שֶׁטָּעָה בַשְּׁטָרוֹת, וּמְלַמֵּד תִּינוֹקוֹת שֶׁפָּשַׁע בַּתִּינוֹקוֹת וְלֹא לִמֵּד <small>אֲפִלּוּ רַק יוֹם אוֹ יוֹמַיִם <small><small>(מָרְדְּכַי שָׁם)</small>,</small> </small> אוֹ לִמֵּד בְּטָעוּת, וְכָל כַּיּוֹצֵא בְּאֵלּוּ וְהָאֻמָּנִים שֶׁאִי אֶפְשָׁר שֶׁיַּחְזְרוּ הַהֶפְסֵד שֶׁהִפְסִידוּ, מְסַלְּקִין אוֹתָם בְּלֹא הַתְרָאָה, שֶׁהֵם כְּמֻתְרִים וְעוֹמְדִים, עַד שֶׁיִּשְׁתַּדְּלוּ בִּמְלַאכְתָּם, הוֹאִיל וְהֶעֱמִידוּ אוֹתָם הַצִּבּוּר עֲלֵיהֶם. <small>הַגָּה: וְיֵשׁ אוֹמְרִים דְּאַף עַל פִּי שֶׁאֵין צְרִיכִין הַתְרָאָה, מִכָּל מָקוֹם בְּעִינָן חֲזָקָה, דְּעַד שֶׁיִּהְיוּ מֻחְזָקִין אוֹ שֶׁיַּתְרוּ בָהֶן לֹא מְסַלְּקִינָן לְהוּ <small><small>(הַמַּגִּיד פ"י דִשְׂכִירוּת ונ"י פֶּרֶק הַמְקַבֵּל)</small>.</small> הַנּוֹתֵן מָעוֹת לַחֲבֵרוֹ לִכְתֹּב לוֹ סֵפֶר תּוֹרָה וְנִמְצָא בוֹ טָעוּת, וְצָרִיךְ לִשְׂכֹּר אַחֵר שֶׁיַּגִּיהַּ אוֹתוֹ, אִם הֵם טָעֻיּוֹת שֶׁדֶּרֶךְ סוֹפְרִים לִטְעוֹת, אֵין הַסּוֹפֵר חַיָּב כְּלוּם. אֲבָל אִם טָעָה כָּל כָּךְ שֶׁאֵין דֶּרֶךְ לִטְעוֹת, חַיָּב. וּמִכָּל מָקוֹם אָזְלֵינָן בָּתַר הַמִּנְהָג, אִם מִנְהַג הַמָּקוֹם שֶׁכּוֹתְבֵי סְפָרִים מַגִּיהִים, אַף זֶה צָרִיךְ לְהַגִּיהַּ. וּבִסְתָם מְקוֹמוֹת שֶׁאֵין עַל הַסּוֹפֵר לְהַגִּיהַּ, אִם עָמַד וְהִגִּיהַּ מֵעַצְמוֹ, חַיָּבִים הַבְּעָלִים לְשַׁלֵּם לוֹ <small><small>(תְּשׁוּבַת רַשְׁבָּ"א סִימָן אֶלֶף נ"ו)</small>.</small> </small> 


Siman 307

הַשּׂוֹכֵר מֵחֲבֵרוֹ בְּהֵמָה אוֹ כֵּלִים, דִּינוֹ כְּשׁוֹמֵר שָׂכָר, לְהִתְחַיֵּב בִּגְנֵבָה וַאֲבֵדָה וְלִפָּטֵר מֵאֳנָסִין. 

יְכוֹלִין הַמַּשְׂכִּיר וְהַשּׂוֹכֵר לַחֲזֹר בָּהֶם, עַד שֶׁיִּמְשֹׁךְ אוֹ שֶׁיַּעֲשֶׂה אֶחָד מִדַּרְכֵי הַקִּנְיָן. וְכֵן אֵינוֹ מִתְחַיֵּב בִּגְנֵבָה וַאֲבֵדָה, עַד שֶׁיַּעֲשֶׂה אֶחָד מִדַּרְכֵי הַקְּנִיָּה. וְיֵשׁ אוֹמְרִים שֶׁמִּשֶּׁסִלֵּק הַבַּעַל שְׁמִירָתוֹ מֵעָלֶיהָ מִדַּעַת הַשּׁוֹמֵר, נִתְחַיֵּב בִּשְׁמִירָתָהּ. 

רְאוּבֵן שָׂכַר בַּיִת מִשִּׁמְעוֹן וְנָתַן שָׁם חִטָּה, וּמֵחֲמַת שֶׁעָמְדָה שָׁם יָמִים הַרְבֵּה נִתְקַלְקְלוּ הַכּוֹתָלִים וְנָפְלוּ וְהִזִּיקוּ לְשִׁמְעוֹן וְלִשְׁכֵנָיו; אִם הָיָה נִכָּר וְיָדוּעַ קִלְקוּל הַכּוֹתָלִים, וְהִתְרוּ בּוֹ לְסַלֵּק הַחִטָּה וְלֹא סִלְּקָהּ, פּוֹשֵׁעַ הוּא וְחַיָּב לְשַׁלֵּם כָּל הַהֶזֵּק. 

אֵין הַשּׂוֹכֵר בְּהֵמָה אוֹ מִטַּלְטְלִים רַשַּׁאי לְהַשְׂכִּיר לְאַחֵר; וְאִם הִשְׂכִּיר לְאַחֵר, דִּינוֹ כְּדִין שׁוֹמֵר שָׂכָר שֶׁמָּסַר לְשׁוֹמֵר אַחֵר, שֶׁנִּתְבָּאֵר בְּסִימָן רצ" א. 

הַשּׂוֹכֵר פָּרָה מֵחֲבֵרוֹ וְהִשְׁאִילָהּ לְאַחֵר, וּמֵתָה כְּדַרְכָּהּ אוֹ נֶאֶנְסָה, כֵּיוָן שֶׁהַשֵּׁנִי חַיָּב, תַּחֲזֹר לַבְּעָלִים הָרִאשׁוֹנִים, שֶׁאֵין הֲלָה עוֹשֶׂה סְחוֹרָה בְּפָרָתוֹ שֶׁל זֶה. וְאִם אָמַר לַשּׂוֹכֵר: אִם תִּרְצֶה תַשְׁאִילֶנָּה וְיִהְיֶה דִּינְךָ עִם הַשּׁוֹאֵל וְיִהְיֶה דִּינִי עִמְּךָ, אָז יְשַׁלֵּם הַשּׁוֹאֵל לַשּׂוֹכֵר. 

הַשּׂוֹכֵר פָּרָה מֵחֲבֵרוֹ וְנוֹלְדָה בָּהּ מַכָּה בִּפְשִׁיעַת הַשּׂוֹכֵר שֶׁלֹּא מֵחֲמַת מְלָאכָה, יֵשׁ אוֹמְרִים שֶׁהוּא פָטוּר מִלְּשַׁלֵּם, כֵּיוָן שֶׁסוֹפָהּ לְהִתְרַפְּאוֹת מֵאוֹתָהּ מַכָּה לָא הָוֵי אֶלָּא שֶׁבֶת, וְאֵין שֶׁבֶת בִּבְהֵמָה, לְפִיכָךְ, אִם מִתְבַּטֶּלֶת כַּמָּה יָמִים פָּטוּר, כֵּיוָן שֶׁסוֹפָהּ לְהִתְרַפְּאוֹת. וְיֵשׁ מְחַיְּבִים. <small>וְהַסְּבָרָא הָרִאשׁוֹנָה נִרְאֶה עִקָּר.</small> 

אֵין אָדָם רַשַּׁאי לָדוּשׁ בְּפָרָתוֹ עַרְבִית וּלְהַשְׂכִּירָהּ שַׁחֲרִית: 


Siman 308

הַשּׂוֹכֵר בְּהֵמָה לִרְכֹּב עָלֶיהָ אִישׁ, לֹא יַרְכִּיב עָלֶיהָ אִשָּׁה. <small>וְהוּא הַדִּין לְגוֹי <small><small>(מָרְדְּכַי פֶּרֶק הָאֻמָּנִין)</small>.</small> מִיהוּ יֵשׁ אוֹמְרִים, דַּוְקָא לְכַתְּחִלָּה, אֲבָל אִם עָבַר וְהִרְכִּיב עָלֶיהָ אִשָּׁה, אַף עַל פִּי שֶׁנִּזּוֹקָה הַבְּהֵמָה, אֵינוֹ חַיָּב לְשַׁלֵּם <small><small>(הַמַּגִּיד פ"ד דִּשְׂכִירוּת בְּשֵׁם הָרַשְׁבָּ"א)</small>.</small> וְיֵשׁ חוֹלְקִין <small><small>(שָׁם לְדַעַת הָרַמְבַּ"ם)</small>.</small> וּלְכֻלֵּי עָלְמָא אִם מִנְהַג הַמָּקוֹם לְהִתְיַקֵּר בִּרְכִיבַת הַנָּשִׁים, צָרִיךְ לְהוֹסִיף לוֹ כְּפִי הַמִּנְהָג <small><small>(הַמַּגִּיד הַנִּזְכָּר לְעֵיל)</small>,</small> </small> לִרְכֹּב עָלֶיהָ אִשָּׁה, יַרְכִּיב עָלֶיהָ אִישׁ. 

שְׂכָרָהּ לִרְכֹּב עָלֶיהָ אִשָּׁה, מַרְכִּיב עָלֶיהָ כָּל אִשָּׁה, בֵּין גְּדוֹלָה בֵּין קְטַנָּה, וַאֲפִלּוּ מְעֻבֶּרֶת וּמֵינִיקָה. 

הַשּׂוֹכֵר אֶת הַחֲמוֹר לִרְכֹּב עָלֶיהָ, יֵשׁ לוֹ לְהַנִּיחַ עָלֶיהָ כְּסוּתוֹ וְלָגִינוֹ וּמְזוֹנוֹתָיו שֶׁל אוֹתוֹ הַדֶּרֶךְ, לְפִי שֶׁאֵין דֶּרֶךְ הַשּׂוֹכֵר לַחֲזֹר בְּכָל מָלוֹן וּמָלוֹן לִקְנוֹת מְזוֹנוֹת. יֶתֶר עַל זֶה, הֲרֵי מְעַכֵּב עָלָיו בַּעַל הַחֲמוֹר. וְכֵן יֵשׁ לְבַעַל הַחֲמוֹר לְהַנִּיחַ עָלֶיהָ שְׂעוֹרִים וְתֶבֶן וּמְזוֹנוֹת שֶׁל אוֹתוֹ הַיּוֹם, יֶתֶר עַל זֶה הַשּׂוֹכֵר מְעַכֵּב עָלָיו, מִפְּנֵי שֶׁאֶפְשָׁר לוֹ לִקְנוֹת בְּכָל מָלוֹן וּמָלוֹן; לְפִיכָךְ, אִם אֵין שָׁם מֵאַיִן יִקְנֶה, מַנִּיחַ עָלָיו מְזוֹנוֹתָיו וּמְזוֹנוֹת בְּהֶמְתּוֹ שֶׁל כָּל אוֹתָהּ הַדֶּרֶךְ. וְכָל אֵלּוּ הַדְּבָרִים בְּשׂוֹכֵר סְתָם, וּבְמָקוֹם שֶׁאֵין מִנְהָג יָדוּעַ; אֲבָל בְּמָקוֹם שֶׁיֵּשׁ מִנְהָג, הַכֹּל לְפִי הַמִּנְהָג: 

הַשּׂוֹכֵר אֶת הַבְּהֵמָה לְהָבִיא עָלֶיהָ מָאתַיִם לִטְרִין שֶׁל חִטִּים, וְהֵבִיא מָאתַיִם לִטְרִין שֶׁל שְׂעוֹרִים, וּמֵתָה, חַיָּב, מִפְּנֵי שֶׁהַנֶּפַח קָשֶׁה לְמַשּׂוֹי, וְהַשְּׂעוֹרִים יֵשׁ לָהֶם נֶפַח. וְכֵן אִם שְׂכָרָהּ לְהָבִיא תְבוּאָה, וְהֵבִיא בְּמִשְׁקָלָהּ תֶּבֶן; אֲבָל אִם שָׂכְרָהּ לְהָבִיא עָלֶיהָ שְׂעוֹרִים, וְהֵבִיא בְּמִשְׁקָלָן חִטִּים, וָמֵתָה, פָּטוּר; וְכֵן כָּל כַּיּוֹצֵא בָּזֶה: 

הַשּׂוֹכֵר אֶת הַבְּהֵמָה לָשֵׂאת עָלֶיהָ מִשְׁקָל יָדוּעַ, וְהוֹסִיף עַל מַשָּׂאוֹ, אִם הוֹסִיף חֵלֶק מִשְּׁלֹשִׁים עַל הַשִּׁעוּר שֶׁפָּסַק עִמּוֹ וּמֵתָה, חַיָּב; פָּחוֹת מִכָּאן, פָּטוּר אֲבָל נוֹתֵן הוּא שְׂכַר הַתּוֹסֶפֶת <small><small>(וְע"ל סִימָן של"ה ס"א)</small>.</small> 

שָׂכָר סְתָם, אֵינוֹ נוֹשֵׂא אֶלָּא מִשְׁקָל הַיָּדוּעַ בַּמְּדִינָה לְאוֹתָהּ בְּהֵמָה. וְאִם הוֹסִיף חֵלֶק מִשְּׁלֹשִׁים, כְּגוֹן שֶׁדַּרְכָּהּ לָשֵׂאת שְׁלֹשִׁים וְטָעַן עָלֶיהָ שְׁלֹשִׁים וְאֶחָד, וּמֵתָה אוֹ נִשְׁבְּרָה, חַיָּב. 

הַכַּתָּף, שֶׁהוֹסִיף עַל מַשָּׂאוֹ קַב אֶחָד וְהֻזָּק בְּמַשָּׂא זֶה, חַיָּב בִּנְזָקָיו; שֶׁאַף עַל פִּי שֶׁהוּא בֶּן דַּעַת וַהֲרֵי הוּא מַרְגִּישׁ בְּכֹבֶד הַמַּשָּׂא, יַעֲלֶה עַל לִבּוֹ שֶׁמָּא מֵחֲמַת חָלְיוֹ הוּא זֶה הַכֹּבֶד. <small>הַגָּה: הַלּוֹקֵחַ חֲמוֹרוֹ שֶׁל חֲבֵרוֹ שֶׁלֹּא מִדַּעְתּוֹ וְעוֹשֶׂה מְלַאכְתּוֹ, וְכַוָּנָתוֹ לִתֵּן לוֹ שְׂכָרוֹ, הָוֵי כְּשׁוֹאֵל שֶׁלֹּא מִדַּעַת וְהָוֵי גַזְלָן. וְאִם הַחֲמוֹר עוֹמֵד לִשְׂכֹּר, לָא הָוֵי גַזְלָן. וּמִיהוּ, אִם מִחוּ בוֹ בְּנֵי בֵיתוֹ וְאוֹמְרִים שֶׁבַּעַל הַחֲמוֹר צָרִיךְ לַחֲמוֹרוֹ, הָוֵי כְּשֶׁלֹא מִדַּעַת וְהָוֵי גַזְלָן. וְאִם לְקָחוֹ לְהַצִּיל אֶת שֶׁלּוֹ, וְרוֹצֶה לִתֵּן לְבַעַל הַחֲמוֹר הֶפְסֵדוֹ, לָא הֲוֵי גַזְלָן, דִּתְנַאי בֵית דִּין הוּא <small><small>(תְּרוּמַת הַדֶּשֶׁן סִימָן שט"ז)</small>,</small> כְּדִלְעֵיל סִימָן רס"ד סָעִיף ה'. וְעַיִּןִ לְקַמָּן סִימָן רס"ד סָעִיף ה'. וְעַיֵּן לְקַמָּן סִימָן שס"ג סָעִיף ה' מִדִּינִים אֵלּוּ:</small> 


Siman 309

הַשּׂוֹכֵר אֶת הַחֲמוֹר לְהוֹלִיכָהּ בָּהָר, וְהוֹלִיכָהּ בַּבִּקְעָה; אִם הֻחְלְקָה, פָּטוּר, אַף עַל פִּי שֶׁעָבַר עַל דַּעַת הַבְּעָלִים. וְאִם הוּחֲמָה, חַיָּב. 

שָׂכְרָהּ לְהוֹלִיכָהּ בַּבִּקְעָה וְהוֹלִיכָהּ בָּהָר; אִם הֻחְלְקָה, חַיָּב, שֶׁהַחֲלָקוּת יוֹתֵר בָּהָר מִבַּבִּקְעָה. וְאִם הוּחַמָּה, פָּטוּר, שֶׁבַּבִּקְעָה חֲמִימוּת יוֹתֵר מִבָּהָר, מִפְּנֵי הָרוּחַ שֶׁמְּנַשֶּׁבֶת בְּרֹאשׁ הֶהָרִים. וְאִם הוּחַמָּה מֵחֲמַת הַמַּעֲלֶה, חַיָּב; וְכֵן כָּל כַּיּוֹצֵא בָּזֶה. <small>הַגָּה: שִׁנָּה מֵהָר לְבִקְעָה וּמִבִּקְעָה לְהָר וְנִתְיַגְּעָה וָמֵתָה, חַיָּב. וְכֵן אִם שָׂכְרָהּ לְהוֹלִיכָהּ לְמָקוֹם אֶחָד, וְהוֹלִיכָהּ לְמָקוֹם אַחֵר, וַאֲוִיר הַדֶּרֶךְ מְשֻׁנֶה מִבְּמָקוֹם אַחֵר, חַיָּב; וְכֵן כָּל כַּיּוֹצֵא בָּזֶה <small><small>(טוּר)</small>.</small> </small> 

הִשְׂכִּיר בְּהֶמְתּוֹ לֵילֵךְ בָּהּ לְמָקוֹם פְּלוֹנִי וּלְהַחֲזִירָהּ לְמָחָר, וְהָלַךְ הַשּׂוֹכֵר עָלֶיהָ לַמָּקוֹם הַהוּא וְהֶחֱזִירָהּ בּוֹ בַיּוֹם, וְנִתְרָעֵם הַמַּשְׂכִּיר לְזִקְנֵי הָעִיר עַל אֲשֶׁר הוֹלִיכָהּ וְהֵבִיאָהּ בְּיוֹם אֶחָד, וְאָמְרוּ לַמַּשְׂכִּיר לְקַבְּלָהּ וּלְהִשְׁתַּדֵּל בִּרְפוּאָתָהּ, וְכֵן עָשָׂה, וּמֵתָה לְסוֹף ח' יָמִים, חַיָּב הַשּׂוֹכֵר כֵּיוָן שֶׁפָּשַׁע בָּהּ. <small>הַגָּה: הַשּׂוֹכֵר אֶת הַחֲמוֹר וְנַעֲשָׂה פִּסֵּח בַּדֶּרֶךְ, וְלֹא חָשׁ לְכָךְ וְהִנִּיחַ עָלָיו מַשּׂוֹי וְנִתְקַלְקֵל, הָוֵי פְשִׁיעָה, דְּלָא הֲוָה לֵהּ לְהַנִּיחַ עָלָיו מַשּׂוֹי. אֲבָל אִם הָיָה נָחוּץ לְדַרְכּוֹ וְלֹא הָיָה אֶפְשָׁר לִשְׂכֹּר חֲמוֹר אַחֵר, לָא הָוֵי פְּשִׁיעָה, וּפָטוּר <small><small>(הָרֹא"שׁ כְּלָל צ"ב סִימָן ג')</small>.</small> </small> 

הַשּׂוֹכֵר אֶת הַפָּרָה לַחֲרֹשׁ בָּהָר, וְחָרַשׁ בְּבִקְעָה וְנִשְׁבַּר הַקַּנְקָן, וְהוּא הַכְּלִי שֶׁחוֹרֵשׁ בּוֹ, הֲרֵי הַשּׂוֹכֵר פָּטוּר, וְדִין בַּעַל הַפָּרָה עִם הָאֻמָּנִין שֶׁחָרְשׁוּ. וְכֵן אִם לֹא שִׁנָּה עַל דַּעַת הַבְּעָלִים, וְנִשְׁבַּר הַקַּנְקָן, דִּין בַּעַל הַפָּרָה עִם הָאֻמָּנִים. שְׂכָרָהּ לַחֲרֹשׁ בְּבִקְעָה, וְחָרְשָׁה בָּהָר וְנִשְׁבַּר הַקַּנְקָן, הַשּׂוֹכֵר חַיָּב וְדִינוֹ שֶׁל שׂוֹכֵר עִם הָאֻמָּנִים. <small>הַגָּה: וְיֵשׁ אוֹמְרִים דְּאִם הָאֻמָּנִים הֵם שְׂכוּרִין מִן הַמַּשְׂכִּיר הֲרֵי הֵם פְּטוּרִים מִן הַשּׂוֹכֵר, הוֹאִיל וְשִׁנָּה, וְהַמַּשְׂכִּיר צָרִיךְ לִתֵּן לָהֶן שְׂכָרָן <small><small>(טוּר בְּשֵׁם הָרֹא"שׁ)</small>.</small> </small> וּמִיהוּ, דִּין הָאֻמָּנִים שֶׁשָּׁבְרוּ בְּעֵת חֲרִישָׁה שֶׁמְּשַׁלְּמִים; מִי מְשַׁלֵּם, זֶה הָאוֹחֵז אֶת הַכְּלִי בְּעֵת הַחֲרִישָׁה. וְאִם הָיְתָה הַשָּׂדֶה מַעֲלוֹת מַעֲלוֹת, שְׁנֵיהֶם חַיָּבִים בִּדְמֵי הַקַּנְקָן, הַמַּנְהִיג אוֹתָהּ בַּמַּלְמָד וְהָאוֹחֵז אֶת הַכְּלִי. 

שְׂכָרָהּ לָדוּשׁ בְּקִטְנִית, וְדָשׁ בִּתְבוּאָה, וְהֻחְלְקָה, פָּטוּר. בִּתְבוּאָה, וְדָשׁ בְּקִטְנִית, חַיָּב, שֶׁהַקִּטְנִית מַחֲלֶקֶת: 


Siman 310

הַשּׂוֹכֵר אֶת הַבְּהֵמָה וְחָלְתָה <small>וַעֲדַיִן רְאוּיָה לַמְּלָאכָה <small><small>(טוּר)</small>,</small> </small> אוֹ נִשְׁתַּטֵית, אוֹ נִלְקְחָה לַעֲבוֹדַת הַמֶּלֶךְ, אַף עַל פִּי שֶׁאֵין סוֹפָהּ לַחֲזֹר, אִם נִלְקְחָה דֶרֶךְ הֲלִיכָה, הֲרֵי הַמַּשְׂכִּיר אוֹמֵר לַשּׂוֹכֵר: הֲרֵי שֶׁלְּךָ לְפָנֶיךָ, וְנוֹתֵן לוֹ שְׂכָרוֹ מֻשְׁלָם. בַּמֶּה דְּבָרִים אֲמוּרִים, כְּשֶׁשְּׂכָרָהּ לָשֵׂאת עָלֶיהָ מַשּׂאוֹי שְׁאֶפְשָׁר לְהַשְׁלִיכָהּ בְּלֹא הַקְפָּדָה; אֲבָל אִם שְׂכָרָהּ לִרְכֹּב עָלֶיהָ אוֹ לָשֵׂאת עָלֶיהָ כְּלֵי זְכוּכִית וְכַיּוֹצֵא בָּהֶם, חַיָּב לְהַעֲמִיד לוֹ בְּהֵמָה אַחֶרֶת; וְאִם לֹא הֶעֱמִיד, יַחֲזִיר הַשָּׂכָר וְיַחֲשֹׁב עִמּוֹ עַל שָׂכָר כַּמָּה שֶׁהָלַךְ בָּהּ. מֵתָה הַבְּהֵמָה אוֹ נִשְׁבְּרָה, בֵּין שֶׁשְּׂכָרָהּ לָשֵׂאת בֵּין שֶׁשְּׂכָרָהּ לִרְכֹּב, אִם אָמַר לוֹ: חֲמוֹר סְתָם אֲנִי מַשְׂכִּיר לְךָ, חַיָּב לְהַעֲמִיד לוֹ בְּהֵמָה אַחֶרֶת; וְאִם לֹא הֶעֱמִיד, יֵשׁ לַשּׂוֹכֵר לִמְכֹּר הַבְּהֵמָה וְלִקַּח בָּהּ בְּהֵמָה אַחֶרֶת, וְאִם אֵין בַּדָּמִים לִקַּח בְּהֵמָה אַחֶרֶת, שׂוֹכֵר בַּדָּמִים בְּהֵמָה אַחֶרֶת עַד שֶׁיַּגִּיעַ לַמָּקוֹם שֶׁפָּסַק עִמּוֹ. 

אָמַר לוֹ: חֲמוֹר זֶה אֲנִי שׂוֹכֵר לְךָ, אִם שְׂכָרָהּ לִרְכֹּב עָלֶיהָ אוֹ לִכְלֵי זְכוּכִית, וּמֵתָה בַּחֲצִי הַדֶּרֶךְ, אִם יֵשׁ בְּדָמֶיהָ לִקַּח בְּהֵמָה אַחֶרֶת, יִקַּח; וְאִם אֵין בְּדָמֶיהָ לִקַּח, שׂוֹכֵר אֲפִלּוּ בִּדְמֵי כֻּלָּהּ, עַד שֶׁיַּגִּיעַ לַמָּקוֹם שֶׁפָּסַק עִמּוֹ; וְאִם אֵין בְּדָמֶיהָ לֹא לִקַּח וְלֹא לִשְׂכֹּר, נוֹתֵן לוֹ שְׂכָרוֹ שֶׁל חֲצִי הַדֶּרֶךְ, וְאֵין לוֹ עָלָיו אֶלָּא תַּרְעֹמֶת. וְאִם שְׂכָרָהּ לְמַשָּׂא, הוֹאִיל וְאָמַר לֵהּ: חֲמוֹר זֶה, וּמֵת בַּחֲצִי הַדֶּרֶךְ, אֵינוֹ חַיָּב לְהַעֲמִיד לוֹ אַחֶרֶת, אֶלָּא נוֹתֵן לוֹ שְׂכָרוֹ שֶׁל חֲצִי הַדֶּרֶךְ וּמַנִּיחַ לוֹ נִבְלָתוֹ. <small>הַגָּה: וְיֵשׁ חוֹלְקִין וּסְבִירָא לְהוּ דַּאֲפִלּוּ שְׂכָרוֹ לְמַשָּׂא דִּינוֹ כִּשְׂכָרוֹ לִרְכִיבָה <small><small>(טוּר בְּשֵׁם הָרַאֲבַ"ד)</small>.</small> וְהָא דְּאַמְרֵינָן דְּנוֹתֵן לוֹ שְׂכָרוֹ מֵחֲצִי הַדֶּרֶךְ, הַיְנוּ שֶׁיָּכוֹל לִמְכֹּר סְחוֹרָתוֹ שָׁם אוֹ שֶׁיָּכוֹל לִשְׂכֹּר חֲמוֹר אַחֵר עַד מָקוֹם שֶׁרוֹצֶה לֵילֵךְ, אֲבָל בְּלָאו הָכִי אֵינוֹ נוֹתֵן לוֹ כְּלוּם מִשְּׂכָרוֹ, דְּהָא לָא מְהַנֵּי לֵהּ מִידִי <small><small>(טוּר)</small>.</small> </small> 

רְאוּבֵן הִשְׂכִּיר בְּהֶמְתּוֹ לִשְׁנֵי יָמִים לֵילֵךְ וְלַחֲזֹר, וּבַחֲזָרָתוֹ בַּיּוֹם הַשֵּׁנִי גָּדַל הַנָּהָר עַד שֶׁהֻצְרַךְ לְעַכֵּב יוֹם אֶחָד, אִם שְׂכָרָהּ לְיָמִים, פְּשִׁיטָא שֶׁצָּרִיךְ לִתֵּן לוֹ שְׂכִירוּת כָּל יוֹם וָיוֹם; וְאִם שְׂכָרָהּ לְמָקוֹם פְּלוֹנִי וְלַחֲזֹר, אוֹ שֶׁשְּׂכָרָהּ לִשְׁנֵי יָמִים וְהִזְכִּיר הַמָּקוֹם שֶׁרוֹצֶה לֵילֵךְ שָׁם, וְיָדוּעַ שֶׁהוּא מַהֲלַךְ שְׁנֵי יָמִים וְעִכְּבוֹ הַנָּהָר, אִם לֹא הָיָה רָגִיל לְהִתְגַּדֵּל, פְּסֵידָא דְבַעַל בְּהֵמָה; וְאִם הָיָה רָגִיל לְהִתְגַּדֵּל, וְהַשּׂוֹכֵר מַכִּיר עִנְיַן הַנָּהָר וְלֹא הַמַּשְׂכִּיר, פְּסֵידָא דְשׂוֹכֵר; וְאִם שְׁנֵיהֶם יָדְעוּ, פְּסֵידָא דְבַעַל בְּהֵמָה. וּמְזוֹנוֹת הַבְּהֵמָה וְהַשְּׂכִירוּת, דִּין אֶחָד לָהֶם: 


Siman 311

סְפִינָה שֶׁהוֹסִיף בָּהּ אֶחָד מִשְּׁלֹשִׁים עַל מַשָּׂאָהּ וְטָבְעָה, חַיָּב לְשַׁלֵּם דָּמֶיהָ. 

הַשּׂוֹכֵר אֶת הַסְפִינָה וְטָבְעָה בַּחֲצִי הַדֶּרֶךְ, אִם אָמַר לֵהּ: סְפִינָה זוֹ אֲנִי מַשְׂכִּיר לְךָ, וּשְׂכָרָהּ הַשּׂוֹכֵר לְהוֹלִיךְ בָּהּ יַיִן סְתָם, אַף עַל פִּי שֶׁנָּתַן לוֹ הַשָּׂכָר יַחֲזִיר כָּל הַשָּׂכָר, שֶׁהֲרֵי זֶה אוֹמֵר לוֹ: הָבֵא לִי הַסְפִינָה עַצְמָהּ שֶׁשָּׂכַרְתִּי, שֶׁהַקְפָּדָה גְדוֹלָה יֵשׁ בִּסְפִינָה זוֹ וַאֲנִי אָבִיא יַיִן מִכָּל מָקוֹם וְאוֹלִיךְ בָּהּ. <small>הַגָּה: וְאִם אֶפְשָׁר לְהוֹצִיא הַסְּפִינָה מִן הַמַּיִם וּלְהַשְׂכִּיר סְפִינָה אַחֶרֶת בְּדָמָיו אוֹ בְּכָל מַה שֶּׁשַׁיָּךְ לַסְּפִינָה, צָרִיךְ לְהַשְׂכִּיר, כְּמוֹ שֶׁנִּתְבָּאֵר לְעֵיל סִימָן ש"י לְעִנְיַן חֲמוֹר <small><small>(הַגָּהוֹת מַיְמוֹנִי פ"ה דִּשְׂכִירוּת)</small>.</small> </small> 

אָמַר לֵהּ: סְפִינָה סְתָם אֲנִי מַשְׂכִּיר לְךָ, וּשְׂכָרָהּ הַשּׂוֹכֵר לְהוֹלִיךְ בָּהּ יַיִן זֶה, אַף עַל פִּי שֶׁלֹּא נָתַן לוֹ מֵהַשָּׂכָר כְּלוּם, חַיָּב לִתֵּן כָּל הַשָּׂכָר, שֶׁהֲרֵי אוֹמֵר לוֹ: הָבֵא לִי הַיַּיִן עַצְמוֹ וַאֲנִי אָבִיא לְךָ סְפִינָה מִכָּל מָקוֹם וְאוֹלִיכֶנּוּ. אֲבָל צָרִיךְ לְנַכּוֹת כְּדֵי הַטֹּרַח שֶׁל חֲצִי הַדֶּרֶךְ, שֶׁאֵינוֹ דּוֹמֶה הַמְטַפֵּל בְּהוֹלָכַת הַסְפִינָה לְיוֹשֵׁב וּבָטֵל. <small>וְיֵשׁ אוֹמְרִים דְּאֵינוֹ נוֹתֵן לוֹ אֶלָּא שְׂכִירוּת מֵחֲצִי הַדֶּרֶךְ <small><small>(טוּר בְּשֵׁם הָרֹא"שׁ)</small>.</small> </small> 

אָמַר לוֹ: סְפִינָה זוֹ אֲנִי מַשְׂכִּיר, וְשָׂכַר הַשּׂוֹכֵר לְהוֹלִיךְ בָּהּ יַיִן זֶה, אִם נָתַן הַשָּׂכָר אֵינוֹ יָכוֹל לְהַחֲזִירוֹ; וְאִם לֹא נָתַן, לֹא יִתֵּן, שֶׁאֵין זֶה יָכוֹל לְהָבִיא הַסְפִינָה עַצְמָהּ וְלֹא זֶה יָכוֹל לְהָבִיא יַיִן עַצְמוֹ. 

שָׂכַר סְפִינָה סְתָם לְיַיִן סְתָם, הֲרֵי אֵלּוּ חוֹלְקִין הַשָּׂכָר. וְדַוְקָא כְּשֶׁאֵין אֶחָד מֵהֶם רוֹצֶה לְהַשְׁלִים; אֲבָל <small><small>(אִם)</small></small> זֶה מֵבִיא יֵינוֹ וְזֶה אֵינוֹ מֵבִיא סְפִינָה, אִם נָתַן שָׂכָר נַמֵּי יִטּוֹל וְיוֹצִיא מִתַּחַת יָדוֹ. 

הַשּׂוֹכֵר אֶת הַסְפִינָה וּפְרָקָהּ בַּחֲצִי הַדֶּרֶךְ, נוֹתֵן לוֹ שְׂכַר כָּל הַדֶּרֶךְ. וְאִם מָצָא הַשּׂוֹכֵר מִי שֶׁיַּשְׂכִּיר אוֹתָהּ לוֹ עַד הַמָּקוֹם שֶׁפָּסַק, שׂוֹכֵר, וְיֵשׁ לְבַעַל הַסְפִינָה עָלָיו תַּרְעֹמֶת <small>וְצָרִיךְ לִתֵּן לְבַעַל הַסְּפִינָה מַה שֶּׁהַסְּפִינָה נִפְסֶדֶת בְּהוֹצָאַת הַסְּחוֹרָה <small><small>(הָרִאשׁוֹנָה)</small></small> וּבְהַכְנָסַת הַשְּׁנִיָּה <small><small>(טוּר)</small>.</small> </small> וְכֵן אִם מָכַר כָּל הַסְחוֹרָה שֶׁבַּסְפִינָה לְאִישׁ אֶחָד בַּחֲצִי הַדֶּרֶךְ, וְיָרַד וְעָלָה, הַלּוֹקֵחַ נוֹטֵל שְׂכַר חֲצִי הַדֶּרֶךְ מֵהָרִאשׁוֹן, וּשְׂכַר הַחֵצִי מִזֶּה הָאַחֲרוֹן, וְיֵשׁ לְבַעַל הַסְפִינָה עָלָיו תַּרְעֹמֶת מִפְּנֵי שֶׁגָּרַם לוֹ לִסְבֹּל דַּעַת אִישׁ אַחֵר שֶׁעֲדַיִן לֹא הֻרְגַּל, וְכֵן כָּל כַּיּוֹצֵא בָּזֶה: 


Siman 312

הַמַּשְׂכִּיר לַחֲבֵרוֹ בַּיִת אוֹ חָצֵר אוֹ מֶרְחָץ אוֹ חֲנוּת לִזְמַן קָצוּב, אֵינוֹ יָכוֹל לַחֲזֹר בּוֹ וּלְהוֹצִיאוֹ תּוֹךְ זְמַנּוֹ, אֲפִלּוּ נָפַל בֵּיתוֹ שֶׁל מַשְׂכִּיר שֶׁאֵין לוֹ מָקוֹם לָדוּר בּוֹ, וַאֲפִלּוּ הֶעֱנִי וְצָרִיךְ לְמָכְרוֹ לְאַחֵר, אֵינוֹ יָכוֹל לְהוֹצִיאוֹ, וְהַמִּקָּח קַיָּם, וְלוֹקֵחַ צָרִיךְ לְהַנִּיחוֹ בְּיַד הַשּׂוֹכֵר עַד שֶׁיַּשְׁלִים זְמַנּוֹ. <small>וְאִם הָיָה מֻשְׂכָּר <small><small>(מְמֻשְׁכָּן)</small></small> בְּעִנְיַן שֶׁלֹּא הָיָה יָכוֹל לִפְדּוֹתוֹ לְעוֹלָם אִם לֹא מְכָרוֹ, יָכוֹל לְמָכְרוֹ וּלְהוֹצִיאוֹ מִיָּד <small><small>(הָרֹא"שׁ וּמָרְדְּכַי פֶּרֶק הַשּׁוֹאֵל)</small>.</small> הִתְנָה עִמּוֹ שֶׁיּוּכַל לְהוֹצִיאוֹ לְצָרְכּוֹ, וּמְכָרוֹ, אֵין הַלּוֹקֵחַ יָכוֹל לְהוֹצִיאוֹ <small><small>(רִיבָ"שׁ סִימָן רנ"ז)</small>.</small> </small> וְאִם הִקְדִּים לוֹ הַשָּׂכָר, אֲפִלּוּ לִזְמַן מְרֻבֶּה, אֵינוֹ יָכוֹל לְהוֹצִיאוֹ עַד שֶׁיִּכְלֶה זְמַן כָּל הַשְּׂכִירוּת שֶׁהִקְדִּים לוֹ. <small>הַגָּה: וַאֲפִלּוּ לֹא קָצַב לוֹ זְמַן, אֲפִלּוּ הָכִי מִסְּתָמָא שָׂכְרוֹ נֶגֶד מָעוֹתָיו <small><small>(בֵּית יוֹסֵף)</small>.</small> הַמַּשְׂכִּיר בַּיִת לַחֲבֵרוֹ, וּבְתוֹךְ הַזְּמַן רוֹצֶה לִבְנוֹתוֹ, אֵין יָכוֹל לְכֹפוֹ לָצֵאת אֲפִלּוּ לְבַיִת יָפֶה מִמֶּנּוּ, גַּם לְהַכְנִיס פּוֹעֲלִים לַבַּיִת לִבְנוֹתוֹ. מִיהוּ, מְבַקְשִׁים מִן הַשּׂוֹכֵר לַעֲשׂוֹת לִפְנִים מִשּׁוּרַת הַדִּין <small><small>(מָרְדְּכַי רב"ב)</small>.</small> </small> 

אִם חָזַר אַחַר שֶׁהִשְׂכִּירוֹ לְזֶה, וְהִשְׂכִּירוֹ אוֹ מְכָרוֹ לְגוֹי אוֹ אַנָּס שֶׁהִפְקִיעַ שְׂכִירוּת הָרִאשׁוֹן, הֲרֵי זֶה חַיָּב לְהַשְׂכִּיר לוֹ בַּיִת אַחֵר כְּמוֹתוֹ; וְכֵן כָּל כַּיּוֹצֵא בָּזֶה. 

מִשְׁכְּנוֹ לִשְׁנַיִם יְדוּעִים, בְּכָךְ וְכָךְ לְכָל שָׁנָה וְשָׁנָה כָּל זְמַן שֶׁלֹּא יִפְדֶּנּוּ, וְחָזַר וּמְכָרוֹ לְאַחֵר, אֵין הַלּוֹקֵחַ יָכוֹל לְקַחְתּוֹ מִיַּד הַמַּלְוֶה תּוֹךְ הַשָּׁנָה; אֲבָל אַחַר הַשָּׁנָה יָכוֹל לְקַחְתּוֹ. 

הִשְׂכִּיר לוֹ לְלִינָה, אֵין פָּחוֹת מִיּוֹם אֶחָד; לִשְׁבִיתָה, אֵין פָּחוֹת מִשְּׁנֵי יָמִים; לְנִשּׂוּאִין, אֵין פָּחוֹת מִל' יוֹם. 

הַמַּשְׂכִּיר בַּיִת לַחֲבֵרוֹ סְתָם, אֵינוֹ יָכוֹל לְהוֹצִיאוֹ עַד שֶׁיּוֹדִיעֶנּוּ ל' יוֹם מִקֹּדֶם כְּדֵי לְבַקֵּשׁ מָקוֹם, וְלֹא יְהֵא מֻשְׁלָךָ בַּדֶּרֶךְ, וּלְסוֹף הַשְּׁלֹשִׁים יֵצֵא. בַּמֶּה דְּבָרִים אֲמוּרִים, בִּימוֹת הַחַמָּה; אֲבָל בִּימוֹת הַגְּשָׁמִים, אֵינוֹ יָכוֹל לְהוֹצִיאוֹ, מֵהֶחָג וְעַד הַפֶּסַח. 

קָבַע לוֹ שְׁלֹשִׁים יוֹם לִפְנֵי הֶחָג, אִם נִשְׁאַר מֵהַשְּׁלֹשִׁים יוֹם אֲפִלּוּ יוֹם אֶחָד, אֵינוֹ יָכוֹל לְהוֹצִיאוֹ עַד מוֹצָאֵי הַפֶּסַח, וְהוּא שֶׁיּוֹדִיעוֹ שְׁלֹשִׁים יוֹם מִקֹּדֶם. בַּמֶּה דְּבָרִים אֲמוּרִים, בָּעֲיָרוֹת; אֲבָל בִּכְרַכִּים, אֶחָד בִּימוֹת הַחַמָּה וְאֶחָד בִּימוֹת הַגְּשָׁמִים, צָרִיךְ לְהוֹדִיעוֹ שְׁנֵים עָשָׂר חֹדֶשׁ מִקֹּדֶם. וַחֲנוּת, בֵּין בִּכְרַכִּים בֵּין בָּעֲיָרוֹת, צָרִיךְ לְהוֹדִיעוֹ י"ב חֹדֶשׁ מִקֹּדֶם. <small>וּבַחֲנוּת שֶׁל נַחְתּוֹמִין וְצַבָּעִין, צָרִיךְ לְהוֹדִיעוֹ ג' שָׁנִים מִקֹּדֶם <small><small>(טוּר)</small>.</small> </small> 

כְּשֵׁם שֶׁהַמַּשְׂכִּיר חַיָּב לְהוֹדִיעוֹ, כָּךְ הַשּׂוֹכֵר חַיָּב לְהוֹדִיעוֹ מִקֹּדֶם שְׁלֹשִׁים יוֹם בָּעֲיָרוֹת, אוֹ מִקֹּדֶם שְׁנֵים עָשָׂר חֹדֶשׁ בִּכְרַכִּים, כְּדֵי שֶׁיְּבַקֵּשׁ שָׁכֵן וְלֹא יִשָּׁאֵר בֵּיתוֹ פָּנוּי; וְאִם לֹא הוֹדִיעוֹ, אֵינוֹ יָכוֹל לָצֵאת, אֶלָּא יִתֵּן הַשָּׂכָר. <small>הַגָּה: אוֹ יַעֲמִיד לוֹ אַחֵר בִּמְקוֹמוֹ. וְאִם רוֹצֶה לְהַעֲמִיד אָדָם שֶׁאֵינוֹ הָגוּן, אֵין הַמַּשְׂכִּיר צָרִיךְ לְקַבְּלוֹ <small><small>(בֵּית יוֹסֵף)</small>.</small> וע"ל סִימָן שט"ז.</small> 

אִם שָׂכְרוֹ לִזְמַן קָצוּב, כֵּיוָן שֶׁכָּלָה הַזְּמַן יָכוֹל לְהוֹצִיאוֹ מִיָּד, אֲפִלּוּ כָּלָה הַזְּמַן בְּאֶמְצַע יְמוֹת הַגְּשָׁמִים. 

מַה שֶּׁאָמַרְנוּ שֶׁאֵין הַמַּשְׂכִּיר יָכוֹל לְהוֹצִיאוֹ וְלֹא הַשּׂוֹכֵר יָכוֹל לָצֵאת עַד שֶׁיּוֹדִיעֶנּוּ מִקֹּדֶם, אִם הוּקְרוּ הַבָּתִּים יֵשׁ לַמַּשְׂכִּיר לְהוֹסִיף עָלָיו, וְלוֹמַר לַשּׂוֹכֵר: אוֹ שְׂכֹר בְּשָׁוְיָהּ אוֹ תֵּצֵא; וְכֵן אִם הוּזְלוּ הַבָּתִּים יֵשׁ לַשּׂוֹכֵר לִפְחוֹת הַשָּׂכָר, וְלוֹמַר לַמַּשְׂכִּיר: אוֹ שְׂכֹר לִי כְּשַׁעַר שֶׁל עַכְשָׁיו אוֹ הֲרֵי בֵּיתְךָ לְפָנֶיךָ. מִיהוּ, דַּוְקָא דְּהִתְנוּ הָכִי מִקֹּדֶם הַזְּמַן, וְאַף עַל פִּי שֶׁעָבַר זְמַן הוֹדָעָה; אֲבָל אִם עָמְדוּ בִּסְתָם, מִסְתָמָא דַעְתָּם הָיָה עַל הַשָּׂכָר הָרִאשׁוֹן. <small>הַגָּה: וְכֵן אִם שָׂכְרוֹ לִזְמַן קָצוּב, אַף עַל פִּי שֶׁנִּתְיַקְּרוּ הַבָּתִּים אוֹ הוּזְלוּ, אֵינָן יְכוֹלִין לְשַׁנּוֹת רַק כְּפִי שֶׁהִתְנוּ <small><small>(הָרֹא"שׁ כְּלָל א')</small>.</small> מִי שֶׁשָּׂכַר בַּיִת לַחֲבֵרוֹ, וְהָיָה אוֹהֲבוֹ וְנַעֲשָׂה שׂוֹנְאוֹ, אֵין יָכוֹל לְהוֹצִיאוֹ מִן הַבַּיִת. וְאִם אָמַר לֵהּ מִתְּחִלָּה שֶׁאֵינוֹ מַשְׂכִּיר לוֹ רַק מִשּׁוּם שֶׁהוּא אוֹהֲבוֹ, וְנַעֲשָׂה שׂוֹנְאוֹ, יָכוֹל לְהוֹצִיאוֹ <small><small>(נִמּוּקֵי יוֹסֵף פֶּרֶק הַשּׁוֹאֵל דף נ"ט ע"א מִדָפֵּי הרי"ף ד"ה כְּאַרְיָא אַרְבָּא)</small>.</small> </small> 

בַּמֶּה דְּבָרִים אֲמוּרִים, שֶׁהִשְׂכִּירוֹ סְתָם. אֲבָל אִם הִשְׂכִּירוֹ לִזְמַן יָדוּעַ, אַף עַל פִּי שֶׁנִּתְיַקְּרוּ הַבָּתִּים אוֹ הוּזְלוּ, אֵינָם יְכוֹלִים לֹא לְהוֹסִיף וְלֹא לִגְרֹעַ. 

נָפַל בֵּית הַמַּשְׂכִּיר שֶׁהָיָה דָר בּוֹ, הֲרֵי זֶה יָכוֹל לְהוֹצִיא הַשּׂוֹכֵר מִבֵּיתוֹ, וְאוֹמֵר לוֹ: אֵינוֹ בָּדִּין שֶׁתִּהְיֶה אַתָּה יוֹשֵׁב בְּבֵיתִי עַד שֶׁתִּמְצָא מָקוֹם וַאֲנִי מֻשְׁלָךְ בַּדֶּרֶךְ, שֶׁאֵין אַתָּה בַּעַל זְכוּת בְּבַיִת זֶה יוֹתֵר מִמֶּנִי. וְדַוְקָא בְּשׂוֹכֵר סְתָם, אֲבָל בְּשׂוֹכֵר לִזְמַן יָדוּעַ אֵינוֹ יָכוֹל לְהוֹצִיאוֹ תּוֹךְ זְמַנּוֹ. 

נָתַן הַבַּיִת לִבְנוֹ לִשָּׂא בּוֹ אִשָּׁה, אִם הָיָה יוֹדֵעַ שֶׁבְּנוֹ נַעֲשֶׂה חָתָן בִּזְמַן פְּלוֹנִי וְהָיָה אֶפְשָׁר לוֹ לְהוֹדִיעוֹ מִקֹּדֶם וְלֹא הוֹדִיעוֹ, אֵינוֹ יָכוֹל לְהוֹצִיאוֹ. וְאִם עַכְשָׁיו נִזְדַּמְּנָה לוֹ אִשָּׁה וַהֲרֵי הוּא נוֹשְׂאָהּ מִיָּד, הֲרֵי זֶה יֵשׁ לוֹ לְהוֹצִיאוֹ; שֶׁאֵינוֹ בָּדִּין שֶׁיְּהֵא זֶה יוֹשֵׁב בְּבֵיתוֹ וּבֶן בַּעַל הַבַּיִת יִשְׂכֹּר בַּיִת שֶׁיַּעֲשֶׂה לוֹ חֲתוּנָה. 

מָכַר הַבַּיִת, אוֹ נְתָנוֹ אוֹ הוֹרִישׁוֹ, אֵין הַשֵּׁנִי יָכוֹל לְהוֹצִיאוֹ עַד שֶׁיּוֹדִיעוֹ מִקֹּדֶם ל' יוֹם, אוֹ מִקֹּדֶם י"ב חֹדֶשׁ. שֶׁהֲרֵי הַשּׂוֹכֵר אוֹמֵר לוֹ: אֵין כֹּחֲךָ יוֹתֵר מִכֹּחַ זֶה שֶׁזָּכִיתָ בְּבַיִת זֶה. 

מָקוֹם שֶׁנּוֹהֲגִין שֶׁיֵּשׁ לָהֶם רֹאשׁ שָׁנָה קָבוּעַ לִשְׂכִירוּת הַבָּתִּים, וּרְאוּבֵן שָׂכַר בַּיִת מִשִּׁמְעוֹן לְשָׁנָה אַחַת, וְאַחַר שֶׁכָּלְתָה הַשָּׁנָה נִשְׁאַר בַּבַּיִת חֹדֶשׁ אֶחָד וְלֹא דִבְּרוּ זֶה עִם זֶה כְּלוּם בִּשְׂכִירוּת שָׁנָה הַבָּאָה, וְרָצָה רְאוּבֵן לָצֵאת מֵהַבַּיִת וְשִׁמְעוֹן מְעַכֵּב עַל יָדוֹ שֶׁלֹּא לָצֵאת עַד תַּשְׁלוּם שָׁנָה שְׁנִיָּה, הַדִּין עִם שִׁמְעוֹן. <small>הַגָּה: שְׁנַיִם שֶׁהָיוּ דָרִים בְּבַיִת וְהָיוּ חוֹלְקִים עַל הַבַּיִת, וְאַחַר כָּךְ נִתְחַיֵּב אֶחָד בַּדִּין, צָרִיךְ לָצֵאת אֲפִלּוּ בְּאֶמְצַע הַחֹרֶף, אַף עַל פִּי שֶׁלֹּא הוֹדִיעוֹ חֲבֵרוֹ מִקֹּדֶם <small><small>(עַיֵּן בְּבֵית יוֹסֵף)</small>.</small> </small> 

הַמַּשְׂכִּיר בַּיִת לְשָׁנָה בִּסְכוּם יָדוּעַ וְנִתְעַבְּרָה הַשָּׁנָה, נִתְעַבְּרָה לַשּׂוֹכֵר. הִשְׂכִּיר לְחֳדָשִׁים, נִתְעַבְּרָה לַמַּשְׂכִּיר. הִזְכִּיר לוֹ חֳדָשִׁים וְשָׁנָה, בֵּין שֶׁאָמַר לוֹ: דִּינָר לַחֹדֶשׁ שְׁנֵים עָשָׂר דִּינָר בְּשָׁנָה, בֵּין שֶׁאָמַר לוֹ: שְׁנֵים עָשָׂר דִּינָר לְשָׁנָה דִּינָר בְּכָל חֹדֶשׁ, הֲרֵי חֹדֶשׁ הָעִבּוּר שֶׁל מַשְׂכִּיר, שֶׁהַקַּרְקַע בְּחֶזְקַת בְּעָלֶיהָ. <small>הַגָּה: אֲבָל מִי שֶׁשָּׂכַר מְלַמֵּד לִבְנוֹ וְאָמַר לֵהּ שְׁנֵי לְשׁוֹנוֹת כָּאֵלּוּ, וְהַמְלַמֵּד לָמַד עִמּוֹ חֹדֶשׁ הָעִבּוּר, אֵין צָרִיךְ לְשַׁלֵּם לוֹ חֹדֶשׁ הָעִבּוּר <small><small>(תְּשׁוּבַת רַשְׁבָּ"א סִימָן תרמ"ה)</small>.</small> </small> 

בַּעַל הַבַּיִת שֶׁאָמַר: לִזְמַן הִשְׂכַּרְתִּיךָ, וְהַשּׂוֹכֵר אוֹמֵר: לֹא שָׂכַרְתִּי אֶלָּא סְתָם אוֹ לִזְמַן אָרֹךְ, עַל הַשּׂוֹכֵר לְהָבִיא רְאָיָה; וְאִם לֹא הֵבִיא, בַּעַל הַבַּיִת נִשְׁבָּע הֶסֵת וּמוֹצִיאוֹ מִן הַבַּיִת. <small>הַגָּה: וְכֵן בְּכָל סָפֵק שֶׁנּוֹפֵל בֵּין הַדָּר בְּבֵית חֲבֵרוֹ וּבֵין חֲבֵרוֹ <small><small>(הַמַּגִּיד פ"ז דִּשְׂכִירוּת)</small> ;</small> אִם לֹא שֶׁאֲכָלָהּ שְׁנֵי חֲזָקָה, דְּאָז נֶאֱמָן בְּמִגּוֹ דְּלָקַחְתִּי <small><small>(רַשְׁבָּ"א)</small>.</small> וע"ל סִימָן שט"ו סָעִיף ג' <small><small>(וּבְסִימָן שט"ז)</small>.</small> </small> 

הַמַּשְׂכִּיר בַּיִת לַחֲבֵרוֹ לִזְמַן, וְרוֹצֶה לְסָתְרוֹ בְּתוֹךְ הַזְּמַן, הַשּׂוֹכֵר יָכוֹל לְעַכֵּב עָלָיו. וְאִם עָבַר וּסְתָרוֹ בְּתוֹךְ הַזְּמַן, חַיָּב לְהַעֲמִיד לוֹ בַּיִת אַחֵר אוֹ יַשְׂכִּיר לוֹ כְּמוֹתוֹ. וְאִם מֵעַצְמוֹ נָפַל, אִם אָמַר לוֹ: בַּיִת זֶה אֲנִי מַשְׂכִּיר לְךָ, אֵינוֹ חַיָּב לִבְנוֹתוֹ, <small>וַאֲפִלּוּ בְּנָאוֹ הַמַּשְׂכִּיר יָכוֹל לוֹמַר שֶׁלֹּא יָדוּר בּוֹ <small><small>(בֵּית יוֹסֵף מִדִּבְרֵי הָרַשְׁבָּ"א)</small>,</small> </small> אֶלָּא מְחַשֵּׁב עַל מַה שֶּׁנִּשְׁתַּמֵּשׁ בּוֹ וּמַחֲזִיר לוֹ שְׁאָר הַשְּׂכִירוּת. <small>וַאֲפִלּוּ הַשּׂוֹכֵר אוֹמֵר: אֶבְנֶנּוּ מִשֶּׁלִּי, אֵין שׁוֹמְעִין לוֹ <small><small>(בֵּית יוֹסֵף)</small>.</small> </small> וְיֵשׁ מִי שֶׁאוֹמֵר, דְּדַוְקָא בְּשֶׁנָּפַל כֻּלּוֹ, אֲבָל אִם הוּא קַיָּם, אֶלָּא שֶׁהוּא מְסֻכָּן לָדוּר בּוֹ, חַיָּב הַמַּשְׂכִּיר לְתַקְּנוֹ אִם יֵשׁ בְּיָדוֹ שְׂכִירוּת מֻקְדָּם. וְאִם אָמַר לוֹ: בַּיִת סְתָם, וְנָפַל, חַיָּב לִבְנוֹתוֹ אוֹ יִתֵּן לוֹ בַּיִת אַחֵר. וְאִם הָיָה קָטָן מֵהַבַּיִת שֶׁנָּפַל, אֵין הַשּׂוֹכֵר יָכוֹל לְעַכֵּב עָלָיו, וְהוּא שֶׁיִּהְיֶה קָרוּי בַּיִת, שֶׁלֹּא הִשְׂכִּיר אֶלָּא בַּיִת סְתָם. <small>אֲבָל כָּל זְמַן שֶׁלֹּא נָפַל הָרִאשׁוֹן אֵינוֹ יָכוֹל לְהוֹצִיאוֹ וְלִתֵּן לוֹ בַּיִת קָטָן כַּזֶּה <small><small>(נִמּוּקֵי יוֹסֵף סוֹף פֶּרֶק הַשּׁוֹאֵל)</small>.</small> </small> אֲבָל אִם אָמַר לוֹ: בַּיִת כַּזֶּה אֲנִי מַשְׂכִּיר לְךָ, חַיָּב לְהַעֲמִיד לוֹ בַּיִת כְּמִדַּת אָרְכּוֹ וּמִדַּת רָחְבּוֹ שֶׁל בַּיִת זֶה שֶׁהֶרְאָהוּ, וְאֵינוֹ יָכוֹל לוֹמַר: לֹא הָיָה עִנְיַן דְּבָרַי אֶלָּא שֶׁיִּהְיֶה קָרוֹב לַנָּהָר אוֹ לַשּׁוּק אוֹ לַמֶּרְחָץ כַּזֶּה, אֶלָּא חַיָּב לְהַעֲמִיד לוֹ בַּיִת כְּמִדָּתוֹ וּכְצוּרָתוֹ <small>וְאַף עַל פִּי שֶׁאֵינוֹ נָאֶה בְּבִנְיָנוֹ וּבְקִשּׁוּטוֹ <small><small>(נִמּוּקֵי יוֹסֵף הַנַּ"ל)</small>.</small> </small> לְפִיכָךְ, אִם הָיָה קָטָן לֹא יַעֲשֶׂנּוּ גָּדוֹל; גָּדוֹל, לֹא יַעֲשֶׂנּוּ קָטָן; אֶחָד, לֹא יַעֲשֶׂנּוּ שְׁנַיִם; שְׁנַיִם, לֹא יַעֲשֶׂנוּ אֶחָד. וְלֹא יִפְחֹת מֵהַחַלּוֹנוֹת שֶׁהָיוּ בּוֹ וְלֹא יוֹסִיף עֲלֵיהֶם, אֶלָּא מִדַּעַת שְׁנֵיהֶם. <small>הַגָּה: נִשְׂרַף הַבַּיִת, דִּינוֹ כְּנָפַל <small><small>(מָרְדְּכַי פֶּרֶק הָאֻמָּנִין וּתְשׁוּבַת מַיְמוֹנִי דְּמִשְׁפָּטִים סִימָן מ"ז)</small>.</small> נִשְׂרַף כָּל הָעִיר, הָוֵי מִכַּת מְדִינָה וּמְנַכֶּה לוֹ מִן שְׂכִירוּתוֹ מַה שֶּׁלֹּא דָּר בּוֹ, בֵּין הִקְדִּים לוֹ שְׂכָרוֹ אוֹ לֹא <small><small>(שָׁם בַּמָּרְדְּכָי וְשָׁם בִּתְשׁוּבַת מַיְמוֹנִי דְמִשְׁפָּטִים)</small>.</small> הַמַּשְׂכִּיר בַּיִת לַחֲבֵרוֹ וְהוּא נָפִיל, אַדַּעְתָּא דְּלִבְנוֹתוֹ הוּא מוֹגִיר לֵהּ <small><small>(נִמּוּקֵי יוֹסֵף סוֹף פֶּרֶק הַשּׁוֹאֵל)</small>.</small> </small> 

הַמַּשְׂכִּיר עֲלִיָּה סְתָם, חַיָּב לְהַעֲמִיד לוֹ עֲלִיָּה. אָמַר לוֹ: עֲלִיָּה זוֹ שֶׁעַל גַּבֵּי בַיִת זֶה אֲנִי מַשְׂכִּיר לְךָ, הֲרֵי שִׁעְבֵּד בַּיִת לַעֲלִיָּה. לְפִיכָךְ, אִם נִפְחֲתָה הָעֲלִיָּה בְּאַרְבַּע טְפָחִים אוֹ יוֹתֵר, חַיָּב הַמַּשְׂכִּיר לְתַקֵּן, וְאִם לֹא תִּקֵּן, הֲרֵי הַשּׂוֹכֵר יוֹרֵד וְדָר בַּבַּיִת עִם בַּעַל הַבַּיִת, וְנִכְנַס וְיוֹצֵא דֶרֶךְ פֶּתַח הַבַּיִת עַד שֶׁיְּתַקֵּן לוֹ אֶת הָעֲלִיָּה. אֲבָל אִם נָפַל הַבַּיִת וְהָעֲלִיָּה, אֵין צָרִיךְ לִבְנוֹת לוֹ אַחֵר, כֵּיוָן שֶׁאָמַר לוֹ: בַּיִת זֶה. <small>הַגָּה: אֲבָל אִם נָפְלָה הָעֲלִיָּה צָרִיךְ לִבְנוֹתָהּ כָּל זְמַן שֶׁהַבַּיִת קַיָּם <small><small>(טוּר)</small>.</small> </small> 

הָיוּ שְׁתֵּי עֲלִיּוֹת זוֹ עַל גַּב זוֹ, וְנִפְחֲתָה הָעֶלְיוֹנָה, דָּר בַּתַּחְתּוֹנָה. נִפְחֲתָה הַתַּחְתּוֹנָה, הֲרֵי זֶה סָפֵק אִם יָדוּר בָּעֶלְיוֹנָה אוֹ בַּבַּיִת, לְפִיכָךְ, לֹא יָדוּר, וְאִם דָּר מוֹצִיאִין אוֹתוֹ מִשָּׁם. 

מַעֲשֶׂה בְּאֶחָד שֶׁאָמַר לַחֲבֵרוֹ: דָּלִית <small><small>(פֵּרוּשׁ, גֶּפֶן מֻדְלֵית עַל אִילָן שֶׁפֵּירוֹתָיו אֲפַרְסְקִין)</small></small> זוֹ שֶׁעַל גַּבֵּי אֲפַרְסֵק הַזֶּה אֲנִי מַשְׂכִּיר לְךָ, וְנֶעֱקַר אִילָן הָאֲפַרְסֵק מִמְּקוֹמוֹ; וּבָא מַעֲשֶׂה לִפְנֵי חֲכָמִים, וְאָמְרוּ לוֹ: חַיָּב אַתָּה לְהַעֲמִיד הָאֲפַרְסֵק כָּל זְמַן שֶׁהַדָּלִית קַיֶּמֶת, וְכֵן כָּל כַּיּוֹצֵא בָּזֶה. <small>הַגָּה: וְדַוְקָא בְּכִי הַאי גַוְנָא שֶׁהָאֲפַרְסֵק עֲדַיִן בָּעוֹלָם, רַק שֶׁנֶּעֱקַר מִמְּקוֹמוֹ; אֲבָל אִי נִקְצַץ, לֹא מְחֻיָּב לְהַעֲמִיד לוֹ אַחֵר. וְכֵן אִם נָפַל הַבַּיִת שֶׁתַּחַת עֲלִיָּה, וְאָמַר לוֹ: עֲלִיָּה שֶׁעַל גַּב בַּיִת זוֹ, אֵין צָרִיךְ לְהַעֲמִיד בַּיִת אַחֵר <small><small>(טוּר בְּשֵׁם הרמ"ה)</small>.</small> </small> 


Siman 313

הַמַּשְׂכִּיר בַּיִת לַחֲבֵרוֹ בְּבִירָה גְדוֹלָה, מִשְׁתַּמֵּשׁ בְּזִיזִים וּבְכוֹתָלִים עַד אַרְבַּע אַמּוֹת, וּבְתַרְבֵּץ שֶׁל חָצֵר וּבָרְחָבָה שֶׁאֲחוֹרֵי הַבָּתִּים, וּמָקוֹם שֶׁנָּהֲגוּ לְהִשְׁתַּמֵשׁ בָּעֳבִי הַכְּתָלִים. וּבְכָל אֵלּוּ הַדְּבָרִים הוֹלְכִים אַחַר מִנְהַג הַמְּדִינָה וְהַשֵּׁמוֹת הַיְדוּעִים לָהֶם: 

הַמַּשְׂכִּיר חֲצֵרוֹ סְתָם, לֹא הִשְׂכִּיר הָרֶפֶת שֶׁבָּהּ. 

הַזֶּבֶל שֶׁבֶּחָצֵר, הֲרֵי הוּא שֶׁל שׂוֹכֵר; לְפִיכָךְ הוּא מְטַפֵּל בּוֹ לְהוֹצִיאוֹ. וְאִם יֵשׁ שָׁם מִנְהָג הוֹלְכִים אַחַר הַמִּנְהָג. בַּמֶּה דְּבָרִים אֲמוּרִים, כְּשֶׁהָיוּ הַבְּהֵמוֹת שֶׁעָשׂוּ הַזֶּבֶל שֶׁל שׂוֹכֵר, אֲבָל אִם הַבְּהֵמוֹת שֶׁל אֲחֵרִים, הַזֶּבֶל שֶׁל בַּעַל הֶחָצֵר, שֶׁחֲצֵרוֹ שֶׁל אָדָם קוֹנָה לוֹ שֶׁלֹּא מִדַּעְתּוֹ, אַף עַל פִּי שֶׁהִיא שְׂכוּרָה בְּיַד אֲחֵרִים. <small>הַגָּה: מִיהוּ, אִם קָלְטוֹ הַשּׂוֹכֵר בִּכְלִי מִן הָאֲוִיר, וְלֹא נָח בֶּחָצֵר, הֲרֵי שֶׁלּוֹ <small><small>(טוּר ס"ו)</small>.</small> </small> 

וְהָאֵפֶר הַיּוֹצֵא מֵהַתַּנוּר וְכִירָה, שֶׁל שׂוֹכֵר. <small>אֲפִלּוּ אֲחֵרִים אוֹפִין וּמְבַשְּׁלִין <small><small>(טוּר בְּשֵׁם הרמ"ה)</small>.</small> </small> 


Siman 314

הַמַּשְׂכִּיר בַּיִת לַחֲבֵרוֹ, חַיָּב לְהַעֲמִיד לוֹ דְּלָתוֹת, וְלִפְתֹּחַ לוֹ הַחַלּוֹנוֹת שֶׁנִּתְקַלְקְלוּ, וּלְחַזֵּק אֶת הַתִּקְרָה, וְלִסְמֹךְ אֶת הַקּוֹרָה שֶׁנִּשְׁבְּרָה, וְלַעֲשׂוֹת נֵגֶר וּמַנְעוּל. וְכֵן אִם נִפְחֲתָה הַמַּעֲזִיבָה וְהַתִּקְרָה בְּד' טְפָחִים, חַיָּב לְתַקְּנָהּ; וְכֵן כָּל כַּיּוֹצֵא בָּזֶה מִדְּבָרִים שֶׁהֵם מַעֲשֶׂה אֻמָּן, וְהֵם עִקָּר גָּדוֹל בִּישִׁיבַת הַבָּתִּים וְהַחֲצֵרוֹת. <small>הַגָּה: וְאַף עַל פִּי שֶׁנִּכְנָס שָׁם הַשּׂוֹכֵר <small><small>(וְרָאָה שֶׁלֹּא הָיוּ שָׁם דְּבָרִים אֵלּוּ, לֹא)</small></small> אָמְרִינָן דְּנִתְפַּיֵּס בַּמֶּה שֶׁרָאָה, אֶלָּא עַל הַמַּשְׂכִּיר לְתַקֵּן. תִּקֵּן הַמַּשְׂכִּיר דְּבָרִים אֵלּוּ, וְנִשְׁבְּרוּ תּוֹךְ יְמֵי הַשְּׂכִירוּת, אִם אָמַר לוֹ: בַּיִת זֶה, אֵין צָרִיךְ לְהַעֲמִיד לוֹ אַחֵר. אָמַר לוֹ: בַּיִת סְתָם, צָרִיךְ לְתַקְּנוֹ כָל יְמֵי הַשְּׂכִירוּת <small><small>(נִמּוּקֵי יוֹסֵף פֶּרֶק הַשּׁוֹאֵל וְהַגָּהוֹת מַיְמוֹנִי פ"ו דִּשְׂכִירוּת)</small>.</small> וע"ל סִימָן שי"ב סָעִיף י"ז.</small> 

הַשּׂוֹכֵר חַיָּב לַעֲשׂוֹת מַעֲקֶה וּמְזוּזָה וּלְתַקֵּן מְקוֹם הַמְּזוּזָה מִשֶּׁלּוֹ. וְכֵן אִם רָצָה לַעֲשׂוֹת סֻלָּם אוֹ מַרְזֵב, אוֹ לְהָטִיחַ גַּגּוֹ, הֲרֵי זֶה מִשֶּׁל עַצְמוֹ. <small>הַגָּה: וְהוּא הַדִּין כָּל דָּבָר שֶׁאֵינוֹ מַעֲשֵׂה אֻמָּן <small><small>(טוּר)</small>.</small> וּבְכָל אֵלּוּ הָעִנְיָנִים הוֹלְכִין אַחַר מִנְהַג הַמְּדִינָה <small><small>(טוּר בְּשֵׁם הָרַמְבַּ"ם)</small>.</small> </small> 


Siman 315

שְׂכִירוּת קַרְקַע נִשְׂכַּר בַּדְּרָכִים שֶׁהוּא נִקְנֶה בָהֶם. <small>וְאֵין אוֹנָאָה לִשְׂכִירוּת קַרְקַע כְּמוֹ בִּמְכִירַת קַרְקַע <small><small>(הָרֹא"שׁ כְּלָל א' סִימָן ז')</small>.</small> </small> 

כְּשֵׁם שֶׁמַּתְנֶה אָדָם כָּל תְּנַאי שֶׁיִּרְצֶה בְּמִקָּח, כָּךְ מַתְנֶה בִּשְׂכִירוּת. וְכָל שֶׁמִּמְכָּרוֹ מִמְכָּר בִּנְכָסָיו, שְׂכִירוּתוֹ שְׂכִירוּת; וְכָל שֶׁאֵין לוֹ לִמְכֹּר, אֵין לוֹ לְהַשְׂכִּיר; אֶלָּא אִם כֵּן יֵשׁ לוֹ פֵּרוֹת בִּלְבַד בְּאוֹתוֹ קַרְקַע, שֶׁזֶּה שׂוֹכֵר וְאֵינוֹ מוֹכֵר. 

הַשּׂוֹכֵר בַּיִת מֵחֲבֵרוֹ וְטוֹעֵן שֶׁשָּׂכְרוֹ עַל תְּנַאי שֶׁיַּכְנִיס עִמּוֹ דִּיּוּרִין אֲחֵרִים, וְהַמַּשְׂכִּיר מַכְחִישׁ, יִשָּׁבַע הַמַּשְׂכִּיר שֶׁלֹּא הִתְנָה כֵּן. וְהוּא הַדִּין לְכָל טְעָנוֹת שֶׁבֵּינֵיהֶם. <small>וְעַיֵּן לְעֵיל סִימָן שי"ב סָעִיף ט"ז וּלְקַמָּן סִימָן שי"ז סָעִיף ב'.</small> 

רְאוּבֵן שָׂכָר נַעַר לְשַׁמְּשׁוֹ, וְאָמַר לוֹ שִׁמְעוֹן לִסְמֹךְ עָלָיו לְשַׁלֵּם לוֹ כָּל מַה שֶּׁיַּפְסִיד בִּהְיוֹת הַנַּעַר בְּבֵיתוֹ, אַף עַל פִּי שֶׁלֹּא הָיָה קִנְיָן בַּדָּבָר, חַיָּב, כִּי כָּל תְּנַאי שְׂכִירוּת אֵינוֹ צָרִיךְ קִנְיָן: 


Siman 316

הַמַּשְׂכִּיר בַּיִת לַחֲבֵרוֹ לִזְמַן קָצוּב וְרָצָה הַשּׂוֹכֵר לְהַשְׂכִּיר הַבַּיִת לְאַחֵר, מַשְׂכִּיר עַד סוֹף זְמַנּוֹ, וְהוּא שֶׁלֹּא יִהְיֶה מִנְיַן בְּנֵי בַּיִת הָאַחֵר יוֹתֵר מִבְּנֵי בֵיתוֹ. וְאִם אָמַר לוֹ הַמַּשְׂכִּיר: לָמָּה תִּטְרַח וְתַשְׂכִּיר בֵּיתִי לַאֲחֵרִים, אִם לֹא תִּרְצֶה לַעֲמֹד בּוֹ, צֵא וְהַנִּיחֵהוֹ וַאֲנִי פּוֹטֵר אוֹתְךָ מִשְּׂכִירוּתוֹ, שׁוֹמְעִין לוֹ. <small>הַגָּה: וְעַיֵּן לְעֵיל סִימָן שי"ב סְעִיף ז'. וְאִם הַשּׂוֹכֵר רוֹצֶה לָצֵאת מִן הַבַּיִת וּלְהַנִּיחוֹ כָּךְ בְּלֹא דִּיוֹרִין, וְרוֹצֶה לְשַׁלֵּם לַמַּשְׂכִּיר, יָכוֹל הַמַּשְׂכִּיר לְהַשְׂכִּירוֹ לַאֲחֵרִים, דְּבֵיתָא מֵיָתְבָא יָתִיב וּשְׁאִיָּה יֻכַּת שָׁעַר, <small><small>(יְשַׁעְיָה כד, יב)</small> <small>(מָרְדְּכַי פֶּרֶק חֶזְקַת)</small>.</small> מִי שֶׁנָּתַן בֵּיתוֹ לְאַחֵר אוֹ הִשְׂכִּירוֹ, וְשִׁיֵּר כֹּחַ לְעַצְמוֹ שֶׁכְּשֶׁיִּרְצֶה יָכוֹל לָדוּר עִם הַמְקַבֵּל מַתָּנָה אוֹ הַשּׂוֹכֵר בַּבַּיִת, יָכוֹל לִמְכֹּר כֹּחוֹ לְאַחֵר, וּבִלְבַד שֶׁלֹּא יְהוּ בְּנֵי בֵּיתוֹ מְרֻבִּים <small><small>(תְּשׁוּבַת רַשְׁבָּ"א אֶלֶף קמ"ה)</small>.</small> וְיֵשׁ מְחַלְּקִים בֵּין אִם שִׁיֵּר לְעַצְמוֹ חֵלֶק מְסֻיָּם כְּגוֹן חֲצִי הַבַּיִת, אָז יוּכַל לְמָכְרוֹ לְאַחֵר, אֲבָל אִם שִׁיֵּר לְעַצְמוֹ חֵלֶק שֶׁאֵינוֹ מְסֻיָּם, כְּגוֹן דְּיוּכַל לְסַלְּקוֹ, אֵינוֹ יָכוֹל לְמָכְרוֹ אוֹ לְהַשְׂכִּיר זְכוּתוֹ לְאַחֵר <small><small>(רִיבָ"שׁ סִימָן רנ"ז)</small>.</small> מִי שֶׁנּוֹתֵן לְאַחֵר דִּירָה בְּבֵיתוֹ וְאֵין הַמְקַבֵּל צָרִיךְ לְאוֹתָהּ דִּירָה, נִרְאֶה לִי דְיוּכַל לְהַשְׂכִּירוֹ אוֹ לְמָכְרוֹ לְאַחֵר שֶׁבְּנֵי בֵּיתוֹ אֵין מְרֻבִּים מִמֶּנּוּ, דְּלָא גָּרַע כֹּחַ הַמְקַבֵּל מַתָּנָה מִכֹּחַ הַמְשַׁיֵּר לְעַצְמוֹ, דְּנוֹתֵן בְּעַיִן יָפָה נוֹתֵן. וְעַיֵּן לְעֵיל סִימָן קנ"ד סָעִיף כ"ח.</small> 

שְׁנַיִם שֶׁשָּׂכְרוּ בַיִת בְּשֻׁתָּפוּת לָדוּר בּוֹ יַחַד, אֵין אֶחָד מֵהַשֻּׁתָּפִין יָכוֹל לְהוֹשִׁיב אַחֵר בִּמְקוֹמוֹ, אֲפִלּוּ יֵשׁ לוֹ דִּיּוּרִין פְּחוּתִים מִמֶּנּוּ, כִּי יָכוֹל לוֹמַר: אוֹתְךָ אֲנִי יָכוֹל לְקַבֵּל אֲבָל אַחֵר אֵינִי יָכוֹל לְקַבֵּל; וְאֵינוֹ יָכוֹל לְכֹפוֹ לַחֲלֹק, שֶׁהַבַּיִת אֵינוֹ שֶׁלָּהֶם, אֶלָּא שָׂכוּר לָהֶם לִזְמַן. <small>וְע"ל סִימָן קע"א סָעִיף ט' דְּיֵשׁ חוֹלְקִין.</small> 

רְאוּבֵן מִשְׁכֵּן בֵּיתוֹ לִזְמַן, וְהִתְנָה שֶׁאַחַר הַזְּמַן יִהְיֶה רְשׁוּת לַשּׂוֹכֵר <small><small>(בְּיָדוֹ)</small></small> לָדוּר בּוֹ הוּא וְסִיעָתוֹ, אוֹ לְמַשְׁכֵּן אוֹ לְהַשְׂכִּיר לְמִי שֶׁיִּרְצֶה, יֵשׁ מִי שֶׁאוֹמֵר, שֶׁאֲפִלּוּ בְּלֹא תְנַאי רַשַּׁאי לְהַשְׂכִּיר אוֹ לְמַשְׁכֵּן <small>לְמִי שֶׁבְּנֵי בֵיתוֹ אֵינָן מְרֻבִּין,</small> וּמִפְּנֵי הַתְּנַאי רַשַּׁאי לְהַשְׂכִּיר וּלְמַשְׁכֵּן אֲפִלּוּ לְמִי שֶׁיֵּשׁ סִיעָה גְדוֹלָה מִסִיעָתוֹ: 


Siman 317

הַשּׂוֹכֵר שֶׁאָמַר: נָתַתִּי שְׂכַר הַבַּיִת שֶׁנִּתְחַיַּבְתִּי בּוֹ, וְהַמַּשְׂכִּיר אוֹמֵר: עֲדַיִן לֹא נָטַלְתִּי, בֵּין שֶׁהָיְתָה בִּשְׁטָר <small><small>(אוֹ בְּעֵדִים)</small></small> בֵּין שֶׁהָיְתָה בְּלֹא עֵדִים, אִם תְּבָעוֹ בְּתוֹךְ <small>זְמַן הַשְּׂכִירוּת, כְּגוֹן שֶׁשְּׂכָרוֹ</small> לְל' יוֹם <small>וּתָבְעוֹ תּוֹךְ ל' <small><small>(טוּר)</small>,</small> </small> עַל הַשּׂוֹכֵר לְהָבִיא רְאָיָה, אוֹ יִתֵּן וְיַחֲרִים עַל מִי שֶׁלָּקַח מִמֶּנּוּ שֶׁלֹּא כְּדִין, אוֹ יִטְעֹן עָלָיו בַּדָּמִים שֶׁנָּתַן תְּחִלָּה טַעֲנָה בִּפְנֵי עַצְמָהּ וְיַשְׁבִּיעֶנּוּ הֶסֵת. וְאִם תָּבְעוֹ הַמַּשְׂכִּיר לְאַחַר שְׁלֹשִׁים יוֹם, אֲפִלּוּ בְּיוֹם ל', עַל הַמַּשְׂכִּיר לְהָבִיא רְאָיָה, אוֹ יִשָּׁבַע הַשּׂוֹכֵר שֶׁכְּבָר נָתַן לוֹ שְׂכָרוֹ, וְיִפָּטֵר. וְכֵן אִם שָׂכַר מִמֶּנּוּ שֶׁיִּתֵּן לוֹ הַשָּׂכָר שָׁנָה בְּשָׁנָה, וּתְבָעוֹ בְּתוֹךְ הַשָּׁנָה, עַל הַשּׂוֹכֵר לְהָבִיא רְאָיָה; תְּבָעוֹ לְאַחַר הַשָּׁנָה, וַאֲפִלּוּ בְּיוֹם אַחֲרוֹן שֶׁל הַשָּׁנָה, עַל הַמַּשְׂכִּיר לְהָבִיא רְאָיָה. <small>וְעַיֵּן לְעֵיל סִימָן ע"ח <small><small>(סָעִיף ג')</small>.</small> </small> 

הַמַּשְׂכִּיר בַּיִת לַחֲבֵרוֹ, בִּשְׁטָר, לַעֲשָׂרָה שָׁנִים, וְאֵין בּוֹ זְמַן, הַשּׂוֹכֵר אוֹמֵר: עֲדַיִן לֹא עָבַר מִזְּמַן הַשְּׁטָר אֶלָּא שָׁנָה, וְהַמַּשְׂכִּיר אוֹמֵר: כְּבַר עָבְרוּ וְשָׁלְמוּ שְׁנֵי הַשְּׂכִירוּת וְשָׁכַנְתָּ עֲשָׂרָה שָׁנִים, עַל הַשּׂוֹכֵר לְהָבִיא רְאָיָה, וְאִם לֹא הֵבִיא רְאָיָה, יִשָּׁבַע הַמַּשְׂכִּיר הֶסֵת וְיוֹצִיאֶנּוּ. <small>וְהוּא הַדִּין בִּשְׁאָר טְעָנוֹת שֶׁבֵּינֵיהֶן <small><small>(מָרְדְּכַי סוֹף פֶּרֶק הַשּׁוֹאֵל)</small>.</small> וּמִיהוּ, יֵשׁ אוֹמְרִים, דְּאִם הוּא לְאַחַר זְמַן הַשְּׂכִירוּת, שֶׁיָּכוֹל לוֹמַר: פָּרַעְתִּי, אוֹ: לֹא שָׂכַרְתִּי מֵעוֹלָם, וְנָפַל טַעֲנָה בֵּין הַמַּשְׂכִּיר וְהַשּׂוֹכֵר, אַף עַל פִּי שֶׁקַּרְקַע בְּחֶזְקַת בְּעָלֶיהָ עוֹמֶדֶת, הַשּׂוֹכֵר נֶאֱמָן בְּמִגּוֹ <small><small>(נִמּוּקֵי יוֹסֵף פֶּרֶק הַשּׁוֹאֵל וְהַמְקַבֵּל)</small>.</small> </small> 

שְׁטָר הַשְּׂכִירוּת אוֹ שְׁטָר הַמַּשְׁכַּנְתָּא שֶׁכָּתוּב בּוֹ שָׁנִים סְתָם, בַּעַל הַפֵּרוֹת אוֹמֵר: שָׁלֹשׁ, וּבַעַל הַקַּרְקַע אוֹמֵר: שְׁתַּיִם, וְקָדַם זֶה הַשּׂוֹכֵר אוֹ הַמַּלְוֶה וְאָכַל הַפֵּרוֹת, הֲרֵי הַ פֵּרוֹת בְּחֶזְקַת אוֹכְלֵיהֶם, עַד שֶׁיָּבִיא בַּעַל הַקַּרְקַע רְאָיָה. וְיֵשׁ מִי שֶׁאוֹמֵר, שֶׁאִם יִרְאֶה בֵּית דִּין שֶׁלֹּא יוּכַל הַשּׂוֹכֵר אוֹ הַמְמַשְׁכֵּן לְבָרֵר עוֹד דְּבָרָיו, מוֹצִיאִין מִיָּדוֹ. 

אֲכָלָהּ הַשּׂוֹכֵר אוֹ הַמְמַשְׁכֵּן שָׁלֹשׁ שָׁנִים, וְכָבַשׁ הַשְּׁטָר וְאָמַר: לְחָמֵשׁ שָׁנִים יֵשׁ לִי פֵּרוֹת, וּבַעַל הַקַּרְקַע אָמַר: לְשָׁלֹשׁ, אָמַר לוֹ: הָבֵא שְׁטָרְךָ, וְאָמַר: אָבַד, הַשּׂוֹכֵר נֶאֱמָן, שֶׁאִלּוּ רָצָה אָמַר: לְקוּחָה הִיא בְּיָדִי, שֶׁהֲרֵי אֲכָלָהּ שָׁלֹשׁ שָׁנִים. וְדַוְקָא שֶׁאֵין עֵדִים שֶׁהִיא מֻשְֹׁכֶּרֶת אוֹ מְמֻשְׁכֶּנֶת בְּיָדוֹ, וְגַם בַּעַל הַקַּרְקַע לֹא מִחָה, הָא לָאו הָכִי אֵינוֹ נֶאֱמָן: 


Siman 318

הַשּׂוֹכֵר רֵחַיִם מֵחֲבֵרוֹ שֶׁיִּטְחַן לוֹ עֶשְׂרִים סְאָה בְּכָל חֹדֶשׁ בִּשְׂכָרוֹ, וְהֶעֱשִׂיר בַּעַל הָרֵחַיִם, וַהֲרֵי אֵינוֹ צָרִיךְ לִטְחֹן שָׁם, אִם יֵשׁ לַשּׂוֹכֵר חִטִּים שֶׁצָּרִיךְ לִטְחֹן לְעַצְמוֹ אוֹ לַאֲחֵרִים, כּוֹפִין אוֹתוֹ לִתֵּן דְּמֵי טְחִינַת עֶשְׂרִים סְאָה, שֶׁזּוֹ מִדַּת סְדוֹם הִיא. וְאִם אֵין לוֹ, יָכוֹל לוֹמַר: אֵין לִי דָּמִים, וַהֲרֵינִי טוֹחֵן לְךָ כְּמוֹ שֶׁשָּׂכַרְתִּי, וְאִם אֵין אַתָּה צָרִיךְ, מְכֹר לַאֲחֵרִים: 


Siman 319

מִי שֶׁהִכְנִיס פֵּרוֹתָיו לְבֵית חֲבֵרוֹ שֶׁלֹּא מִדַּעְתּוֹ, אוֹ שֶׁהִטְעָהוּ עַד שֶׁהִכְנִיס פֵּרוֹתָיו, וְהִנִּיחָם וְהָלַךְ, יֵשׁ לְבַעַל הַבַּיִת לִמְכֹּר לוֹ מֵאוֹתָם הַפֵּרוֹת כְּדֵי לִתֵּן שְׂכַר הַפּוֹעֲלִים שֶׁמּוֹצִיאִין אוֹתָם וּמַשְׁלִיכִים אוֹתָם לַשּׁוּק. וּמִדַּת חֲסִידוּת הוּא שֶׁיּוֹדִיעַ לְבֵית דִּין וְיַשְׂכִּירוּ בְּמִקְצַת דְּמֵיהֶם מָקוֹם, מִשּׁוּם הֲשָׁבַת אֲבֵדָה לַבְּעָלִים, אַף עַל פִּי שֶׁלֹּא עָשָׂה כְּהֹגֶן. <small>וְיֵשׁ אוֹמְרִים דְּצָרִיךְ לְהוֹדִיעוֹ תְּחִלָּה, וְאִם נֶאֶנְסוּ לְאַחַר שֶׁהוֹדִיעוֹ, פָּטוּר <small><small>(הָרֹא"שׁ וְטוּר)</small>.</small> </small> 


Siman 320

אֶחָד הַשּׂוֹכֵר מֵחֲבֵרוֹ שָׂדֶה לְזוֹרְעָהּ, אוֹ כֶּרֶם לֶאֱכֹל פֵּרוֹתָיו בְּדָמִים, אוֹ שֶׁשָּׂכַר מִמֶּנּוּ בְּפֵרוֹת קְצוּבִים, דִּין אֶחָד יֵשׁ לָהֶם; וְהַשּׂוֹכֵר בְּפֵרוֹת הוּא נִקְרָא חוֹכֵר. 

הַמְקַבֵּל שָׂדֶה אוֹ פַּרְדֵּס כְּדֵי לַעֲבֹד אוֹתוֹ וּלְהוֹצִיא עָלָיו יְצִיאוֹת, וְיִתֵּן לְבַעַל הַקַּרְקַע שְׁלִישׁ הַתְּבוּאוֹת אוֹ רְבִיעַ אוֹ מַה שֶּׁיַּתְנוּ בֵּינֵיהֶם, הוּא נִקְרָא מְקַבֵּל. <small>הַגָּה: וְאֵין כּוֹתְבִין שְׁטָר בֵּינֵיהֶם, אֶלָּא מִדַּעַת שְׁנֵיהֶם, שֶׁמִּשֶּׁנִּכְתַּב הַשְּׁטָר אֵין יְכוֹלִין לַחֲזֹר בּוֹ וְהָוֵי לֵהּ כְּמִלְוָה בִשְׁטָר. וְהַמְקַבֵּל נוֹתֵן שְׂכַר הַכְּתִיבָה מִן הַשְּׁטָר <small><small>(טוּר)</small>.</small> </small> 

כָּל דָּבָר שֶׁהוּא לִסְיַג הָאָרֶץ, בַּעַל הַקַּרְקַע חַיָּב בּוֹ. וְכָל דָּבָר שֶׁהוּא שְׁמִירָה יְתֵרָה, הַחוֹכֵר אוֹ הַמְקַבֵּל חַיָּב בּוֹ. הַקַּרְדֹּם שֶׁחוֹפְרִין בּוֹ הָאָרֶץ וְהַכֵּלִים שֶׁנּוֹשְׂאִים בָּהֶם הֶעָפָר וְהַדְּלִי וְהַכַּד וְכַיּוֹצֵא בָּהֶם שֶׁדּוֹלִים בָּהֶם הַמַּיִם, עַל בַּעַל הַקַּרְקַע. וַחֲטִיטַת הַמְּקוֹמוֹת שֶׁמְּקַבְּצִים בָּהֶם הַמַּיִם, עַל הַחוֹכֵר אוֹ עַל הַמְקַבֵּל. <small>וְיֵשׁ אוֹמְרִים דִּבְחוֹכֵר אֵין עַל בַּעַל הַשָּׂדֶה כְּלוּם <small><small>(טוּר בְּשֵׁם יֵשׁ אוֹמְרִים וְשֶׁהָכִי מִסְתַּבְּרָא)</small>,</small> וְכֵן נִרְאֶה לִי.</small> 

בֵּין חוֹכֵר בֵּין מְקַבֵּל, מָקוֹם שֶׁנָּהֲגוּ לִקְצֹר הַתְּבוּאָה אֵינוֹ רַשַּׁאי לַעֲקֹר; לַעֲקֹר, אֵינוֹ רַשַּׁאי לִקְצֹר; וְאֵיזֶה מֵהֶם שֶׁבָּא לְשַׁנּוֹת, חֲבֵרוֹ מְעַכֵּב עָלָיו. וּבְמָקוֹם שֶׁנָּהֲגוּ לַחֲרֹשׁ אַחַר הַקְּצִירָה, צָרִיךְ לַחֲרֹשׁ, אֲפִלּוּ אֵין מִנְהָג לְנַכֵּשׁ עֲשָׂבִים רָעִים וְהוּא נִכֵּשׁ. וְאִם פֵּרַשׁ בִּשְׁעַת הַנִּכּוּשׁ שֶׁעוֹשֶׂה זֶה כְּדֵי שֶׁלֹּא יַחֲרֹשׁ, וְשָׁתַק בַּעַל הַשָּׂדֶה, גַּלִּי דַעְתֵּהּ דְּנִיחָא לֵהּ. וְאִם נָהֲגוּ לְנַכֵּשׁ, וְהוּא אֵינוֹ רוֹצֶה, אֵין שׁוֹמְעִין לוֹ אֲפִלּוּ אִם יִרְצֶה לַחֲרֹשׁ אַחַר הַקְּצִירָה כְּדֵי לַעֲקֹר הָעֲשָׂבִים: 

אִם נוֹהֲגִין שֶׁהַחוֹכֵר שָׂדֶה סְתָם נוֹטֵל חֶלְקוֹ בָּאִילָנוֹת שֶׁבּוֹ, יֵשׁ לוֹ חֵלֶק בָּהֶם אֲפִלּוּ אִם הוֹסִיף בַּעַל הַשָּׂדֶה בְּחֵלֶק הַחוֹכֵר, וְאֵינוֹ יָכוֹל לוֹמַר: הוֹסַפְתִּי לְךָ בְּחֶלְקְךָ כְּדֵי שֶׁלֹּא תִקַּח חֵלֶק בָּאִילָנוֹת. וְאִם נָהֲגוּ שֶׁלֹּא לִטֹּל חֵלֶק בָּאִילָנוֹת, אָז הֵם שֶׁל בַּעַל הַשָּׂדֶה אֲפִלּוּ אִם הוֹסִיף בְּחֵלֶק שֶׁל בַּעַל הַשָּׂדֶה: 


Siman 321

הַחוֹכֵר אוֹ הַמְקַבֵּל שָׂדֶה מֵחֲבֵרוֹ, וְהוּא בֵּית הַשְּׁלָחִין אוֹ בֵּית הָאִילָן, וְיָבַשׁ מַעְיַן בֵּית הַשְּׁלָחִין וְלֹא פָּסַק הַנָּהָר הַגָּדוֹל, אֶלָּא אֶפְשָׁר לְהָבִיא מִמֶּנּוּ בִּדְלִי, אוֹ שֶׁנִּקְצַץ הָאִילָן שֶׁל בֵּית הָאִילָנוֹת, אֵינוֹ מְנַכֶּה לוֹ מֵחֲכִירוֹ. וְאִם מַכַּת מְדִינָה הִיא, כְּגוֹן שֶׁיָּבַשׁ הַנָּהָר, מְנַכֶּה לוֹ מֵחֲכִירוֹ. <small>הַגָּה: אֲבָל בְּקַבְּלָנוּת אֵינוֹ מְנַכֶּה לוֹ כְּלוּם, אֶלָּא חוֹלְקִין בַּמֶּה שֶׁנִּמְצָא כְּפִי תְּנָאָם <small><small>(הַמַּגִּיד פֶּרֶק ח' דִּשְׂכִירוּת וְנ"י ר"פ הַמְקַבֵּל)</small>.</small> וְהָא דְּאַמְרִינָן אִם מַכַּת מְדִינָה הוּא מְנַכֶּה לוֹ מִן חֲכִירוֹ, הוּא הַדִּין בְּכָל כַּיּוֹצֵא בָּזֶה, דְּכָל מָקוֹם שֶׁנִּפְסַד הָעִנְיָן לְגַמְרֵי וְהָוֵי מַכַּת מְדִינָה, מְנַכֶּה לוֹ מִשְּׂכִירוּתוֹ. וְאִם אֶפְשָׁר לְתַקְּנוֹ עַל יְדֵי טֹרַח וְתַחְבּוּלוֹת, אֵינוֹ מְנַכֶּה לוֹ <small><small>(מַהֲרַ"ם פַּדָּוואָה סִימָן ל"ט)</small>.</small> וְכָל מָקוֹם שֶׁמְּנַכֶּה לוֹ, אֵין חִלּוּק בַּמֶּה שֶׁעָבַר אוֹ לְהַבָּא. וְכֵן פָּסַק מַהֲרַ"ם עַל מְלַמֵּד שֶׁגָּזַר הַמּוֹשֵׁל שֶׁלֹּא יִלְמֹד, דְּהָוֵי מַכַּת מְדִינָה וְכָל הַהֶפְסֵד עַל בַּעַל הַבַּיִת <small><small>(מָרְדְּכַי פֶּרֶק הָאֻמָּנִין)</small>.</small> וְיֵשׁ חוֹלְקִין וּסְבִירָא לְהוּ דְּמִכָּאן וּלְהַבָּא בְּדִין חֲזָרָה קָאֵי, כְּמוֹ דְּאַמְרִינָן לְעֵיל סִימָן ש"י לְעִנְיַן הַשּׂוֹכֵר חֲמוֹר וּמֵת, וְאִם לֹא חָזַר אִיהוּ דְּאַפְסִיד אַנַּפְשֵׁהּ וּמָחַל <small><small>(מַהֲרַ"ם פַּדָּוואָה הַנִּזְכָּר לְעֵיל)</small>.</small> וְהַסְּבָרָא הָרִאשׁוֹנָה נִרְאֶה לִי עִקָּר:</small> 

הָיָה עוֹמֵד בְּתוֹךְ הַשָּׂדֶה, וְאָמַר לוֹ: בֵּית הַשְּׁלָחִין זֶה אֲנִי מַשְׂכִּיר לְךָ בֵּית הָאִילָן הַזֶּה אֲנִי מַשְׂכִּיר לְךָ, יָבַשׁ הַמַּעְיָן אוֹ נִקְצַץ הָאִילָן מְנַכֶּה לוֹ מֵחֲכִירוֹ, שֶׁהֲרֵי הוּא עוֹמֵד בְּתוֹכָהּ וְלֹא אָמַר לוֹ הַזֶּה אֶלָּא כְּמִי שֶׁאוֹמֵר: כְּמוֹת שֶׁהִיא עַתָּה אֲנִי מַשְׂכִּיר. <small>הַגָּה: וְיֵשׁ אוֹמְרִים דַּוְקָא שֶׁנִּקְצְצוּ הָאִילָנוֹת שֶׁלֹּא נִשְׁאַר מַטַּע עֲשָׂרָה לְבֵית סְאָה, וְיָבַשׁ הַמַּעְיָן כֻּלּוֹ; אֲבָל אִם נִשְׁאַר מַטַּע עֲשָׂרָה לְבֵית סְאָה, אוֹ שֶׁלֹּא יָבַשׁ הַמַּעְיָן לְגַמְרֵי, אֵינוֹ מְנַכֶּה לוֹ <small><small>(טוּר)</small>.</small> </small> לְפִיכָךְ, אִם לֹא הָיָה עוֹמֵד בְּתוֹכָהּ, וְאָמַר לֵהּ: בֵּית הַשְּׁלָחִין אֲנִי מַשְׂכִּיר לְךָ, אוֹ: בֵּית הָאִילָן, וְיָבַשׁ הַמַּעְיָן אוֹ שֶׁנִּקְצַץ הָאִילָן, אֵינוֹ מְנַכֶּה לוֹ מֵחֲכִירוֹ. <small>הַגָּה: וְיֵשׁ אוֹמְרִים דַּוְקָא שֶׁאָמַר מַחְכִּיר לְחוֹכֵר, אֲבָל אִם אָמַר חוֹכֵר לְמַחְכִּיר: בֵּית הַשְּׁלָחִין אֲנִי חוֹכֵר מִמְּךָ, מְנַכֶּה לוֹ אַף עַל פִּי שֶׁאֵינוֹ עוֹמֵד בְּתוֹכָהּ <small><small>(טוּר בְּשֵׁם הרמ"ה וְהַמַּגִּיד פֶּרֶק ח' דִּשְׂכִירוּת וְנִמּוּקֵי יוֹסֵף פֶּרֶק הַמְקַבֵּל)</small>.</small> </small> 


Siman 322

הַחוֹכֵר אוֹ הַשּׂוֹכֵר שָׂדֶה מֵחֲבֵרוֹ, וַאֲכָלָהּ חָגָב אוֹ נִשְׁדְּפָה, אִם אֵרַע דָּבָר זֶה לְרֹב הַשָּׂדוֹת שֶׁל אוֹתָהּ הָעִיר, מְנַכֶּה לוֹ מֵחֲכִירוֹ הַכֹּל, לְפִי הַהֶפְסֵד שֶׁאֵרְעוֹ. וְאִם לֹא פָּשְׁטָה הַמַּכָּה בְּרֹב הַשָּׂדוֹת, אֵינוֹ מְנַכֶּה לוֹ מֵחֲכִירוֹ אַף עַל פִּי שֶׁנִּשְׁתַּדְּפוּ כָּל הַשָּׂדוֹת שֶׁל בַּעַל הַקַּרְקַע. נִשְׁתַּדְּפוּ כָּל הַשָּׂדוֹת שֶׁל הַשּׂוֹכֵר אוֹ הַחוֹכֵר, אַף עַל פִּי שֶׁפָּשְׁטָה הַמַּכָּה בְּרֹב הַשָּׂדוֹת, אֵינוֹ מְנַכֶּה לוֹ מֵחֲכִירוֹ, שֶׁאֵין זֶה הַהֶפְסֵד תָּלוּי אֶלָּא בַשּׂוֹכֵר: 

הִתְנָה עָלָיו בַּעַל הַקַּרְקַע שֶׁיִּזְרְעֶנָּה חִטִּים, וּזְרָעָהּ שְׂעוֹרִים אוֹ שֶׁלֹּא זְרָעָהּ כְּלָל, אוֹ שֶׁזְּרָעָהּ וְלֹא צָמְחָה, אַף עַל פִּי שֶׁבָּא חָגָב אוֹ שִׁדָּפוֹן וְהֻכָּה רֹב הַמְּדִינָה, אֵינוֹ מְנַכֶּה לוֹ מֵחֲכִירוֹ. וְעַד מָתַי חַיָּב לְהִטַּפֵּל וְלִזְרֹעַ פַּעַם אַחֶרֶת אִם לֹא צָמְחָה, כָּל זְמַן שֶׁרָאוּי לִזְרִיעָה בְּאוֹתוֹ מָקוֹם. <small>הַגָּה: וְדַוְקָא בְּקַבְּלָנוּת, אֲבָל בַּחֲכִירוּת יָכוֹל לִקְנוֹת לוֹ פֵּרוֹת מִן הַשּׁוּק וְנוֹתֵן לוֹ חֲכִירָתוֹ <small><small>(נִמּוּקֵי יוֹסֵף פֶּרֶק הַמְקַבֵּל)</small>.</small> </small> 


Siman 323

הַחוֹכֵר שָׂדֶה מֵחֲבֵרוֹ בַּעֲשָׂרָה כּוּרִים חִטִּים, וְלָקְתָה, נוֹתֵן לוֹ מִתּוֹכָהּ. הָיוּ חִטִּין יָפוֹת, לֹא יֹאמַר לוֹ: הֲרֵינִי לוֹקֵחַ מִן הַשּׁוּק, אֶלָּא נוֹתֵן לוֹ מִתּוֹכָהּ. <small>הַגָּה: בַּמֶּה דְּבָרִים אֲמוּרִים, שֶׁלֹּא שִׁנָּה. אֲבָל שִׁנָּה, כְּגוֹן שֶׁהִתְנָה לְזוֹרְעָהּ חִטִּין וְהוּא יִתֵּן לוֹ שְׂעוֹרִים בַּחֲכִירוּתוֹ, וּזְרָעָהּ שְׂעוֹרִים וְלָקְתָה, אֵינוֹ נוֹתֵן לוֹ מִתּוֹכָהּ אֶלָּא קוֹנֶה לוֹ שְׂעוֹרִין מִן הַשּׁוּק <small><small>(טוּר)</small>.</small> </small> חָכַר מִמֶּנּוּ כֶּרֶם בַּעֲשָׂרָה סַלִּים עֲנָבִים וְהִקְרִיסוּ <small><small>(פֵּרוּשׁ, הֵפִיגוּ טַעֲמָם וְנִתְחַמְּצוּ, וְגִרְסַת רַשִׁ"י דִּכְדּוּם וּפֵירוּשׁ שֶׁהִתְלִיעוּ)</small></small> אַחַר שֶׁנִּבְצְרוּ, וְכֵן עֳמָרִים שֶׁלָּקוּ אַחַר שֶׁנִּקְצְרוּ, נוֹתֵן לוֹ מִתּוֹכָן. אֲבָל אִם חֲכָרוֹ בַּעֲשָׂרָה כַדִּים יַיִן, וְהֶחֱמִיץ, חַיָּב לִתֵּן לוֹ יַיִן טוֹב: 


Siman 324

הַחוֹכֵר שָׂדֶה מֵחֲבֵרוֹ לְזָרְעָהּ שְׂעוֹרִים, לֹא יִזְרָעֶנָּה חִטִּים, מִפְּנֵי שֶׁהַחִטִּים מַכְחִישׁוֹת אֶת הַקַּרְקַע יוֹתֵר מֵהַשְּׂעוֹרִים; חֲכָרָהּ לְזָרְעָהּ חִטִּים, יִזְרָעֶנָּה שְׂעוֹרִים. קִטְנִית, לֹא יִזְרָעֶנָּה תְבוּאָה; תְּבוּאָה, יִזְרָעֶנָּה קִטְנִית. <small>וְיֵשׁ אוֹמְרִים בְּהֵפֶךְ: תְּבוּאָה, לֹא יִזְרָעֶנָּה קִטְנִית; קִטְנִית, יִזְרָעֶנָּה תְבוּאָה <small><small>(טוּר ס"א)</small>.</small> </small> וּבְבָבֶל וְכַיּוֹצֵא בָּהּ לֹא יִזְרָעֶנָּה קִטְנִית, מִפְּנֵי שֶׁהַקִּטְנִית שָׁם מַכְחֶשֶׁת אֶת הָאָרֶץ. <small>הַגָּה: וְיֵשׁ אוֹמְרִים בְּהֵפֶךְ, דִּבְבָבֶל יָכוֹל לִזְרֹעַ מַה שֶּׁיִּרְצֶה <small><small>(טוּר)</small>.</small> יֵשׁ אוֹמְרִים דְּכָל זֶה בַּחֲכִירוּת, אֲבָל בְּקַבְּלָנוּת יָכוֹל לְשַׁנּוֹת אֲפִלּוּ לְדָבָר הַמַּכְחִישׁ <small><small>(טוּר וְרַשִׁ"י)</small>.</small> וְיֵשׁ חוֹלְקִין וּסְבִירָא לְהוּ אֲפִלּוּ לְדָבָר שֶׁאֵינוֹ מַכְחִישׁ אֵינוֹ יָכוֹל לְשַׁנּוֹת בְּקַבְּלָנוּת <small><small>(הַמַּגִּיד פֶּרֶק ח' דִּשְׂכִירוּת)</small>.</small> </small> 


Siman 325

הַמְקַבֵּל שָׂדֶה מֵחֲבֵרוֹ לְשָׁנִים מוּעָטוֹת, לֹא יִזְרָעֶנָּה פִּשְׁתָּן וְאֵין לוֹ בְּקוֹרַת שִׁקְמָה וְכַיּוֹצֵא בָּהּ, וְלֹא בִּשְׁבַח הָאִילָנוֹת שֶׁיָּצְאוּ מֵאֲלֵיהֶם בַּשָּׂדֶה; אֲבָל מְחַשְּׁבִים לוֹ מְקוֹם הָאִילָנוֹת כְּאִלּוּ הָיָה בָּהֶם אוֹתָהּ זֶרַע שֶׁזָּרַע בְּכָל הַשָּׂדֶה, וְהוּא שֶׁצָּמְחוּ הָאִילָנוֹת בְּמָקוֹם הָרָאוּי לִזְרִיעָה. <small>הַגָּה: וְיֵשׁ אוֹמְרִים דְּאִם הוּא אוֹמֵר דְּגַם הוּא הָיָה נוֹטֵעַ אִילָנוֹת, צָרִיךְ לִתֵּן לוֹ מִן הָאִילָנוֹת כְּאִלּוּ נְטָעָן. אֲבָל אִם אוֹמֵר שֶׁיּוֹתֵר הָיָה חָפֵץ לִזְרֹעַ מִלִּטַּע אִילָנוֹת, אִם הָאִילָנוֹת רְאוּיִין לִטַּע בְּמָקוֹם אַחֵר צָרִיךְ לִתֵּן בּוֹ בִּשְׁבִילָם דְּמֵי נְטִיעוֹת הָעוֹמְדִים לִטַּע; וְאִם אֵינָן רְאוּיִן לִטַּע, אֵינוֹ נוֹתֵן לוֹ אֶלָּא דְּמֵי עֵצִים <small><small>(טוּר ס"ב)</small>.</small> </small> אֲבָל אִם יָצְאוּ בְּמָקוֹם שֶׁאֵינוֹ רָאוּי לִזְרִיעָה, אֵין מְחַשְּׁבִים לוֹ כְּלוּם. וְאִם קִבְּלָהּ מִמֶּנּוּ לְשֶׁבַע שָׁנִים, זוֹרְעָהּ שָׁנָה רִאשׁוֹנָה פִּשְׁתָּן וְיֵשׁ לוֹ בְּקוֹרַת שִׁקְמָה וְכַיּוֹצֵא בָּהּ: 


Siman 326

הַמְקַבֵּל שָׂדֶה מֵחֲבֵרוֹ לְזָרְעָהּ שׁוּמְשְׁמִין וּזְרָעָהּ חִטִּים, וְעָשְׂתָה חִטִּים שֶׁשָּׁוִין כְּמוֹ שֶׁהָיְתָה רְאוּיָה לַעֲשׂוֹת מֵהַשּׁוּמְשְׁמִין, אֵין לוֹ עָלָיו אֶלָּא תַּרְעֹמֶת. עָשְׂתָה פָּחוֹת מִמַּה שֶׁהִיא רְאוּיָה לַעֲשׂוֹת מֵהַשּׁוּמְשְׁמִין, מְשַׁלֵּם לוֹ הַמְקַבֵּל כְּפִי מַה שֶּׁהִיא רְאוּיָה לַעֲשׂוֹת מֵהַשּׁוּמְשְׁמִין. עָשְׂתָה חִטִּים יוֹתֵר מִמַּה שֶׁהִיא רְאוּיָה לַעֲשׂוֹת מֵהַשּׁוּמְשְׁמִין, חוֹלְקִין לְפִי הַתְּנַאי שֶׁבֵּינֵיהֶם, אַף עַל פִּי שֶׁמִּשְׂתַּכֵּר בַּעַל הַקַּרְקַע: 


Siman 327

מְקַבֵּל שֶׁהִגִּיעַ זְמַנּוֹ לְהִסְתַּלֵּק מֵהַשָּׂדֶה, וְהָיוּ שָׁם זְרָעִים שֶׁעֲדַיִן לֹא הִגִּיעַ לְהִמָּכֵר אוֹ שֶׁנִּגְמְרוּ וְלֹא הִגִּיעַ יוֹם הַשּׁוּק לְמוֹכְרָן, שָׁמִין אוֹתָן וְנוֹטֵל מִבַּעַל הַקַּרְקַע: 

כְּשֵׁם שֶׁחוֹלְקִין הַמְקַבֵּל וּבַעַל הַקַּרְקַע בַּתְּבוּאָה, כָּךְ חוֹלְקִין בַּתֶּבֶן וּבַקַּשׁ. כְּשֵׁם שֶׁחוֹלְקִין בַּיַּיִן, כָּךְ חוֹלְקִים בַּזְּמוֹרוֹת. אֲבָל הַקָּנִים שֶׁמַּעֲמִידִין תַּחַת הַגְּפָנִים, אִם קָנוּ אוֹתָם בְּשֻׁתָּפוּת הֲרֵי אֵלּוּ חוֹלְקִים בָּהֶם, וְאִם הֵם מִשֶּׁל אֶחָד מֵהֶם, זֶה שֶׁקָּנָה אוֹתָם הֲרֵי הֵם שֶׁלּוֹ; וְכֵן כָּל כַּיּוֹצֵא בָּזֶה: 


Siman 328

הַמְקַבֵּל שָׂדֶה מֵחֲבֵרוֹ, וְלֹא עָשְׂתָה, אִם יֵשׁ בָּהּ כְּדֵי לְהוֹצִיא סְאָתַיִם יֶתֶר עַל הַהוֹצָאָה, חַיָּב הַמְקַבֵּל לִטַּפֵּל בָּהּ, שֶׁכָּךְ כּוֹתֵב לְבַעַל הַקַּרְקַע: אֲנָא אָקוּם וְאֶזְרַע וְכו' וְאַעֲמִיד כֶּרִי לְפָנֶיךָ וְתִטֹּל חֶלְקְךָ וְכו'. <small>וַאֲפִלּוּ לֹא כָּתַב כָּךְ, כְּמָאן דִּכְתַב דָּמֵי <small><small>(הַמַּגִּיד פֶּרֶק י"ח דִּשְׂכִירוּת וּבֵית יוֹסֵף בְּשֵׁם הַתוס' וְהָרֹא"שׁ)</small>.</small> </small> 

לֹא עֲבָדָהּ, אֶלָּא הוֹבִירָהּ כֻּלָּהּ אוֹ מִקְצָתָהּ, שָׁמִין אוֹתָהּ כַּמָּה הִיא רְאוּיָה לַעֲשׂוֹת, וְנוֹתֵן לוֹ חֶלְקוֹ שֶׁהָיָה מַגִּיעַ לוֹ. וְאִם הִתְנָה עִמּוֹ: אִם אוֹבִיר וְלֹא אַעְבִּיד אֲשַׁלֵם אֶלֶף זוּז, הֲרֵי זוֹ אַסְמַכְתָּא וְאֵינוֹ חַיָּב לְשַׁלֵּם אֶלָּא נוֹתֵן כְּפִי מַה שֶּׁרְאוּיָה לַעֲשׂוֹת בִּלְבַד: 


Siman 329

הַמְקַבֵּל שָׂדֶה מֵחֲבֵרוֹ לִזְמַן יָדוּעַ, וּמֵת וְהִנִּיחַ בֵּן, לֹא יֹאמַר: תֵּן לִי מַה שֶּׁאָכַל אָבִיךָ, וְכֵן הַבֵּן לֹא יֹאמַר לוֹ: תֵּן לִי מַה שֶּׁעָשָׂה אָבִי, אֶלָּא שָׁמִין מַה שֶּׁעָשָׂה עַד עֵת מוֹתוֹ וְיִתֵּן לוֹ, אֲפִלּוּ שֶׁהִתְנָה עִמּוֹ לִזְמַן קָבוּעַ: 


Siman 330

הַמְקַבֵּל שָׂדֶה מֵחֲבֵרוֹ לִטַּע, מְקַבֵּל עָלָיו בַּעַל הַשָּׂדֶה עֶשֶׂר בּוּרָאוֹת <small><small>(פֵּרוּשׁ, עֲשָׂרָה אִילָנוֹת בּוּרִים וְשׁוֹמְמִים לְכָל סְאָה אִילָנוֹת יָפִים)</small></small> לִסְאָה. <small>וְיֵשׁ אוֹמְרִים לְמֵאָה <small><small>(טוּר ס"א וּבֵית יוֹסֵף בְּשֵׁם רַמְבַּ"ם)</small> ;</small> </small> יֶתֶר עַל זֶה, מְגַלְגְּלִין עָלָיו אֶת הַכֹּל. 

מָקוֹם שֶׁנָּהֲגוּ שֶׁיִּהְיֶה הַנּוֹטֵעַ אִילָנוֹת נוֹטֵל חֲצִי הַשֶּׁבַח וּבַעַל הַקַּרְקַע הַחֵצִי, וְנָטַע וְהִשְׁבִּיחַ וְנָטַע וְהִפְסִיד, מְחַשְּׁבִין לוֹ חֲצִי הַשֶּׁבַח שֶׁיֵּשׁ לוֹ, וּמְנַכִּין לוֹ מַה שֶׁהִפְסִיד, <small><small>(וְנוֹטֵל הַשְּׁאָר)</small>.</small> וַאֲפִלּוּ הִתְנָה עַל עַצְמוֹ שֶׁאִם יַפְסִיד לֹא יִטֹּל כְּלוּם, הֲרֵי זֶה אַסְמַכְתָּא וְאֵין מְנַכִּין לוֹ אֶלָּא מַה שֶּׁהִפְסִיד. 

נָטַע הַנּוֹטֵעַ וְהִשְׁבִּיחַ וְרָצָה לְהִסְתַּלֵּק, שֶׁנִּמְצָא בַּעַל הַקַּרְקַע צָרִיךְ לְהוֹרִיד אָרִיס, הֲרֵי בַּעַל הַקַּרְקַע מוֹרִיד אָרִיס <small>וּסְתַם אָרִיס נוֹטֵל שְׁלִישׁ מִן הַשֶּׁבַח <small><small>(טוּר)</small></small> </small> וְיִטֹּל בַּעַל הַקַּרְקַע הַחֵצִי וְלֹא יַפְסִיד כְּלוּם וְיִטֹּל הָאָרִיס שְׁלִישׁ, וְהַשְּׁתוּת הַנִּשְׁאָר שֶׁל נוֹטֵעַ שֶׁהֲרֵי סִלֵּק עַצְמוֹ בִּרְצוֹנוֹ. <small>מִיהוּ, לֹא יוּכַל לְהִסְתַּלֵּק בְּלֹא רְשׁוּת בַּעַל הַשָּׂדֶה <small><small>(נִמּוּקֵי יוֹסֵף פֶּרֶק הַמְקַבֵּל)</small>.</small> </small>  

כָּל שָׁתָל שֶׁנּוֹטֵל הַחֵצִי בַּפֵּרוֹת כָּךְ נוֹטֵל הַחֵצִי בַּגְּפָנִים שֶׁהִזְקִינוּ. אֲבָל אִם שְׁטָפָן נָהָר אוֹ עֲקָרָן הָרוּחַ, אֵין לוֹ בָּהֶם אֶלָּא רְבִיעַ. 

טָעַן הָאָרִיס שֶׁהִתְנָה שֶׁיִּטֹּל הַחֵצִי, וּבַעַל הַשָּׂדֶה טָעַן שֶׁלֹּא הִתְנָה אֶלָּא לִתֵּן לוֹ הַשְּׁלִישׁ, הוֹלְכִים אַחַר מִנְהַג הַמְּדִינָה: 


Siman 331

הַשּׂוֹכֵר אֶת הַפּוֹעֲלִים וְאָמַר לָהֶם לְהַשְׁכִּים וּלְהַעֲרִיב, מָקוֹם שֶׁנָּהֲגוּ שֶׁלֹּא לְהַשְׁכִּים וְשֶׁלֹּא לְהַעֲרִיב אֵינוֹ יָכוֹל לְכֹפָן, אֲפִלּוּ הוֹסִיף עַל שְׂכָרָן, כֵּיוָן שֶׁלֹּא הִתְנָה כֵּן בְּשָׁעָה שֶׁשְּׂכָרָן. <small>הַגָּה: לֹא הָיָה מִנְהָג בָּעִיר, אוֹ שֶׁאָמַר לָהֶן: אֲנִי שׂוֹכֵר אֶתְכֶם כְּדִין תּוֹרָה, חַיָּבִין לָצֵאת מִבֵּיתָם בִּזְרִיחַת הַשֶּׁמֶשׁ וְלַעֲשׂוֹת מְלָאכָה עַד צֵאת הַכּוֹכָבִים <small><small>(טוּר ס"ד)</small>.</small> וּבְעֶרֶב שַׁבָּת, מַקְדִּים עַצְמוֹ לְבֵיתוֹ שֶׁיּוּכַל לְמַלְאוֹת לוֹ חָבִית שֶׁל מַיִם וְלִצְלוֹת לוֹ דָּג קָטָן וּלְהַדְלִיק אֶת הַנֵּר <small><small>(שָׁם ס"ה בְשֵׁם הַיְרוּשַׁלְמִי)</small>.</small> לֹא הָיָה מִנְהָג בָּעִיר, אֲבָל רֹב אַנְשֵׁי הָעִיר בָּאִין מִמָּקוֹם שֶׁיֵּשׁ שָׁם מִנְהָג, אָזְלִינָן בָּתַר מִנְהַג הָעִיר שֶׁבָּאוּ מִשָּׁם. הָלַךְ מִמָּקוֹם שֶׁנָּהֲגוּ לְהַשְׁכִּים וּלְהַעֲרִיב לְמָקוֹם שֶׁנָּהֲגוּ שֶׁלֹּא לְהַשְׁכִּים וּלְהַעֲרִיב אוֹ אִפְּכָא, אָזְלִינָן בָּתַר הַמָּקוֹם שֶׁשָּׂכַר שָׁם הַפּוֹעֲלִים <small><small>(נִמּוּקֵי יוֹסֵף ר"פ הַפּוֹעֲלִים בְּשֵׁם הַיְרוּשַׁלְמִי)</small>.</small> וְאֵינוֹ קָרוּי מִנְהָג אֶלָּא דָּבָר הַשָּׁכִיחַ וְנַעֲשָׂה הַרְבֵּה פְעָמִים, אֲבָל דָּבָר שֶׁאֵינוֹ נַעֲשָׂה רַק פַּעַם אַחַת אוֹ שְׁנֵי פְעָמִים אֵינוֹ קָרוּי מִנְהָג <small><small>(רִיבָ"שׁ סִימָן תע"ה)</small>.</small> </small> 

מָקוֹם שֶׁנָּהֲגוּ לָזוּן, יָזוּן; לְסַפֵּק בִּגְרוֹגָרוֹת אוֹ בִּתְמָרִים וְכַיּוֹצֵא בָּהֶם, יְסַפֵּק; הַכֹּל כְּמִנְהַג הַמְּדִינָה. 

הַשּׂוֹכֵר אֶת הַפּוֹעֵל, וְאָמַר לוֹ: כְּאֶחָד וְכִשְׁנַיִם מִבְּנֵי הָעִיר, מְחַשְּׁבִין הַיָּתֵר שֶׁבִּשְׂכִירוּת וְהַפָּחוֹת שֶׁבִּשְׂכִירוּת, וּמַה שֶּׁבֵּינֵיהֶם נוֹתֵן הַחֵצִי, כְּגוֹן אִם הַיֶּתֶר בְּשֵׁשׁ וְהַפָּחוֹת בְּאַרְבַּע, נוֹתֵן לָהֶם חָמֵשׁ: 


Siman 332

אָמַר לִשְׁלוּחוֹ: צֵא וּשְׂכֹר לִי פּוֹעֲלִים בִּשְׁלֹשָׁה, וְהָלַךְ וּשְׂכָרָן בְּאַרְבָּעָה, אִם אָמַר לָהֶם הַשָּׁלִיחַ: שְׂכַרְכֶם עָלַי, נוֹתֵן לָהֶם אַרְבָּעָה, וְנוֹטֵל מִבַּעַל הַבַּיִת שְׁלֹשָׁה, וּמַפְסִיד אֶחָד מִכִּיסוֹ. <small>וְיֵשׁ אוֹמְרִים אִם כָּל הַפּוֹעֲלִים אֵינָן נִשְׂכָּרִים רַק בְּאַרְבַּע, הַבַּעַל הַבַּיִת נוֹתֵן לַשָּׁלִיחַ כְּפִי מַה שֶּׁהֶהֱנָהוּ <small><small>(טוּר ס"א וְעַיֵּן בב"י)</small>.</small> </small> וְאִם אָמַר לָהֶם: שְׂכַרְכֶם עַל בַּעַל הַבַּיִת, נוֹתֵן לָהֶם בַּעַל הַבַּיִת כְּמִנְהַג הַמְדִינָה. הָיָה בַּמְּדִינָה מִי שֶׁנִּשְׂכַּר בִּשְׁלֹשָׁה וּמִי שֶׁנִּשְׂכַּר בְּאַרְבָּעָה, אֵינוֹ נוֹתֵן לָהֶם אֶלָּא שְׁלֹשָׁה, וְיֵשׁ לָהֶם תַּרְעֹמֶת עַל הַשָּׁלִיחַ. בַּמֶּה דְּבָרִים אֲמוּרִים, כְּשֶׁאֵין מְלַאכְתָּן נִכֶּרֶת; אֲבָל אִם הָיְתָה מְלַאכְתָּן נִכֶּרֶת וַהֲרֵי שָׁוָה אַרְבָּעָה, נוֹתֵן לָהֶם בַּעַל הַבַּיִת אַרְבָּעָה, שֶׁאִלּוּ לֹא אָמַר לָהֶם שְׁלוּחוֹ אַרְבָּעָה לֹא טָרְחוּ וְעָשׂוּ שְׁוֵה אַרְבָּעָה. 

אָמַר לוֹ בַּעַל הַבַּיִת: שְׂכוֹר לִי בְּאַרְבָּעָה, וְהָלַךְ הַשָּׁלִיחַ וְשָׂכַר בִּשְׁלֹשָׁה, אַף עַל פִּי שֶׁמְּלַאכְתָּן שָׁוָה אַרְבָּעָה אֵין לָהֶם אֶלָּא שְׁלֹשָׁה, שֶׁהֲרֵי קִבְּלוּ עַל עַצְמָם, וְיֵשׁ לָהֶם תַּרְעֹמֶת עַל הַשָּׁלִיחַ. <small>וְלֹא שְׁנָא אָמַר: שְׂכַרְכֶם עָלַי, אוֹ שֶׁאָמַר לָהֶם: שְׂכַרְכֶם עַל בַּעַל הַבַּיִת <small><small>(טוּר ס"א)</small>.</small> </small> 

אָמַר לוֹ בַּעַל הַבַּיִת: בִּשְׁלֹשָׁה, וְהָלַךְ הַשָּׁלִיחַ וְאָמַר לָהֶם: בְּאַרְבָּעָה, וְאָמְרוּ: הֲרֵינוּ כְּמוֹ שֶׁאָמַר בַּעַל הַבַּיִת, אֵין דַּעְתָּם אֶלָּא שֶׁיִּתֵּן בַּעַל הַבַּיִת יֶתֶר עַל אַרְבָּעָה; לְפִיכָךְ, שָׁמִין מַה שֶּׁעָשׂוּ; אִם שָׁוֶה אַרְבָּעָה, נוֹטְלִין אַרְבָּעָה מִבַּעַל הַבַּיִת, וְאִם אֵינוֹ שָׁוֶה אוֹ שֶׁאֵינוֹ יָדוּעַ, אֵין לָהֶם אֶלָּא שְׁלֹשָׁה. <small>הַגָּה: וְאִם אָמַר הַשָּׁלִיחַ: שְׂכַרְכֶם עָלַי, בְּכָל עִנְיָן נוֹתֵן לָהֶם אַרְבָּעָה; וְכֵן אִם לֹא הָיוּ פּוֹעֲלִים נִשְׂכָּרִים רַק בְּאַרְבָּעָה <small><small>(טוּר ס"ב)</small>.</small> </small> 

אָמַר לוֹ בַּעַל הַבַּיִת: בְּאַרְבָּעָה, וְהָלַךְ הַשָּׁלִיחַ וְאָמַר לָהֶם: בִּשְׁלֹשָׁה, וְאָמְרוּ לוֹ: כְּמוֹ שֶׁאָמַר בַּעַל הַבַּיִת, אַף עַל פִּי שֶׁמְּלַאכְתָּן שָׁוָה אַרְבָּעָה אֵין לָהֶם אֶלָּא שְׁלֹשָׁה, שֶׁהֲרֵי שָׁמְעוּ שְׁלֹשָׁה וְקִבְּלוּ עֲלֵיהֶם. <small>הַגָּה: בַּעַל הַבַּיִת שֶׁאָמַר לַפּוֹעֲלִים: עֲשׂוּ עִמִּי מְלָאכָה בְּאַרְבָּעָה כְּמוֹ שֶׁעָשׂוּ חַבְרֵיכֶם, וְאָמְרוּ: כְּמוֹ שֶׁעָשׂוּ חַבְרֵינוּ, וְאִשְׁתְּכַח דְּיָהִיב לְהוּ יוֹתֵר, צָרִיךְ לִתֵּן לְאֵלּוּ כְּמוֹ לְחַבְרֵיהֶם <small><small>(בֵּית יוֹסֵף בְּשֵׁם תַּלְמִידֵי רַשְׁבָּ"א)</small>.</small> בַּעַל הַבַּיִת שֶׁהִטְעָה פּוֹעֲלִים וְאָמַר לָהֶם: עֲשׂוּ עִמִּי בְּאַרְבָּעָה כְּמוֹ שֶׁשְּׁאָר פּוֹעֲלִים נִשְׂכָּרִים, וְנִמְצְאוּ שֶׁנִּשְׂכָּרִים בְּיוֹתֵר; אוֹ שֶׁהַפּוֹעֲלִים הִטְעוּ בַּעַל הַבַּיִת בְּכִי הַאי גַוְנָא, הָוֵי כְּאִלּוּ לֹא שָׂכְרוּ זֶה אֶת זֶה כְּלָל, וְנוֹתֵן לָהֶם כְּפָּחוֹת שֶׁבַּפּוֹעֲלִים <small><small>(רַבֵּנוּ יְרוּחָם נכ"ט ח"א בְּשֵׁם רַשְׁבָּ"א)</small>.</small> בַּעַל הַבַּיִת שֶׁשָּׂכַר פּוֹעֵל וְאָמַר לוֹ לִתֵּן לוֹ חֵפֶץ בִּשְׂכָרוֹ, יָכוֹל לִתֵּן לוֹ אַחַר כָּךְ דָּמָיו, הוֹאִיל וְלֹא מָשַׁךְ הַחֵפֶץ לֹא קְנָאוֹ <small><small>(שָׁם ח"א וַאֲשֵׁרִ"י ור"נ פֶּרֶק בַּתְרָא דע"א וּתְשׁוּבַת מַהֲרַ"ם דְּפוּס פְּרָאג סִימָן קס"ה)</small>.</small> </small> 

שָׂכַר בַּעַל הַבַּיִת בְּעַצְמוֹ בְּסֶלַע, וְנִזְדַּלְזְלָהּ הַמְּלָאכָה, וְהֶרְאָה לָהֶם בַּעַל הַבַּיִת פָּנִים זוֹעֲפוֹת וּפִיְּסוּהוּ בִּדְבָרִים, אֵינוֹ יָכוֹל לוֹמַר: לֹא נִתְפַּיַּסְתִּי אֶלָּא עַל דַּעַת שֶׁתִּפְחֲתוּ מִשְּׂכַרְכֶם כְּפִי הַזּוֹל, שֶׁהֵם יֹאמְרוּ: לֹא פִּיַּסְנוּךָ אֶלָּא לְדַעַת שֶׁנַּעֲשֶׂה הַמְּלָאכָה טוֹבָה וְכֵן עָשִׂינוּ. <small>הַגָּה: וְיֵשׁ מְחַלְּקִין, דְּאִם בַּעַל הַבַּיִת אָמַר בְּפֵרוּשׁ: אֵינִי נוֹתֵן לָכֶם אֶלָּא כָךְ, וְהָיָה יָכוֹל לַחֲזֹר בְּלֹא תַּרְעֹמֶת, אַף עַל גַּב דְּחָזְרוּ וּפִיְּסוּהוּ אֵינוֹ נוֹתֵן אֶלָּא כְּמָה שֶׁאָמַר <small><small>(נִמּוּקֵי יוֹסֵף פֶּרֶק הָאֻמָּנִין)</small>.</small> </small> וְכֵן אִם הוּקְרָה הַמְּלָאכָה וְהֵם הֶרְאוּ לוֹ פָּנִים זוֹעֲפוֹת וּפִיְּסָם בִּדְבָרִים, אֵינָם יְכוֹלִים לוֹמַר: לֹא נִתְפַּיַּסְנוּ אֶלָּא עַל דַּעַת שֶׁתּוֹסִיף עַל שְׂכָרֵינוּ כְּפִי הַיֹּקֶר, שֶׁהוּא יָשִׁיב: לֹא פִּיַסְתִּי אֶלָּא עַל דַּעַת לְהוֹסִיף לָכֶם אֲכִילָה וּשְׁתִיָּה וְכֵן עָשִׂיתִי. 

אִם הַמְּלָאכָה שָׁוָה חֲמִשָּׁה, וּשְׂכָרָם בְּאַרְבָּעָה, וְהוּזְלָה וְעָמְדָה עַל אַרְבָּעָה, נוֹתֵן לָהֶם אַרְבָּעָה. <small>וְלֹא יוּכַל לוֹמַר לָהֶם: גַּם עַתָּה תִּקְּחוּ דִּינָר פָּחוֹת מִמַּה שֶׁשָּׁוָה <small><small>(טוּר ס"ה)</small>.</small> </small> וְכֵן אִם שְׂכָרָן בְּיוֹתֵר דִּינָר מֵהָרָאוּי, וְהוּקְרָה הַמְּלָאכָה, אֵינָם יְכוֹלִים לוֹמַר: גַּם עַתָּה תּוֹסִיף לָנוּ דִּינָר יוֹתֵר מֵהָרָאוּי לְפִי הַיֹּקֶר שֶׁל עַכְשָׁיו: 


Siman 333

הַשּׂוֹכֵר אֶת הַפּוֹעֲלִים וְהִטְעוּ אֶת בַּעַל הַבַּיִת, אוֹ בַּעַל הַבַּיִת הִטְעָה אוֹתָם, אֵין לָהֶם זֶה עַל זֶה אֶלָּא תַּרְעֹמוֹת. <small>הַגָּה: וְיֵשׁ אוֹמְרִים דְּאִם מָשַׁךְ בַּעַל הַבַּיִת כְּלֵי אֻמָּנוּת שֶׁעוֹשֶׂה בָהֶם מְלָאכָה, אֵין הַבַּעַל הַבַּיִת יָכוֹל לַחֲזֹר בּוֹ, וְלֹא הַפּוֹעֵל אִם הוּא קַבְּלָן <small><small>(טוּר בְּשֵׁם ר"ת)</small> ;</small> אֲבָל אִם הוּא שְׂכִיר יוֹם, יָכוֹל לַחֲזֹר כְּמוֹ שֶׁנִּתְבָּאֵר <small><small>(תוס' וְהָרֹא"שׁ רֵישׁ פֶּרֶק הַזָּהָב)</small>. </small> מִיהוּ, יָכוֹל לְעַכֵּב כְּלֵי אוּמָנוּתוֹ וְלִשְׂכֹּר אֲחֵרִים <small><small>(מָרְדְּכַי פֶּרֶק הָאֻמָּנִין ונ"י בְּשֵׁם תַּלְמִידֵי רַשְׁבָּ"א וְהַמַּגִּיד פֶּרֶק ט')</small>.</small> </small> בַּמֶּה דְּבָרִים אֲמוּרִים, בְּשֶׁלֹּא הָלְכוּ. אֲבָל הָלְכוּ הַחַמָּרִים וְלֹא מָצְאוּ תְבוּאָה, פּוֹעֲלִים וּמָצְאוּ שָׂדֶה כְּשֶׁהִיא לַחָה, אוֹ שֶׁשְּׂכָרָם לְהַשְׁקוֹת הַשָּׂדֶה וּמְצָאוּהוּ שֶׁנִּתְמַלֵּא מַיִם, אִם בִּקֵּר בַּעַל הַבַּיִת מְלַאכְתּוֹ מִבָּעֶרֶב וּמְצָאָהּ שֶׁצְּרִיכָה פּוֹעֲלִים, אֵין לַפּוֹעֲלִים כְּלוּם, וּמַה בְּיָדוֹ לַעֲשׂוֹת; וְאִם לֹא בִּקֵּר, נוֹתֵן לָהֶם שְׂכָרָן כְּפוֹעֵל בָּטֵל, <small><small>(פֵּרוּשׁ, שֶׁשָּׁמִין מִי שֶׁהִשְׂכִּיר עַצְמוֹ לִמְלָאכָה זוֹ וְכֵן חַמָּר שֶׁהִשְׂכִּיר חֲמוֹר לְהָבִיא מַשּׂאוֹי, כַּמָּה הָיָה רוֹצֶה לִפְחֹת מִשְּׂכָרוֹ וְלֵישֵׁב בָּטֵל וְלָבֹא רֵיקָן)</small>,</small> שֶׁאֵינוֹ דוֹמֶה הַבָּא טָעוּן לְבָא רֵיקָן, וְעוֹשֶׂה מְלָאכָה לְבָטֵל. 

בַּמֶּה דְּבָרִים אֲמוּרִים שֶׁאֵין לָהֶם עָלָיו אֶלָּא תַּרְעֹמוֹת בְּשֶׁלֹּא הָלְכוּ, דַּוְקָא בְּשֶׁלֹּא הָיוּ יְכוֹלִים לְהַשְׂכִּיר עַצְמָם אֶמֶשׁ כְּשֶׁשְּׂכָרָם בַּעַל הַבַּיִת זֶה; אֲבָל אִם הָיוּ נִשְׂכָּרִים אֶמֶשׁ, וְעַכְשָׁיו אֵינָם נִשְׂכָּרִים כְּלָל, הֲרֵי זֶה כְּדָבָר הָאָבוּד לָהֶם, וְנוֹתֵן לָהֶם שְׂכָרָם כְּפוֹעֵל בָּטֵל; וְאִם נִשְׂכָּרִים בְּפָחוֹת, מְשַׁלֵּם הַפְּחָת. וְאִם הָלְכוּ <small>וְדַוְקָא שֶׁהָלְכוּ עַצְמָם, אֲבָל לֹא שְׁלוּחָם <small><small>(הַמַּגִּיד פ"ט בשמם)</small>,</small> </small> אַף עַל פִּי שֶׁלֹּא הָיוּ מוֹצְאִים לְהַשְׂכִּיר עַצְמָם אֶמֶשׁ, נוֹתֵן לָהֶם שְׂכָרָם כְּפוֹעֵל בָּטֵל; וְהוּא שֶׁעַכְשָׁיו אֵינָם נִשְׂכָּרִים כְּלָל. אֲבָל אִם מוֹצְאִים מִי שֶׁיַּשְׂכִּירֵם בִּשְׂכִירוּתוֹ, אֵין לָהֶם אֶלָּא תַּרְעֹמֶת. <small><small>(וְיֵשׁ אוֹמְרִים דַּאֲפִלּוּ לֹא מָצְאוּ רַק מְלָאכָה כְּבֵדָה מִזּוֹ, רַק שֶׁרוֹצִים לְהוֹסִיף בִּשְׂכָרָן, צְרִיכִין לְהַשְׂכִּיר עַצְמָן בְּמָקוֹם אַחֵר <small><small>(מָרְדְּכַי פֶּרֶק הָאֻמָּנִין בְּשֵׁם מהר"ם)</small> ;</small> וְיֵשׁ חוֹלְקִין <small><small>(בֵּית יוֹסֵף בְּשֵׁם תַּלְמִידֵי רַשְׁבָּ"א)</small>.</small> </small> וְאִם אֵינָם מוֹצְאִים לִהְיוֹת נִשְׂכָּרִים אֶלָּא בְּפָחוֹת, מְשַׁלֵּם לָהֶם הַפְּחָת. וְכָל אֵלּוּ הַדִּינִים כְּשֶׁלֹא בִּקֵּר בַּעַל הַבַּיִת מְלַאכְתּוֹ מִבָּעֶרֶב, שֶׁהוּא בִּפְשִׁיעָתוֹ; אֲבָל אִם לֹא הָיְתָה פְּשִׁיעַת בַּעַל הַבַּיִת בַּדָּבָר כְּלָל, הֲרֵי זֶה אָנוּס, וְנִפְטָר כְּמוֹ שֶׁנִּתְבָּאֵר. <small>הַגָּה: וְעַיֵּן לְקַמָּן סִימָן של"ד סָעִיף ב'. מְלַמֵּד שֶׁהִשְׂכִּיר עַצְמוֹ לִשְׁתֵּי שָׁנִים וְהִתְחִיל שָׁנָה רִאשׁוֹנָה, מִקְרֵי הַתְחָלָה גַם לְשָׁנָה שְׁנִיָּה; וְהוּא הַדִּין כָּל פּוֹעֵל <small><small>(הַגָּהוֹת מָרְדְּכַי פֶּרֶק הָאֻמָּנִין)</small>.</small> </small> 
</small>
הִתְחִיל הַפּוֹעֵל בַּמְּלָאכָה, וְחָזַר בּוֹ בַּחֲצִי הַיּוֹם, חוֹזֵר. וַאֲפִלּוּ קִבֵּל כְּבָר דְּמֵי שְׂכִירוּתוֹ וְאֵין בְּיָדוֹ לְשַׁלֵּם לְבַעַל הַבַּיִת, יָכוֹל לַחֲזֹר בּוֹ וְהַמָּעוֹת חוֹב עָלָיו, שֶׁנֶּאֱמַר: כִּי לִי בְנֵי יִשְׂרָאֵל עֲבָדִים, <small><small>(וַיִּקְרָא כה, נה)</small></small> וְלֹא עֲבָדִים לַעֲבָדִים. <small>הַגָּה: וּמֵהַאי טַעֲמָא אָסוּר לְפוֹעֵל, אֲפִלּוּ מְלַמֵּד אוֹ סוֹפֵר, לְהַשְׂכִּיר עַצְמוֹ לִהְיוֹת בְּבֵית בַּעַל הַבַּיִת בְּקֶבַע שְׁלֹשָׁה שָׁנִים <small><small>(הַגָּהוֹת מָרְדְּכַי פֶּרֶק הָאֻמָּנִין)</small>.</small> </small> 

 כֵּיצַד דִּין הַפּוֹעֵל שֶׁחָזַר בּוֹ אַחַר שֶׁהִתְחִיל, שָׁמִין לוֹ מַה שֶּׁעָשָׂה, וְנוֹטֵל. <small>בֵּין הוּקְרָה הַמְלָאכָה אוֹ הוּזְלָה; וְדַוְקָא שֶׁחָזַר סְתָם, אֲבָל אִם חוֹזֵר מִכֹּחַ יֹקֶר, אֵין שׁוֹמְעִין לוֹ <small><small>(טוּר בְּשֵׁם ר"י)</small>.</small> </small> וְאִם קַבְּלָן הוּא, שָׁמִין לוֹ אֶת שֶׁעָתִיד לַעֲשׂוֹת, <small><small>(ע"ל סִימָן קע"ו סכ"ג)</small>,</small> בֵּין שֶׁהוּזְלָה בְּעֵת שֶׁשְּׂכָרוֹ בֵּין שֶׁלֹּא הוּזְלָה, בֵּין שֶׁהוּזְלָה הַמְּלָאכָה אַחַר כָּךְ בֵּין שֶׁלֹּא הוּזְלָה, שָׁמִין לוֹ מַה שֶּׁעָתִיד לַעֲשׂוֹת. כֵּיצַד, קִבֵּל מִמֶּנּוּ קָמָה לִקְצֹר בִּשְׁתֵּי סְלָעִים <small>אוֹ שֶׁקִּבֵּל עַל עַצְמוֹ לַעֲשׂוֹת כָּךְ וְכָךְ חָבִיּוֹת שֶׁל יַיִן <small><small>(תְּרוּמַת הַדֶּשֶׁן סִימָן שכ"ט)</small>,</small> </small> קָצַר חֶצְיָהּ וְהִנִּיחַ חֶצְיָהּ; בֶּגֶד לֶאֱרֹג בִּשְׁתֵּי סְלָעִים, אָרַג חֶצְיוֹ וְהִנִּיחַ חֶצְיוֹ; שָׁמִין לוֹ מַה שֶּׁעָתִיד לַעֲשׂוֹת, אִם הָיָה שָׁוֶה ו' דִּינָרִים נוֹתֵן לוֹ שֶׁקֶל אוֹ יִגְמְרוּ אֶת מְלַאכְתָּן; וְאִם הָיָה הַנִּשְׁאַר יָפֶה שְׁנֵי דִינָרִים, אֵינוֹ נוֹתֵן אֶלָּא סֶלַע, שֶׁהֲרֵי לֹא עָשׂוּ אֶלָּא חֲצִי מְלָאכָה. <small>הַגָּה: וּבַעַל הַבַּיִת הַחוֹזֵר בּוֹ דִּינוֹ כְּקַבְּלָן, שֶׁיָּדוֹ עַל הַתַּחְתּוֹנָה <small><small>(טוּר)</small>.</small> </small> 

בַּמֶּה דְּבָרִים אֲמוּרִים, בְּדָבָר שֶׁאֵינוֹ אָבוּד; אֲבָל בְּדָבָר הָאָבוּד, כְּגוֹן פִּשְׁתָּן לְהַעֲלוֹת מֵהַמִּשְׁרָה, אוֹ שֶׁשָּׂכַר חֲמוֹר לְהָבִיא חֲלִילִין לְמֵת אוֹ לְכַלָּה וְכַיּוֹצֵא בָּהֶם, אֶחָד פּוֹעֵל וְאֶחָד קַבְּלָן, אֵינוֹ יָכוֹל לַחֲזֹר בּוֹ, <small>מְשָׁרֶתֶת אוֹ עֶבֶד שֶׁל בַּעַל הַבַּיִת, מִקְרֵי דָבָר הָאָבוּד, דְּבַעַל הַבַּיִת לֹא יָכוֹל לַעֲשׂוֹת מְלָאכָה בְּעַצְמוֹ, וְעַל יְדֵי זֶה נֶאֱבָד שֶׁלּוֹ <small><small>(תְּרוּמַת הַדֶּשֶׁן סִימָן שכ"ט)</small> ;</small> </small> אֶלָּא אִם כֵּן נֶאֱנַס, כְּגוֹן שֶׁחָלָה <small>הוּא אוֹ אִשְׁתּוֹ וּבָנָיו <small><small>(ת"ה סִימָן שכ"ט)</small></small> </small> אוֹ שֶׁשָּׁמַע שֶׁמֵּת לוֹ מֵת <small><small>(ל' הַטּוּר)</small>. <small>וּמִיהוּ, אֵינוֹ צָרִיךְ לְשַׁלֵּם לָהֶם כָּל שְׂכָרָם, רַק מַה שֶּׁעָשׂוּ, וְיָדָם עַל הָעֶלְיוֹנָה</small> <small>(טוּר שָׁם וְהָרֹא"שׁ וְרַשִׁ"י וּשְׁאָר פּוֹסְקִים, ע' ס"ק כ"ה)</small>. <small>וְאִם חָזַר בַּעַל הַבַּיִת וְקִבְּלָן לְאַחַר שֶׁעָבַר הָאֹנֶס, סְתָם, וְחָזְרוּ וְעָשׂוּ אַחַר כָּךְ מְלַאכְתָּן, צָרִיךְ לְשַׁלֵּם לָהֶן כָּל שְׂכָרָן וְאֵינוֹ מְנַכֶּה לָהֶן כְּלוּם</small> <small>(טוּר בְּשֵׁם אָבִיו הָרֹא"שׁ וְהוּא בִּפְסָקָיו)</small>. <small>אֲבָל בְּלָאו הָכִי, מְנַכֶּה לוֹ כָּל יְמֵי חָלְיוֹ אוֹ אָנְסוֹ, אַף עַל פִּי שֶׁלֹּא חָזַר בּוֹ הַפּוֹעֵל</small> <small>(תוס' וְרַשְׁבַּ"ץ וּתְשׁוּבַת מַיְמוֹנִי ס"ס קִנְיָן סִימָן ל"א)</small>. <small>וְהוּא הַדִּין לִמְלַמֵּד שֶׁחָלָה שֶׁמְּנַכִּין לוֹ דְּמֵי חָלְיוֹ. וּמִיהוּ, אִם כְּבָר קִבֵּל הַפּוֹעֵל אוֹ הַמְלַמֵּד שְׂכָרוֹ, יֵשׁ אוֹמְרִים דְּאֵינוֹ צָרִיךְ לְהַחֲזִיר</small> <small>(שָׁם בִּתְשׁוּ' מַיְמוֹנִי וּבַמָּרְדֲּכַי, עַיִּןִ בס"ק כ"ה)</small>. <small>וּמְלַמֵּד הַחוֹזֵר בּוֹ, מִקְרֵי דָבָר הָאָבוּד. וְכֵן סוֹפֵר הַמְקַבֵּל לִכְתֹּב סֵפֶר אֶחָד וְחוֹזֵר בּוֹ, מִקְרֵי דָבָר הָאָבוּד</small> <small>(תְּשׁוּבוֹת מַיְמוֹנִי הַנַּ"ל וּמָרְדְּכַי פֶּרֶק הָאֻמָּנִין)</small>. <small>מְלַמְּדִין, דִּינָן כִּשְׁאָר פּוֹעֲלִים שֶׁצְּרִיכִין לַעֲשׂוֹת כַּמִּנְהָג לְהַשְׁכִּים אוֹ לְהַעֲרִיב, כְּמוֹ שֶׁנִּתְבָּאֵר סִימָן של"א, וְאָסוּר לַעֲשׂוֹת מְלַאכְתּוֹ עִם הַלִּמּוּד אוֹ לִנְעֹר בַּלַּיְלָה יוֹתֵר מִדַּאי, אוֹ לְהַרְבּוֹת בְּמַאֲכָל, וְכָל הַמְשַׁנֶּה יָדוֹ עַל הַתַּחְתּוֹנָה וּמְעַבְרִינָן לֵהּ</small> <small>(מָרְדְּכַי פֶּרֶק הָאֻמָּנִין בְּשֵׁם הַיְרוּשַׁלְמִי וְהַגָּהוֹת מַיְמוֹנִי סוֹף הִלְכוֹת שְׂכִירוּת)</small>. <small>שָׂכַר עַצְמוֹ לִזְמַן, יֵשׁ לוֹ דִּין פּוֹעֵל; אֲבָל אִם שָׂכַר עַצְמוֹ לִלְמֹד סֵפֶר אוֹ חֲצִי סֵפֶר, יֵשׁ לוֹ דִּין קַבְּלָן</small> <small>(הַגָּהוֹת מַיְמוֹנִי פ"ט מִשְׂכִירוּת)</small>. <small>וע"ל סִימָן של"ד ושל"ה מִדִּינֵי מְלַמֵּד.</small> </small> וְאִם לֹא נֶאֱנַס, וְחָזַר בּוֹ, אִם הָיָה מוֹצֵא פּוֹעֲלִים אֲחֵרִים לִשְׂכֹּר כְּשֶׁשָּׂכַר אֶת אֵלּוּ, וְעַכְשָׁיו אֵינוֹ מוֹצֵא, שׂוֹכֵר עֲלֵיהֶם אוֹ מַטְעָן. <small><small>(עס"ק כ"ח)</small> <small>הַגָּה: וְאִם מָצָא פוֹעֲלִים אֲחֵרִים</small> <small>(לִשְׂכֹּר)</small>, <small>וְהִטְעָה אֶת אֵלּוּ, צָרִיךְ לִתֵּן לָהֶם כְּפִי מַה שֶּׁפָּסַק לָהֶן בָּאַחֲרוֹנָה</small> <small>(טוּר ס"ג בְּשֵׁם הָרֹא"שׁ)</small>.</small> כֵּיצַד מַטְעָן, אוֹמֵר לָהֶם: סֶלַע קָצַצְתִּי לָכֶם בּוֹאוּ וּטְלוּ שְׁתַּיִם, עַד שֶׁיִּגְמְרוּ מְלַאכְתָּם, וְלֹא יִתֵּן לָהֶם אֶלָּא מַה שֶּׁפָּסַק תְּחִלָּה; וַאֲפִלּוּ נָתַן לָהֶם הַשְּׁתַּיִם, מַחֲזִיר מֵהֶם הַתּוֹסֶפֶת. <small>הַגָּה: פּוֹעֵל שֶׁעוֹשֶׂה בְחִנָּם עִם בַּעַל הַבַּיִת, יָכוֹל לַחֲזֹר אֲפִלּוּ בַּדָּבָר הָאָבוּד <small><small>(מַהֲרִי"ק שֹׁרֶשׁ קל"ג)</small>.</small> </small> 

כֵּיצַד, שׂוֹכֵר עֲלֵיהֶם פּוֹעֲלִים וְגוֹמְרִים מְלַאכְתָּן שֶׁלֹּא תֹּאבַד, וְכָל שֶׁיּוֹסִיף לְאֵלּוּ הַפּוֹעֲלִים הָאֲחֵרִים עַל מַה שֶּׁפָּסַק לָרִאשׁוֹנִים נוֹטֵל מֵהָרִאשׁוֹנִים, עַד כַּמָּה, עַד כְּדֵי שְׂכָרָן שֶׁל רִאשׁוֹנִים. וְאִם הָיָה לָהֶם מָמוֹן תַּחַת יָדוֹ, שׂוֹכֵר לְהַשְׁלִים הַמְּלָאכָה עַד אַרְבָּעִים אוֹ חֲמִשִּׁים זוּז בְּכָל יוֹם לְכָל פּוֹעֵל, אַף עַל פִּי שֶׁשְׂכַר הַפּוֹעֵל בִּשְׁלֹשָׁה אוֹ אַרְבָּעָה. <small>הַגָּה: וְאִם לֹא שָׂכַר עֲלֵיהֶם אֲחֵרִים, אֵין הַפּוֹעֲלִים חַיָּבִים לְשַׁלֵּם לוֹ הֶזֵּקוֹ <small><small>(נִמּוּקֵי יוֹסֵף פֶּרֶק הָאֻמָּנִין)</small>.</small> וְיֵשׁ אוֹמְרִים הָא דְּשׂוֹכֵר עֲלֵיהֶן עַד אַרְבָּעִים אוֹ חֲמִשִּׁים זוּז, הַיְנוּ דַּוְקָא שֶׁתָּפַס כְּלֵי אוּמָנוּתָם, אֲבָל שְׁאָר דְּבָרִים, לֹא <small><small>(מָרְדְּכַי פֶּרֶק הנ"ל)</small>.</small> וְדַוְקָא בַּדָּבָר הָאָבוּד שֶׁאֵינוֹ מָמוֹן, כְּגוֹן מְלַמֵּד אוֹ כַּדּוֹמֶה לְזֶה, אֲבָל בַּדָּבָר הָאָבוּד שֶׁל מָמוֹן, צָרִיךְ לְשַׁלֵּם לוֹ כָּל הֶזֵּקוֹ <small><small>(תְּרוּמַת הַדֶּשֶׁן סִימָן שכ"ט הַגָּהַת אֲשֵׁרִ"י)</small>.</small> </small> 

בַּמֶּה דְּבָרִים אֲמוּרִים, שֶׁאֵין שָׁם פּוֹעֲלִים לִשְׂכּוֹר בִּשְׂכָרָן לְהַשְׁלִים הַמְּלָאכָה; אֲבָל אִם יֵשׁ פּוֹעֲלִים לִשְׂכּוֹר בִּשְׂכָרָן, וְאָמַר לוֹ: צֵא וּשְׂכֹר מֵאֵלּוּ וְהַשְׁלֵם מְלַאכְתְּךָ, בֵּין שָׂכִיר בֵּין קַבְּלָן, אֵין לוֹ עֲלֵיהֶם אֶלָּא תַּרְעֹמֶת, וְשָׁמִין לְשָׂכִיר מַה שֶּׁעָשָׂה, וּלְקַבְּלָן מַה שֶּׁעָתִיד לַעֲשׂוֹת. 

אָמַר לְאֻמָּן: עֲשֵׂה לִי דָּבָר פְּלוֹנִי וְאֶקָּחֶנּוּ מִמְּךָ, וַעֲשָׂאוֹ הָאֻמָּן, וְאַחַר כָּךְ אֵינוֹ רוֹצֶה לְקַחְתּוֹ, וְהוּא דָּבָר שֶׁאִם לֹא יִקָּחֶנּוּ מִיָּד, יַפְסִיד, חַיָּב. <small>הַגָּה: שְׁלִיחַ צִבּוּר שֶׁהִשְׂכִּיר עַצְמוֹ עִם מַנְהִיגֵי הָעִיר לְשָׁנָה בִּתְנַאי כָךְ וְכָךְ, וְאַחַר כָּךְ הִשְׂכִּיר עַצְמוֹ לִבְנֵי הָעִיר הַזֹּאת עִם מַנְהִיגִים שְׁנִיִּים, וְלֹא הִתְנָה, וַדַּאי עַל תְּנַאי הָרִאשׁוֹן הִשְׂכִּיר עַצְמוֹ. וְדַוְקָא שֶׁחָזַר וְהִשְׂכִּיר עַצְמוֹ בְּשָׁנָה שְׁנִיָּה; אֲבָל אִם עָמַד עִמָּהֶן בִּשְׁתִיקָה, לָא אַמְרִינָן דְּנִשְׁאַר עַל תְּנָאוֹ הָרִאשׁוֹן <small><small>(רִיבָ"שׁ סִימָן תע"ה וּמַהֲרִי"ק שֹׁרֶשׁ קי"ח)</small>.</small> הָאָב שֶׁהִשְׂכִּיר בְּנוֹ לִמְלָאכָה, אַף עַל פִּי שֶׁאֵינוֹ מַעֲלֶה לוֹ מְזוֹנוֹת, וַדַּאי נִיחָא לֵהּ בַּמֶּה שֶׁעוֹשֶׂה הָאָב וְנוֹטֵל כְּפִי מַה שֶּׁקָּצַב הָאָב, עַד שָׁעָה שֶׁיַּחֲזֹר בּוֹ <small><small>(תְּשׁוּבַת רַמְבַּ"ן סִימָן ק"ה)</small>.</small> מְלַמֵּד אֵצֶל בַּעַל הַבַּיִת, שֶׁאָמַר לוֹ בַּעַל הַבַּיִת: לֵךְ מֵעִמָּדִי, וְנִתְרַצָּה הַמְלַמֵּד, יוּכַל הַבַּעַל הַבַּיִת לַחֲזֹר בּוֹ וּלְעַכְּבוֹ, דְּאֵינוֹ יָכוֹל לִמְחֹל שִׁעְבּוּדוֹ שֶׁל נַעַר <small><small>(מָרְדְּכַי רֵישׁ פֶּרֶק הָאֻמָּנִין וּתְשׁוּבַת רַשְׁבָּ"א סִימָן תתע"ג וְרַבִּי יְרוּחָם נכ"ט ח"ג)</small>.</small> מִיהוּ, בִּשְׁאָר פּוֹעֵל, אִם אָמַר לוֹ בִּפְנֵי שְׁנַיִם: לֵךְ מֵעִמָּדִי, פָּטוּר בְּלֹא מְחִילָה. וְיֵשׁ אוֹמְרִים אִם אָמַר לוֹ דֶרֶךְ כַּעַס, שֶׁאֵינוֹ פָטוּר <small><small>(רַבִּי יְרוּחָם הַנַּ"ל ב' הַדֵּעוֹת)</small>.</small> </small> 


Siman 334

הַשּׂוֹכֵר אֶת הַפּוֹעֵל לְהַשְׁקוֹת הַשָּׂדֶה מִזֶּה הַנָּהָר, וּפָסַק הַנָּהָר בַּחֲצִי הַיּוֹם, אִם אֵין דַּרְכּוֹ לְהַפְסִיק, אוֹ אֲפִלּוּ שֶׁדַּרְכּוֹ לִפְסֹק וְהַפּוֹעֵל יוֹדֵעַ דֶּרֶךְ הַנָּהָר, פְּסֵידָא דְפוֹעֵל וְאֵין בַּעַל הַבַּיִת נוֹתֵן לוֹ כְּלוּם, אַף עַל פִּי שֶׁגַּם בַּעַל הַבַּיִת יוֹדֵעַ דֶּרֶךְ הַנָּהָר. אֲבָל אִם אֵין הַפּוֹעֵל יוֹדֵעַ דֶּרֶךְ הַנָּהָר, וּבַעַל הַבַּיִת יוֹדֵעַ, נוֹתֵן לוֹ שְׂכָרוֹ כְּפוֹעֵל בָּטֵל. <small>הַגָּה: וְכֵן בְּכָל אֹנֶס שֶׁאֵרַע לַפּוֹעַל, בֵּין שֶׁשְּׁנֵיהֶם הָיוּ יוֹדְעִין שֶׁדֶּרֶךְ הָאֹנֶס לָבֹא אוֹ שֶׁשְּׁנֵיהֶן אֵינָן יוֹדְעִין, הָוֵי פְּסֵידָא דְפוֹעֵל. אֲבָל אִם בַּעַל הַבַּיִת יוֹדֵעַ וְהַפּוֹעֵל אֵינוֹ יוֹדֵעַ, הָוֵי פְּסֵידָא דְבַעַל הַבַּיִת <small><small>(טוּר ס"ב)</small>.</small> וְאִם הָוֵי מַכַּת מְדִינָה, עַיֵּן לְעֵיל סִימָן שכ"א. מִי שֶׁשָּׂכַר בַּיִת לָדוּר בּוֹ, וּמֵת בְּתוֹךְ זְמַן הַשְּׂכִירוּת, אֵין צָרִיךְ לְשַׁלֵּם לוֹ רַק מַה שֶּׁדָּר בּוֹ, דְּבַעַל הַבַּיִת הָוֵי כְּפוֹעֵל וְהָוֵי לֵהּ לְהַתְנוֹת <small><small>(מָרְדְּכַי פֶּרֶק הָאֻמָּנִין)</small>.</small> מִיהוּ יֵשׁ חוֹלְקִין <small><small>(בֵּית יוֹסֵף בס"ס שי"ב בְּשֵׁם תְּשׁוּבַת רַשְׁבָּ"א אֶלֶף וכ"ח וּבְשֵׁם תּוֹסָפוֹת פֶּרֶק חֶזְקַת ות"ה סִימָן שכ"ט, וְכֵן מַשְׁמָע תְּשׁוּבַת רַשְׁבָּ"א שֶׁהֵבִיא הב"י סִימָן של"ה)</small>.</small> לָכֵן אִם קִבֵּל הַשָּׂכָר כֻּלּוֹ, אֵין צָרִיךְ לְהַחֲזִיר כְּלוּם, כֵּן נִרְאָה לִי. אִם בָּרְחוּ מֵחֲמַת שִׁנּוּי אֲוִיר, הָוֵי כִּשְׁאָר אֹנֶס, וְהָוֵי פְּסֵידָא דְפוֹעֵל אוֹ הַמְלַמֵּד <small><small>(תְּשׁוּבַת מַהֲרִי"ל סִימָן מ"א וּמַהֲרַ"ם פַּדָּוואָה סִימָן פ"ו)</small>.</small> </small> 

שְׂכָרוֹ לְהַשְׁקוֹת שָׂדֵהוּ וּבָא מָטָר בַּלַּיְלָה בְּעִנְיָן שֶׁאֵינוֹ צָרִיךְ, אֵינוֹ נוֹתֵן לוֹ כְּלוּם. וְכֵן אִם בָּא בַּחֲצִי הַיּוֹם, אֵינוֹ נוֹתֵן לוֹ מֵחֲצִי הַיּוֹם וְאֵילָךְ כְּלוּם. אֲבָל אִם בָּא הַנָּהָר, נוֹתֵן לָהֶם כָּל שְׂכָרָן; מִן הַשָּׁמַיִם נִסְתַּיְּעוּ. <small>הַגָּה: שָׂכָר פּוֹעֲלִים לַחְפֹּר שָׂדֵהוּ וּבָא מָטָר בַּלַּיְלָה בְּעִנְיָן שֶׁאֵינָן יְכוֹלִין לַחְפֹּר, אִם לֹא רָאוּ הַפּוֹעֲלִים הַקַּרְקַע, פְּסֵידָא דְבַעַל הַבַּיִת הוּא, דְּהָוֵי לֵהּ לְהוֹדִיעָם שֶׁלֹּא יָבוֹאוּ. יֵשׁ אוֹמְרִים דְּאִם בִּקֵּר בַּעַל הַבַּיִת הַמְּלָאכָה מִבָּעֶרֶב וְרָאָה שֶׁצְּרִיכָה פוֹעֲלִים, פָּטוּר בְּכָל עִנְיָן <small><small>(הַכֹּל בַּטּוּר ס"א)</small>.</small> וְעַיֵּן לְעֵיל סִימָן של"ג סָעִיף א' וב'. יֵשׁ אוֹמְרִים הָא דְּאַמְרֵינָן דְּאִם אֵרַע אֹנֶס הָוֵי פְּסֵידָא דְפוֹעֲלִים, הַיְנוּ שֶׁשְּׂכָרָם לִמְלָאכָה יְדוּעָה, אֲבָל אִם שְׂכָרָן סְתָם, יָכוֹל לוֹמַר: תֵּן לִי מְלָאכָה אַחֶרֶת כְּזוֹ <small><small>(תְּרוּמַת הַדֶּשֶׁן סִימָן שכ"ט)</small>.</small> </small> 

בַּמֶּה דְּבָרִים אֲמוּרִים, בְּפוֹעֵל. אֲבָל מִי שֶׁפָּסַק עִם אֲרִיסוֹ שֶׁאִם יַשְׁקֶה שָׂדֶה זוֹ אַרְבַּע פְעָמִים בְּיוֹם יִטֹּל חֲצִי הַפֵּרוֹת, וְכָל הָאֲרִיסִין שֶׁהֵם מַשְׁקִין שְׁנֵי פְעָמִים אֵינָם נוֹטְלִים אֶלָּא רְבִיעַ הַפֵּרוֹת, וּבָא הַמָּטָר וְלֹא הֻצְרַךְ לִדְלוֹת וּלְהַשְׁקוֹת, נוֹטֵל חֲצִי הַפֵּרוֹת כְּמוֹ שֶׁפָּסַק עִמּוֹ, שֶׁהָאָרִיס כְּשֻׁתָּף וְאֵינוֹ כְּפוֹעֵל. 

מִי שֶׁשָּׂכַר מְלַמֵּד לִבְנוֹ, וְחָלָה הַתַּלְמִיד, אִם אֵינוֹ רָגִיל בְּאוֹתוֹ חֹלִי <small>וְהוּא הַדִּין אִם מֵת הַנַּעַר <small><small>(מָרְדְּכַי רֵישׁ פֶּרֶק הָאֻמָּנִין)</small>,</small> </small> וַאֲפִלּוּ אִם רָגִיל וְהַמְּלַמֵּד מֵהָעִיר וּמַכִּיר בּוֹ, פְּסֵידָא דִמְלַמֵּד. אֲבָל אִם רָגִיל בַּחֹלִי וְאֵין הַמְלַמֵּד מַכִּיר בּוֹ, כְּגוֹן שֶׁאֵינוֹ מִן הָעִיר, פְּסֵידָא דְבַעַל הַבַּיִת, וְנוֹתֵן לוֹ כָּל שְׂכָרוֹ מֻשְׁלָם. <small>הַגָּה: דְּכָל לוֹמְדֵי תּוֹרָה יוֹתֵר נוֹחַ לָהֶן לִלְמֹד מִלֵּילֵךְ בָּטֵל <small><small>(טוּר ס"ו)</small></small> וְעַיֵּן לְקַמָּן סִימָן של"ה. קְצַת דִּינֵי מְלַמֵּד, בְּיוֹרֶה דֵעָה סִימָן רמ"ה. וּבְיוֹרֶה דֵעָה סִימָן רמ"ח <small><small>(סָעִיף ה')</small></small> מִדִּין אִשָּׁה שֶׁהִשְׂכִּירָה מְלַמֵּד לִבְנָהּ אִם בַּעְלָהּ יוּכַל לִמְחוֹת. וְעַיֵּן לְעֵיל סִימָן פ"א סָעִיף א' וְסָעִיף ז' מִי שֶׁאָמַר לַחֲבֵרוֹ לִלְמֹד עִם בֶּן חֲבֵרוֹ אִם חַיָּב לְשַׁלֵּם. וְעַיֵּן לְעֵיל סוֹף סִימָן רל"ז אִם יֵשׁ מִשּׁוּם הַשָּׂגַת גְּבוּל אֵצֶל מְלַמֵּד. וְעַיֵּן לְעֵיל סִימָן של"ג דִּינִין הַרְבֵּה מִדִּין מְלַמֵּד:</small> 


Siman 335

הַשּׂוֹכֵר אֶת הַפּוֹעֵל לִמְלָאכָה יְדוּעָה, וְנִשְׁלְמָה בַּחֲצִי הַיּוֹם, אִם יֵשׁ מְלָאכָה כְּמוֹתָהּ אוֹ קַלָּה מִמֶּנָּה, עוֹשֶׂה; וְאִם אֵין לוֹ, נוֹתֵן לוֹ שְׂכָרוֹ כְּפוֹעֵל בָּטֵל. <small>הַגָּה: וְאִם רוֹצֶה לִקַּח מֵחֲבֵרוֹ מְלָאכָה כָּזוֹ וְלִתֵּן לַפּוֹעֵל, הָרְשׁוּת בְּיָדוֹ. וְיֵשׁ אוֹמְרִים דְּאִם רוֹצֶה לְהוֹסִיף בִּשְׂכָרוֹ, צָרִיךְ לַעֲשׂוֹת אֲפִלּוּ מְלָאכָה כְבֵדָה מִן הָרִאשׁוֹנָה <small><small>(הַכֹּל בְּמָּרְדְּכַי פֶּרֶק הָאֻמָּנִין)</small></small> </small> וְאִם הָיָה מֵהַחוֹפְרִים אוֹ עוֹבְדֵי אֲדָמָה וְכַיּוֹצֵא בָּהֶם, שֶׁדַּרְכָּם לִטְרֹחַ הַרְבֵּה וְאִם לֹא יַעֲשֶׂה מְלָאכָה יֶחֱלֶה, נוֹתֵן לוֹ כָּל שְׂכָרוֹ מֻשְׁלָם. וְדַוְקָא שֶׁלֹּא הֶרְאָה לוֹ אוֹתָהּ מְלָאכָה תְּחִלָּה, אֲבָל אִם הֶרְאָה אוֹתָהּ לוֹ וְרָאָה שֶׁלֹּא הָיָה בָהּ מְלֶאכֶת יוֹם וְלֹא הִתְנָה, אֵינוֹ נוֹתֵן לוֹ כְּלוּם לְאַחַר שֶׁשָּׁלְמָה, כְּמוֹ שֶׁנִּתְבָּאֵר בַּסִימָן שֶׁקֹּדֶם זֶה דְּכָל מַה שֶּׁשְּׁנֵיהֶם יוֹדְעִים יֵשׁ לַפּוֹעֵל לְהַתְנוֹת. וְאִם שְׂכָרוֹ סְתָם לִמְלֶאכֶת יוֹם אֶחָד, יָכוֹל לְשַׁנּוֹתוֹ מִמְּלָאכָה קַלָּה לִכְבֵדָה. <small>הַגָּה: מְלַמֵּד שֶׁחָלָה הַתַּלְמִיד, נִתְבָּאֵר בְּסוֹף סִימָן של"ד <small><small>(טוּר רֵישׁ סִימָן של"ד וְרַמְבַּ"ן בִּתְשׁוּבָה סִימָן א')</small>,</small> מָקוֹם שֶׁהוּא פְּסֵידָא דְבַעַל הַבַּיִת צָרִיךְ לִתֵּן לוֹ שְׂכָרוֹ מֻשְׁלָם וְלֹא כְּפוֹעֵל בָּטֵל, דְּאִי לֹא עָבְדֵי חָלְשֵׁי. וַאֲפִלּוּ יֵשׁ לוֹ תַּלְמִידִים אֲחֵרִים שֶׁלּוֹמֵד עִמָּהֶם, דְּדִבּוּרָא לְאֶחָד דִּבּוּר לַמֵּאָה <small><small>(בֵּית יוֹסֵף בְּשֵׁם הָרַשְׁבָּ"א סִימָן אֶלֶף מ"מ וְרַבִּי יְרוּחָם נכ"ט ח"ג)</small>.</small> וְאֵין בַּעַל הַבַּיִת יָכוֹל לִתֵּן לוֹ נַעַר אַחֵר לִלְמֹד עִמּוֹ <small><small>(תְּשׁוּבַת רַמְבַּ"ן סִימָן א')</small>.</small> וְיֵשׁ אוֹמְרִים דְּיוּכַל לִתֵּן נַעַר אַחֵר הַמֵּבִין וְחָרִיף כָּרִאשׁוֹן, אֲבָל לֹא קָשֶׁה מִמֶּנּוּ <small><small>(מָרְדְּכַי פֶּרֶק הָאֻמָּנִין)</small>,</small> וְכֵן נִרְאֶה לִי לְהוֹרוֹת. וְהָא דִצְרִיכִין לִתֵּן לַמְּלַמֵּד שְׂכָרוֹ מֻשְׁלָם, הַיְנוּ דַּוְקָא אִם נִרְאֶה לְבֵית דִּין שֶׁנֶּהֱנֶה בְּלִמּוּדוֹ יוֹתֵר מִבִּטּוּלוֹ; אֲבָל אִם נִרְאָה לְבֵית דִּין שֶׁנּוֹחַ לוֹ בְּבִטּוּל, אֵינוֹ נוֹתֵן לוֹ אֶלָּא כִּשְׁאָר פּוֹעֵל בָּטֵל <small><small>(תְּשׁוּבַת רַשְׁבָּ"א סִימָן תרמ"ג וְסִימָן אֶלֶף מ"ב)</small>.</small> הַמְלַמֵּד עִם בֶּן חֲבֵרוֹ שֶׁלֹּא מִדַּעַת הָאָב, יֵשׁ אוֹמְרִים דְּחַיָב לְשַׁלֵּם לוֹ כְּדִין הַיּוֹרֵד לְתוֹךְ שָׂדֶה שֶׁל חֲבֵרוֹ שֶׁלֹּא בִּרְשׁוּת, שֶׁיִּתְבָּאֵר לְקַמָּן סִימָן שע"ה <small><small>(מָרְדְּכַי שָׁם וְהַגָּהוֹת מָרְדְּכַי שָׁם)</small>,</small> וְיֵשׁ חוֹלְקִין <small><small>(תְּשׁוּבַת רַשְׁבָּ"א סִימָן תרמ"ה)</small>.</small> וְאִם אֶחָד אוֹמֵר לִמְלַמֵּד: לְמֹד עִם בְּנִי, וְלֹא קָצַב לוֹ שְׂכִירוּת, צָרִיךְ לִתֵּן לוֹ כְּפִי מַה שֶּׁנּוֹתְנִים אֲחֵרִים <small><small>(מָרְדְּכַי הַנַּ"ל בְּשֵׁם מַהֲרַ"ם)</small>.</small> בַּעַל הַבַּיִת שֶׁשָּׂכַר מְלַמֵּד וְאָמַר שֶׁיֵּלֵךְ אֵצֶל קְרוֹבוֹ לְנַסּוֹתוֹ אִם יוּכַל לִלְמוֹד עִם הַנַּעַר, וְלֹא הָלַךְ, וְאַחַר שֶׁלָּמַד עִמּוֹ אוֹמֵר שֶׁיְּנַסֶּנּוּ עֲדַיִן, וְעֵד מֵעִיד שֶׁלֹּא יָדַע לִלְמֹד עִמּוֹ, הַדִּין עִם הַמְלַמֵּד, מֵאַחַר שֶׁיּוֹדֵעַ עַכְשָׁיו מוֹקְמֵינָן לֵהּ אַחֲזָקָה שֶׁיָּדַע כְּבָר, וְנִשְׁבָּע נֶגֶד הָעֵד וְנוֹטֵל שְׂכָרוֹ <small><small>(מָרְדְּכַי פֶּרֶק מִי שֶׁמֵּת)</small>.</small> רַב שֶׁהָיָה בָּעִיר כַּמָּה שָׁנִים וְהוֹרָה לַקָּהָל, וְאַחַר כָּךְ קָצְבוּ עִמּוֹ שָׂכָר לְהַבָּא, לֹא יוּכַל לִתְבֹּעַ מַה שֶּׁעָבַר, דְּוַדָּאי מָחַל לָהֶם <small><small>(מַהֲרַ"ם פַּדָּוואָה סִימָן מ')</small>.</small> פּוֹעֵל שֶׁקִּבֵּל עָלָיו כָּל אֹנֶס, וּבָא אֹנֶס דְּלָא שְׁכִיחַ כְּלָל, פָּטוּר, שֶׁעַל מְנָת כֵּן לֹא הִתְנָה <small><small>(בֵּית יוֹסֵף ס"ס של"ב וְכֵן הוּא בש"ס פֶּרֶק מִי שֶׁאָחֲזוֹ)</small>.</small> אֶחָד שֶׁשָּׂכַר סוּס עַל שְׁמוֹנָה יָמִים לֵילֵךְ לְמָקוֹם אֶחָד, וְכַאֲשֶׁר הָלַךְ ב' יָמִים נִמְלַךְ וְחָזַר לִמְקוֹמוֹ, יָכוֹל לַעֲשׂוֹת בְּאֵלּוּ ו' יָמִים עִם הַסּוּס מַה שֶּׁיִּרְצֶה, לְהַשְׂכִּירוֹ בָּעִיר לְהָבִיא עֵצִים אוֹ שְׁאָר מְלָאכוֹת הַמְיֻחָדוֹת לַסּוּסִים בְּאוֹתָהּ עִיר, אַף עַל פִּי שֶׁזּוֹ הַמְּלָאכָה כְּבֵדָה מִן הָרִאשׁוֹנָה, דְּנִיחָא לֵהּ שֶׁתְּהֵא בְּהֶמְתּוֹ בָּעִיר וְעוֹשָׂה מְלָאכָה כְּבֵדָה מִמַּה שֶׁתֵּלֵךְ לְמָקוֹם רָחוֹק <small><small>(תְּשׁוּבַת מַיְמוֹנִי דְּמִשְׁפָּטִים סִימָן כ"ד)</small>.</small> </small> 

הַשּׂוֹכֵר אֶת הַפּוֹעֵל לְהָבִיא לוֹ שְׁלִיחוּת מִמָּקוֹם לְמָקוֹם, וְהָלַךְ וְלֹא מָצָא שָׁם מַה שֶּׁיָּבִיא, נוֹתֵן לוֹ שְׂכָרוֹ מֻשְׁלָם. <small>הַגָּה: דַּהֲרֵי כְּבָר עָשָׂה שָׁלִיחַ שְׁלִיחוּתוֹ <small><small>(הַמַּגִּיד פ"ט)</small>.</small> אֲבָל אִם שָׁלַח שָׁלִיחַ עִם אִגֶּרֶת, וּמָצָא מִי שֶׁנִּשְׁלְחוּ אֵלָיו וְחָזַר, אֵין לְשָׁלִיחַ כְּלוּם אֶלָּא אִם כֵּן הֲוֵי לְבַעַל הַבַּיִת לֵידַע וְלֹא לְשָׁלִיחַ, דְּאָז הָוֵי פְּסֵידָא דְבַעַל הַבַּיִת כְּמוֹ שֶׁנִּתְבָּאֵר לְעֵיל סִימָן של"ד <small><small>(מָרְדְּכַי פֶּרֶק הָאֻמָּנִין וְהַגָּהוֹת מָרְדְּכַי דְקִדּוּשִׁין)</small>.</small> </small> וְאִם הָיָה דָּבָר כָּבֵד מַה שֶּׁיֵּשׁ לוֹ לְהָבִיא, מְנַכֶּה לוֹ, שֶׁאֵינוֹ דּוֹמֶה בָּא טָעוּן לְבָא רֵיקָם, אֶלָּא אִם כֵּן הוּא מֵאוֹתָם אֲנָשִׁים שֶׁדַּרְכָּם לִטְרֹחַ. 

שְׂכָרוֹ לְהָבִיא תַּפּוּחִים לְחוֹלֶה, וְהָלַךְ וְהֵבִיא וּמְצָאוֹ שֶׁמֵּת אוֹ שֶׁהִבְרִיא, לֹא יֹאמַר: טֹל מַה שֶּׁהֵבֵאתָ בִּשְׂכָרְךָ, אֶלָּא נוֹתֵן לוֹ כָּל שְׂכָרוֹ; וְכֵן כָּל כַּיּוֹצֵא בָּזֶה: 


Siman 336

הַשּׂוֹכֵר אֶת הַפּוֹעֵל לַעֲשׂוֹת בְּשֶׁלּוֹ וְהֶרְאָהוּ בְּשֶׁל חֲבֵרוֹ, נוֹתֵן לוֹ שְׂכָרוֹ מֻשְׁלָם וְחוֹזֵר וְנוֹטֵל מֵחֲבֵרוֹ מַה שֶּׁהֶהֱנָהוּ, וְאֵינוֹ יָכוֹל לוֹמַר לוֹ: טֹל מַה שֶּׁעָשִׂיתָ בִּשְׂכָרְךָ, אֲפִלּוּ לֹא אָמַר לוֹ שְׂכָרְךָ עָלַי, אֶלָּא שְׂכָרוֹ סְתָם. אֲבָל אִם שְׂכָרוֹ לַעֲשׂוֹת בְּשֶׁל חֲבֵרוֹ סְתָם, יָכוֹל לוֹמַר: טֹל מַה שֶּׁעָשִׂיתָ בִּשְׂכָרְךָ. וְאִם אָמַר לֵהּ: שְׂכָרְךָ עָלַי, אֵינוֹ יָכוֹל לוֹמַר לוֹ כֵּן. <small>הַגָּה: שְׂכָרוֹ בִּפְנֵי חֲבֵרוֹ וְשָׁתַק חֲבֵרוֹ, שְׁתִיקָה כְּהוֹדָאָה וְחַיָּב לָתֵת לוֹ שְׂכָרוֹ. וְהוּא הַדִּין בְּשׂוֹכֵר מְלַמֵּד לְבֵן חֲבֵרוֹ. אֶחָד שֶׁאָמַר לַחֲתָנוֹ: תִּלְמֹד עִם בִּנְךָ וַאֲנִי אֲשַׁלֵם לְךָ, פָּטוּר מִלְּשַׁלֵּם לוֹ <small><small>(מָרְדְּכַי פֶּרֶק זֶה בוֹרֵר)</small>.</small> </small> 

הַשּׂוֹכֵר אֶת הַפּוֹעֵל לַעֲשׂוֹת בְּשֶׁלּוֹ אוֹ לְלַקֵּט לוֹ דָּבָר שֶׁל הֶפְקֵר, אֵינוֹ יָכוֹל לוֹמַר לוֹ: טֹל מַה שֶּׁעָשִׂיתָ בִּשְׂכָרְךָ. וְאִם נִתְרַצָּה הַפּוֹעֵל לִטְּלוֹ בִּשְׂכָרוֹ וְאַחַר כָּךְ חָזַר בּוֹ, אֵין שׁוֹמְעִין לוֹ; וְהוּא שֶׁעָשָׂה מְשִׁיכָה אוֹ הַגְבָּהָה אוֹ שֶׁהוּא בִּרְשׁוּתוֹ. 

שָׂכְרוֹ לִשְׁמֹר לוֹ דָּבָר שֶׁל הֶפְקֵר, יָכוֹל לוֹמַר לוֹ: טֹל מַה שֶּׁעָשִׂיתָ בִּשְׂכָרְךָ, לְפִי שֶׁעֲדַיִן לֹא זָכָה בּוֹ בַּעַל הַבַּיִת, וְיֵלֵךְ הוּא וְיִזְכֶּה בּוֹ. 

הַשּׂוֹכֵר אֶת הַפּוֹעֵל וְנֶאֱחַז בְּאַנְגַּרְיָא לַעֲבוֹדַת הַמֶּלֶךְ, אֵינוֹ יָכוֹל לוֹמַר: הֲרֵינִי לְפָנֶיךָ, אֶלָּא אֵינוֹ נוֹתֵן לוֹ אֶלָּא כְּפִי מַה שֶּׁעָשָׂה עִמּוֹ: 


Siman 337

פּוֹעֵל הָעוֹשֶׂה מְלָאכָה לְבַעַל הַבַּיִת בִּדְבַר מַאֲכָל, הֲרֵי זֶה אוֹכֵל מִמַּה שֶׁהוּא עוֹשֶׂה אֲפִלּוּ אֵינוֹ עוֹשֶׂה לֹא בְּיָדָיו וְלֹא בְּרַגְלָיו, רַק שֶׁנּוֹשֵׂא עַל כְּתֵפוֹ; וְאָסוּר לְחָסְמוֹ שֶׁלֹּא יֹאכַל. <small>וְאִם חֲסְמוֹ, שְׁלוּמֵי מְשַׁלֵּם לֵהּ מִלְקֵי לָא לָקֵי <small><small>(טוּר בְּשֵׁם הרמ"ה)</small>.</small> </small> 

בַּמֶּה דְּבָרִים אֲמוּרִים שֶׁאוֹכֵל, כְּשֶׁהוּא עוֹשֶׂה בְּגִדּוּלֵי קַרְקַע בִּמְחֻבָּר בִּשְׁעַת גְּמַר מְלָאכָה, כְּגוֹן בּוֹצֵר עֲנָבִים, וּמוֹסֵק בְּזֵיתִים, וְאוֹרֶה בִּתְאֵנִים, וְגוֹדֵר בִּתְמָרִים; וּבְתָלוּשׁ מֵהַקַּרְקַע, קֹדֶם שֶׁיִּגָּמֵר סוֹף מְלָאכָה הַמְחַיֶּבֶת אוֹתוֹ בְּחִיוּב הָאַחֲרוֹן שֶׁבּוֹ. אֲבָל הָעוֹשֶׂה בְּדָבָר שֶׁאֵין גִּדּוּלֵי קַרְקַע, כְּגוֹן הַחוֹלֵב וְהַמְחַבֵּץ <small><small>(פֵּרוּשׁ, הַמּוֹצִיא חֶמְאָה מִן הֶחָלָב, עָרוּךְ וְיֵשׁ אוֹמְרִים הַמַּקְפֶּה אֶת הֶחָלָב בְּקֵבָה לִהְיוֹת נִקְרַשׁ, רַשִׁ"י בְּפ"י דְשַׁבָּת)</small></small> וְהַמְגַבֵּן, אֵינוֹ אוֹכֵל. וְכֵן הָעוֹשֶׂה בִּמְחֻבָּר שֶׁלֹּא בִּשְׁעַת גְּמַר מְלָאכָה, כְּגוֹן הָעוֹדֵר בִּגְפָנִים אוֹ מְכַסֶה שָׁרְשֵׁי הָאִילָנוֹת. וַאֲפִלּוּ הַמְנַכֵּשׁ בִּבְצָלִים וְשׁוּמִים, כְּגוֹן שֶׁעוֹקֵר אֶת הַקְּטַנִּים מִן הַגְּדוֹלִים, לֹא יֹאכַל מֵהֶם; וְאַף עַל פִּי שֶׁהוּא גְּמַר מְלֶאכֶת הַקְּטַנִּים, שֶׁעִקַּר הַמְּלָאכָה לְצֹרֶךְ הַגְּדוֹלִים לְהַרְחִיב לָהֶם וַעֲדַיִן לֹא נִגְמְרָה מְלַאכְתָּן. 

הָעוֹשֶׂה בְּתָלוּשׁ לְאַחַר שֶׁנִּגְמְרָה מְלַאכְתּוֹ לְמַעֲשֵׂר, כְּגוֹן בּוֹדֵל <small><small>(פֵּרוּשׁ, שֶׁנִּדְבְּקוּ זוֹ בְּזוֹ וּמַבְדִּילָן)</small></small> בִּתְמָרִים וּבִגְרוֹגָרוֹת, אֵינוֹ אוֹכֵל. שֶׁכָּל דָּבָר שֶׁאֵין אַחַר חִיּוּב מַעֲשֵׂר חִיּוּב אַחֵר, כְּגוֹן תְּאֵנִים וַעֲנָבִים לְאַחַר שֶׁנִּתְחַיְּבוּ בְמַעֲשֵׂר, אֵינוֹ אוֹכֵל מִמֶּנּוּ; וּבְדָבָר שֶׁיֵּשׁ בּוֹ חִיּוּב אַחֵר, כְּגוֹן חִטִּים הָעוֹמְדִים לַעֲשׂוֹת פַּת שֶׁחַיֶּבֶת בְּחַלָּה, אוֹכֵל עַד שֶׁיִּגְמֹר מְלַאכְתּוֹ לְהִתְחַיֵּב בְּחַלָּה, וּלְאַחַר מִכָּאן אֵינוֹ אוֹכֵל. 

הַבּוֹדֵל בִּתְמָרִים רָעִים שֶׁלֹּא נִתְבַּשְּׁלוּ כָּל צָרְכָּן, וְנוֹתְנִים אוֹתָם בַּסַל וּמִתְחַמְּמִים וּמִתְרַכְּכִים שָׁם, עֲדַיִן לֹא נִגְמְרָה מְלַאכְתָּן וְיָכוֹל לֶאֱכֹל מֵהֶם. 

נִפְתְּחוּ חָבִיּוֹתָיו וְנִתְפָּרְסוּ עִגּוּלָיו וּשְׂכָרוֹ לַעֲשׂוֹת בָּהֶם, לֹא יֹאכַל מֵהֶם, שֶׁכְּבָר נִתְחַיְּבוּ בְּמַעֲשֵׂר. בַּמֶּה דְּבָרִים אֲמוּרִים, בְּשֶׁיּוֹדֵעַ הַפּוֹעֵל שֶׁנִּפְתְּחוּ, אֲבָל אִם לֹא יָדַע, וְסָבוּר שֶׁעֲדַיִן לֹא נִתְחַיְּבוּ בְּמַעֲשֵׂר, חַיָּב לְעַשֵֹּׁר וּלְהַאֲכִילוֹ. 

 הַשּׁוֹמֵר בִּמְחֻבָּר, אֲפִלּוּ בִּשְׁעַת גְּמַר מְלָאכָה, אֵינוֹ אוֹכֵל. אֲבָל הַשּׁוֹמֵר בְּתָלוּשׁ עַד שֶׁלֹּא נִגְמְרָה מְלַאכְתּוֹ, אַף עַל פִּי שֶׁאֵינוֹ אוֹכֵל מִן הַתּוֹרָה אוֹכֵל מֵהִלְכוֹת מְדִינָה שֶׁנָּהֲגוּ כֵן. 

יָכוֹל הַפּוֹעֵל לֶאֱכֹל יוֹתֵר מִשְּׂכָרוֹ, כְּגוֹן שֶׁשְּׂכָרוֹ אֵינוֹ אֶלָּא דִינָר יָכוֹל לֶאֱכֹל קִשּׁוּת אוֹ כוֹתֶבֶת שָׁוָה סֶלַע; וּמִכָּל מָקוֹם מְלַמְּדִין אוֹתוֹ שֶׁלֹּא לַעֲשׂוֹת כֵּן, כְּדֵי שֶׁלֹּא יִמָּנְעוּ מִלְּהַשְׂכִּירוֹ. <small>הַגָּה: וְיֵשׁ אוֹמְרִים דַּוְקָא שֶׁשְּׂכָרוֹ לַעֲשׂוֹת כָּל הַיּוֹם, אֲבָל אִם לֹא שְׂכָרוֹ רַק לִלְקֹט קִשּׁוּת אֶחָד, לֹא יֹאכְלֶנּוּ. וַאֲפִלּוּ שְׂכָרוֹ כָּל הַיּוֹם, לֹא יֹאכַל קִשּׁוּת הָרִאשׁוֹן שֶׁלִּקֵּט, אֶלָּא יִתֵּן תְּחִלָּה לְכֵלָיו שֶׁל בַּעַל הַבַּיִת וְאַחַר כָּךְ יֹאכַל הוּא <small><small>(טוּר ס"ו)</small>.</small> </small> 

הָיָה מְשַׁמֵּר אַרְבָּעָה אוֹ חֲמִשָּׁה עֲרֵמוֹת שֶׁל חֲמִשָּׁה בְּנֵי אָדָם, לֹא יְמַלֵּא כְרֵסוֹ מֵאֶחָד מֵהֶן, אֶלָּא אוֹכֵל מִכֻּלָּם לְפִי חֶשְׁבּוֹן. 

הָיָה עוֹשֶׂה בַּתְּאֵנִים, לֹא יֹאכַל בַּעֲנָבִים אֲפִלּוּ שְׂכָרוֹ לַעֲשׂוֹת בִּשְׁנֵיהֶם, אֲבָל יָכוֹל הוּא לִמְנֹעַ עַצְמוֹ מִלֶּאֱכֹל עַד שֶׁמַּגִּיעַ לִמְקוֹם הַיָּפוֹת, וְאוֹכֵל. לְפִיכָךְ, הַפּוֹעֲלִים עַד שֶׁלֹּא הָלְכוּ שְׁתִי וָעֵרֶב בַּגַּת, אוֹכְלִים עֲנָבִים וְאֵין שׁוֹתִים תִּירוֹשׁ, מִפְּנֵי שֶׁאֵין מְלַאכְתָּן נִכֶּרֶת בַּיַּיִן, וְהָוָה לֵהּ כְּעוֹשֶׂה בְּמִין זֶה וְאוֹכֵל בְּמִין אַחֵר; מִשֶּׁהָלְכוּ שְׁתִי וָעֵרֶב, אוֹכְלִים בַּעֲנָבִים וְשׁוֹתִים בַּתִּירוֹשׁ. 

הָיָה עוֹשֶׂה בְּגֶפֶן זֶה לֹא יֹאכַל בְּגֶפֶן אַחֵר, וְאִי אָכַל לֹא מַפְקִינָן מִינֵהּ וְלֹא מְנַכִּינָן מֵאַגְּרֵהּ. וּמִיהוּ, גֶּפֶן שֶׁמֻּדְלֵית עַל גַּב חֲבֶרְתָּהּ, וְעוֹשֶׂה בְּאֶחָד מֵהֶם, יָכוֹל לֶאֱכֹל מֵהַשְּׁנִיָּה. 

אֵין רַשַּׁאי לֶאֱכֹל אֶלָּא בִּשְׁעַת עֲשִׂיַּת מְלָאכָה, וְלֹא שֶׁיֵּשֵׁב וְיֹאמַר: מָנַעְתִּי עַצְמִי עַד עַתָּה וְלֹא נָטַלְתִּי לֶאֱכֹל, וְעַל כֵּן אֵשֵׁב עַתָּה וְאֹכַל. וּמִפְּנֵי תַּקָּנַת בַּעַל הַבַּיִת שֶׁלֹּא יִתְבַּטֵּל מִמְּלַאכְתּוֹ, אָמְרוּ חֲכָמִים שֶׁאַחַר שֶׁגָּמַר מְלֶאכֶת שׁוּרָה זוֹ וְהוֹלֵךְ לְהַתְחִיל שׁוּרָה אַחֶרֶת, יָכוֹל לֶאֱכֹל אַף עַל פִּי שֶׁאֵינוֹ בִּשְׁעַת מְלָאכָה, שֶׁטּוֹב הוּא לְבַעַל הַבַּיִת כְּדֵי שֶׁלֹּא יִתְבַּטֵּל. 

לֹא יֹאכַל עִם הָעֲנָבִים פַּת אוֹ דָּבָר אַחֵר כְּדֵי שֶׁיֹּאכַל הַרְבֵּה מֵהָעֲנָבִים, וְלֹא יֹאכַל בַּמֶּלַח. וְאִם קָצַץ עִם בַּעַל הַבַּיִת שֶׁיֹּאכַל עַד שִׁעוּר כָּךְ וְכָךְ, אוֹכֵל בֵּין בְּפַת בֵּין בַּמֶּלַח בֵּין בְּכָל דָּבָר שֶׁיִּרְצֶה: 

אָסוּר לַפּוֹעֵל לָמֹץ הָעֲנָבִים, וְכֵן אָסוּר לוֹ לְהַבְהֵב הַשִּׁבֳּלִים בָּאוּר אוֹ לְהַפְרִיךְ עַל גַּב הַסֶלַע, אֲפִלּוּ אֵין מִתְבַּטֵּל מִמְּלַאכְתּוֹ בַּהִבְהוּב אוֹ בַּהַפְרָכָה. 

אָסוּר לַפּוֹעֵל לֶאֱכֹל מִמַּה שֶׁהוּא אוֹכֵל אֲכִילָה גַּסָה. 

רַשַּׁאי הַפּוֹעֵל לְטַבֵּל פִּתּוֹ בְּצִיר <small><small>(פֵּרוּשׁ, לִחְלוּחַ הַיּוֹצֵא מִכְּנִיסַת וַעֲצִירַת הַדָּג)</small>,</small> כְּדֵי שֶׁיֹּאכַל עֲנָבִים הַרְבֵּה. וְרַשַּׁאי בַּעַל הַבַּיִת לְהַשְׁקוֹת אֶת הַפּוֹעֵל יַיִן, כְּדֵי שֶׁלֹּא יֹאכַל עֲנָבִים הַרְבֵּה. 

פּוֹעֵל שֶׁאָמַר לְבַעַל הַבַּיִת: תֵּן לְאִשְׁתִּי וּבָנַי מַה שֶּׁהָיָה לִי לֶאֱכֹל, אוֹ שֶׁאָמַר: הֲרֵינִי נוֹטֵל מְעַט מִזֶּה שֶׁנָּטַלְתִּי לֶאֱכֹל, לְאִשְׁתִּי וּבָנַי, אֵין שׁוֹמְעִין לוֹ. אֲפִלּוּ נָזִיר שֶׁהָיָה עוֹשֶׂה בַּעֲנָבִים וְאָמַר: תְּנוּ לְאִשְׁתִּי וּבָנַי, אֵין שׁוֹמְעִין לוֹ. 

פּוֹעֵל שֶׁהָיָה עוֹשֶׂה הוּא וְאִשְׁתּוֹ וּבָנָיו וַעֲבָדָיו, וְהִתְנָה עִם בַּעַל הַבַּיִת שֶׁלֹּא יֹאכַל מִמַּה שֶׁהֵם עוֹשִׂים, אִם הֵם גְּדוֹלִים <small>וּמדַּעְתָּן, <small><small>(טוּר סי"ו)</small></small> </small> לֹא יֹאכְלוּ; אֲבָל אִם הֵם קְטַנִּים, יֹאכְלוּ. 

הָאוֹכֵל בְּשָׁעָה שֶׁאֵין לוֹ לֶאֱכֹל, וְכֵן אִם הוֹלִיךְ בְּיָדוֹ מִמַּה שֶׁעוֹשֶׂה אוֹ שֶׁנָּתַן לַאֲחֵרִים, עוֹבֵר בְּלֹא תַעֲשֶׂה. 

אֵין הַפּוֹעֵל רַשַּׁאי לַעֲשׂוֹת מְלָאכָה בַּלַּיְלָה וּלְהַשְׂכִּיר עַצְמוֹ בַּיּוֹם. וְלֹא יִרְעַב וִיסַגֵּף עַצְמוֹ וְיַאֲכִיל מְזוֹנוֹתָיו לְבָנָיו, מִפְּנֵי בִּטּוּל מְלַאכְתּוֹ שֶׁל בַּעַל הַבַּיִת, שֶׁהֲרֵי מַחֲלִישׁ כֹּחוֹ שֶׁלֹּא יוּכַל לַעֲשׂוֹת מְלֶאכֶת בַּעַל הַבַּיִת בְּכֹחַ. 

מֻזְהָר הַפּוֹעֵל שֶׁלֹּא יְבַטֵּל מְעַט כָּאן וּמְעַט כָּאן, אֶלָּא חַיָּב לְדַקְדֵּק עַל עַצְמוֹ בַּזְּמַן, שֶׁהֲרֵי הִקְפִּידוּ עַל בְּרָכָה רְבִיעִית שֶׁל בִּרְכַּת הַמָּזוֹן שֶׁלֹּא יְבָרֵךְ אוֹתָהּ. וְכֵן חַיָּב לַעֲבֹד בְּכָל כֹּחוֹ, שֶׁהֲרֵי יַעֲקֹב הַצַּדִּיק אָמַר: כִּי בְּכָל כֹּחִי עָבַדְתִּי אֶת אֲבִיכֶן, <small><small>(בְּרֵאשִׁית לא, ו)</small></small> לְפִיכָךְ, נָטַל שְׂכָרוֹ אַף בָּעוֹלָם הַזֶּה, שֶׁנֶּאֱמַר: וַיִּפְרֹץ הָאִישׁ מְאֹד מְאֹד <small><small>(בְּרֵאשִׁית ל, מג)</small>.</small> 


Siman 338

הַבְּהֵמָה אוֹכֶלֶת כָּל זְמַן שֶׁהִיא עוֹשָׂה בְּגִדּוּלֵי קַרְקַע, בֵּין בִּמְחֻבָּר בֵּין בְּתָלוּשׁ; וְאוֹכֶלֶת מִמַּשּׂוֹי שֶׁעַל גַּבָּהּ עַד שֶׁתִּהְיֶה פּוֹרֶקֶת, וּבִלְבַד שֶׁלֹּא יִטּוֹל בְּיָדוֹ וְיַאֲכִילֶנָּה. 

כָּל הַמּוֹנֵעַ הַבְּהֵמָה מִלֶּאֱכֹל בִּשְׁעַת מְלָאכָה, לוֹקֶה, שֶׁנֶּאֱמַר: לֹא תַחְסֹם שׁוֹר בְּדִישׁוֹ <small><small>(דְּבָרִים כה, ד)</small>.</small> אֶחָד שׁוֹר וְאֶחָד כָּל מִינֵי בְהֵמָה וְחַיָּה בֵּין טְמֵאִים בֵּין טְהוֹרִים, וְאֶחָד הַדִּישָׁה וְאֶחָד כָּל שְׁאָר מְלָאכוֹת שֶׁל גִּדּוּלֵי קַרְקַע; וְלֹא נֶאֱמַר שׁוֹר בְּדִישׁוֹ <small><small>(דְּבָרִים כה, ד)</small></small> אֶלָּא בַּהוֶֹה. 

אֶחָד הַחוֹסֵם אוֹתָהּ בִּשְׁעַת מְלָאכָה, וְאֶחָד הַחוֹסֵם אוֹתָהּ מִקֹּדֶם וְעָשָׂה בָּהּ מְלָאכָה וְהִיא חֲסוּמָה, אֲפִלּוּ חֲסָמָהּ בְּקוֹל, לוֹקֶה. 

שָׂכַר בְּהֵמָה וַחֲסָמָהּ וְדָשׁ בָּהּ, לוֹקֶה וּמְשַׁלֵּם לַבְּעָלִים ד' קַבִּין לְפָרָה ג' קַבִּין לַחֲמוֹר <small>הַיְנוּ בְּכָל יוֹם, וּבְדִישָׁה מְרֻבָּה שֶׁיֵּשׁ לָהּ לָדוּשׁ כָּל הַיּוֹם <small><small>(נִמּוּקֵי יוֹסֵף פֶּרֶק הַפּוֹעֲלִים בְּשֵׁם רַשְׁבָּ"א)</small>,</small> </small> שֶׁמִּשְּׁעַת מְשִׁיכָה נִתְחַיֵּב בִּמְזוֹנוֹתֶיהָ, וְאֵינוֹ חַיָּב מַלְקוֹת עַד שֶׁיָּדוּשׁ בָּהּ חֲסוּמָה: 

יִשְׂרָאֵל הַדָּשׁ בְּפָרָתוֹ שֶׁל גּוֹי, עוֹבֵר מִשּׁוּם לֹא תַחְסֹם <small><small>(דְּבָרִים כה, ד)</small></small> וְגוֹי שֶׁדָּשׁ בְּפָרָתוֹ שֶׁל יִשְׂרָאֵל אֵינוֹ עוֹבֵר מִשּׁוּם לֹא תַחְסֹם <small><small>(דְּבָרִים כה, ד)</small>.</small> 

אָמַר לְגוֹי: חֲסֹם פָּרָתִי וְדוּשׁ בָּהּ, <small>דַּאֲמִירָה לְגוֹי אָסוּר בְּכָל אִסּוּרִין, כְּמוֹ בְשַׁבָּת <small><small>(טוּר בְּשֵׁם הָרֹא"שׁ וְרַשִׁ"י וְהַמַּגִּיד סוֹף הִלְכוֹת שְׂכִירוּת)</small> ;</small> </small> יָשַׁב לָהּ קוֹץ בְּפִיהָ וְדָשׁ בָּהּ וַהֲרֵי אֵינָהּ אוֹכֶלֶת; רָבַץ לָהּ אֲרִי מִבַּחוּץ; הִרְבִּיץ בְּנָהּ מִבַּחוּץ; הֲרֵי שֶׁצָּמְאָה וְאֵינוֹ מַשְׁקֶה אוֹתָהּ; פִּירֵשׂ עוֹר עַל הַדַּיִשׁ כְּדֵי שֶׁלֹּא תֹּאכַל; כָּל זֶה וְכַיּוֹצֵא בָּזֶה אָסוּר, וְאֵינוֹ לוֹקֶה. 

הָיָה הַדָּבָר שֶׁהוּא עוֹשֶׂה בּוֹ רָע לִבְנֵי מֵעֶיהָ וּמַזִּיקָהּ, אוֹ שֶׁהָיְתָה חוֹלָה, וְאִם תֹּאכַל מִזֶּה תַּתְרִיז <small><small>(פֵּרוּשׁ, חֹלִי מֵעַיִם שֶׁמּוֹצִיאָה רְעִי כַּמַּיִם)</small>,</small> מֻתָּר לְמוֹנְעָהּ, שֶׁלֹּא הִקְפִּידָה תּוֹרָה אֶלָּא עַל הֲנָאָתָהּ וַהֲרֵי אֵינָהּ נֶהֱנֵית. 

פָּרוֹת הַמְהַלְּכוֹת עַל הַתְּבוּאָה לְפִי שֶׁיָּרַט לָהֶן הַדֶּרֶךְ, אֵינוֹ עוֹבֵר <small><small>(עַל)</small></small> לֹא תַחְסֹם <small><small>(דְּבָרִים כה, ד)</small>. <small>הַגָּה: שְׂעוֹרִין שֶׁהֻשְּׁרוּ בְּמַיִם וּמְיַבְּשִׁין אוֹתָן בְּתַנוּר וְאַחַר כָּךְ דָּשִׁין אוֹתָן בְּפָרוֹת לְהָסִיר קְלִיפּוֹתֵיהֶן, אֵין בָּהֶם מִשּׁוּם בַּל תַּחְסֹם</small> <small>(דְּבָרִים כה, ד)</small>, <small>שֶׁכְּבָר נִתְחַיֵּב בְּמַעֲשֵׂר; אֲבָל מִשּׁוּם מַרְאִית הָעַיִן, שֶׁלֹּא יֹאמְרוּ שֶׁחוֹסֵם פָּרָתוֹ, מֵבִיא מְעַט מֵאוֹתוֹ הַמִּין וְתוֹלֶה בְצַוָארָהּ שֶׁתֹּאכַל מִמֶּנּוּ</small> <small>(טוּר סי"ב)</small>.</small> 

רַשַּׁאי הַשּׂוֹכֵר לְהַאֲכִילָהּ פְּקִיעֵי עָמִיר <small><small>(פֵּרוּשׁ, אֲגֻדַּת קַשׁ שֶׁל שִׁבֳּלִים שֶׁנִּדּוֹשׁוּ, רַשִׁ"י)</small>,</small> כְּדֵי שֶׁלֹּא תֹּאכַל הַרְבֵּה מֵהַדַּיִשׁ; וְרַשַּׁאי בַּעַל הַפָּרָה לְהַרְעִיבָהּ כְּדֵי שֶׁתֹּאכַל הַרְבֵּה מֵהַדַּיִשׁ: 


Siman 339

מִצְוָה לָתֵת שְׂכַר שָׂכִיר בִּזְמַנּוֹ, וְאִם אֵחֲרוֹ עוֹבֵר בְּלָאו; אֶחָד שְׂכַר אָדָם אוֹ בְהֵמָה אוֹ כֵלִים. אֲבָל עַל שְׂכַר קַרְקַע, יֵשׁ מִי שֶׁאוֹמֵר שֶׁאֵינוֹ עוֹבֵר. 

כָּל הַכּוֹבֵשׁ שְׂכַר שָׂכִיר כְּאִלּוּ נוֹטֵל נִשְׁמָתוֹ, וְעוֹבֵר בַּחֲמִשָּׁה לָאוִין וַעֲשֵׂה. 

אֵיזֶהוּ זְמַנּוֹ, שְׂכִיר יוֹם יֵשׁ לוֹ זְמַן לִתְּנוֹ לוֹ כָּל הַלַּיְלָה; לֹא נְתָנוֹ לוֹ, עוֹבֵר עָלָיו בַּבֹּקֶר מִשּׁוּם בַּל תָּלִין <small><small>(וַיִּקְרָא יט, יג)</small>.</small> שְׂכִיר לַיְלָה זְמַנּוֹ לִתֵּן לוֹ כָּל הַיּוֹם; לֹא נְתָנוֹ לוֹ, עוֹבֵר עָלָיו בָּעֶרֶב מִשּׁוּם בְּיוֹמוֹ תִתֵּן שְׂכָרוֹ. <small><small>(דְּבָרִים כד, טו)</small> <small>הַגָּה: וּפוֹעֲלִים דִּידָן, שֶׁאֵין עוֹשִׂין מְלָאכָה עַד הַלַּיְלָה, כֵּיוָן שֶׁשָּׁקְעָה עָלָיו חַמָּה עוֹבֵר עָלָיו מִשּׁוּם בְּיוֹמוֹ תִתֵּן שְׂכָרוֹ; בַּלַּיְלָה, וְאִם עָשָׂה מְלָאכָה עַד הַלַּיְלָה, יֵשׁ לוֹ זְמַן כָּל הַלַּיְלָה אַף עַל פִּי שֶׁלֹּא שְׂכָרוֹ</small> <small>(בְּפֵרוּשׁ כֵּן, וַדַּאי)</small> <small>אַדַּעְתָּא דְּהָכִי אַגְרֵהּ</small> <small>(נִמּוּקֵי יוֹסֵף בְּשֵׁם תּוֹסָפוֹת פֶּרֶק הַמְקַבֵּל)</small>.</small> 

שְׂכִיר שָׁעוֹת, אִם כָּלָה שְׂכִירוּתוֹ בַּיּוֹם יֵשׁ לוֹ תַּשְׁלוּם כָּל אוֹתוֹ יוֹם; אִם כָּלָה בַּלַּיְלָה, יֵשׁ לוֹ תַּשְׁלוּם כָּל אוֹתוֹ הַלַּיְלָה. 

שְׂכִיר שַׁבָּת, שְׂכִיר חֹדֶשׁ, שְׂכִיר שָׁנָה, שְׂכִיר שָׁבוּעַ, יָצָא בַּיּוֹם גּוֹבֶה כָּל אוֹתוֹ הַיּוֹם; יָצָא בַּלַּיְלָה גּוֹבֶה כָּל אוֹתוֹ הַלַּיְלָה. 

נָתַן טַלִּיתוֹ לְאֻמָּן לְתַקְּנָהּ בְּקַבְּלָנוּת, וּגְמָרָהּ, כָּל זְמַן שֶׁהַטַּלִּית בְּיַד הָאֻמָּן אֵינוֹ עוֹבֵר. נְתָנוֹ לוֹ אֲפִלּוּ בַּחֲצִי הַיּוֹם כֵּיוָן שֶׁשָּׁקְעָה עָלָיו חַמָּה, עוֹבֵר מִשּׁוּם בַּל תָּלִין, <small><small>(וַיִּקְרָא יט, יג)</small></small> שֶׁקַּבְּלָנוּת הִיא כִּשְׂכִירוּת לְפָרְעוֹ בִּזְמַנּוֹ: 

הָאוֹמֵר לִשְׁלוּחוֹ: צֵא וּשְׂכֹר לִי פּוֹעֲלִים, וּשְׂכָרָם, וְאָמַר לָהֶם: שְׂכַרְכֶם עַל בַּעַל הַבַּיִת, אֵין שׁוּם אֶחָד מֵהֶם עוֹבֵר עַל בַּל תָּלִין, וּמִיהוּ, בַּעַל הַבַּיִת עוֹבֵר מִשּׁוּם אַל תֹּאמַר לְרֵעֲךָ לֵךְ וָשׁוּב <small><small>(מִשְׁלֵי ג, כח)</small>.</small> אִם אֵינוֹ טָרוּד וּמְכַוֵּן לִדְחוֹתָם. וְאִם לֹא אָמַר: שְׂכַרְכֶם עַל בַּעַל הַבַּיִת, אֲפִלּוּ לֹא אָמַר לָהֶם שְׂכַרְכֶם עָלַי, אֶלָּא שְׂכָרָם סְתָם, הוּא חַיָּב בִּשְׂכָרָם, לְפִיכָךְ, הוּא עוֹבֵר מִשּׁוּם בַּל תָּלִין <small><small>(וַיִּקְרָא יט, יג)</small>. <small>הַגָּה: מִיהוּ, אִם הַפּוֹעֲלִים יוֹדְעִים שֶׁאֵין הַמְּלָאכָה שֶׁלּוֹ, אֵין הַשָּׁלִיחַ עוֹבֵר בִּסְתָם</small> <small>(טוּר ס"ז בְּשֵׁם הָרֹא"שׁ שֶׁהָיָה אוֹמֵר כֵּן לְדַעַת הרמ"ה)</small>.</small> 

עָבַר זְמַנּוֹ, אֵין בַּעַל הַבַּיִת עוֹבֵר מִשּׁוּם בַּל תָּלִין <small><small>(וַיִּקְרָא יט, יג)</small>.</small> וּמִכָּל מָקוֹם חַיָּב לִתֵּן לוֹ מִיָּד, וּבְכָל עֵת שֶׁיִּשְׁהֶא עוֹבֵר עַל לָאו שֶׁל דִּבְרֵיהֶם, שֶׁנֶּאֱמַר אַל תֹּאמַר לְרֵעֲךָ וְגוֹ' <small><small>(מִשְׁלֵי ג, כח)</small>.</small> 

שָׂכִיר שֶׁמַּכִּיר בְּבַעַל הַבַּיִת שֶׁאֵין דַּרְכּוֹ לִהְיוֹת בְּיָדוֹ מָעוֹת אֶלָּא בְּיוֹם הַשּׁוּק, אֵינוֹ עוֹבֵר בְּבַל תָּלִין <small><small>(וַיִּקְרָא יט, יג)</small>,</small> אֲפִלּוּ יֵשׁ לוֹ מָעוֹת; וּמִיּוֹם הַשּׁוּק וְאֵילָךְ, אִם אֵינוֹ נוֹתֵן לוֹ עוֹבֵר מִשּׁוּם אַל תֹּאמַר לְרֵעֲךָ וְגוֹ' <small><small>(מִשְׁלֵי ג, כח)</small>. <small>הַגָּה: וְהוּא הַדִּין הָנֵי שֶׁאֵין דַּרְכָּן לְשַׁלֵּם עַד שֶׁיְּחַשְּׁבוּ עִם הַפּוֹעֲלִים, אֵינָם עוֹבְרִים עַד שֶׁיְּחַשְּׁבוּ עִמָּהֶם</small> <small>(נִמּוּקֵי יוֹסֵף פֶּרֶק הַמְקַבֵּל)</small>.</small> 

אֵין בַּעַל הַבַּיִת עוֹבֵר מִשּׁוּם בַּל תָּלִין <small><small>(וַיִּקְרָא יט, יג)</small>,</small> אֶלָּא אִם כֵּן תְּבָעוֹ הַשָּׂכִיר; לֹא תְּבָעוֹ, אוֹ שֶׁתְּבָעוֹ וְלֹא הָיָה לוֹ מָעוֹת לִתֵּן לוֹ, אוֹ שֶׁהִמְחָהוּ אֵצֶל שֻׁלְחָנִי לִתֵּן לוֹ וְקִבֵּל עָלָיו לִתֵּן לוֹ, אֵינוֹ עוֹבֵר, אֲפִלּוּ אֵין לְבַּעַל הַבַּיִת בְּיַד שֻׁלְחָנִי כְּלוּם. וּמִכָּל מָקוֹם, אִם רָצָה הַשָּׂכִיר לַחֲזֹר בּוֹ שֶׁלֹּא לְקַבֵּל מֵהַשֻּׁלְחָנִי אֶלָּא מִבַּעַל הַבַּיִת, הָרְשׁוּת בְּיָדוֹ. <small>הַגָּה: וְאִם קָנוּ מִיָּדוֹ, לֹא יוּכַל לַחֲזֹר בּוֹ <small><small>(הָרֹא"שׁ שָׁם וְטוּר, וְע"ל ר"ס צ"א)</small>.</small> </small> 

דִּינֵי שָׂכִיר שֶׁנִּשְׁבַּע וְנוֹטֵל, נִתְבָּאֵר בְּסִימָן פ"ט: 


Siman 340

הַשּׁוֹאֵל מֵחֲבֵרוֹ בְּהֵמָה אוֹ מִטַּלְטְלִים וְנֶאֶנְסוּ בְּיָדוֹ, כְּגוֹן שֶׁמֵּת אוֹ נִשְׁבַּר אוֹ נִשְׁבָּה, חַיָּב. <small>הַגָּה: וְדַוְקָא שֶׁאֵרַע הָאֹנֶס מִכֹּחַ הַשּׁוֹאֵל; אֲבָל אִם אֵרַע הָאֹנֶס מִכֹּחַ הַמַּשְׁאִיל, פָּטוּר. וְלָכֵן מִי שֶׁיֵּשׁ לוֹ מַשְׁכּוֹן אֵצֶל גּוֹי, וְהִשְׁאִילוֹ לַחֲבֵרוֹ לִקַּח עָלָיו עוֹד מָעוֹת, וְנִשְׂרַף הַמַּשְׁכּוֹן, פָּטוּר הַשּׁוֹאֵל, דְּהָא בְּלָאו הָכִי הָיָה נִשְׂרָף מִכֹּחַ הַמַּשְׁאִיל <small><small>(מָרְדְּכַי פֶּרֶק הַשּׁוֹאֵל)</small>.</small> </small> וְאֵין צָרִיךְ לוֹמַר שֶׁחַיָּב בִּגְנֵבָה וַאֲבֵדָה. אֲבָל כָּל קִלְקוּל שֶׁאֵרַע בָּהּ מֵחֲמַת מְלָאכָה שֶׁשְּׁאָלָהּ בִּשְׁבִילָה, לֹא מִבַּעְיָא אִם הֻכְחְשָׁה מֵחֲמַת מְלָאכָה שֶׁהוּא פָּטוּר, אֶלָּא אֲפִלּוּ מֵתָה מֵחֲמַת מְלָאכָה, פָּטוּר; וְהוּא שֶׁלֹּא יְשַׁנֶּה לַעֲשׂוֹת בָּהּ דָּבָר אַחֵר חוּץ מֵהַמְּלָאכָה שֶׁשְּׁאָלָהּ בִּשְׁבִילָהּ; שֶׁאִם שִׁנָּה וְעָשָׂה בָּהּ מְלָאכָה אַחֶרֶת חוּץ מֵהַמְּלָאכָה שֶׁשְּׁאָלָהּ בִּשְׁבִילָהּ, אֲפִלּוּ הִיא קַלָּה מִמֶּנָּה, תָּלִינָן דְּמֵחֲמַת אוֹתָהּ מְלָאכָה שֶׁשִּׁנָּה מֵתָה. וַאֲפִלּוּ בְּאוֹתָהּ מְלָאכָה עַצְמָהּ אֶפְשָׁר לְשַׁנּוֹת, כְּגוֹן שֶׁשְּׁאָלָהּ לַחֲרֹשׁ, וְחָרַשׁ בָּהּ בַּיּוֹם וּבַלַּיְלָה שֶׁלֹּא כְּדֶרֶךְ כָּל הָאָרֶץ. 

נִכְחַשׁ הַבָּשָׂר מֵאֵלָיו, וְסוֹפוֹ לַחֲזֹר, פָּטוּר. אֲבָל אִם נִכְחֲשָׁה מֵאֵלֶיהָ וּמֵתָה אַחַר כָּךְ, שֶׁהוּא חַיָּב לְשַׁלֵּם, כֵּיוָן שֶׁאֵינָהּ בְּעַיִן מְשַׁלֵּם כְּמוֹ שֶׁהָיְתָה בִּשְׁעַת שְׁאֵלָה. 

הַשּׁוֹאֵל בְּהֵמָה מֵחֲבֵרוֹ לֵילֵךְ דֶּרֶךְ יָדוּעַ, וּבָאוּ עָלָיו לִסְטִים בְּאוֹתוֹ הַדֶּרֶךְ, אוֹ חַיּוֹת רָעוֹת, וַאֲנָסוּהָ מִמֶּנּוּ, חָשִׁיב שַׁפִּיר מֵתָה מַחֲמַת מְלָאכָה. <small>הַגָּה: וְיֵשׁ חוֹלְקִין בְּזֶה וּסְבִירָא לְהוּ דְּלָא מִקְרֵי מֵחֲמַת מְלָאכָה, דַּהֲרֵי אַף בְּלֹא הֲלִיכַת הַדֶּרֶךְ אֶפְשָׁר שֶׁיָּבֹא לָהּ אֹנֶס כָּזֶה <small><small>(טוּר בְּשֵׁם הָרֹא"שׁ)</small>.</small> אֲבָל הַמַּשְׁאִיל לַחֲבֵרוֹ שׁוּנְרָא לִרְדֹּף עַכְבָּרִים, וַאֲכָלוּהָ הָעַכְבָּרִים, מִקְרֵי מֵחֲמַת מְלָאכָה, דְּבָא לָהּ הָאֹנֵס מֵחֲמַת הַמְּלָאכָה, וְכָל כַּיּוֹצֵא בָּזֶה <small><small>(טוּר)</small>.</small> בְּהֵמָה שֶׁנִּתְיַגְּעָה בִּמְלַאְכְתָּהּ וְנִתְחַמְּמָה וָמֵתָה אַחַר כָּךְ, אוֹ נִכְשְׁלָה בַדֶּרֶךְ וְנָפְלָה וָמֵתָה, מִקְרֵי מֵחֲמַת מְלָאכָה. וְדַוְקָא שֶׁהִרְגִּישׁ בְּעוֹדוֹ בַּמְלָאכָה, אֲבָל אִם לֹא הִרְגִּישׁ מִיָּד, לֹא יָכוֹל לִשָּׁבַע דְּמֵתָה מֵחֲמַת מְלָאכָה, דְּדִילְמָא בְּלָאו הָכִי נַמֵּי הָיְתָה מֵתָה <small><small>(שָׁם בְּשֵׁם ר"י וְהָרֹא"שׁ)</small>.</small> </small> 

הַשּׁוֹאֵל בְּהֵמָה, חַיָּב בִּמְזוֹנוֹתֶיהָ מִשָּׁעָה שֶׁמְּשָׁכָהּ עַד סוֹף יְמֵי שְׁאִילָתָהּ. <small>הַגָּה: וְיֵשׁ אוֹמְרִים דְּלָא בָּעִינָן מְשִׁיכָה, אֶלָּא מִיָּד שֶׁנִּסְתַּלְּקוּ הַבְּעָלִים <small><small>(טוּר כְּדַעַת הר"י וְהָרֹא"שׁ)</small></small> וע"ל רֵישׁ סִימָן רצ"א וש"ז.</small> וְאִם כָּחַשׁ בְּשָׂרָהּ כְּחָשָׁא דְּלָא הָדַּר, חַיָּב לְשַׁלֵּם מַה שֶּׁפָּחֲתָה בְדָמִים. וְאִם הָיָה הַכַּחַשׁ מֵחֲמַת מְלָאכָה, פָּטוּר, וְיִשָּׁבַע שְׁבוּעַת הַשּׁוֹמְרִים שֶׁמֵּחֲמַת מְלָאכָה כָּחֲשָׁה. 

הַשּׁוֹאֵל פָּרָה מֵחֲבֵרוֹ, וְשִׁלְּחָהּ לוֹ הַמַּשְׁאִיל בְּיַד בְּנוֹ אוֹ בְּיַד שְׁלוּחוֹ אוֹ בְּיַד עַבְדּוֹ, אֲפִלּוּ שִׁלְחָהּ לוֹ בְּיַד בְּנוֹ אוֹ בְּיַד עַבְדּוֹ אוֹ בְּיַד שְׁלוּחוֹ שֶׁל שׁוֹאֵל, וּמֵתָה קֹדֶם שֶׁתִּכָּנֵס לִרְשׁוּת הַשּׁוֹאֵל, הֲרֵי זֶה פָּטוּר. וְאִם אָמַר לוֹ הַשּׁוֹאֵל: שַׁלְּחָהּ לִי בְּיַד בְּנִי אוֹ בְּיַד עַבְדִּי, אוֹ בְּיַד שְׁלוּחִי אוֹ בְּיַד בִּנְךָ, אוֹ בְּיַד עַבְדְּךָ הָעִבְרִי אוֹ בְּיַד שְׁלוּחֲךָ, אוֹ שֶׁאָמַר לוֹ הַמַּשְׁאִיל: הֲרֵינִי מְשַׁלְּחָהּ לְךָ בְּיַד בִּנְךָ אוֹ עַבְדְּךָ, אוֹ בְּיַד שְׁלוּחֲךָ אוֹ בְּיַד בְּנִי, אוֹ בְּיַד עַבְדִּי הָעִבְרִי אוֹ בְּיַד שְׁלוּחִי, וְאָמַר לוֹ הַשּׁוֹאֵל: שְׁלַח, וְשִׁלְּחָהּ וָמֵתָה בַּדֶּרֶךְ, הֲרֵי זֶה חַיָּב. 

שִׁלְּחָהּ לוֹ הַמַּשְׁאִיל בְּיַד עַבְדּוֹ הַכְּנַעֲנִי, אַף עַל פִּי שֶׁאָמַר לֵהּ הַשּׁוֹאֵל: שְׁלַח, וָמֵתָה, פָּטוּר, שֶׁיָּדוֹ כְּיַד רַבּוֹ וַעֲדַיִן לֹא יָצְאָה מֵרְשׁוּת הַמַּשְׁאִיל. 

אָמַר לוֹ הַשּׁוֹאֵל: הַכִּישָׁהּ בְּמַקֵּל וְהִיא תָּבֹא מֵאֵלֶיהָ, וְעָשָׂה הַמַּשְׁאִיל כָּךְ, אֵין הַשּׁוֹאֵל חַיָּב בָּהּ עַד שֶׁתִּכָּנֵס לִרְשׁוּתוֹ. 

וְכֵן בְּשָׁעָה שֶׁמַּחֲזִירָהּ הַשּׁוֹאֵל לַבְּעָלִים, אִם שִׁלְּחָהּ בְּיַד אַחֵר וָמֵתָה קֹדֶם שֶׁהִגִּיעַ לִרְשׁוּת הַמַּשְׁאִיל, הֲרֵי זֶה חַיָּב, שֶׁעֲדַיִן הִיא בְּאַחֲרָיוּת הַשּׁוֹאֵל. <small>וְיֵשׁ אוֹמְרִים דְּהוּא הַדִּין אִם הֶחֱזִירָהּ לְיַד אֵשֶׁת הַמַּשְׁאִיל וְנֶאֶנְסָה, חַיָּב <small><small>(בֵּית יוֹסֵף מס"ב בְּשֵׁם הָרַשְׁבָּ"א)</small> <small>(וְעַיֵּן לְעֵיל בְּסִימָן ע"ב סל"א וּבְס"ס ק"כ מ"ש מִזֶּה)</small>,</small> וְעַיֵּן לְעֵיל סִימָן רצ"א סָעִיף כ"א.</small> וְאִם שִׁלְּחָהּ מִדַּעַת הַמַּשְׁאִיל עַל יְדֵי אַחֵר וָמֵתָה, פָּטוּר. שִׁלְּחָהּ בְּיַד עַבְדּוֹ הַכְּנַעֲנִי, אַף עַל פִּי שֶׁאָמַר לוֹ הַמַּשְׁאִיל: שְׁלַח, אִם מֵתָה בַּדֶּרֶךְ, חַיָּב, שֶׁיַּד הָעֶבֶד כְּיַד רַבּוֹ וַעֲדַיִן לֹא יָצְאָה מִיַּד הַשּׁוֹאֵל. בַּמֶּה דְּבָרִים אֲמוּרִים, כְּשֶׁהֶחֱזִירָהּ תּוֹךְ יְמֵי שְׁאִילָתָהּ; אֲבָל אִם הֶחֱזִירָהּ אַחַר יְמֵי שְׁאִילָתָהּ, יָצְתָה מִדִּין שְׁאִילָה וַהֲרֵי הוּא כְּשׁוֹמֵר שָׂכָר. וְהוּא הַדִּין אִם הִיא עֲדַיִן בְּבֵיתוֹ שֶׁל שׁוֹאֵל, כֵּיוָן שֶׁעָבְרוּ יְמֵי שְׁאִילָתָהּ יָצָא מִדִּין שׁוֹאֵל וַהֲרֵי הוּא כְּשׁוֹמֵר שָׂכָר. <small>הַגָּה: וְאִם אָמַר לוֹ: שְׁלַח, וְעַד שֶׁלֹּא הִסְפִּיק לִשְׁלֹחַ מֵת, לֹא יִשְׁלַח, דְּהָא נָפַל קַמֵּי יָתְמֵי; וְאִם שָׁלַח, סָפֵק אִם חַיָּב בְּאַחֲרָיוּתוֹ <small><small>(מָרְדְּכַי ר"פ הַשּׁוֹאֵל)</small>.</small> </small> 


Siman 341

הַשּׁוֹאֵל מֵחֲבֵרוֹ כְּלִי אוֹ בְהֵמָה סְתָם, הֲרֵי הַמַּשְׁאִיל <small>תּוֹבְעוֹ</small> בְּכָל עֵת שֶׁיִּרְצֶה. שְׁאָלוֹ לִזְמַן קָצוּב, כֵּיוָן שֶׁמָּשַׁךְ וְזָכָה בוֹ, אֵין הַבְּעָלִים יְכוֹלִים לְהַחֲזִירוֹ מִתַּחַת יָדוֹ עַד סוֹף יְמֵי הַשְּׁאִילָה; וַאֲפִלּוּ מֵת הַשּׁוֹאֵל, הֲרֵי הַיּוֹרְשִׁים מִשְׁתַּמְּשִׁים בַּשְּׁאִילָה עַד סוֹף הַזְּמַן. 

הַשּׁוֹאֵל פּוּנְדָק מֵחֲבֵרוֹ לְלִינָה, אֵין פָּחוֹת מִיּוֹם אֶחָד; לִשְׁבִיתָה, אֵין פָּחוֹת מִשְּׁנֵי יָמִים; לְנִשּׂוּאִין, אֵין פָּחוֹת מִשְּׁלֹשִׁים יוֹם. שָׁאַל חָלוּק מֵחֲבֵרוֹ לֵילֵךְ בּוֹ לְבֵית הָאָבֵל, כְּדֵי שֶׁיֵּלֵךְ וְיַחֲזֹר; שְׁאָלוֹ לְבֵית הַמִּשְׁתֶּה, כָּל אוֹתוֹ הַיּוֹם; שְׁאָלוֹ לַעֲשׂוֹת הַמִּשְׁתֶּה שֶׁלּוֹ, אֵין פָּחוֹת מִשִּׁבְעָה יָמִים. <small>וְיֵשׁ אוֹמְרִים לְבֵית הָאָבֵל אֵינוֹ רַשַּׁאי לִטְּלוֹ עַד שֶׁיֵּצְאוּ יְמֵי אֲבֵלוּת, וּבָרֶגֶל עַד שֶׁיֵּצְאוּ יְמֵי הָרֶגֶל, וּבַמִּשְׁתֶּה עַד שֶׁיֵּצְאוּ יְמֵי הַמִּשְׁתֶּה <small><small>(טוּר בְּשֵׁם הָרֹא"שׁ)</small>.</small> וְעַיִּןִ בִּי"ד סִימָן ש"מ.</small> 

הִנִּיחַ לָהֶם אֲבִיהֶם פָּרָה שְׁאוּלָה, מִשְׁתַּמְּשִׁים בָּהּ כָּל יְמֵי שְׁאִילָתָהּ, וְאֵין חַיָּבִין בְּאָנְסֶיהָ אֲפִלּוּ נִשְׁתַּמְּשׁוּ בָהּ; אֲבָל חַיָּבִים עָלֶיהָ כְּשׁוֹמֵר שָׂכָר <small><small>(וע"ל סִימָן ע"ב ס"י)</small>, </small> אֲפִלּוּ לֹא נִשְׁתַּמְּשׁוּ בָהּ; וְיֵשׁ מִי שֶׁאוֹמֵר, שֶׁאִם אָמַר הַמַּשְׁאִיל לַיְתוֹמִים: הַחֲזִירוּ לִי הַפָּרָה שֶׁהִשְׁאַלְתִּי אֶת אֲבִיכֶם אוֹ קַבְּלוּ עֲלֵיכֶם חִיּוּב אֳנָסִים, שׁוֹמְעִין לוֹ: 

חָשְׁבוּ שֶׁהִיא שֶׁל אֲבִיהֶם, וּטְבָחוּה וַאֲכָלוּהָ, מְשַׁלְּמִים דְּמֵי בָּשָׂר בְּזוֹל, שֶׁהוּא שְׁנֵי שְׁלִישִׁים, וְהָעוֹר יְשַׁלְּמוּ כֻּלּוֹ. וְאִם הִנִּיחַ לָהֶם נְכָסִים וּטְבָחוּה, מְשַׁלְּמִים דָּמֶיהָ מִנְּכָסָיו. 

הַשּׁוֹאֵל כְּלִי מֵחֲבֵרוֹ לַעֲשׂוֹת בּוֹ מְלָאכָה פְּלוֹנִית, כֵּיוָן שֶׁמָּשַׁךְ הַשּׁוֹאֵל, אֵין הַמַּשְׁאִיל יָכוֹל לְהַחֲזִירוֹ מִתַּחַת יָדוֹ עַד שֶׁיַּעֲשֶׂה בּוֹ אוֹתָהּ מְלָאכָה. וְכֵן אִם שָׁאַל מִמֶּנּוּ בְּהֵמָה לֵילֵךְ בָּהּ לְמָקוֹם פְּלוֹנִי, אֵינוֹ יָכוֹל לְהַחֲזִירָהּ מִיַּד הַשּׁוֹאֵל עַד שֶׁיֵּלֵךְ בָּהּ לְשָׁם וְיַחֲזֹר. 

הַשּׁוֹאֵל כְּלִי מֵחֲבֵרוֹ לְהִשְׁתַּמֵּשׁ בּוֹ, וְאָמַר לֵהּ: הַשְׁאִילֵנִי דָּבָר פְּלוֹנִי בְּטוֹבָתְךָ; כְּלוֹמַר, אֵין אַתָּה מַשְׁאִיל לִי דָּבָר זֶה כְּדֶרֶךְ כָּל הַמַּשְׁאִילִין, אֶלָּא כְּפִי טוֹבַת לִבְּךָ וְנִדְבוּתְךָ שֶׁאֵינְךָ מַקְפִּיד עַל הַזְּמַן; אִם קָנוּ מִיַּד הַמַּשְׁאִיל עַל זֶה, הֲרֵי הַשּׁוֹאֵל מִשְׁתַּמֵּשׁ בּוֹ לְעוֹלָם, עַד שֶׁיִּתְבַּטֵּל הַכְּלִי מִלַּעֲשׂוֹת מְלַאכְתּוֹ, וְיַחֲזִיר שְׁבָרָיו אוֹ שְׁיָרָיו; וְאֵין הַשּׁוֹאֵל רַשַּׁאי לַחֲזֹר וּלְתַקֵּן הַכְּלִי אוֹ לַעֲשׂוֹתוֹ פַּעַם אַחֶרֶת. <small>הַגָּה: וְיֵשׁ אוֹמְרִים דְּהָאוֹמֵר: הַשְׁאִילֵנִי כְּלִי זֶה בְּטוּבוֹ, שָׁאוּל הוּא לְעוֹלָם, דִּבְטוּבוֹ מַשְׁמָע כָּל זְמַן שֶׁהוּא טוֹב; וַאֲפִלּוּ הֶחֱזִירוֹ לַמַּשְׁאִיל, חוֹזֵר וְנוֹטְלוֹ מִמֶּנּוּ כְּשֶׁיִּצְטָרֵךְ. וְדַוְקָא שֶׁקָּנוּ מִן הַמַּשְׁאִיל, אֲבָל לֹא קָנוּ מִן הַמַּשְׁאִיל, אֵינוֹ נוֹטְלוֹ מִמֶּנּוּ כְּשֶׁהֶחֱזִירוֹ. נִשְׁבָּר, מַחֲזִיר לוֹ שְׁבָרָיו <small><small>(טוּר ס"ה בְּשֵׁם הָרֹא"שׁ)</small>.</small> </small> 

הָאוֹמֵר לַחֲבֵרוֹ: הַשְׁאִילֵנִי קַרְדֹּם לַעֲדֹר בּוֹ הַפַּרְדֵּס הַזֶּה, עוֹדֵר בּוֹ אוֹתוֹ הַפַּרְדֵּס בִּלְבַד, וְאֵינוֹ רַשַּׁאי לַעֲדֹר בּוֹ פַּרְדֵּס אַחֵר, אֲפִלּוּ הוּא כָּמוֹהוּ. אָמַר לוֹ: פַּרְדֵּס, סְתָם, עוֹדֵר בּוֹ פַּרְדֵּס אֶחָד אֵי זֶה שֶׁיִּרְצֶה, אֲפִלּוּ אֵינוֹ שֶׁלּוֹ. שְׁאָלוֹ לַעֲדֹר בּוֹ פַּרְדֵּסִים הַרְבֵּה שֶׁלּוֹ, עוֹדֵר בּוֹ כָּל פַּרְדֵּסִים שֶׁלּוֹ; וַאֲפִלּוּ נִשְׁחַת כָּל הַבַּרְזֶל בָּעֲדִירָה, מַחֲזִיר לוֹ הַנִּצָּב שֶׁל עֵץ. וְיֵשׁ מִי שֶׁאוֹמֵר, דְּדַוְקָא בְּאוֹתָהּ שָׁנָה, אֲבָל לֹא בְּשָׁנָה אַחֶרֶת. 

הָאוֹמֵר לַחֲבֵרוֹ: הַשְׁאִילֵנִי שֹׁקֶת זֶה, וְנָפַל, אֵינוֹ יָכוֹל לַחֲזֹר וְלִבְנוֹתוֹ. אָמַר לֵהּ: הַשְׁאִילֵנִי שֹׁקֶת, סְתָם, וְנָפַל, חוֹזֵר וּבוֹנֶה עַד שֶׁיַּשְׁקֶה כָּל שְׂדוֹתָיו. אָמַר לֵהּ: הַשְׁאִילֵנִי מְקוֹם שֹׁקֶת, הֲרֵי זֶה בּוֹנֶה בְּכָל מָקוֹם שֶׁיִּרְצֶה בְּקַרְקַע הַמַּשְׁאִיל, וּבוֹנֶה מְקוֹם הַשֹּׁקֶת שֶׁיַּסְפִּיק לוֹ לְהַשְׁקוֹת מִמֶּנָּה כָּל שְׂדוֹתָיו אוֹ כָּל בְּהֵמוֹתָיו לְפִי מַה שֶּׁהִתְנָה עִם הַמַּשְׁאִיל, וְהוּא שֶׁלָּקַח מִמֶּנּוּ בְּקִנְיָן עַל זֶה: 


Siman 342

אֵין הַשּׁוֹאֵל רַשַּׁאי לְהַשְׁאִיל, אֲפִלּוּ שָׁאַל סֵפֶר תּוֹרָה, שֶׁעוֹשֶׂה מִצְוָה בִּשְׁאִילָתוֹ, אֵינוֹ רַשַּׁאי לְהַשְׁאִיל לַאֲחֵרִים; וְאִם הִשְׁאִיל לַאֲחֵרִים, אֲפִלּוּ נִתְקַלְקֵל מֵחֲמַת הַמְּלָאכָה שֶׁשָּׁאֲלוֹ בִּשְׁבִילָהּ, חַיָּב, אֶלָּא אִם כֵּן יֵשׁ לוֹ רְאָיָה שֶׁיָּכוֹל לִפָּטֵר בָּהּ אִלּוּ הָיָה בְיָדוֹ, כְּמוֹ שֶׁנִּתְבָּאֵר בְּסִימָן רצ" א <small><small>(סָעִיף כ"ו)</small>. <small>הַגָּה: מִיהוּ, דָּבָר שֶׁאִי אֶפְשָׁר לְהַבְרִיחַ וְלִכְפֹּר בּוֹ, כְּגוֹן בַּיִת אוֹ סְפִינָה, מֻתָּר לְהַשְׁאִיל</small> <small>(תְּשׁוּבוֹת רַשְׁבָּ"א אֶלֶף נ"ג וְאֶלֶף קמ"ה)</small>. <small>וע"ל סִימָן שט"ז.</small> </small> 


Siman 343

הַשּׁוֹאֵל חֵפֶץ אוֹ כָּל דָּבָר, לִזְמַן, מִיָּד כְּשֶׁיִּכְלֶה הַזְּמַן חוֹזֵר הַדָּבָר הַשָּׁאוּל לִרְשׁוּת הַמַּשְׁאִיל לְהִפָּטֵר הַשּׁוֹאֵל מֵאֳנָסִים, אֲפִלּוּ הוּא עֲדַיִן בְּבֵיתוֹ. וּמִכָּל מָקוֹם, חַיָּב הוּא בִּגְנֵבָה וַאֲבֵדָה כְּדִין שׁוֹמֵר שָׂכָר. וְאִם שָׁלְחוֹ לוֹ בְּתוֹךְ הַזְּמַן בְּיַד עַבְדּוֹ אוֹ שְׁלוּחוֹ שֶׁל מַשְׁאִיל אוֹ שֶׁל שׁוֹאֵל, נִתְבָּאֵר בְּסִימָן ש"מ. 

שׁוֹמֵר שָׂכָר לִזְמַן, כֵּיוָן שֶׁכָּלָה זְמַנּוֹ כָּלְתָה שְׁמִירָתוֹ. וַאֲפִלּוּ הִיא עֲדַיִן בְּבֵיתוֹ, אֵינוֹ עָלֶיהָ אֶלָּא שׁוֹמֵר חִנָּם: 


Siman 344

טָעַן הַשּׁוֹאֵל שֶׁמֵּתָה מֵחֲמַת מְלָאכָה, אִם הוּא בְּמָקוֹם שֶׁעֵדִים מְצוּיִים, אֵינוֹ נִפְטָר עַד שֶׁיָּבִיא עֵדִים שֶׁהוּא כִּדְבָרָיו, וְשֶׁלֹּא שִׁנָּה בּוֹ. וְאִם הוּא בְּמָקוֹם שֶׁאֵין עֵדִים מְצוּיִים, יִשָּׁבַע, כְּמוֹ שֶׁנִּתְבָּאֵר בְּסִימָן רצ"ד. וְאִם הִתְנָה שֶׁלֹּא יִשָּׁבַע אוֹ שֶׁלֹּא יְשַׁלֵּם אִם נִגְנְבָה אוֹ נֶאֶנְסָה, הַכֹּל לְפִי תְנָאוֹ. <small>הַגָּה: אֲפִלּוּ לֹא קָנוּ קִנְיָן עַל כָּךְ, דְּכָל תְּנַאי שׁוֹמְרִים קַיָּם אֲפִלּוּ בְּלֹא קִנְיָן <small><small>(מָרְדְּכַי פֶּרֶק הַשּׁוֹאֵל)</small>.</small> וְדַוְקָא דְּאַתְנֵי קֹדֶם שֶׁבָּאָה הַשְּׁמִירָה לְיָדוֹ, אֲבָל לְאַחַר שֶׁשִּׁעְבֵּד נַפְשֵׁהּ לָא מָצִי לְאַתְנוּיֵי בִּדְבָרִים בְּעָלְמָא <small><small>(מָרְדְּכַי פֶּרֶק הַחוֹבֵל)</small>.</small> </small> 

כְּשֶׁיְּשַׁלֵּם הַשּׁוֹאֵל, שָׁמִין לוֹ הַשְּׁבָרִים, שֶׁאִם שָׁאַל כְּלִי וְנִשְׁבַּר שָׁמִין לוֹ הַשְּׁבָרִים כְּמוֹ שֶׁהָיוּ שָׁוִים בִּשְׁעַת הַשְּׁבִירָה וְנוֹתְנִים לַבְּעָלִים, וּמַשְׁלִים עֲלֵיהֶם. וְאִם הֻזְלוּ בֵּין שְׁעַת שְׁבִירָה לִשְׁעַת הַעֲמָדָה בַּדִּין, שָׁמִין אוֹתָם כְּמוֹ שֶׁהָיוּ שָׁוִין בִּשְׁעַת שְׁבִירָה. וְכֵן אִם שָׁאַל בְּהֵמָה וָמֵתָה, שָׁמִין כַּמָּה הָיְתָה שָׁוָה הַנְּבֵלָה בְּשָׁעָה שֶׁמֵּתָה, וְנוֹתֵן לוֹ, וּמַשְׁלִים לוֹ עָלֶיהָ. <small>הַגָּה: נִגְנְבוּ הַשְׁבָרִים אוֹ נֶאֶבְדוּ <small><small>(וַאֲפִלּוּ נֶאֶנְסוּ)</small>,</small> הַשּׁוֹאֵל חַיָּב, אֶלָּא אִם כֵּן אָמַר לַמַּשְׁאִיל: טֹל אֶת שֶׁלְּךָ <small><small>(נִמּוּקֵי יוֹסֵף פֶּרֶק הַשּׁוֹאֵל וּבַב"י ס"ס זֶה)</small>.</small> </small> 

רְאוּבֵן הִשְׁאִיל חֵפֶץ לְשִׁמְעוֹן, וְהִפְסִידוֹ, אָמַר שִׁמְעוֹן לִרְאוּבֵן: הִשָּׁבַע כַּמָּה הָיָה שָׁוֶה וְאֶפְרְעֶנּוּ לְךָ, וְהֵשִׁיב בַּעַל הַחֵפֶץ: הִשָּׁבַע אַתָּה וְהִפָּטֵר, יִשָּׁבַע בְּעָלָיו וְיִפְרַע שֶׁכְּנֶגְדּוֹ עַל פִּי שְׁבוּעָתוֹ, וְאִם לֹא יִשָּׁבַע לֹא יִפְרַע שֶׁכְּנֶגְדּוֹ, וְאֵינוֹ נִקְרָא מְחֻיָּב שְׁבוּעָה וְאֵינוֹ יָכוֹל לִשָּׁבַע שֶׁמְּשַׁלֵם. 

הַשּׁוֹאֵל פָּרָה מֵחֲבֵרוֹ, שְׁאָלָהּ חֲצִי יוֹם וּשְׂכָרָהּ חֲצִי יוֹם, אוֹ שְׁאָלָהּ הַיּוֹם וּשְׂכָרָהּ לְמָחָר, אוֹ שָׁאַל אַחַת וְשָׂכַר אַחַת <small><small>(וָמֵתָה אַחַת)</small></small> מֵהֶן; הַמַּשְׁאִיל אוֹמֵר: שְׁאוּלָה מֵתָה, בַּיּוֹם שֶׁהָיְתָה שְׁאוּלָה מֵתָה, בְּשָׁעָה שֶׁהָיְתָה שְׁאוּלָה מֵתָה, וְהַשּׂוֹכֵר אוֹמֵר: אֵינִי יוֹדֵעַ; אוֹ שֶׁאָמַר הַשּׁוֹמֵר: שְׂכוּרָה מֵתָה, בְּיוֹם שֶׁהָיְתָה שְׂכוּרָה מֵתָה, בְּשָׁעָה שֶׁהָיְתָה שְׂכוּרָה מֵתָה, וְהַמַּשְׁאִיל אוֹמֵר: אֵינִי יוֹדֵעַ; אוֹ שֶׁזֶּה אוֹמֵר: אֵינִי יוֹדֵעַ, וְזֶה אוֹמֵר: אֵינִי יוֹדֵעַ; הַמּוֹצִיא מֵחֲבֵרוֹ עָלָיו הָרְאָיָה. וְאִם לֹא הָיְתָה שָׁם רְאָיָה, בִּזְמַן שֶׁהַמַּשְׁאִיל טוֹעֲנוֹ וַדַּאי, יִשָּׁבַע <small>(הַשּׂוֹכֵר)</small> [הַשּׁוֹמֵר] שֶׁשְּׂכוּרָה מֵתָה, אוֹ שֶׁאֵינוֹ יוֹדֵעַ. וּבִזְמַן שֶׁהַמַּשְׁאִיל אוֹמֵר: אֵינִי יוֹדֵעַ, יִשָּׁבַע הַשּׁוֹמֵר שְׁבוּעַת הַשּׁוֹמְרִים שֶׁמֵּתָה <small><small>(כְדַרְכָּהּ)</small>,</small> וְעַל יְדֵי גִּלְגּוּל יִשָּׁבַע הַשּׁוֹמֵר שֶׁשְּׂכוּרָה מֵתָה אוֹ שֶׁאֵינוֹ יוֹדֵעַ. וְהוּא הַדִּין אִם זֶה אוֹמֵר: שְׁאוּלָה מֵתָה, וְזֶה אוֹמֵר: שְׂכוּרָה מֵתָה; אוֹ זֶה אוֹמֵר: אֵינִי יוֹדֵעַ, וְזֶה אוֹמֵר: אֵינִי יוֹדֵעַ: 


Siman 345

שָׁאַל שְׁתֵּי פָּרוֹת, חֲצִי הַיּוֹם בִּשְׁאִילָה וַחֲצִי הַיּוֹם בִּשְׂכִירוּת, הַמַּשְׁאִיל אוֹמֵר: בִּזְמַן הַשְּׁאִילָה מֵתָה, וַהֲלָה אוֹמֵר: אַחַת מֵתָה בִּזְמַן הַשְּׁאִילָה וְהָאַחֶרֶת אֵינִי יוֹדֵעַ, מִתּוֹךְ שֶׁאֵינוֹ יָכוֹל לִשָּׁבַע יְשַׁלֵּם הַשְּׁתַּיִם. 

וְכֵן אִם מָסַר לוֹ שְׁלֹשָׁה פָרוֹת, שְׁתַּיִם שְׁאוּלוֹת וְאַחַת שְׂכוּרָה, וְהַמַּשְׁאִיל אוֹמֵר: שְׁתַּיִם הַשְּׁאוּלוֹת הֵן שֶׁמֵּתוּ, וְהַשּׁוֹאֵל אוֹמֵר אַחַת הַשְּׁאוּלָה מֵתָה וַדַּאי, אֲבָל הַשְּׁנִיָּה שֶׁמֵּתָה, אֵינִי יוֹדֵעַ אִם הַשְּׁאוּלָה הִיא אוֹ הַשְּׂכוּרָה, מִתּוֹךְ שֶׁאֵינוֹ יָכוֹל לִשָּׁבַע, שֶׁהֲרֵי אוֹמֵר: אֵינִי יוֹדֵעַ, יְשַׁלֵּם הַשְּׁתַּיִם: 


Siman 346

הַשּׁוֹאֵל, וְהָיָה הַמַּשְׁאִיל עִם הַשּׁוֹאֵל בִּמְלַאכְתּוֹ בְּשָׁעָה שֶׁמָּשַׁךְ הַדָּבָר הַשָּׁאוּל, אֲפִלּוּ נִגְנַב אוֹ נֶאֱבַד בִּפְשִׁיעָה, פָּטוּר, שֶׁנֶּאֱמַר: אִם בְּעָלָיו עִמּוֹ לֹא יְשַׁלֵּם. <small><small>(שְׁמוֹת כב, יד)</small></small> לֹא שְׁנָא הָיָה עִמּוֹ בַּשְּׁאִילָה שֶׁהִשְׁאִיל אֶת עַצְמוֹ לַעֲשׂוֹת מְלַאכְתּוֹ, לֹא שְׁנָא הָיָה עִמּוֹ בַּשְּׂכִירוּת שֶׁהִשְׂכִּיר עַצְמוֹ לוֹ, לֹא שְׁנָא הָיָה עִמּוֹ בְּאוֹתָהּ מְלָאכָה שֶׁל הַדָּבָר הַשָּׁאוּל, לֹא שְׁנָא בִּמְלָאכָה אַחֶרֶת; אֲפִלּוּ אָמַר לוֹ: הַשְׁקֵנִי מַיִם, וְהִשְׁקָהוּ וְהִשְׁאִיל לוֹ פָּרָתוֹ בְּעוֹד שֶׁהוּא מַשְׁקֵהוּ, הָוֵי שְׁאִילָה בִּבְעָלִים. אֲבָל אִם מָשַׁךְ תְּחִלָּה וְאַחַר כָּךְ הִשְׁקָהוּ, לָא הָוֵי שְׁאִילָה בִּבְעָלִים. 

לֹא שְׁנָא אִם בָּאוּ שְׁאִילַת הַבְּעָלִים עִם שְׁאִילַת הַפָּרָה כְּאֶחָד, לֹא שְׁנָא הָיָה הוּא שָׁאוּל אוֹ שָׂכוּר לוֹ וְאַחַר כָּךְ הִשְׁאִיל לוֹ פָּרָתוֹ, פָּטוּר, אֲפִלּוּ לֹא הָיָה עִמּוֹ בִּשְׁעַת שְׁבִירָה וּמִיתָה; אֲבָל אִם לֹא הָיָה עִמּוֹ בִּשְׁעַת שְׁאִילָה וְאַחַר כָּךְ שָׁאַל אֶת הַבְּעָלִים אוֹ הִשְׂכִּירָם, אֵין זֶה שְׁאִילָה בִּבְעָלִים, אַף עַל פִּי שֶׁהָיָה עִמּוֹ בִּשְׁעַת שְׁבִירָה וּמִיתָה. 

שָׁאַל הַבַּעַל, וְנִתְרַצָּה לִהְיוֹת שָׁאוּל לוֹ, אַף עַל פִּי שֶׁלֹּא הִתְחִיל בִּמְלֶאכֶת הַשּׁוֹאֵל בִּשְׁעַת מְשִׁיכַת הַפָּרָה, אֶלָּא מַזְמִין וּמֵכִין עַצְמוֹ לָלֶכֶת, חָשִׁיב שַׁפִּיר עִמּוֹ בִּמְלַאכְתּוֹ. אֲבָל בַּאֲמִירָה שֶׁאוֹמֵר לִהְיוֹת שָׁאוּל לוֹ, וְלֹא הֵכִין עַצְמוֹ לִמְלַאכְתּוֹ, לָא הָוֵי שְׁאִילָה בִּבְעָלִים. 

הִשְׁאִיל לוֹ בְּהֶמְתּוֹ אוֹ הִשְׂכִּירָהּ לוֹ לְמַשּׂוֹי, וְהָלַךְ עִמָּהּ לְסַעֲדָהּ וּלְהַטְעִינָהּ, הָוֵי שְׁאִילָה בִּבְעָלִים, אַף עַל פִּי שֶׁמֵּעַצְמוֹ נִשְׁאַל לוֹ. <small>וּדְלָא כַּיֵּשׁ חוֹלְקִין בְּזֶה <small><small>(מָרְדְּכַי רֵישׁ פֶּרֶק הַשּׁוֹאֵל)</small>.</small> </small> וְאִם לֹא הָלַךְ אֶלָּא לִרְאוֹת שֶׁלֹּא יוֹסִיף הַמַּשֹּׁוֹי, אֵין זֶה שְׁאִילָה בִּבְעָלִים. <small>וְכֵן אִם תָּפַס לוֹ הַשטעגר"ב, הָוֵי לְתַקָּנַת בְּהֶמְתּוֹ וְלֹא מִקְרֵי שְׁאִילָה בִּבְעָלִים <small><small>(מָרְדְּכַי הַנַּ"ל בְּשֵׁם ראבי"ה)</small>.</small> </small> 

אָמַר לוֹ: שְׁמֹר לִי וְאֶשְׁמֹר לְךָ, אוֹ: שְׁמֹר לִי הַיּוֹם וְאֶשְׁמֹר לְךָ לְמָחָר, נִתְבָּאֵר בְּסִימָן ש"ה. 

הָאוֹמֵר לִשְׁלוּחוֹ: צֵא וְהִשָּׁאֵל עִם פָּרָתִי, אֵינָהּ שְׁאִילָה בִבְעָלִים, שֶׁנֶּאֱמַר: אִם בְּעָלָיו עִמּוֹ <small><small>(שְׁמוֹת כב, יד)</small>,</small> הַבְּעָלִים עַצְמָם וְלֹא שָׁלִיחַ. <small>וְיֵשׁ חוֹלְקִין וְאוֹמְרִים דִּשְׁלוּחוֹ שֶׁל אָדָם כְּמוֹתוֹ <small><small>(טוּר ס"ט בְּשֵׁם הרמ"ה)</small>.</small> </small> וְאִם אָמַר לְעַבְדּוֹ הַכְּנַעֲנִי: צֵא וְהִשָּׁאֵל עִם פָּרָתִי, הֲרֵי זֶה שְׁאִילָה בִּבְעָלִים, שֶׁיַּד הָעֶבֶד כְּיַד רַבּוֹ. <small>הַגָּה: נִשְׁאַל לוֹ הָעֶבֶד בְּלֹא דַּעַת רַבּוֹ, לֹא מִקְרֵי שְׁאִילָה בִּבְעָלִים <small><small>(רַמְבַּ"ם וְהַמַּגִּיד פֶּרֶק ב' דִּשְׁאִילָה)</small>.</small> </small> 

שֻׁתָּפִים שֶׁשָּׁאַל אֶחָד מֵחֲבֵרוֹ, הָוֵי שְׁאִילָה בִבְעָלִים: 

הָאוֹמֵר לַחֲבֵרוֹ: הַשְׁאִילֵנִי הַיּוֹם וְאַשְׁאִילְךָ לְמָחָר, אֵינוֹ שְׁאִילָה בִּבְעָלִים. 

שָׁאַל מֵהָאִשָּׁה פָּרָה נִכְסֵי מְלוֹג, וְנִשְׁאַל לוֹ בַּעְלָהּ: אוֹ אִשָּׁה שֶׁשָּׁאֲלָה פָּרָה לְצֹרֶךְ נִכְסֵי מְלוֹג שֶׁלָּהּ וְנִשְׁאַל בַּעַל הַפָּרָה לְבַעְלָהּ, לָא הָוֵי שְׁאִילָה בִּבְעָלִים, מִשּׁוּם דְּקִנְיַן פֵּרוֹת לָאו כְּקִנְיַן הַגּוּף דָּמֵי. 

שָׁאַל פָּרָה לְרָבְעָהּ אוֹ לֵרָאוֹת <small>בָּה,</small> אוֹ לַעֲשׂוֹת בָּהּ פָּחוֹת מִשְּׁוֵה פְרוּטָה, אוֹ שֶׁשָּׁאַל שְׁתֵּי פָּרוֹת לַעֲשׂוֹת בָּהֶן שְׁוֵה פְּרוּטָה, הֲרֵי זֶה סָפֵק, וְאֵין מוֹצִיאִין מִיָּדוֹ: 

שָׁאַל מִשְּׁנֵי שֻׁתָּפִים וְנִשְׁאַל לוֹ אֶחָד מֵהֶם, וְכֵן הַשֻּׁתָּפִים שֶׁשָּׁאֲלוּ וְנִשְׁאַל לְאֶחָד מֵהֶם, הֲרֵי זֶה סָפֵק אִם הִיא שְׁאִילָה בִּבְעָלִים אִם לָאו. לְפִיכָךְ, אִם מֵתָה אֵינוֹ מְשַׁלֵּם, וְאִם תָּפְסוּ הַבְּעָלִים אֵין מוֹצִיאִין מִיָּדָם. וְאִם פָּשַׁע בָּהּ, יֵשׁ מְחַיְּבִים וְיֵשׁ פּוֹטְרִים: 

מְלַמֵּד תִּינוֹקוֹת, וְהַנּוֹטֵעַ לִבְנֵי הַמְּדִינָה, וְהַמַּקִּיז לָהֶם דָּם, וְהַסוֹפֵר שֶׁלָּהֶם, כָּל אֵלּוּ וְכַיּוֹצֵא בָּהֶם, בְּיוֹם שֶׁהוּא יוֹשֵׁב בּוֹ לַעֲשׂוֹת בִּמְלַאכְתּוֹ, אִם הִשְׁאִיל אוֹ הִשְׂכִּיר לְאֶחָד מֵאֵלּוּ שֶׁהוּא עוֹסֵק בִּמְלַאכְתָּם הֲרֵי זוֹ שְׁמִירָה בִּבְעָלִים, וַאֲפִלּוּ פָּשַׁע בָּהּ הַשּׁוֹמֵר פָּטוּר. אֲבָל הוּא שֶׁשָּׁאַל אוֹ שָׂכַר מֵהֶם, חַיָּב, שֶׁאֵינָם שְׁאוּלִים לוֹ. וְיֵשׁ אוֹמְרִים שֶׁבִּזְמַן הָרָאוּי לַמְּלָאכָה, אַף עַל פִּי שֶׁאֵינָם עֲסוּקִים בָּהּ, לְפִי שֶׁאֵינוֹ רַשַּׁאי לְהִשָּׁמֵט מֵהַמְּלָאכָה הַהִיא בְּכָל עֵת שֶׁצְּרִיכִים לוֹ, הָוֵי לְגַבַּיְהוּ שְׁאִילָה בִּבְעָלִים; אֲפִלּוּ אִם צָרִיךְ לָתֵת לוֹ שָׂכָר, מִכָּל מָקוֹם מֻכְרָח הוּא לַעֲשׂוֹת לוֹ מְלַאכְתּוֹ, מִידִי דְּהָוָה אַשֻּׁתָּפִים שֶׁשָּׂכְרוּ שְׂכִיר חֹדֶשׁ אוֹ שָׁנָה, דִּבְכָל שָׁעָה הָוֵי שְׁאִילָה בִּבְעָלִים לְכָל אֶחָד מֵהֶם. 

הָרַב הַשּׁוֹנֶה לְתַלְמִידָיו, אִם הֵם צְרִיכִים לִלְמֹד עִמּוֹ בְּכָל מַסֶכְתָּא שֶׁיִּרְצֶה הוּא, וְאַף אִם הִתְחִילוּ מַסֶכְתָּא אַחַת יָכוֹל לְשַׁנּוֹתָהּ לְאַחֶרֶת, אָז הָווּ הֵם כִּשְׁאוּלִים לוֹ, שֶׁהֵם עִמּוֹ בִּמְלָאכָה, וְאִם שָׁאַל מֵהֶם הָוֵי שְׁאִילָה בִּבְעָלִים. וְאִם הוּא צָרִיךְ לִלְמֹד עִמָּהֶם בְּכָל מָקוֹם שֶׁיִּרְצוּ, אָז הוּא נִשְׁאַל לָהֶם; וַאֲפִלּוּ שֶׁלֹּא בִּשְׁעַת הַלִּמּוּד, כֵּיוָן שֶׁצָּרִיךְ לִלְמֹד עִמָּהֶם בְּכָל עֵת שֶׁיִּרְצוּ. וְאִם הַדָּבָר תָּלוּי בִּשְׁנֵיהֶם, שֶׁהַמַּסֶכְתָּא שֶׁהִתְחִיל יִגְמְרוּ, וְאֵין הָרַב יָכוֹל לְשַׁנּוֹת הַמַּסֶכְתָּא שֶׁלֹּא מִדַּעַת הַתַּלְמִידִים, וְלֹא הַתַּלְמִידִים בְּלֹא דַּעַת הָרַב, אָז אֵינָם שְׁאוּלִים זֶה לָזֶה כְּלָל. וְלִפְנֵי הַמּוֹעֲדִים, שֶׁדֶּרֶךְ לִדְרֹשׁ לָעָם הִלְכוֹת הַמּוֹעֵד, הוּא נִשְׁאַל לָהֶם. <small>הַגָּה: וְכֵן הַדִּין בִּשְׁלִיחַ צִבּוּר עִם קָהָל שֶׁלּוֹ, דְּאִם הַקָּהָל אֵינָן יְכוֹלִין לְהִשָּׁמֵט מִמֶּנּוּ הֵם כִּשְׁאוּלִין לוֹ; וְאִם הוּא אֵינוֹ יָכוֹל לְהִשָּׁמֵט מֵהֶן, הוּא נִשְׁאַל לָהֶן <small><small>(בֵּית יוֹסֵף בְּשֵׁם הָרַשְׁבַּ"ץ)</small>.</small> </small> 

שְׁאָלָהּ בִּבְעָלִים וּשְׂכָרָהּ שֶׁלֹּא בִּבְעָלִים, פָּטוּר, שֶׁהַשְּׂכִירוּת תָּלוּי בַּשְּׁאִילָה. אֲבָל אִם שְׂכָרָהּ בִּבְעָלִים וְחָזַר וּשְׁאָלָהּ שֶׁלֹּא בִּבְעָלִים, אוֹ שְׁאָלָהּ בִּבְעָלִים וְחָזַר וּשְׂכָרָהּ שֶׁלֹּא בִּבְעָלִים וְחָזַר וּשְׁאָלָהּ שֶׁלֹּא בִּבְעָלִים, אוֹ שֶׁשָּׂכְרָהּ בִּבְעָלִים וְחָזַר וּשְׁאָלָהּ שֶׁלֹּא בִּבְעָלִים וְחָזַר וְשָׂכְרָהּ שֶׁלֹּא בִּבְעָלִים, כָּל אֵלּוּ סָפֵק שְׁמִירָה בִּבְעָלִים הוּא. <small>הַגָּה: וְיֵשׁ אוֹמְרִים דְּאִם שְׂכָרָהּ בִּבְעָלִים וְחָזַר וּשְׁאָלָהּ שֶׁלֹּא בִּבְעָלִים, מִקְרֵי שְׁמִירָה בִּבְעָלִים <small><small>(טוּר סי"ו בְּשֵׁם הָרֹא"שׁ)</small>.</small> </small> 

יֵשׁ אוֹמְרִים שֶׁאִם שְׂכָרָהּ בִּבְעָלִים וְחָזַר וּשְׂכָרָהּ שֶׁלֹּא בִּבְעָלִים, הֲוֵי שְׁנִיָּה בִּבְעָלִים כְּמוֹ הָרִאשׁוֹנָה; אֲבָל אִם רִאשׁוֹנָה שֶׁלֹּא בִּבְעָלִים וּשְׁנִיָּה בִּבְעָלִים, אֵין הָרִאשׁוֹנָה גּוֹרֶרֶת אֶת הַשְּׁנִיָּה לִהְיוֹת שֶׁלֹּא בִּבְעָלִים. 

בַּעַל בְּנִכְסֵי מְלוֹג שֶׁל אִשְׁתּוֹ, אֲפִלּוּ פָּשַׁע בָּהֶם וְנֶאֶבְדוּ, פָּטוּר, שֶׁהִיא עִמּוֹ בִּמְלַאכְתּוֹ. 

אִשָּׁה שֶׁשָּׁאֲלָהּ וְאַחַר כָּךְ נִשֵּׂאת, הֲרֵי הַבַּעַל כְּלוֹקֵחַ וְאֵין לוֹ דִּין שׁוֹמֵר; לְפִיכָךְ, אִם הַדָּבָר הַשָּׁאוּל בְּהֵמָה וָמֵתָה, הַבַּעַל פָּטוּר אַף עַל פִּי שֶׁהוּא מִשְׁתַּמֵּשׁ בָּהּ כָּל יְמֵי שְׁאִילָתָהּ, אֲפִלּוּ פָּשַׁע, מִפְּנֵי שֶׁהוּא כְּלוֹקֵחַ. <small>הַגָּה: אֲבָל לֹא מִפְטָר מִטַּעַם שְׁמִירָה בִבְעָלִים, דְּהָא אֵין הַחֵפֶץ שֶׁלָּהּ רַק שָׁאוּל בְּיָדָהּ <small><small>(ד"ע מִדִּיּוּק הַטּוּר)</small>.</small> וְכֵן גַּזְלָן שֶׁהִפְקִיד אוֹ הִשְׁאִיל דָּבָר הַנִּגְזָל, אַף עַל פִּי שֶׁהָיָה בִּמְלֶאכֶת הַשּׁוֹאֵל, חַיָּב שׁוֹאֵל בָּאֳנָסִין, דְּלָא מִקְרֵי שְׁאִילָה בִּבְעָלִים אֶלָּא בְּבַעַל הַחֵפֶץ עַצְמוֹ <small><small>(מָרְדְּכַי ר"פ הַגּוֹזֵל בַּתְרָא)</small>.</small> </small> וְהָאִשָּׁה חַיֶּבֶת לְשַׁלֵּם כְּשֶׁיִּהְיֶה לָהּ מָמוֹן <small><small>(וְע"ל סִימָן תכ"ד ס"י)</small>.</small> וְאִם הוֹדִיעַ [ה] אֶת בַּעְלָהּ שֶׁהִיא שְׁאוּלָה, הֲרֵי זֶה נִכְנַס תַּחְתֶּיהָ. <small>הַגָּה: וְדַוְקָא שֶׁנִּשְׁתַּמֵּשׁ בָּהּ לְאַחַר שֶׁהוֹדִיעָתוֹ <small><small>(טוּר ס"</small> ךָ <small>בְּשֵׁם הָרַמְבַּ"ם פ"ב דִּשְׁאִילָה)</small>,</small> אוֹ שֶׁקִּבֵּל עָלָיו לִהְיוֹת הוּא הַשּׁוֹאֵל <small><small>(שָׁם בְּשֵׁם הָרַאֲבַ"ד)</small>.</small> </small> 

לוֹקֵחַ בְּהֵמָה לִשְׁלֹשִׁים יוֹם, שׁוֹמֵר חִנָּם עָלֶיהָ. 

כָּל אֵלּוּ הַחִלּוּקִים שֶׁל שְׁאִילָה בִּבְעָלִים, נוֹהֲגִין גַּם כֵּן בְּכָל הַשּׁוֹמְרִים: 


Siman 347

שָׁאַל פָּרָה בִּסְתָם, וְהִזִּיק שׁוֹרוֹ שֶׁל שׁוֹאֵל לְשׁוֹרוֹ שֶׁל מַשְׁאִיל, אֲפִלּוּ אִם הוּא תָּם, מְשַׁלֵּם נֶזֶק שָׁלֵם, שֶׁאֲפִלּוּ אִם הֻזַּק מִשּׁוֹר דְּעָלְמָא צָרִיךְ לְשַׁלֵּם, דְּמִסְתָמָא צָרִיךְ לְשָׁמְרוֹ שֶׁלֹּא יֻזַּק וְשֶׁלֹּא יַזִּיק. וְאִם קִבֵּל עָלָיו שְׁמִירָתוֹ שֶׁלֹּא יַזִּיק, אֲבָל לֹא שֶׁלֹּא יֻזַּק, וְהִזִּיקוֹ שׁוֹרוֹ שֶׁל שׁוֹאֵל, תָּם מְשַׁלֵּם חֲצִי נֶזֶק, וּמוּעָד נֶזֶק שָׁלֵם. וְאִי אַזְקֵהּ תּוֹרָא דְּמַשְׁאִיל לְתוֹרָא דְשׁוֹאֵל, וְהַשְּׁאִילָה הָיְתָה בִּסְתָם, בֵּין תָּם בֵּין מוּעָד פָּטוּר. וְאִי אַזִּיק לְתוֹרָא דְּעָלְמָא, שׁוֹאֵל בָּעֵי לִשְׁלוּמֵי, שֶׁעָלָיו מֻטָּל לְשָׁמְרוֹ שֶׁלֹּא יַזִּיק. וְאִם קִבֵּל עָלָיו לְשָׁמְרוֹ שֶׁלֹּא יֻזָּק אֲבָל לֹא שֶׁלֹּא יַזִּיק, וְהִזִּיק לְשׁוֹרוֹ שֶׁל שׁוֹאֵל, מְשַׁלֵּם לוֹ הַמַּשְׁאִיל, תָּם חֲצִי נֶזֶק, וּמוּעָד נֶזֶק שָׁלֵם: 


Siman 348

אָסוּר לִגְנֹב, אֲפִלּוּ כָּל שֶׁהוּא, דִּין תּוֹרָה. וְאָסוּר לִגְנֹב אֲפִלּוּ דֶּרֶךְ שְׂחוֹק, וַאֲפִלּוּ עַל מְנַת לְהַחֲזִיר אוֹ כְּדֵי לְשַׁלֵּם תַּשְׁלוּמֵי כֶּפֶל אוֹ כְּדֵי לְצַעֲרוֹ, הַכֹּל אָסוּר, כְּדֵי שֶׁלֹּא יַרְגִּיל עַצְמוֹ בְּכָךְ. 

כָּל הַגּוֹנֵב אֲפִלּוּ שְׁוֵה פְרוּטָה עוֹבֵר עַל לָאו דְּלֹא תִגְנֹבוּ <small><small>(וַיִּקְרָא יט, יא)</small></small> וְחַיָּב לְשַׁלֵּם, אֶחָד הַגּוֹנֵב מָמוֹן יִשְׂרָאֵל אוֹ הַגּוֹנֵב מָמוֹן שֶׁל גּוֹיִים, וְאֶחָד הַגּוֹנֵב מִגָּדוֹל אוֹ מִקָּטָן. <small>הַגָּה: טָעוּת גּוֹי, כְּגוֹן לְהַטְעוֹתוֹ בְּחֶשְׁבּוֹן אוֹ לְהַפְקִיעַ הַלְוָאָתוֹ, מֻתָּר, וּבִלְבַד שֶׁלֹּא יִוָּדַע לוֹ, דְּלֵיכָּא חִלּוּל הַשֵּׁם <small><small>(טוּר ס"ג)</small>.</small> וְיֵשׁ אוֹמְרִים דְּאָסוּר לְהַטְעוֹתוֹ, אֶלָּא אִם טָעָה מֵעַצְמוֹ, שָׁרִי. <small><small>(מָרְדְּכַי פֶּרֶק הַגּוֹזֵל בַּתְרָא)</small>.</small> </small> 

אֵיזֶהוּ גַּנָּב, הַלּוֹקֵחַ מָמוֹן אָדָם בְּסֵתֶר וְאֵין הַבְּעָלִים יוֹדְעִים. אֲבָל אִם לָקַח בְּגָלוּי וּבְפַרְהֶסְיָא, אֵין זֶה גַּנָּב, אֶלָּא גַּזְלָן. 

מִשָּׁעָה שֶׁמָּשַׁךְ הַגְּנֵבָה נַעֲשָׂה עָלֶיהָ גַּנָּב. בַּמֶּה דְּבָרִים אֲמוּרִים, שֶׁמְּשָׁכָהּ חוּץ מֵרְשׁוּת הַבְּעָלִים, אֲבָל כָּל זְמַן שֶׁהִיא בִּרְשׁוּת הַבְּעָלִים אֵינוֹ חַיָּב עַד שֶׁיַּגְבִּיהֶנָּה. וְאִם הִכְנִיסָהּ לִרְשׁוּתוֹ, אֲפִלּוּ לְגַגּוֹ חֲצֵרוֹ וְקַרְפֵּיפוֹ, אִם הִיא מִשְׁתַּמֶּרֶת, חַיָּב, אַף עַל פִּי שֶׁלֹּא מָשַׁךְ וְלֹא הִגְבִּיהַ. <small>הַגָּה: אֵימָתַי גַּנָּב חַיָּב בְּכֶפֶל וְאַרְבַּע וַחֲמִשָּׁה, עַיֵּן בִּפְנִים; וְלֹא כְּתָבָן הַמְחַבֵּר הַזֶּה, לְפִי שֶׁהוּא קְנָס וְאֵינוֹ נוֹהֵג הָאִדָּנָא. מִיהוּ, יֵשׁ נַפְקוּתָא אִם תָּפַס, וְעַיֵּן לְעֵיל סִימָן א' ס"ה:</small> 

תַּשְׁלוּמֵי גְּנֵבָה, אִם יֵשׁ לוֹ מִטַּלְטְלִים יוֹרְדִים לָהֶם; וְאִם אֵין לוֹ מִטַּלְטְלִין אֶלָּא קַרְקָעוֹת, יוֹרְדִים לָהֶם וְגוֹבִין מֵהָעִדִּית שֶׁלּוֹ, כִּשְׁאָר נְזִיקִין. 

מִי שֶׁגָּנַב וְהִגְבִּיהַּ הַגְּנֵבָה, וּבָא אַחֵר וְסִיַּע לְהוֹלִיכָהּ מִשָּׁם, פָּטוּר זֶה הַשֵּׁנִי. 

רְאוּבֵן שֶׁרָאָה שִׁמְעוֹן שֶׁנִּכְנָס לְבֵית לֵוִי וְגָנַב חֵפֶץ אֶחָד, וּבָא אוֹתוֹ חֵפֶץ לְיַד רְאוּבֵן וְהֶחֱזִירוֹ <small>לְשִׁמְעוֹן,</small> אֵין לֵוִי יָכוֹל לְהוֹצִיא מִמֶּנּוּ בַּדִּין. <small>הַגָּה: וְדַוְקָא שֶׁשִּׁמְעוֹן יֵשׁ לוֹ שׁוּם טַעֲנָה נֶגֶד לֵוִי, אֲבָל אִם אֵין לוֹ טַעֲנָה עֲלֵיהֶם רַק גְּנָבָם וְזֶה יוֹדֵעַ רְאוּבֵן, אִם הֶחֱזִירָהּ לְשִׁמְעוֹן הַגַּנָּב, חַיָּב לְשַׁלֵּם לְלֵוִי, דְּהָוֵי לֵהּ לְהָשִׁיב הָאֲבֵדָה לַבְּעָלִים <small><small>(מָרְדְּכַי פֶּרֶק הַסְפִינָה, וְכֵן מַשְׁמָע מִתְּשׁוּבַת הָרֹא"שׁ)</small>.</small> </small> 

רְאוּבֵן תָּבַע לְשִׁמְעוֹן שֶׁנִּכְנָס לְחַדְרוֹ וְגָנַב סְפָרָיו וְהוֹצִיאָם מֵרְשׁוּתוֹ, וְהֵשִׁיב שִׁמְעוֹן: אֱמֶת הָיָה שֶׁהוֹצֵאתִים, אֲבָל כָּךְ הָיָה הַמַּעֲשֶׂה: שֶׁבִּקְּשָׁתָנִי קְרוֹבָתִי כַּלָּתְךָ לְהוֹצִיאָם כִּי לֹא יָכְלָה שְׂאֵתָם, וְלֹא יָדַעְתִּי שֶׁל מִי הָיוּ, וְגַם לֹא הִגְבַּהְתִּים אַךְ הִיא הִגְבִּיהָתָם וּנְתַנְתָּם לִי; שִׁמְעוֹן חַיָּב לְהַחֲזִירָם, כִּי מַה לּוֹ לִכָּנֵס לְחַדְרוֹ לְהוֹצִיא הַסְפָרִים, וְנִכָּר הַדָּבָר שֶׁכִּוֵּן לְסַיֵּעַ לִגְזֹל לְחָמִיהָ. וּמַה שֶּׁטּוֹעֵן שֶׁהִיא הִגְבִּיהָתָם וּנְתַנְתָּם לוֹ, מִכָּל מָקוֹם הֲרֵי טוֹעֵן שֶׁהָיוּ כְּבֵדִים וְלֹא יָכְלָה שְׂאֵתָם, וְכֵיוָן שֶׁלֹּא יָכְלָה לְהוֹצִיאָם מִשָּׁם אִם לֹא סִיְּעָהּ, הֲוָה לֵהּ כְּאִלּוּ הוֹצִיאָם הוּא, וְיִגְבֶּה רְאוּבֵן מִמִּי שֶׁיִּרְצֶה: מִכַּלָּתוֹ שֶׁהוֹדֵית לוֹ שֶׁהֵם בִּרְשׁוּתָהּ; וְאִם יִרְצֶה, יִגְבֶּה מִשִּׁמְעוֹן. <small>הַגָּה: וְכֵן אִם הִטְמִין הַגַּנָּב הַגְּנֵבָה וְהֻצְרַךְ לָצֵאת מִן הָעִיר עַד שֶׁאֵינוֹ יָכוֹל לְהַבְרִיחַ הַגְּנֵבָה, וְשָׁלַח אַחַר כָּךְ אִישׁ אֶחָד לְהָבִיא לוֹ הַגְּנֵבָה, הַשָּׁלִיחַ חַיָּב לְשַׁלֵּם, דְּהוּא עִקַּר הַגַּנָּב, מֵאַחַר שֶׁיָּדַע שֶׁהוּא גְּנֵבָה <small><small>(מָרְדְּכַי פֶּרֶק הַסְפִינָה)</small></small> הַמַּרְאֶה לַחֲבֵרוֹ לִגְנֹב אוֹ שָׁלְחוֹ לִגְנֹב, אֵין הַמְשַׁלֵּחַ חַיָּב <small><small>(תְּרוּמַת הַדֶּשֶׁן סִימָן שט"ו)</small>,</small> דְּאֵין שָׁלִיחַ לִדְבַר עֲבֵרָה <small><small>(ד"ע)</small>.</small> מִיהוּ, אִם הַשָּׁלִיחַ אֵינוֹ בַּר חִיּוּבָא, דְּהַמְשַׁלֵּחַ חַיָּב <small><small>(מָרְדְּכַי פ"ק דִּמְצִיעָא)</small>.</small> וְעַיֵּן בְּאֶבֶן הָעֵזֶר סִימָן פ"ו בְּאִשָּׁה שֶׁמָּכְרָה אוֹ מִשְׁכְּנָהּ וְהַבַּעַל אוֹמֵר שֶׁגָּנְבָה מִמֶּנּוּ:</small> 


Siman 349

אֶחָד הָאִישׁ וְאֶחָד הָאִשָּׁה שֶׁגָּנְבוּ חַיָּבִים לְשַׁלֵּם, אֶלָּא שֶׁאֵשֶׁת אִישׁ שֶׁגָּנְבָה אִם אֵין הַקֶּרֶן בְּעַיִן אוֹ חִלּוּפָיו, אֵין לָהּ מִמַּה לְשַׁלֵּם עַד שֶׁתִּתְאַלְמֵן אוֹ תִּתְגָּרֵשׁ. 

אֵשֶׁת רְאוּבֵן הִשְׁאִילָה לְאֵשֶׁת שִׁמְעוֹן חֲפָצִים, וְיָצָא קוֹל בָּעִיר שֶׁנִּגְנְבוּ, אִם שִׁמְעוֹן מוֹדֶה שֶׁהַחֲפָצִים בָּאוּ לִרְשׁוּתוֹ וְאֵינוֹ יוֹדֵע מַה נַּעֲשָׂה בָּהֶם, צָרִיךְ לִשָּׁבַע שֶׁאֵינָם בִּרְשׁוּתוֹ וְשֶׁלֹּא שָׁלַח בָּהֶם יַד, וְגַם הָאִשָּׁה תִּשָּׁבַע שֶׁאֵינָם בִּרְשׁוּתָהּ, וְיִכְתְּבוּ עָלֶיהָ פְּסַק דִּין שֶׁחַיֶּבֶת לְשַׁלֵּם לָהּ הַחֲפָצִים לִכְשֶׁתִּתְאַלְמֵן אוֹ תִתְגָּרֵשׁ <small><small>(וְע"ל ס"ס צ"ז)</small>.</small> 

קָטָן שֶׁגָּנַב, מַחֲזִירִין קֶרֶן לַבְּעָלִים אִם הוּא בְּעַיִן; וְאִם אֵינוֹ בְּעַיִן, פָּטוּר אַף לְאַחַר שֶׁיַּגְדִּיל: 

עֶבֶד שֶׁגָּנַב, מַחֲזִירִין קֶרֶן לַבְּעָלִים אִם הוּא בְּעַיִן; וְאִם אֵינוֹ בְּעַיִן, אֵין בְּעָלָיו חַיָּב לְשַׁלֵּם. נִשְׁתַּחְרֵר הָעֶבֶד, חַיָּב לְשַׁלֵּם, אִם יֵשׁ לוֹ. 

רָאוּי לְבֵית דִּין לְהַכּוֹת הַקְּטַנִּים כְּפִי כֹחַ הַקָּטָן עַל הַגְּנֵבָה, כְּדֵי שֶׁלֹּא יִהְיוּ רְגִילִים בָּהּ. וְכֵן אִם הִזִּיקוּ שְׁאָר נְזָקִים. וְכֵן מַכִּים הָעֲבָדִים אִם הִזִּיקוּ, מַכָּה רַבָּה, שֶׁלֹּא יִהְיוּ מְשֻׁלָּחִים לְהַזִּיק: 


Siman 350

גָּנַב חֶלְבּוֹ שֶׁל חֲבֵרוֹ וַאֲכָלוֹ, מְשַׁלֵּם לוֹ דְּמֵי חֶלְבּוֹ. 


Siman 351

יֵשׁ גַּנָּב שֶׁפָּטוּר מִלְּשַׁלֵּם. וְאֵיזֶה, זֶה שֶׁבָּא עִם הַתַּשְׁלוּמִין חִיּוּב מִיתָה; כְּגוֹן הַגּוֹנֵב כִּיס בְּשַׁבָּת וְלֹא הִגְבִּיהוֹ בִּרְשׁוּת הַבְּעָלִים אֶלָּא הָיָה מְגָרְרוֹ וּמוֹצִיאוֹ מֵרְשׁוּת הַבְּעָלִים לִרְשׁוּת הָרַבִּים וְאִבְּדוֹ שָׁם, <small>הַגָּה: אֲבָל אִם אִבְּדוֹ אַחַר כָּךְ חַיָּב, וְכָל שֶׁכֵּן אִם עֲדַיִן הוּא בְּעַיִן שֶׁחַיָּב לְהַחֲזִירוֹ <small><small>(טוּר וְהַמ"מ פ"ג דִּגְּנֵבָה בְּשֵׁם י"מ ורמ"ה וְהָרַמְבַּ"ן ז"ל)</small>. </small> וְיֵשׁ אוֹמְרִים שֶׁאִם אֵינוֹ בְּעַיִן בְּכָל עִנְיָן פָּטוּר מִלְּשַׁלֵּם <small><small>(הַמַּגִּיד פֶּרֶק ג' דִּגְּנֵבָה וּבְשֵׁם רַשִׁ"י וְהָרַמְבַּ"ם)</small>,</small> </small> הֲרֵי זֶה פָּטוּר מִתַּשְׁלוּמִין, שֶׁאִסוּר שַׁבָּת וְאִסוּר גְּנֵבָה וְהֶזֵּק בָּאִים כְּאֶחָד. אֲבָל אִם גַּנָּב כִּיס בְּשַׁבָּת וְהִגְבִּיהוֹ שָׁם בִּרְשׁוּת הַיָּחִיד, וְאַחַר כָּךְ הוֹצִיאוֹ לִרְשׁוּת הָרַבִּים וְהִשְׁלִיכוֹ לַנָּהָר, חַיָּב לְשַׁלֵּם, שֶׁהֲרֵי נִתְחַיֵּב בְּאִסוּר גְּנֵבָה קֹדֶם שֶׁיִּתְחַיֵּב בְּאִסוּר סְקִילָה; וְכֵן כָּל כַּיּוֹצֵא בָּזֶה: 


Siman 352

הִפְקִיד לִשְׁנַיִם, וְטָעֲנוּ: נִגְנַב, וְהוֹדָה הָאֶחָד וְעַל הַשֵּׁנִי בָּאוּ עֵדִים, בֵּין שְׁנֵיהֶם מְשַׁלְּמִים הַקֶּרֶן. 


Siman 353

נִשְׁתַּנָּה שֵׁם הַגְּנֵבָה בְּיַד הַגַּנָּב, כְּגוֹן שֶׁגָּנַב טָלֶה וְנַעֲשָׂה אַיִל; עֵגֶל וְנַעֲשָׂה שׁוֹר, קְנָאָהּ בְּשִׁנּוּי הַשֵּׁם, וְאֵין לְהַחֲזִיר אֶלָּא דָּמֶיהָ וּמְשַׁלֵּם כְּמוֹ שֶׁהָיְתָה שָׁוָה בִּשְׁעַת הַגְּנֵבָה. וְכֵן כָּל שִׁנּוּי כַּיּוֹצֵא בָּזֶה, שֶׁאֵינוֹ חוֹזֵר לִבְרִיָּתוֹ; אֲבָל שִׁנּוּי הַחוֹזֵר, אֵינוֹ קוֹנֶה אֲפִלּוּ מִדְּרַבָּנָן. וּבְסִימָן ש"ס יִתְבָּאֵר אֵיזֶה שִׁנּוּי הַחוֹזֵר. 

נִתְיָאֲשׁוּ הַבְּעָלִים מֵהַגְּנֵבָה, אֵינוֹ קוֹנֶה, וְצָרִיךְ לְהַחֲזִירָהּ. וְאִם יֵשׁ עִם הַיֵּאוּשׁ שִׁנּוּי הַשֵּׁם שֶׁחוֹזֵר לִבְרִיָּתוֹ, יֵשׁ אוֹמְרִים שֶׁקּוֹנֶה וְאֵינוֹ צָרִיךְ לְהַחֲזִיר אֶלָּא דָּמֶיהָ. 

אִם יֵשׁ עִם הַיֵּאוּשׁ שִׁנּוּי רְשׁוּת, בֵּין שֶׁנִּתְיָאֲשׁוּ וְאַחַר כָּךְ מָכַר הַגַּנָּב בֵּין שֶׁנִּתְיָאֲשׁוּ אַחַר שֶׁמָּכַר, קָנָה, <small>וְיֵשׁ חוֹלְקִין <small><small>(טוּר ס"ו בְּשֵׁם הָרֹא"שׁ וְרַשִׁ"י וּמָרְדְּכַי ר"פ הַגּוֹזֵל בַּתְרָא וּבֵית יוֹסֵף בְּשֵׁם רַשְׁבָּ"א)</small></small> וְע"ל סִימָן שנ"ו</small> לְעִנְיַן שֶׁאֵין הַקּוֹנֶה צָרִיךְ לְהַחֲזִיר גּוּף הַגְּנֵבָה, אֲבָל מַחֲזִיר דָּמִים אִם לָקַח מִגַּנָּב מְפֻרְסָם. <small>וְיֵשׁ אוֹמְרִים דְּאֵין צָרִיךְ לִתֵּן לוֹ דָּמִים, דְּקָנָה לְגַמְרֵי <small><small>(טוּר ס"ה בְּשֵׁם ר"י וּבְשֵׁם רַשִׁ"י וְרַשְׁבָּ"א)</small>.</small> </small> וְאִם לֹא הָיָה גַּנָּב מְפֻרְסָם, אֵינוֹ נוֹתֵן כְּלָל, לֹא חֵפֶץ וְלֹא דָּמִים, מִפְּנֵי תַּקָּנַת הַשּׁוּק, כְּמוֹ שֶׁיִּתְבָּאֵר בְּסִימָן שנ"ו. 

אֵין נִקְרָא שִׁנּוּי רְשׁוּת אֶלָּא בְּמוֹכֵר אוֹ נוֹתֵן; אֲבָל אִם מֵת וְהוֹרִישׁוֹ לְבָנָיו, לֹא, דִּרְשׁוּת יוֹרֵשׁ לָאו כִּרְשׁוּת לוֹקֵחַ דָּמֵי. וְיִתְבָּאֵר בְּסִימָן שס" א. וְשָׁם יִתְבָּאֵר עוֹד אֵי זֶה נִקְרָא שִׁנּוּי רְשׁוּת. 


Siman 354

הָיְתָה הַגְּנֵבָה בְּיַד הַגַּנָּב וְהִשְׁבִּיחָה מֵאֵלֶיהָ, כְּגוֹן כִּבְשָׂה שֶׁהָיְתָה מְעֻבֶּרֶת בִּשְׁעַת גְּנֵבָה, וְיָלְדָה; אוֹ שֶׁהָיְתָה טְעוּנָה בִּשְׁעַת גְּנֵבָה, וּגְזָזָהּ, מְשַׁלֵּם אוֹתָהּ וְאֶת גִּזּוֹתֶיה וְאֶת וְלָדוֹתֶיהָ. וְאִם אַחַר יֵאוּשׁ יָלְדָה וּגְזָזָהּ, מְשַׁלֵּם כִּשְׁעַת הַגְּנֵבָה. הוֹצִיא עָלֶיהָ וְהִשְׁבִּיחָה, כְּגוֹן שֶׁפִּטְּמָהּ, הֲרֵי הַשֶּׁבַח שֶׁל גַּנָּב אֲפִלּוּ לִפְנֵי יֵאוּשׁ, וּכְשֶׁמַּחֲזִיר הַגְּנֵבָה נוֹטֵל הַשֶּׁבַח מֵהַבְּעָלִים. <small>הַגָּה: וְיֵשׁ אוֹמְרִים דַּאֲפִלּוּ שָׁבְחָה מֵאֵלֶיהָ הוּא שֶׁל גַּנָּב, אֲפִלּוּ קֹדֶם יֵאוּשׁ, וְכָל שֶׁכֵּן אִם גָּנַב כִּבְשָׂה וְנִתְעַבְּרָה אֵצֶל גַּנָּב דְּהַשֶּׁבַח שֶׁל גַּנָּב, אֲפִלּוּ תְּבָעוּהָ הַבְּעָלִים קֹדֶם שֶׁיָּלְדָה, הוֹאִיל וּגְנָבָהּ רֵיקָנִית <small><small>(טוּר ס"א בְּשֵׁם הָרֹא"שׁ וְהָרַאֲבַ"ד)</small>.</small> </small> 

הַגְּנֵבָה עַצְמָהּ שֶׁהִיא בְּיַד הַגַּנָּב, וְלֹא נִשְׁתַּנֵּית, חוֹזֶרֶת לַבְּעָלִים בֵּין לִפְנֵי יֵאוּשׁ בֵּין לְאַחַר יֵאוּשׁ, אֶלָּא שֶׁלְּאַחַר יֵאוּשׁ הַשֶּׁבַח לַגַּנָב, כְּמוֹ שֶׁיִתְבָּאֵר. נִשְׁתַּנֵּית הַגְּנֵבָה בְּיַד הַגַּנָּב, קְנָאָהּ וְקָנָה שִׁבְחָהּ, אֲפִלּוּ לִפְנֵי יֵאוּשׁ, וְאֵינוֹ מְשַׁלֵּם אֶלָּא דָּמִים <small><small>(הָרֹא"שׁ)</small>.</small> וְיִתְבָּאֲרוּ פְּרָטֵי דִּינִין אֵלּוּ בְּסִימָן שס"ב. 

גָּנַב בְּהֵמָה אוֹ כְּלִי וְכַיּוֹצֵא בָּהֶם, וּבִשְׁעַת גְּנֵבָה הָיְתָה שָׁוָה אַרְבָּעָה, וְעַכְשָׁיו בְּעֵת הַעֲמָדָה בַּדִּין שָׁוָה שְׁנַיִם, מְשַׁלֵּם קֶרֶן כִּשְׁעַת גְּנֵבָה. הָיְתָה שָׁוָה בִּשְׁעַת גְּנֵיבָה שְׁנַיִם וּבִשְׁעַת הַעֲמָדָה בַּדִּין אַרְבָּעָה, אִם שָׁחַט אוֹ מָכַר אוֹ שָׁבַר הַכְּלִי אוֹ אִבְּדוֹ, מְשַׁלֵּם כִּשְׁעַת הַעֲמָדָה בַּדִּין; וְאִם מֵתָה הַבְּהֵמָה אוֹ אָבַד הַכְּלִי מֵאֵלָיו, מְשַׁלֵּם כִּשְׁעַת הַגְּנֵבָה. 

גָּנַב כְּחוּשָׁה וְהִשְׁמִינָה, אוֹ שְׁמֵנָה וְהִכְחִישָׁה, מְשַׁלֵּם כִּשְׁעַת גְּנֵבָה. <small>הַגָּה: וְהָא דְּגָנַב כְּחוּשָׁה וְהִשְׁמִינָה מְשַׁלֵּם כִּשְׁעַת הַגְּנֵבָה, דַּוְקָא שֶׁהוֹצִיא עָלֶיהָ הוֹצָאוֹת, אֲבָל נִתְפַּטְּמָה מִמֵילָא הָוֵי כְּאִלּוּ הוּקְרָה, וְאִם שְׁחָטָהּ מְשַׁלֵּם כִּשְׁעַת הַעֲמָדָה בַדִּין <small><small>(טוּר ס"ד)</small>.</small> </small> 

גָּנַב כְּלִי, וּשְׁבָרוֹ אוֹ פִּחֲתוֹ אוֹ נִשְׁבַּר אוֹ נִפְחַת מֵאֵלָיו, אֵין אוֹמְרִים יִתֵּן לַבְּעָלִים הַשְּׁבָרִים וְיַשְׁלִים עֲלֵיהֶם, אֶלָּא הוּא יִטֹּל הַשְּׁבָרִים וְיִתֵּן לַבְּעָלִים כְּלִי שָׁלֵם אוֹ דָּמָיו <small><small>(וְכֵן כָּתַב לְקַמָּן סִימָן שס"ג)</small>. <small>וְדַוְקָא דְּאִית לֵהּ מָעוֹת, אֲבָל אִי לֵית לֵהּ לָא גְּרִיעֵי שְׁבָרִים אֵלּוּ מִשְּׁאָר מִטַּלְטְלִין</small> <small>(נִמּוּקֵי יוֹסֵף פ"ק דב"ק)</small>. </small> וְאִם רָצוּ הַבְּעָלִים לִטֹּל הַכְּלִי הַשָּׁבוּר וִישַׁלֵּם לָהֶם הַפְּחָת, שׁוֹמְעִין לָהֶם. 

גָּנַב אוֹ גָּזַל וְלֹא נִתְיָאֲשׁוּ הַבְּעָלִים, אֵינָם יְכוֹלִים לְהַקְדִּישׁ לֹא הַגַּנָּב וְהַגַּזְלָן וְלֹא הַבְּעָלִים, אֲפִלּוּ אִם יֵשׁ לָהֶם עֵדֵי גְּנֵיבָה וּגְזֵלָה שֶׁיְּכוֹלִים לְהוֹצִיאוֹ בְּדַיָּנִים. בַּמֶּה דְּבָרִים אֲמוּרִים, בְּמִטַּלְטְלִים; אֲבָל בְּקַרְקַע, אִם יֵשׁ לַבְּעָלִים עֵדִים שֶׁיְּכוֹלִים לְהוֹצִיאוֹ בְּדַיָּנִים, יְכוֹלִים הַבְּעָלִים לְהַקְדִּישׁוֹ: 


Siman 355

הַגּוֹנֵב חֵפֶץ מִבֵּית חֲבֵרוֹ וְהֶחֱזִירוֹ לִמְקוֹמוֹ, וְלֹא יָדְעוּ הַבְּעָלִים שֶׁהֶחֱזִירוֹ, אִם יָדְעוּ הַבְּעָלִים שֶׁנִּגְנַב מֵהֶם, אַף עַל פִּי שֶׁהֶחֱזִירוֹ הַגַּנָּב, לֹא נִפְטַר, וְהוּא בְּאַחֲרָיוּתוֹ עַד שֶׁיֵּדְעוּ הַבְּעָלִים, כְּגוֹן שֶׁיִּמְנֶה חֲפָצָיו וְיִמְצָאֵם שְׁלֵמִים. וּמִיהוּ, כְּשֶׁמְּנָאָם נִפְטַר אַף עַל פִּי שֶׁלֹּא יָדְעוּ הַבְּעָלִים בְּשָׁעָה שֶׁהֶחֱזִירוֹ. לְפִיכָךְ, גָּנַב לוֹ מָעוֹת וְהִבְלִיעַ לוֹ בְּחֶשְׁבּוֹן וּנְתָנָם לְתוֹךְ כִּיסוֹ, אִם יוֹדֵעַ מִנְיַן הַמָּעוֹת שֶׁלּוֹ, יָצָא, שֶׁאָדָם עָשׂוּי לְמַשְׁמֵשׁ בּוֹ בְּכָל שָׁעָה וַהֲרֵי מָצָא שֶׁהֶחֱזִיר לוֹ בִּכְלַל מָעוֹתָיו. אֲבָל אִם זְרָקָן לְכִיסוֹ שֶׁאֵין בּוֹ כְּלוּם, לֹא יָצָא, וְחַיָּב בְּאַחֲרָיוּת הַגְּזֵלָה עַד שֶׁיּוֹדִיעֶנּוּ שֶׁהֶחֱזִיר לְכִיס פְּלוֹנִי. וְאִם לֹא יָדְעוּ הַבְּעָלִים שֶׁנִּגְנַב מֵהֶם, מִיָּד כְּשֶׁהֶחֱזִירָם לִמְקוֹמָם יָצָא אַף עַל פִּי שֶׁלֹּא מְנָאוּם הַבְּעָלִים. 

בַּמֶּה דְּבָרִים אֲמוּרִים, בְּדָבָר שֶׁאֵין בּוֹ רוּחַ חַיִּים. אֲבָל הַגּוֹנֵב טָלֶה מִן הָעֵדֶר, וְיָדְעוּ בוֹ הַבְּעָלִים, וְהֶחֱזִירוֹ לָעֵדֶר שֶׁלֹּא מִדַּעַת בְּעָלִים, וּמֵת אוֹ נִגְנַב, חַיָּב בְּאַחֲרָיוּתוֹ. וְאִם מָנוּ אֶת הַצֹּאן וְהִיא שְׁלֵמָה, פָּטוּר. וְאִם לֹא יָדְעוּ הַבְּעָלִים לֹא בִגְנֵבָתוֹ וְלֹא בַחֲזָרָתוֹ, אַף עַל פִּי שֶׁמָּנוּ אֶת הַצֹּאן וְהִיא שְׁלֵמָה, חַיָּב בְּאַחֲרָיוּתוֹ עַד שֶׁיּוֹדִיעַ אֶת הַבְּעָלִים כְּדֵי שֶׁיִּשְׁמְרוּ אֶת הַטָּלֶה הַגָּנוּב; שֶׁהֲרֵי לִמְּדוֹ דֶּרֶךְ אַחֶרֶת חוּץ מִדֶּרֶךְ שְׁאָר הַצֹּאן שֶׁבְּעֵדֶר זֶה. 

בַּמֶּה דְּבָרִים אֲמוּרִים שֶׁנִּפְטָר כְּשֶׁמַּחֲזִיר לִמְקוֹמוֹ, בְּגַנָּב הַגּוֹנֵב מִבֵּית הַבְּעָלִים. אֲבָל שׁוֹמֵר שֶׁגָּנַב מֵרְשׁוּת עַצְמוֹ, כְּגוֹן שֶׁהֻפְקַד אִתּוֹ כִּיס אוֹ טָלֶה וְיֵשׁ עֵדִים שֶׁגָּנְבוֹ, אַף עַל פִּי שֶׁיֵּשׁ עֵדִים שֶׁהֶחֱזִירוֹ לִמְקוֹמוֹ חַיָּב בְּאַחֲרָיוּתוֹ עַד שֶׁיּוֹדִיעַ לַבְּעָלִים; שֶׁהֲרֵי כָּלְתָה שְׁמִירָתוֹ וְאֵינוֹ עוֹד שׁוֹמֵר עָלָיו, וַהֲרֵי הוּא כְּאִלּוּ לֹא הֶחֱזִירוֹ עַד שֶׁיּוֹדִיעַ לַבְּעָלִים: 


Siman 356

אָסוּר לִקְנוֹת מֵהַגַּנָּב הַחֵפֶץ שֶׁגָּנַב, וְעָוֹן גָּדוֹל הוּא, שֶׁהֲרֵי מַחֲזִיק יְדֵי עוֹבְרֵי עֲבֵרָה וְגוֹרֵם לוֹ לִגְנֹב גְּנֵבוֹת אֲחֵרוֹת; שֶׁאִם לֹא יִמְצָא לוֹקֵחַ, אֵינוֹ גּוֹנֵב. <small><small>(וְכֵן אָסוּר לְסַיֵּעַ לַגַּנָב בְּשׁוּם דָּבָר כְּדֵי שֶׁיִּגְנֹב <small><small>(בֵּית יוֹסֵף בְּשֵׁם רִיבָ"שׁ סִימָן ק"ח)</small>.</small> </small> 
</small>
הַגּוֹנֵב וּמָכַר וְלֹא נִתְיָאֲשׁוּ הַבְּעָלִים <small>וְע"ל סִימָן שס"ח,</small> וְאַחַר כָּךְ הֻכַּר הַגַּנָּב וּבָאוּ עֵדִים שֶׁזֶּה הַחֵפֶץ שֶׁמָּכַר פְּלוֹנִי הוּא גָּנְבוֹ בְּפָנֵינוּ, חוֹזֵר הַחֵפֶץ לַבְּעָלִים וְהַבְּעָלִים נוֹתְנִים לַלּוֹקֵחַ דָּמִים שֶׁנָּתַן לַגַּנָב, מִפְּנֵי תַּקָּנַת הַשּׁוּק, וְהַבְּעָלִים חוֹזְרִים וְעוֹשִׂים דִּין עִם הַגַּנָּב. וְאִם גַּנָּב מְפֻרְסָם הוּא, לֹא עָשׂוּ בּוֹ תַּקָּנַת הַשּׁוּק <small><small>(טוּר ס"ד בְּשֵׁם רִי"ף וְרַמְבַּ"ם)</small>,</small> וְאֵין הַבְּעָלִים נוֹתְנִים לַלּוֹקֵחַ כְּלוּם, אֶלָּא חוֹזֵר הַלּוֹקֵחַ וְעוֹשֶׂה דִּין עִם הַגַּנָּב וּמוֹצִיא מִמֶּנּוּ דָּמִים שֶׁנָּתַן לוֹ. <small>הַגָּה: וְיֵשׁ אוֹמְרִים דְּאַף בְּגַנָּב מְפֻרְסָם עָשׂוּ תַּקָּנַת הַשּׁוּק וְצָרִיךְ לְהַחֲזִיר לַלּוֹקֵחַ מָעוֹתָיו, אֶלָּא אִם כֵּן יָדַע הַלּוֹקֵחַ שֶׁזֶּה הַדָּבָר שֶׁקָּנָה גָּנוּב, שֶׁאָז צָרִיךְ לְהַחֲזִיר בְּלֹא דָּמִים <small><small>(טוּר בְּשֵׁם הָרֹא"שׁ וְר"י)</small>.</small> וַאֲפִלּוּ הַגַּנָּב <small><small>(אֵין צָרִיךְ)</small></small> לְהַחֲזִיר לוֹ מָעוֹתָיו, דְּוַדַּאי נָתַן לוֹ לְשֵׁם מַתָּנָה, הוֹאִיל וְיָדַע שֶׁאֵינוֹ שֶׁלּוֹ וּקְנָאָהּ <small><small>(מָרְדְּכַי פֶּרֶק הַגּוֹזֵל בַּתְרָא)</small>.</small> וְאִם אָמַר הַלּוֹקֵחַ: לְטוֹבָה נִתְכַּוַּנְתִּי, נֶאֱמָן וְצָרִיךְ לְהַחֲזִיר לוֹ מָעוֹתָיו אֲפִלּוּ בְּגַנָּב מְפֻרְסָם, לְכֻלֵּי עָלְמָא <small><small>(מָרְדְּכַי וְתוֹסָפוֹת פֶּרֶק הַנַּ"ל וְהַגָּהוֹת מַיְמוֹנִי פ"ה דִּגְּנֵבָה)</small>.</small> </small> 

נִתְיָאֲשׁוּ הַבְּעָלִים מֵהַגְּנֵבָה, בֵּין שֶׁנִּתְיָאֲשׁוּ וְאַחַר כָּךְ מָכַר, בֵּין שֶׁנִּתְיָאֲשׁוּ אַחַר שֶׁמָּכַר, קָנָה לוֹקֵחַ בְּיֵאוּשׁ וְשִׁנּוּי <small><small>(רְשׁוּת)</small> <small>וְיֵשׁ אוֹמְרִים דְּאִם נִתְיָאֵשׁ לְאַחַר שֶׁמָּכַר לֹא קָנָה לוֹקֵחַ, דְּאֵין יֵאוּשׁ וְשִׁנּוּי רְשׁוּת קוֹנֶה אֶלָּא</small> <small>(אִם)</small> <small>נִתְיָאֵשׁ קֹדֶם שֶׁמָּכַר</small> <small>(טוּר סִימָן שנ"ג בְּשֵׁם הָרֹא"שׁ)</small>, <small>וְכֵן נִרְאֶה לִי לְהוֹרוֹת,</small> <small>(וְע"ל סִימָן שס"ג)</small></small> וְאֵינוֹ מַחֲזִיר הַגְּנֵבָה עַצְמָהּ לִבְעָלֶיהָ, אֶלָּא נוֹתֵן לָהֶם הַדָּמִים אִם לָקַח מִגַּנָּב מְפֻרְסָם; אוֹ אֵינוֹ נוֹתֵן כְּלָל, לֹא חֵפֶץ וְלֹא דָּמִים, אִם לֹא הָיָה זֶה הַמּוֹכֵר גַּנָּב מְפֻרְסָם. <small>הַגָּה: פֵּרוּשׁ, דַּהֲרֵי הַבְּעָלִים צְרִיכִין לִתֵּן לַלּוֹקֵחַ דְּמֵי הַמִּקָּח מִשּׁוּם תַּקָּנַת הַשּׁוּק, וְלָכֵן הַמּוֹתָר מִדְּמֵי הַמִּקָּח צָרִיךְ לִתֵּן לוֹ לְפִי סְבָרָא זוֹ, אֶלָּא דְּיֵשׁ חוֹלְקִין וּסְבִירָא לְהוּ דְּיֵאוּשׁ וְשִׁנּוּי רְשׁוּת קוֹנֶה לְגַמְרֵי וְאֵין צָרִיךְ לִתֵּן לוֹ אֲפִלּוּ הַדָּמִים. וְע"ל סִימָן שנ"ג:</small> 

בִּזְמַן שֶׁהַלּוֹקֵחַ עוֹשֶׂה דִּין עִם בַּעַל הַבַּיִת, אִם אֵין עֵדִים בְּכַמָּה קָנָה, נִשְׁבָּע הַלּוֹקֵחַ בִּנְקִיטַת חֵפֶץ בְּכַמָּה לָקַח, וְנוֹטֵל מֵהַבְּעָלִים. 

בִּזְמַן שֶׁהַלּוֹקֵחַ עוֹשֶׂה דִּין עִם הַגַּנָּב, וְהוּא אוֹמֵר: בְּכָךְ וְכָךְ לָקַחְתִּי מִמְּךָ, וְהוּא אוֹמֵר: לֹא מָכַרְתִּי לְךָ אֶלָּא בְּפָחוֹת מִזֶּה, הַלּוֹקֵחַ נִשְׁבָּע בִּנְקִיטַת חֵפֶץ, וְנוֹטֵל מֵהַגַּנָּב. 

גָּנַב וּפָרַע בְּחוֹבוֹ, גָּנַב וּפָרַע בְּהֶקֵּפוֹ, אֵין בְּזֶה תַּקָּנַת הַשּׁוּק, אֶלָּא הַבְּעָלִים נוֹטְלִים הַגְּנֵבָה בְּלֹא דָּמִים וְיִשָּׁאֵר חוֹב אֵלּוּ עַל הַגַּנָּב, כְּמוֹ שֶׁהָיָה. 

מִשְׁכֵּן הַגְּנֵיבָה, בֵּין שֶׁמִּשְׁכְּנָהּ יֶתֶר עַל דָּמֶיהָ אוֹ בְּפָחוֹת מִדָּמֶיהָ, הַבְּעָלִים נוֹתְנִים לְבַעַל הַמַּשְׁכּוֹן <small>מָעוֹתָיו</small> וְחוֹזְרִים וְעוֹשִׂים דִּין עִם הַגַּנָּב, אֶלָּא אִם כֵּן הָיָה גַּנָּב מְפֻרְסָם, כְּמוֹ שֶׁנִּתְבָּאֵר. <small>הַגָּה: וְכֵן אֻמָּן שֶׁנּוֹתְנִין לוֹ כֵּלִים לְתַקֵּן, וְהִשְׁכִּינָם, צְרִיכִין הַבְּעָלִים לִתֵּן לוֹ מָעוֹתָיו אֲבָל לֹא הָרִבִּית שֶׁעוֹלָה עָלָיו, דְּלָא עָשׂוּ תַקָּנַת הַשּׁוּק עַל הָרִבִּית. וַאֲפִלּוּ לְמָאן דְּאָמַר: אֻמָּן קוֹנֶה בִּשְׁבַח כְּלִי, לֹא נֹאמַר דַּהֲרֵי הוּא שֶׁל אֻמָּן וְלֹא שֶׁל בְּעָלִים, דְּמִכָּל מָקוֹם צָרִיךְ לְהַחֲזִירוֹ לַבְּעָלִים מִכֹּחַ דִּינָא דְּמַלְכוּתָא, דְּהָכִי נְהִיגֵי עַכְשָׁיו לְהַחֲזִיר כָּל גְּנֵבָה אֲפִלּוּ לְאַחַר יֵאוּשׁ וְשִׁנּוּי רְשׁוּת מִכֹּחַ דִּינָא דְּמַלְכוּתָא, <small><small>(וְע"ל סִימָן ש"ו ס"ב)</small></small> וּבְמָקוֹם שֶׁנָּהֲגוּ שֶׁיִּתֵּן לוֹ הָרִבִּית, צָרִיךְ לִתֵּן לוֹ גַּם הָרִבִּית <small><small>(תְּרוּמַת הַדֶּשֶׁן סִימָן ש"ט, וְעי' <small>(שָׁם)</small> סִימָן קל"ו)</small></small> וְעַיֵּן לְקַמָּן סִימָן שס"ח. 
</small>
הַלּוֹקֵחַ מִגַּנָּב שֶׁאֵינוֹ מְפֻרְסָם, בֵּין שֶׁלָּקַח מִמֶּנּוּ שְׁוֵה מֵאָה בְּמָאתַיִם אוֹ שְׁוֵה מָאתַיִם בְּמֵאָה, הֲרֵי זֶה נוֹטֵל הַדָּמִים מִבַּעַל הַבַּיִת וְאַחַר כָּךְ מַחֲזִיר הַגְּנֵבָה, מִפְּנֵי תַּקָּנַת הַשּׁוּק, כְּמוֹ שֶׁנִּתְבָּאֵר: 

הָיָה נוֹשֶׁה בְּגַנָּב מֵאָה זוּז, וְגָנַב וְהֵבִיא לְבַעַל חוֹבוֹ, וְנָתַן לוֹ מֵאָה אֲחֵרִים, הֲרֵי הַגְּנֵבָה חוֹזֶרֶת לִבְעָלֶיהָ, וְאוֹמְרִים <small>לוֹ:</small> לֵךְ וּתְבַע הַגַּנָּב בְּמָאתַיִם, שֶׁלֹּא נָתַתָּ לוֹ הַמֵּאָה הָאֲחֵרִים מִפְּנֵי הַחֵפֶץ שֶׁהֵבִיא לְךָ בִּלְבַד, כְּשֵׁם שֶׁהֶאֱמַנְתּוֹ בָּרִאשׁוֹנָה, הֶאֱמַנְתּוֹ בָּאַחֲרוֹנָה. וְהָנֵי מִלֵּי כְּשֶׁנָּתַן לוֹ הַחֵפֶץ סְתָם, אֲבָל אִם פֵּרַשׁ וְאָמַר: הַלְוֵנִי עַל חֵפֶץ זֶה מָנֶה, וַדַּאי זוֹ הִיא מַשְׁכּוֹנָא שֶׁעָשׂוּ בָּהּ תַּקָּנַת הַשּׁוּק, וְיַחֲרִימוּ סְתָם שֶׁכָּךְ הָיָה. 

לָקַח מִגַּנָּב שֶׁאֵינוֹ מְפֻרְסָם, בְּמֵאָה, וּמָכַר לְאַחֵר בְּמֵאָה וְעֶשְׂרִים, וְהֻכַּר הַגַּנָּב, בַּעַל הַגְּנֵבָה נוֹתֵן לְזֶה הָאַחֲרוֹן מֵאָה וְעֶשְׂרִים, וְנוֹטֵל גְּנֵבָתוֹ, וְחוֹזֵר הַבַּעַל וְנוֹטֵל מֵהַמּוֹכֵר עֶשְׂרִים שֶׁהִרְוִיחַ, וְנוֹטֵל הַמֵּאָה מֵהַגַּנָּב. וְאִם גַּנָּב מְפֻרְסָם הוּא, נוֹטֵל הַמֵּאָה וְעֶשְׂרִים מֵהַתַּגָּר שֶׁלָּקַח מֵהַגַּנָּב, וְהוֹלֵךְ הַתַּגָּר וְתוֹבֵעַ הַגַּנָּב בְּמֵאָה שֶׁל קֶרֶן. וְהוּא הַדִּין אִם מָכַר הַשֵּׁנִי לַשְּׁלִישִׁי וְהַשְּׁלִישִׁי לָרְבִיעִי, אֲפִלּוּ מֵאָה, שֶׁהוּא נוֹטֵל מִכָּל אֶחָד וְאֶחָד מַה שֶּׁנִּשְׂכַּר, וְנוֹטֵל הַקֶּרֶן מֵהַגַּנָּב. וְכָל הַדְּבָרִים הָאֵלוּ לִפְנֵי יֵאוּשׁ, כְּמוֹ שֶׁנִּתְבָּאֵר. <small>הַגָּה: יִשְׂרָאֵל שֶׁקָּנָה מִן הַגַּנָּב וּמְכָרוֹ לְיִשְׂרָאֵל אַחֵר, וּבָא גּוֹי וְאָמַר שֶׁנִּגְנַב מִמֶּנּוּ, וְהוֹצִיאוֹ מִלּוֹקֵחַ שֵׁנִי בְּדִינֵיהֶם, אִם הַגַּנָּב מְפֻרְסָם צָרִיךְ הַיִּשְׂרָאֵל רִאשׁוֹן לְהַחֲזִיר לַשֵּׁנִי מָעוֹתָיו; וְאִם אֵינוֹ מְפֻרְסָם, אֵין צָרִיךְ לְהַחֲזִיר לַשֵּׁנִי מָעוֹתָיו, דְּיָכוֹל לוֹמַר: שֶׁמָּא הַגּוֹי מְשַׁקֵּר <small><small>(מָרְדְּכַי פֶּרֶק הַגּוֹזֵל בַּתְרָא)</small>.</small> וְעַיֵּן לְעֵיל סִימָן רכ"ד.</small> 


Siman 357

בַּעַל הַבַּיִת שֶׁאֵינוֹ עָשׂוּי לִמְכֹּר אֶת כֵּלָיו, וְיָצָא לוֹ שֵׁם גְּנֵבָה בָּעִיר, וְהִכִּיר כֵּלָיו וּסְפָרָיו בְּיַד אֲחֵרִים, אוֹ שֶׁהָיָה עָשׂוּי לִמְכֹּר וְהָיוּ כֵּלָיו אֵלּוּ שֶׁהִכִּיר מִכֵּלִים הָעֲשׂוּיִים לְהַשְׁאִיל וּלְהַשְׂכִּיר, אִם בָּאוּ עֵדִים שֶׁזֶּה כֵּלָיו שֶׁל זֶה, יִשָּׁבַע זֶה שֶׁהֵם בְּיָדוֹ, בִּנְקִיטַת חֵפֶץ, בְּכַמָּה לָקַח, וְיִטֹּל מִבַּעַל הַבַּיִת וְיַחֲזִיר לוֹ כֵלָיו. <small>וְיֵשׁ אוֹמְרִים דְּכֵיוָן שֶׁהוּא טוֹעֵן גְּנוּבִים אִתְּרַע לֵהּ חֲזָקָה דַּעֲשׂוּיִין לְהַשְׁאִיל וּלְהַשְׂכִּיר, שֶׁהֲרֵי הוּא אֵינוֹ טוֹעֵן כֵּן, וְלָכֵן חָיְשֵׁינָן שֶׁמָּא מְכָרָן <small><small>(טוּר בְּשֵׁם הָרֹא"שׁ)</small>.</small> </small> הָיָה בַּעַל הַבַּיִת עָשׂוּי לִמְכֹּר אֶת כֵּלָיו וְלֹא הָיוּ מֵהַדְּבָרִים הָעֲשׂוּיִים לְהַשְׁאִיל וּלְהַשְׂכִּיר, אַף עַל פִּי שֶׁיָּצָא לוֹ שֵׁם גְּנֵבָה בָּעִיר וְהֻכְּרוּ כֵּלָיו, אֵינוֹ מַחֲזִירָן מִיַּד לָקוֹחוֹת, שֶׁמָּא הוּא מְכָרָן לַאֲחֵרִים. אֲבָל אִם בָּאוּ בְּנֵי אָדָם וְלָנוּ בְּתוֹךְ בֵּיתוֹ, וְעָמַד וְזָעַק בַּלַּיְלָה: נִגְנְבוּ כֵּלַי וּסְפָרַי, וּבָאוּ בְּנֵי אָדָם וּמָצְאוּ מַחְתֶּרֶת חֲתוּרָה וּבְנֵי אָדָם שֶׁלָּנוּ בְּתוֹךְ בֵּיתוֹ יוֹצְאִים וּצְרוֹרוֹת שֶׁל כֵּלִים עַל כִּתְפֵיהֶם, וְהַכֹּל אוֹמְרִים: הַלָּלוּ כֵּלָיו וּסְפָרָיו שֶׁל פְּלוֹנִי, הֲרֵי זֶה נֶאֱמָן, וְיִשָּׁבַע זֶה שֶׁהַכֵּלִים בְּיָדוֹ בִּנְקִיטַת חֵפֶץ כַּמָּה הוֹצִיא, וְיִטֹּל מִבַּעַל הַגְּנֵבָה, וְיַחֲזִיר לוֹ כֵּלָיו. 

דִּין מִי שֶׁנִּכְנַס לְבֵית חֲבֵרוֹ וְהוֹצִיא כֵלִים תַּחַת בְּגָדָיו, נִתְבָּאֵר בְּסִימָן צ'. 

רְאוּבֵן שֶׁנִּגְנְבוּ כֵּלָיו אוֹ נֶאֶבְדוּ אוֹ נְטָלוּהוּ לִסְטִים, וּבָאוּ לְיַד גּוֹי, וּקְנָאָם יִשְׂרָאֵל אַחֵר בְּפָחוֹת מִשָּׁוְיָם, וּבָאוּ הַבְּעָלִים וּתְבָעוּם מִיַּד זֶה שֶׁקְּנָאָם, יִתְבָּאֵר בְּסִימָן שס"ח. 


Siman 358

כָּל דָּבָר שֶׁחֶזְקָתוֹ שֶׁהוּא גָּנוּב, אָסוּר לִקַּח אוֹתוֹ. וְכֵן אִם רֹב אוֹתוֹ דָּבָר שֶׁהוּא גָּנוּב, אֵין לוֹקְחִין אוֹתוֹ. לְפִיכָךְ, אֵין לוֹקְחִין מֵהָרוֹעִים צֶמֶר אוֹ חָלָב אוֹ גְּדָיִים. אֲבָל לוֹקְחִים מֵהֶם חָלָב וּגְבִינָה בַּמִּדְבָּר, אֲבָל לֹא בְּיִּשּׁוּב. וּמֻתָּר לִקַּח מֵהָרוֹעִים ד' צֹאן אוֹ ד' גִּזּוֹת שֶׁל צֶמֶר מֵעֵדֶר קָטָן, אוֹ חֲמִשָּׁה מֵעֵדֶר גָּדוֹל, שֶׁאֵין חֶזְקָתוֹ שֶׁהוּא גָּנוּב. כְּלָלוֹ שֶׁל דָּבָר: כָּל שֶׁהָרוֹעֶה מוֹכְרוֹ אִם הָיָה בַּעַל הַבַּיִת מַרְגִּישׁ בּוֹ, מֻתָּר לְלוֹקְחוֹ; וְאִם לָאו, אָסוּר. 

אֵין לוֹקְחִין עֵצִים אוֹ פֵּרוֹת מִשּׁוֹמְרֵי פֵּרוֹת, אֶלָּא בִּזְמַן שֶׁהֵם יוֹשְׁבִים וּמוֹכְרִים וְהַסַלִּים וְהַפֶּלֶס בִּפְנֵיהֶם, שֶׁהֲרֵי הַדָּבָר גָּלוּי וְיֵשׁ לוֹ קוֹל; וְהוּא שֶׁיִּהְיֶה עַל פֶּתַח הַגִּנָּה. 

וְכֻלָּם שֶׁאָמְרוּ: הַטְמֵן, אָסוּר לָקַחַת מֵהֶם. 

מֻתָּר לִקַּח מֵהָאָרִיס, שֶׁהֲרֵי יֵשׁ לוֹ חֵלֶק בַּפֵּרוֹת וּבָעֵצִים. <small>הַגָּה: וְיֵשׁ אוֹמְרִים דְּדַוְקָא לְאַחַר שֶׁחָלְקוּ, דִּסְתָמָא שֶׁלּוֹ הוּא מוֹכֵר; אֲבָל קֹדֶם חֲלֻקָּה אָסוּר, דְּחָיְשֵׁינָן שֶׁלֹּא יִתֵּן לְבַעַל הַבַּיִת נֶגֶד מַה שֶּׁנָּטַל <small><small>(טוּר סכ"א [ב'])</small>.</small> </small> 

אֵין לוֹקְחִין מֵהַנָּשִׁים וּמֵהָעֲבָדִים וּמֵהַקְּטַנִּים, אֶלָּא דְּבָרִים שֶׁחֶזְקָתָן שֶׁהֵם שֶׁלָּהֶם מִדַּעַת הַבְּעָלִים; כְּגוֹן נָשִׁים שֶׁמָּכְרוּ כְּלֵי פִשְׁתָּן בַּגָּלִיל, אוֹ עֲגָלִים בַּשָּׁרוֹן. וְלוֹקְחִים בֵּיצִים וְתַרְנְגוֹלִים בְּכָל מָקוֹם, <small><small>(מִכָּל אָדָם)</small> ;</small> וְכֻלָּם שֶׁאָמְרוּ: הַטְמֵן, אָסוּר. <small>הַגָּה: מַעֲשֶׂה בְּאִשָּׁה אַחַת שֶׁהֶחֱזִיקָה בְּשֶׁל יְתוֹמִים, וְגָזְרוּ שֶׁלֹּא יִשָּׂא אוֹתָהּ שׁוּם אָדָם, כְּדֵי שֶׁלֹּא לְהַחֲזִיק יְדֵי עוֹבְרֵי עֲבֵרָה <small><small>(פִּסְקֵי מהרא"י סִימָן ר"ס וְרס"א)</small> <small>(וְהֵבִיאוֹ גַּם כֵּן לְעֵיל סִימָן ט"ו)</small>.</small> </small> 

לוֹקְחִים מֵהַבַּדָּדִים <small><small>(וְכָתַב ה"ה פֵּרוּשׁ, בַּעֲלֵי בֵּית הַבַּד וְשׂוֹכְרִין אוֹתָן לַעֲשׂוֹת בּוֹ שֶׁמֶן, וְרַשִׁ"י פֵרַשׁ בַּעֲלֵי בֵּית הַבַּד שֶׁתַּגָּרִין הֵן בַּשֶּׁמֶן וְלוֹקְחִים מִן נְשֵׁיהֶן בַּמִּדָּה שֶׁהִיא בְּפַרְהֶסְיָא)</small>,</small> זֵיתִים בַּמִּדָּה וְשֶׁמֶן בַּמִּדָּה, אֲבָל לֹא זֵיתִים מוּעָטִים וְשֶׁמֶן מוּעָט שֶׁחֶזְקָתָן גְּנֵבָה, וְכֵן כָּל כַּיּוֹצֵא בָּזֶה: 

מוֹכִין שֶׁהַכּוֹבֵס מוֹצִיא הֲרֵי אֵלּוּ שֶׁלּוֹ; וְשֶׁהַסוֹרֵק מוֹצִיא הֲרֵי אֵלּוּ שֶׁל בַּעַל הַבַּיִת, <small>דְּכָל מַה שֶּׁמַּקְפִּיד עָלָיו בַּעַל הַבַּיִת הוּא שֶׁלּוֹ <small><small>(טוּר ס"ב)</small>.</small> </small> 

הַכּוֹבֵס נוֹטֵל ג' חוּטִין וְהֵם שֶׁלּוֹ; יֶתֶר מִכָּאן, שֶׁל בַּעַל הַבַּיִת. וְאִם הָיָה שָׁחוֹר עַל גַּבֵּי לָבָן, נוֹטֵל אֶת הַכֹּל וְהֵם שֶׁלּוֹ: 

הַחַיָּט שֶׁשִּׁיֵּר מֵהַחוּט כְּדֵי מְשִׁיכַת מַחַט, וְשִׁיֵּר מֵהַבֶּגֶד מַטְלִית שֶׁהִיא שָׁלֹשׁ אֶצְבָּעוֹת עַל שָׁלֹשׁ אֶצְבָּעוֹת, חַיָּב לְהַחֲזִירָהּ לַבְּעָלִים; פָּחוֹת מִכָּאן, שֶׁלּוֹ. 

נְסֹרֶת שֶׁהֶחָרָשׁ מוֹצִיא בְּמַעֲצָד, שֶׁלּוֹ; בְּכָשִׁיל, שֶׁל בַּעַל הַבַּיִת. וְאִם הָיָה עוֹשֶׂה אֵצֶל בַּעַל הַבַּיִת, אַף הַנְּסֹרֶת שֶׁל בַּעַל הַבַּיִת. <small>וְכֵן בִּשְׁאָר מְלָאכוֹת, כָּל שֶׁבַּעַל הַבַּיִת מַקְפִּיד עָלָיו, הוּא שֶׁל בַּעַל הַבַּיִת; שֶׁאֵינוֹ מַקְפִּיד, הוּא שֶׁל פּוֹעֵל <small><small>(טוּר שָׁם)</small>.</small> </small> 

בְּכָל הַדְּבָרִים וְכַיּוֹצֵא בָּהֶם, הוֹלְכִים אַחַר מִנְהַג הַמְּדִינָה. 

כָּל אֻמָּן שֶׁמָּכַר דָּבָר מֵהַדְּבָרִים שֶׁאֵינָם שֶׁלּוֹ בְּהִלְכוֹת מְדִינָה, כְּגוֹן מוֹכִין שֶׁמְּכָרָן הַסוֹרֵק, בְּמָקוֹם שֶׁנָּהֲגוּ שֶׁיִּהְיֶה שֶׁל בַּעַל הַבַּיִת, אָסוּר לִקַּח מִמֶּנּוּ; אֲבָל לוֹקְחִים מִמֶּנּוּ כַּר מָלֵא מוֹכִין. <small>דַּהֲרֵי נִשְׁתַּנָּה בְּיַד הַגַּנָּב; וְאַף עַל גַּב דְּשִׁנּוּי הַחוֹזֵר אֵינוֹ קוֹנֶה, מִכָּל מָקוֹם בְּסָפֵק גְּנֵבָה מֻתָּר בְּכִי הַאי גַּוְנָא, וְכָל כַּיּוֹצֵא בָּזֶה <small><small>(הַמַּגִּיד פ"ו דִּגְּנֵבָה)</small>.</small> </small> וְאִם מָכַר הָאֻמָּן דְּבָרִים שֶׁהֵם שֶׁלּוֹ בְּהִלְכוֹת הַמְּדִינָה, לוֹקְחִים מִמֶּנּוּ. וְאִם אָמַר: הַטְמֵן, אָסוּר: 


Siman 359

אָסוּר לִגְזֹל אוֹ לַעֲשֹׁק אֲפִלּוּ כָּל שֶׁהוּא, בֵּין מִיִּשְׂרָאֵל בֵּין מִגּוֹי; וְאִם הוּא דָּבָר דְּלֵיכָּא מַאן דְּקָפִּיד בֵּהּ, שָׁרִי; כְּגוֹן לִטֹּל מֵהַחֲבִילָה אוֹ מֵהַגָּדֵר לַחֲצוֹץ בּוֹ שִׁנָּיו; וְאַף זֶה אוֹסֵר בַּיְרוּשַׁלְמִי, מִמִּדַּת חֲסִידוּת. 

אָסוּר לִגְזֹל, אֲפִלּוּ עַל מְנַת לְשַׁלֵּם דָּבָר יָפֶה מִמֶּנּוּ. וְיֵשׁ מִי שֶׁאוֹמֵר, דְּהַיְנוּ אִם <small>אֵין</small> הַתַּשְׁלוּמִין בְּעַיִן, שֶׁאִם הֵם בְּעַיִן כֵּיוָן שֶׁהֵם יָפִים מֵהַדָּבָר שֶׁלּוֹקֵחַ זְכוּת הוּא <small>(לָהֶם)</small> [לוֹ] וִיזַכֶּה אוֹתָם לַבְּעָלִים עַל יְדֵי אַחֵר. 

כָּל הַגּוֹזֵל אֶת חֲבֵרוֹ, אֲפִלּוּ שְׁוֵה פְרוּטָה, כְּאִלּוּ נוֹטֵל נַפְשׁוֹ. 

אֲפִלּוּ הוּא בְּסַכָּנַת מָוֶת וְצָרִיךְ לִגְזֹל אֶת חֲבֵרוֹ כְּדֵי לְהַצִּיל נַפְשׁוֹ, שֶׁלֹּא יִקָּחֶנּוּ אֶלָּא עַל דַּעַת לְשַׁלֵּם. <small><small>(וְע"ל סִימָן ש"פ ס"ג)</small>.</small> 

אֲפִלּוּ הַלּוֹקֵחַ בִּשְׁאִילָה, שֶׁלֹּא מִדַּעַת הַבְּעָלִים, נִקְרָא גַּזְלָן. 

הַחוֹטֵף מַשְׁכּוֹן מִיַּד הַלּוֶֹה שֶׁלֹּא בִּרְשׁוּת בֵּית דִּין, הֲרֵי זֶה גַּזְלָן, אַף עַל פִּי שֶׁהוּא חַיָּב לוֹ. וְאֵין צָרִיךְ לוֹמַר אִם נִכְנַס לְתוֹךְ בֵּית חֲבֵרוֹ וּמִשְׁכְּנוֹ. 

אֵיזֶהוּ גַזְלָן, הַלּוֹקֵחַ מָמוֹן הָאָדָם בְּחָזְקָה, כְּגוֹן שֶׁחָטַף מִיָּדוֹ מִטַּלְטְלִים, אוֹ שֶׁנִּכְנַס לִרְשׁוּתוֹ שֶׁלֹּא לִרְצוֹן הַבְּעָלִים וְנָטַל מִשָּׁם כֵּלִים, אוֹ שֶׁתָּקַף בְּעַבְדּוֹ אוֹ בִּבְהֶמְתּוֹ וְנִשְׁתַּמֵּשׁ בָּהֶם, אוֹ שֶׁיָּרַד לְתוֹךְ שָׂדֵהוּ וְאָכַל פֵּרוֹתֶיהָ, וְכָל כַּיּוֹצֵא בָּזֶה. 

אֵיזֶהוּ עוֹשֵׁק, זֶה שֶׁבָּא מָמוֹן חֲבֵרוֹ לְתוֹךְ יָדוֹ בִּרְצוֹן הַבְּעָלִים, וְכֵיוָן שֶׁתְּבָעוּהוּ כָּבַשׁ הַמָּמוֹן בְּחָזְקָה וְלֹא הֶחֱזִירוֹ; כְּגוֹן שֶׁהָיָה לוֹ בְּיַד חֲבֵרוֹ הַלְוָאָה אוֹ שְׂכִירוּת, וְהוּא תוֹבְעוֹ, וְאֵינוֹ יָכוֹל לְהוֹצִיא מִמֶּנּוּ מִפְּנֵי שֶׁהוּא אַלָּם וְקָשֶׁה. 

הַכּוֹפֶה אֶת חֲבֵרוֹ לִמְכֹּר אֶת שֶׁלּוֹ, וְנוֹתֵן לוֹ דָּמָיו, אָסוּר, אֲבָל אֵין לוֹ דִּין גַּזְלָן לִפָּסֵל מִדְּאוֹרַיְתָא, אֶלָּא מִדְּרַבָּנָן, כְּמוֹ שֶׁנִּתְבָּאֵר. 

כָּל הַחוֹמֵד עַבְדּוֹ אוֹ אֲמָתוֹ, אוֹ בֵּיתוֹ אוֹ כֵּלָיו שֶׁל חֲבֵרוֹ, אוֹ כָּל דָּבָר שְׁאֶפְשָׁר שֶׁיִּקְנֵהוּ מִמֶּנּוּ, וְהִכְבִּיד עָלָיו רֵעִים וְהִפְצִיר בּוֹ עַד שֶׁלְּקָחוֹ מִמֶּנּוּ, הֲרֵי זֶה עוֹבֵר בְּלֹא תַחְמֹד <small><small>(שְׁמוֹת כ, יד)</small>.</small> כָּל הַמִּתְאַוֶּה בֵּיתוֹ אוֹ אִשְׁתּוֹ וְכֵלָיו שֶׁל חֲבֵרוֹ וְכָל כַּיּוֹצֵא בָּזֶה, כֵּיוָן שֶׁחָשַׁב בְּלִבּוֹ אֵיךְ יִקְנֶה דָּבָר זֶה וְנִפְתֶּה בְּלִבּוֹ בַּדָּבָר, עָבַר בְּלֹא תַעֲשֶׂה שֶׁל לֹא תִתְאַוֶּה <small><small>(דְּבָרִים ה, יח)</small>,</small> וְאֵין תַּאֲוָה אֶלָּא בַּלֵּב בִּלְבַד. 

הַתַּאֲוָה מֵבִיא לִידֵי חִמּוּד, וְהַחִמּוּד מֵבִיא לִידֵי גָזֵל; שֶׁאִם לֹא רָצוּ הַבְּעָלִים לִמְכֹּר אַף עַל פִּי שֶׁהִרְבָּה לָהֶם בְּדָמִים וְהִפְצִיר בְּרֵעִים, יָבֹא לִידֵי גָּזֵל, שֶׁנֶּאֱמַר: וְחָמְדוּ בָתִּים וְגָזָלוּ <small><small>(מִיכָה ב, ב)</small>.</small> וְאִם עָמְדוּ הַבְּעָלִים בְּפָנָיו לְהַצִּיל מָמוֹנָם אוֹ מְנָעוּהוּ מִלִּגְזֹל יָבֹא לִידֵי שְׁפִיכוּת דָּמִים, צֵא וּלְמַד מִמַּעֲשֵׂה אַחְאָב וְנָבוֹת. 

הָא לָמַדְתָּ, שֶׁהַמִּתְאַוֶּה עוֹבֵר בְּלָאו אֶחָד. וְהַקּוֹנֶה דָּבָר שֶׁהִתְאַוָּה בְּהֶפְצֵר שֶׁהִפְצִיר בַּבְּעָלִים עוֹבֵר בִּשְׁנֵי לָאוִין, לְכָךְ נֶאֱמַר: לֹא תַחְמֹד <small><small>(שְׁמוֹת כ, יד)</small></small> וְלֹא תִתִאַוֶּה <small><small>(דְּבָרִים ה, יח)</small></small> וְאִם גָּזַל, עוֹבֵר בִּשְׁלֹשָׁה לָאוִין: 


Siman 360

כָּל הַגּוֹזֵל חַיָּב לְהַחֲזִיר הַגְּזֵלָה עַצְמָהּ, שֶׁנֶּאֱמַר: וְהֵשִׁיב אֶת הַגְּזֵלָה אֲשֶׁר גָּזָל <small><small>(וַיִּקְרָא ה, כג)</small>.</small> וְאִם אָבְדָה אוֹ נִשְׁתַּנֵּית, מְשַׁלֵּם דָּמֶיהָ, בֵּין שֶׁהוֹדָה מִפִּי עַצְמוֹ בֵּין שֶׁבָּאוּ עָלָיו עֵדִים שֶׁגָּזַל. אֲפִלּוּ גָּזַל קוֹרָה וּבְנָאָהּ בְּבִירָה גְדוֹלָה, הוֹאִיל וְלֹא נִשְׁתַּנֵּית, דִּין תּוֹרָה הוּא שֶׁיַּהֲרֹס כָּל הַבִּנְיָן וְיַחֲזֹר הַקּוֹרָה לַבְּעָלִים; אֲבָל תִּקְּנוּ חֲכָמִים, מִפְּנֵי תַּקָּנַת הַשָּׁבִים, שֶׁיִּהְיֶה נוֹתֵן אֶת דָּמֶיהָ וְלֹא יַפְסִיד הַבִּנְיָן. אֲפִלּוּ גָזַל קוֹרָה וַעֲשָׂאָהּ בְּסֻכּוֹת הֶחָג, וּבָא בַּעַל הַקּוֹרָה וְתוֹבְעָהּ בְּתוֹךְ הֶחָג, נוֹתֵן לוֹ אֶת דָּמֶיהָ. אֲבָל אַחַר הֶחָג, הוֹאִיל וְלֹא נִשְׁתַּנֵּית וְלֹא בְּנָאָהּ בְּטִיט, מַחֲזִיר אֶת הַקּוֹרָה עַצְמָהּ. <small>הַגָּה: גָּזַל קַרְקַע וּבָנָה עָלֶיהָ בִּנְיָנִים גְּדוֹלִים, צָרִיךְ לִסְתֹּר הַכֹּל וּלְהָשִׁיב קַרְקַע לַבְּעָלִים, דְּלָא עָשׂוּ תַקָּנַת הַשָּׁבִים בְּקַרְקַע <small><small>(ר' יְרוּחָם נל"א ח"ו)</small>.</small> </small> 

הַגּוֹזֵל פָּחוֹת מִשְּׁוֵה פְרוּטָה, אַף עַל פִּי שֶׁעָבַר, אֵינוֹ בְּתוֹרַת הֲשָׁבָה. 

גָּזַל ג' אֲגֻדּוֹת שָׁווֹת שְׁלֹשָׁה פְרוּטוֹת, וְהוּזְלוּ וַהֲרֵי שְׁלָשְׁתָּן שָׁווֹת ב' פְּרוּטוֹת, וְהֶחֱזִיר לוֹ שְׁתַּיִם, חַיָּב לְהַחֲזִיר הַשְּׁלִישִׁית הוֹאִיל וּבִתְחִלָּתָהּ הָיְתָה שָׁוָה פְּרוּטָה. 

גָּזַל שְׁתַּיִם שָׁווֹת פְּרוּטָה, וְהֶחֱזִיר אַחַת, אַף עַל פִּי שֶׁגְּזֵלָה אֵין כָּאן, מִצְוַת הֲשָׁבַת גְּזֵלָה אֵין כָּאן. 

נִשְׁתַּנֵּית הַגְּזֵלָה, אַף עַל פִּי שֶׁלֹּא נִתְיָאֲשׁוּ הַבְּעָלִים, אֵין צָרִיךְ לְהַחֲזִיר אֶלָּא דָּמֶיהָ כְּמוֹ שֶׁהָיְתָה שָׁוָה בִּשְׁעַת הַגְּזֵלָה, וְהוּא שֶׁלֹּא יְהֵא שִׁנּוּי הַחוֹזֵר לִבְרִיָּתוֹ. כֵּיצַד, הַגּוֹזֵל עֵצִים וְדִבְּקָם בְּמַסְמֵרִים וְעָשָׂה מֵהֶם תֵּבָה, אֵינוֹ שִׁנּוּי, שֶׁהֲרֵי אֶפְשָׁר לְפָרְקָן וְחוֹזְרִים לוּחוֹת כְּשֶׁהָיוּ. גָּזַל עָפָר וַעֲשָׂאוֹ לְבֵנָה, לֹא קָנָה, שֶׁאִם יָדוֹק הַלְּבֵנָה תַּחֲזֹר עָפָר כְּשֶׁהָיְתָה. גָּזַל לָשׁוֹן שֶׁל מַתֶּכֶת וַעֲשָׂאוֹ מַטְבֵּעַ, לֹא קָנָה, שֶׁאִם יַתִּיךְ הַמַּטְבֵּעַ יַחֲזֹר לָשׁוֹן כְּשֶׁהָיָה; וְכֵן כָּל כַּיּוֹצֵא בָּזֶה. 

אֲבָל הַגּוֹזֵל עֵצִים וְשִׁפָּן וּקְצָצָן, אוֹ חָקַק בָּהֶם וְעָשָׂה כֵּלִים, אוֹ שֶׁגָּזַל צֶמֶר וּצְבָעוֹ אוֹ נִפְּצוֹ אוֹ לִבְּנוֹ אוֹ עֲשָׂאוֹ לְבָדִים, אוֹ שֶׁגָּזַל לְבֵנָה וַעֲשָׂאָהּ עָפָר, אוֹ אֲבָנִים וְסִתְּתָן, אוֹ מָעוֹת וְהִתִּיכָן, הֲרֵי זֶה שִׁנּוּי בְּיָדוֹ, שֶׁאִם יַעֲשֶׂה מָעוֹת אֲחֵרוֹת פָּנִים חֲדָשׁוֹת הֵן, וְכֵן כָּל כַּיּוֹצֵא בָּזֶה. <small>וְאֵין נִקְרָא שִׁנּוּי אֶלָּא אִם כֵּן נִשְׁתַּנָּה שֵׁם הַגְּזֵלָה מִכֹּחַ הַשִּׁנּוּי <small><small>(טוּר ס"ד)</small>.</small> </small> 

הַגּוֹזֵל מָעוֹת יְשָׁנוֹת וְשִׁפָּן וְחִדְּשָׁן, לֹא קָנָה, שֶׁהֲרֵי מִתְיַשְּׁנִין וְחוֹזְרִים כְּשֶׁהָיוּ. גָּזַל מָעוֹת חֲדָשִׁים וְיִשְּׁנָן, קָנָה, שֶׁאִם יְחַדְּשֵׁם פָּנִים חֲדָשׁוֹת הֵם. <small>גָּזַל אֲבָנִים וְסִתְּתָן, קָנָה. צֶמֶר, וּצְבָעוֹ אוֹ לִבְּנוֹ בְּעִנְיָן שֶׁאֵינוֹ חוֹזֵר לִבְרִיָּתוֹ, קָנָה <small><small>(טוּר שָׁם)</small>.</small> </small> 

גָּזַל דֶּקֶל מְחֻבָּר וּקְצָצוֹ, לֹא קָנָה; אֲפִלּוּ כְּרָתוֹ חוּלְיוֹת חוּלְיוֹת. עֲשָׂאוֹ קוֹרוֹת, קָנָה. 

גָּזַל קוֹרוֹת גְּדוֹלוֹת וַעֲשָׂאָן קְטַנּוֹת, לֹא קָנָה. קְצָצָן לוּחוֹת עַד שֶׁנִּשְׁתַּנָה שְׁמָם, קָנָה. 

גָּזַל לוּלָב וְהִפְרִיד עָלָיו, קָנָה הֶעָלִין. גָּזַל עָלִים וַעֲשָׂאָן חוּפְיָא, קָנָה. <small>טָלֶה וְנַעֲשָׂה אַיִל, עֵגֶל וְנַעֲשָׂה שׁוֹר, קָנָה <small><small>(טוּר שָׁם)</small>.</small> </small> 


Siman 361

יֵאוּשׁ לְחוּד לֹא קָנָה. 

יֵאוּשׁ עִם שִׁנּוּי הַשֵּׁם גָּרוּעַ שֶׁחוֹזֵר לִבְרִיָּתוֹ, יֵשׁ אוֹמְרִים שֶׁקּוֹנֶה וְאֵינוֹ צָרִיךְ לְהַחֲזִיר אֶלָּא דָּמֶיהָ. 

בַּמֶּה דְּבָרִים אֲמוּרִים, בְּיָדוּעַ שֶׁנִּתְיָאֲשׁוּ הַבְּעָלִים. אֲבָל סְתָם גְּזֵלָה לָא הֲוֵי יֵאוּשׁ בְּעָלִים. 

יֵאוּשׁ עִם שִׁנּוּי רְשׁוּת, קָנָה, וְנִתְבָּאֲרוּ מִשְׁפָּטָיו בְּסִימָן שנ"ג. 

לָא הֲוֵי שִׁנּוּי, אֶלָּא אִם כֵּן מְכָרוֹ אוֹ נְתָנוֹ לְאַחֵר. <small>יֵשׁ אוֹמְרִים <small><small>(נִמּוּקֵי יוֹסֵף פֶּרֶק חז"ה)</small></small> דְּאִם מְכָרוֹ בְּאַחֲרָיוּת אוֹ נְתָנוֹ בְּטָעוּת אוֹ בְעַל כָּרְחוֹ, לֹא מִקְרֵי שִׁנּוּי רְשׁוּת <small><small>(תְּשׁוּבַת רַשְׁבָּ"א סִימָן תתקס"ח)</small>,</small> </small> אֲבָל אִם בָּא אַחֵר וּנְטָלוֹ מִבֵּית הַגַּזְלָן שֶׁלֹּא מֵרְצוֹנוֹ, כְּאִלּוּ נְטָלוֹ מִבֵּית הַבְּעָלִים, אִם יִרְצֶה הַנִּגְזָל גּוֹבֶה מֵהָרִאשׁוֹן אוֹ מֵהַשֵּׁנִי, אוֹ אִם יִרְצֶה יִגְבֶּה חֲצִי מִזֶּה וַחֲצִי מִזֶּה. וְאִם פְּרָעוֹ הַשֵּׁנִי לָרִאשׁוֹן, אוֹ שֶׁהַגַּזְלָן הָרִאשׁוֹן מָחַל לַשֵּׁנִי, אֵינוֹ כְּלוּם, כִּי אֵין דִּינוֹ שֶׁל שֵׁנִי אֶלָּא עִם הַבְּעָלִים, לֹא שְׁנָא אִם יָדַע הַשֵּׁנִי שֶׁהוּא גָּזוּל בְּיַד הַגַּזְלָן, לֹא שְׁנָא שֶׁלֹּא יָדַע; וַאֲפִלּוּ אִם אֲכָלוֹ הַשֵּׁנִי, חַיָּב לְשַׁלֵּם לַבְּעָלִים. 

בַּמֶּה דְּבָרִים אֲמוּרִים, שֶׁלֹּא נִתְיָאֲשׁוּ. אֲבָל אִם נִתְיָאֲשׁוּ וּבָא אֶחָד וַאֲכָלוֹ, פָּטוּר; נְהִי שֶׁאִם הָיָה בְּעַיִן הָיָה חַיָּב לְהַחֲזִירוֹ, עַתָּה שֶׁאֲכָלוֹ, פָּטוּר. 

מֵת וְהוֹרִישׁ הַגְּזֵלָה לְבָנָיו, לָא הֲוֵי שִׁנּוּי רְשׁוּת, אֶלָּא הָוֵי כְּאִלּוּ אֲבִיהֶם קַיָּם, שֶׁאִם הוּא בְּעַיִן וְלֹא נִשְׁתַּנֵּית, צְרִיכִים לְהַחֲזִירָהּ אֲפִלּוּ נִתְיָאֲשׁוּ הַבְּעָלִים; וְאִם נִשְׁתַּנֵּית וְהִיא קַיֶּמֶת, נוֹתְנִים דָּמֶיהָ. אֲבָל אִם אֲכָלוּהָ, בֵּין בְּחַיֵּי הָאָב בֵּין לְאַחַר מוֹתוֹ, אִם קֹדֶם יֵאוּשׁ אֲכָלוּהָ חַיָּבִים לְשַׁלֵּם; לְאַחַר יֵאוּשׁ פְּטוּרִים, אִם לֹא הִנִּיחַ אֲבִיהֶם נְכָסִים; אֲבָל אִם הִנִּיחַ אֲבִיהֶם נְכָסִים, אֲפִלּוּ אֲכָלוּהָ אַחַר יֵאוּשׁ חַיָּבִים לְשַׁלֵּם. וְכֵן אִם מְכָרָהּ הָאָב אוֹ נְתָנָהּ לְאַחֵר, אִם הִנִּיחַ נְכָסִים חַיָּבִים לְשַׁלֵּם. וְאֵין חִלּוּק בְּזֶה בֵּין גְּדוֹלִים לִקְטַנִּים. וְאִם אָמְרוּ הַגְּדוֹלִים: יוֹדְעִים אָנוּ שֶׁעָשָׂה אָבִינוּ חֶשְׁבּוֹן עִמְּךָ וְלֹא נִשְׁאַר לְךָ כְּלוּם בְּיָדוֹ, נֶאֱמָנִים. וְיֵשׁ אוֹמְרִים דְּהָנֵי מִלֵּי כְּשֶׁאֵין יָדוּעַ שֶׁגְּזָלָהּ אֲבִיהֶם, אֶלָּא עַל פִּיהֶם; אֲבָל אִם הָיוּ עֵדִים שֶׁגְּזָלָהּ, אֵינָם נֶאֱמָנִים. 

הַגּוֹזֵל אֶת חֲבֵרוֹ בְּעֵדִים, יֵשׁ אוֹמְרִים שֶׁאֵינוֹ צָרִיךְ לְהַחֲזִיר לוֹ בְּעֵדִים, וְיֵשׁ אוֹמְרִים שֶׁצָּרִיךְ: 


Siman 362

הַגְּזֵלָה שֶׁלֹּא נִשְׁתַּנֵּית, אֶלָּא הֲרֵי הִיא כְּמוֹ שֶׁהָיְתָה, אַף עַל פִּי שֶׁנִּתְיָאֲשׁוּ הַבְּעָלִים מִמֶּנָּה וְאַף עַל פִּי שֶׁמֵּת הַגַּזְלָן וַהֲרֵי הִיא בְּיַד בָּנָיו, הֲרֵי זוֹ חוֹזֶרֶת לִבְעָלֶיהָ בְּעַצְמָהּ. וְאִם נִשְׁתַּנֵּית בְּיַד הַגַּזְלָן, אַף עַל פִּי שֶׁעֲדַיִן לֹא נִתְיָאֲשׁוּ הַבְּעָלִים מִמֶּנָּה, קְנָאָהּ בְּשִׁנּוּי, וּמְשַׁלֵּם דָּמֶיהָ כִּשְׁעַת הַגְּזֵלָה. 

נִתְיָאֲשׁוּ הַבְּעָלִים מִמֶּנָּה וְלֹא נִשְׁתַּנֵּית, קָנָה הַגַּזְלָן כָּל הַשֶּׁבַח שֶׁהִשְׁבִּיחַ אַחַר יֵאוּשׁ, וְאֵינוֹ מְשַׁלֵּם אֶלָּא כִּשְׁעַת הַגְּזֵלָה; וְדָבָר זֶה מִדִּבְרֵיהֶם, מִפְּנֵי תַּקָּנַת הַשָּׁבִים. וּכְשֶׁמַּחֲזִיר לוֹ הַגְּזֵלָה, שָׁמִין לוֹ הַשֶּׁבַח וְנוֹטֵל מִן הַנִּגְזָל. 

מְכָרָהּ הַגַּזְלָן אוֹ נְתָנָהּ בְּמַתָּנָה, אַף עַל פִּי שֶׁלֹּא נִשְׁתַּנֵּית הַגְּזֵילָה, אֵינָהּ חוֹזֶרֶת בְּעַצְמָהּ מִיַּד הַלּוֹקֵחַ. הוֹאִיל וְנִתְיָאֲשׁוּ הַבְּעָלִים, בֵּין לִפְנֵי מְכִירָה וּנְתִינָה בֵּין לְאַחַר מְכִירָה וּנְתִינָה, קְנָאָהּ הַלּוֹקֵחַ בְּיֵאוּשׁ וְשִׁנּוּי רְשׁוּת. <small>וְיֵשׁ חוֹלְקִין, וְעַיֵּן לְעֵיל סִימָן שנ"ג. <small><small>(טוּר סִימָן שנ"ג בְּשֵׁם הָרֹא"שׁ)</small>.</small> </small> 

הַגּוֹזֵל וְהִשְׁבִּיחַ וּמָכַר אוֹ הוֹרִישׁ לִפְנֵי יֵאוּשׁ, מַה שֶּׁהִשְׁבִּיחַ הוֹרִישׁ, וּמַה שֶּׁהִשְׁבִּיחַ מָכַר, וְקָנָה לוֹקֵחַ אוֹ יוֹרֵשׁ אֶת הַשֶּׁבַח, וְנוֹטֵל דְּמֵי הַשֶּׁבַח מֵהַנִּגְזָל, וּמַחֲזִיר הַגְּזֵלָה, וְחוֹזֵר הַנִּגְזָל וְנוֹטֵל דְּמֵי הַשֶּׁבַח מֵהַגַּזְלָן, שֶׁהֲרֵי לֹא נִתְיָאֵשׁ. וְכֵן אִם הִשְׁבִּיחַ הַלּוֹקֵחַ אוֹ הַיּוֹרֵשׁ, נוֹטֵל הַשֶּׁבַח מֵהַנִּגְזָל. 

מָכַר הַגַּזְלָן לְגוֹי, וְהִשְׁבִּיחַ הַגּוֹי, הַשֶּׁבַח חוֹזֶרֶת לַבְּעָלִים. 

מָכַר הַגּוֹי לְיִשְׂרָאֵל אַחַר שֶׁהִשְׁבִּיחַ, הוֹאִיל וְהַגַּזְלָן יִשְׂרָאֵל וְזֶה שֶׁבְּיָדוֹ יִשְׂרָאֵל, קָנָה הַשֶּׁבַח. וְאִם תָּפַס הַנִּגְזָל, אֵין מוֹצִיאִין מִיָּדוֹ. 

כְּבָר נִתְבָּאֵר שֶׁהַגְּזֵלָה שֶׁהִשְׁבִּיחָה אַחַר יֵאוּשׁ אוֹ אַחֵר שֶׁנִּשְׁתַּנֵּית, הַשֶּׁבַח לַגַּזְלָן אַף עַל פִּי שֶׁהִשְׁבִּיחָה מֵאֵלֶיהָ. כֵּיצַד, גָּזַל פָּרָה וְנִתְעַבְּרָה אֶצְלוֹ, בֵּין שֶׁיָּלְדָה קֹדֶם שֶׁתְּבָעוֹ בַּדִּין בֵּין שֶׁעֲדַיִן לֹא יָלְדָה; גָּזַל רָחֵל וְנִטְעֲנָה אֶצְלוֹ, בֵּין שֶׁגְּזָזָהּ קֹדֶם שֶׁתְּבָעוֹ בַּדִּין, בֵּין שֶׁעֲדַיִן לֹא גְּזָזָהּ; הוֹאִיל וְנִתְיָאֲשׁוּ הַבְּעָלִים, מְשַׁלֵּם כִּשְׁעַת הַגְּזֵלָה. וְאִם יָלְדָה וּגְזָזָהּ, הַגִּזּוֹת וְהַוְּלָדוֹת שֶׁל גַּזְלָן. וְאִם עֲדַיִן לֹא יָלְדָה וְלֹא גְּזָזָהּ, שָׁמִין לוֹ, וְנוֹטֵל הַשֶּׁבַח מֵהַנִּגְזָל וּמַחֲזִיר הַבְּהֵמָה עַצְמָהּ. 

גָּזַל פָּרָה מְעֻבֶּרֶת, וְנִתְיָאֲשׁוּ הַבְּעָלִים, וְאַחַר כָּךְ יָלְדָה, רָחֵל טְעוּנָה, וְנִתְיָאֲשׁוּ הַבְּעָלִים, וְאַחַר כָּךְ גְּזָזָהּ, מְשַׁלֵּם דְּמֵי פָּרָה הָעוֹמֶדֶת לֵילֵד וּדְמֵי רָחֵל הָעוֹמֶדֶת לִגָּזֵז. וְאִם לִפְנֵי יֵאוּשׁ וְקֹדֶם שֶׁנִּשְׁתַּנֵּית יָלְדָה אוֹ גְּזָזָהּ, הֲרֵי הַגִּזּוֹת וְהַוְּלָדוֹת שֶׁל בְּעָלִים; וְאַף עַל פִּי שֶׁנִּתְעַבְּרָה אוֹ נִטְעֲנָה בְּיַד הַגַּזְלָן, הוֹאִיל וְלֹא נִתְיָאֲשׁוּ הַבְּעָלִים וְלֹא נִשְׁתַּנֵּית הַגְּזֵלָה, הִיא בִּרְשׁוּת בְּעָלֶיהָ אַף עַל פִּי שֶׁהַגַּזְלָן חַיָּב בָּאֳנָסִים. <small>הַגָּה: כָּל אֵלֶּה דִבְרֵי הָרַמְבַּ"ם, אֲבָל יֵשׁ חוֹלְקִין, וּכְמוֹ שֶׁנִּתְבָּאֵר רֵישׁ סִימָן שנ"ד ושנ"ו. וַאֲפִלּוּ שִׁנּוּי הַחוֹזֵר לִבְרִיָּתוֹ, כְּגוֹן עָפָר וַעֲשָׂאוֹ לְבֵנִים, אַף עַל גַּב דְּלָא קָנָה כְּדִלְעֵיל סִימָן ש"ס, שֶׁבַח מִיהָא קָנָה, וְצָרִיךְ לְהַחֲזִיר לוֹ שִׁבְחוֹ <small><small>(טוּר ס"א)</small>.</small> </small> 

בַּמֶּה דְּבָרִים אֲמוּרִים, בְּשֶׁבַח הַבָּא מֵאֵלָיו, כְּגוֹן גִּזּוֹת וּוְלָדוֹת. אֲבָל אִם הָיְתָה כְּחוּשָׁה וְהוֹצִיא עָלֶיהָ וּפִטְּמָהּ, אֲפִלּוּ לִפְנֵי יֵאוּשׁ, נוֹטֵל מֵהַנִּגְזָל שְׁבַח הַפִּטּוּם, וְכֵן כָּל כַּיּוֹצֵא בָּזֶה מִשֶּׁבַח שֶׁיֵּשׁ בּוֹ הוֹצָאָה. 

גְּזֵלָה שֶׁלֹּא נִשְׁתַּנֵּית וְהוּקְרָה, אַף עַל פִּי שֶׁנִּתְיָאֲשׁוּ הַבְּעָלִים מִמֶּנָּה, הֲרֵי זוֹ חוֹזֶרֶת לַבְּעָלִים וְאֵין לַגַּזְלָן בָּהּ כְּלוּם, שֶׁלֹּא תִקְּנוּ לַגַּזְלָן אֶת הַשֶּׁבַח אַחַר יֵאוּשׁ, אֶלָּא כְּגוֹן שְׁבַח גִּזּוֹת וּוְלָדוֹת, אֲבָל שְׁבַח הַיֹּקֶר, אִם הָיְתָה הַגְּזֵלָה חוֹזֶרֶת בְּעֵינֶיהָ אֵינוֹ זוֹכֶה בָּהּ. הַגּוֹזֵל חָבִית שֶׁל יַיִן מֵחֲבֵרוֹ וַהֲרֵי הִיא שְׁוֵה דִינָר בִּשְׁעַת הַגְּזֵלָה, וְהוּקְרָה אֶצְלוֹ וְעָמְדָה בְּאַרְבָּעָה, שִׁבֵּר הֶחָבִית אוֹ שָׁתָה אוֹתָהּ, אוֹ מְכָרָהּ אוֹ נְתָנָהּ בְּמַתָּנָה אַחַר שֶׁהוּקְרָה, מְשַׁלֵּם אַרְבָּעָה כִּשְׁעַת הוֹצָאָה מִן הָעוֹלָם, שֶׁאִלּוּ הִנִּיחָה הָיְתָה חוֹזֶרֶת בְּעַצְמָהּ. נִשְׁבְּרָה מֵעַצְמָהּ אוֹ אָבְדָה, מְשַׁלֵּם דִּינָר כִּשְׁעַת הַגְּזֵלָה. 

הָיְתָה שָׁוָה בִּשְׁעַת הַגְּזֵלָה אַרְבָּעָה, וּבִשְׁעַת הוֹצָאָה מִן הָעוֹלָם דִּינָר, מְשַׁלֵּם אַרְבָּעָה כִּשְׁעַת הַגְּזֵלָה, בֵּין שֶׁשִּׁבְּרָהּ אוֹ שְׁתָאָהּ בֵּין שֶׁנִּשְׁבְּרָה אוֹ אָבְדָה מֵאֵלֶיהָ, וְכֵן כָּל כַּיּוֹצֵא בָּזֶה. 

הַגּוֹזֵל אֶשְׁכּוֹל שֶׁל תְּמָרִים, וּבוֹ חֲמִשִּׁים תְּמָרִים, וְאִם יִמָּכְרוּ כֻּלָּם בְּיַחַד אֵינוֹ שָׁוֶה אֶלָּא מ"ט פְּרוּטוֹת וְאִם יִמָּכְרוּ כָּל אַחַת בִּפְנֵי עַצְמָהּ יִשְׁווּ חֲמִשִּׁים, אֵינוֹ מְשַׁלֵּם אֶלָּא מ"ט: 

הַגּוֹזֵל כְּלִי וּשְׁבָרוֹ, אֵין אוֹמְרִים יִתֵּן הַשְּׁבָרִים וְיַשְׁלִים עֲלֵיהֶם, וְדִינוֹ כְּמוֹ שֶׁנִּתְבָּאֵר בְּסִימָן שנ"ד <small><small>(ס"ה, ע"ש)</small>.</small> 


Siman 363

גָּזַל בְּהֵמָה וְהִזְקִינָה אוֹ כָּחֲשָׁה כַּחַשׁ שֶׁאֵינוֹ יָכוֹל לַחֲזֹר, כְּגוֹן חֳלָאִים שֶׁאֵין לָהֶם רְפוּאוֹת תְּעָלָה, אוֹ שֶׁגָּזַל מַטְבֵּעַ וְנִסְדַּק אוֹ פְּסָלוֹ הַמֶּלֶךְ, <small>וְיֵשׁ אוֹמְרִים דְּמַטְבֵּעַ אֲפִלּוּ פְסָלָהּ הַמֶּלֶךְ אוֹמֵר לוֹ: הֲרֵי שֶׁלְּךָ לְפָנֶיךָ <small><small>(טוּר ס"א בְּשֵׁם הָרֹא"שׁ)</small>,</small> </small> אוֹ שֶׁגָּזַל פֵּרוֹת וְהִרְקִיבוּ כֻלָּם, אוֹ שֶׁגָּזַל יַיִן וְהֶחֱמִיץ, הֲרֵי זֶה כְּמוֹ שֶׁגָּזַל כְּלִי וּשְׁבָרוֹ, וּמְשַׁלֵּם כִּשְׁעַת הַגְּזֵלָה. אֲבָל אִם גָּזַל בְּהֵמוֹת וְכִחֲשׁוּ כַּחַשׁ שֶׁאֶפְשָׁר לַחֲזֹר, אוֹ שֶׁגָּזַל עֲבָדִים וְהִזְקִינוּ, אוֹ שֶׁגָּזַל מַטְבֵּעַ וְנִפְסַל בִּמְדִינָה זוֹ וַהֲרֵי הוּא יוֹצֵא בִּמְדִינָה אַחֶרֶת, אוֹ שֶׁגָּזַל פֵּרוֹת וְהִרְקִיבוּ מִקְצָתָם, אוֹ תְּרוּמָה וְנִיטְמֵאת, אוֹ שֶׁגָּזַל חָמֵץ וְעָבַר עָלָיו הַפֶּסַח, אוֹ בְּהֵמָה וְנֶעֶבְדָה בָּהּ עֲבֵרָה, אוֹ נִפְסְלָה מִלִּקָּרֵב, אוֹ שֶׁהָיְתָה יוֹצֵאת לִסָקֵל, אוֹמֵר לוֹ: הֲרֵי שֶׁלְּךָ לְפָנֶיךָ, וּמַחֲזִיר אוֹתָהּ בְּעַצְמָהּ. 

בַּמֶּה דְּבָרִים אֲמוּרִים, כְּשֶׁהֶחֱזִיר הַגְּזֵלָה. אֲבָל אִם נִשְׂרְפָה הַגְּזֵלָה אוֹ אָבְדָה אַחַר שֶׁנֶּאֶסְרָה בַּהֲנָאָה, חַיָּב לְהַחֲזִיר לוֹ דָּמֶיהָ כִּשְׁעַת הַגְּזֵלָה. 

הַגּוֹזֵל בְּהֵמָה וְנָשָׂא עָלֶיהָ מַשָּׂא, אוֹ רָכַב עָלֶיהָ אוֹ חָרַשׁ אוֹ דָשׁ בָּהּ וְכַיּוֹצֵא בָּזֶה וְהֶחֱזִירָהּ לִבְעָלֶיהָ, אַף עַל פִּי שֶׁעָבַר בְּלֹא תַּעֲשֶׂה, אֵינוֹ חַיָּב לְשַׁלֵּם כְּלוּם, שֶׁהֲרֵי לֹא הִפְסִידָהּ וְלֹא הִכְחִישָׁהּ. וְאִם הֻחְזַק אָדָם זֶה לִגְזֹל אוֹ לַעֲשֹׁק אוֹ לַעֲשׂוֹת מַעֲשִׂים אֵלּוּ פַּעַם אַחַר פַּעַם, קוֹנְסִין אוֹתוֹ, וַאֲפִלּוּ בְּחוּץ לָאָרֶץ, וְשָׁמִין הַשָּׂכָר אוֹ הַשֶּׁבַח שֶׁהִשְׁבִּיחַ בַּבְּהֵמָה וּמְשַׁלֵּם לַנִּגְזָל. 

הַתּוֹקֵף עַבְדּוֹ שֶׁל חֲבֵרוֹ וְעָשָׂה בּוֹ מְלָאכָה, וְלֹא בִּטְּלוֹ מִמְּלָאכָה אַחֶרֶת, פָּטוּר, שֶׁנּוֹחַ לוֹ לָאָדָם שֶׁלֹּא יִלְמַד עַבְדּוֹ דַרְכֵי הַבַּטָּלָה. וְאִם בִּטְּלוֹ מִמְּלָאכָה אַחֶרֶת, מְשַׁלֵּם לוֹ כְּפוֹעֵל. 

הַתּוֹקֵף סְפִינָתוֹ שֶׁל חֲבֵרוֹ וְעָשָׂה בָּהּ מְלָאכָה, אִם אֵינָהּ עֲשׂוּיָה לְשָׂכָר, שָׁמִין כַּמָּה פִיחֲתָה וּמְשַׁלֵּם. וְאִם הִיא עֲשׂוּיָה לְשָׂכָר, אִם יָרַד לָהּ בְּתוֹרַת שְׂכִירוּת, הוֹאִיל וְיָרַד שֶׁלֹּא בִּרְשׁוּת, אִם רָצָה הַבַּעַל לִטֹּל שְׂכָרָהּ, נוֹטֵל; רָצָה לִטֹּל פְּחָתָהּ, נוֹטֵל. וְאִם יָרַד לָהּ בְּתוֹרַת גָּזֵל, נוֹתֵן הַפְּחָת, וְכֵן כָּל כַּיּוֹצֵא בָּזֶה. וְהוּא הַדִּין אִם נְטָלָהּ עַל דַּעַת שְׁאִילָה שֶׁלֹּא מִדַּעַת, גַּזְלָן הָוֵי. <small>הַגָּה: וְאִם שְׂכָרָהּ הַגַּזְלָן לְאַחֵר, צָרִיךְ לְהַחֲזִיר הַשָּׂכָר לַבְּעָלִים, הוֹאִיל וְעוֹמֶדֶת לְהִשָּׂכֵר <small><small>(טוּר ס"ה בְּשֵׁם הרמ"ה)</small>.</small> וע"ל סוֹף סִימָן ש"ח מִדִּינִין אֵלּוּ.</small> 

הַדָּר בַּחֲצַר חֲבֵרוֹ שֶׁלֹּא מִדַּעְתּוֹ, שֶׁאָמַר לוֹ: צֵא, וְלֹא יָצָא, חַיָּב לִתֵּן לוֹ כָּל שְׂכָרוֹ. וְאִם לֹא אָמַר לוֹ: צֵא, אִם אוֹתָהּ חָצֵר אֵינָהּ עֲשׂוּיָה לְשָׂכָר, אֵינוֹ צָרִיךְ לְהַעֲלוֹת לוֹ שָׂכָר, <small>וְאַף עַל פִּי שֶׁהוֹצִיא אֶת בַּעַל הַבַּיִת בְּעַל כָּרְחוֹ מִן הַבַּיִת וְהוּא דָּר בּוֹ <small><small>(מָרְדְּכַי פֶּרֶק כֵּיצַד הָרֶגֶל)</small>.</small> וַאֲפִלּוּ הָיָה רָגִיל לְהַשְׂכִּירוֹ, רַק שֶׁעַכְשָׁיו לֹא עָבִיד לְמֵיגָר, בָּתַר הַאי שַׁעְתָּא אַזְלֵינָן <small><small>(נִמּוּקֵי יוֹסֵף פֶּרֶק הַנַּ"ל)</small>,</small> </small> אַף עַל פִּי שֶׁדֶּרֶךְ זֶה הַדָּר לִשְׂכֹּר מָקוֹם לְעַצְמוֹ, שֶׁזֶּה נֶהֱנֶה וְזֶה אֵינוֹ חָסֵר. <small>הַגָּה: וְדַוְקָא שֶׁכְּבָר דָּר בּוֹ, אֲבָל לֹא יוּכַל לְכֹפוֹ לְכַתְּחִילָה שֶׁיַּנִּיחֶנּוּ לָדוּר בּוֹ, אַף עַל פִּי דְכוֹפִין עַל מִדַּת סְדוֹם בְּמָקוֹם שֶׁזֶּה נֶהֱנֶה וְזֶה אֵינוֹ חָסֵר, הָנֵי מִלֵּי בְּדָבָר דְּאִי בָעֵי לֵהָנוֹת לֹא יוּכַל לֵהָנוֹת. אֲבָל בְּכִי הַאי גַוְנָא דְּאִי בָעֵי בַעַל חָצֵר לֵהָנוֹת וּלְהַרְוִיחַ לְהַשְׂכִּיר חֲצֵרוֹ הָיָה יָכוֹל, אֶלָּא שֶׁאֵינוֹ רוֹצֶה, אֵין כּוֹפִין אוֹתוֹ לַעֲשׂוֹת בְּחִנָּם <small><small>(מָרְדְּכַי וְנ"י פֶּרֶק הַנַּ"ל)</small>.</small> </small> וְאִם הֶחָצֵר עֲשׂוּיָה לְשָׂכָר, אַף עַל פִּי שֶׁאֵין דֶּרֶךְ זֶה לִשְׂכֹּר, צָרִיךְ לְהַעֲלוֹת לוֹ שָׂכָר, שֶׁהֲרֵי חִסְרוֹ מָמוֹן. <small>הַגָּה: מִיהוּ, אִם לֹא הָיָה דָּר בּוֹ, אֶלָּא שֶׁגְּזָלוֹ מִמֶּנּוּ, פָּטוּר לְשַׁלֵּם הַשְּׂכִירוּת <small><small>(טוּר ס"ו בְּשֵׁם הָרֹא"שׁ וּלְאַפּוֹקֵי מהרמ"ה)</small>.</small> וּסְתָם בָּתִּים בַּזְּמַן הַזֶּה קַיְּמֵי לְאַגְרָא, וְאַף עַל גַּב דְּעֲדַיִן לֹא הִשְׂכִּירוֹ מֵעוֹלָם <small><small>(מָרְדְּכַי פֶּרֶק כֵּיצַד הָרֶגֶל וְהַגָּהוֹת מַיְמוֹנִי פ"ג דִּגְזֵלָה, וְעַיֵּן בַּת"ה סִימָן שי"ז)</small>.</small> </small> 

יֵשׁ אוֹמְרִים דִּכְשֶׁאֵין הֶחָצֵר עוֹמֵד לְשָׂכָר דְּאַמְרֵינָן דְּאֵינוֹ צָרִיךְ לְהַעֲלוֹת לוֹ שָׂכָר, אִם חִסְרוֹ אֲפִלּוּ דָבָר מוּעָט, כְּגוֹן שֶׁהָיָה הַבַּיִת חָדָשׁ וְזֶה חִסְרוֹ בַּמֶּה שֶׁהִשְׁחִירוֹ, אַף עַל פִּי שֶׁאֵין הֶפְסֵד אוֹתוֹ שַׁחֲרוּרִית אֶלָּא מוּעָט, עַל יָדוֹ מְגַלְגְּלִין עָלָיו כָּל הַשָּׂכָר כְּפִי מַה שֶּׁנֶּהֱנָה. <small>וְאִם כֵּן אִם אֵין דֶּרֶךְ זֶה לִשְׂכֹּר, פָּטוּר, דְּהָא לֹא נֶהֱנָה. וְיֵשׁ חוֹלְקִין <small><small>(ר' יְרוּחָם ני"ב שְׁתֵּי הַדֵּעוֹת)</small>.</small> </small> 

יֵשׁ אוֹמְרִים דְּהָא דְאַמְרִינָן דִּכְשֶׁהֶחָצֵר אֵינוֹ עוֹמֵד לְשָׂכָר אֵינוֹ צָרִיךְ לְהַעֲלוֹת לוֹ שָׂכָר, דַּוְקָא שֶׁלֹּא גִּלָּה הַדָּר בְּדַעְתּוֹ שֶׁהָיָה רְצוֹנוֹ לִתֵּן לוֹ שָׂכָר אִם לֹא יַנִּיחֶנּוּ לָדוּר בּוֹ בְּחִנָּם. אֲבָל אִם גִּלָּה בְּדַעְתּוֹ כֵּן, צָרִיךְ לִתֵּן לוֹ שָׂכָר: 

יֵשׁ אוֹמְרִים דְּהָא דְּאַמְרֵינָן דִּבְחָצֵר שֶׁאֵינוֹ עוֹמֵד לְשָׂכָר אֵינוֹ צָרִיךְ לְהַעֲלוֹת לוֹ שָׂכָר, אֲפִלּוּ אִם שְׂכָרוֹ מֵאַחֵר שֶׁהָיָה סָבוּר שֶׁהוּא שֶׁלּוֹ, וְנִמְצָא שֶׁאֵינוֹ שֶׁלּוֹ, אֵין צָרִיךְ לִתֵּן לוֹ שָׂכָר, אַף עַל פִּי שֶׁנִּכְנָס עַל דַּעַת לִתֵּן לוֹ שָׂכָר. וַאֲפִלּוּ אִם נְתָנוֹ לְזֶה שֶׁשְּׂכָרוֹ מִמֶּנּוּ, צָרִיךְ לְהַחֲזִירוֹ. וְאִם נָתַן לוֹ הַשָּׂכָר, כֵּיוָן שֶׁהוּא בָּרוּר שֶׁבְּטָעוּת יְהַב לֵהּ, חַיָּב לְהַחֲזִירוֹ. 

יֵשׁ אוֹמְרִים שֶׁזֶּה שֶׁאָמַרְנוּ בֶּחָצֵר הָעֲשׂוּיָה לְשָׂכָר חַיָּב לְהַעֲלוֹת לוֹ שָׂכָר, אֲפִלּוּ שְׂכָרוֹ מֵרְאוּבֵן וְנָתַן לוֹ הַשָּׂכָר, וְנִמְצֵאת שֶׁאֵינוֹ שֶׁלּוֹ אֶלָּא שֶׁל שִׁמְעוֹן, צָרִיךְ לִתֵּן לְשִׁמְעוֹן שְׂכָרוֹ, <small>הַגָּה: וְדַוְקָא שֶׁשִּׁמְעוֹן אוֹ שְׁלוּחָיו בְּכָאן וְהָיוּ מִשְׁתַּדְּלִין לְהַשְׂכִּירוֹ. אֲבָל אִם אֵינוֹ בָּעִיר וְאֵין מִי שֶׁמִּשְׁתַּדֵּל לְהַשְׂכִּירוֹ, הָוֵי כְּחָצֵר דְּלָא קַיְמָא לְאַגְרָא, וְאַף עַל פִּי שֶׁשָּׂכְרוֹ מֵרְאוּבֵן אֵין צָרִיךְ לִתֵּן לְשִׁמְעוֹן כְּלוּם, וּכְמוֹ שֶׁנִּתְבָּאֵר <small><small>(הַגָּהוֹת מַיְמוֹנִי פֶּרֶק ג' דִּגְזֵלָה)</small>,</small> </small> וְיַחֲזֹר וְיִתְבַּע מֵרְאוּבֵן מַה שֶּׁנָּתַן לוֹ. וַאֲפִלּוּ שָׂכְרוֹ מֵרְאוּבֵן בְּפָחוֹת מִכְּדֵי דָמָיו, צָרִיךְ לִתֵּן לְשִׁמְעוֹן כָּל הַשָּׂכָר הָרָאוּי לִתֵּן לוֹ, וְיַחֲזֹר וְיִתְבַּע מֵרְאוּבֵן מַה שֶּׁנָּתַן לוֹ. וְאִם שָׂכְרוֹ מֵרְאוּבֵן בְּדָמִים יְקָרִים, וְנִמְצָא הַבַּיִת שֶׁל שִׁמְעוֹן, לֹא יִפְרַע לוֹ אֶלָּא כְּפִי מַה שֶּׁשּׂוֹכְרִים אֲחֵרִים. וַאֲפִלּוּ אִם נָתַן כְּבָר לִרְאוּבֵן, אֵינוֹ נוֹטֵל שִׁמְעוֹן אֶלָּא כְּפִי מַה שֶּׁשּׂוֹכְרִים אֲחֵרִים. וּמִיהוּ, אִם בָּאוּ הַדָּמִים לְיַד שִׁמְעוֹן, וְהוּא טוֹעֵן שֶׁלֹּא הָיָה שׂוֹכְרָהּ בְּפָחוֹת, מִסְפֵיקָא לָא מַפְקִינָן מִנֵּהּ. <small>הַגָּה: יִשְׂרָאֵל שֶׁבָּרַח מִן הָעִיר, וְלָקַח <small><small>(הַשַּׂר)</small></small> בֵּיתוֹ וְהִשְׁאִילוֹ לְיִשְׂרָאֵל אַחֵר, אֵין צָרִיךְ לְהַעֲלוֹת שָׂכָר לַבְּעָלִים, דְּהָא לֹא קַיְמָא לְאַגְרָא, דְּאִי לָא הָוֵי דָּר בּוֹ יִשְׂרָאֵל הַשֵּׁנִי דָּר בּוֹ גּוֹי <small><small>(הג"מ פ"ג דִּגְזֵלָה וּמָרְדְּכַי פֶּרֶק כֵּיצַד הָרֶגֶל)</small>.</small> הַשּׂוֹכֵר בַּיִת מֵחֲבֵרוֹ וְחָזַר וְהִשְׂכִּירוֹ לַאֲחֵרִים בְּיוֹתֵר מִמַּה שֶׁשָּׂכְרוֹ, אִם הָיָה לוֹ רְשׁוּת לְהַשְׂכִּירוֹ לַאֲחֵרִים בְּעִנְיָן שֶׁנִּתְבָּאֵר לְעֵיל סִימָן שט"ז, הַמּוֹתָר הוּא שֶׁלּוֹ. וְאִם לֹא הָיָה לוֹ רְשׁוּת לְהַשְׂכִּירוֹ, הַמּוֹתָר לַבְּעָלִים <small><small>(נִמּוּקֵי יוֹסֵף פֶּרֶק הַנַּ"ל)</small>.</small> הָאוֹמֵר לַחֲבֵרוֹ: דּוּר בַּחֲצֵרִי, אֵין צָרִיךְ לִתֵּן לוֹ שָׂכָר <small><small>(בֵּית יוֹסֵף בְּשֵׁם הָרַשְׁבַּ"ץ)</small>.</small> שְׁנֵי שֻׁתָּפִין בְּבַיִת, וְהִשְׂכִּיר אֶחָד מִן הַשֻּׁתָּפִין כָּל הַבַּיִת שֶׁלֹּא מִדַּעַת שֻׁתָּפוֹ, צָרִיךְ הַשּׂוֹכֵר לִתֵּן לַשֻּׁתָּף הַשֵּׁנִי חֶלְקוֹ <small><small>(בֵּית יוֹסֵף בְּשֵׁם הָרַשְׁבָּ"א)</small> ;</small> אֲבָל אִם לֹא שָׂכַר כָּל הַבַּיִת, רַק חֵלֶק הַשֻׁתָּף שֶׁהִשְׂכִּיר לוֹ, אֵין צָרִיךְ לִתֵּן לַשֵּׁנִי כְּלוּם <small><small>(ד"ע)</small>.</small> </small> 

מִי שֶׁהָיָה לוֹ צֶמֶר וְסַמָּנִים שְׁרוּיִין, וּבָא אֶחָד וּגְזָלָן וְצָבַע הַצֶּמֶר בַּסַמָּנִים, וְהוּזַל צֶמֶר הַצָּבוּעַ בְּעִנְיָן שֶׁאֵינוֹ שָׁוֶה אֶלָּא כְּמוֹ שֶׁהָיָה שָׁוֶה בִּהְיוֹתוֹ לָבָן, וְשׁוֹאֵל הַנִּגְזָל מֵהַגַּזְלָן דְּמֵי סַמָּנִים, פָּטוּר. וְאִם תָּפַס הַנִּגְזָל, אֵין מוֹצִיאִין מִיָּדוֹ: 


Siman 364

מִי שֶׁהֵעִידוּ עָלָיו שֶׁנִּכְנַס לְבֵיתוֹ שֶׁל פְּלוֹנִי בְּפָנָיו וְנָטַל כֵּלִים, וְאֵין יָדוּעַ כַּמָּה נָטַל, נִתְבָּאֲרוּ מִשְׁפָּטָיו בְּסִימָן צ'. 

רָאוּהוּ עֵדִים שֶׁנִּכְנַס לְתוֹךְ בֵּית חֲבֵרוֹ, שֶׁלֹּא בִפְנֵי בַעַל הַבַּיִת, וְנָטַל מִשָּׁם כֵּלִים, אַף עַל פִּי שֶׁהוֹצִיאָם מְגֻלִּים, וְאַף עַל פִּי שֶׁהַבַּעַל הַבַּיִת הַזֶּה עָשׂוּי לִמְכֹּר אֶת כֵּלָיו, אִם טָעַן וְאָמַר: דֶּרֶךְ גָּזֵל לְקָחָם, וַהֲלָה אוֹמֵר: בִּרְשׁוּתְךָ בָּאתִי וְאַתָּה מְכַרְתָּם לִי אוֹ נְתַתָּם לִי, אוֹ: בְּחוֹב שֶׁיֵּשׁ לִי אֶצְלְךָ תְּפַסְתִּים, אֵינוֹ נֶאֱמָן, שֶׁכָּל הַנִּכְנָס לְבֵית חֲבֵרוֹ שֶׁלֹּא בְּפָנָיו וְנָטַל כֵּלִים מִשָּׁם, וְהוֹצִיאָם בִּפְנֵי עֵדִים הֲרֵי זֶה בְּחֶזְקַת גַּזְלָן; לְפִיכָךְ, מַחֲזִיר הַכֵּלִים לְבַעַל הַבַּיִת וְאֵין כָּאן שְׁבוּעָה, שֶׁהֲרֵי הָעֵדִים רָאוּ מַה גָּזַל; וְאַחַר שֶׁיַּחֲזִיר חוֹזֵר וְתוֹבֵעַ אֶת בַּעַל הַבַּיִת בְּכָל מַה שֶּׁיִּטְעֹן, וְהַדִּין בֵּינֵיהֶם. 

וְכֵן אִם הָיָה שָׁם עֵד אֶחָד בִּלְבַד, וּבַעַל הַבַּיִת טוֹעֵן שֶׁגָּזוּל הוּא כְּלִי זֶה בְּיָדוֹ, וַהֲלָה אוֹמֵר: לָקוּחַ הוּא בְּיָדִי, אוֹ: בְּחוֹב גְּבִיתִיו, אוֹ: שֶׁלִּי הָיָה וּפִקָּדוֹן הוּא אֶצְלְךָ, הֲרֵי זֶה חַיָּב לְהַחֲזִיר הַכְּלִי לִבְעָלָיו בְּלֹא שְׁבוּעָה, שֶׁאִלּוּ הָיוּ שְׁנֵי עֵדִים הָיָה חַיָּב לְשַׁלֵּם, וְעַכְשָׁיו שֶׁאֵין שָׁם אֶלָּא עֵד אֶחָד חַיָּב שְׁבוּעָה, וְאֵינוֹ יָכוֹל לִשָּׁבַע שֶׁהֲרֵי אֵינוֹ מַכְחִישׁ אֶת הָעֵד, וְכָל הַמְחֻיָּב שְׁבוּעָה וְאֵינוֹ יָכוֹל לִשָּׁבַע, מְשַׁלֵּם. לְפִיכָךְ, אִם כָּפַר וְאָמַר: לֹא נִכְנַסְתִּי לְבֵיתוֹ וְלֹא נָטַלְתִּי כְלוּם, הוֹאִיל וְאֵין שָׁם אֶלָּא עֵד אֶחָד וְהוּא מַכְחִישׁוֹ, הֲרֵי זֶה נִשְׁבָּע שְׁבוּעַת הַתּוֹרָה שֶׁלֹּא לָקַח מִבֵּיתוֹ כְּלוּם, וְנִפְטָר. <small><small>(ע"ל סִימָן צ' ס"ג)</small>.</small> 

חָטַף לְשׁוֹן כֶּסֶף מִיַּד חֲבֵרוֹ בִּפְנֵי עֵד אֶחָד, וְאָמַר: חָטַפְתִּי וְדִידִי חָטַפְתִּי, חַיָּב לְהַחֲזִיר. 

חָטַף מִמֶּנּוּ זְהוּבִים בִּפְנֵי עֵד אֶחָד, וְהוּא אוֹמֵר: שֶׁלִּי חָטַפְתִּי וְעֶשְׂרִים הָיוּ, אַף עַל פִּי שֶׁאֵין הָעֵד יוֹדֵעַ כַּמָּה חָטַף, הֲרֵי זֶה מְשַׁלֵּם הָעֶשְׂרִים, שֶׁהֲרֵי יָדַע בְּוַדַּאי שֶׁזְּהוּבִים חָטַף, וְנִמְצָא שֶׁהוּא מְחֻיָּב שְׁבוּעָה שֶׁאֵינוֹ יָכוֹל לִשָּׁבַע, וּמְשַׁלֵּם: 

אָמַר הַחוֹטֵף: עֶשְׂרִים חָטַפְתִּי וְשֶׁלִּי הֵם, וְהַנִּגְזָל אוֹמֵר: מֵאָה חָטַף, מְשַׁלֵּם הָעֶשְׂרִים שֶׁהוֹדָה בָהֶם, וְעַל הַשְּׁאָר נִשְׁבָּע הֶסֵת. 

נִכְנַס לְבֵיתוֹ שֶׁל חֲבֵרוֹ שֶׁלֹּא בְּפָנָיו וְנָטַל מִשָּׁם כֵּלִים בִּפְנֵי עֵד אֶחָד, וְאֵין הָעֵד יוֹדֵעַ כַּמָּה נָטַל, בַּעַל הַבַּיִת אוֹמֵר: עֶשְׂרִים כֵּלִים הָיוּ בְבֵיתִי, וְגַזְלָן אוֹמֵר: לֹא נָטַלְתִּי אֶלָּא עֲשָׂרָה וְהֵם שֶׁלִּי, חַיָּב לְהַחֲזִיר הָעֲשָׂרָה, מִפְּנֵי שֶׁהוּא מְחֻיָּב שְׁבוּעָה וְאֵינוֹ יָכוֹל לִשָּׁבַע, וְאֵינוֹ נִשְׁבָּע עַל הַשְׁאָר אֲפִלּוּ שְׁבוּעַת הֶסֵת, מִפְּנֵי שֶׁאֵינוֹ יָכוֹל לִטְעֹן עַל הַגַּזְלָן טַעֲנַת וַדַּאי. 

<small><small>(כָּפוּל לְעֵיל סִימָן ע"ה ס"ח)</small></small> הָאוֹמֵר לַחֲבֵרוֹ: גְּזַלְתַּנִי מֵאָה, אִם אָמַר: לֹא גָּזַלְתִּי, נִשְׁבָּע הֶסֵת; וְאִם הוֹדָה שֶׁגְּזָלוֹ חֲמִשִּׁים, מְשַׁלֵּם חֲמִשִּׁים, וְנִשְׁבָּע שְׁבוּעַת הַתּוֹרָה עַל הַשְּׁאָר, כִּשְׁאָר הַנִּשְׁבָּעִים, שֶׁהֲרֵי לֹא הֻחְזַק גַּזְלָן בְּעֵדִים. 

וְכֵן הַטּוֹעֵן אֶת חֲבֵרוֹ שֶׁנִּכְנַס לְבֵיתוֹ וּגְזָלוֹ כֵּלִים, וְהוּא אוֹמֵר: דֶּרֶךְ מַשְׁכּוֹן לְקַחְתִּים בְּחוֹבִי שֶׁיֵּשׁ לִי אֶצְלְךָ, וּבַעַל הַבַּיִת אוֹמֵר: אֵין לְךָ בְּיָדִי כְּלוּם, אַף עַל פִּי שֶׁהוֹדָה שֶׁמִּשְׁכְּנוֹ שֶׁלֹּא בִּרְשׁוּת, הוֹאִיל וְאֵין שָׁם <small><small>(עֵדִים)</small></small> מְעִידִים שֶׁגָּזַל, הֲרֵי זֶה נִשְׁבָּע וְגוֹבֶה חוֹבוֹ מֵהַמַּשְׁכּוֹן: 


Siman 365

הַגּוֹזֵל אֶחָד מֵחֲמִשָּׁה וְאֵינוֹ יוֹדֵע לְאֵיזֶה מֵהֶם גָּזַל, כָּל אֶחָד מֵהֶם אוֹמֵר: אוֹתִי גָּזַל, אַף עַל פִּי שֶׁאֵין שָׁם עֵדִים שֶׁגָּזַל, הֲרֵי כָּל אֶחָד מֵהֶם נִשְׁבָּע שֶׁזֶּה גְּזָלוֹ, וּמְשַׁלֵּם גְּזֵלָה לְכָל אֶחָד וְאֶחָד. 

אָמַר לִשְׁנַיִם: גָּזַלְתִּי אֶת אֶחָד מִכֶּם וְאֵינִי יוֹדֵעַ אֵיזֶהוּ, אֵינוֹ נוֹתֵן אֶלָּא מָנֶה, וְהֵם חוֹלְקִים בֵּינֵיהֶם, מֵאַחַר שֶׁהֵם לֹא הָיוּ יוֹדְעִים שֶׁנִּגְזְלוּ, אֶלָּא עַל פִּיו; וְעִם כָּל זֶה אִם בָּא לָצֵאת יְדֵי שָׁמַיִם, חַיָּב לְשַׁלֵּם כָּל הַגְּזֵלָה לְכָל אֶחָד וְאֶחָד. אֲבָל שְׁנַיִם שֶׁתָּבְעוּ אֶת אֶחָד, וְכָל אֶחָד מֵהֶם אוֹמֵר לוֹ: גְּזַלְתַּנִי מָנֶה, וְהוּא מֵשִׁיב: אֱמֶת שֶׁגָּזַלְתִּי אֶת אֶחָד מִכֶּם מָנֶה, אֲבָל אֵינִי יוֹדֵעַ לְאֵיזֶה מִכֶּם, חַיָּב לְשַׁלֵּם לְכָל אֶחָד מֵהֶם מָנֶה. <small>הַגָּה: וְכֵן אִם גָּזַל לִשְׁנַיִם, לְאֶחָד מָנֶה וּלְאֶחָד מָאתַיִם, וְכָל אֶחָד מֵהֶם תּוֹבְעוֹ מָאתַיִם, וְהוּא אֵינוֹ יוֹדֵעַ לְמִי גָזַל מָאתַיִם, נוֹתֵן לְכָל אֶחָד מָאתַיִם. גָּזַל לְאֶחָד, וְאֵינוֹ יוֹדֵע אִם הֶחֱזִיר לוֹ, אַף עַל פִּי שֶׁאֵין תּוֹבֵעַ אוֹתוֹ, חַיָּב לְשַׁלֵּם לוֹ אִם בָּא לָצֵאת יְדֵי שָׁמַיִם. אֲבָל אִם אָמַר לְאֶחָד: אֵינִי יוֹדֵעַ אִם גְּזַלְתִּיךָ אִם לָאו, אֲפִלּוּ בְּבָא לָצֵאת יְדֵי שָׁמַיִם אֵינוֹ חַיָּב לְשַׁלֵּם לוֹ <small><small>(טוּר)</small>.</small> </small> 


Siman 366

גַּזְלָן מְפֻרְסָם <small>שֶׁעֲסָקָיו בְּכָךְ וּתְשׁוּבָתוֹ קָשָׁה</small> הַבָּא לַעֲשׂוֹת תְּשׁוּבָה מֵעַצְמוֹ, אִם אֵין הַגְּזֵלָה קַיֶּמֶת אֵין מְקַבְּלִין מִמֶּנּוּ, כְּדֵי שֶׁלֹּא יִמָּנַע מִלַּעֲשׂוֹת תְּשׁוּבָה; וְאִם רָצָה לָצֵאת יְדֵי שָׁמַיִם וְהֶחֱזִיר, אֵין מוֹחִין בְּיַד הַנִּגְזָל מִלְּקַבְּלוֹ. <small>הַגָּה: וְכֵן אִם לֹא בָּא לַעֲשׂוֹת תְּשׁוּבָה מֵעַצְמוֹ, רַק שֶׁהַנִּגְזָל צָרִיךְ לְתָבְעוֹ, מְחַיְּבִים אוֹתוֹ לְהַחֲזִיר <small><small>(טוּר ס"א)</small>.</small> </small> 

הָרוֹעִים וְהַגַּבָּאִים וְהַמּוֹכְסִים, תְּשׁוּבָתָן קָשָׁה מִפְּנֵי שֶׁגָּזְלוּ אֶת הָרַבִּים וְאֵין יוֹדְעִים לְמִי יַחְזְרוּ, לְפִיכָךְ יַעֲשׂוּ בּוֹ צָרְכֵי רַבִּים, כְּגוֹן בּוֹרוֹת שִׁיחִין וּמְעָרוֹת. <small>הַגָּה: גַּזְלָן שֶׁהֶחֱזִיר, אִם צָרִיךְ דַּעַת בְּעָלִים, דִּינוֹ כְּמוֹ בְּגַנָּב <small><small>(טוּר ס"ג)</small>.</small> וְעַיֵּן לְעֵיל סִימָן שנ"ה:</small> 

הָיָה כְּלִי בְּיַד בְּנוֹ שֶׁל בַּעַל הַבַּיִת אוֹ בְּיַד עַבְדּוֹ, וּלְקָחוֹ אֶחָד מֵהֶם וְנִשְׁתַּמֵּשׁ בּוֹ, הֲרֵי זֶה שׁוֹאֵל שֶׁלֹּא מִדַּעַת, וְנַעֲשָׂה בִּרְשׁוּתוֹ, וְנִתְחַיֵב בָּאֳנָסִין עַד שֶׁיַּחֲזִירֶנּוּ לַבְּעָלִים. לְפִיכָךְ, אִם הֶחֱזִירוֹ לַקָּטָן שֶׁהָיָה בְיָדוֹ, וְאָבַד מִמֶּנּוּ אוֹ נִשְׁבַּר, חַיָּב לְשַׁלֵּם. 

הַגּוֹזֵל אֶת חֲבֵרוֹ בַּיִּשּׁוּב, וּבָא לְהַחֲזִיר לוֹ בַּמִּדְבָּר, לֹא יָצָא; וְאִם יִרְצֶה הַנִּגְזָל לֹא יִקָּחֶנּוּ עַד שֶׁיַּגִּיעַ לְיִשּׁוּב; אֲבָל אִם מַחֲזִירוֹ בַּיִּשּׁוּב, אֲפִלּוּ אֵינוֹ בְּאוֹתוֹ מָקוֹם שֶׁגְּזָלוֹ, יָצָא: 


Siman 367

הַגּוֹזֵל אֶת חֲבֵרוֹ, אַף עַל פִּי שֶׁכָּפַר בּוֹ, הוֹאִיל וְלֹא נִשְׁבָּע, אִם חָזַר וְהוֹדָה אֵינוֹ חַיָּב לִרְדֹּף אַחַר הַבְּעָלִים לְהַחֲזִיר לָהֶם, אֶלָּא יְהֵא בְּיָדוֹ עַד שֶׁיָּבוֹאוּ, <small>וְיוֹדִיעַ אוֹתָם <small><small>(טוּר ס"א)</small></small> </small> וְיִטְּלוּ אֶת שֶׁלָּהֶם. אֲבָל אִם נִשְׁבַּע עַל שְׁוֵה פְרוּטָה וָמַעְלָה, חַיָּב לִרְדֹּף אַחַר הַבְּעָלִים עַד שֶׁיַּחֲזִיר לָהֶם, אֲפִלּוּ הֵם בְּאִיֵּי הַיָּם, מִפְּנֵי שֶׁכְּבָר נִתְיָאֲשׁוּ מֵאַחַר שֶׁנִּשְׁבַּע, וְאֵינָם בָּאִים עוֹד לְתוֹבְעוֹ. 

אֲפִלּוּ הֶחֱזִיר הַגְּזֵלָה כֻּלָּהּ, חוּץ מִשְּׁוֵה פְרוּטָה, חַיָּב הַגַּזְלָן לְהוֹלִיכָהּ אַחַר הַנִּגְזָל. וְלֹא יִתֵּן לֹא לִבְנוֹ שֶׁל נִגְזָל וְלֹא לִשְׁלוּחוֹ, אֶלָּא אִם כֵּן עָשָׂה הַנִּגְזָל הַשָּׁלִיחַ בְּעֵדִים. וְכֵן אִם עָשׂוּ בֵּית דִּין שָׁלִיחַ בְּעֵדִים, וְנָתַן לוֹ, יָצָא; וְאֵין צָרִיךְ לוֹמַר אִם נָתַן לְבֵית דִּין, שֶׁיָּצָא. 

הֶחֱזִיר לוֹ כָּל הַגְּזֵלָה, אוֹ שֶׁמָּחַל לוֹ עָלֶיהָ, חוּץ מִפָּחוֹת שְׁוֵה פְרוּטָה, אֵינוֹ צָרִיךְ לְהוֹלִיךְ אַחֲרָיו אֶלָּא יָבֹא הַנִּגְזָל וְיִטֹּל הַשְּׁאָר. וְאַף עַל פִּי שֶׁהַגְּזֵלָה עַצְמָהּ קַיֶּמֶת, אֵין חוֹשְׁשִׁין שֶׁמָּא תִּתְיַקֵּר וְנִמְצָא הַנִּשְׁאַר שָׁוֶה פְּרוּטָה. 

מֵת הַנִּגְזָל, כְּשֶׁבָּא הַגַּזְלָן לַעֲשׂוֹת תְּשׁוּבָה יַחֲזִיר לְיוֹרְשָׁיו, אִם הַגְּזֵלָה בְּעַיִן. וְאִם אֵינָהּ בְּעַיִן <small><small>(אוֹ שֶׁנִּשְׁתַּנֵּית)</small>,</small> יַחֲזִיר לָהֶם דָּמֶיהָ כְּשֵׁם שֶׁהָיָה מַחֲזִיר לְמוֹרִישָׁם. 

<small><small>(טוּר הֵבִיאוֹ בס"ה)</small></small> הַגּוֹזֵל אֶת אָבִיו וְנִשְׁבַּע לוֹ, מֵת הָאָב, אִם אֵין הַגְּזֵלָה קַיֶּמֶת אוֹ נִשְׁתַּנֵּית עוֹשֶׂה חֶשְׁבּוֹן עִם אֶחָיו עַל הַקֶּרֶן; וְאִם הַגְּזֵלָה קַיֶּמֶת, חַיָּב לְהוֹצִיא הַגְּזֵלָה עַצְמָהּ מִתַּחַת יָדוֹ, לְפִיכָךְ, נוֹתֵן הַגְּזֵלָה לְאֶחָיו וְעוֹשֶׂה עִמָּהֶם חֶשְׁבּוֹן. <small>וְיֵשׁ אוֹמְרִים דְּאֵינוֹ נוֹטֵל כְּלוּם נֶגֶד הַגְּזֵלָה. וְאִם הוּא עָנִי וְלֹא יָכוֹל לְוַתֵּר חֶלְקוֹ, לֹוֶה מֵאֲחֵרִים וְהֵם בָּאִים נֻפְרָעִים מֵחֶלְקוֹ <small><small>(טוּר ס"ה)</small>.</small> </small> וְאִם אֵין לוֹ אַחִים, שֶׁנִּמְצָא זֶה הַגַּזְלָן לְבַדּוֹ הוּא הַיּוֹרֵשׁ, מוֹצִיא הַגְּזֵלָה מִתַּחַת יָדוֹ לְבָנָיו. וְאִם אֵין בָּנִים לְזֶה הַבֵּן הַגַּזְלָן, נוֹתְנָם לְבַעַל חוֹבוֹ בְּהַלְוָאָתוֹ אוֹ לִצְדָקָה, הוֹאִיל וְיָצְאָה גְּזֵלָה עַצְמָהּ מִתַּחַת יָדוֹ, נִפְטַר אַף עַל פִּי שֶׁנְּתָנָהּ מַתָּנָה אוֹ פְּרָעָהּ בְּחוֹבוֹ, וְהוּא שֶׁיּוֹדִיעֵם וְיֹאמַר: זֶה גֶּזֶל אַבָּא. <small>וְיֵשׁ חוֹלְקִין וּסְבִירָא לְהוּ דְּאִם אֵין לַגַּזְלָן <small>(בָּנִים)</small> [אַחִים] נוֹתֵן לַאֲחֵי אָבִיו <small><small>(טוּר)</small>.</small> </small> 

הַגּוֹזֵל אֶת הַגֵּר וְנִשְׁבַּע לוֹ, וּמֵת הַגֵּר בְּלֹא יוֹרְשִׁים, אֲפִלּוּ הוֹדָה לַגֵּר וּזְקָפוֹ עָלָיו בְּמִלְוָה, אַף עַל פִּי שֶׁזָּכָה בַּגְּזֵלָה, חַיָּב לְהוֹצִיאָהּ מִתַּחַת יָדוֹ: 


Siman 368

<small><small>(ע"ל סִימָן שפ"א ס"ג)</small></small> הַמַּצִּיל מִיַּד לִסְטִים יִשְׂרָאֵל, הֲרֵי אֵלּוּ שֶׁלּוֹ, מִפְּנֵי שֶׁסְתַם הַדָּבָר שֶׁנִּתְיָאֲשׁוּ הַבְּעָלִים. וְאִם יָדַע שֶׁלֹּא נִתְיָאֲשׁוּ, חַיָּב לְהַחֲזִיר. אֲבָל הַמַּצִּיל מִיַּד לִסְטִים גּוֹי אוֹ מוֹכֵס גּוֹי, חַיָּב לְהַחֲזִיר, שֶׁסְתַם הַדָּבָר שֶׁלֹּא נִתְיָאֲשׁוּ הַבְּעָלִים; וְאִם נִתְיָאֲשׁוּ, הֲרֵי אֵלּוּ שֶׁלּוֹ. וּמִפְּנֵי מָה אָמְרוּ: סְתָם לִסְטִים יִשְׂרָאֵל נִתְיָאֲשׁוּ הַבְּעָלִים וּסְתָם גּוֹי לֹא נִתְיָאֲשׁוּ, מִפְּנֵי שֶׁהַבְּעָלִים יוֹדְעִים שֶׁגּוֹיִם מַחֲזִירִין מִיַּד הַגַּזְלָן, אַף עַל פִּי שֶׁאֵין שָׁם עֵדִים שֶׁגָּזַל אֶלָּא בִּרְאָיוֹת רְעוּעוֹת וּבְאֹמֶד הַדַּעַת. <small>הַגָּה: וּסְתַם גְּנֵבָה הָוֵי יֵאוּשׁ אֲפִלּוּ בְּגוֹי, וְאִם כֵּן הַקּוֹנֶה מִן הַגַּנָּב לֹא הָיָה צָרִיךְ לְהַחֲזִיר הַגְּנֵבָה אֶלָּא אִם כֵּן יָדְעֵינָן דְּלָא נִתְיָאֵשׁ, דְּהָא קְנָאָהּ בְּיֵאוּשׁ וְשִׁנּוּי רְשׁוּת, כְּמוֹ שֶׁנִּתְבָּאֵר לְעֵיל סִימָן שנ"ג. מִיהוּ, נָהֲגוּ לְהַחֲזִיר כָּל גְּנֵבָה <small><small>(ת"ה סִימָן ש"ט)</small>,</small> וְאֵין לְשַׁנּוֹת מִן הַמִּנְהָג <small><small>(טוּר)</small>,</small> וּכְמוֹ שֶׁנִּתְבָּאֵר לְעֵיל סִימָן שנ"ו. וְאֵין חִלּוּק בְּזֶה בֵּין גַּנָּב לְגַזְלָן, דִּבְכָל עִנְיָן מַחֲזִיר דָּמָיו וְנוֹטֵל אֶת שֶׁלּוֹ, כֵּן נִרְאֶה לִי. וְעַיֵּן לְעֵיל סִימָן רל"ו הַקּוֹנֶה קַרְקַע גְּזוּלָה:</small> 


Siman 369

אָסוּר לִקְנוֹת דָּבָר הַגָּזוּל מֵהַגַּזְלָן, וְאָסוּר לְסַעֲדוֹ עַל שִׁנּוּיוֹ כְּדֵי שֶׁיִּקְנֵהוּ, שֶׁכָּל הָעוֹשֶׂה דְּבָרִים אֵלּוּ וְכַיּוֹצֵא בָּהֶם מַחֲזִיק יְדֵי עוֹבְרֵי עֲבֵרָה וְעוֹבֵר עַל וְלִפְנֵי עִוֵּר לֹא תִתֵּן מִכְשֹׁל. <small><small>(וַיִּקְרָא יט, יד)</small></small> וְהַלּוֹקֵחַ מִמֶּנּוּ מִטַּלְטְלִין, דִּינוֹ כְּלוֹקֵחַ מֵהַגַּנָּב, שֶׁנִּתְבָּאֵר בְּסִימָן שנ"ו. 

אָסוּר לֵהָנוֹת בַּדָּבָר הַגָּזוּל, וַאֲפִלּוּ לְאַחַר יֵאוּשׁ; וְהוּא שֶׁיָּדַע בְּוַדַּאי שֶׁדָּבָר זֶה הוּא הַגְּזֵלָה עַצְמָהּ. כֵּיצַד, יָדַע שֶׁבְּהֵמָה זוֹ גְּזוּלָה, אָסוּר לִרְכֹּב עָלֶיהָ אוֹ לַחֲרֹשׁ בָּהּ; גָּזַל בַּיִת אוֹ שָׂדֶה, אָסוּר לַעֲבֹר בְּתוֹכָהּ אוֹ לִכָּנֵס בָּהּ בַּחַמָּה מִפְּנֵי הַחַמָּה, וּבַגְּשָׁמִים מִפְּנֵי הַגְּשָׁמִים, וְאִם דָּר בָּהּ חַיָּב לְהַעֲלוֹת שָׂכָר לַבְּעָלִים, אִם הָיְתָה עֲשׂוּיָה לְשָׂכָר; גָּזַל דְּקָלִים וְעָשָׂה מֵהֶם גֶּשֶׁר, אָסוּר לַעֲבֹר עָלָיו, וְכֵן כָּל כַּיּוֹצֵא בָּזֶה. <small>מִיהוּ, אִם מְסָרוֹ לָרַבִּים, מֻתָּר לֵהָנוֹת מִמֶּנּוּ, דְּהָא הָוֵי יֵאוּשׁ עִם שִׁנּוּי רְשׁוּת <small><small>(הַמַּגִּיד פ"ה)</small>.</small> </small> אֲבָל מֶלֶךְ שֶׁכָּרַת אִילָנוֹת שֶׁל בַּעֲלֵי בָתִּים וְעָשָׂה מֵהֶם גֶּשֶׁר, מֻתָּר לַעֲבֹר עָלָיו, אֲפִלּוּ שֶׁצִּוָּה הַמֶּלֶךְ לַעֲבָדָיו לִכְרֹת מִכָּל אֶחָד וְאֶחָד דָּבָר יָדוּעַ, וְהָלְכוּ הֵם וְכָרְתוּ הַכֹּל מֵאֶחָד, מֻתָּר. וְכֵן אִם הָרַס בָּתִּים וְעָשָׂה דֶּרֶךְ אוֹ חוֹמָה, מֻתָּר לֵיהָנוֹת בָּהּ, וְכֵן כָּל כַּיּוֹצֵא <small><small>(בָּזֶה)</small>,</small> שֶׁדִּין הַמֶּלֶךְ דִּין; וְהוּא שֶׁיְּהֵא מַטְבְּעוֹ יוֹצֵא בְּאוֹתָם הָאֲרָצוֹת, שֶׁהֲרֵי הִסְכִּימוּ עָלָיו בְּנֵי אוֹתָהּ הָאָרֶץ וְסָמְכָה דַעְתָּם שֶׁהוּא אֲדוֹנֵיהֶם וְהֵם לוֹ עֲבָדִים, שֶׁאִם לֹא כֵּן הֲרֵי הוּא כְּגַזְלָן בַּעַל זְרוֹעַ. 

אָסוּר לֵהָנוֹת מֵהַגַּזְלָן <small>שֶׁהֻחְזַק מָמוֹנוֹ שֶׁבָּא בִּגְזֵלָה <small><small>(טוּר ס"ה)</small>.</small> </small> וְאִם הָיָה מִעוּט שֶׁלּוֹ, אַף עַל פִּי שֶׁרֹב מָמוֹנוֹ גָּזוּל, מֻתָּר לֵהָנוֹת מִמֶּנּוּ, עַד שֶׁיֵּדַע בְּוַדַּאי שֶׁדָּבָר זֶה גָּזוּל בְּיָדוֹ: 

בְּנֵי אָדָם שֶׁחֶזְקָתָם גַּזְלָנִים וְחֶזְקַת כָּל מָמוֹנָם גָּזֵל מִפְּנֵי שֶׁמְּלַאכְתָּם מְלֶאכֶת גַּזְלָנִים, כְּגוֹן הַמּוֹכְסִים וְהַלִּסְטִים, אָסוּר לֵהָנוֹת מֵהֶם, שֶׁחֶזְקַת מְלָאכָה זוֹ שֶׁהִיא גָּזֵל. וְאֵין מְצָרְפִים דִּינָרִים מֵהַתֵּבָה שֶׁלָּהֶם, שֶׁהַכֹּל בְּחֶזְקַת גְּזֵלָה. אֲבָל מִמַּה שֶׁיֵּשׁ לוֹ בַּבַּיִת אוֹ בַּשּׁוּק שֶׁלֹּא בְּתֵבַת הַמּוֹכְסִים, מֻתָּר לְצָרֵף. וַאֲפִלּוּ מִתֵּבָתוֹ, אִם הוּא חַיָּב לָתֵת לוֹ חֲצִי דִינָר וְאֵין לוֹ אֶלָּא דִינָר, נוֹתְנוֹ לוֹ וְלוֹקֵחַ מִמֶּנּוּ חֲצִי דִינָר אֲפִלּוּ מִתֵּבַת הַמוֹכְסִין, מִפְּנֵי שֶׁהוּא כְּמַצִּיל מִיָּדוֹ. 

נָטְלוּ מוֹכְסִין כְּסוּתוֹ וְהֶחֱזִירוּ לוֹ אַחֶרֶת, הֲרֵי אֵלּוּ שֶׁלּוֹ, מִפְּנֵי שֶׁזּוֹ כִּמְכִירָה הִיא, וְחֶזְקָתָהּ שֶׁנִּתְיָאֲשׁוּ הַבְּעָלִים מִמֶּנָּה, וְאֵינוֹ יוֹדֵע בְּוַדַּאי שֶׁזּוֹ גְּזוּלָה. וְאִם הָיָה וָתִיק וּמַחֲמִיר עַל עַצְמוֹ, מַחֲזִירָן לַבְּעָלִים הָרִאשׁוֹנִים. <small>וּבְיָדוּעַ שֶׁלֹּא נִתְיָאֲשׁוּ הַבְּעָלִים, צָרִיךְ לְהַחֲזִירוֹ לַבְּעָלִים בְּחִנָּם <small><small>(מָרְדְּכַי ר"פ הַגּוֹזֵל בַּתְרָא)</small>.</small> </small> 

בַּמֶּה דְּבָרִים אֲמוּרִים שֶׁהַמּוֹכֵס כְּלִסְטִים, בִּזְמַן שֶׁהַמּוֹכֵס גּוֹי, אוֹ מוֹכֵס הָעוֹמֵד מֵאֵלָיו, אוֹ מוֹכֵס הָעוֹמֵד מֵחֲמַת הַמֶּלֶךְ וְאֵין לוֹ קִצְבָה, אֶלָּא לוֹקֵחַ מַה שֶּׁיִּרְצֶה. אֲבָל מוֹכֵס שֶׁפְּסָקוֹ הַמֶּלֶךְ לִטֹּל דָּבָר קָצוּב, <small>וַאֲפִלּוּ צִוָּה שֶׁיִּשְׂרָאֵל יִתֵּן יוֹתֵר מִגּוֹי, מִכָּל מָקוֹם מִקְרֵי דָּבָר קָצוּב לְכָל אִישׁ <small><small>(מַהֲרִי"ק שֹׁרֶשׁ קצ"ה)</small>,</small> </small> וְהֶעֱמִיד מוֹכֵס יִשְׂרָאֵל לִגְבּוֹתוֹ לַמֶּלֶךְ, וְנוֹדַע שֶׁאָדָם זֶה נֶאֱמָן, וְאֵינוֹ מוֹסִיף כְּלוּם עַל מַה שֶּׁגָּזַר הַמֶּלֶךְ, אֵינוֹ בְּחֶזְקַת גַּזְלָן, מִשּׁוּם דְּדִינָא דְמַלְכוּתָא דִּינָא. וְלֹא עוֹד, אֶלָּא שֶׁהַמַּבְרִיחַ מִמֶּכֶס זֶה, עוֹבֵר <small>עַל לֹא תִגְזֹל <small><small>(וַיִּקְרָא יט, יג)</small>,</small> </small> מִפְּנֵי שֶׁהוּא גוֹזֵל אֶת הַמֶּלֶךְ, בֵּין שֶׁהָיָה מֶלֶךְ יִשְׂרָאֵל בֵּין שֶׁהָיָה מֶלֶךְ גּוֹי. וְכֵן אִם יִשְׂרָאֵל קָנָה הַמֶּכֶס מֵהַמֶּלֶךְ, הַמַּבְרִיחַ עַצְמוֹ הֲרֵי זֶה גוֹזֵל יִשְׂרָאֵל שֶׁקְּנָאוֹ. <small>וְיֵשׁ אוֹמְרִים דַּאֲפִלּוּ יָדוּעַ דְּהַיִּשְׂרָאֵל לוֹקֵחַ יוֹתֵר מִן הַקִּצְבָה, מִכָּל מָקוֹם אָסוּר לְהַבְרִיחַ מִמֶּנּוּ דָּבָר הַקָּצוּב, דְּהָוֵי כְּגוֹזֵל מִן הַגַּזְלָן, דְּאָסוּר <small><small>(בֵּית יוֹסֵף)</small>.</small> </small> אֲבָל אִם קְנָאוֹ גוֹי, מֻתָּר, מִשּׁוּם דְּהָוֵי כְּהַפְקָעַת הַלְוָאָתוֹ דְּשָׁרִי בְּמָקוֹם דְּלֵיכָּא חִלּוּל הַשֵּׁם. <small>הַגָּה: וְיֵשׁ אוֹמְרִים דַּאֲפִלּוּ הַמּוֹכֵס יִשְׂרָאֵל, אִם לֹא קְנָאוֹ לְעַצְמוֹ רַק גּוֹבֶה לַמֶּלֶךְ, אַף עַל גַּב דְּאָסוּר לְהַבְרִיחַ מִכֹּחַ דִּינָא דְמַלְכוּתָא, מִכָּל מָקוֹם אִם אָדָם מַבְרִיחַ אֵין לַמּוֹכֵס לָכֹף אוֹתוֹ לִתֵּן, דְּהָוֵי כְּהַפְקָעַת הַלְוָאָתוֹ דְשָׁרִי. מִיהוּ, אִם יֵשׁ בָּזֶה מִשּׁוּם יִרְאַת הַמֶּלֶךְ, וַדַּאי יָכוֹל לָכֹף אוֹתוֹ <small><small>(רַ"ן פֶּרֶק ד' דִּנְדָרִים)</small>.</small> </small> 

וְכֵן מֶלֶךְ שֶׁשָּׂם מַס עַל בְּנֵי הָעִיר אוֹ עַל כָּל אִישׁ וָאִישׁ, דָּבָר קָצוּב מִשָּׁנָה לְשָׁנָה; אוֹ עַל כָּל שָׂדֶה וְשָׂדֶה דָּבָר קָצוּב, אוֹ שֶׁגָּזַר שֶׁכָּל מִי שֶׁיַּעֲבֹר עַל דָּבָר זֶה יִלָּקְחוּ כָּל נְכָסָיו לְבֵית הַמֶּלֶךְ, אוֹ כָּל מִי שֶׁיִּמָּצֵא בַּשָּׂדֶה בִּשְׁעַת הַגֹּרֶן, הוּא יִתֵּן הַמַּס שֶׁעָלֶיהָ בֵּין שֶׁהָיָה הוּא בַּעַל הַשָּׂדֶה בֵּין שֶׁאֵינוֹ בַּעַל הַשָּׂדֶה, וְכָל כַּיּוֹצֵא בִּדְבָרִים אֵלּוּ, אֵינוֹ גָּזֵל, וְיִשְׂרָאֵל שֶׁגָּבָה אוֹתָם לַמֶּלֶךְ אֵינוֹ בְּחֶזְקַת גַּזְלָן, וַהֲרֵי הוּא כָּשֵׁר, וְהוּא שֶׁלֹּא יוֹסִיף וְלֹא יְשַׁנֶּה וְלֹא יִקַּח לְעַצְמוֹ כְּלוּם. 

וְכֵן מֶלֶךְ שֶׁכָּעַס עַל אֶחָד מֵעֲבָדָיו וְשַׁמָּשָׁיו מִבְּנֵי הַמְּדִינָה וְלָקַח שָׂדֵהוּ אוֹ חֲצֵרוֹ, אֵינוֹ גָּזֵל, וּמֻתָּר לֵהָנוֹת בָּהּ; וְהַלּוֹקְחָהּ מֵהַמֶּלֶךְ הֲרֵי הִיא שֶׁלּוֹ, וְאֵין הַבְּעָלִים מוֹצִיאִין אוֹתָהּ מִיָּדוֹ. <small><small>(וכ"כ לְעֵיל ס"ס רל"ז)</small></small> אֲבָל מֶלֶךְ שֶׁלָּקַח שָׂדֶה אוֹ חָצֵר שֶׁל אֶחָד מִבְּנֵי הַמְּדִינָה שֶׁלֹּא כַּדִּינִים שֶׁחָקַק, הֲרֵי זֶה גַּזְלָן, וְהַלּוֹקֵחַ מִמֶּנּוּ מוֹצִיאִין הַבְּעָלִים מִיָּדוֹ. כְּלָלוֹ שֶׁל דָּבָר: כָּל דִּין שֶׁיַּחֲקֹק אוֹתוֹ הַמֶּלֶךְ לַכֹּל וְלֹא יִהְיֶה לְאָדָם אֶחָד בִּפְנֵי עַצְמוֹ, אֵינוֹ גָּזֵל; וְכָל שֶׁיִּקַּח מֵאִישׁ זֶה בִּלְבַד, שֶׁלֹּא כַּדָּת הַיָּדוּעַ לַכֹּל, אֶלָּא חָמַס אֶת זֶה, הֲרֵי זֶה גָּזֵל. <small>הַגָּה: וְאִם חָקַק לְבַעַל אֻמָּנוּת אֶחָד, כְּגוֹן שֶׁחָקַק לַמַּלְוֶה בְרִבִּית אֵיזֶה דָבָר, יֵשׁ אוֹמְרִים דְּלָא אָמְרִינָן בֵּהּ דִּינָא דְמַלְכוּתָא דִּינָא, הוֹאִיל וְאֵינוֹ חָקוּק לַכֹּל <small><small>(מַהֲרִי"ק שֹׁרֶשׁ ס"ו)</small>.</small> יֵשׁ אוֹמְרִים דְּלָא אָמְרִינָן דִּינָא דְמַלְכוּתָא דִּינָא אֶלָּא בְּמִסִּים וּמְכָסִים הַתְּלוּיִים בְּקַרְקַע, כִּי הַמֶּלֶךְ גּוֹזֵר שֶׁלֹּא יָדוּרוּ בְּאַרְצוֹ כִּי אִם בְּדֶרֶךְ זֶה, אֲבָל בִּשְׁאָר דְּבָרִים, לֹא <small><small>(הָרֹא"שׁ פֶּרֶק ד' דִנְדָרִים בְּשֵׁם הר"מ וּמָרְדְּכַי פֶּרֶק הַגּוֹזֵל בַּתְרָא)</small>.</small> וְיֵשׁ חוֹלְקִין וּסְבִירָא לְהוּ דְּאָמְרֵינָן בְּכָל דָּבָר דִּינָא דְמַלְכוּתָא דִינָא <small><small>(מָרְדְּכַי שָׁם בְּשֵׁם הַתוס' ות"ה סִימָן ש"ט)</small>,</small> וְלָכֵן הַמַּלְוֶה עַל הַמַּשְׁכּוֹן יָכוֹל לְמָכְרוֹ אַחַר שָׁנָה, הוֹאִיל וְכֵן דִּינָא דְמַלְכוּתָא <small><small>(שָׁם בְּשֵׁם ר"י בַּר פֶּרֶץ)</small> ;</small> וְכֵן הוּא עִקָּר, וּכְמוֹ שֶׁנִּתְבָּאֵר לְעֵיל סִימָן שנ"ו סָעִיף ז':</small> 

לְפִיכָךְ, גַּבָּאֵי הַמֶּלֶךְ וְשׁוֹטְרָיו שֶׁמּוֹכְרִים הַשָּׂדוֹת בְּמַס הַקְּצוּבָה עַל הַשָּׂדוֹת, מִמְכָּרָן מִמְכָּר. אֲבָל מַס שֶׁעַל כָּל אִישׁ וְאִישׁ, אֵינוֹ גּוֹבֶה אֶלָּא מִן הָאָדָם עַצְמוֹ. וְאִם מָכְרוּ הַשָּׂדֶה בְּמַס שֶׁעַל הָרֹאשׁ, הֲרֵי זֶה אֵינוֹ מִמְכָּר אֶלָּא אִם כֵּן הָיָה דִּין הַמֶּלֶךְ כָּךְ. <small>וְע"ל סִימָן ס"ח מִדִּינָא דְמַלְכוּתָא, גַּם בְּסִימָן ק"ד סָעִיף ב' מִדִּין זֶה.</small> 

מֶלֶךְ שֶׁהָיוּ דִּינָיו שֶׁכָּל שֶׁלֹּא יִתֵּן הַמַּס שֶׁעַל הַשָּׂדֶה, תִּהְיֶה הַשָּׂדֶה לְנוֹתֵן הַמַּס, וּבָרַח בַּעַל הַשָּׂדֶה מִפְּנֵי הַמַּס, וּבָא זֶה וְנָתַן מַס שֶׁעָלֶיהָ לַמֶּלֶךְ, וְאָכַל פֵּרוֹתֶיהָ, אֵין זֶה גָּזֵל, אֶלָּא אוֹכֵל פֵּרוֹת וְנוֹתֵן הַמַּס עַד שֶׁיַּחְזְרוּ הַבְּעָלִים, שֶׁדִּין הַמֶּלֶךְ דִּין הוּא, כְּמוֹ שֶׁאָמַרְנוּ. <small>הַגָּה: וְכֵן הוּא חָק הַמֶּלֶךְ שֶׁכָּל מִי שֶׁיִּמָּצֵא בַּשָּׂדֶה יִתֵּן בְּעַד בְּנֵי הַבִּקְעָה וְהוּא יַחֲזֹר וְיִגְבֶּה מֵהֶם אוֹ שֶׁיָּכוֹל לִגְבּוֹת מַס הַשָּׁנָה מֵאֶחָד <small><small>(טוּר ס"ט)</small>.</small> </small> 

וְכֵן מֶלֶךְ שֶׁגָּזַר שֶׁכָּל מִי שֶׁיִּתֵּן מַס הַקָּצוּב עַל הָאִישׁ יִשְׁתַּעְבֵּד בְּזֶה שֶׁלֹּא נָתַן, וּבָא יִשְׂרָאֵל וְנָתַן הַמַּס שֶׁעַל יִשְׂרָאֵל זֶה הֶעָנִי, הֲרֵי זֶה עוֹבֵד בּוֹ יוֹתֵר מִדַּאי, שֶׁדִּין הַמֶּלֶךְ דִּין, אֲבָל אֵינוֹ עוֹבֵד בּוֹ כְּעֶבֶד. <small>הַגָּה: יִשְׂרָאֵל שֶׁהָיָה חַיָּב לְגוֹי, וְהַגּוֹי מָכַר הַשְּׁטָר לְיִשְׂרָאֵל, אַף עַל פִּי שֶׁאָסוּר לָדוּן עִם יִשְׂרָאֵל חֲבֵרוֹ בִּפְנֵי גּוֹיִים וְאַף עַל פִּי שֶׁבָּא מִכֹּחַ גּוֹי, מִכָּל מָקוֹם דַּיָּנֵי יִשְׂרָאֵל יִפְסְקוּ לְיִשְׂרָאֵל זֶה מַה שֶּׁהָיָה הַגּוֹי מַרְוִיחַ לִפְנֵי דַּיָּנֵי גּוֹיִים, הוֹאִיל וְיִשְׂרָאֵל זֶה בָּא מִכֹּחוֹ הֲרֵי הוּא כָּמוֹהוּ בְּכָל מַה שֶּׁהָיָה יָכוֹל לִזְכּוֹת לִפְנֵי דַּיָּנֵי גּוֹיִים שֶׁהוּא דִּינָא דְמַלְכוּתָא <small><small>(תְּשׁוּבַת הָרֹא"שׁ כְּלָל י"ח סִימָן א' וְכֵן נִרְאֶה לִי ס"ס כ"ו)</small>. </small> הַנּוֹשֵׂא אִשָּׁה בְּמָקוֹם שֶׁדָּנִין בְּדִינֵי גּוֹיִים, וּמֵתָה אִשְׁתּוֹ, לֹא יוּכַל אֲבִי אִשְׁתּוֹ אוֹ שְׁאָר יוֹרְשֶׁיהָ לוֹמַר: כָּל הַנּוֹשֵׂא אִשָּׁה, עַל דַּעַת הַמִּנְהָג הוּא נוֹשֵׂא, וְנָדוּן הַדָּבָר בְּדִינֵי גּוֹיִים דְּאִם מֵתָה יוֹרְשָׁהּ בַּעְלָהּ אוֹ כַּדּוֹמֶה לָזֶה, וְלֵיכָּא בְּזֶה מִשּׁוּם דִּינָא דְמַלְכוּתָא <small><small>(בֵּית יוֹסֵף בְּסִימָן כ"ו בְּשֵׁם תְּשׁוּבַת הָרַשְׁבָּ"א)</small>,</small> דְּלָא אַמְרִינָן דִּינָא דְּמַלְכוּתָא אֶלָּא בְּדָבָר שֶׁיֵּשׁ בּוֹ הֲנָאָה לַמֶּלֶךְ, אוֹ שֶׁהוּא לְתַקָּנַת בְּנֵי הַמְּדִינָה, אֲבָל לֹא שֶׁיִּדּוֹנוּ בְּדִינֵי גּוֹיִים, דְּאִם כֵּן בָּטְלוּ כָּל דִּינֵי יִשְׂרָאֵל <small><small>(מַהֲרִי"ק שֹׁרֶשׁ קפ"ח בְּשֵׁם רַשְׁבָּ"א)</small>.</small> </small> 


Siman 370

יֵשׁ דְּבָרִים שֶׁאָסְרוּ חֲכָמִים מִשּׁוּם גָּזֵל, וְהָעוֹבֵר עֲלֵיהֶם הֲרֵי זֶה גַּזְלָן מִדִּבְרֵיהֶם: מַפְרִיחֵי יוֹנִים וּמְשַׂחֲקִים בְּקֻבְיָא. מַפְרִיחֵי יוֹנִים כֵּיצַד, לֹא יַפְרִיחַ אָדָם בְּתוֹךְ הַיִּשּׁוּב, שֶׁהֲרֵי לוֹקֵחַ מָמוֹן אֲחֵרִים שֶׁלֹּא כַּדִּין, מִפְּנֵי שֶׁמְּשַׁלֵחַ זָכָר וְיָבִיא נְקֵבָה מִשּׁוֹבָךְ אַחֵר, אוֹ נְקֵבָה וְתָבִיא זָכָר; וְלֹא יוֹנִים בִּלְבַד, אֶלָּא כָּל הָעוֹשֶׂה כָּזֶה בִּשְׁאָר עוֹפוֹת אוֹ חַיָּה אוֹ בְּהֵמָה, הֲרֵי זֶה גַּזְלָן מִדִּבְרֵיהֶם. 

הַמְשַׂחֲקִים בְּקֻבְיָא כֵּיצַד, אֵלּוּ שֶׁמְּשַׂחֲקִים בְּעֵצִים אוֹ בִּצְרוֹרוֹת אוֹ בָּעֲצָמוֹת, וְעוֹשִׂים תְּנַאי בֵּינֵיהֶם שֶׁכָּל הַנּוֹצֵחַ אֶת חֲבֵרוֹ בְּאוֹתוֹ שְׂחוֹק יִקַּח כָּךְ וְכָךְ. וְכֵן הַמְשַׂחֲקִים בִּבְהֵמָה אוֹ בְּחַיָּה אוֹ בְּעוֹפוֹת, וְעוֹשִׂים <small><small>(תְּנַאי)</small></small> שֶׁכָּל שֶׁתְּנַצֵּחַ בְּהֶמְתּוֹ אוֹ תָרוּץ יוֹתֵר יִקַּח מֵחֲבֵרוֹ כָּךְ וְכָךְ, וְכָל כַּיּוֹצֵא בִּדְבָרִים אֵלּוּ, הַכֹּל אָסוּר, וְגָזֵל מִדִּבְרֵיהֶם הוּא. 

<small><small>(טוּר הֵבִיאוֹ בס"ו)</small></small> יֵשׁ מִי שֶׁאוֹמֵר, שֶׁהַמְשַׂחֵק בְּקֻבְיָא עִם הַגּוֹי אֵין בּוֹ מִשּׁוּם גָּזֵל, אֲבָל יֵשׁ בּוֹ אִסוּר עוֹסֵק בִּדְבָרִים בְּטֵלִים, שֶׁאֵין רָאוּי לָאָדָם שֶׁיַּעֲסֹק כָּל יָמָיו, אֶלָּא בְּדִבְרֵי חָכְמָה וְיִשּׁוּבוֹ שֶׁל עוֹלָם. וְחָלְקוּ עָלָיו לוֹמַר שֶׁאֵינוֹ פָסוּל אֶלָּא אִם כֵּן אֵין לוֹ אֻמָּנוּת אַחֶרֶת. <small>הַגָּה: אֲבָל אִם יֵשׁ לוֹ אֻמָּנוּת אַחֶרֶת, אֲפִלּוּ מְשַׂחֵק עִם יִשְׂרָאֵל אֵינוֹ פָסוּל <small><small>(טוּר)</small>.</small> וע"ל סִימָן ר"ז <small><small>(סָעִיף י"ג)</small>.</small> וּכְבָר פָּשַׁט הַמִּנְהָג כַּסְּבָרָא הָאַחֲרוֹנָה לִשְׂחוֹק בְּקֻבְיָא, וְאֵין פָּסוּל אֶלָּא מִי שֶׁאֵין לוֹ אֻמָּנוּת אֶלָּא הוּא. וְאִם שָׂחַק עִמּוֹ בַּאֲמָנָה אִם חַיָּב לְשַׁלֵּם, עַיִּןִ לְעֵיל סִימָן ר"ז <small><small>(וְשָׁם)</small>.</small> </small> 

הַפּוֹרֵשׁ מְצוּדָה שֶׁאֵין לָהּ בֵּית קִבּוּל, וְצָד חַיָּה אוֹ עוֹף אוֹ דָגִים, וּבָא אַחֵר וּנְטָלָהּ, הֲרֵי זֶה גָּזֵל מִדִּבְרֵיהֶם. <small>וְאִם יֵשׁ לוֹ בֵּית קִבּוּל, הֲרֵי זֶה גַּזְלָן דְּאוֹרַיְתָא <small><small>(טוּר ס"ט)</small>.</small> </small> 

עָנִי הַמְנַקֵּף בְּרֹאשׁ הַזַּיִת זֵיתִים שֶׁל שִׁכְחָה, וְנָפְלוּ לָאָרֶץ, עַד שֶׁלֹּא נְטָלָם בְּיָדוֹ אִם בָּא אַחֵר וּנְטָלָם הֲרֵי זֶה גָּזֵל מִדִּבְרֵיהֶם. <small>וְאִם כְּבָר בָּאוּ לְיָדוֹ, הֲרֵי זֶה גָּזֵל גָּמוּר וּמוֹצִיאִין מִיָּדוֹ <small><small>(טוּר ס"י)</small>.</small> </small> 

הַגּוֹזֵל נְחִיל דְּבוֹרִים אוֹ שֶׁמְּנָעָם מִבְּעָלָיו אִם בָּאוּ לִרְשׁוּתוֹ, הֲרֵי זֶה גָּזֵל מִדִּבְרֵיהֶם. 

כָּל מִי שֶׁיֵּשׁ בְּיָדוֹ גָּזֵל מִדִּבְרֵיהֶם אֵינוֹ יוֹצֵא מִיָּדוֹ בְּדַיָּנִים: 


Siman 371

 קַרְקַע אֵינָהּ נִגְזֶלֶת לְעוֹלָם, אֶלָּא בִּרְשׁוּת בְּעָלֶיהָ עוֹמֶדֶת. אֲפִלּוּ נִמְכְּרָה לְאֶלֶף, זֶה אַחַר זֶה, וְנִתְיָאֲשׁוּ הַבְּעָלִים, הֲרֵי זוֹ חוֹזֶרֶת לַנִּגְזָל בְּלֹא דָּמִים. וְכָל מִי שֶׁיָּצְאָה מִתַּחַת יָדוֹ, חוֹזֵר עַל זֶה שֶׁמְּכָרָהּ לוֹ, וְחוֹזֵר הַמּוֹכֵר הַשֵּׁנִי עַל הַמּוֹכֵר הָרִאשׁוֹן, עַד שֶׁיַּחֲזִיר הַלּוֹקֵחַ מֵהַגַּזְלָן עַל הַגַּזְלָן וְיִטֹּל מִמֶּנּוּ. <small>וְע"ל סִימָן רל"ו אִם לְקָחָהּ מִגּוֹי גַּזְלָן מַה דִּינוֹ:</small> 

לְפִיכָךְ, אִם אֵרַע בָּהּ קִלְקוּל הַבָּא מֵאֵלָיו, כְּגוֹן שֶׁשְּׁטָפָהּ נָהָר, אֵין אַחֲרָיוּת הַהֶפְסֵד עַל הַגַּזְלָן, שֶׁבְּחֶזְקַת בְּעָלֶיהָ עוֹמֶדֶת, וְאוֹמֵר לוֹ: הֲרֵי שֶׁלְּךָ לְפָנֶיךָ. אֲבָל אִם הִפְסִידָהּ הַגַּזְלָן בְּיָדוֹ, כְּגוֹן שֶׁחָפַר בָּהּ בּוֹרוֹת שִׁיחִין וּמְעָרוֹת, אוֹ שֶׁקָּצַץ אֶת הָאִילָנוֹת וְשִׁחֵת אֶת הַמַּעְיָנוֹת וְהָרַס אֶת הַבִּנְיָן, חַיָּב לְהַעֲמִיד לוֹ בַּיִת אוֹ שָׂדֶה כְּמוֹ שֶׁהָיוּ בִּשְׁעַת הַגְּזֵלָה, אוֹ יְשַׁלֵּם דְּמֵי מַה שֶּׁהִפְסִיד. <small>הַגָּה: וּכְשֵׁם שֶׁהַקַּרְקַע בְּחֶזְקַת הַנִּגְזָל שֶׁיָּכוֹל לוֹמַר: הֲרֵי שֶׁלְּךָ לְפָנֶיךָ, כֵּן הוּא בִּרְשׁוּתוֹ לְטוֹבָתוֹ, דְּאַף עַל גַּב דִּלְגַבֵּי מִטַּלְטְלִין אֵינוֹ מְשַׁלֵּם אֶלָּא כִּשְׁעַת גְּזֵלָה, גַּבֵּי קַרְקַע אֵינוֹ כֵּן, אֶלָּא אִם נִשְׁתַּמֵּשׁ וְאָכַל פֵּרוֹתֶיהָ צָרִיךְ לְשַׁלֵּם מַה שֶּׁנֶּהֱנֶה מִמֶּנָה <small><small>(טוּר)</small>.</small> </small> 

גָּזַל שָׂדֶה וּנְטָלוּהָ מְצִיקִין בְּכֹחַ הַמֶּלֶךְ, אִם מַכַּת מְדִינָה הִיא, כְּגוֹן שֶׁלָּקַח הַמֶּלֶךְ שָׂדוֹת אוֹ בָּתִּים שֶׁל כָּל אַנְשֵׁי הַמְּדִינָה, אוֹמֵר לוֹ: הֲרֵי שֶׁלְּךָ לְפָנֶיךָ. וְאִם מֵחֲמַת הַגַּזְלָן נִלְקְחָה, חַיָּב לְהַעֲמִיד לוֹ שָׂדֶה אַחֶרֶת. 

אָנַס הַמֶּלֶךְ אֶת הַגַּזְלָן וְאָמַר לוֹ: הַרְאֵה לָנוּ אֶת כָּל מַה שֶּׁיֵּשׁ לְךָ, וְהֶרְאָהוּ שָׂדֶה זוֹ שֶׁגָּזַל בִּכְלַל שְׂדוֹתָיו, וּנְטָלָהּ הַמֶּלֶךְ, חַיָּב לְהַעֲמִיד לוֹ שָׂדֶה אַחֶרֶת כְּמוֹתָהּ, אוֹ נוֹתֵן דָּמֶיהָ: 


Siman 372

גָּזַל קַרְקַע וְהִפְסִידָהּ בְּיָדוֹ אוֹ שֶׁאָכַל פֵּרוֹתֶיהָ, כְּשֶׁבַּעַל הַשָּׂדֶה גּוֹבֶה דְּמֵי מַה שֶּׁהִפְסִיד הַגַּזְלָן אוֹ דְּמֵי פֵרוֹת שֶׁאָכַל, גּוֹבֶה מִנְּכָסִים בְּנֵי חוֹרִין, מִפְּנֵי שֶׁהִיא כְּמִלְוָה עַל פֶּה. וְאִם עָמַד הַגַּזְלָן בַּדִּין וְנִתְחַיֵּב לְשַׁלֵּם, וְאַחַר כָּךְ מָכַר, גּוֹבֶה מִנְּכָסִים מְשֻׁעְבָּדִים. וְאִם לֹא עָמַד בַּדִּין אֶלָּא עַל אֶחָד מֵהֶם, אֵינוֹ מוֹעִיל לַשֵּׁנִי לִהְיוֹת טוֹרֵף מִמְּשַׁעְבְּדֵי. 

וְהוּא הַדִּין אִם גְּזָלוּהוּ מֵהַגַּזְלָן מַחֲמָתוֹ, שֶׁחַיָּב לְהַעֲמִיד לוֹ שָׂדֶה. אִם עָמַד בְּדִין וְאַחַר כָּךְ מָכַר, גּוֹבֶה הַנִּגְזָל מִמַּה שֶׁמָּכַר. 

גָּזַל שָׂדֶה וְהִשְׁבִּיחָהּ, וְהַנִּגְזָל בָּא לְטוֹרְפָהּ, שָׁמִין לוֹ וְיָדוֹ עַל הַתַּחְתּוֹנָה; אִם הַשֶּׁבַח יֶתֶר עַל הַהוֹצָאָה נוֹטֵל הַהוֹצָאָה בִלְבַד מֵהַנִּגְזָל; וְאִם הַהוֹצָאָה יְתֵרָה עַל הַשֶּׁבַח, אֵין לוֹ מֵהַהוֹצָאוֹת אֶלָּא שִׁעוּר הַשֶּׁבַח: 


Siman 373

גָּזַל שָׂדֶה וּמְכָרָהּ וְהִשְׁבִּיחָהּ הַלּוֹקֵחַ, אִם הַשֶּׁבַח יוֹתֵר עַל הַהוֹצָאָה נוֹטֵל הַהוֹצָאָה מִבַּעַל הַשָּׂדֶה, <small>וְיֵשׁ אוֹמְרִים אֲפִלּוּ לֹא הָיְתָה עֲדִיפָא מִבְּשָׁעָה שֶׁגְּזָלָהּ, כְּגוֹן שֶׁהִכְסִיפָהּ הַגַּזְלָן, אֲפִלּוּ הָכִי נוֹטֵל הַיְצִיאָה מֵהַנִּגְזָל <small><small>(נִמּוּקֵי יוֹסֵף בפ"ק דִּמְצִיעָא בְּשֵׁם הָרַ"ן)</small>,</small> וְיֵשׁ חוֹלְקִין <small><small>(שָׁם בְּשֵׁם רַשִׁ"י)</small>,</small> </small> וְהַקֶּרֶן עִם שְׁאָר הַשֶּׁבַח נוֹטֵל מֵהַגַּזְלָן. הַקֶּרֶן, גּוֹבֶה מִנְּכָסִים מְשֻׁעְבָּדִים, וּשְׁאָר הַשֶּׁבַח מִנְּכָסִים בְּנֵי חוֹרִין. וְאִם הִכִּיר בָּהּ שֶׁהִיא גְזוּלָה כְּשֶׁלְּקָחָהּ, אֵינוֹ נוֹטֵל מֵהַגַּזְלָן אֶלָּא הַקֶּרֶן בִּלְבַד, וּמַפְסִיד שְׁאָר הַשֶּׁבַח הַיָּתֵר עַל הַהוֹצָאָה. הָיְתָה הַהוֹצָאָה יְתֵרָה עַל הַשֶּׁבַח, בֵּין שֶׁהִכִּיר בָּהּ שֶׁהָיְתָה גְזוּלָה בֵּין שֶׁלֹּא הִכִּיר, אֵין לוֹ מֵהַהוֹצָאָה אֶלָּא שִׁעוּר הַשֶּׁבַח, וְנוֹטְלוֹ מִבַּעַל הַשָּׂדֶה, <small>וְיֵשׁ אוֹמְרִים דְּהוֹאִיל וְיָדַע שֶׁאֵינָה שֶׁלּוֹ, הִפְסִיד אֲפִלּוּ הַהוֹצָאָה <small><small>(טוּר ס"א בְּשֵׁם ר"י וְהָרֹא"שׁ)</small>.</small> וְיֵשׁ אוֹמְרִים דְּאִם קִבֵּל אַחֲרָיוּת בְּהֶדְיָא צָרִיךְ לִתֵּן כְּפִי מַה שֶּׁקִּבֵּל עָלָיו <small><small>(שָׁם בְּשֵׁם הרמ"ה וּתְשׁוּבַת הָרַשְׁבָּ"א בְסִימָן אֶלֶף קנ"ה וְכֵן כָּתַב הָרִיבָ"שׁ בְּסִימָן ר"ן בִּשְׁמוֹ וְהַמ"מ פ"ט דִּגְזֵלָה בְּשֵׁם יֵשׁ אוֹמְרִים)</small>.</small> וְיֵשׁ חוֹלְקִין <small><small>(שָׁם בְּשֵׁם אָבִיו הָרֹא"שׁ וְהַמַּגִּיד פֶּרֶק ח' דִּגְזֵלָה ונ"י פֶרֶק קַמָּא דִמְצִיעָא, וְגַם הָרַ"ן כָּתַב דְּלָא מְחֻוָּר בְּעֵינָיו)</small>.</small> </small> וְהַקֶּרֶן נוֹטֵל מֵהַגַּזְלָן מִנְּכָסִים מְשֻׁעְבָּדִים. 

הַפֵּרוֹת שֶׁאָכַל לוֹקֵחַ בְּעוֹד שֶׁהָיְתָה בְּיָדוֹ, צָרִיךְ לְשַׁלֵּם אוֹתָם לַנִּגְזָל, וְדִינוֹ בָּהֶם עִם הַגַּזְלָן כְּדִינוֹ שֶׁל שֶׁבַח, שֶׁאִם יָדַע שֶׁהָיְתָה גְּזוּלָה גּוֹבֶה אוֹתָם מֵהַגַּזְלָן מִנְּכָסִים בְּנֵי חוֹרִין, וְאִם יָדַע שֶׁהָיְתָה גְזוּלָה אֵינוֹ גּוֹבֶה מֵהֶם כְּלוּם. 

אִם טָעַן הַמּוֹכֵר שֶׁהַלּוֹקֵחַ יָדַע שֶׁהָיְתָה גְּזוּלָה, וְהַלּוֹקֵחַ טָעַן שֶׁלֹּא יָדַע, עַל הַמּוֹכֵר לְהָבִיא רְאָיָה: 


Siman 374

הַגּוֹזֵל שָׂדֶה וּמְכָרָהּ אוֹ נְתָנָהּ לְאַחֵר, שֶׁאֵין מַעֲשָׂיו כְּלוּם כְּמוֹ שֶׁנִּתְבָּאֵר, אִם אַחַר כָּךְ קְנָאָהּ הַגַּזְלָן מֵהַנִּגְזָל, נִתְקַיְּמָה בְּיַד הַלּוֹקֵחַ מֵהַגַּזְלָן אוֹ בְּיַד הַמְקַבֵּל הַמַּתָּנָה מִמֶּנּוּ, שֶׁמִּפְּנֵי זֶה טָרַח הַגַּזְלָן לִקְנוֹתָהּ, כְּדֵי לַעֲמֹד בְּנֶאֱמָנוּתוֹ. לְפִיכָךְ, אִם לֹא קְנָאָהּ עַד שֶׁתָּבַע הַלּוֹקֵחַ אֶת הַגַּזְלָן, כְּגוֹן שֶׁמָּכַר לוֹ הַשָּׂדֶה שֶׁאֵינָהּ שֶׁלּוֹ וְנִתְחַיֵּב לְשַׁלֵּם וְהִתְחִיל בֵּית דִּין לְהַכְרִיז עַל נִכְסֵי הַגַּזְלָן כְּדֵי לְהַגְבּוֹת מֵהֶם לַלּוֹקֵחַ, וְאַחַר כָּךְ קְנָאָהּ הַגַּזְלָן מֵהַנִּגְזָל, לֹא נִתְקַיְּמָה בְּיַד הַלּוֹקֵחַ וְיָכוֹל הַגַּזְלָן עַצְמוֹ אוֹ יוֹרְשָׁיו לָתֵת לוֹ מָעוֹתָיו וּלְהוֹצִיאָהּ מִיָּדוֹ. 

לְקָחָהּ הַגַּזְלָן מֵהַנִּגְזָל אַחַר שֶׁמְּכָרָהּ כְּשֶׁהִיא גְזוּלָה, וְחָזַר וּמְכָרָהּ לְאַחֵר אוֹ נְתָנָהּ בְּמַתָּנָה אוֹ הוֹרִישָׁהּ, הֲרֵי זֶה גִּלָּה דַעְתּוֹ שֶׁאֵינוֹ רוֹצֶה לְהַעֲמִידָהּ בְּיַד זֶה שֶׁלְּקָחָהּ מִמֶּנּוּ כְּשֶׁהָיְתָה גְּזוּלָה. וְכֵן אִם נָפְלָה לַגַּזְלָן בִּירֻשָּׁה, לֹא נִתְקַיְּמָה בְּיַד הַלּוֹקֵחַ. <small>הַגָּה: וְיֵשׁ חוֹלְקִין וּסְבִירָא לְהוּ דְּאִם מְכָרָהּ אוֹ נְתָנָהּ לְאַחַר שֶׁקְּנָאָהּ, הַלּוֹקֵחַ רִאשׁוֹן קָנָה. אֲבָל אִם מְכָרָהּ אוֹ נְתָנָהּ קֹדֶם שֶׁקְּנָאָהּ, לֹא קָנָה לוֹקֵחַ רִאשׁוֹן <small><small>(טוּר ס"ב וּבֵית יוֹסֵף בְּשֵׁם רַשִׁ"י)</small>.</small> וְכָל זֶה לֹא מַיְרֵי אֶלָּא בְּשֶׁלֹּא הִכִּיר בָּהּ שֶׁהִיא גְּזוּלָה, וּקְנָאָהּ. אֲבָל אִם הִכִּיר בָּהּ וּקְנָאָהּ, לֹא קָנָה לוֹקֵחַ <small><small>(הַמַּגִּיד פ"ט דִּגְזֵלָה וְרַ"ן וְנִמּוּקֵי יוֹסֵף פֶּרֶק קַמָּא דְּבָבָא מְצִיעָא)</small>.</small> </small> 

גְּבָאָהּ הַגַּזְלָן בְּחוֹבוֹ, אִם יֵשׁ לַנִּגְזָל קַרְקַע אַחֶרֶת וְאָמַר לֵהּ הַגַּזְלָן: זוֹ אֲנִי גוֹבֶה בְּחוֹבִי, הֲרֵי זֶה מִתְכַּוֵּן לְהַעֲמִידָהּ בְּיַד הַלּוֹקֵחַ. וְאִם אֵין לַנִּגְזָל קַרְקַע אֶלָּא זוֹ, לִגְבּוֹת חוֹבוֹ הוּא שֶׁנִּתְכַּוֵּן. 

נְתָנוּהָ הַבְּעָלִים לַגַּזְלָן, מַתָּנָה, קְנָאָהּ הַלּוֹקֵחַ, שֶׁאִלּוּ לֹא טָרַח לַבְּעָלִים לֹא הָיוּ נוֹתְנִים לוֹ בְּמַתָּנָה, וּמִפְּנֵי זֶה טָרַח, כְּדֵי שֶׁיִּזְכֶּה בָּהּ בַּדִּין וְיַעֲמֹד בְּנֶאֱמָנוּתוֹ וְתִתְקַיֵּם בְּיַד הַלּוֹקֵחַ. <small>הַגָּה: וְיֵשׁ חוֹלְקִין וּסְבִירָא לְהוּ דְּעַל הַלּוֹקֵחַ לְהָבִיא רְאָיָה שֶׁכִּוֵּן לְהַעֲמִידָהּ בְּיָדוֹ, וְאֵין מוֹצִיא מִיַּד הַגַּזְלָן. וְכֵן נִרְאֶה לִי עִקָּר <small><small>(טוּר ס"ד בְּשֵׁם הָרֹא"שׁ, וְנ"י פ"ק דִּמְצִיעָא וְהַמַּגִּיד פ"ח דִּגְזֵילָה)</small>.</small> </small> 

דִּין גַּזְלָן שֶׁמֵּבִיא עֵדִים שֶׁלָּקַח שָׂדֶה מֵהַנִּגְזָל, נִתְבָּאֵר בְּסִימָן קנ" א. 

גּוֹי שֶׁאָנַס שָׂדֶה מִיִּשְׂרָאֵל וּמְכָרָהּ לְיִשְׂרָאֵל אַחֵר, נִתְבָּאֵר בְּסִימָן רל"ו. 


Siman 375

הַיּוֹרֵד לְתוֹךְ שְׂדֵה חֲבֵרוֹ שֶׁלֹּא בִּרְשׁוּת, וּנְטָעָהּ, אִם הָיְתָה שָׂדֶה הָעֲשׂוּיָה לִטַּע, אוֹמְדִין כַּמָּה אָדָם רוֹצֶה לִתֵּן בְּשָׂדֶה זוֹ לְנוֹטְעָהּ, וְנוֹטֵל מִבַּעַל הַשָּׂדֶה. וְאִם אֵינָהּ עֲשׂוּיָה לִטַּע, שָׁמִין לוֹ וְיָדוֹ עַל הַתַּחְתּוֹנָה. <small>הַגָּה: סְתָם כֶּרֶם עָשׂוּי לִטַּע <small><small>(רִיבָ"שׁ סִימָן תתקט"ו)</small>.</small> הָעוֹשֶׂה טוֹבָה לַחֲבֵרוֹ שֶׁלֹּא בִּרְשׁוּת, עַיֵּן לְעֵיל סִימָן רס"ד. וְכֵן הַלּוֹמֵד עִם חֲבֵרוֹ בְּלֹא דַעַת הָאָב, עַיֵּן לְעֵיל סִימָן של"ה <small><small>(סָעִיף א')</small>.</small> </small> 

אָמַר לֵהּ בַּעַל הַשָּׂדֶה: עֲקֹר אִילָנְךָ וָלֵךְ, שׁוֹמְעִין לוֹ. אֲבָל אִם אָמַר הַנּוֹטֵעַ: הֲרֵינִי עוֹקֵר אִילָנִי, אֵין שׁוֹמְעִין לוֹ, מִפְּנֵי שֶׁמַּכְחִישׁ הָאָרֶץ. 

הַיּוֹרֵד לְתוֹךְ שְׂדֵה חֲבֵרוֹ שֶׁלֹּא בִּרְשׁוּת וְנָטַע אוֹ בָּנָה, וְאַחַר כָּךְ בָּא בַּעַל הַשָּׂדֶה וְהִשְׁלִים הַבִּנְיָן, אוֹ שֶׁשָּׁמַר הַנְּטִיעוֹת וְכַיּוֹצֵא בְּאֵלּוּ הַדְּבָרִים, שֶׁמַּרְאֶה שֶׁדַּעְתּוֹ נוֹטָה לְמַה שֶּׁעָשָׂה זֶה וּבִרְצוֹנוֹ בָּא הַדָּבָר, שָׁמִין וְיָדוֹ עַל הָעֶלְיוֹנָה. <small>הַגָּה: מִיהוּ, אִם אָמַר לוֹ תְּחִלָּה: עֲקֹר אִילָנְךָ וָלֵךְ, יָכוֹל בַּעַל הָאִילָן לַעֲשׂוֹת, אַף עַל פִּי שֶׁחוֹזֵר בַּעַל הַשָּׂדֶה אַחַר כָּךְ <small><small>(נִמּוּקֵי יוֹסֵף פֶּרֶק הַשּׁוֹאֵל)</small>.</small> </small> 

הַיּוֹרֵד לִשְׂדֵה חֲבֵרוֹ בִּרְשׁוּת, אֲפִלּוּ נָטַע שָׂדֶה שֶׁאֵינָהּ עֲשׂוּיָה לִטַּע, שָׁמִין לוֹ וְיָדוֹ עַל הָעֶלְיוֹנָה; שֶׁאִם הָיְתָה הַהוֹצָאָה יְתֵרָה עַל הַשֶּׁבַח, נוֹטֵל הַהוֹצָאָה; וְאִם הַשֶּׁבַח יְתֵרָה עַל הַהוֹצָאָה, נוֹטֵל הַשֶּׁבַח. <small>וְאִם בַּעַל הַשָּׂדֶה הוּא עַצְמוֹ אָרִיס, חָזַר לִהְיוֹת דִּינוֹ כְּאֵינוֹ עָשׂוּי לִטַּע, רַק שֶׁשָּׁמִין כַּמָּה רוֹצֶה לִתֵּן שֶׁלֹּא יִצְטָרֵךְ לִטְרֹחַ בְּעַצְמוֹ <small><small>(נִמּוּקֵי יוֹסֵף פֶּרֶק הָאִשָּׁה שֶׁנָּפְלוּ)</small>.</small> </small> 

בַּעַל בְּנִכְסֵי מְלוֹג אִשְׁתּוֹ קְטַנָּה, וְהַשֻּׁתָּף בַּשָּׂדֶה שֶׁיֵּשׁ לוֹ חֵלֶק בָּהּ, כְּיוֹרֵד בִּרְשׁוּת הֵן וְשָׁמִין לָהֶם וְיָדָם עַל הָעֶלְיוֹנָה. <small><small>(וְע"ל ס"ס קע"ח וס"ס ת"ד)</small>.</small> 

הַיּוֹרֵד לְתוֹךְ חֻרְבָתוֹ שֶׁל חֲבֵרוֹ וּבְנָאָהּ שֶׁלֹּא בִּרְשׁוּת, שָׁמִין לוֹ וְיָדוֹ עַל הַתַּחְתּוֹנָה. וְאִם אָמַר בַּעַל הַבִּנְיָן: עֵצַי וַאֲבָנַי אֲנִי נוֹטֵל, שׁוֹמְעִין לוֹ <small><small>(שָׁם ד"ה)</small>.</small> אָמַר לֵהּ בַּעַל הַקַּרְקַע: טֹל מַה שֶּׁבָּנִיתָ, שׁוֹמְעִין לוֹ. <small>הַגָּה: וְדַוְקָא אִם הַחֻרְבָה אֵינָהּ עֲשׂוּיָה לִבְנוֹת; אֲבָל אִם עֲשׂוּיָה לִבְנוֹת, אוֹ בְמָקוֹם שֶׁסְּתַם חֻרְבָה עוֹמֶדֶת לִבְנוֹת, דִּינוֹ כְּמוֹ חֲצֵרוֹת, שֶׁיִּתְבָּאֵר בְּסָמוּךְ <small><small>(בֵּית יוֹסֵף בְּשֵׁם תַּלְמִידֵי רַשְׁבָּ"א <small>(וְהָרַמְבַּ"ם פ"ו דִּגְזֵלָה)</small> וּמָרְדְּכַי פֶּרֶק הַשּׁוֹאֵל)</small>.</small>  
</small>
<small><small>(רַמְבַּ"ם פ"י דִּגְזֵלָה טוּר הֵבִיאוֹ ס"ט)</small></small> הַחֲצֵרוֹת הֲרֵי הֵם רְאוּיִים לְבִנְיָן וּלְהוֹסִיף בָּהֶם בָּתִּים וַעֲלִיּוֹת. לְפִיכָךְ, הַבּוֹנֶה בַּחֲצַר חֲבֵרוֹ, הֲרֵי זֶה כְּנוֹטֵעַ שָׂדֶה הָעֲשׂוּיָה לִטַּע, וְשָׁמִין לוֹ כַּמָּה אָדָם רוֹצֶה לִתֵּן בְּבִנְיָן זֶה לִבְנוֹתוֹ; וְהוּא שֶׁיִּבְנֶה בִּנְיָן הַמּוֹעִיל הָרָאוּי לְאוֹתָהּ חָצֵר כְּמִנְהַג אוֹתוֹ מָקוֹם. <small>הַגָּה: <small><small>(הראב"ד וּמָרְדְּכַי)</small></small> וְלֹא יוּכַל הַבּוֹנֶה לוֹמַר: בִּנְיָנִי אֲנִי נוֹטֵל. הִשְׂכִּירָהּ הַבּוֹנֶה לַאֲחֵרִים וְקִבֵּל שָׂכָר, מְנַכִּין לוֹ מֵהוֹצָאוֹתָיו, אַף עַל גַּב דְּלָא עָבִיד לְמֵיגָר <small><small>(רַשְׁבָּ"א ונ"י פֶרֶק הַשּׁוֹאֵל)</small>.</small> וְאִם דָּר בָּהּ הַבּוֹנֶה, אִם חִסַּר לְבַעַל הַקַּרְקַע דָּבָר מוּעָט, צָרִיךְ לִתֵּן לוֹ כָּל מַה שֶּׁנֶּהֱנָה, כְּמוֹ שֶׁנִּתְבָּאֵר לְעֵיל סִימָן שס"ג <small><small>(מֵישָׁרִים נל"א ח"ב)</small>.</small> רְאוּבֵן שֶׁהָיָה לוֹ בַּיִת רָעוּעַ וְיָצָא מִן הָעִיר, וּבָא שִׁמְעוֹן וְדָר בּוֹ וְהוֹצִיא הוֹצָאוֹת לְהַצִּיל הַבַּיִת מִן הַנְּפִילָה וְסִיְּדוֹ וְכִיְּדוֹ, כָּל מַה שֶּׁהָיָה לְצֹרֶךְ שֶׁלֹּא יִפֹּל צָרִיךְ רְאוּבֵן לְהַחֲזִיר לְשִׁמְעוֹן, אֲבָל אֵין צָרִיךְ לִתֵּן לוֹ מַה שֶּׁסִּיְדוֹ וְכִיְּדוֹ, כִּי יוּכַל לוֹמַר: אֵינִי צָרִיךְ לָזֶה, וּכְשֶׁיִּתֵּן רְאוּבֵן מַה שֶּׁחַיָּב לִתֵּן לְשִׁמְעוֹן, יֵצֵא מִן הַבַּיִת <small><small>(טוּר ס"ח בְּשֵׁם הָרֹא"שׁ)</small>.</small> </small> 

כָּל מִי שֶׁשָּׁמִין לוֹ, בֵּין שֶׁהָיְתָה יָדוֹ עַל הָעֶלְיוֹנָה בֵּין שֶׁהָיְתָה יָדוֹ עַל הַתַּחְתּוֹנָה, אֵינוֹ נוֹטֵל כְּלוּם עַד שֶׁיִּשָּׁבַע בִּנְקִיטַת חֵפֶץ כַּמָּה הוֹצִיא. וְאִם אָמַר: יָבוֹאוּ הַדַּיָּנִים <small><small>(ל' הַטוּר הַבַּנָּאִים)</small></small> וְיַּעֲשׂוּ שׁוּמַת הַהוֹצָאָה וַהֲרֵי הִיא גְּלוּיָה לְעֵינֵיהֶם וִישַׁעֲרוּ הָעֵצִים וְהָאֲבָנִים וְהַסִיד וּשְׂכַר הָאֻמָּנִים בְּפָחוֹת שֶׁבַּשִּׁעוּרִים, שׁוֹמְעִין לוֹ וְנוֹטֵל בְּלֹא שְׁבוּעָה. וְכֵן זֶה שֶׁנּוֹטֵל הַשֶּׁבַח בִּלְבַד, וְהָיְתָה יָדוֹ עַל הָעֶלְיוֹנָה, אֵינוֹ צָרִיךְ שְׁבוּעָה. 

כָּל שֶׁשָּׁמִין לוֹ וְנוֹטֵל, שֶׁטָּעַן בַּעַל הַשָּׂדֶה וְאָמַר: נָתַתִּי, וְהַיּוֹרֵד אוֹמֵר: לֹא נָטַלְתִּי, הַיּוֹרֵד נֶאֱמָן, וְנִשְׁבַּע שֶׁלֹּא נָטַל כְּלוּם, וְנוֹטֵל, שֶׁהֲרֵי אוֹמְרִים לְבַעַל הַשָּׂדֶה: עֲדַיִן לֹא שָׁמוּ לְךָ, וְלֹא יָדַעְתָּ כַּמָּה אַתָּה חַיָּב לִתֵּן, הֵיאַךְ נָתַתָּ. אֲבָל אִם שָׁמוּ לוֹ וְאָמְרוּ לְבַעַל הַשָּׂדֶה: תֵּן לוֹ, וְאָמַר: נָתַתִּי, אַף עַל פִּי שֶׁעֲדַיִן לֹא נִשְׁבַּע הַיּוֹרֵד, הֲרֵי בַּעַל הַשָּׂדֶה נֶאֱמָן, וְיִשָּׁבַע הֶסֵת שֶׁנָּתַן, וְיִפָּטֵר, שֶׁהַקַּרְקַע בְּחֶזְקַת בְּעָלֶיהָ: 


Siman 376

הַמַּסִיג גְּבוּל רֵעֵהוּ וְהִכְנִיס מִתְּחוּם חֲבֵרוֹ בְּתוֹךְ תְּחוּמוֹ אֲפִלּוּ מְלֹא אֶצְבַּע, אִם בְּחָזְקָה עָשָׂה, הֲרֵי זֶה גַזְלָן. וְאִם הִסִיג בַּסֵתֶר, הֲרֵי זֶה גַּנָּב. וְאִם בְּאֶרֶץ יִשְׂרָאֵל הִסִיג הַגְּבוּל, הֲרֵי זֶה עוֹבֵר בִּשְׁנֵי לָאוִין: בְּלָאו גְּנֵבָה אוֹ בְלָאו גְּזֵלָה, וּבְלָאו דְּלֹא תַסִיג. <small>אִם מֻתָּר לָאָדָם לִקַּח מַעֲרוּפְיָא שֶׁל חֲבֵרוֹ, עַיֵּן לְעֵיל סִימָן קנ"ו.</small> 


Siman 377

מִי שֶׁהָיְתָה דֶּרֶךְ הָרַבִּים עוֹבֶרֶת בְּתוֹךְ שָׂדֵהוּ, נְטָלָהּ וְנָתַן לָהֶם מִן הַצַּד, מַה שֶּׁנָּתַן נָתַן וְזָכוּ בוֹ, וְזֶה שֶׁנָּטַל לֹא זָכָה בוֹ. <small>מֶצֶר שֶׁהֶחֱזִיקוּ בּוֹ רַבִּים בִּרְשׁוּת, אָסוּר לְקַלְקְלוֹ <small><small>(מָרְדְּכַי דְּבָבָא מְצִיעָא)</small>.</small> </small> 


Siman 378

 אָסוּר לְהַזִּיק מָמוֹן חֲבֵרוֹ. וְאִם הִזִּיקוֹ, אַף עַל פִּי שֶׁאֵינוֹ נֶהֱנֶה, חַיָּב לְשַׁלֵּם נֶזֶק שָׁלֵם, בֵּין שֶׁהָיָה שׁוֹגֵג בֵּין שֶׁהָיָה אָנוּס. <small>וְדַוְקָא שֶׁאֵינוֹ אָנוּס גָּמוּר, כְּמוֹ שֶׁיִּתְבָּאֵר.</small> כֵּיצַד, נָפַל מֵהַגַּג וְשָׁבַר אֶת הַכְּלִי, אוֹ שֶׁנִּתְקַל כְּשֶׁהוּא מְהַלֵּךְ וְנָפַל עַל הַכְּלִי וּשְׁבָרוֹ, חַיָּב נֶזֶק שָׁלֵם. 

נָפַל מִן הַגַּג וְהִזִּיק, חַיָּב לְשַׁלֵּם נֶזֶק שָׁלֵם, בֵּין שֶׁנָּפַל בְּרוּחַ מְצוּיָה בֵּין שֶׁנָּפַל בְּרוּחַ שֶׁאֵינָהּ מְצוּיָה. <small>דְּלָא מִקְרֵי אֹנֶס גָּמוּר <small><small>(טוּר)</small>.</small> </small> 

הָיָה עוֹלֶה בְּסֻלָּם וְנִשְׁמְטָה שְׁלִיבָה מִתַּחְתָּיו וְנָפַל [ה] וְהִזִּיק [ה], אִם לֹא הָיְתָה מְהֻדֶּקֶת וַחֲזָקָה, חַיָּב. וְאִם הָיְתָה חֲזָקָה וּמְהֻדֶּקֶת וְנִשְׁמְטָה אוֹ שֶׁהִתְלִיעָה, הֲרֵי זֶה פָּטוּר, שֶׁזּוֹ מַכָּה בִּידֵי שָׁמַיִם הִיא. וְכֵן כָּל כַּיּוֹצֵא בָּזֶה. 

כָּל אֵלּוּ הַדְּבָרִים בִּרְשׁוּת הַנִּזָּק, אֲבָל בִּרְשׁוּת הַמַּזִּיק פָּטוּר, עַד שֶׁיִּתְכַּוֵּן לְהַזִּיק כְּמוֹ שֶׁיִּתְבָּאֵר 

אֲפִלּוּ בִּרְאִיָּתוֹ, אִם יֵשׁ בּוֹ הֶזֵּק לַחֲבֵרוֹ אָסוּר לְהִסְתַּכֵּל בּוֹ. לְפִיכָךְ, אָסוּר לָאָדָם לַעֲמֹד עַל שְׂדֵה חֲבֵרוֹ בְּשָׁעָה שֶׁעוֹמֶדֶת בְּקָמוֹתֶיהָ. 

כָּל מָקוֹם שֶׁמַּזִּיק, חַיָּב לְשַׁלֵּם, בֵּין בִּרְשׁוּת הָרַבִּים בֵּין בִּרְשׁוּת הַנִּזָּק. וַאֲפִלּוּ בִּרְשׁוּת הַמַּזִּיק, אִם הִכְנִיס בּוֹ הַנִּזָּק מָמוֹנוֹ שֶׁלֹּא בִּרְשׁוּת וְהִזִּיקוֹ, לֹא שְׁנָא בְּגוּפוֹ לֹא שְׁנָא בְּמָמוֹנוֹ, חַיָּב לְשַׁלֵּם; דִּנְהִי שֶׁיֵּשׁ לוֹ רְשׁוּת לְהוֹצִיאוֹ, אֵין לוֹ רְשׁוּת לְהַזִּיקוֹ. וְדַוְקָא בְּמַזִּיקוֹ בְּמֵזִיד, אֲבָל אִם הִזִּיקוֹ בְּשׁוֹגֵג, פָּטוּר בַּעַל הַבַּיִת. וְאִם בַּעַל הַבַּיִת הֻזַּק בַּנִּכְנַס, אֲפִלּוּ בְּשׁוֹגֵג, חַיָּב הַנִּכְנַס כֵּיוָן שֶׁנִּכְנַס שֶׁלֹּא בִּרְשׁוּת. וְיֵשׁ מִי שֶׁאוֹמֵר, דְּדַוְקָא בְּשֶׁלֹּא יָדַע בַּעַל הַבַּיִת שֶׁנִּכְנַס, אֲבָל אִם רָאָהוּ שֶׁנִּכְנַס, אִם הֻזַּק בּוֹ, פָּטוּר. 

הָיוּ שְׁנֵיהֶם בִּרְשׁוּת אוֹ שְׁנֵיהֶם שֶׁלֹּא בִּרְשׁוּת, וְהֻזְּקוּ זֶה בְּזֶה בֵּין בְּגוּפָם בֵּין בְּמָמוֹנָם, אִם לֹא יָדְעוּ זֶה בְּזֶה, פְּטוּרִים. אֲבָל אִם רָאוּ זֶה אֶת זֶה, אַף עַל פִּי שֶׁלֹּא כִּוְּנוּ, חַיָּבִים. לְפִיכָךְ, שְׁנַיִם שֶׁהָיוּ רָצִים בִּרְשׁוּת הָרַבִּים, אוֹ שֶׁהָיוּ מְהַלְּכִים וְהֻזְּקוּ זֶה בְּזֶה, פְּטוּרִים; הִזִּיקוּ זֶה אֶת זֶה, חַיָּבִים. 

הָיָה אֶחָד רָץ וְאֶחָד מְהַלֵּךְ, וְהֻזַּק הַמְהַלֵּךְ בָּרָץ, חַיָּב, מִפְּנֵי שֶׁרָץ שֶׁלֹּא בִרְשׁוּת. בַּמֶּה דְּבָרִים אֲמוּרִים, בְּחוֹל. אֲבָל בְּעֶרֶב שַׁבָּת בֵּין הַשְּׁמָשׁוֹת, פָּטוּר, מִפְּנֵי שֶׁרָץ בִּרְשׁוּת. <small>וְדַוְקָא בִּסְתָם, דְּתָלִינָן דְּרָץ לְצֹרֶךְ שַׁבָּת. אֲבָל אִם יָדוּעַ שֶׁאֵינוֹ רָץ אֶלָּא לִשְׁאָר חֲפָצָיו, וְלֹא שַׁיְיכֵי בֵּהּ צֹרֶךְ שַׁבָּת, חַיָּב כְּמוֹ בְּחוֹל <small><small>(רַ"ן פֶּרֶק הַמֵּנִיחַ)</small>.</small> </small> 

אִם בָּא אֶחָד רוֹכֵב בְּסוּסוֹ מֵאַחֲרֵי חֲבֵרוֹ, וְפָגַע בַּסוּס שֶׁחֲבֵירוֹ רוֹכֵב בּוֹ וְהִכָּה אֶת הַסוּס, חַיָּב לְשַׁלֵּם כָּל מַה שֶּׁיָּשׁוּמוּ בֵּית דִּין שֶׁנִּפְחַת מֵחֲמַת הַכָּאָה זוֹ. וַאֲפִלּוּ הָיָה הַסוּס הַמֻּכֶּה שֶׁל גּוֹי, וְצָרִיךְ הַנִּזָּק לְשַׁלֵּם לַגּוֹי יוֹתֵר מִמַּה שֶׁנִּפְחֲתוּ דְּמֵי הַסוּס, אֵין הַמַּזִּיק חַיָּב לְשַׁלֵּם יוֹתֵר מִמַּה שֶׁיָּשׁוּמוּ בֵּית דִּין. <small>בַּחוּרִים הָרוֹכְבִים לִקְרַאת חָתָן וְכַלָּה וְהִזִּיקוּ זֶה אֶת זֶה מָמוֹן חֲבֵרוֹ דֶרֶךְ שִׂמְחָה וּשְׂחוֹק, וְכֵן בִּשְׁאָר דְּבַר שִׂמְחָה, הוֹאִיל וְנָהֲגוּ כֵן, פְּטוּרִין <small><small>(מָרְדְּכַי סוֹף פֶּרֶק הַיָּשֵׁן וְתוֹסָפוֹת וְהָרֹא"שׁ וַאֲגֻדָּה פֶּרֶק לוּלָב וַעֲרָבָה)</small>,</small> מִכָּל מָקוֹם, אִם נִרְאֶה לְבֵית דִּין לַעֲשׂוֹת סְיָג וְגָדֵר, הָרְשׁוּת בְּיָדָם <small><small>(פִּסְקֵי מהרא"י סִימָן ר"י)</small>.</small> </small> 


Siman 379

שְׁנַיִם שֶׁהָיוּ מְהַלְּכִים בִּרְשׁוּת הָרַבִּים, זֶה בָּא בְּחָבִיתוֹ וְזֶה בָּא בְּקוֹרָתוֹ, וּפָגְעוּ זֶה בְּזֶה וְנִשְׁבְּרָה חָבִית בְּקוֹרָה, פָּטוּר, שֶׁלָּזֶה רְשׁוּת לְהַלֵּךְ וְלָזֶה רְשׁוּת לְהַלֵּךְ. 

הָיָה בַּעַל קוֹרָה רִאשׁוֹן וּבַעַל הֶחָבִית אַחֲרוֹן, וְנִשְׁבְּרָה הֶחָבִית בַּקּוֹרָה, פָּטוּר. וְאִם עָמַד בַּעַל הַקּוֹרָה לָנוּחַ מִכֹּבֶד מַשָּׂאוֹ, חַיָּב. וְאִם הִזְהִיר לְבַעַל הֶחָבִית וְאָמַר לוֹ: עֲמֹד, פָּטוּר. וְאִם עָמַד לְתַקֵּן מַשָּׂאוֹ, אַף עַל פִּי שֶׁלֹּא הִזְהִירוֹ, פָּטוּר, שֶׁטָרוּד הָיָה וְלֹא הָיָה יָכוֹל לְהַזְהִירוֹ <small><small>(וְע"ל ר"ס תי"ג)</small>.</small> 

הָיָה בַּעַל הֶחָבִית רִאשׁוֹן וּבַעַל הַקּוֹרָה אַחֲרוֹן, וְנִשְׁבְּרָה חָבִית בְּקוֹרָה, חַיָּב. וְאִם עָמַד בַּעַל הֶחָבִית לָנוּחַ, פָּטוּר. וְאִם הִזְהִיר לְבַעַל הַקּוֹרָה שֶׁיַּעֲמֹד, חַיָּב. וְאִם עָמַד לְתַקֵּן מַשָּׂאוֹ, חַיָּב בַּעַל הַקּוֹרָה, אַף עַל פִּי שֶׁלֹּא הִזְהִירוֹ בַּעַל הֶחָבִית. וְכֵן זֶה בָּא בְּנֵרוֹ, וְזֶה בָּא בְּפִשְׁתָּנוֹ. 

הֲרֵי שֶׁמִּלֵּא חֲצַר חֲבֵרוֹ כַּדֵּי יַיִן וְשֶׁמֶן, אֲפִלּוּ הִכְנִיס בִּרְשׁוּת, הוֹאִיל וְלֹא קִבֵּל עָלָיו בַּעַל הֶחָצֵר לִשְׁמֹר, הֲרֵי זֶה נִכְנָס וְיוֹצֵא כְּדַרְכּוֹ, וְכָל שֶׁיִּשְׁתַּבֵּר מֵהַכַּדִּים בִּכְנִיסָתוֹ וּבִיצִיאָתוֹ הֲרֵי הוּא פָּטוּר עֲלֵיהֶם. וְאִם שִׁבְּרָם בְּכַוָּנָה, אֲפִלּוּ הִכְנִיסָם בַּעַל הַכַּדִּים שֶׁלֹּא בִּרְשׁוּת, הֲרֵי זֶה חַיָּב: 


Siman 380

הָאוֹמֵר לַחֲבֵרוֹ: קְרַע אֶת כְּסוּתִי שַׁבֵּר אֶת כַּדִּי עַל מְנַת שֶׁאַתָּה פָטוּר, הֲרֵי זֶה פָּטוּר. <small>וְיֵשׁ אוֹמְרִים אֲפִלּוּ לֹא אָמַר לוֹ עַל מְנַת לִפְטֹר, בְּפֵרוּשׁ, אֶלָּא שֶׁאָמַר לוֹ דְבָרִים שֶׁמַּשְׁמָעָן כָּךְ, כְּגוֹן שֶׁאָמַר לוֹ: שְׁבֹר כַּדִּי, וְאָמַר לוֹ הַמַּזִּיק: עַל מְנַת לִפְטֹר, וְאָמַר לוֹ הַנִּזָּק: לֹא, יֵשׁ לָנוּ לוֹמַר דְּבִתְמִיהָה קָאָמַר לֹא, וּפָטוּר <small><small>(טוּר ס"ג בְּשֵׁם הָרֹא"שׁ)</small>.</small> </small> וְאִם לֹא אָמַר לוֹ: עַל מְנַת שֶׁאַתָּה פָּטוּר, הֲרֵי זֶה חַיָּב אַף עַל פִּי שֶׁהִרְשָׁהוּ לְהַשְׁחִית. בַּמֶּה דְּבָרִים אֲמוּרִים, כְּשֶׁבָּאוּ הַכֵּלִים לְיָדוֹ תְּחִלָּה בְּתוֹרַת שְׁמִירָה, כְּגוֹן שֶׁהָיוּ שְׁאוּלִים אוֹ מֻפְקָדִים אֶצְלוֹ. אֲבָל אִם לֹא בָּאוּ לְיָדוֹ בְּתוֹרַת שְׁמִירָה, כֵּיוָן שֶׁאָמַר לוֹ: קַח כְּלִי זֶה וְשַׁבְּרוֹ, בֶּגֶד זֶה וְקָרְעוֹ, וְעָשָׂה כֵן, הֲרֵי זֶה פָטוּר, אַף עַל פִּי שֶׁלֹּא אָמַר לוֹ: עַל מְנַת שֶׁאַתָּה פָּטוּר. <small>וְע"ל עוֹד סִימָן שפ"ב מִדִּינִין אֵלּוּ. הָאוֹמֵר לַחֲבֵרוֹ: זְרֹק מָנֶה לַיָּם וְאֶתְחַיֵּב אֲנִי לְךָ, יֵשׁ אוֹמְרִים דְּחַיָּב וְיֵשׁ אוֹמְרִים דְּפָטוּר <small><small>(רַ"ן פ"ק דְּקִדּוּשִׁין ב' הַדֵּעוֹת)</small>.</small> </small> 

הָאוֹמֵר לַחֲבֵרוֹ: שַׁבֵּר כֵּלָיו שֶׁל פְּלוֹנִי עַל מְנַת שֶׁאַתָּה פָטוּר, וּשְׁבָרוֹ, הֲרֵי זֶה חַיָּב. וְאַף עַל פִּי שֶׁהָעוֹשֶׂה הוּא חַיָּב לְשַׁלֵּם, הֲרֵי זֶה הָאוֹמֵר לוֹ שֻׁתָּפוֹ בָּעָוֹן, וְרָשָׁע הוּא, שֶׁהֲרֵי הִכְשִׁיל עִוֵּר, וְחִזֵּק יְדֵי עוֹבְרֵי עֲבֵרָה. 

רוֹדֵף שֶׁהָיָה רוֹדֵף אַחַר חֲבֵרוֹ לְהָרְגוֹ, אוֹ אַחַר אַחַת מֵהָעֲרָיוֹת לְאָנְסָהּ, וְשָׁבַר כֵּלִים, בֵּין שֶׁל נִרְדָּף בֵּין שֶׁל כָּל אָדָם, פָּטוּר, שֶׁהֲרֵי הוּא מִתְחַיֵּב בְּנַפְשׁוֹ, שֶׁכֵּיוָן שֶׁרָדַף הִתִּיר עַצְמוֹ לַמִּיתָה, וְלָכֵן פָּטוּר מֵהַתַּשְׁלוּמִין. וְאִם הַנִּרְדָּף שָׁבַר כֵּלִים שֶׁל רוֹדֵף, פָּטוּר, שֶׁלֹּא יְהֵא מָמוֹנוֹ חָמוּר מִגּוּפוֹ. וְאִם הָיוּ שֶׁל אָדָם אַחֵר, חַיָּב, שֶׁהַמַּצִּיל עַצְמוֹ בְּמָמוֹן חֲבֵרוֹ, חַיָּב. <small>וְע"ל סִימָן שנ"ט ס"ד.</small> וְאֶחָד שֶׁרָדַף אַחַר הָרוֹדֵף לְהַצִּיל אֶת הַנִּרְדָּף, וְשָׁבַר כֵּלִים בֵּין שֶׁל רוֹדֵף בֵּין שֶׁל כָּל אָדָם, פָּטוּר, כְּדֵי שֶׁלֹּא יָבוֹאוּ מִלִּמָּנַע מִלְּהַצִּיל אֶת הַנִּרְדָּף. 

סְפִינָה שֶׁחָשְׁבָה לְהִשָּׁבֵר מִכֹּבֶד הַמַּשּׂוֹי, וְעָמַד אֶחָד מֵהֶם וְהֵקֵל מֵהַמַּשָּׂא וְהִשְׁלִיךְ בַּיָּם, פָּטוּר, שֶׁהַמַּשָּׂא שֶׁבָּהּ כְּמוֹ רוֹדֵף אַחֲרֵיהֶם לְהָרְגָם, וּמִצְוָה רַבָּה עָשָׂה שֶׁהִשְׁלִיךְ וְהוֹשִׁיעָם. <small>הַגָּה: וְיֵשׁ אוֹמְרִים דַּוְקָא שֶׁטְּעוּנָה יוֹתֵר מִדַּאי, דְּהָוֵי הַמַּשּׂוֹי כְּרוֹדֵף. אֲבָל אִם אֵינָהּ טְעוּנָה יוֹתֵר מִדַּאי, וּבָא נַחְשֹׁל לְטָבְעָן, חַיָּבִין לְשַׁלֵּם וּמְחַשְּׁבִין לְפִי הַמַּשּׂוֹי וְלֹא לְפִי הַמָּמוֹן <small><small>(רַמְבַּ"ם פי"ב דִּגְזֵלָה והמ"מ סוֹף הִלְכוֹת חוֹבֵל)</small>,</small> וְאַף עַל פִּי שֶׁלֹּא הֵטִיל רַק מַשּׂוֹי שֶׁל אֶחָד, כֻּלָּן מְשַׁלְּמִין <small><small>(טוּר)</small>.</small> הִכְנִיס חֲמוֹר בִּסְפִינָה וְקוֹפֵץ בַּסְּפִינָה וּבִקֵּשׁ לְטָבְעוֹ, וּבָא אֶחָד וְהִשְׁלִיךְ הַחֲמוֹר לַנָּהָר, אִם דֶּרֶךְ לְהַכְנִיס חֲמוֹרִים בִּסְפִינָה אָז הַמַּשְׁלִיכוֹ חַיָּב לְשַׁלֵּם; וְאִם לָאו, פָּטוּר, דְּאָז הַחֲמוֹר מִקְרֵי רוֹדֵף, וְכָל כַּיּוֹצֵא בָּזֶה, וְכֵן נִרְאֶה לִי עִקָּר <small><small>(מָרְדְּכַי פֶּרֶק הַגּוֹזֵל בַּתְרָא וּתְשׁוּבַת מַיְמוֹנִי דְּסֵפֶר נְזִיקִין סִימָן כ')</small>.</small> </small> 


Siman 381

חֲמִשָּׁה שֶׁיָּשְׁבוּ עַל הַכִּסֵא וְלֹא נִשְׁבַּר, וּבָא אַחֲרוֹן וְיָשַׁב עָלָיו וְנִסְמַךְ עֲלֵיהֶם וְלֹא הִנִּיחָם לַעֲמוֹד וְנִשְׁבַּר, אַף עַל פִּי שֶׁהָיָה רָאוּי לִשָּׁבֵר בָּהֶם קֹדֶם <small><small>(שֶׁיָּשַׁב)</small>,</small> הוֹאִיל וְקֵרַב שְׁבִירָתוֹ, הָאַחֲרוֹן חַיָּב, שֶׁהֲרֵי אוֹמְרִים לוֹ: אִלּוּ לֹא נִסְמַכְתָּ <small>(עָלָיו)</small> [עָלֵינוּ] הָיִינוּ עוֹמְדִים קֹדֶם שֶׁיִּשָּׁבֵר. וְאִם יָשְׁבוּ כְּאֶחָד וְנִשְׁבַּר, כֻּלָּם חַיָּבִים. וְכֵן כָּל כַּיּוֹצֵא בָּזֶה. <small>הַגָּה: וְיֵשׁ אוֹמְרִים דִּסְתַם סַפְסָל הִיא שְׁאוּלָה לִסְתָם בְּנֵי אָדָם וְאִם נִשְׁבְּרָה תַּחְתֵּיהֶן הָוֵי כְּמֵתָה מֵחֲמַת מְלָאכָה וּפְטוּרִים מִלְּשַׁלֵּם <small><small>(טוּר ס"ב בְּשֵׁם הָרֹא"שׁ תוס' פ"ק דְּב"ק)</small>,</small> אֶלָּא אִם כֵּן הַיּוֹשְׁבִים הֵם מְשֻׁנִּים וּשְׁמֵנִים וּכְבֵדִים מִשְּׁאָר בְּנֵי אָדָם, אָז אִם יָשְׁבוּ עָלֶיהָ בְּיַחַד וְנִשְׁבְּרָה תַּחְתֵּיהֶן כֻּלָּם חַיָּבִים לְשַׁלֵּם; וְאִם יָשְׁבוּ בְּזֶה אַחַר זֶה, אִם לֹא הָיְתָה נִשְׁבֶּרֶת בְּלֹא יְשִׁיבַת הָאַחֲרוֹן, הוּא לְבַד חַיָּב לְשַׁלֵּם. וְאִם הָיְתָה נִשְׁבֶּרֶת בְּלֹא הָאַחֲרוֹן, הוּא פָּטוּר. וְאִם לֹא הָיְתָה נִשְׁבֶּרֶת רַק תּוֹךְ ב' שָׁעוֹת, וְעִמּוֹ נִשְׁבְּרָה תּוֹךְ שָׁעָה, אָז רוֹאִין, אִם סָמַךְ עֲלֵיהֶן וּמְנָעָן לַעֲמֹד, הוּא לְבַד חַיָּב לְשַׁלֵּם; וְאִם לָאו, כֻּלָּן חַיָּבִין <small><small>(הַכֹּל בַּטּוּר בְּשֵׁם הָרֹא"שׁ)</small>.</small> </small> 


Siman 382

שׁוֹר שֶׁהָיָה עוֹמֵד לַהֲרִיגָה מִפְּנֵי שֶׁהוּא מַזִּיק אֶת הַבְּרִיּוֹת, וְאִילָן הָעוֹמֵד לִקְצִיצָה מִפְּנֵי שֶׁהוּא מַזִּיק אֶת הָרַבִּים, וְקָדַם אֶחָד וְשָׁחַט שׁוֹר זֶה וְקָצַץ אִילָן זֶה שֶׁלֹּא מִדַּעַת הַבְּעָלִים, חַיָּב לְשַׁלֵּם לַבְּעָלִים כְּמוֹ שֶׁיִּרְאוּ הַדַּיָּנִים, שֶׁהֲרֵי הִפְקִיעָם מִלַּעֲשׂוֹת מִצְוָה. וְאִם טָעַן וְאָמַר: אַתָּה אָמַרְתָּ לִי לְהָרְגוֹ וּלְקָצְצוֹ, הוֹאִיל וְהוּא עוֹמֵד לְכָךְ, הֲרֵי זֶה פָּטוּר. <small>אֲבָל שְׁאָר מַזִּיק אֵינוֹ נֶאֱמָן לוֹמַר שֶׁהוּא נָתַן לוֹ רְשׁוּת <small><small>(טוּר ס"ג)</small>,</small> אֲפִלּוּ יֵשׁ לוֹ מִגּוֹ לוֹמַר: לֹא הִזַּקְתִּי, כְּגוֹן דְּלֵיכָּא עֵדִים שֶׁהִזִּיקוּ, דְּהָוֵי כְּמִגּוֹ בְּמָקוֹם חֲזָקָה דְּלָא הָוֵי מִגּוֹ <small><small>(מָרְדְּכַי וְנ"י פֶּרֶק הַחוֹבֵל)</small>.</small> אֲבָל נֶאֱמָן לוֹמַר לֹא הִזַּקְתִּי: <small><small>(נ"א אַתָּה אָמַרְתָּ לִי וְכו')</small></small> בְּמִגּוֹ דְלָא הָיָה שֶׁלְּךָ מַה שֶּׁהִזַּקְתִּי אֶלָּא שֶׁלִּי הָיָה <small><small>(מָרְדְּכַי שָׁם)</small>.</small> </small> וְכֵן מִי שֶׁשָּׁחַט חַיָּה וָעוֹף, וּבָא אַחֵר וְכִסָה הַדָּם שֶׁלֹּא מִדַּעַת הַשּׁוֹחֵט, חַיָּב לִתֵּן כְּמוֹ שֶׁיִּרְאוּ הַדַּיָּנִים. וְיֵשׁ מִי שֶׁהוֹרָה, שֶׁהוּא נוֹתֵן קְנָס קָצוּב, וְהוּא י' זְהוּבִים. וְכֵן הוֹרוּ, שֶׁכָּל הַמּוֹנֵעַ הַבְּעָלִים מִלַּעֲשׂוֹת מִצְוַת עֲשֵׂה שֶׁהֵם רְאוּיִים לַעֲשׂוֹתָהּ, וְקָדַם אַחֵר וַעֲשָׂאָהּ, מְשַׁלֵּם לַבְּעָלִים י' זְהוּבִים. <small>הָיָה לוֹ בֵּן לָמוּל, וּבָא אַחֵר וּמָלוֹ, חַיָּב לִתֵּן לוֹ י' זְהוּבִים. אֲבָל נְתָנוֹ לְאַחֵר לָמוּל, וּבָא אַחֵר וּמָלוֹ, פָּטוּר <small><small>(רַבֵּנוּ יְרוּחָם נל"א ח"ד)</small>.</small> </small> וּבַזְּמַן הַזֶּה אֵין מַגְבִּין אוֹתוֹ, אֲבָל אִם תָּפַס לֹא מַפְקִינָן מִנֵּהּ: 


Siman 383

הִנִּיחַ גַּחֶלֶת עַל לֵב שׁוֹר חֲבֵרוֹ כְּשֶׁהוּא כָּפוּת, וְנִשְׂרַף; אוֹ שֶׁדְּחָפוֹ לַיָּם, חַיָּב. וְאִם הִנִּיחַ גַּחֶלֶת עַל לֵב חֲבֵרוֹ וְנִשְׂרַף, יִתְבָּאֵר בְּסִימָן תי"ח. 

שׁוֹר שֶׁעָלָה עַל גַּב שׁוֹר לְהָרְגוֹ, בִּרְשׁוּת הַנִּזָּק שֶׁהוּא בַּעַל הַתַּחְתּוֹן, בֵּין שֶׁהָיָה תָּם בֵּין שֶׁהָיָה מוּעָד, וּבָא בַּעַל הַתַּחְתּוֹן וְשָׁמַט אֶת שׁוֹרוֹ לְהַצִּילוֹ, וְנָפַל עֶלְיוֹן וָמֵת, הֲרֵי זֶה פָטוּר. דְּחָפוֹ לָעֶלְיוֹן וָמֵת, אִם הָיָה יָכוֹל לְשָׁמְטוֹ וְלֹא שְׁמָטוֹ, הֲרֵי זֶה חַיָּב. וְאִם לֹא הָיָה יָכוֹל לְשָׁמְטוֹ, הֲרֵי זֶה פָּטוּר. <small>הַגָּה: וְכֵן רְאוּבֵן שֶׁלָּקַח כְּלִי שֶׁל שִׁמְעוֹן וְסָמַךְ בּוֹ חָבִיתוֹ שֶׁל יַיִן שֶׁלֹּא יִפֹּל, וּבָא שִׁמְעוֹן וְנָטַל כְּלִי שֶׁלּוֹ וְנִשְׁבַּר חָבִיתוֹ שֶׁל יַיִן, שִׁמְעוֹן חַיָּב, דְּהָיָה לוֹ לְסָמְכוֹ בְּדָבָר אַחֵר <small><small>(תְּשׁוּבַת הָרֹא"שׁ כְּלָל ק"א סִימָן ג')</small>.</small> </small> 

שְׁנַיִם שֶׁהֵמִיתוּ אֶת הַבְּהֵמָה, אוֹ שָׁבְרוּ אֶת הַכְּלִי כְּאֶחָד, מְשַׁלְּמִים בֵּינֵיהֶם. 

ה' שֶׁהִנִּיחוּ ה' חֲבִילוֹת עַל הַבְּהֵמָה, וְלֹא מֵתָה, וּבָא זֶה הָאַחֲרוֹן וְהִנִּיחַ חֲבִילָתוֹ עָלֶיהָ וָמֵתָה, אִם הָיְתָה מְהַלֶּכֶת בְּאוֹתָם הַחֲבִילוֹת וּמִשֶּׁהוֹסִיף זֶה חֲבִילָתוֹ עָמְדָה וְלֹא הָלְכָה, הָאַחֲרוֹן חַיָּב; וְאִם מִתְּחִלָּתָהּ לֹא הָיְתָה מְהַלֶּכֶת, הָאַחֲרוֹן פָּטוּר. וְאִם אֵין יָדוּעַ, כֻּלָּם מְשַׁלְּמִין בְּשָׁוֶה. 

הַכּוֹבֵשׁ בֶּהֱמַת חֲבֵרוֹ בְּמַיִם, אוֹ שֶׁהִנִּיחָהּ בַּחַמָּה, וְצִמְצֵם עָלֶיהָ הַמָּקוֹם כְּדֵי שֶׁלֹּא תִּמְצָא צֵל עַד שֶׁהָרַגְתָּהּ הַחַמָּה, חַיָּב. <small>הַגָּה: וְדַוְקָא שֶׁאָחֲזָהּ בְּיָדוֹ; אֲבָל סָגַר עָלֶיהָ הַדֶּלֶת שֶׁלֹּא תֵּצֵא, יֵשׁ אוֹמְרִים דְּפָטוּר מִדִּינֵי אָדָם <small><small>(טוּר ס"ו)</small>.</small> </small> 


Siman 384

אֶחָד הַמַּזִּיק בְּיָדוֹ <small>אוֹ בִּשְׁאָר גּוּפוֹ <small><small>(טוּר ס"א)</small>,</small> </small> אוֹ שֶׁזָּרַק אֶבֶן אוֹ יָרָה חֵץ וְהִזִּיק בּוֹ, אוֹ שֶׁפָּטַר <small><small>(פֵּרוּשׁ, שֶׁפָּתַח)</small></small> מַיִם עַל חֲבֵרוֹ אוֹ עַל הַכֵּלִים וְהִזִּיק, אוֹ שֶׁרָק וְנָע וְהִזִּיק בְּכִיחוֹ <small><small>(פֵּרוּשׁ, רֹק עָב הַיּוֹצֵא בְכֹחַ)</small></small> וְנִיעוֹ <small><small>(פֵּרוּשׁ, רֹק דַּק שֶׁהוֹלֵךְ וּמִתְנוֹעֵעַ)</small></small> בְּעֵת שֶׁהָלְכוּ מִכֹּחוֹ, הֲרֵי זֶה כְּמַזִּיק בְּיָדוֹ, וְהֵם תּוֹלָדוֹת שֶׁל אָדָם. אֲבָל אִם רָק הָרֹק וְהִנִּיחַ עַל הָאָרֶץ, וְאַחַר כָּךְ נִתְקַל מֵהֶם אָדָם, הֲרֵי זֶה חַיָּב מִשּׁוּם בּוֹרוֹ, שֶׁכָּל תַּקָּלָה תּוֹלְדוֹת בּוֹר הִיא. 

הָיָה מַכֶּה בְּפַטִּישׁ וְיָצָא גֵּץ <small><small>(פֵּרוּשׁ, שְׁבִיב יוֹצֵא מִתַּחַת הַפַּטִּישׁ כְּשֶׁמַּכִּין בּוֹ עַל הַסַדָּן)</small></small> מִתַּחַת הַפַּטִּישׁ וְהִזִּיק, הֲרֵי זֶה חַיָּב. 

 הַבַּנַאי שֶׁקִּבֵּל עָלָיו אֶת הַכֹּתֶל לְסָתְרוֹ, וְשָׁבַר אֶת הָאֲבָנִים אוֹ הִזִּיק, חַיָּב. הָיָה סוֹתֵר מִצַּד זֶה וְנָפַל מִצַּד אַחֵר, פָּטוּר. וְאִם מֵחֲמַת הַמַּכָּה, חַיָּב: 

הַחוֹצֵב <small><small>(פֵּרוּשׁ, שֶׁחוֹצֵב אֲבָנִים מֵהָהָר)</small></small> שֶׁחָצַב אֶבֶן וּנְתָנוֹ לַסַתָּת <small><small>(פֵּרוּשׁ, הַפּוֹסֵל אַבְנֵי גָזִית וּמְרַבְּעָהּ וּמַחֲלִיקָהּ, רַשִׁ"י)</small>,</small> וְהִזִּיק בּוֹ, הַסַתָּת חַיָּב. מְסָרָהּ הַסַתָּת לַחַמָּר, הַחַמָּר חַיָּב. מְסָרָהּ הַחַמָּר לַכַּתָּף, הַכַּתָּף חַיָּב. מְסָרָהּ הַכַּתָּף לַבַּנַּאי, הַבַּנַאי חַיָּב. מְסָרָהּ הַבַּנַאי לַמְסַדֵּר הַמְסַדְּרוֹ עַל שׁוּרַת הַבִּנְיָן, הַמְסַדֵּר חַיָּב. וְאִם אַחַר שֶׁסִדְּרוֹ עַל שׁוּרַת הַבִּנְיָן נָפַל וְהִזִּיק, אִם הֵם קַבְּלָנִים וְכֻלָּם שֻׁתָּפִים בַּמְּלָאכָה, כֻּלָּם חַיָּבִים. וְאִם הֵם שְׂכִירֵי יוֹם, הָאַחֲרוֹן חַיָּב וְכֻלָּם פְּטוּרִים: 


Siman 385

הַמַּזִּיק אֶת חֲבֵרוֹ הֶזֵּק שֶׁאֵינוֹ נִכָּר, כְּגוֹן שֶׁעֵרַב יֵין נֶסֶךְ בְּיֵינוֹ, מִן הַתּוֹרָה הוּא פָטוּר, אֲבָל חֲכָמִים קְנָסוּהוּ לְשַׁלֵּם נֶזֶק שָׁלֵם מֵהַיָּפֶה שֶׁבִּנְכָסָיו, כְּדִין כָּל הַמַּזִּיקִים. לְפִיכָךְ, אִם מֵת הַמַּזִּיק קֹדֶם שֶׁיְּשַׁלֵם, אֵין קוֹנְסִין בְּנוֹ אַחֲרָיו לְשַׁלֵּם. וְכֵן אִם הָיָה שׁוֹגֵג אוֹ אָנוּס, פָּטוּר, שֶׁלֹּא קָנְסוּ אֶלָּא מֵזִיד. 

הַמְנַסֵךְ יֵין חֲבֵרוֹ לַעכו"ם, לֹא נֶאֱסָר, שֶׁאֵין אָדָם מִיִּשְׂרָאֵל אוֹסֵר דָּבָר שֶׁאֵינוֹ שֶׁלּוֹ. וְאִם הָיָה לוֹ בּוֹ שֻׁתָּפוּת, אוֹ שֶׁהָיָה מוּמָר שֶׁהֲרֵי הוּא כְּגוֹי, אוֹ שֶׁהִתְרוּ בוֹ וְקִבֵּל הַהַתְרָאָה שֶׁהֲרֵי הוּא מוּמָר, הֲרֵי זֶה אוֹסֵר הַיַּיִן, וְחַיָּב לְשַׁלֵּם אַף עַל פִּי שֶׁהוּא מִתְחַיֵּב בְּנַפְשׁוֹ; מִפְּנֵי שֶׁמִּשָּׁעָה שֶׁהִגְבִּיהוֹ נִתְחַיֵּב לְשַׁלֵּם, וְאֵינוֹ מִתְחַיֵּב בְּנַפְשׁוֹ עַד שֶׁיְּנַסֵךְ: 


Siman 386

קַיְמָא לָן כְּרַבִּי מֵאִיר דְּדָאִין דִּינָא דִגְרָמֵי. <small>וְדַוְקָא בְּאָדָם חַיָּב דִּינָא דִגְרָמֵי, אֲבָל בִּבְהֵמָה, לְכֻלֵּי עָלְמָא פָּטוּר <small><small>(נִמּוּקֵי יוֹסֵף פֶּרֶק הַפָּרָה)</small>. </small> </small> לְפִיכָךְ, הַדּוֹחֵף מַטְבֵּעַ שֶׁל חֲבֵרוֹ עַד שֶׁיָּרַד לַיָּם, חַיָּב, אַף עַל פִּי שֶׁלֹּא הִגְבִּיהוֹ. וְכֵן הַפּוֹחֵת מַטְבֵּעַ שֶׁל חֲבֵרוֹ וְהֶעֱבִיר צוּרָתוֹ, חַיָּב, אַף עַל פִּי שֶׁלֹּא חִסְרוֹ. וְהַמּוֹכֵר שְׁטָר חוֹב לַחֲבֵרוֹ וְחָזַר וּמָחֲלוֹ, דְּקַיְמָא לָן שֶׁהוּא מָחוּל, צָרִיךְ לְשַׁלֵּם לַלּוֹקֵחַ, כְּמוֹ שֶׁנִּתְבָּאֵר בְּסִימָן ס"ו. 

וְכֵן הַשּׂוֹרֵף שְׁטָר חוֹב שֶׁל חֲבֵרוֹ, חַיָּב לְשַׁלֵּם כָּל הַחוֹב שֶׁהָיָה בַשְּׁטָר, שֶׁאַף עַל פִּי שֶׁאֵין גּוּף הַשְּׁטָר מָמוֹן, הֲרֵי גָרַם לְאַבֵּד מָמוֹן. וּבִלְבַד שֶׁיּוֹדֶה לוֹ הַמַּזִּיק שֶׁשְּׁטָר מְקֻיָּם הָיָה וְכָךְ וְכָךְ הָיָה כָּתוּב בּוֹ, וּמֵחֲמַת שֶׁשְּׂרָפוֹ הוּא אֵינוֹ יָכוֹל לִגְבּוֹת הַחוֹב; אֲבָל אִם לֹא הֶאֱמִינוֹ, אֵינוֹ מְשַׁלֵּם לוֹ אֶלָּא דְּמֵי הַנְּיָר בִּלְבַד. <small>וּמַיְרֵי שֶׁאֵין עֵדִים שֶׁיּוֹדְעִים כַּמָּה הָיָה כָּתוּב בּוֹ, שֶׁאִם הָיוּ עֵדִים אֵינוֹ חַיָּב לוֹ כְּלוּם, שֶׁהֵם יַעֲשׂוּ לוֹ שְׁטָר אַחֵר, כְּמוֹ שֶׁנִּתְבָּאֵר בְּסִימָן מ"א <small><small>(טוּר)</small>.</small> </small> 

וְכֵן הַזּוֹרֵק כְּלִי שֶׁלּוֹ מֵרֹאשׁ הַגַּג, וְהָיוּ תַּחְתָּיו כָּרִים וּכְסָתוֹת שֶׁאִם יִפֹּל עֲלֵיהֶם לֹא יִשָּׁבֵר, וְקָדַם אַחֵר וְסִלְּקָם, וְנֶחְבַּט הַכְּלִי בָּאָרֶץ וְנִשְׁבַּר, חַיָּב הַמְסַלֵּק; וְכֵן כָּל כַּיּוֹצֵא בָּזֶה. <small>הַגָּה: וְיֵשׁ אוֹמְרִים דְּזֶה מִקְרֵי גְרָמָא בִּנְזָקִין וּפָטוּר. וְכֵן בְּדוֹחֵף מַטְבֵּעַ שֶׁל חֲבֵרוֹ אוֹ פִּחֵת צוּרָתָהּ, פָּטוּר, דְּהָוֵי גְרָמָא בִּנְזָקִין. וְלָכֵן אֲפִלּוּ זָרַק כְּלִי מֵרֹאשׁ הַגַּג וְהָיוּ תַּחְתָּיו כָּרִים וּכְסָתוֹת, וְקָדַם בְּעַצְמוֹ <small><small>(וְסִלְּקוֹ)</small>,</small> אֲפִלּוּ הָכִי פָּטוּר, דְּעַל הַזְּרִיקָה לֹא מִחַיֵּב דְּלָא הָיוּ רְאוּיִים לִשָּׁבֵר, וּמַה שֶּׁסִּלְּקָן הָוֵי גְרָמָא בְעָלְמָא <small><small>(טוּר בְּשֵׁם הָרֹא"שׁ וְר"י פֶּרֶק לֹא יַחְפֹּר)</small>.</small> סוֹפֵר שֶׁכָּתַב שְׁטָר וְכָתַב מָנֶה בִּמְקוֹם מָאתַיִם, אוֹ הַמַּזִּיק לַחֲבֵרוֹ בַּעֲצָתוֹ שֶׁיָּעַץ לוֹ, אוֹ שָׁלִישׁ שֶׁהֶחֱזִיר שְׁטָר שֶׁלֹּא הָיָה לוֹ לְהַחֲזִיר, כֻּלָּם פְּטוּרִים, דְּלָא הָיוּ אֶלָּא גְּרָמָא בִּנְזָקִין. מִיהוּ, מְשַׁמְּתִינָן לֵהּ עַד דִּמְסַלֵּק הֶזֵּקָא. וְכֵן בְּכָל גְּרָמָא בְּנִזָּקִין <small><small>(תְשׁוּבַת רַשְׁבָּ"א סִימָן אֶלֶף נ"ב וּתְשׁוּבַת רַמְבַּ"ן סִימָן ר"מ, וְר"י וְנ"י פֶּרֶק לֹא יַחְפֹּר)</small>.</small> יֵשׁ אוֹמְרִים דִּבְכָל גְּרָמָא בִּנְזָקִין, אִם הוּא דָבָר שָׁכִיחַ וְרָגִיל, חַיָּב לְשַׁלֵּם מִשּׁוּם קְנָס <small><small>(תוס' פֶּרֶק לֹא יַחְפֹּר בְּשֵׁם רִיצְבָ"א)</small>.</small> וְלָכֵן יֵשׁ מִי שֶׁכָּתַב דִּרְאוּבֵן שֶׁמָּכַר מֵקָּח לְגוֹי, וּבָא שִׁמְעוֹן וְאָמַר לֵהּ לַגּוֹי שֶׁאֵינוֹ שָׁוֶה כָּל כָּךְ, חַיָּב לְשַׁלֵּם לוֹ <small><small>(מַהֲרַ"ם מריזבורג)</small>.</small> וְאֶפְשָׁר דְּכִי הַאי גַוְנָא הָוֵי כְּמָסוֹר, דְּחַיָב, <small><small>(כְּדִלְקַמָּן סִימָן שפ"ח)</small>.</small> רְאוּבֵן שֶׁהִלְוָה מָעוֹת לְגוֹי עַל מַשְׁכּוֹנוֹת, וּבָא שִׁמְעוֹן וְאָמַר לַגּוֹי לְהַלְוֹת לוֹ בְּפָחוֹת, וְהֶחֱזִיר לִרְאוּבֵן מָעוֹתָיו, פָּטוּר, דְּהָוֵי גְרָמָא בִּנְזָקִין, מִיהוּ, מִקְרֵי רָשָׁע <small><small>(רַבֵּנוּ יְרוּחָם נל"א ח"ב)</small>.</small> וע"ל סִימָן קנ"ו ס"ה. דִּין <small><small>(נ"י הַמְבַטֵּל)</small></small> הַמַּגְבִּיהַּ כִּיסוֹ שֶׁל חֲבֵרוֹ, ע"ל סִימָן רצ"ב.</small> 

הַזּוֹרֵק כֵּלִים מֵרֹאשׁ הַגַּג, וְאֵין תַּחְתֵּיהֶם כָּרִים וּכְסָתוֹת, וּבְעוֹדָם בָּאֲוִיר בָּא אֶחָד וּשְׁבָרָם בְּמַקֵּל, הַזּוֹרֵק חַיָּב וְהַמְשַׁבֵּר פָּטוּר, דְּחָשְׁבִינָן לֵהּ כְּשָׁבוּר מִשָּׁעָה שֶׁזְּרָקוֹ: 


Siman 387

 שָׁמִין לַמַּזִּיק בְּיָדוֹ, כְּדֶרֶךְ שֶׁשָּׁמִין לוֹ אִם הִזִּיק מָמוֹנוֹ. כֵּיצַד, הֲרֵי שֶׁהָרַג בֶּהֱמַת חֲבֵרוֹ אוֹ שָׁבַר כֵּלָיו, שָׁמִין כַּמָּה הָיְתָה הַבְּהֵמָה שָׁוָה וְכַמָּה הַנְּבֵלָה שָׁוָה, וְכַמָּה הָיָה הַכְּלִי שָׁוֶה וְהוּא שָׁלֵם, וְכַמָּה שָׁוֶה עַתָּה, וּמְשַׁלֵּם הַפְּחָת לַנִּזָּק עִם הַנְּבֵלָה אוֹ הַכְּלִי הַשָּׁבוּר, כְּדֶרֶךְ שֶׁנִּתְבָּאֵר בְּשׁוֹרוֹ שֶׁהִזִּיק, בְּסִימָן ת"ג. 


Siman 388

הַמַּזִּיק מָמוֹן חֲבֵרוֹ וְאֵינוֹ יוֹדֵע מַה הִזִּיק, נִשְׁבָּע הַנִּזָּק וְנוֹטֵל. כֵּיצַד, לָקַח כִּיס חֲבֵרוֹ וְהִשְׁלִיכוֹ לַמַּיִם אוֹ לָאֵשׁ אוֹ שֶׁמְּסָרוֹ לְיַד אַנָּס, וְאָבַד, בַּעַל הַכִּיס אוֹמֵר: זְהוּבִים הָיָה מָלֵא, וְהַמַּזִּיק אוֹמֵר: אֵינִי יוֹדֵעַ מֶה הָיָה בּוֹ, שֶׁמָּא עָפָר אוֹ תֶּבֶן הָיָה מָלֵא, הֲרֵי הַנִּזָּק נִשְׁבָּע בִּנְקִיטַת חֵפֶץ וְנוֹטֵל. וְהוּא שֶׁיִּטְעֹן דְּבָרִים שֶׁהוּא אָמוּד בָּהֶם אוֹ אָמוּד לְהַפְקִידָם אֶצְלוֹ וְדַרְכָּן לְהַנִּיחָם בְּכִיס וְכַיּוֹצֵא בּוֹ. <small>אַרְנָקִי בְּשַׂק, אִם הוּא שַׁבָּת וְיו"ט, מִקְרֵי דַּרְכּוֹ בְכָךְ, וְכָל כַּיּוֹצֵא בְזֶה <small><small>(מָרְדְּכַי פֶּרֶק הַכּוֹנֵס)</small>.</small> </small> אֲבָל אִם אֵין דַּרְכָּם לְהַנִּיחָם בִּכְלִי זֶה, הוּא פָּשַׁע בְּעַצְמוֹ <small>וּפָטוּר הַמַּזִּיק.</small> כֵּיצַד, הֲרֵי שֶׁחָטַף חֵמֶת אוֹ סַל מְלֵאִים וּמְחֻפִּים וְהִשְׁלִיכָם לַיָּם אוֹ שְׂרָפָם, וְטָעַן הַנִּזָּק שֶׁמַּרְגָּלִיּוֹת הָיוּ בְּתוֹכָהּ, אֵינוֹ נֶאֱמָן. <small>וְיֵשׁ אוֹמְרִים דַּאֲפִלּוּ הָיוּ עֵדִים שֶׁהָיוּ שָׁם, פָּטוּר, הוֹאִיל וּפָשַׁע, כְּמוֹ שֶׁנִּתְבָּאֵר <small><small>(הַמַּגִּיד פ"ז דְּחוֹבֵל בְּשֵׁם תוס' וע"ל ס"ק ו')</small>.</small> </small> וְאִם תָּפַס, אֵין מוֹצִיאִין מִיָּדוֹ. <small>וְיֵשׁ חוֹלְקִין <small><small>(טוּר בְּשֵׁם הָרֹא"שׁ)</small>.</small> </small> וְיִשָּׁבַע שֶׁמַּרְגָּלִיּוֹת הָיָה בְּתוֹכוֹ, וְנוֹטֵל מַה שֶּׁיֵּשׁ אֶצְלוֹ, וְכֵן כָּל כַּיּוֹצֵא בָּזֶה. וְאִם יָדַע הַמַּזִּיק שֶׁהַכִּיס הָיָה בּוֹ זְהוּבִים, אֲבָל אֵינוֹ יוֹדֵעַ כַּמָּה הָיוּ, אִם הַנִּזָּק אוֹמֵר: אֶלֶף, נוֹטֵל אֶלֶף בְּלֹא שְׁבוּעָה, וְהוּא שֶׁיִּהְיֶה אָמוּד, שֶׁהֲרֵי הַמַּזִּיק מְחֻיָּב שְׁבוּעָה וְאֵינוֹ יָכוֹל לִשָּׁבַע. <small>וְיֵשׁ אוֹמְרִים דְּנִשְׁבַּע הַנִּזָּק וְנוֹטֵל, וְכֵן עִקָּר <small><small>(טוּר סִימָן צ' בְּשֵׁם הָרַאֲבַ"ד וְהַמַּגִּיד פֶּרֶק הַנַּ"ל וְהָרֹא"שׁ)</small>.</small> </small> 

 הַמּוֹסֵר מָמוֹן בִּידֵי אַנָּס, בֵּין אַנָּס גּוֹי בֵּין אַנָּס יִשְׂרָאֵל, חַיָּב לְשַׁלֵּם מֵהַיָּפֶה שֶׁבִּנְכָסָיו כָּל מַה שֶּׁלָּקַח הָאַנָּס, אַף עַל פִּי שֶׁלֹּא נָשָׂא הַמּוֹסֵר, וְלֹא נָתַן בְּיָדוֹ אֶלָּא הִרְגִּיל בִּלְבַד. וְאִם מֵת, גּוֹבִים מִיּוֹרְשָׁיו כִּשְׁאָר כָּל הַמַּזִּיקִים. <small>וְיֵשׁ אוֹמְרִים דְּדַוְקָא שֶׁעָמַד בַּדִּין; אֲבָל אִם לֹא עָמַד בַּדִּין, אֵין הַיּוֹרְשִׁין חַיָּבִין לְשַׁלֵּם. וְאִשָּׁה שֶׁמָּסְרָה, מְשַׁמְּתִינָן לָהּ. וְאִם יֵשׁ לָהּ מָמוֹן שֶׁאֵין לַבַּעַל רְשׁוּת בּוֹ, מְשַׁלֶּמֶת. וְאִם יֵשׁ לָהּ נִכְסֵי מְלוֹג, הַבַּעַל אוֹכֵל פֵּרוֹת כָּל יְמֵי חַיֶּיהָ, וְאִם מֵתָה חַיָּב לְשַׁלֵּם לַנִּמְסָר, וְכֵן לִשְׁאָר נִזָּק, וְאֵין הַבַּעַל לְעִנְיַן זֶה רַק כְּיוֹרֵשׁ שֶׁחַיָּב לְשַׁלֵּם <small><small>(מָרְדְּכַי פֶּרֶק הַחוֹבֵל)</small>.</small> </small> בַּמֶּה דְּבָרִים אֲמוּרִים, כְּשֶׁהֶרְאָה הַמּוֹסֵר מֵעַצְמוֹ. אֲבָל אִם אֲנָסוּהוּ גּוֹיִים אוֹ יִשְׂרָאֵל אַנָּס לְהַרְאוֹת, וְהֶרְאָה, הֲרֵי זֶה פָּטוּר מִתַּשְׁלוּמִין. <small>וְאִם אָנְסוֹ לְהַרְאוֹת שֶׁלּוֹ וְהֶרְאָה [שֶׁלּוֹ וְ] שֶׁל חֲבֵרוֹ, חַיָּב <small><small>(טוּר ס"א)</small>.</small> </small> וְאִם נָשָׂא וְנָתַן בְּיָד, אַף עַל פִּי שֶׁהוּא אָנוּס, חַיָּב לְשַׁלֵּם, שֶׁהַמַּצִּיל עַצְמוֹ בְּמָמוֹן חֲבֵרוֹ חַיָּב. כֵּיצַד, הֲרֵי שֶׁגָּזַר הַמֶּלֶךְ לְהָבִיא לוֹ יַיִן אוֹ תֶבֶן וְכַיּוֹצֵא בִּדְבָרִים אֵלּוּ, וְעָמַד מוֹסֵר וְאָמַר: הֲרֵי יֵשׁ לִפְלוֹנִי אוֹצַר יַיִן אוֹ תֶבֶן בְּמָקוֹם פְּלוֹנִי, וְהָלְכוּ וּלְקָחוּהוּ, חַיָּב לְשַׁלֵּם. <small>הַגָּה: וַאֲפִלּוּ יִסְּרוּהוּ, וְלֹא אָמְרוּ לוֹ עַל מָה, וְהֶרְאָה מָמוֹן חֲבֵרוֹ, חַיָּב <small><small>(טוּר שָׁם)</small> ;</small> וְלֹא מִקְרֵי אוֹנֶס, אֶלָּא הַכָּאוֹת וְיִסּוּרִין, אֲבָל לֹא אֹנֶס מָמוֹן <small><small>(מָרְדְּכַי פֶּרֶק הַגּוֹזֵל בַּתְרָא וּתְשׁוּבַת מַיְמוֹנִי דִנְזִיקִין סי"ב וְנ"י)</small>.</small> הָיָה רוֹאֶה נֶזֶק בָּא עָלָיו, מֻתָּר לְהַצִּיל עַצְמוֹ אַף עַל פִּי שֶׁעַל יְדֵי זֶה בָּא הַנֶּזֶק לְאַחֵר <small><small>(נִמּוּקֵי יוֹסֵף פֶּרֶק הַשֻּׁתָּפִין)</small>.</small> </small> 

אֲנָסוֹ הַמֶּלֶךְ לְמוֹסֵר זֶה עַד שֶׁיַּרְאֶה לוֹ מָמוֹן חֲבֵרוֹ שֶׁהוּא בּוֹרֵחַ מִלְּפָנָיו, וְהֶרְאָה לוֹ מִפְּנֵי הָאֹנֶס, הֲרֵי זֶה פָּטוּר, שֶׁאִם לֹא יַרְאֶה לוֹ יַכֵּהוּ אוֹ יְמִיתֵהוּ. 

נָשָׂא מָמוֹן חֲבֵרוֹ בְּיָדוֹ וּנְתָנוֹ לָאַנָּס, חַיָּב לְשַׁלֵּם מִכָּל מָקוֹם, אַף עַל פִּי שֶׁהַמֶּלֶךְ אֲנָסוֹ לְהָבִיא. <small>ב' שֻׁתָּפִים שֶׁהָיָה לָהֶן חוֹב בְּיַחַד, וְאָנַס שַׂר לְאֶחָד לִפְטֹר הַחוֹב, פָּטוּר, דְּזֶה לֹא מִקְרֵי נָתַן בְּיָד <small><small>(מָרְדְּכַי פֶּרֶק הַגּוֹזֵל בַּתְרָא)</small>.</small> </small> בַּמֶּה דְּבָרִים אֲמוּרִים שֶׁאִם אֲנָסוֹ לְהָבִיא וְהֵבִיא חַיָּב, כְּשֶׁלֹא הִגִּיעַ הַמָּמוֹן לִרְשׁוּת הָאַנָּס; אֲבָל אַנָּס שֶׁאָנַס אֶת יִשְׂרָאֵל עַד שֶׁהֶרְאָהוּ, וְעָמַד הָאֲנָס עַל הַמָּמוֹן וְנַעֲשָׂה בִּרְשׁוּתוֹ <small>דְּהַיְנוּ שֶׁיּוּכַל לִשְׁלֹט עָלָיו וְלִטְּלוֹ <small><small>(הַמַּגִּיד פ"ח דְּחוֹבֵל)</small>,</small> </small> וְאָנַס אֶת יִשְׂרָאֵל עַד שֶׁהוֹלִיכוּ לְמָקוֹם אַחֵר, וַאֲפִלּוּ הוֹלִיכוֹ זֶה הַמּוֹסֵר שֶׁהֶרְאָהוּ, הֲרֵי זֶה פָּטוּר, שֶׁכֵּיוָן שֶׁעָמַד הָאַנָּס בְּצַד הָאוֹצָר כְּבָר אָבַד כָּל מַה שֶּׁיֵּשׁ בּוֹ, וּכְאִלּוּ נִשְׂרַף: 

בַּעֲלֵי דִין שֶׁהָיְתָה בֵינֵיהֶם מְרִיבָה עַל הַקַּרְקַע אוֹ עַל מִטַּלְטְלִין, זֶה אוֹמֵר: שֶׁלִּי, וְזֶה אוֹמֵר: שֶׁלִּי, עָמַד אֶחָד מֵהֶם וּמְסָרָהּ בְּיַד גּוֹיִים, מְנַדִּין אוֹתוֹ עַד שֶׁיַּחֲזִיר הַדָּבָר לִכְמוֹת שֶׁהָיָה, וִיסַלֵּק יַד אַנָּס מִבֵּינֵיהֶם וְיַעֲשׂוּ דִּין בְּיִשְׂרָאֵל. <small>הַגָּה: מִכָּל מָקוֹם אֵין לוֹ דִּין מוֹסֵר, אַף עַל פִּי שֶׁהִפְסִיד חֲבֵרוֹ עַל יְדֵי זֶה הַרְבֵּה, דְּלָא מִקְרֵי מוֹסֵר אֶלָּא בְּמִתְכַּוֵּן לְהַזִּיק, אֲבָל לֹא בְּמִתְכַּוֵּן לְהוֹצִיא אֶת שֶׁלּוֹ <small><small>(תְּשׁוּבַת מיי' דִּנְזִיקִין סִימָן כ"א וּמָרְדְּכַי פֶּרֶק הַגּוֹזֵל בַּתְרָא בְּשֵׁם ר"א)</small>.</small> וְיֵשׁ חוֹלְקִין וּסְבִירָא לְהוּ דְּמִקְּרֵי מוֹסֵר וְחַיָּב לְשַׁלֵּם לוֹ כָּל הֶזֵּקוֹ, אִם לֹא הָיָה חֲבֵרוֹ סַרְבָן; וְכָל שֶׁכֵּן אִם הִתְרוּ בּוֹ תְּחִלָּה שֶׁלֹּא יִדּוֹנוּ בִּפְנֵי גּוֹיִם, וְעָבַר, שֶׁיֵּשׁ לוֹ דִין מוֹסֵר <small><small>(מָרְדְּכַי פֶּרֶק הַגּוֹזֵל קַמָּא בְּשֵׁם מַהֲרַ"ם וּפֶרֶק הַמַּנִיחַ וּתְשׁוּבַת הָרֹא"שׁ כְּלָל י"ז סִימָן ד' וּמַהֲרִי"ק שֹׁרֶשׁ קנ"ד וקס"א)</small>.</small> </small> 

מִי שֶׁנִּתְפַּס עַל חֲבֵרוֹ, וְלָקְחוּ גוֹיִים מָמוֹן מִמֶּנּוּ בִּגְלַל חֲבֵרוֹ, אֵין חֲבֵרוֹ חַיָּב לְשַׁלֵּם. אֵין לְךָ מִי שֶׁנִּתְפַּס עַל חֲבֵרוֹ וְיִהְיֶה חֲבֵרוֹ חַיָּב לְשַׁלֵּם לוֹ, חוּץ מֵהַנִּתְפַּס מִפְּנֵי הַמַּס הַקָּצוּב עַל כָּל אִישׁ וְאִישׁ בְּכָל שָׁנָה, אוֹ הַנִּתְפַּס עַל הַתְּשׁוּרָה שֶׁנּוֹתֵן כָּל אִישׁ לַמֶּלֶךְ בְּעָבְרוֹ עֲלֵיהֶם אוֹ חַיָּלוֹתָיו, הֲרֵי זֶה חַיָּב לְשַׁלֵּם לוֹ; וְהוּא שֶׁיִּקְּחוּ מִמֶּנּוּ בְּפֵרוּשׁ בִּגְלַל פְּלוֹנִי, בִּפְנֵי עֵדִים; וְנִתְבָּאֵר עוֹד בְּסִימָן קכ"ח. 

מִי שֶׁיֵּשׁ עָלָיו עֵדִים שֶׁמָּסַר מָמוֹן חֲבֵרוֹ, כְּגוֹן שֶׁהֶרְאָה מֵעַצְמוֹ אוֹ שֶׁנֶּאֱנַס וְנָשָׂא וְנָתַן, וְלֹא יָדְעוּ הָעֵדִים כַּמָּה הִפְסִידוֹ בִּמְסִירָתוֹ, וְהַנִּמְסָר אוֹמֵר: כָּךְ וְכָךְ הִפְסִידָנִי, וְהַמּוֹסֵר כּוֹפֵר בַּמֶּה שֶׁטָּעֲנוֹ, אִם תָּפַס הַנִּמְסַר אֵין מוֹצִיאִין מִיָּדוֹ, אֶלָּא נִשְׁבָּע בִּנְקִיטַת חֵפֶץ וְזוֹכֶה בַּמֶּה שֶׁתָּפַס. <small>וְיֵשׁ אוֹמְרִים דְּבִסְפֵיקָא דְדִינָא לָא מְהַנֵּי תְּפִיסָה <small><small>(טוּר בְּשֵׁם הָרֹא"שׁ)</small> <small>(וע"ל ס"ק ל"ב)</small>.</small> </small> וְאִם לֹא תָּפַס, אֵין מוֹצִיאִין מִן הַמּוֹסֵר אֶלָּא בִּרְאָיָה בְּרוּרָה. <small>וְאִם [לֹא] יָדְעוּ בֵּרוּר הַדְּבָרִים, רַק שֶׁהֻצְרַךְ לְהִתְפַּשֵּׁר עִם הַשַּׂר בְּכָךְ וְכָךְ, הַנִּמְסַר נִשְׁבָּע וְנוֹטֵל. <small><small>(מָרְדְּכַי פֶּרֶק הַגּוֹזֵל בַּתְרָא)</small></small> </small> וְיֵשׁ מִי שֶׁאוֹמֵר, שֶׁאִם הַמּוֹסֵר אוֹמֵר: אֵינִי יוֹדֵעַ כַּמָּה הִפְסַדְתָּ עַל יָדִי, יִשָּׁבַע הַנִּמְסַר וְיִטֹּל. <small>הַגָּה: <small><small>(וע"ל ס"ק ל"ז)</small></small> וְכָל זֶה בְּמוֹסֵר מָמוֹן; אֲבָל מָסַר גּוּפוֹ שֶׁל חֲבֵרוֹ <small>(לַאֲנָסִים)</small>, הַנִּמְסַר נִשְׁבָּע וְנוֹטֵל. וְכֵן אִם גָּרַם לוֹ תְּפִיסָה, דְּהָוֵי כְּמַזִּיק בְּיָדַיִם וְצָרִיךְ לְשַׁלֵּם לוֹ כָּל הֶזֵּקוֹ <small><small>(מָרְדְּכַי פֶּרֶק הַגּוֹזֵל בַּתְרָא)</small>.</small> הָאוֹמֵר לַחֲבֵרוֹ: מְסַרְתַּנִי, וְהוּא כּוֹפֵר, יִשָּׁבַע לוֹ הֶסֵּת <small><small>(הַגָּהוֹת אֲשֵׁירִי)</small>.</small> וְיֵשׁ אוֹמְרִים דְּצָרִיךְ לִשָּׁבַע לוֹ לִפְנֵי הַשַּׂר שֶׁלֹּא מְסָרוֹ לוֹ <small><small>(מָרְדְּכַי פֶּרֶק הַגּוֹזֵל בַּתְרָא)</small>.</small> וְאֵין צָרִיךְ לַעֲשׂוֹת נְקִיּוּת זוֹ, אֶלָּא עַל פִּי אֶחָד הַמֵּעִיד שֶׁמְּסָרוֹ, אֲבָל אֵין הַגּוֹיִים נֶאֱמָנִים בְּכָךְ <small><small>(מָרְדְּכַי פֶּרֶק הַחוֹבֵל וּפֶרֶק הַפָּרָה וּפִסְקֵי מהרא"י סִימָן פ"ג וּתְשׁוּבַת רַשְׁבָּ"א סִימָן אֶלֶף צ"ח)</small>.</small> שְׁנַיִם שֶׁמָּסְרוּ בְּיַחַד, כָּל אֶחָד מְשַׁלֵּם הַחֵצִי, וְאִם בְּזֶה אַחַר זֶה, הָאַחֲרוֹן פָּטוּר, דְּכָל זְמַן שֶׁלֹּא נִפְטַר מִמְּסִירָה הָרִאשׁוֹנָה הַנֶּזֶק בָּא מִגְּרַם הָרִאשׁוֹן <small><small>(מָרְדְּכַי פֶּרֶק הַפָּרָה)</small>.</small> וַאֲפִלּוּ לֹא מְסָרוֹ, רַק רָאָה אַנָּס אוֹ גוֹיִים שֶׁיַּגִּידוּ לַשַּׂר <small><small>(מַהֲרַ"ם מֵרִיזְבּוּרְק)</small>.</small> יֵשׁ אוֹמְרִים דְּאָדָם הַמֻּכֶּה מֵחֲבֵרוֹ יָכוֹל לֵילֵךְ לִקְבֹּל לִפְנֵי גוֹיִים, אַף עַל פִּי דְגוֹרֵם לַמַּכֶּה הֶזֵּק גָּדוֹל <small><small>(מָרְדְּכַי הַנַּ"ל ומהרי"ו סִימָן כ"ח וּתְשׁוּבַת מַיְמוֹנִי דִנְזִיקִין סִימָן ס"ו וּמַהֲרַ"ם מֵרִיזְבּוּרְק)</small>.</small> </small> 

אֵין מַשְׁבִּיעִין אֶת הַמּוֹסֵר שֶׁהֶרְאָה מֵעַצְמוֹ, לֹא שְׁבוּעָה חֲמוּרָה וְלֹא שְׁבוּעַת הֶסֵת, מִפְּנֵי שֶׁהוּא רָשָׁע וְאֵין לְךָ פָּסוּל יוֹתֵר מִזֶּה. <small>וַאֲפִלּוּ לֹא מְסָרוֹ עֲדַיִן, רַק שֶׁאוֹמֵר: אֵלֵךְ וְאֶמְסֹר, אִם אוֹמֵר כָּךְ בְּפַרְהֶסְיָא נִפְסָל לְעֵדוּת, וְלֹא אַמְרִינָן בִּכְהַאי גַוְנָא עָבִיד אִינַשׁ דְּגָזִים וְלֹא עָבִיד <small><small>(מָרְדְּכַי פֶּרֶק הַגּוֹזֵל בַּתְרָא)</small>.</small> וְיֵשׁ חוֹלְקִין אֶלָּא אִם כֵּן מֻחְזָק בְּכָךְ <small><small>(מָרְדְּכַי שָׁם בְּפ' הַנִּשְׁבָּעִין)</small>.</small> וַאֲפִלּוּ לֹא יוֹדְעִין אִם רָגִיל בְּכָךְ אוֹ לֹא, מִכָּל מָקוֹם יוּכַל זֶה שֶׁכְּנֶגְדּוֹ לַעֲמֹד וּלְהַצִיל עַצְמוֹ עַל יְדֵי גוֹיִים, אַף עַל פִּי שֶׁיַּגִּיעַ נֶזֶק לָזֶה <small><small>(מַהֲרַ"ם מֵרִיזְבּוּרְק וּתְשׁוּבַת רַשְׁבָּ"א סִימָן קפ"א וְהָרֹא"שׁ כְּלָל ט"ז)</small>.</small> </small> אֲבָל הַמּוֹסֵר שֶׁאֲנָסוּהוּ לְהַרְאוֹת אוֹ לְהָבִיא, וְנָתַן וְנָשָׂא בְיַד, אַף עַל פִּי שֶׁהוּא חַיָּב לְשַׁלֵּם, אֵינוֹ רָשָׁע, וּבֶן תַּשְׁלוּמִין הוּא בִּלְבַד, <small><small>(וּמַשְׁבִּיעִין אוֹתוֹ)</small></small> כִּשְׁאָר הַכְּשֵׁרִים. <small>הַגָּה: וְכֵן אִם הוֹדָה שֶׁמָּסַר, וְאֵין עֵדִים בַּדָּבָר, אַף עַל פִּי שֶׁאֵינוֹ נִפְסָל בְּהוֹדָאַת עַצְמוֹ, מִכָּל מָקוֹם חַיָּב לְשַׁלֵּם <small><small>(מָרְדְּכַי פֶּרֶק הַגּוֹזֵל בַּתְרָא)</small>.</small> </small> 

אָסוּר לִמְסֹר לְיִשְׂרָאֵל בְּיַד גּוֹיִים, בֵּין בְּגוּפוֹ בֵין בְּמָמוֹנוֹ; וַאֲפִלּוּ הָיָה רָשָׁע וּבַעַל עֲבֵרוֹת; וַאֲפִלּוּ הָיָה מֵצֵר לוֹ וּמְצַעֲרוֹ. <small>הַגָּה: וְדַוְקָא בִּדְבָרִים בְּעָלְמָא; אֲבָל אִם מְסָרוֹ, מֻתָּר לְמָסְרוֹ, דְּהֲרֵי יוּכַל לְהָרְגוֹ בַדִּין בְּמָקוֹם שֶׁיֵּשׁ חֲשָׁשׁ שֶׁיַּחֲזֹר וְיִמְסְרֶנּוּ <small><small>(הָרֹא"שׁ כְּלָל י"ו סִימָן א' וב' וּתְשׁוּבַת רַשְׁבָּ"א סִימָן קפ"א)</small> ;</small> אוֹ אִם אִי אֶפְשָׁר לְהַצִּיל עַצְמוֹ בְּדֶרֶךְ אַחֵר; אֲבָל אִם אֶפְשָׁר לְהַצִּיל עַצְמוֹ בְּדֶרֶךְ אַחֵר, הָוֵי כִּשְׁנַיִם שֶׁמָּסְרוּ זֶה אֶת זֶה וְכָל מִי שֶׁהִפְסִיד חֲבֵרוֹ יוֹתֵר חַיָּב לְשַׁלֵּם הַמּוֹתָר בְּנֶזֶק שָׁלֵם <small><small>(מָרְדְּכַי פֶּרֶק הַנַּ"ל וּתְשׁוּבַת מַיְמוֹנִי הנ"ל)</small>.</small> </small> וְכָל הַמּוֹסֵר יִשְׂרָאֵל בְּיַד גּוֹיִים, בֵּין בְּגוּפוֹ בֵּין בְּמָמוֹנוֹ, אֵין לוֹ חֵלֶק לָעוֹלָם הַבָּא. 

מֻתָּר לַהֲרֹג הַמּוֹסֵר אֲפִלּוּ בַּזְּמַן הַזֶּה. וּמֻתָּר לְהָרְגוֹ קֹדֶם שֶׁיִּמְסֹר, אֶלָּא כְּשֶׁאָמַר: הֲרֵינִי מוֹסֵר פְּלוֹנִי בְּגוּפוֹ אוֹ בְּמָמוֹנוֹ, אֲפִלּוּ מָמוֹן קַל, הִתִּיר עַצְמוֹ לַמִּיתָה, וּמַתְרִין בּוֹ וְאוֹמְרִים לוֹ: אַל תִּמְסֹר, אִם הֵעִיז פָּנָיו וְאָמַר: לֹא כִּי אֶלָּא אֶמְסְרֶנּוּ, מִצְוָה לְהָרְגוֹ, וְכָל הַקֹּדֶם לְהָרְגוֹ, זָכָה. <small>הַגָּה: וְאִם אֵין פְּנַאי לְהַתְרוֹת בּוֹ, אֵין צָרִיךְ הַתְרָאָה <small><small>(הַמַּגִּיד פ"ח דְּחוֹבֵל)</small>.</small> וְיֵשׁ אוֹמְרִים דְּאֵין לַהֲרֹג הַמּוֹסֵר אֶלָּא אִם כֵּן אִי אֶפְשָׁר לְהִנָּצֵל מִמֶּנּוּ בְּאֶחָד מֵאֵבָרָיו, אֲבָל אִם אֶפְשָׁר לְהַצִּיל בְּאֶחָד מֵאֵבָרָיו, כְּגוֹן לַחְתֹּךְ לְשׁוֹנוֹ אוֹ לְסַמּוֹת עֵינָיו, אָסוּר לְהָרְגוֹ, דַּהֲרֵי לֹא גָּרַע מִשְּׁאָר רוֹדֵף <small><small>(תְּשׁוּבַת מַיְמוֹנִי הַנַּ"ל וּמָרְדְּכַי הַנַּ"ל בְּשֵׁם מהר"מ)</small>.</small> </small> 

עָשָׂה הַמּוֹסֵר אֲשֶׁר זָמַם, וּמָסַר, אָסוּר לְהָרְגוֹ, אֶלָּא אִם כֵּן הֻחְזַק לִמְסֹר, שֶׁהֲרֵי זֶה יֵהָרֵג שֶׁמָּא יִמְסֹר אֲחֵרִים. 

כָּל הַמּוֹסֵר הַצִּבּוּר וּמְצַעֲרָן, מֻתָּר לְמָסְרוֹ בְּיַד גּוֹיִים לְהַכּוֹתוֹ וּלְאָסְרוֹ וּלְקָנְסוֹ; אֲבָל מִפְּנֵי צַעַר יָחִיד אָסוּר לְמָסְרוֹ. <small>הַגָּה: <small><small>(וְע"ל סִימָן תכ"ה ס"א)</small>.</small> מִי שֶׁעוֹסֵק בְּזִיּוּפִים וְכַדּוֹמֶה, וְיֵשׁ לָחוּשׁ שֶׁיַּזִּיק רַבִּים, מַתְרִין בּוֹ שֶׁלֹּא יַעֲשֶׂה, וְאִם אֵינוֹ מַשְׁגִּיחַ, יְכוֹלִין לְמָסְרוֹ וְלוֹמַר שֶׁאֵין אַחֵר מִתְעַסֵּק בּוֹ אֶלָּא זֶה לְבַד. מִי שֶׁרוֹצֶה לִבְרֹחַ וְלֹא לְשַׁלֵּם לַגּוֹי מַה שֶּׁחַיָּב, וְאַחֵר גִּלָּה הַדָּבָר, אֵין לוֹ דִּין מוֹסֵר, שֶׁהֲרֵי לֹא הִפְסִידוֹ רַק שֶׁהֻצְרַךְ לְשַׁלֵּם מַה שֶּׁחַיָּב, מִכָּל מָקוֹם בְּרָעָה עָשָׂה דְּהָוֵי כְּמֵשִׁיב אֲבֵדָה לְגוֹי; וְאִם גָּרַם לוֹ הֶזֵּק, חַיָּב לְשַׁלֵּם לוֹ מַה שֶּׁגָּרַם לוֹ <small><small>(מַהֲרַ"ם מֵרִיזְבּוּרְק)</small>.</small> </small> 

אָסוּר לְאַבֵּד מָמוֹנוֹ שֶׁל מוֹסֵר אַף עַל פִּי שֶׁמֻּתָּר לְאַבֵּד גּוּפוֹ, שֶׁהֲרֵי מָמוֹנוֹ רָאוּי לְיוֹרְשָׁיו. <small><small>(וע"ל סי' ק"ח ס"ב)</small> <small>וְיֵשׁ אוֹמְרִים דְּמֻתָּר לִטֹּל מָמוֹנוֹ לְעַצְמוֹ, דְּאֵינוֹ אָסוּר אֶלָּא לְאַבְּדוֹ</small> <small>(מָרְדְּכַי פֶּרֶק הַגּוֹזֵל בַּתְרָא)</small>.</small> 

מוֹסֵר, מְקַבְּלִים עֵדוּת שֶׁלֹּא בְפָנָיו. <small>הַגָּה: וְאֵין צְרִיכִין לְכַוֵּן הָעֵדוּת כָּל כָּךְ <small><small>(טוּר)</small>.</small> </small> 

מִי שֶׁמֻחְזָק שֶׁשְּׁלֹשָׁה פְעָמִים מָסַר יִשְׂרָאֵל אוֹ מָמוֹנָם בְּיַד גּוֹיִים, הָיוּ מְבַקְּשִׁים עֵצָה וְתַחְבּוּלָה לְבַעֲרוֹ מֵהָעוֹלָם, <small>הַגָּה: עַל יְדֵי גְרָמָא, אַף עַל פִּי שֶׁאָסוּר לְהָרְגוֹ <small><small>(בְּיָדַיִם)</small>.</small> מִי שֶׁמְּדַבֵּר בִּפְנֵי קָהָל וְעֵדָה דִבְרֵי מְסִירוּת, וְעַל יְדֵי זֶה נִשְׁמַע לַשַּׂר וְגָרַם הֶזֵּק, אַף עַל פִּי שֶׁאֵין לוֹ דִּין מָסוֹר מִכָּל מָקוֹם מַעֲנִישִׁין אוֹתוֹ לְפִי רְאוֹת עֵינֵי הַדַּיָּנִים <small><small>(רִיבָ"שׁ סִימָן רל"ט וּתְשׁוּבַת רַמְבַּ"ן סִימָן ר"מ)</small>.</small> מִי שֶׁשָּׁלַח שָׁלִיחַ לִמְסֹר, אִם הַשָּׁלִיחַ הֻחְזַק לַעֲשׂוֹת, חַיָּב הַמְשַׁלְּחוֹ, וְאֵין לוֹמַר אֵין שָׁלִיחַ לִדְבַר עֲבֵרָה, הוֹאִיל וְהֻחְזַק בְּכָךְ. וְכֵן אִם מָסַר שְׁטָר פָּרוּעַ לְגוֹי, וְיוֹדֵעַ שֶׁיִּתְּנוֹ לַשַּׂר וְיָכֹף הַיִּשְׂרָאֵל לִפְרֹעַ שֵׁנִית, חַיָּב לְשַׁלֵּם <small><small>(בֵּית יוֹסֵף בְּשֵׁם רשב"ץ וּמַהֲרַ"ם מֵרִיזְבּוּרְק)</small>.</small> </small> 

הוֹצָאוֹת שֶׁעָשׂוּ לְבַעֵר מוֹסֵר, כָּל הַדָּרִים בָּעִיר חַיָּבִים לִפְרֹעַ בָּהֶם, אֲפִלּוּ אוֹתָם שֶׁפּוֹרְעִים מַס בְּמָקוֹם אַחֵר: 


Siman 389

כָּל נֶפֶשׁ חַיָּה שֶׁהִיא בִּרְשׁוּתוֹ שֶׁל אָדָם שֶׁהִזִּיקָה, חַיָּבִים הַבְּעָלִים לְשַׁלֵּם, שֶׁנֶּאֱמַר: וְכִי יִגֹּף שׁוֹר אִישׁ אֶת שׁוֹר רֵעֵהוּ, אֶחָד הַשּׁוֹר וְאֶחָד שְׁאָר בְּהֵמָה חַיָּה וָעוֹף, לֹא דִבֵּר הַכָּתוּב בְּשׁוֹר אֶלָּא בַּהֹוֶה. 

וְכַמָּה מְשַׁלֵּם, אִם הִזִּיקָה בַּדְּבָרִים שֶׁדַּרְכָּהּ לַעֲשׂוֹת תָּמִיד כְּמִנְהַג בְּרִיָּתָהּ, כְּגוֹן בְּהֵמָה שֶׁאָכְלָה תֶּבֶן אוֹ עָמִיר, אוֹ שֶׁהִזִּיקָה בְּרַגְלָהּ <small>(אוֹ)</small> בְּדֶרֶךְ הִלּוּכָהּ, חַיָּב לְשַׁלֵּם נֶזֶק שָׁלֵם מֵהַיָּפֶה שֶׁבִּנְכָסָיו, שֶׁנֶּאֱמַר: מֵיטַב שָׂדֵהוּ וּמֵיטַב כַּרְמוֹ יְשַׁלֵּם. וְאִם שִׁנְּתָה וְעָשְׂתָה מַעֲשִׂים שֶׁאֵין דַּרְכָּהּ לַעֲשׂוֹת תָּמִיד, וְהִזִּיקָה בָּהֶם, כְּגוֹן שׁוֹר שֶׁנָּגַח אוֹ נָשַׁךְ, חַיָּב לְשַׁלֵּם חֲצִי נֶזֶק מִגּוּף הַמַּזִּיק עַצְמוֹ, שֶׁנֶּאֱמַר: וּמָכְרוּ אֶת הַשּׁוֹר הַחַי וְחָצוּ אֶת כַּסְפּוֹ וְגוֹ'. 

כֵּיצַד, שׁוֹר שְׁוֶה מָנֶה שֶׁנָּגַח לְשׁוֹר שְׁוֶה עֶשְׂרִים וְהֵמִיתוֹ, וַהֲרֵי הַנְּבֵלָה שָׁוָה אַרְבָּעָה, בַּעַל הַשּׁוֹר הַמַּזִּיק חַיָּב לְשַׁלֵּם שְׁמֹנָה. וְאֵינוֹ חַיָּב לְשַׁלֵּם אֶלָּא מִגּוּף הַשּׁוֹר שֶׁהִזִּיק, שֶׁנֶּאֱמַר: וּמָכְרוּ אֶת הַשּׁוֹר הַחַי. 

לְפִיכָךְ, אִם הֵמִית שׁוֹר שְׁוֶה עֶשְׂרִים לְשׁוֹר שְׁוֶה מָאתַיִם, וְהַנְּבֵלָה שָׁוָה מָנֶה, אֵין בַּעַל הַנְּבֵלָה יָכוֹל לוֹמַר לְבַעַל הַחַי: תֵּן לִי חֲמִשִּׁים, אֶלָּא אוֹמֵר לוֹ: הֲרֵי שּׁוֹר שֶׁהִזִּיק לְפָנֶיךָ, קָחֵהוּ וָלֵךְ, אֲפִלּוּ אֵינוֹ שָׁוֶה אֶלָּא דִּינָר; וְכֵן כָּל כַּיּוֹצֵא בָּזֶה. 

הָעוֹשֶׂה מַעֲשֶׂה שֶׁדַּרְכּוֹ לַעֲשׂוֹת תָּמִיד כְּמִנְהַג בְּרִיָּתוֹ, הוּא הַנִּקְרָא מוּעָד. וְהַמְשַׁנֶּה וְעָשָׂה מַעֲשֶׂה שֶׁאֵין דֶּרֶךְ כָּל מִינוֹ לַעֲשׂוֹתוֹ כֵּן תָּמִיד, כְּגוֹן שֶׁנָּגַח אוֹ נָשַׁךְ, הוּא נִקְרָא תָּם. וְזֶה הַמְשַׁנֶּה, אִם הִרְגִּיל בְּשִׁנּוּיוֹ פְּעָמִים רַבּוֹת, נַעֲשָׂה מוּעָד לְאוֹתוֹ דָּבָר שֶׁהִרְגִּיל בּוֹ, שֶׁנֶּאֱמַר: אוֹ נוֹדַע כִּי שׁוֹר נַגָּח הוּא. 

חֲמִשָּׁה מַעֲשִׂים תַּמִּים יֵשׁ בַּבְּהֵמָה, וְאִם הוּעֲדָה לְאֶחָד מֵהֶם, נַעֲשֵׂית מוּעֶדֶת לְאוֹתוֹ מַעֲשֶׂה. וְאֵלוּ הֵם: הַבְּהֵמָה אֵינָהּ מוּעֶדֶת מִתְּחִלָּתָהּ לֹא לִגַּח, וְלֹא לִגֹּף, וְלֹא לִנְשֹׁךְ, וְלֹא לִרְבֹּץ עַל הַכֵּלִים גְּדוֹלִים, וְלֹא לִבְעֹט; וְאִם הוּעֲדָה לְאֶחָד מֵהֶם הֲרֵי זוֹ מוּעֶדֶת לוֹ. אֲבָל הַשֵּׁן מוּעֶדֶת מִתְּחִלָּתָהּ לֶאֱכֹל אֶת הָרָאוּי לָהּ, וְהָרֶגֶל מוּעֶדֶת מִתְּחִלָּתָהּ לְשַׁבֵּר בְּדֶרֶךְ הִלּוּכָהּ. 

הַבְּהֵמָה, יֵשׁ מִי שֶׁאוֹמֵר שֶׁהִיא מוּעֶדֶת מִתְּחִלָּתָהּ לִרְבֹּץ עַל פַּכִּים קְטַנִּים וּלְמַעֵךְ אוֹתָם, וְיֵשׁ חוֹלְקִין עָלָיו. 

חֲמִשָּׁה מִינֵי חַיָּה מוּעָדִים מִתְּחִלַת בְּרִיָּתָן לְהַזִּיק, אֲפִלּוּ אִם הֵם בְּנֵי תַרְבּוּת, לְפִיכָךְ, אִם הִזִּיקוּ אוֹ הֵמִיתוּ בִּנְגִיחָה אוֹ בִּנְשִׁיכָה וּדְרִיסָה וְכַיּוֹצֵא בָּהֶם, חַיָּב נֶזֶק שָׁלֵם. וְאֵלוּ הֵם: הַזְּאֵב, וְהָאֲרִי, וְהַדֹּב, וְהַנָּמֵר, וְהַבַּרְדְּלָס; וְכֵן הַנָּחָשׁ שֶׁנָּשַׁךְ, הֲרֵי זֶה מוּעָד וַאֲפִלּוּ הָיָה בֶּן תַּרְבּוּת. <small>וְיֵשׁ אוֹמְרִים דַּוְקָא נָחָשׁ מוּעָד לְכָל מִינֵי הֶזֵּק, אֲבָל הָאֲחֵרִים אֵינָן מוּעָדִין אֶלָּא מַה שֶּׁדַּרְכָּן בְּכָךְ, כְּגוֹן אֲרִי לִדְרֹס וּזְאֵב לִטְרֹף, אֲבָל לֹא אִפְּכָא <small><small>(טוּר ס"ג בְּשֵׁם ר"י וְהָרֹא"שׁ)</small>.</small> </small> 

כָּל מוּעָד מְשַׁלֵּם נֶזֶק שָׁלֵם מֵהַיָּפֶה שֶׁבִּנְכָסָיו; וְכָל תָּם מְשַׁלֵּם חֲצִי נֶזֶק מִגּוּפוֹ. 

בַּמֶּה דְּבָרִים אֲמוּרִים, כְּשֶׁנִּכְנְסָה הַבְּהֵמָה לִרְשׁוּת הַנִּזָּק וְהִזִּיקַתְהוּ. אֲבָל אִם נִכְנַס הַנִּזָּק לִרְשׁוּת הַמַּזִּיק וְהִזִּיקַתְהוּ בְּהֶמְתּוֹ שֶׁל בַּעַל הַבַּיִת, הֲרֵי זֶה פָּטוּר עַל הַכֹּל, שֶׁהֲרֵי הוּא אוֹמֵר לוֹ: אִלּוּ לֹא נִכְנַסְתָּ לִרְשׁוּתִי לֹא הִגִּיעַ לְךָ הֶזֵּק. וַהֲרֵי מְפֹרָשׁ בַּתּוֹרָה, וְשִׁלַּח אֶת בְּעִירוֹ וּבִעֵר בִּשְׂדֵה אַחֵר. <small>הַגָּה: כָּל זֶה לְשׁוֹן הָרַמְבַּ"ם וְצָרִיךְ עִיּוּן, דְּמִקְרָא זֶה בְּשֵׁן וְרֶגֶל הוּא דִכְתִיב לְפָטְרָן בִּרְשׁוּת שְׁנֵיהֶם, אֲבָל בִּרְשׁוּת הַמַּזִּיק דְּפָטוּר אֲפִלּוּ בְקֶרֶן אֵין עִנְיָן מִקְרָא זֶה טַעַם אֵלָיו, אֶלָּא דְּפָטוּר מִכֹּחַ דְּאָמַר לֵהּ: אִלּוּ לֹא נִכְנַסְתָּ כו'; וְהָא דְּפָטוּר בִּרְשׁוּת הַמַּזִּיק, דַּוְקָא שֶׁנִּכְנָס שֶׁלֹּא בִּרְשׁוּת, אֲבָל נִכְנַס בִּרְשׁוּת, כְּגוֹן פּוֹעֲלִים הַנִּכְנָסִין לִתְבֹּעַ שְׂכָרָן, וּנְגָחָן שׁוֹרוֹ שֶׁל בַּעַל הַבַּיִת, חַיָּב <small><small>(טוּר ס"ה בְשֵׁם הָרֹא"שׁ)</small>.</small> </small> 

הִזִּיקָה בִּרְשׁוּת הָרַבִּים אוֹ בְּחָצֵר שֶׁאֵינָה שֶׁל שְׁנֵיהֶם, לֹא לְמַזִּיק וְלֹא לַנִּזָּק, אוֹ בְּחָצֵר שֶׁהִיא שֶׁל שְׁנֵיהֶם וַהֲרֵי הִיא מְיֻחֶדֶת לְהַנִּיחַ בָּהּ פֵּרוֹת וּלְהַכְנִיס לָהּ בְּהֵמָה, כְּגוֹן הַבִּקְעָה וְכַיּוֹצֵא בָּהּ, אוֹ שֶׁהִיא שֶׁל שְׁנֵיהֶם לְהַכְנִיס בָּהּ בְּהֵמָה וְאֵין שׁוּם אֶחָד מֵהֶם רַשַּׁאי לְהַכְנִיס בָּהּ פֵּרוֹת, אִם בְּשֵׁן וְרֶגֶל הִזִּיקָה כְּדַרְכָּהּ, הֲרֵי זֶה פָּטוּר, מִפְּנֵי שֶׁיֵּשׁ לָהּ רְשׁוּת לְהַלֵּךְ בְּכָאן, וְדֶרֶךְ הַבְּהֵמָה לְהַלֵּךְ וְלֶאֱכֹל כְּדַרְכָּהּ וּלְשַׁבֵּר בְּדֶרֶךְ הִלּוּכָהּ. וְאִם נָגְחָה אוֹ נָגְפָה אוֹ רָבְצָה אוֹ בָּעֲטָה אוֹ נָשְׁכָה, אִם תַּמָּה הִיא מְשַׁלֵּם חֲצִי נֶזֶק; וְאִם מוּעֶדֶת, נֶזֶק שָׁלֵם. 

הָיָה הֶחָצֵר שֶׁל שְׁנֵיהֶם מְיֻחֶדֶת לְפֵרוֹת וְלֹא לְהַכְנִיס בָּהּ בְּהֵמָה, וְהִכְנִיס שָׁם אֶחָד מֵהַשֻּׁתָּפִים בְּהֵמָה, וְהִזִּיקָה, חַיָּב אֲפִלּוּ עַל הַשֵּׁן וְעַל הָרֶגֶל. 

וְכֵן אִם הָיְתָה מְיֻחֶדֶת לִבְהֵמָה לִשְׁנֵיהֶם, וְהָיָה רְשׁוּת לְאֶחָד מֵהֶם בִּלְבַד לְהַכְנִיס לָהּ פֵּרוֹת, וְהִזִּיקָה פֵרוֹתָיו, חַיָּב אַף עַל הַשֵּׁן וְעַל הָרֶגֶל. 

אִם הוּא שֶׁל אֶחָד מֵהֶם לְפֵרוֹת וְלֹא לִשְׁוָרִים, וְלַשֵּׁנִי לִשְׁוָרִים וְלֹא לְפֵרוֹת, וְהִזִּיקָה בְּהֶמְתּוֹ שֶׁל אוֹתוֹ שֶׁמְּיֻחֶדֶת לוֹ לִשְׁוָרִים וְלֹא לְפֵרוֹת לְאוֹתוֹ שֶׁמְּיֻחֶדֶת לוֹ לְפֵרוֹת; בְּשֵׁן וְרֶגֶל חַיָּב, דִּלְגַבַּיְהוּ הֲוָה לֵהּ חָצֵר הַנִּזָּק; בְּקֶרֶן פָּטוּר, דִּלְגַבֵּי דִידֵהּ הֲוָה לֵהּ חֲצַר הַמַּזִּיק. וְאִם הִזִּיקָה בְּהֶמְתּוֹ שֶׁל אוֹתוֹ שֶׁמְּיֻחֶדֶת לוֹ לְפֵרוֹת לְאוֹתוֹ שֶׁמְּיֻחֶדֶת לוֹ לִשְׁוָרִים; בְּקֶרֶן חַיָּב, דִּלְגַבֵּי דִידֵהּ הֲוָה לֵהּ חֲצַר הַנִּזָּק; בְּשֵׁן וְרֶגֶל פָּטוּר, דִּלְגַבַּיְהוּ הָוֵי חֲצַר הַמַּזִּיק: 

שֵׁן וְרֶגֶל, אֵין חַיָּבִין אֶלָּא אִם כֵּן הִזִּיקוּ בִּרְשׁוּת הַנִּזָּק; אֲבָל בִּרְשׁוּת הָרַבִּים פְּטוּרִים. וְאֵין צָרִיךְ לוֹמַר בִּרְשׁוּת הַמַּזִּיק. וּמִיהוּ, אִם הִתִּיז אֲבָנִים בִּרְשׁוּת הָרַבִּים וְהָלְכוּ וְהִזִּיקוּ בִּרְשׁוּת הַנִּזָּק, אוֹ עֵץ אָרֹךְ, מִקְצָתוֹ בִּרְשׁוּת הָרַבִּים וּמִקְצָתוֹ בִּרְשׁוּת הַנִּזָּק, וְדָרְסָה עָלָיו בִּרְשׁוּת הָרַבִּים וְשִׁבְּרָה כֵּלִים בִּרְשׁוּת הַנִּזָּק, חַיָּב. 

רְאוּבֵן שֶׁהִכְנִיס פֵּרוֹתָיו לַחֲצַר שִׁמְעוֹן שֶׁלֹּא בִּרְשׁוּתוֹ, וְנִכְנַס שׁוֹרוֹ שֶׁל לֵוִי שָׁם וַאֲכַלְתָּם, פָּטוּר. <small>הַגָּה: אֲבָל אִם הִכְנִיס רְאוּבֵן פֵּרוֹתָיו בִּרְשׁוּת, וְנִכְנַס שׁוֹרוֹ שֶׁל לֵוִי שֶׁלֹּא בִרְשׁוּת, חַיָּב, דְּהָוֵי כְּחָצֵר שֶׁל שֻׁתָּפִים וְנִכְנַס שָׁם שׁוֹר שֶׁל אֲחֵרִים לְהַזִּיק, דְּחַיָּב <small><small>(הַגָּהוֹת מַיְמוֹנִי שם)</small>.</small> </small> 

חָצֵר שֶׁהִיא שֶׁל שְׁנֵיהֶם לִשְׁוָרִים, וְלָאֶחָד מֵהֶם לִשְׁאָר דְּבָרִים, וְהִכְנִיס בָּהּ טַלִּיתוֹ, וַחֲבֵירוֹ שֶׁמְּיֻחֶדֶת לוֹ לִשְׁוָרִים הִכְנִיס בָּהּ שׁוֹרוֹ, וְהִזִּיק הַשּׁוֹר לַטַּלִית וְגַם הַטַּלִּית לַשּׁוֹר, אֵין אוֹמְרִים יֵצְאוּ זֶה בְּזֶה, אֶלָּא שָׁמִין הַנִּזָּקִין בְּבֵית דִּין, וְכָל מִי שֶׁהִזִּיק יוֹתֵר, יְשַׁלֵּם: 

ג' אָבוֹת נְזִיקִין בְּשׁוֹר: הַקֶּרֶן וְהַשֵּׁן וְהָרֶגֶל. וְנִקְרְאוּ אָבוֹת מִפְּנֵי שֶׁהֵם כְּתוּבִים בַּפָּסוּק; וְלָהֶם תּוֹלָדוֹת, שֶׁכָּל דָּבָר הַדּוֹמֶה לְאֶחָד מִכָּל אֵלּוּ נִקְרָא תּוֹלָדָה וְדִינוֹ כָּמוֹהוּ, חוּץ מִנֶּזֶק צְרוֹרוֹת כְּמוֹ שֶׁיִּתְבָּאֵר 

כֵּיצַד, שׁוֹר הָאָמוּר בַּתּוֹרָה הוּא שֶׁנָּגַח בְּקֶרֶן, וְאֵין דַּרְכּוֹ בְּכָךְ אֶלָּא דֶרֶךְ מִקְרֶה, וְאֵין לוֹ הֲנָאָה בְּהֶזֵּקוֹ; וְכָל הַדּוֹמֶה לוֹ דִּינוֹ כְּמוֹתוֹ, כְּגוֹן שֶׁנָּגְפָה בְּגוּפָהּ אוֹ נָשְׁכָה אוֹ בָעֲטָה אוֹ רָבְצָה עַל כֵּלִים וְשִׁבַּרְתָּם; וְכֵן אִם אָכְלָה כְּסוּת אוֹ כֵּלִים, דִּינָהּ כְּקֶרֶן וְאֵינוֹ מְשַׁלֵּם אֶלָּא חֲצִי נֶזֶק, בֵּין בִּרְשׁוּת הַנִּזָּק בֵּין בִּרְשׁוּת הָרַבִּים. וְעוֹד יֵשׁ דְּבָרִים שֶׁמָזִּיקָה בְּרַגְלָהּ אוֹ בְפִיהָ וְדִינָם כְּקֶרֶן, וְיִתְבָּאֲרוּ בְּסִימָן ש"צ. 

פָּרָה שֶׁרָבְצָה בִּרְשׁוּת הָרַבִּים, וְהָלְכָה פָרָה אַחֶרֶת דֶּרֶךְ עָלֶיהָ וּבָעֲטָה בָּהּ, אַף עַל פִּי שֶׁזֹּאת שִׁנְּתָה וְרָבְצָה, אֵין לַמְּהַלֶּכֶת לִבְעֹט בָּהּ. אֲבָל אִם הִזִּיקָה דֶרֶךְ הִלּוּכָהּ, פְּטוּרָה: 


Siman 390

רֶגֶל הִיא אָב, שֶׁוְשִׁלַּח אֶת בְּעִירֹה הַכָּתוּב בַּתּוֹרָה, הוּא שֶׁהַבְּהֵמָה הוֹלֶכֶת בְּרַגְלֶיהָ וּמַזֶּקֶת בְּדֶרֶךְ הִלּוּכָהּ, וְהוּא דָּבָר שֶׁדַּרְכָּהּ בְּכָךְ וְאֵין לָהּ בּוֹ הֲנָאָה. וְכָל הַדּוֹמֶה לִדְבָרִים אֵלּוּ הוּא תּוֹלְדוֹתָיו, וְדִינוֹ כְּמוֹתוֹ. כֵּיצַד, כְּגוֹן שֶׁהִזִּיקָה בְּגוּפָהּ דֶּרֶךְ הִלּוּכָהּ, אוֹ בִּשְׂעָרָה, אוֹ בְשָׁלִיף <small><small>(פֵּרַשׁ הַבַּרְטְנוּרָא בָּרִאשׁוֹן מִקַמָּא שָׁלִיף, מַשּׂאוֹי בְּאַמְתָּחוֹת וּמַרְצוּפִין)</small></small> שֶׁעָלֶיהָ, אוֹ בִּפְרוֹמְבִּיָּא <small><small>(פֵּרוּשׁ, רֶסֶן)</small></small> שֶׁבְּפִיהָ, אוֹ בַּזּוּג שֶׁבְּצַוָּארָהּ, אוֹ בְּמַשּׂוֹי שֶׁעָלֶיהָ; וְתַרְנְגוֹלִים שֶׁהָיוּ פּוֹרְחִים מִמָּקוֹם לְמָקוֹם וְשָׁבְרוּ כֵּלִים בְּכַנְפֵיהֶם, אוֹ שֶׁהָיוּ מְהַדְּסִין <small><small>(פֵּרוּשׁ מְהַדְּסִין, עִנְיָן דְּרִיסָה וּרְקִידָה)</small></small> עַל גַּבֵּי עִסָה אוֹ פֵרוֹת וְטִנְּפוּם אוֹ נִקְּרוּ בָּהֶם, וְכֵן כָּל דָּבָר הַמְחֻבָּר בְּגוּפָהּ, כְּגוֹן עֶגְלָה הַמּוֹשֶׁכֶת בְּקָרוֹן וְהוֹלִיכָתָהּ עַל גַּבֵּי הַכֵּלִים וְשִׁבַּרְתָּם, כָּל אֵלּוּ תוֹלָדוֹת הָרֶגֶל וְדִינָם כָּמוֹהוּ. 

כִּשְׁכְּשָׁה בִּזְנָבָהּ כִּשְׁכּוּשׁ רַב שֶׁאֵין דַּרְכָּהּ לַעֲשׂוֹת תָּמִיד, וְהִזִּיקָה בִּרְשׁוּת הָרַבִּים; אוֹ שֶׁכִּשְׁכְּשָׁה בַּגִּיד שֶׁלָּהּ בִּרְשׁוּת הָרַבִּים וְהִזִּיקָה, פָּטוּר. וְאִם תָּפַס הַנִּזָּק, גּוֹבֶה חֲצִי נֶזֶק מִמַּה שֶׁתָּפַס, שֶׁזֶּה הַדָּבָר סָפֵק הוּא אִם אֵלּוּ תּוֹלְדוֹת הַקֶּרֶן שֶׁחַיָּב עָלֶיהָ בִּרְשׁוּת הָרַבִּים, אוֹ תוֹלְדוֹת הָרֶגֶל שֶׁפָּטוּר עָלֶיהָ בִּרְשׁוּת הָרַבִּים. <small>הַגָּה: וְיֵשׁ אוֹמְרִים דִּבְכָל סְפֵקָא דְדִינָא לָא מְהַנֵּי תְּפִיסָה, וְלָכֵן אֲפִלּוּ אִם תָּפַס מַפְקִינָן מִנֵּהּ <small><small>(טוּר ס"א בְּשֵׁם ר"י)</small> <small>(וע"ל סִימָן שכ"א)</small>.</small> וּלְדַעַת הָרֹא"שׁ דְּכִשְׁכְּשָׁה בִּזְנָבָהּ לָא הֲוֵי סָפֵק, וַדַּאי פָטוּר <small><small>(טוּר שָׁם הֵבִיאוֹ)</small>.</small> </small> 

כָּל תּוֹלָדָה כְּאָב שֶׁלָּהּ, חוּץ מִצְּרוֹרוֹת הַמִּנַּתְּזִין מִתַּחַת רַגְלֵי הַבְּהֵמָה בִּשְׁעַת הִלּוּכָהּ, שֶׁאַף עַל פִּי שֶׁתּוֹלְדוֹת רֶגֶל הֵם וּפָטוּר עֲלֵיהֶם בִּרְשׁוּת הָרַבִּים כְּרֶגֶל, וְאִם הִזִּיקוּ בִּרְשׁוּת הַנִּזָּק מְשַׁלֵּם מֵהַיָּפֶה שֶׁבִּנְכָסָיו כְּרֶגֶל שֶׁהוּא אָב, אַף עַל פִּי כֵּן אֵינוֹ מְשַׁלֵּם אֶלָּא חֲצִי נֶזֶק. כֵּיצַד, בְּהֵמָה שֶׁנִּכְנְסָה לַחֲצַר הַנִּזָּק וְהָיוּ צְרוֹרוֹת מִנַּתְּזִין מִתַּחַת רַגְלֶיהָ וְשָׁבְרוּ אֶת הַכֵּלִים, מְשַׁלֵּם חֲצִי נֵזֶק מֵהַיָּפֶה שֶׁבִּנְכָסָיו; וְדָבָר זֶה הֲלָכָה לְמֹשֶׁה מִסִינַי. 

וְכֵן אִם הָיְתָה מְהַלֶּכֶת בִּרְשׁוּת הָרַבִּים וְנִתְּזוּ צְרוֹרוֹת מִתַּחַת רַגְלֶיהָ לִרְשׁוּת הַנִּזָּק וְשָׁבְרוּ אֶת הַכֵּלִים, מְשַׁלֵּם חֲצִי נֶזֶק. וְהוּא הַדִּין לְתַרְנְגוֹלִים שֶׁהִדְּסוּ וְהֶעֱלוּ עָפָר אוֹ צְרוֹרוֹת וְשָׁבְרוּ, וְכֵן חֲזִיר שֶׁהָיָה נוֹבֵר בְּאַשְׁפָּה וְהִתִּיז צְרוֹרוֹת וְהִזִּיק, מְשַׁלֵּם חֲצִי נֵזֶק. 

דָּרְסָה עַל הַכְּלִי בִּרְשׁוּת הַנִּזָּק וְשִׁבַּרְתּוֹ, וְנָפַל עַל כְּלִי אַחֵר וְשִׁבְּרוֹ, עַל הָרִאשׁוֹן מְשַׁלֵּם נֶזֶק שָׁלֵם, וְעַל הָאַחֲרוֹן מְשַׁלֵּם חֲצִי נֶזֶק. וְיֵשׁ מִי שֶׁאוֹמֵר, שֶׁהוּא הַדִּין לְכֹחַ כֹּחוֹ. <small>הַגָּה: דָּרְסָה עַל הַכְּלִי וְלֹא נִשְׁבַּר, וְנִתְגַּלְגֵּל לְמָקוֹם אַחֵר וְנִשְׁבַּר שָׁם, מְשַׁלֵּם נֶזֶק שָׁלֵם <small><small>(טוּר ס"ב)</small>.</small> </small> 

הָיְתָה מְהַלֶּכֶת בִּרְשׁוּת הָרַבִּים, וּבָעֲטָה וְהִתִּיזָה צְרוֹרוֹת, וְהִזִּיקוּ בִּרְשׁוּת הָרַבִּים, פָּטוּר. וְאִם תָּפַס הַנִּזָּק רְבִיעַ נֶזֶק, אֵין מוֹצִיאִין מִיָּדוֹ; שֶׁהַדָּבָר סָפֵק הוּא שֶׁמָּא שִׁנּוּי הוּא וְאֵינוֹ תּוֹלָדַת רֶגֶל, שֶׁהֲרֵי בָּעֲטָה. 

בָּעֲטָה בָאָרֶץ בִּרְשׁוּת הַנִּזָּק וְהִתִּיזָה צְרוֹרוֹת מֵחֲמַת הַבְּעִיטָה וְהִזִּיקָה שָׁם, חַיָּב לְשַׁלֵּם רְבִיעַ נֶזֶק, שֶׁזֶּה שִׁנּוּי הוּא בְּהַתָּזַת צְרוֹרוֹת. וְאִם תָּפַס הַנִּזָּק חֲצִי נֶזֶק, אֵין מוֹצִיאִין מִיָּדוֹ. וַאֲפִלּוּ הָיְתָה מְהַלֶּכֶת בְּמָקוֹם שֶׁאִי אֶפְשָׁר לָהּ שֶׁלֹּא תַּתִּיז. וּבָעֲטָה וְהִתִּיזָה, מְשַׁלֵּם רְבִיעַ נֶזֶק. וְאִם תָּפַס הַנִּזָּק חֲצִי נֶזֶק, אֵין מוֹצִיאִין מִיָּדוֹ. <small>הַגָּה: <small><small>(ר"י וְהָרֹא"שׁ)</small></small> וּכְבָר נִתְבָּאֵר דְּיֵשׁ חוֹלְקִין וּסְבִירָא לְהוּ דְּלָא מְהַנֵּי תְּפִיסָה בִּסְפֵק דִּינָא:</small> 

בְּהֵמָה שֶׁהֵטִילָה גְלָלִים לְעִסָה, הַיְנוּ צְרוֹרוֹת. וּכְגוֹן דְּדָחִיק לָהּ עָלְמָא שֶׁאֵין לָהּ מָקוֹם לִנְטוֹת אָנֶה וָאָנָה, דְּאִי לָאו הָכִי הָוֵי שִׁנּוּי וְתוֹלָדָה דְקֶרֶן הוּא. 

כְּשֵׁם שֶׁחַיָּב עַל כֹּחַ שֶׁיֵּשׁ בּוֹ מַמָּשׁ שֶׁהִתִּיז צְרוֹרוֹת, כָּךְ חַיָּב עַל כֹּחַ שֶׁאֵין בּוֹ מַמָּשׁ, כְּגוֹן סוּס שֶׁצָּנַף <small><small>(פֵּרוּשׁ, צְנִיפָה בְּסוּס כְּמוֹ נְעִירָה בַּחֲמוֹר וּנְבִיחָה בְכֶלֶב וּשְׁאָגָה בְּאַרְיֵה)</small></small> וַחֲמוֹר שֶׁנּוֹעֵר וְשָׁבְרוּ כֵּלִים בְּכֹחַ קוֹלָם, וְתַרְנְגוֹל שֶׁשָּׁבַר כֵּלִים בְּרוּחַ כְּנָפָיו אוֹ שֶׁהוֹשִׁיט רֹאשׁוֹ לַאֲוִיר כְּלִי, וְתָקַע בּוֹ, וּשְׁבָרוֹ. בַּמֶּה דְּבָרִים אֲמוּרִים כְּשֶׁיֵּשׁ בּוֹ זֵרְעוֹנִים, דְּהַשְׁתָּא הָוֵי אוֹרְחֵהּ; אֲבָל אִם אֵין בּוֹ זֵרְעוֹנִים הָוֵי שִׁנּוּי, וְלֹא דַּיָּנִין לֵהּ הַשְׁתָּא. 

הַתַּרְנְגוֹלִים מוּעָדִים לְהַלֵּךְ כְּדַרְכָּן וּלְשַׁבֵּר. <small>(אוֹ)</small> הָיָה חוּט אוֹ רְצוּעָה קָשׁוּר בְּרַגְלֵיהֶם, וְנִסְתַּבֵּךְ כְּלִי בְּאוֹתוֹ הַחוּט וְנִתְגַּלְגֵּל וְנִשְׁבַּר, מְשַׁלֵּם חֲצִי נֶזֶק. <small>הַגָּה: זֶהוּ לָשׁוֹן הָרַמְבַּ"ם, וְהוּא סָתוּם; אֲבָל אֲחֵרִים כָּתְבוּ: הָיָה חוּט אוֹ מְשִׁיחָה קְשׁוּרָה בְּרַגְלֶיהָ, אִם גָּרְרָה וְשִׁבְּרָה בּוֹ כְּלִי דֶרֶךְ הִלּוּכָהּ, מְשַׁלֵּם נֶזֶק שָׁלֵם; זְרָקוֹ וְשָׁבַר בּוֹ, מְשַׁלֵּם חֲצִי נֶזֶק. <small><small>(וְאִם הִזִּיק אַחַר שֶׁנָּח, פָּטוּר)</small></small> בַּמֶּה דְּבָרִים אֲמוּרִים, בְּחוּט שֶׁל הֶפְקֵר אוֹ שֶׁיֵּשׁ לוֹ בְּעָלִים וְהִצְנִיעוֹ וְנִקְשַׁר מֵאֵלָיו; אֲבָל אִם הַחוּט שֶׁל בַּעַל הַתַּרְנְגוֹל וְלֹא הִצְנִיעוֹ, אֲפִלּוּ נִקְשַׁר מֵאֵלָיו וְשָׁבַר עַל יְדֵי זְרִיקָה, חַיָּב נֶזֶק שָׁלֵם <small><small>(טוּר ס"ג)</small>,</small> דַּחֲצִי נֵזֶק דִּצְרוֹרוֹת אֵינוֹ אֶלָּא בְּהִתִּיזָה דְּבַר הֶפְקֵר, אֲבָל אִם הִתִּיזָה דָבָר <small>(שֶׁיֵּשׁ לוֹ בְּעָלִים)</small> וְלֹא הִצְנִיעוֹ, חַיָּב נֶזֶק שָׁלֵם. וְאִם הַחוּט שֶׁל אֲחֵרִים, בַּעַל הַחוּט חַיָּב, בֵּין הִזִּיק הַתַּרְנְגוֹל דֶּרֶךְ גְּרִירָה אוֹ דֶרֶךְ זְרִיקָה, הוֹאִיל וְלֹא הִצְנִיעַ חוּט שֶׁלּוֹ. וְאִם הִזִּיק הַחוּט לְאַחַר שֶׁנָּח, חַיָּב מִשּׁוּם בּוֹר הַמִּתְגַּלְגֵּל. בַּמֶּה דְּבָרִים אֲמוּרִים, בְּתַרְנְגוֹל שֶׁל הֶפְקֵר; אֲבָל אִם יֵשׁ לַתַּרְנְגוֹל בְּעָלִים, אִם הִזִּיק דֶּרֶךְ גְּרִירָה שְׁנֵיהֶם מְשַׁלְּמִין בְּיַחַד. וְאִם הִזִּיק דֶּרֶךְ זְרִיקָה, בַּעַל הַתַּרְנְגוֹל נוֹתֵן רְבִיעַ וּבַעַל הַחוּט שְׁלֹשָׁה חֲלָקִים. וְאִם הִזִּיק לְאַחַר שֶׁנָּח, בַּעַל הַתַּרְנְגוֹל פָּטוּר וּבַעַל הַחוּט חַיָּב הַכֹּל. <small><small>(וְעַיֵּן לְקַמָּן סִימָן תי"א יִתְבָּאֵר בְּדִינֵי בוֹר)</small>.</small> וְכָל זֶה בְּנִקְשַׁר מֵאֵלָיו, אֲבָל אִם קְשָׁרוֹ אָדָם בְּרֶגֶל הַתַּרְנְגוֹל אָז הַקּוֹשֵׁר חַיָּב בְּכָל עִנְיָן, אֲפִלּוּ יֵשׁ לַחוּט בְּעָלִים <small><small>(טוּר)</small>.</small> וְהוּא הַדִּין אִם הָיָה הַחוּט מֻנָּח בְּמָקוֹם מֻצְנָע, וְהִנִּיחַ אָדָם בִּמְקוֹם תֻּרְפָּה וְעַל יְדֵי זֶה נִקְשַׁר בַּתַּרְנְגוֹל, הָוֵי כְּאִלּוּ קְשָׁרוֹ בְּיָדַיִם <small><small>(בֵּית יוֹסֵף בְּשֵׁם הַתּוֹסָפוֹת שָׁם וּבְשֵׁם הָרֹא"שׁ)</small>.</small> </small> 

תַּרְנְגוֹל שֶׁהָיָה מְחַטֵּט בְּחֶבֶל דְּלִי וְנִפְסַק הַחֶבֶל וְנִשְׁבַּר הַדְּלִי, אִם עִסָה דְבוּקָה בַּחֶבֶל דְּהַשְׁתָּא אוֹרְחֵהּ הוּא, אוֹ אֲפִלּוּ אֵין בּוֹ עִסָה וְהוּא בָלוּי שֶׁדַּרְכּוֹ לִפָּסֵק עַל יְדֵי חַטִּיטַת הַתַּרְנְגוֹל, חַיָּב בֵּין עַל הַחֶבֶל בֵּין עַל הַדְּלִי נֶזֶק שָׁלֵם. וְאִם הַחֶבֶל חָדָשׁ וְאֵין עִסָה דְּבוּקָה בּוֹ, מְשֻׁנֶּה הוּא וְאֵינוֹ חַיָּב אֶלָּא חֲצִי נֶזֶק בֵּין עַל הַחֶבֶל בֵּין עַל הַדְּלִי, וְאִם הוּא הוֹלֵךְ אַחַר הַדְּלִי וּמְגַלְגְּלוֹ עַד הַמָּקוֹם שֶׁנִּשְׁבַּר שָׁם, מְשַׁלֵּם נֶזֶק שָׁלֵם. 

הַכֶּלֶב וְהַגְּדִי שֶׁקָּפְצוּ מֵרֹאשׁ הַגַּג מִלְמַעְלָה לְמַטָּה וְשָׁבְרוּ אֶת הַכֵּלִים, מְשַׁלְּמִים נֶזֶק שָׁלֵם מִפְּנֵי שֶׁמּוּעָדִים הֵם לְדָבָר זֶה. וְכֵן אִם נָפְלוּ וְהִזִּיקוּ, שֶׁעֲלִיָּתָן לְרֹאשׁ הַגַּג פְּשִׁיעָה; וְאַף עַל פִּי שֶׁנְּפִילָתָן אֹנֶס, כָּל שֶׁתְּחִלָּתוֹ בִּפְשִׁיעָה וְסוֹפוֹ בְּאֹנֶס, חַיָּב. <small>הַגָּה: וְיֵשׁ אוֹמְרִים דְּאִם הָיוּ הַכֵּלִים סְמוּכִים לַכֹּתֶל, שֶׁאֵין רְאוּיִין לִשָּׁבֵר עַל יְדֵי קְפִיצָה, וְנָפְלוּ, פָּטוּר, דְּאֹנֶס הוּא. וְאִם הַכְּלִי אָרֹךְ וְרֹאשׁוֹ אֶחָד קָרוֹב לַכֹּתֶל וְרֹאשׁ הַשֵּׁנִי רָחוֹק בְּעִנְיָן שֶׁרָאוּי לִשָּׁבֵר עַל יְדֵי קְפִיצָה, וְנָפְלוּ קָרוֹב לַכֹּתֶל וְשָׁבְרוּ, חַיָּב, דִּתְחִלָּתוֹ בִּפְשִׁיעָה עַל יְדֵי קְפִיצָה. וְאִם הַכֹּתֶל צַר, אֲפִלּוּ קְרוֹבִים לַכֹּתֶל וְנָפְלוּ, חַיָּב, וְהוּא שֶׁקָּפְצוּ כְּדַרְכָּם; אֲבָל אִם קָפַץ הַכֶּלֶב בִּרְקִידָה וְהַגְּדִי נִסְרַךְ, דְּהָוֵי שִׁנּוּי גַבַּיְהוּ, אֵין מְשַׁלְּמִין אֶלָּא חֲצִי נֶזֶק <small><small>(טוּר ס"א)</small>.</small> </small> קָפְצוּ מִלְּמַטָּה לְמַעְלָה, מְשַׁלְּמִים חֲצִי נֶזֶק. <small>וְהוּא</small> שֶׁנִּתְלָה הַגְּדִי וְנִסְרַךְ, וְקָפַץ הַכֶּלֶב. אֲבָל נִסְרַךְ הַכֶּלֶב, וְדִלֵּג הַגְּדִי, בֵּין מִלְמַעְלָה לְמַטָּה בֵּין מִלְּמַטָּה לְמַעְלָה, חַיָּבִים נֶזֶק שָׁלֵם. וְכֵן תַּרְנְגוֹל שֶׁדִּלֵג בֵּין מִלְמַעְלָה לְמַטָּה בֵּין מִלְּמַטָּה לְמַעְלָה, מְשַׁלֵּם נֶזֶק שָׁלֵם. וְהוּא הַדִּין מִי שֶׁמָּסַר בֵּיתוֹ לְשָׁמְרוֹ וְהָיוּ בּוֹ חֵרֵשׁ שׁוֹטֶה וְקָטָן, צָרִיךְ לְשָׁמְרָם שֶׁלֹּא יְדַלְּגוּ מִלְמַעְלָה לְמַטָּה וְלֹא מִלְּמַטָּה לְמַעְלָה: 


Siman 391

שֵׁן הִיא אָב, דִּוְשִׁלַּח אֶת בְּעִירֹה <small><small>(וּבִעֵר)</small></small> דִּכְתִיב בַּקְּרָא, מוֹקְמֵינָן לָהּ נַמֵּי בִּבְהֵמָה שֶׁאוֹכֶלֶת פֵּרוֹת חֲבֵרוֹ דְּבָרִים הָרְאוּיִים לָהּ וְנֶהֱנֵית בַּאֲכִילָתָן חַיָּב נֶזֶק שָׁלֵם, בֵּין שֶׁאֲכָלָתָן בֵּין שֶׁלֹּא אֲכָלָתָן אֶלָּא שֶׁהִפְסִידָתָן וְלֹא כִּלְּתָה אוֹתָם לְגַמְרֵי. לְפִיכָךְ, כָּל הַדּוֹמֶה לְזֶה, שֶׁמַּזִּיק בְּדָבָר שֶׁהִיא נֶהֱנֵית, הוּא תּוֹלָדָה דְשֵׁן; כְּגוֹן נִתְחַכְּכָה בַכֹּתֶל לַהֲנָאָתָהּ וְהִזִּיקָה, אוֹ שֶׁטִּנְּפָה פֵרוֹת וְכֵלִים לַהֲנָאָתָהּ, כְּגוֹן שֶׁנִּתְגַּלְגְּלָה עֲלֵיהֶם: 

בַּמֶּה דְּבָרִים אֲמוּרִים, שֶׁאָכְלָה דָּבָר הָרָאוּי לָהּ. אֲבָל אָכְלָה דָּבָר שֶׁאֵין רָאוּי לָהּ, כְּגוֹן כְּסוּת וְכֵלִים, שִׁנּוּי הוּא וְאֵינוֹ מְשַׁלֵּם אֶלָּא חֲצִי נֶזֶק, בֵּין שֶׁאָכְלָה אוֹתָם בַּחֲצַר הַנִּזָּק בֵּין שֶׁאָכְלָה אוֹתָם בִּרְשׁוּת הָרַבִּים. 

אָכְלָה דָּבָר שֶׁאֵין דַּרְכָּהּ לֶאֱכֹל אֶלָּא עַל יְדֵי הַדְּחַק, כְּגוֹן פָּרָה שֶׁאָכְלָה שְׂעוֹרִים, וַחֲמוֹר שֶׁאָכַל כַּרְשִׁינִין, וְכֶלֶב שֶׁלָּקַק אֶת הַשֶּׁמֶן, וַחֲזִיר שֶׁאָכַל חֲתִיכַת בָּשָׂר, וְחָתוּל שֶׁאָכַל תְּמָרִים, חָשִׁיב שַׁפִּיר אֲכִילָה. אֲבָל בְּהֵמָה שֶׁאָכְלָה בָּשָׂר אוֹ תַבְשִׁיל, לָאו אֹרְחָא הוּא, וּמְשַׁלֵּם חֲצִי נֶזֶק. אָכְלָה פַּת הָוֵי אֹרְחָא, אֲבָל חַיָּה לָאו אֹרְחָא לֹא בְּפַת וְלֹא בְּתַבְשִׁיל. 

בְּהֵמָה שֶׁרָאֲתָה לֶחֶם בְּסַל, וְשִׁבְּרָה הַסַל וְאָכְלָה הַלֶּחֶם, מְשַׁלֵּם נֶזֶק שָׁלֵם גַּם עַל הַסַל, שֶׁכָּךְ דַּרְכָּהּ לְשַׁבֵּר הַסַל כְּדֵי לֶאֱכֹל הַלֶּחֶם. אֲבָל אִם אָכְלָה הַלֶּחֶם תְּחִלָּה וְאַחַר כָּךְ שָׁבְרָה הַסַל, אֵינוֹ מְשַׁלֵּם עַל הַסַל אֶלָּא חֲצִי נֶזֶק, דְּהָוֵי קֶרֶן וְאֵינוֹ מִשְׁתַּלֵּם אֶלָּא מִגּוּפוֹ. 

רָאֲתָה אֳכָלִים עַל פִּי הֶחָבִית, וְנִסְתַּבְּכָה בֶּחָבִית לַעֲלוֹת כְּדֵי לֶאֱכֹל הָאֳכָלִים וְשִׁבַּרְתּוֹ, מְשַׁלֵּם גַּם עַל הֶחָבִית נֶזֶק שָׁלֵם, שֶׁכֵּן דַּרְכָּם לַעֲלוֹת עָלָיו כְּדֵי לֶאֱכֹל הָאֳכָלִים. 

חַיָּה שֶׁטָּרְפָה בְּהֵמָה וַאֲכַלְתָהּ, אוֹ שֶׁאָכְלָה בָּשָׂר חַי, אֹרְחָא הִיא וּמְשַׁלֵּם נֶזֶק שָׁלֵם. אֲבָל כֶּלֶב שֶׁהֵמִית כֶּבֶשׂ, וְחָתוּל שֶׁהֵמִית תַּרְנְגוֹלִים גְּדוֹלִים וַאֲכָלָם, מְשֻׁנֶּה הוּא וְאֵינוֹ מְשַׁלֵּם אֶלָּא חֲצִי נֵזֶק. וְדַוְקָא בִּפְחָת שֶׁפִּחֲתָה מִיתָה, אֲבָל דְּמֵי הַנְּבֵלָה מְשַׁלֵּם בִּרְשׁוּת הַנִּזָּק נֶזֶק שָׁלֵם, וּבִרְשׁוּת הָרַבִּים מַה שֶּׁנֶּהֱנֵית, שֶׁאֲכִילָה אֵינוֹ שִׁנּוּי, שֶׁכֵּן דַּרְכָּן לֶאֱכֹל נְבֵלוֹת אֲפִלּוּ שֶׁל בְּהֵמוֹת גְּדוֹלוֹת. 

אֵין חַיָּב הַשֵּׁן לְשַׁלֵּם נֶזֶק שָׁלֵם אֶלָּא אִם כֵּן אוֹכֶלֶת בִּרְשׁוּת הַנִּזָּק, אֲבָל אִם לָקְחָה בַּחֲצֵרוֹ וְהוֹצִיאָה מִשָּׁם וְאָכְלָה בִּרְשׁוּת הָרַבִּים אוֹ בֶחָצֵר שֶׁל אַחֵר, פָּטוּר מִלְּשַׁלֵּם יוֹתֵר מִמַּה שֶׁנֶּהֱנֵית. וְאִם לָקְחָה בִּרְשׁוּת הָרַבִּים וְהָלְכָה וְאָכְלָה בִּרְשׁוּת הַנִּזָּק, יֵשׁ מְחַיְּבִים לְשַׁלֵּם נֶזֶק שָׁלֵם, מִשּׁוּם דְּפִי פָרָה כַּחֲצֵר הַנִּזָּק דָּמֵי; וְנָפְקָא מִנָּהּ אֲפִלּוּ בְּמָקוֹם שֶׁאֵין לְחַיֵּב עַל הַנְּטִילָה, כְּגוֹן שֶׁהָיוּ הַפֵּרוֹת מֻנָּחִים בְּמָקוֹם שֶׁאִי אֶפְשָׁר לִטְּלָם מִשָּׁם וּבָא רְאוּבֵן וְהוֹשִׁיט פֵּרוֹת שֶׁל שִׁמְעוֹן שֶׁבַּחֲצַר שִׁמְעוֹן לְפִי פָרַת לֵוִי, חַיָּב לֵוִי אִם הַמּוֹשִׁיט חֵרֶשׁ שׁוֹטֶה וְקָטָן אוֹ שֶׁאֵין לוֹ לְשַׁלֵּם, שֶׁאִם הָיָה אֶפְשָׁר לְהִשְׁתַּלֵּם מִמֶּנּוּ הָיָה הוּא חַיָּב וּבַעַל הַפָּרָה פָטוּר: 

אָכְלָה בִּרְשׁוּת הָרַבִּים, מְשַׁלֵּם כָּל מַה שֶּׁנֶּהֱנֵית, דְּהַיְנוּ כָּל מַה שֶּׁאָכְלָה אֵינוֹ מְשַׁלֵּם אוֹתוֹ אֶלָּא כְּאִלּוּ הָיָה תֶבֶן. <small>וְיֵשׁ אוֹמְרִים דְּמֵי שְׂעוֹרִים בְּזוֹל <small><small>(טוּר ס"ג בְּשֵׁם הָרַאֲבַ"ד וְהָרֹא"שׁ וְהָרְאָ"ה וְהָרִיטְבָ"א וְנ"י)</small>.</small> </small> וְאִם אָכְלָה אֳכָלִים הָרָעִים לָהּ, כְּגוֹן שֶׁאָכְלָה חִטִּים, הוֹאִיל וְלֹא נֶהֱנֵית, פָּטוּר. 

הָיוּ הַפֵּרוֹת מֻנָּחִים בְּצִדֵּי רְחָבָה וְהִיא בְּתוֹךְ הָרְחָבָה, וְהֶחֱזִירָה רֹאשָׁהּ לְצִדֵּי רְחָבָה וְאָכְלָה מֵהֶן, אֵינוֹ מְשַׁלֵּם אֶלָּא מַה שֶּׁנֶּהֱנֵית; דְּכֵיוָן דְּגוּפָהּ בִּרְשׁוּת הָרַבִּים, הָוֵי לֵהּ שֵׁן בִּרְשׁוּת הָרַבִּים. אֲבָל אִם יָצְאָה מֵרְחָבָה לְצִדֵּי רְחָבָה וְאָכְלָה שָׁם, מְשַׁלֵּם מַה שֶּׁהִזִּיקָה. אָכְלָה מִפֶּתַח הַחֲנוּת, אֵינוֹ מְשַׁלֵּם אֶלָּא מַה שֶּׁנֶּהֱנֵית. מִתּוֹךְ הַחֲנוּת, מְשַׁלֵּם מַה שֶּׁהִזִּיקָה. 

הִקְצָה מָקוֹם מֵרְשׁוּתוֹ לִרְשׁוּת הָרַבִּים וְהִנִּיחַ שָׁם פֵּרוֹתָיו וַאֲכָלָתָם שָׁם, חָשׁוּב כִּרְשׁוּת הָרַבִּים. 

הָיְתָה מְהַלֶּכֶת בִּרְשׁוּת הָרַבִּים וּפָשְׁטָה צַוָּארָהּ וְאָכְלָה מֵעַל גַּבֵּי חֲבֶרְתָּהּ, וַאֲפִלּוּ עָמְדָה, אֵינוֹ מְשַׁלֵּם אֶלָּא מַה שֶּׁנֶּהֱנֵית, שֶׁכֵּן דֶּרֶךְ הַבְּהֵמוֹת לֶאֱכֹל זוֹ מֵעַל גַּבֵּי זוֹ. וְאִם קָפְצָה וְאָכְלָה מֵעַל גַּבֵּי חֲבֶרְתָּהּ, מְשַׁלֵּם מַה שֶּׁהִזִּיקָה, שֶׁגַּבֵּי חֲבֶרְתָּהּ כַּחֲצַר הַנִּזָּק הוּא חָשׁוּב. <small>הַגָּה: וְיֵשׁ אוֹמְרִים דְּדַוְקָא שֶׁהוּא בְּעִנְיָן שֶׁאִי אֶפְשָׁר לָהּ לֶאֱכֹל כִּי אִם בִּקְפִיצָה, אֲבָל אִם תּוּכַל לְאָכְלָם בְּלֹא קְפִיצָה אָז חָשׁוּב כִּרְשׁוּת הָרַבִּים <small><small>(טוּר שָׁם בְּשֵׁם הָרֹא"שׁ)</small>.</small> </small> וְהוּא הַדִּין לְהָיְתָה קֻפָּתוֹ מֻפְשֶׁלֶת לַאֲחוֹרָיו וְאָכְלָה פֵּרוֹת שֶׁבַּקֻפָּה. 

בְּהֵמָה שֶׁהָיְתָה עוֹמֶדֶת בִּרְשׁוּת הַנִּזָּק, וְתָלְשָׁה פֵּרוֹת מֵרְשׁוּת הָרַבִּים וַאֲכָלָתָן בִּרְשׁוּת הַנִּזָּק, הֲרֵי הַדָּבָר סָפֵק, <small>הַגָּה: וְהוּא הַדִּין אִם הַבְּהֵמָה עוֹמֶדֶת בִּרְשׁוּת הָרַבִּים וְנָטְלָה הָאֹכֶל מֵרְשׁוּת הַנִּזָּק וְאָכְלָה בִּרְשׁוּת הָרַבִּים, דְּהָוֵי הַדָּבָר סָפֵק. וְדַוְקָא בְּכִי הַאי גַוְנָא שֶׁהַמַּאֲכָל בִּרְשׁוּת אֶחָד וְהַבְּהֵמָה גִּלְגְּלָה הַמַּאֲכָל לִרְשׁוּת שֵׁנִי, אֲבָל אִם הַמַּאֲכָל דָּבָר אָרֹךְ, מִקְצָתוֹ מֻנָּח בִּפְנִים וּמִקְצָתוֹ מֻנָּח בַּחוּץ, וּכְשֶׁמּוֹשֶׁכֶת רֹאשׁ הָאֶחָד רֹאשׁ הַשֵּׁנִי נִגְרָר אַחֲרֶיהָ, בְּכָל מָקוֹם שֶׁהִיא מַתְחֶלֶת לְמוֹשְׁכוֹ חָשְׁבֵינָן לֵהּ כְּאִלּוּ אֲכָלָן שָׁם, בֵּין בִּרְשׁוּת הַיָּחִיד בֵּין בִּרְשׁוּת הָרַבִּים <small><small>(טוּר)</small> ;</small> </small> לְפִיכָךְ, אֵינָהּ מְשַׁלֶּמֶת אֶלָּא מַה שֶּׁנֶּהֱנֵית. וְאִם תָּפַס הַנִּזָּק כַּמָּה שֶׁהִזִּיקָה, אֵין מוֹצִיאִין מִיָּדוֹ. <small>הַגָּה: <small><small>(ר"י וְהָרֹא"שׁ)</small></small> וּכְבָר נִתְבָּאֵר סִימָן ש"צ דְּיֵשׁ חוֹלְקִין וּסְבִירָא לְהוּ דְּלָא מְהַנֵּי תְפִיסָה בִּסְפֵיקָא דְדִינָא:</small> 


Siman 392

כֶּלֶב שֶׁנָּטַל אֶת הַחֲרָרָה וְהָלַךְ לוֹ לְגָדִישׁ <small>שֶׁל בַּעַל הַחֲרָרָה, <small><small>(טוּר ס"ה)</small>,</small> </small> אִם הִנִּיחָהּ בַּגָּדִישׁ וְאָכַל אֶת הַחַלָּה וְהִדְלִיק אֶת הַגָּדִישׁ, עַל הַחַלָּה וְעַל מְקוֹם הַחֲרָרָה מְשַׁלֵּם נֶזֶק שָׁלֵם, וְעַל הַגָּדִישׁ חֲצִי נֶזֶק; וְאִם הָיָה מְגָרֵר אֶת הַחַלָּה עַל הַגָּדִישׁ וְהוֹלֵךְ וְשׂוֹרֵף, מְשַׁלֵּם עַל הַחֲרָרָה נֶזֶק שָׁלֵם, וְעַל מְקוֹם הַגַּחֶלֶת חֲצִי נֶזֶק, וְעַל שְׁאָר הַגָּדִישׁ פָּטוּר. <small>וְיֵשׁ אוֹמְרִים דִּמְשַׁלֵּם עַל כָּל הַגָּדִישׁ חֲצִי נֶזֶק <small><small>(טוּר שָׁם וּבֵית יוֹסֵף בְּשֵׁם הָרַשְׁבָּ"א)</small>.</small> </small> בַּמֶּה דְּבָרִים אֲמוּרִים, כְּשֶׁשָּׁמַר בַּעַל הַגַּחֶלֶת אֶת אִשּׁוֹ, וְסָגַר הַדֶּלֶת, וּבָא הַכֶּלֶב וְחָתַר, וְנָטַל אֶת הַחֲרָרָה מֵעַל הָאֵשׁ; אֲבָל אִם לֹא שָׁמַר אִשּׁוֹ, בַּעַל הָאֵשׁ חַיָּב עַל שְׂרֵפַת הַגָּדִישׁ, וּבַעַל הַכֶּלֶב חַיָּב עַל אֲכִילַת הַחֲרָרָה וְעַל מְקוֹמָהּ <small><small>(וְכ"כ הַטוּר בְּשֵׁם הרמ"ה)</small>. <small>הַגָּה: וְיֵשׁ אוֹמְרִים דְּעַל מְקוֹם הַחֲרָרָה מְשַׁלֵּם כָּל אֶחָד הַחֵצִי, וְעַל שְׁאָר הַגָּדִישׁ בַּעַל הַכֶּלֶב נוֹתֵן רְבִיעַ, וּבַעַל הַגַּחֶלֶת ג' חֲלָקִים. וְאִם זְרָקָהּ עַל הַגָּדִישׁ, אָז מְשַׁלֵּם בַּעַל הַכֶּלֶב רְבִיעַ אֲפִלּוּ עַל מְקוֹם הַחֲרָרָה, וּבַעַל הַגַּחֶלֶת שְׁלֹשָׁה חֲלָקִים</small> <small>(טוּר שָׁם)</small>.</small> 


Siman 393

הִכְנִיס פֵּרוֹתָיו לַחֲצַר בַּעַל הַבַּיִת <small><small>(שֶׁלֹּא בִּרְשׁוּת)</small></small> וַאֲכָלָתָן בְּהֶמְתּוֹ שֶׁל בַּעַל הַבַּיִת, פָּטוּר. <small>וַאֲפִלּוּ הָיָה בַּעַל הֶחָצֵר טוֹחֵן, וְהֵבִיא זֶה חִטִּים לִטְחֹן שֶׁיִּשְׂתַּכֵּר בָּהֶן בַּעַל הֶחָצֵר, אֲפִלּוּ הָכִי מִקְרֵי שֶׁלֹּא בִרְשׁוּת <small><small>(טוּר ס"א)</small>.</small> </small> וְאִם הֻחְלְקָה בָּהֶם וְהֻזְּקָה, בַּעַל הַפֵּרוֹת חַיָּב. וְאִם הִכְנִיס בִּרְשׁוּת, פָּטוּר. <small>וְיֵשׁ חוֹלְקִין <small><small>(טוּר בְּסִימָן צ"א וְסִימָן שצ"ח בְּשֵׁם ר"י וְהָרֹא"שׁ)</small>.</small> כְּמוֹ שֶׁיִּתְבָּאֵר לְקַמָּן סוֹף סִימָן שצ"ח.</small> וְאִם קִבֵּל עָלָיו בַּעַל הַבַּיִת לִשְׁמֹר אֶת הַפֵּרוֹת, בַּעַל הַבַּיִת חַיָּב. 

הִכְנִיסָן שֶׁלֹּא בִּרְשׁוּת, וַאֲכָלָתָן בְּהֶמְתּוֹ שֶׁל בַּעַל הַבַּיִת וְהֻזְּקָה בַּאֲכִילָתָן, בַּעַל הַפֵּרוֹת פָּטוּר, מִפְּנֵי שֶׁהָיָה לָהּ שֶׁלֹּא תֹּאכַל. 

הִכְנִיסָן בִּרְשׁוּת וְהִנִּיחוּ בַּעֲלֵי הֶחָצֵר אֶת זֶה שֶׁהִרְשׁוּהוּ בֶּחָצֵר לְשָׁמְרוֹ, וַאֲכַלְתָּן בְּהֶמְתּוֹ שֶׁל בַּעַל הַבַּיִת וְהֻזְּקָה בַּאֲכִילָתָן, בַּעַל הַפֵּרוֹת חַיָּב, שֶׁכֵּיוָן שֶׁרָאָה הַבְּהֵמָה אוֹכֶלֶת דְּבָרִים הַמַּזִּיקִים לָהּ וְהִנִּיחָהּ, חַיָּב, שֶׁהֲרֵי אֵין בַּעֲלֵי הֶחָצֵר מְצוּיִים שָׁם לְהַעֲבִיר הַבְּהֵמָה מֵהֶם. וּמַעֲשֶׂה בְּאִשָּׁה אַחַת שֶׁנִּכְנְסָה בְּבֵית שְׁכֶנְתָּהּ לָלוּשׁ וְלֶאֱפוֹת, וְהִנִּיחוּהָ וְנִתְעַלְּמוּ כְּדֵי שֶׁלֹּא יַבִּיטוּ בָּהּ בְּעֵת לִישָׁתָהּ וַאֲפִיָּתָהּ, וּבָא עֵז שֶׁל בַּעַל הַבַּיִת וְאָכַל הַבָּצֵק וָמֵת, וְחִיְּבוּהָ חֲכָמִים לְשַׁלֵּם דָּמָיו; וְכֵן כָּל כַּיּוֹצֵא בָּזֶה. 

 הַמַּגְדִּישׁ בְּתוֹךְ שְׂדֵה חֲבֵרוֹ שֶׁלֹּא בִּרְשׁוּת, וַאֲכָלָתָם בְּהֶמְתּוֹ שֶׁל בַּעַל הַשָּׂדֶה, פָּטוּר. וְאִם הֻחְלְקָה בָּהֶם וְהֻזְּקָה, בַּעַל הַפֵּרוֹת חַיָּב. אֲכַלְתָּן וְהֻזְּקָה בַּאֲכִילָתָן, פָּטוּר. וְאִם הִגְדִּישׁ בִּרְשׁוּת בַּעַל הַשָּׂדֶה, חַיָּב אַף עַל פִּי שֶׁלֹּא קִבֵּל עָלָיו לִשְׁמֹר, שֶׁהַשּׁוֹמֵר בַּגְּרָנוֹת כֵּיוָן שֶׁאָמַר לוֹ: הַגְדֵּשׁ בְּכָאן, כְּמִי שֶׁאָמַר לוֹ: הַגְדֵּשׁ וַאֲנִי אֶשְׁמֹר לְךָ, הוּא חָשׁוּב: 


Siman 394

בְּהֵמָה שֶׁהֻחְלְקָה בְּאֶבֶן אוֹ בְּמֵימֵי רַגְלַיִם, וְנָפְלָה לְגִנָּה, וְנֶחְבְּטָה עַל גַּבֵּי פֵּרוֹת וִירָקוֹת, אוֹ שֶׁאָכְלָה, מְשַׁלֵּם מַה שֶּׁנֶּהֱנֵית. אֲפִלּוּ הָלְכָה מֵעֲרוּגָה לַעֲרוּגָה, וַאֲפִלּוּ נִשְׁאֲרָה שָׁם כָּל הַיּוֹם כֻּלּוֹ, אֵינוֹ מְשַׁלֵּם אֶלָּא מַה שֶּׁנֶּהֱנֵית. וּמַה הֲנָאָה יֵשׁ לָהּ בַּחֲבָטָה, שֶׁהֲרֵי מָצְאָה מָקוֹם רַךְ וְלֹא נִתְרַסְקוּ אֵיבָרֶיהָ. אֲבָל אִם יָרְדָה כְּדַרְכָּהּ וְאָכְלָה, מְשַׁלֵּם מַה שֶּׁהִזִּיקָה. וַאֲפִלּוּ טִנְּפָה פֵּרוֹת בְּמֵי לֵדָה, מְשַׁלֵּם מַה שֶּׁהִזִּיקָה, מִפְּנֵי שֶׁתְּחִלָּתוֹ בִּפְשִׁיעָה. וְכֵן אִם דְּחָפָהּ חֲבֶרְתָּהּ וְנָפְלָה, מְשַׁלֵּם מַה שֶּׁהִזִּיקָה, מִפְּנֵי שֶׁהָיָה לוֹ לְהַעֲבִירָם אַחַת אַחַת כְּדֵי שֶׁלֹּא יִדְחֲפוּ זוֹ אֶת זוֹ <small><small>(וְכֵן דַּעַת הָרִי"ף)</small>. <small>הַגָּה: וְיֵשׁ אוֹמְרִים דְּאִם דְּחָפָהּ חֲבֶרְתָּהּ לֹא מִקְרֵי פְשִׁיעָה, אֶלָּא הָוֵי אֹנֶס וּפָטוּר</small> <small>(טוּר ס"ג בְּשֵׁם ר"י והרמ"ה וְהָרֹא"שׁ)</small>. <small>אִם הֶעֱבִירָהּ אֵצֶל גִּנַּת חֲבֵרוֹ וְהָיָה אֶפְשָׁר לָהּ לֵירֵד וְלִכָּנֵס לַגִּנָּה, אֲפִלּוּ נָפְלָה בְּאֹנֶס חַיָּב, דְּהָוֵי תְּחִלָּתוֹ בִּפְשִׁיעָה וְסוֹפוֹ בְּאֹנֶס</small> <small>(טוּר ס"א וְתוֹסָפוֹת וְהָרֹא"שׁ)</small>. <small>וְיֵשׁ מִי שֶׁחוֹלֵק בְּזֶה</small> <small>(בֵּית יוֹסֵף בְּשֵׁם הָרַשְׁבָּ"א בְּשֵׁם הָרַאֲבַ"ד)</small>.</small> 

הֻחְלְקָה וְנָפְלָה וְיָצְאָה <small>וְהוּא יָדַע <small><small>(טוּר ס"ב)</small>,</small> </small> וְחָזְרָה לַגִּנָּה, אַף עַל פִּי שֶׁחָזְרָה שֶׁלֹּא לְדַעַת הַבְּעָלִים, מְשַׁלֵּם מַה שֶּׁהִזִּיקָה, מִפְּנֵי שֶׁהָיָה לוֹ לְשָׁמְרָהּ שֶׁלֹּא תַּחֲזֹר, שֶׁהַדָּבָר יָדוּעַ שֶׁכֵּיוָן שֶׁיָּדְעָה דֶרֶךְ הַגִּנָּה הֲרֵי הִיא חוֹזֶרֶת מֵאֵלֶיהָ. <small>הַגָּה: מִיהוּ, אִם שְׁמָרָהּ בִּשְׁמִירָה מְעֻלָּה וְיָצְאָה וְהִזִּיקָה, פָּטוּר <small><small>(טוּר)</small>.</small> </small> 

הַמַּעֲמִיד בֶּהֱמַת חֲבֵרוֹ עַל גַּבֵּי קָמַת חֲבֵרוֹ, הַמַּעֲמִיד חַיָּב לְשַׁלֵּם מַה שֶּׁהִזִּיקָה. וְכֵן אִם הִכִּישָׁהּ <small><small>(פֵּרוּשׁ, הִכָּה אוֹתָהּ)</small></small> עַד שֶׁהָלְכָה לְקָמַת חֲבֵרוֹ וְהִזִּיקָה, זֶה שֶׁהִכִּישָׁהּ חַיָּב. <small>הַגָּה: וַאֲפִלּוּ הַפֵּרוֹת בִּרְשׁוּת הָרַבִּים, דְּהָוֵי כְּמַזִּיק בְּיָדַיִם <small><small>(המ"מ פ"ד מִנִּזְקֵי מָמוֹן וּבֵית יוֹסֵף בְּשֵׁם רַשְׁבָּ"א)</small>.</small> וְדַוְקָא הִכִּישָׁהּ וְכַיּוֹצֵא בָּזֶה, אֲבָל קָם לָהּ בְּאַפָּהּ עַד שֶׁהָלְכָה שָׁם, פָּטוּר, דְּהָוֵי גְרָמָא בִנְזָקִין <small><small>(הַמַּגִּיד שָׁם, וּדְלָא כְּדַעַת הָרַאֲבַ"ד)</small>.</small> </small> 

כָּל בְּהֵמָה שֶׁהִזִּיקָה פֵּרוֹת מְחֻבָּרִים, מְשַׁעֲרִים מַה שֶּׁהִזִּיקָה בְּשִׁשִּׁים וּמְשַׁלֵּם מִי שֶׁנִּתְחַיֵּב לְשַׁלֵּם. כֵּיצַד, הֲרֵי שֶׁאָכְלָה בֵּית סְאָה, שָׁמִין שִׁשִּׁים בֵּית סְאָה בְּאוֹתָהּ הַשָּׂדֶה כַּמָּה הָיָה שָׁוֶה, וְכַמָּה הוּא שָׁוֶה עַתָּה אַחַר שֶׁנִּפְסַד בּוֹ הַבֵּית סְאָה, וּמְשַׁלֵּם הַשְּׁאָר. וְכֵן אִם אָכְלָה קַב אוֹ רֹבַע, אֲפִלּוּ קֶלַח אֶחָד, שָׁמִין אוֹתוֹ בְּשִׁשִּׁים. 

אָכְלָה פֵּרוֹת גְּמוּרִים שֶׁאֵינָם צְרִיכִים לַקַּרְקַע, מְשַׁלֵּם דְּמֵי פֵרוֹת גְּמוּרִים בְּשִׁוּוּיֵיהֶן, אִם סְאָה דְּמֵי סְאָה, וְאִם סְאָתַיִם דְּמֵי סְאָתַיִם. 

הֲרֵי שֶׁאָכְלָה פֵּרוֹת דֶּקֶל אֶחָד, וְכֵן הַקּוֹצֵץ פֵּרוֹת דֶּקֶל חֲבֵרוֹ וְאָכַל, אִם הָיָה דֶקֶל רוֹמִי וְכַיּוֹצֵא בּוֹ שֶׁאֵין הַתְּמָרִים שֶׁלּוֹ יָפוֹת, מְשַׁעֲרִים אוֹתוֹ בְּשִׁשִּׁים עַל גַּבֵּי הַקַּרְקַע; וְאִם דֶּקֶל פַּרְסִי וְכַיּוֹצֵא בּוֹ הוּא, שֶׁהַתְּמָרִים שֶׁלּוֹ יָפוֹת בְּיוֹתֵר, מְשַׁעֲרִים הַדֶּקֶל בִּפְנֵי עַצְמוֹ, כַּמָּה הָיָה שָׁוֶה וְכַמָּה הוּא שָׁוֶה עַתָּה. <small>הַגָּה: וְיֵשׁ אוֹמְרִים דְּאִם לֹא נִגְמַר גִּדּוּלוֹ מְשַׁעֲרִין בְּשִׁשִּׁים, וְאִם נִגְמַר גִּדּוּלוֹ מְשַׁעֲרִין כְּמוֹ שֶׁהוּא <small><small>(טוּר ס"ו)</small>.</small> </small> 


Siman 395

הַמְשַׁסֶה <small><small>(פֵּרוּשׁ, מְשַׁלֵּחַ וּמַקְנִיט)</small></small> כַּלְבּוֹ שֶׁל חֲבֵרוֹ בַּחֲבֵרוֹ, פָּטוּר מִדִּינֵי אָדָם וְחַיָּב בְּדִינֵי שָׁמַיִם; וּבַעַל הַכֶּלֶב חַיָּב חֲצִי נֶזֶק, שֶׁכֵּיוָן שֶׁהוּא יוֹדֵעַ שֶׁאִם שִׁסָה אֶת כַּלְבּוֹ לְהַזִּיק נוֹשֵׁךְ, לֹא הָיָה לוֹ לְהַנִּיחוֹ. וְאִם שִׁסָהוּ בְּעַצְמוֹ, בַּעַל הַכֶּלֶב פָּטוּר, שֶׁכָּל הַמְשַׁנֶּה וּבָא אַחֵר וְשִׁנָּה בּוֹ, פָּטוּר: 


Siman 396

שׁוֹר הַמּוּעָד, וְכֵן שֵׁן וָרֶגֶל שֶׁהֵן מוּעָדִים מִתְּחִלָּתָן, דַּי לָהֶם בִּשְׁמִירָה פְחוּתָה; לְפִיכָךְ, אִם קְשָׁרָם בְּעָלָיו בְּמוֹסֵרָה אוֹ שְׁמָרָם שְׁמִירָה פְּחוּתָה, וְיָצְאוּ וְהִזִּיקוּ, פָּטוּר. בַּמֶּה דְּבָרִים אֲמוּרִים, בְּמוּעָד; אֲבָל תָּם לֹא סָגֵי לֵהּ לֹא בְּמוֹסֵרָה וְלֹא בִּשְׁמִירָה פְּחוּתָה, עַד שֶׁיִּשְׁמְרֶנּוּ שְׁמִירָה מְעֻלָּה. אֵי זוֹ הִיא שְׁמִירָה מְעֻלָּה, דֶּלֶת שֶׁיְּכוֹלָה לַעֲמֹד אֲפִלּוּ בְּרוּחַ שֶׁאֵינָהּ מְצוּיָה; וּשְׁמִירָה פְּחוּתָה, שֶׁיְּכוֹלָה לַעֲמֹד בְּרוּחַ מְצוּיָה וְלֹא בְּשֶׁאֵינָה מְצוּיָה. אֲבָל אִם אֵינָהּ יְכוֹלָה לַעֲמֹד אֲפִלּוּ בְּרוּחַ מְצוּיָה, כְּאִלּוּ לֹא שְׁמָרוֹ כְּלָל, וְחַיָּב, אֲפִלּוּ לֹא נָפְלָה הַדֶּלֶת עַל יְדֵי הָרוּחַ אֶלָּא לִסְטִים הוֹצִיאוּהָ, אוֹ חָפְרָה אוֹ חָתְרָה הַדֶּלֶת וְהִפִּילָתוֹ, דִּתְחִלָּתוֹ בִּפְשִׁיעָה לְגַבֵּי נְפִילַת הַדֶּלֶת, וְסוֹפוֹ בְּאֹנֶס לְגַבֵּי חֲתִירָה, וְקַיְמָא לָן כָּל שֶׁתְּחִלָּתוֹ בִּפְשִׁיעָה וְסוֹפוֹ בְּאֹנֶס הַבָּא מֵחֲמַת הַפְּשִׁיעָה, חַיָּב. אֲבָל אִם חָתְרָה פִּרְצָה וְיָצְאָה מִשָּׁם, פָּטוּר, שֶׁאֵין הָאֹנֶס בָּא מֵחֲמַת הַפְּשִׁיעָה. 

שְׁמָרָהּ כָּרָאוּי וְנִפְרְצָה בַלַּיְלָה, אוֹ שֶׁחָתְרָה הַדֶּלֶת וְיָצְאָה וְהִזִּיקָה, פָּטוּר, אֲפִלּוּ יָדַע שֶׁנִּפְרְצָה, שֶׁאֵינוֹ חַיָּב לָצֵאת לִטְרֹחַ אַחֲרֶיהָ. וְדַוְקָא נִפְרְצָה בַּלַּיְלָה, אֲבָל נִפְרְצָה בַּיּוֹם, חַיָּב, דְּקָלָא אִית לְמִלְּתָא וּמִסְתָמָא יָדַע. 

הוֹצִיאוּהָ לִסְטִים, הֵם חַיָּבִים מִשְּׁעַת מְשִׁיכָה אוֹ שֶׁהִכִּישׁוּהָ בְּמַקֵּל לְהוֹצִיאָהּ. וְדַוְקָא שֶׁהוֹצִיאוּהָ כְּדֵי לְגָזְלָהּ, אֲבָל הוֹצִיאוּהָ כְּדֵי לְאַבְּדָהּ, פְּטוּרִים. 

הַפּוֹרֵץ גָּדֵר לִפְנֵי בֶּהֱמַת חֲבֵרוֹ וְיָצְאָה וְהִזִּיקָה, אִם הָיָה גָּדֵר בָּרִיא וְחָזָק, חַיָּב. <small>וְיֵשׁ אוֹמְרִים דְּאֵינוֹ חַיָּב בְּנִזְקֵי הַבְּהֵמָה אֶלָּא אִם הִכִּישָׁהּ וְהִזְמִינָהּ לְנֶזֶק, וְכֵן עִקָּר <small><small>(טוּר בְּשֵׁם הָרַאֲבַ"ד וְהַמַּגִּיד פ"ד דְנ"מ)</small>.</small> וְיֵשׁ אוֹמְרִים דַּאֲפִלּוּ עַל הַבְּהֵמָה עַצְמָהּ אֵינוֹ חַיָּב, אִם נֶאֶבְדָה <small><small>(טוּר)</small>.</small> </small> וְאִם הָיָה כֹּתֶל רָעוּעַ, פָּטוּר מִדִּינֵי אָדָם וְחַיָּב בְּדִינֵי שָׁמַיִם: 

הִנִּיחָהּ בַּחַמָּה, אֲפִלּוּ חָתְרָה וְיָצְאָה וְהִזִּיקָה, חַיָּב זֶה שֶׁהִנִּיחָהּ שָׁם, שֶׁכֵּיוָן שֶׁהִנִּיחָהּ בַּחַמָּה הֲרֵי הִיא מִצְטַעֶרֶת וְעוֹשָׂה כָּל שְׁאֶפְשָׁר לָהּ לַעֲשׂוֹת לִבְרֹחַ. <small>הַגָּה: וְלָכֵן אֲפִלּוּ הָיְתָה קְשׁוּרָה בְּקֶשֶׁר חָזָק, חַיָּב <small><small>(טוּר)</small>.</small> </small> 

מָסַר הַשּׁוֹר לְחֵרֵשׁ, שׁוֹטֶה וְקָטָן, אַף עַל פִּי שֶׁהָיָה הַשּׁוֹר קָשׁוּר, הַבְּעָלִים חַיָּבִין, שֶׁדֶּרֶךְ הַשּׁוֹר לְהַתִּיר הַקֶּשֶׁר וְלָצֵאת וּלְהַזִּיק. אֲפִלּוּ שְׁמָרוּהוּ שְׁמִירָה מְעֻלָּה, וְחָתְרָה וְיָצְאָה וְהִזִּיקָה, הַבְּעָלִים חַיָּבִים. 

מָסַר שׁוֹרוֹ לַחֲמִשָּׁה בְּנֵי אָדָם, וּפָשַׁע בּוֹ אֶחָד מֵהֶם וְיָצָא וְהִזִּיק, אִם אֵינוֹ מִשְׁתַּמֵּר אֶלָּא בַּחֲמֶשְׁתָּן, זֶה שֶׁפָּשַׁע בִּשְׁמִירָתוֹ חַיָּב; וְאִם מִשְׁתַּמֵּר בַּשְּׁאָר, אַף אֵלּוּ הַנִּשְׁאָרִים חַיָּבִים. וְיֵשׁ מִי שֶׁאוֹמֵר, דְּהָנֵי מִלֵּי, כְּשֶׁאָמְרוּ לוֹ: כֵּיוָן שֶׁאֵינְךָ רוֹצֶה לְשָׁמְרוֹ גַם אָנוּ מְסֻלָּקִים מִשְּׁמִירָתוֹ, אֲבָל אִם לֹא נִסְתַּלְּקוּ מִשְּׁמִירָתוֹ, הוּא פָּטוּר וְהֵם חַיָּבִים. 

מְסָרוֹ לְאֶחָד מֵאַרְבָּעָה שׁוֹמְרִים, מִסְתָמָא קִבֵּל עָלָיו שֶׁלֹּא יַזִּיק, וְשֶׁלֹּא יֻזָּק. וְהָנֵי מִלֵּי בְּשׁוֹר סְתָם, אֲבָל אִם מַכִּיר בּוֹ שֶׁהוּא נַגְחָן, אֵינוֹ מְקַבֵּל עָלָיו אֶלָּא שֶׁלֹּא יַזִּיק, אֲבָל לֹא שֶׁלֹּא יֻזָּק. וְאִם לֹא שְׁמָרוּהוּ כְּלָל, וְיָצָא וְהִזִּיק, נִכְנְסוּ תַּחַת הַבְּעָלִים וְחַיָּבִים לְשַׁלֵּם תָּם חֲצִי נֶזֶק וּמוּעָד נֶזֶק שָׁלֵם, וְהַבְּעָלִים פְּטוּרִים. וְאִם אַחַר שֶׁהִזִּיק הַתָּם בִּרְשׁוּתוֹ אוֹמְרִים לַבְּעָלִים: הֲרֵי שֶׁלְּךָ לְפָנֶיךָ, לֹא אָמַר כְּלוּם, שֶׁהֲרֵי בֵּית דִּין לוֹקְחִים אוֹתוֹ לְהִשְׁתַּלֵּם מִגּוּפוֹ. וְאִם שְׁמָרוּהוּ כָּרָאוּי שְׁמִירָה מְעֻלָּה, הַשּׁוֹמְרִים פְּטוּרִים, וְהַבְּעָלִים חַיָּבִים בְּנֶזֶק קֶרֶן בִּלְבַד שֶׁהִיא תַמָּה, אֲבָל בְּנֶזֶק שֵׁן וָרֶגֶל גַּם הַבְּעָלִים פְּטוּרִים. וְאִם שְׁמָרוּהוּ שְׁמִירָה פְּחוּתָה, אִם שׁוֹמֵר חִנָּם הוּא פָטוּר, וְאִם שׁוֹמֵר שָׂכָר אוֹ שׂוֹכֵר אוֹ שׁוֹאֵל הוּא, חַיָּבִים: 

מְסָרוֹ הַשּׁוֹמֵר לְשׁוֹמֵר אַחֵר וְהֻזָּק, חַיָּב, שֶׁשּׁוֹמֵר שֶׁמָּסַר לְשׁוֹמֵר חַיָּב, אֲפִלּוּ שׁוֹמֵר חִנָּם שֶׁמָּסַר לְשׁוֹמֵר שָׂכָר. וְאִם הִזִּיק, חַיָּב הַשּׁוֹמֵר הָרִאשׁוֹן לְשַׁלֵּם לַנִּזָּק, וְיֵלֶךְ לַעֲשׂוֹת דִּין עִם הַשּׁוֹמֵר הַשֵּׁנִי. וְאִם מְסָרָהּ שׁוֹמֵר רִאשׁוֹן לִבְנוֹ אוֹ לְבֶן בֵּיתוֹ אוֹ לַמְסַעֲדוֹ, נִכְנְסוּ תַּחַת הַשּׁוֹמֵר, וְחַיָּבִים. 

אִם הִזִּיק שׁוֹרוֹ שֶׁל שׁוֹאֵל לְשׁוֹרוֹ שֶׁל מַשְׁאִיל אוֹ אִפְּכָא, נִתְבָּאֵר בְּסִימָן שמ"ז. 


Siman 397

מִי שֶׁבְּהֶמְתּוֹ רְגִילָה לִכָּנֵס לִשְׂדֵה חֲבֵרוֹ וּמַזִּיקָתוֹ, יָכוֹל בַּעַל הַשָּׂדֶה לְהַתְרוֹת בְּבַעַל הַבְּהֵמָה שֶׁיִּשְׁמֹר בְּהֶמְתּוֹ, וְצָרִיךְ לְשָׁמְרָהּ. <small>וְאִם לֹא שְׁמָרָהּ וְהִזִּיקָה, חַיָּב לְשַׁלֵּם הֶזֵּקוֹ <small><small>(כֵּן מוּכָח מִדִּבְרֵי הַתוס' וְהָרֹא"שׁ)</small>.</small> </small> וְאֵינוֹ יָכוֹל לוֹמַר לוֹ: גְּדֹר שָׂדְךָ כְּדֵי שֶׁלֹּא תִּכָּנֵס בּוֹ: 

הַקַּצָּבִים שֶׁיֵּשׁ לָהֶם בְּהֵמוֹת לִשְׁחֹט בְּיוֹם הַשּׁוּק, אִם הֵם מַזִּיקוֹת אֲפִלּוּ בִרְשׁוּת הָרַבִּים, מַתְרִים בַּבְּעָלִים שָׁלֹשׁ פְּעָמִים שֶׁיִּשְׁמְרוּם, וְאִם לֹא שְׁמָרוּם, רַשַּׁאי הַנִּזָּק לְשָׁחֲטָם שְׁחִיטָה כְּשֵׁרָה, וְאוֹמְרִים לַבְּעָלִים: בּוֹאוֹ וּמִכְרוּ הַבָּשָׂר שֶׁלָּכֶם: 


Siman 398

הִכְנִיס שׁוֹרוֹ לַחֲצַר חֲבֵרוֹ שֶׁלֹּא בִּרְשׁוּת, וּנְגָחוֹ שׁוֹרוֹ שֶׁל בַּעַל הֶחָצֵר, פָּטוּר. וְכֵן אִם הִזִּיקוֹ בַּעַל הֶחָצֵר, פָּטוּר, שֶׁיָּכוֹל לוֹמַר: כֵּיוָן שֶׁהִכְנִיסוֹ שֶׁלֹּא לְדַעַת לֹא יָדַעְתִּי בּוֹ עַד שֶׁשָּׁגִיתִי בּוֹ. וּמִיהוּ, אִם הִזִּיקוֹ לְדַעַת, חַיָּב לְשַׁלֵּם נֶזֶק שָׁלֵם, שֶׁאַף עַל פִּי שֶׁיֵּשׁ לוֹ רְשׁוּת לְהוֹצִיאוֹ מֵרְשׁוּתוֹ, אֵין לוֹ רְשׁוּת לְהַזִיקוֹ. 

הִזִּיק שׁוֹר הַנִּכְנָס לְבַעַל הֶחָצֵר אוֹ לְשׁוֹרוֹ, דִּינוֹ כְּאִלּוּ הִזִּיקוֹ בִּרְשׁוּת הָרַבִּים, וּמְשַׁלֵּם תָּם חֲצִי נֶזֶק וּמוּעָד נֶזֶק שָׁלֵם. 

קִלְקֵל אֶת הֶחָצֵר, כְּגוֹן שֶׁחָפַר בּוֹ בּוֹרוֹת שִׁיחִין וּמְעָרוֹת, בַּעַל הַשּׁוֹר חַיָּב בְּנִזְקֵי הֶחָצֵר, וּבַעַל הֶחָצֵר חַיָּב בְּנִזְקֵי הַבּוֹר, מִפְּנֵי שֶׁהָיָה לוֹ לְסָתְמוֹ. 

נָפַל לְבוֹר שֶׁבֶּחָצֵר וְהִבְאִישׁ אֶת מֵימָיו; אִם הִבְאִישָׁם בִּשְׁעַת נְפִילָה, חַיָּב בְּנִזְקֵי הַמַּיִם; וְאִם הִבְאִישָׁם אַחַר נְפִילָה, פָּטוּר, שֶׁהֲרֵי נַעֲשָׂה כִּשְׁאָר תַּקָּלָה שֶׁחָשׁוּב כְּבוֹר, וְהַמַּיִם חֲשׁוּבִים כְּכֵלִים, וּבוֹר פָּטוּר בְּנִזְקֵי כֵלִים. 

אִם הִכְנִיסוֹ בִּרְשׁוּת בַּעַל הֶחָצֵר, פָּטוּר בַּעַל הַשּׁוֹר. וְאִם הִזִּיק שׁוֹר בַּעַל <small>הֶחָצֵר</small> לַשּׁוֹר הַנִּכְנָס בִּרְשׁוּת, פָּטוּר, אֶלָּא אִם כֵּן קִבֵּל עָלָיו בַּעַל הֶחָצֵר שְׁמִירָתוֹ. <small>הַגָּה: וְיֵשׁ אוֹמְרִים דְּכֵיוָן דְּנָתַן לוֹ רְשׁוּת לִכָּנֵס הָוֵי כְּאִלּוּ קִבֵּל עָלָיו שְׁמִירָתוֹ. וְדַוְקָא בִּנְזִיקִין דְּאָתוּ לֵהּ מִבַּעַל הֶחָצֵר, אֲבָל בִּנְזִיקִין דְּאָתוּ לֵהּ מֵעָלְמָא, אֵינוֹ חַיָּב עַד שֶׁיְּקַבֵּל עָלָיו שְׁמִירָתוֹ <small><small>(טוּר בְּשֵׁם ר"י וְהָרֹא"שׁ)</small>.</small> </small> 


Siman 399

פָּרָה מְעֻבֶּרֶת שֶׁהִזִּיקָה, גוֹבֶה חֲצִי נֶזֶק מִמֶּנָּה וּמִוְּלָדָהּ, מִפְּנֵי שֶׁהוּא כְּגוּפָהּ. אֲפִלּוּ לֵיתָא לַפָּרָה, מִשְׁתַּלֵּם כָּל חֲצִי נֶזֶק מֵהַוָּלָד, מִפְּנֵי שֶׁהוּא כְּגוּפָהּ. אֲבָל תַּרְנְגוֹלֶת שֶׁהִזִּיקָה אֵינוֹ גוֹבֶה מִבֵּיצָתָהּ, מִפְּנֵי שֶׁהַבֵּיצָה אֵינָהּ מִגּוּפָהּ, אֶלָּא מֻבְדֶּלֶת וּמֻפְרֶשֶׁת. <small>הַגָּה: מִיהוּ, אִם הַבֵּיצָה אֲגֻדָּה עֲדַיִן בְּגוּפָהּ, יֵשׁ אוֹמְרִים דְּגוֹבִין מִמֶּנָּה <small><small>(הַמַּגִּיד פ"ט דְנ"מ)</small>.</small> </small> 

פָּרָה מְעֻבֶּרֶת שֶׁנָּגְחָה, וְנִמְצָא עֻבָּרָה בְּצִדָּהּ, וְאֵין יָדוּעַ אִם קֹדֶם נְגִיחָה יָלְדָה, וְאָז אֵין לְהִשְׁתַּלֵּם מֵהַוָּלָד, אוֹ לְאַחַר נְגִיחָה יָלְדָה וְיֵשׁ לְהִשְׁתַּלֵּם מֵהַוָּלָד, וְאֵין הַפָּרָה לְפָנֵינוּ, הַמּוֹצִיא מֵחֲבֵרוֹ עָלָיו הָרְאָיָה וְלֹא יִטֹּל מֵהַוָּלָד. 

וְכֵן שׁוֹר שֶׁנָּגַח אֶת הַפָּרָה וְנִמְצָא עֻבָּרָה מֵת בְּצִדָּהּ, וְאֵין יָדוּעַ אִם מֵחֲמַת נְגִיחָה הִפִּילָה אוֹ אִם הִפִּילָה קֹדֶם, הַמּוֹצִיא מֵחֲבֵרוֹ עָלָיו הָרְאָיָה. וַאֲפִלּוּ שֶׁהַנִּזָּק טוֹעֵן בָּרִי, וְהַמַּזִּיק טוֹעֵן שֶׁמָּא, וַאֲפִלּוּ שֶׁאֵין הַמַּזִּיק מֻחְזָק, כְּגוֹן שֶׁעוֹמֶדֶת בָּאֲגַם, פָּטוּר וַאֲפִלּוּ מִשְּׁבוּעָה. <small>הַגָּה: מִיהוּ, אִם תָּפַס הַנִּזָּק, נֶאֱמָן, אִם יֵשׁ לוֹ מִגּוֹ דְּלָא הָיוּ דְּבָרִים מֵעוֹלָם <small><small>(טוּר בְּשֵׁם הָרֹא"שׁ)</small>.</small> </small> 

נָגַח פָּרָה מְעֻבֶּרֶת וְהִפִּילָה, אֵין שָׁמִין פְּחַת פָּרָה בִּפְנֵי עַצְמָהּ וּפְחַת הַוָּלָד בִּפְנֵי עַצְמוֹ, אֶלָּא שָׁמִין כַּמָּה הָיְתָה הַפָּרָה שָׁוָה כְּשֶׁהָיְתָה מְעֻבֶּרֶת וּבְרִיאָה, וְכַמָּה הִיא שָׁוָה עַכְשָׁיו הִיא וְהַנֶּפֶל שֶׁלָּהּ, וּמְשַׁלֵּם הַפְּחָת, אוֹ חֶצְיוֹ אִם הָיָה תָּם. 

הָיְתָה הַפָּרָה לְאֶחָד וְהַוָּלָד לְאַחֵר, הֲרֵי פְּחַת הַשּׁוּמָן שֶׁפָּחַת גּוּף הַפָּרָה לְבַעַל הַפָּרָה, וּפְחַת הַנֶּפַח <small>דְּהַיְנוּ מַה שֶּׁהָיְתָה נִרְאֵית תְּחִלָּה יוֹתֵר גְּדוֹלָה <small><small>(טוּר)</small></small> </small> חוֹלְקִין אוֹתוֹ בַּעַל הַפָּרָה עִם בַּעַל הַוָּלָד, וְהַנֶּפֶל שֶׁל בַּעַל הַוָּלָד: 


Siman 400

שׁוֹר שֶׁהָיָה רוֹדֵף אַחַר שׁוֹר אַחֵר, וְהֻזַּק, זֶה אוֹמֵר: שׁוֹרְךָ הִזִּיק, וְזֶה אוֹמֵר: לֹא כִּי אֶלָּא בַּסֶלַע לָקָה, הַמּוֹצִיא מֵחֲבֵרוֹ עָלָיו הָרְאָיָה, אֲפִלּוּ נִזָּק טוֹעֵן בָּרִי וּמַזִּיק טוֹעֵן שֶׁמָּא. וְאִם טָעַן הַנִּזָּק: אַתָּה יוֹדֵעַ שֶׁשּׁוֹרְךָ הִזִּיק, נִשְׁבָּע הֶסֵת שֶׁאֵינוֹ יוֹדֵעַ. בַּמֶּה דְּבָרִים אֲמוּרִים, בְּמוּעָד; אֲבָל בְּתָם, פָּטוּר אַף מֵהֶסֵת, שֶׁהֲרֵי אִם הוֹדָה הָיָה פָטוּר, הוֹאִיל וְהוּא קְנָס. 

הָיוּ שְׁנַיִם רוֹדְפִים אַחַר אֶחָד, וַהֲרֵי עֵדִים שֶׁאֶחָד מֵהֶם הִזִּיק, וְאֵינָם יוֹדְעִים אֵיזֶה מִשְּׁנֵיהֶם, זֶה אָמַר: שׁוֹרְךָ הִזִּיק, וְזֶה אָמַר: שׁוֹרְךָ הִזִּיק, שְׁנֵיהֶם פְּטוּרִים. וְאִם הָיוּ שֶׁל אִישׁ אֶחָד, חַיָּב לְשַׁלֵּם מִגּוּף הַפָּחוּת שֶׁבִּשְׁנֵיהֶם. וְאִם הָיוּ מוּעָדִים, מְשַׁלֵּם נֶזֶק שָׁלֵם מִנְּכָסָיו. בַּמֶּה דְּבָרִים אֲמוּרִים, שֶׁשְּׁנֵי הַשְּׁוָרִים עוֹמְדִים. אֲבָל אִם מֵת אֶחָד מֵהֶם אוֹ אָבַד, וְהָיָה אֶחָד מֵהֶם תָּם, אַף עַל פִּי שֶׁהֵם שֶׁל אִישׁ אֶחָד, פָּטוּר, שֶׁהֲרֵי אוֹמֵר לוֹ: הָבֵא רְאָיָה שֶׁזֶּה הָעוֹמֵד הוּא שֶׁהִזִּיק וַאֲשַׁלֵּם לְךָ. 

הָיוּ שְׁנֵי הַשְּׁוָרִים הָרוֹדְפִים אֶחָד גָּדוֹל וְאֶחָד קָטָן, הַנִּזָּק אוֹמֵר: הַגָּדוֹל הִזִּיק, וְהַמַּזִּיק אוֹמֵר: קָטָן הִזִּיק; הָיָה אֶחָד תָּם וְאֶחָד מוּעָד, הַנִּזָּק אוֹמֵר: מוּעָד הִזִּיק, וְהַמַּזִּיק אוֹמֵר: תָּם הִזִּיק; הַמּוֹצִיא מֵחֲבֵרוֹ עָלָיו הָרְאָיָה. <small><small>(לֹא הָיָה שָׁם רְאָיָה בְּרוּרָה שֶׁזֶּה הִזִּיק, אֶלָּא עֵדִים מְעִידִים שֶׁאֶחָד מִשְּׁנֵי אֵלּוּ הִזִּיק, מְשַׁלֵּם הַמַּזִּיק כְּמוֹ שֶׁאוֹמֵר)</small>.</small> וְאִם טָעַן הַנִּזָּק: אַתָּה יוֹדֵעַ וַדַּאי שֶׁזֶּה הִזִּיק בְּפָנֶיךָ, הֲרֵי הַמַּזִּיק מְשַׁלֵּם מַה שֶּׁהוֹדָה, וְנִשְׁבַּע שְׁבוּעַת הַתּוֹרָה עַל הַשְּׁאָר. <small>הַגָּה: וְיֵשׁ אוֹמְרִים דְּאֵין כָּאן שְׁבוּעָה כְלָל, דְּהָוֵי לֵהּ כִּטְעָנוֹ חִטִּין וְהוֹדָה לוֹ בִּשְׂעוֹרִים דְּפָטוּר אַף בַּמֶּה שֶׁהוֹדָה, וַאֲפִלּוּ תָפַס מַפְקִינָן מִנֵּהּ <small><small>(טוּר ס"ב בְּשֵׁם הָרֹא"שׁ)</small>.</small> וְדַוְקָא טָעַן הַנִּזָּק בָּרִי, אֲבָל אִם טוֹעֵן שֶׁמָּא, מְשַׁלֵּם הַמַּזִּיק כְּמוֹ שֶׁהוּא טוֹעֵן <small><small>(שָׁם)</small>.</small> </small> 

הָיוּ הַנִּזָּקִים שְׁנַיִם, אֶחָד גָּדוֹל וְאֶחָד קָטָן, וְהַמַּזִיקִים <small><small>(ב')</small></small> אֶחָד גָּדוֹל וְאֶחָד קָטָן, הַנִּזָּק אוֹמֵר: גָּדוֹל הִזִּיק אֶת הַגָּדוֹל וְקָטָן אֶת הַקָּטָן, וְהַמַּזִּיק אוֹמֵר: לֹא כִּי אֶלָּא הַקָּטָן הִזִּיק אֶת הַגָּדוֹל וְגָדוֹל הִזִּיק אֶת הַקָּטָן, אוֹ שֶׁהָיָה אֶחָד תָּם וְאֶחָד מוּעָד, הַנִּזָּק אוֹמֵר: מוּעָד הִזִּיק אֶת הַגָּדוֹל וְתָם אֶת הַקָּטָן, וְהַמַּזִּיק אוֹמֵר: תָּם הִזִּיק אֶת הַגָּדוֹל וּמוּעָד אֶת הַקָּטָן, הַמּוֹצִיא מֵחֲבֵרוֹ עָלָיו הָרְאָיָה, וְאִם לֹא הֵבִיא רְאָיָה בְּרוּרָה פָּטוּר הַמַּזִּיק, שֶׁהֲרֵי <small><small>(זֶה)</small></small> כִּטְעָנוֹ לוֹ חִטִּים וְהוֹדָה לוֹ בִּשְׂעוֹרִים, שֶׁהוּא נִשְׁבָּע הֶסֵת וּפָטוּר אַף מִדְּמֵי שְׂעוֹרִים. <small>זוֹ הִיא סְבָרַת יֵשׁ אוֹמְרִים שֶׁכָּתַבְתִּי בְּסָמוּךְ. אֲבָל יֵשׁ מְחַלְּקִים דְּאִם הָיוּ כָּאן עֵדִים שֶׁאוֹמְרִים אֶחָד מֵהֶן הִזִּיק אֶלָּא שֶׁאֵינָם יוֹדְעִין אֵיזֶה הוּא, מְשַׁלֵּם כְּמוֹ שֶׁאָמַר מַזִּיק, וְלֹא מִקְרֵי כְּהַאי גַּוְנָא טְעָנוֹ חִטִּין וְהוֹדָה לוֹ בִּשְׂעוֹרִים <small><small>(הַמַּגִּיד פ"ט דב"מ)</small>.</small> וְכִסְבָרָא הָרִאשׁוֹנָה שֶׁכָּתַב הַמְחַבֵּר שֶׁמִּקְּרֵי הוֹדָאָה וּכְמוֹ שֶׁנִּתְבָּאֵר.</small> וְאִם תָּפַס הַנִּזָּק, הֲרֵי זֶה מְשַׁלֵּם לַקָּטָן מֵהַגָּדוֹל וְלַגָּדוֹל מֵהַקָּטָן כְּמוֹ שֶׁהוֹדָה הַמַּזִּיק. וַאֲפִלּוּ תָּפַס בְּעֵדִים, נוֹטֵל כְּמוֹ שֶׁאָמַר הַמַּזִּיק אֲבָל אֵינוֹ נוֹטֵל כְּפִי דְבָרָיו. וְדַוְקָא תָּפַס קֹדֶם שֶׁבָּא לְבֵית דִּין, אֲבָל לְאַחַר שֶׁבָּא לְבֵית דִּין לֹא מְהַנְּיָא לֵהּ תְּפִיסָה, אֲפִלּוּ לִטֹּל כְּדִבְרֵי הַמַּזִּיק: 


Siman 401

שׁוֹר שֶׁנָּגַח וְחָזַר וְנָגַח שׁוֹר אַחֵר, הֲרֵי הַנִּזָּק הָרִאשׁוֹן וְהַבְּעָלִים כְּשֻׁתָּפִים בּוֹ. כֵּיצַד, שׁוֹר שְׁוֵה מָאתַיִם שֶׁנָּגַח שׁוֹר שְׁוֵה מָאתַיִם, וְאֵין הַנְּבֵלָה יָפָה כְּלוּם, הַנִּזָּק נוֹטֵל ק' וּבַעַל הַשּׁוֹר ק'. חָזַר וְנָגַח שׁוֹר אַחֵר שְׁוֵה מָאתַיִם, וְאֵין הַנְּבֵלָה יָפֶה כְּלוּם, הָאַחֲרוֹן נוֹטֵל מֵאָה וְהַנִּזָּק שֶׁלְּפָנָיו עִם הַבְּעָלִים נוֹטְלִים חֲמִשִּׁים, חֲמִשִּׁים זוּז. חָזַר וְנָגַח שׁוֹר שְׁוֵה מָאתַיִם וְאֵין הַנְּבֵלָה יָפָה כְּלוּם, הָאַחֲרוֹן נוֹטֵל מֵאָה, וְהַנִּזָּק שֶׁלְּפָנָיו חֲמִשִּׁים, וְהַנִּזָּק הָרִאשׁוֹן עִם הַבְּעָלִים כ"ה כ"ה; וְכֵן עַל דֶּרֶךְ זֶה חוֹלְקִים וְהוֹלְכִים. 

נִזָּק שֶׁתָּפַס בְּהֵמָה שֶׁהִזִּיקָה, לִגְבּוֹת חֲצִי נִזְקוֹ מִגּוּפָהּ, נַעֲשָׂה עָלֶיהָ שׁוֹמֵר שָׂכָר לִנְזָקִים, וְאִם יָצָאת וְהִזִּיקָה, הַנִּזָּק הָרִאשׁוֹן חַיָּב בִּנְזָקֶיהָ וְהַבְּעָלִים פְּטוּרִים. כֵּיצַד, שׁוֹר שְׁוֵה מָאתַיִם שֶׁנָּגַח וְהִפְסִיד מָאתַיִם, וּתְפָסוֹ הַנִּזָּק לִגְבּוֹת מִמֶּנּוּ ק', וְחָזַר וְנָגַח וְהִפְסִיד ק"מ, הֲרֵי הַנִּזָּק הָאַחֲרוֹן מִשְׁתַּלֵּם ע', וְהַנִּזָּק הָרִאשׁוֹן שֶׁתָּפְסוֹ מִשְׁתַּלֵּם מוֹתַר נִזְקוֹ וְהוּא ל', וְהַבְּעָלִים ק'; וְכֵן כָּל כַּיּוֹצֵא בָּזֶה. <small>הַגָּה: וְיֵשׁ אוֹמְרִים דְּאֵין חִלּוּק בֵּין אִם תְּפָסוֹ אוֹ לֹא תְפָסוֹ, בְּכָל עִנְיָן הַנִּזָּק אֵינוֹ מַפְסִיד אֶלָּא חֲצִי וְהַבְּעָלִים חֲצִי <small><small>(טוּר בְּשֵׁם ר"י וְהָרֹא"שׁ)</small>.</small> </small> 


Siman 402

שְׁנֵי שְׁוָרִים תַּמִּים שֶׁחָבְלוּ זֶה בָזֶה, מְשַׁלְּמִים בַּמּוֹתָר חֲצִי נֶזֶק. כְּגוֹן אִם אֶחָד הִזִּיק בַּחֲבֵרוֹ שָׁוֶה ק', וְהַשֵּׁנִי הִזִּיק שָׁוֶה נ', יָצְאוּ חֲמִשִּׁים בַּחֲמִשִּׁים, וְהַנ' הַנּוֹתָרִים יְשַׁלֵּם לוֹ חֶצְיָם. <small>וַאֲפִלּוּ נֶאֱבַד הָאֶחָד. וְדַוְקָא שֶׁשָּׁוֶה כָּל אֶחָד דְּמֵי נִזְקוֹ; אֲבָל אִם אֵינוֹ שָׁוֶה כָּל כָּךְ, אֵינוֹ מְנַכֶּה לוֹ רַק מַה שֶּׁיּוּכַל לִגְבּוֹת מִגּוּפוֹ <small><small>(נִמּוּקֵי יוֹסֵף שם)</small>.</small> </small> וְאִם שְׁנֵיהֶם מוּעָדִים, מְשַׁלְּמִים בַּמּוֹתָר נֶזֶק שָׁלֵם. וְאִם הָיָה אֶחָד תָּם וְאֶחָד מוּעָד, מוּעָד בְּתָם, שֶׁהִזִּיק הַמּוּעָד לַתָּם יוֹתֵר מִמַּה שֶׁהִזִּיקוֹ, יְשַׁלֵּם בַּמּוֹתָר נֶזֶק שָׁלֵם. כְּגוֹן אִם הִזִּיק מוּעָד בְּתָם מֵאָה, וְהַתָּם לֹא הִזִּיקוֹ אֶלָּא נ', מְשַׁלֵּם לוֹ ע"ה. תָּם בְּמוּעָד יְשַׁלֵּם לוֹ חֲצִי נֶזֶק, כְּגוֹן שֶׁהִזִּיק תָּם בְּמוּעָד ק', וְהַמּוּעָד לֹא הִזִּיקוּ אֶלָּא כ"ה, מְשַׁלֵּם לוֹ כ"ה. <small>הַגָּה: יֵשׁ אוֹמְרִים דְּכָל זֶה מַיְרֵי דַּוְקָא שֶׁהִתְחִילוּ בְּבַת אַחַת, אוֹ לְאַחַר שֶׁנִּפְרְדוּ זֶה מִזֶּה חָזַר הַשֵּׁנִי וְחָבַל בָּרִאשׁוֹן; אֲבָל אִם אֶחָד הִתְחִיל, הַמַּתְחִיל מְשַׁלֵּם וְהַשֵּׁנִי פָּטוּר, דְּכָל הַמְשַׁנֶּה וּבָא אַחֵר וְשִׁנָּה <small><small>(בּוֹ)</small></small> פָּטוּר <small><small>(טוּר בְּשֵׁם הָרֹא"שׁ)</small>.</small> וְכֵן הוּא לְקַמָּן סִימָן תכ"א סָעִיף י"ג לְעִנְיַן שְׁנֵי אֲנָשִׁים שֶׁחָבְלוּ זֶה בָזֶה. וְהַמְחַבֵּר שֶׁפָּסַק כָּאן כְּמִי שֶׁחוֹלֵק, וּסְבִירָא לֵהּ שֶׁאֵין לְחַלֵּק, וּלְקַמָּן פָּסַק כְּמוֹ שֶׁכָּתַבְתִּי, לֹא כִּוֵּן יָפֶה:</small> 


Siman 403

שָׁמִין הַשְּׁבָרִים בִּנְזִיקִים. אִם שָׁבַר כְּלִי הוּא אוֹ בְּהֶמְתּוֹ אֵין אוֹמְרִים: יִתֵּן לוֹ כְּלִי שָׁלֵם וְיִקַּח הַשְּׁבָרִים, אֶלָּא שָׁמִין כַּמָּה נִפְחֲתוּ דָּמָיו בִּשְׁבִיל הַשְּׁבִירָה, וְיִקַּח הַנִּזָּק הַשְּׁבָרִים, וְהַמַּזִּיק יַשְׁלִים עֲלֵיהֶם. 

פְּחַת הַנְּבֵלָה לַנִּזָּק, וּשְׁבַח הַנְּבֵלָה חוֹלְקִים אוֹתוֹ הַמַּזִּיק וְהַנִּזָּק. כֵּיצַד, שׁוֹר שָׁוֶה מָאתַיִם שֶׁנְּגָחוּהוּ וּמֵת, וַהֲרֵי הַנְּבֵלָה שָׁוָה בִּשְׁעַת מִיתָה מֵאָה, וּבִשְׁעַת הַעֲמָדָה בַּדִּין פָּחֲתָה וַהֲרֵי שָׁוָה פ', אֵין הַמַּזִּיק מְשַׁלֵּם אֶלָּא ק'. וְאִם הָיָה תָּם, מְשַׁלֵּם לוֹ נ' מִגּוּפוֹ. <small><small>(נ"י)</small> <small>וְדַוְקָא שֶׁנּוֹדַע לַנִּזָּק בִּשְׁעַת מִיתָה, אֲבָל אִם לֹא נוֹדַע לוֹ, הַפְּחָת עַל הַמַּזִּיק עַד שֶׁיִּוָּדַע לַנִּזָּק. וְיֵשׁ אוֹמְרִים דְּהוּא הַדִּין אִם הוּזְלָה</small> <small>(טוּר ס"ח)</small>. <small>וְיֵשׁ חוֹלְקִין דִּבְזוֹלָא אַף עַל גַּב דְּלָא נוֹדַע לֵהּ הָוֵי שֶׁל נִזָּק</small> <small>(נִמּוּקֵי יוֹסֵף פֶּרֶק הנ"ל)</small>.</small> הִשְׁבִּיחָה הַנְּבֵלָה וַהֲרֵי הִיא שָׁוָה בִּשְׁעַת הַעֲמָדָה בַדִּין ק"כ, הֲרֵי הַמַּזִּיק מְשַׁלֵּם תִּשְׁעִים. וְאִם הָיָה תָּם, מְשַׁלֵּם מ"ה מִגּוּפוֹ, וְזֶהוּ וְגַם אֶת הַמֵּת יֶחֱצוּן. <small>הַגָּה: מִיהוּ, אִם הִשְׁבִּיחָה כָּל כָּךְ עַד שֶׁחֲצִי שֶׁבַח הוּא יוֹתֵר מִדְּמֵי הַהֶזֵּק, לָא אָמְרִינָן דְּהַמַּזִּיק יִטּוֹל חֲצִי הַשֶּׁבַח וְיַרְוִיחַ <small><small>(טוּר)</small>.</small> </small> 

עַל הַמַּזִּיק לִטְרֹחַ בַּנְּבֵלָה עַד שֶׁמַּמְצִיא אוֹתוֹ לַנִּזָּק. כֵּיצַד, כְּגוֹן שֶׁנָּפַל הַשּׁוֹר לְבוֹר וָמֵת, מַעֲלֶה הַנְּבֵלָה מֵהַבּוֹר וְנוֹתְנָהּ לַנִּזָּק, וְאַחַר כָּךְ שָׁמִין לוֹ פְּחַת נְבֵלָה. שֶׁנֶּאֱמַר: כֶּסֶף יָשִׁיב לִבְעָלָיו וְהַמֵּת יִהְיֶה לוֹ, מְלַמֵּד, שֶׁהוּא חַיָּב לְהָשִׁיב אֶת הַנְּבֵלָה וְאֶת הַפְּחָת שֶׁפָּחֲתָה מִן הַחַי לַנִּזָּק; וְאִם הָיָה תָם, חֲצִי הַפְּחָת: 


Siman 404

שׁוֹר שְׁוֵה מָאתַיִם שֶׁנָּגַח שׁוֹר שְׁוֵה מָאתַיִם וְהִפְחִיתוֹ חֲמִשִּׁים, וּבִשְׁעַת הַעֲמָדָה בַדִּין הִשְׁבִּיחַ הַנִּזָּק וַהֲרֵי הוּא שָׁוֶה ת', וְאִלְמָלֵא הַנְּגִיחָה שֶׁהִפְחִיתוֹ הָיָה שָׁוֶה ת"ת, בֵּין שֶׁפִּטְּמוֹ בֵּין שֶׁשָּׁבַח מֵאֵלָיו, אֵינוֹ נוֹתֵן אֶלָּא כִּשְׁעַת הַנֶּזֶק. 

כָּחַשׁ מֵחֲמַת הַמַּכָּה בִּשְׁעַת הַעֲמָדָה בַּדִּין, וַהֲרֵי הַפְּחָת שָׁוֶה מֵאָה, נוֹתֵן לוֹ כִּשְׁעַת הַעֲמָדָה בַּדִּין. הִשְׁבִּיחַ הַמַּזִּיק בִּשְׁעַת הַעֲמָדָה בַּדִּין, אִם מֵחֲמַת שֶׁפִּטְּמוֹ שָׁבַח, אֵינוֹ מִשְׁתַּלֵּם מִמֶּנּוּ אֶלָּא מַה שֶּׁהָיָה שָׁוֶה בְּשָׁעָה שֶׁהִזִּיק. <small>וְיֵשׁ אוֹמְרִים דְּאִם הַשֶּׁבַח יֶתֶר עַל הַהוֹצָאָה נוֹטֵל הַמַּזִּיק דְּמֵי הַהוֹצָאָה וּשְׂכַר טָרְחוֹ וַעֲמָלוֹ, וּבִשְׁאָר הַשֶּׁבַח נוֹטֵל הַנִּזָּק חֶלְקוֹ <small><small>(טוּר ס"ג)</small>.</small> </small> וְאִם מֵחֲמַת עַצְמוֹ הִשְׁבִּיחַ, מִשְׁתַּלֵּם מִמֶּנּוּ כִּשְׁעַת הַעֲמָדָה בַדִּין: 


Siman 405

שׁוֹר שֶׁחָבַל בָּאָדָם, אֲפִלּוּ נִתְכַּוֵּן לַבְּהֵמָה וְחָבַל בָּאָדָם, דִּינוֹ כְּדִין שׁוֹר שֶׁהִזִּיק לְשׁוֹר; תָּם מְשַׁלֵּם חֲצִי נֵזֶק, וּמוּעָד נֶזֶק שָׁלֵם, וּפָטוּר מִצַּעַר וְרִפּוּי וְשֶׁבֶת וּבֹשֶׁת, שֶׁלֹּא חִיְּבָה תּוֹרָה בְּאַרְבָּעָה דְּבָרִים אֵלּוּ, אֶלָּא בְּאָדָם. 

שׁוֹרוֹ שֶׁחָבַל בְּאָבִיו וְאִמּוֹ, אוֹ שֶׁהִדְלִיק גָּדִישׁ בְּשַׁבָּת, חַיָּב בִּנְזָקָיו; אַף עַל פִּי שֶׁאִם עָשָׂה הוּא כֵּן הָיָה פָטוּר: 

נָגַח אִשָּׁה וְיָצְאוּ יְלָדֶיהָ, פָּטוּר מִדְּמֵי וְלָדוֹת, אַף עַל פִּי שֶׁהוּא מוּעָד לִנְגֹחַ. אֲבָל אִם נָגַח שִׁפְחָה מְעֻבֶּרֶת וְיָצְאוּ יְלָדֶיהָ, חַיָּב כְּאִילוּ נָגַח בְּהֵמָה מְעֻבֶּרֶת, וְשָׁמִין אוֹתָהּ כַּמָּה הָיְתָה שָׁוָה תְּחִלָּה, וְכַמָּה נִפְחֲתוּ דָּמֶיהָ, וּמְשַׁלֵּם תָּם חֲצִי נֶזֶק, וּמוּעָד נֶזֶק שָׁלֵם: 


Siman 406

שׁוֹר שֶׁל יִשְׂרָאֵל שֶׁנָּגַח שׁוֹר שֶׁל גּוֹי, פָּטוּר. וְשֶׁל גּוֹי שֶׁנָּגַח לְשֶׁל יִשְׂרָאֵל, בֵּין תָּם בֵּין מוּעָד, מְשַׁלֵּם נֶזֶק שָׁלֵם. 

שׁוֹר שֶׁל הֶפְקֵר שֶׁנָּגַח, וְקֹדֶם שֶׁיִּתְפֹּס אוֹתוֹ הַנִּזָּק קָדַם אַחֵר וְזָכָה בּוֹ, פָּטוּר. 

נָגַח שׁוֹרוֹ וְהִפְקִירוֹ קֹדֶם שֶׁעָמַד בַּדִּין, וְזָכָה בּוֹ אַחֵר, פָּטוּר. אֲבָל אִם זָכָה בּוֹ הוּא עַצְמוֹ, חַיָּב. 

נָגַח וְאַחַר כָּךְ מָכַר אוֹ הוֹרִישׁ, חַיָּב. 

שׁוֹר שֶׁל פִּקֵּחַ שֶׁנָּגַח לְשׁוֹר חֵרֵשׁ שׁוֹטֶה וְקָטָן, חַיָּב. וְשֶׁל חֵרֵשׁ שׁוֹטֶה וְקָטָן שֶׁנָּגַח לְשֶׁל פִּקֵּחַ, וְכֵן שׁוֹר שֶׁהָלְכוּ בְּעָלָיו לִמְדִינַת הַיָּם וְנָגַח, פְּטוּרִים: 


Siman 407

שׁוֹר תָּם שֶׁהִזִּיק, אִם מְכָרוֹ הַמַּזִּיק עַד שֶׁלֹּא עָמַד בַּדִּין, אַף עַל פִּי שֶׁהוּא מָכוּר, הֲרֵי הַנִּזָּק גּוֹבֶה הֵימֶנּוּ, וְחוֹזֵר הַלּוֹקֵחַ וְגוֹבֶה מֵהַמַּזִּיק שֶׁמָּכַר לוֹ; שֶׁכֵּיוָן שֶׁנָּגַח, קוֹל יֵשׁ לוֹ וְלֹא הָיָה לוֹ לַלּוֹקֵחַ לִקַּח אוֹתוֹ עַד שֶׁיִּגְבֶּה הַנִּזָּק. <small>הַגָּה: מְכָרוֹ נִזָּק, מָכוּר; וּכְשֶׁיִּתְפְּסֶנּוּ, יִקָּחֶנּוּ הַלּוֹקֵחַ <small><small>(טוּר ס"א)</small>.</small> </small> 

שְׁחָטוֹ מַזִּיק, גּוֹבֶה מִבְּשָׂרוֹ. <small>וְיֵשׁ אוֹמְרִים דְּצָרִיךְ לְשַׁלֵּם פְּחַת הַשְּׁחִיטָה <small><small>(טוּר שָׁם מהג"מ פֶּרֶק הַמֵּנִיחַ)</small>.</small> וְכֵן אִם נִשְׁתַּמֵּשׁ בּוֹ חַיָּב לִתֵּן לַנִּזָּק שְׂכִירוּת. <small><small>(טוּר וּבֵית יוֹסֵף בְּשֵׁם רַשִׁ"י וְהָרַאֲבַ"ד)</small>.</small> </small> נְתָנָהּ בְּמַתָּנָה, מַה שֶּׁעָשָׂה עָשׂוּי, וְיִגְבֶּה הַנִּזָּק מִמֶּנּוּ: 

בַּמֶּה דְּבָרִים אֲמוּרִים, כְּשֶׁמָּכַר אוֹ נָתַן קֹדֶם שֶׁעָמַד בַּדִּין. אֲבָל אִם עָמַד בַּדִּין וְאַחַר כָּךְ מְכָרוֹ אוֹ נְתָנוֹ בְמַתָּנָה, לֹא עָשָׂה כְּלוּם. 

קָדְמוּ בַּעַל חוֹב שֶׁל מַזִּיק וּתְפָסוּהוּ, בֵּין שֶׁחָב עַד שֶׁלֹּא הִזִּיק, בֵּין הִזִּיק עַד שֶׁלֹּא חָב, לָא זָכָה, אֶלָּא הַנִּזָּק גּוֹבֶה מִמֶּנּוּ, שֶׁאֲפִלּוּ הָיָה אֵצֶל בַּעַל חוֹב מִתְּחִלָּה וְהִזִּיק, הָיָה גוֹבֶה מִגּוּפוֹ. <small>הַגָּה: וְיֵשׁ אוֹמְרִים דַּוְקָא דְּיוּכַל הַבַּעַל חוֹב לִגְבּוֹת חוֹבוֹ מִמָּקוֹם אַחֵר, אֲבָל אִם הָיָה הַשּׁוֹר אִפּוֹתִיקִי מְפֹרָשׁ לְבַעַל חוֹב, וְקָדַם בַּעַל חוֹב לַנְּזִיקִין, בַּעַל חוֹב קוֹדֵם <small><small>(טוּר ל' הָרַמְבַּ"ם שָׁם וְהָרֹא"שׁ)</small>.</small> </small> 


Siman 408

אֵין הַנְּזִיקִים מִשְׁתַּלְּמִים אֶלָּא בִּרְאָיָה בְּרוּרָה וּבְעֵדִים כְּשֵׁרִים. <small>וְאֵין מְקַבְּלִין הָעֵדוּת אֶלָּא בִּפְנֵי בַּעַל דִּין, אֲפִלּוּ הָיָה הוּא וְעֵדָיו חוֹלִים <small><small>(נִמּוּקֵי יוֹסֵף פֶּרֶק כֵּיצַד)</small>.</small> </small> 

שׁוֹר שֶׁהָיָה רוֹעֶה, וְנִמְצָא שׁוֹר הָרוּג בְּצִדּוֹ, אַף עַל פִּי שֶׁזֶּה מְנֻגָּח וְזֶה מוּעָד לִגַּח, זֶה מְנֻשָּׁךְ וְזֶה מוּעָד לִנְשֹׁךְ, אֵין אוֹמְרִים בְּיָדוּעַ שֶׁזֶּה נְגָחוֹ אוֹ נְשָׁכוֹ. וַאֲפִלּוּ גָמָל הָאוֹחֵר בֵּין הַגְּמַלִּים וְנִמְצָא הָרוּג בְּצִדּוֹ, אֵין אוֹמְרִים בְּיָדוּעַ שֶׁזֶּה הֲרָגוֹ, עַד שֶׁיִּרְאוּהוּ עֵדִים כְּשֵׁרִים: 


Siman 409

אֵין מְגַדְּלִים בְּהֵמָה דַקָּה בְּאֶרֶץ יִשְׂרָאֵל, מִפְּנֵי שֶׁדַּרְכָּם לִרְעוֹת בְּשָׂדוֹת שֶׁל אֲחֵרִים וְהֶזֵּקָם מָצוּי; אֲבָל מְגַדְּלִים בְּסוּרְיָא וּבַמִּדְבָּרוֹת שֶׁבְּאֶרֶץ יִשְׂרָאֵל. וְהָאִדָּנָא, שֶׁאֵין מָצוּי שֶׁיִּהְיוּ לְיִשְׂרָאֵל בְּאֶרֶץ יִשְׂרָאֵל שָׂדוֹת, נִרְאֶה דְּשָׁרִי. 

לֹא יְגַדֵּל יִשְׂרָאֵל חֲזִירִים בְּכָל מָקוֹם, אֲפִלּוּ לִמְשֹׁחַ בָּהֶם עוֹרוֹת; וְאֵין צָרִיךְ לוֹמַר לִסְחוֹרָה. 

אָסוּר לְגַדֵּל כֶּלֶב רָע, אֶלָּא אִם כֵּן הוּא אָסוּר בְּשַׁלְשְׁלָאוֹת שֶׁל בַּרְזֶל וְקָשׁוּר בָּהֶם. וּבְעִיר הַסְמוּכָה לַסְפָר, מֻתָּר לְגַדְּלוֹ; וְקוֹשְׁרוֹ בַּיּוֹם וּמַתִּירוֹ בַּלַּיְלָה. <small>הַגָּה: וְיֵשׁ אוֹמְרִים דְּהַשְׁתָּא שֶׁאָנוּ שְׁרוּיִן בֵּין הַגּוֹיִים וְאוּמוֹת בְּכָל עִנְיָן שָׁרִי, וּפוּק חַזֵּי מַאי עַמָּא דָּבַר <small><small>(הַגָּהַת אַלְפָסִי הַחֲדָשִׁים)</small>.</small> מִיהוּ, נִרְאֶה, אִם הוּא כֶּלֶב רָע, שֶׁיֵּשׁ לָחוּשׁ שֶׁיַּזִּיק בְּנֵי אָדָם, דְּאָסוּר לְגַדְּלוֹ אֶלָּא אִם כֵּן קָשׁוּר בְּשַׁלְשְׁלָאוֹת שֶׁל בַּרְזֶל:</small> 

מִי שֶׁנָּפְלוּ לוֹ כְּלָבִים וַחֲזִירִים בִּירֻשָּׁה, אֵין מְחַיְּבִים אוֹתוֹ לְמָכְרָם בְּיַחַד, אֶלָּא מוֹכֵר מְעַט מְעַט: 


Siman 410

בּוֹר הוּא מֵאֲבוֹת נְזִיקִין, דִּכְתִיב: כִּי יִכְרֶה אִישׁ בֹּר; שֶׁמֵּאַחַר שֶׁחָפְרוּ נִתְחַיֵּב בִּנְזָקָיו, כֵּיוָן שֶׁעָשָׂה דָּבָר הַמַּזִּיק. וְזֶהוּ מָמוֹנוֹ שֶׁמַּזִּיק בְּמָקוֹם שֶׁעֲשָׂאוֹ, שֶׁאֵינוֹ זָז מִמְּקוֹמוֹ אֶלָּא עוֹמֵד בִּמְקוֹמוֹ וְהָעוֹבֵר עָלָיו נִזָּק. לְפִיכָךְ, כָּל הַדּוֹמֶה לוֹ, שֶׁהוּא מָמוֹנוֹ וּמֻנָּח בִּמְקוֹמוֹ וּמַזִּיק, אֲפִלּוּ שָׁפַךְ מַיִם בִּרְשׁוּת הָרַבִּים וְהֻחְלַק בָּהֶם אַחֵר, חַיָּב: 

אֶחָד הַכּוֹרֶה בּוֹר, וְאֶחָד הַפּוֹתֵחַ בּוֹר שֶׁכָּרָהוּ אַחֵר וְכִסָהוּ כָרָאוּי וּבָא זֶה וְגִלָּהוּ, חַיָּב. 

הַמּוֹצֵא בּוֹר וְכִסָהוּ וְחָזַר וְגִלָּהוּ, בַּעַל הַבּוֹר חַיָּב, וְזֶה הָאַחֲרוֹן פָּטוּר. סְתָמוֹ בֶּעָפָר וְחָזַר וְהוֹצִיא אֶת כָּל הֶעָפָר, זֶה הָאַחֲרוֹן חַיָּב, שֶׁכֵּיוָן שֶׁסְתָמוֹ בֶּעָפָר נִסְתַּלֵּק מַעֲשֵׂה רִאשׁוֹן. 

אֶחָד הַחוֹפֵר אוֹ הַלּוֹקֵחַ אוֹ שֶׁנִּתַּן לוֹ בְּמַתָּנָה, שֶׁנֶּאֱמַר: בַּעַל הַבּוֹר יְשַׁלֵּם, מִי שֶׁיֵּשׁ לוֹ בְּעָלִים מִכָּל מָקוֹם. וְכֵן אִם נֶחְפַּר מֵאֵלָיו, אוֹ שֶׁחָפְרוּ בְּהֵמָה וְחַיָּה בִּרְשׁוּתוֹ, הוֹאִיל וְהוּא חַיָּב לְמַלּאוֹתוֹ אוֹ לְכַסוֹתוֹ וְלֹא עָשָׂה, הֲרֵי זֶה חַיָּב בִּנְזִיקִין. <small>הַגָּה: וְכֵן אִם כָּרָה אַחֵר בִּרְשׁוּתוֹ וְנוֹדַע לְבַעַל הֶחָצֵר, חַיָּב בַּעַל הֶחָצֵר לְכַסּוֹתוֹ, וְאִם לֹא כִּסָּה הָוֵי כְּאִלּוּ חֲפָרָה בְּעַצְמוֹ; וְהַכּוֹרֶה חַיָּב לְשַׁלֵּם לוֹ נִזְקֵי חֲצֵרוֹ <small><small>(טוּר)</small>.</small> </small> 

שׁוֹרוֹ שֶׁחָפַר בִּרְשׁוּת הָרַבִּים אוֹ בִּרְשׁוּת אַחֵר, פָּטוּר בַּעַל הַשּׁוֹר, שֶׁנֶּאֱמַר: כִּי יִכְרֶה אִישׁ בֹּר, וְלֹא שׁוֹר בּוֹר. 

אֶחָד הַחוֹפֵר בּוֹר בִּרְשׁוּת הָרַבִּים, אוֹ הַחוֹפֵר בּוֹר בִּרְשׁוּתוֹ וּפְתָחוֹ לִרְשׁוּת הָרַבִּים אוֹ פָּתַח לִרְשׁוּת חֲבֵרוֹ, אוֹ שֶׁחָפַר וּפָתַח לִרְשׁוּתוֹ וְהִפְקִיר רְשׁוּתוֹ וְלֹא הִפְקִיר בּוֹרוֹ, הֲרֵי זֶה חַיָּב בִּנְזָקָיו. אֲבָל אִם הִפְקִיר רְשׁוּתוֹ וּבוֹרוֹ, אוֹ שֶׁהִפְקִיר בּוֹרוֹ שֶׁבִּרְשׁוּתוֹ, הֲרֵי זֶה פָטוּר. שֶׁנֶּאֱמַר: בַּעַל הַבּוֹר יְשַׁלֵּם, מִי שֶׁיֵּשׁ לוֹ בְּעָלִים, וְזֶה הֶפְקֵר, וּבַתְּחִלָּה בִּרְשׁוּת חָפַר, מִפְּנֵי שֶׁחָפַר בִּרְשׁוּתוֹ. 

הַחוֹפֵר בּוֹר בִּרְשׁוּת הָרַבִּים לְצֹרֶךְ רַבִּים, וּמָסַר לָהֶם כִּסוּיוֹ, אוֹ הוֹדִיעַ לְבֵית דִּין שֶׁרוֹצֶה לְהִסְתַּלֵּק מִמֶּנּוּ, שֶׁהֵם יִתְעַסְקוּ בּוֹ לְכַסוֹתוֹ, פָּטוּר. וְהוּא שֶׁחָפַר בְּמָקוֹם שֶׁיֵּשׁ רְשׁוּת לַחְפֹּר. 

הָאוֹמֵר לַחֲבֵרוֹ לַחְפֹּר בּוֹר בִּרְשׁוּת הָרַבִּים, וַחֲפָרוֹ; הַחוֹפֵר חַיָּב וְהַמְשַׁלֵּחַ פָּטוּר. 

הַבּוֹנֶה סָמוּךְ לִרְשׁוּת הָרַבִּים, רַשַּׁאי לַחְפֹּר לְצֹרֶךְ הַיְסוֹד, אֲפִלּוּ לְהַרְחִיבוֹ, לְצַד רְשׁוּת הָרַבִּים; וְאִם הֻזְּקוּ בּוֹ פָטוּר, כֵּיוָן שֶׁעָשָׂה בִּרְשׁוּת. 

אֶחָד הַחוֹפֵר בּוֹר אוֹ שִׁיחַ אוֹ מְעָרָה אוֹ חָרִיץ. וְלָמָּה נֶאֱמַר: בּוֹר, שֶׁיְּהֵא בּוֹ כְּדֵי לְהָמִית, דְּהַיְנוּ עֹמֶק י' טְפָחִים; אֲבָל אִם הָיָה פָּחוֹת מִי' טְפָחִים, וְנָפַל לְתוֹכוֹ שׁוֹר אוֹ שְׁאָר בְּהֵמָה חַיָּה וָעוֹף, וּמֵת, פָּטוּר. וְאִם הִזִּיק, בַּעַל הַתַּקָּלָה חַיָּב נֶזֶק שָׁלֵם. 

הָיָה עֹמֶק הַבּוֹר ט' טְפָחִים, וּמֵהֶם טֶפַח אֶחָד מַיִם, חַיָּב, שֶׁהַטֶּפַח שֶׁל מַיִם חָשׁוּב כְּעֹמֶק ב' טְפָחִים בַּיַּבָּשָׁה. 

הָיָה עָמֹק שְׁמֹנָה, וּמֵהֶם שְׁנֵי טְפָחִים מַיִם, אוֹ שֶׁהָיָה עָמְקוֹ ז' טְפָחִים וּמֵהֶם ג' טְפָחִים מַיִם, וְנָפַל לְתוֹכוֹ שׁוֹר וְכַיּוֹצֵא בּוֹ וָמֵת, אֵין מְחַיְּבִין אוֹתוֹ לְשַׁלֵּם, וְאִם תָּפַס אֵין מוֹצִיאִין מִיָּדוֹ. <small>הַגָּה: וְעַיֵּן לְעֵיל סִימָן שפ"ח סָעִיף א' וְז' דְּיֵשׁ חוֹלְקִין:</small> 

חָפַר אֶחָד שְׁמֹנָה, וּבָא חֲבֵרוֹ וְחָפַר עוֹד טֶפַח, שְׁנֵיהֶם חַיָּבִים בִּנְזָקִין, כָּל אֶחָד לְפִי מַה שֶּׁחָפַר. 

הַחוֹפֵר בּוֹר עֲשָׂרָה, וּבָא אַחֵר וְהִשְׁלִימוֹ לְכ', וּבָא אַחֵר וְהִשְׁלִימוֹ לְל', כֻּלָּם חַיָּבִים. 

חָפַר הָרִאשׁוֹן פָּחוֹת מִי', אֲפִלּוּ טֶפַח, וּבָא אַחֲרוֹן וְהִשְׁלִימוֹ לַעֲשָׂרָה, בֵּין שֶׁחָפַר בּוֹ טֶפַח אוֹ שֶׁהִגְבִּיהַּ בִּנְיָן עַל שְׂפָתוֹ, זֶה הָאַחֲרוֹן חַיָּב <small>אֲפִלּוּ בִּנְזִיקִין <small><small>(טוּר ס"ח)</small>.</small> </small> סָתַם טֶפַח שֶׁהוֹסִיף, אוֹ שֶׁסָתַר טֶפַח שֶׁבָּנָה, הֲרֵי זֶה סָפֵק אִם כְּבָר נִסְתַּלֵּק מַעֲשֵׂה רִאשׁוֹן אוֹ אִם עֲדַיִן לֹא נִסְתַּלֵּק. 

חָפַר הָרִאשׁוֹן בּוֹר עָמֹק, וּבָא הָאַחֲרוֹן וְהִרְחִיבוֹ, וְנָפַל לְתוֹכוֹ שׁוֹר וָמֵת, אִם מֵחֲמַת הַבְלוֹ מֵת, הָאַחֲרוֹן פָּטוּר, שֶׁהֲרֵי מִעֵט הַבְלוֹ; וְאִם מֵחֲמַת חֲבָטוֹ מֵת, הָאַחֲרוֹן חַיָּב, שֶׁהֲרֵי הִקְרִיב הֶזֵּק בּוֹר זֶה. וְכֵן אִם נָפַל הַשּׁוֹר מֵאוֹתוֹ הַצַּד שֶׁהִרְחִיב הָאַחֲרוֹן, חַיָּב, שֶׁהֲרֵי הִקְרִיב הֶזֵּק בּוֹר זֶה אַף עַל פִּי שֶׁמֵּת מִן הַהֶבֶל. וְאִם מֵהַצַּד שֶׁחָפַר הָרִאשׁוֹן נָפַל, הָרִאשׁוֹן חַיָּב, שֶׁזֶּה הָאַחֲרוֹן מִעֵט הַבְלוֹ. <small>הַגָּה: וְיֵשׁ אוֹמְרִים דְּאֵין חִלּוּק בֵּין מֵת בְּהַבְלָא אוֹ בַחֲבָטָהּ, רַק, אִם נָפַל מִצַּד שֶׁהִרְחִיב חַיָּב בְּכָל עִנְיָן, וְאִם נָפַל מִצַּד הַשֵּׁנִי, הָאַחֲרוֹן פָּטוּר בְּכָל עִנְיָן <small><small>(טוּר ס"ח בְּשֵׁם הָרֹא"שׁ)</small>.</small> </small> 

בּוֹר שֶׁחִיְּבָה עָלָיו תּוֹרָה, אֲפִלּוּ לֹא מֵתָה הַבְּהֵמָה אֶלָּא מֵהַבְלוֹ, וְאֵין צָרִיךְ לוֹמַר אִם מֵתָה מֵחֲבָטוֹ. לְפִיכָךְ, אִם הָיָה עֹמֶק הַבּוֹר כְּרָחְבּוֹ, אֵין לוֹ הֶבֶל; וְאִם לֹא נֶחְבְּטָה בּוֹ הַבְּהֵמָה וָמֵתָה, פָּטוּר. הָיָה עָמְקוֹ יוֹתֵר עַל רָחְבּוֹ, יֵשׁ לוֹ הֶבֶל, וְאִם מֵתָה בּוֹ הַבְּהֵמָה חַיָּב, אַף עַל פִּי שֶׁלֹּא נֶחְבְּטָה בְּקַרְקָעִיתָהּ. 

עָשָׂה תֵּל גָּבוֹהַּ בִּרְשׁוּת הָרַבִּים, וְנֶחְבְּטָה בּוֹ הַבְּהֵמָה וָמֵתָה, אִם הָיָה גָבוֹהַּ י' טְפָחִים חַיָּב לְשַׁלֵּם. וְאִם הָיָה פָּחוֹת מִי', פָּטוּר עַל מִיתַת הַבְּהֵמָה, אֲבָל אִם הֻזְּקָה בִּלְבַד חַיָּב לְשַׁלֵּם נֶזֶק שָׁלֵם. וַאֲפִלּוּ בְתֵל גָּבוֹהַּ כָּל שֶׁהוּא אוֹ בַּחֲפִירָה כָּל שֶׁהִיא, שֶׁהַנֶּזֶק בְּכָל שֶׁהוּא דָּבָר מָצוּי וְיָדוּעַ, וְאֵין הַמִּיתָה בְּכָל שֶׁהוּא מְצוּיָה, וַהֲרֵי הוּא כְּמוֹ אֹנֶס. 

וְכֵן אֵינוֹ חַיָּב עַל מִיתַת הַבְּהֵמָה בַּבּוֹר אוֹ עַל חֲבָטָתָהּ בַּתֵּל, אֶלָּא אִם הָיְתָה הַבְּהֵמָה קְטַנָּה אוֹ חֵרֶשֶׁת, אוֹ שׁוֹטָה אוֹ סוּמָא, אוֹ שֶׁנָּפְלָה בַּלַּיְלָה, אֲבָל אִם הָיְתָה פִּקַּחַת וְנָפְלָה בַּיּוֹם וָמֵתָה, פָּטוּר, שֶׁזֶּה כְּמוֹ אֹנֶס, מִפְּנֵי שֶׁדֶּרֶךְ הַבְּהֵמָה לִרְאוֹת וְלָסוּר מֵהַמִּכְשׁוֹלוֹת. 

וְכֵן אִם נָפַל לְתוֹכוֹ אָדָם וָמֵת, אֲפִלּוּ הָיָה סוּמָא אוֹ שֶׁנָּפַל בַּלַּיְלָה, בֵּין שֶׁהָיָה בֶּן חוֹרִין אוֹ עֶבֶד, הֲרֵי זֶה פָּטוּר; וְאִם הֻזָּק בּוֹ הָאָדָם אוֹ הַבְּהֵמָה הַפִּקַּחַת, חַיָּב נֶזֶק שָׁלֵם. <small>הַגָּה: וְיֵשׁ אוֹמְרִים דְּבִּבְהֵמָה פִקַּחַת פָּטוּר אֲפִלּוּ מִנִּזָּקִין אִם נָפַל שָׁם בַּיּוֹם <small><small>(טוּר סכ"ב וְהַמַּגִּיד פֶּרֶק י"ב דְּנִזְקֵי מָמוֹן)</small>.</small> </small> 

נָפְלוּ כֵּלִים בַּבּוֹר וְהֻזְּקוּ אוֹ נִשְׁתַּבְּרוּ, פָּטוּר, שֶׁנֶּאֱמַר: וְנָפַל שָׁמָּה שׁוֹר אוֹ חֲמוֹר <small><small>(שְׁמוֹת כא, לג)</small>,</small> שׁוֹר וְלֹא אָדָם, חֲמוֹר וְלֹא כֵּלִים; וְלֹא נִתְמַעֵט אָדָם אֶלָּא מִמִּיתָה, אֲבָל אִם הֻזָּק בּוֹ חַיָּב; אֲבָל עַל הַכֵּלִים פָּטוּר, בֵּין אִם נִשְׁבְּרוּ לְגַמְרֵי בֵּין אִם הֻזְּקוּ. 

כִּסָהוּ כָּרָאוּי, אַף עַל פִּי שֶׁהִתְלִיעַ מִתּוֹכוֹ, וְנָפַל לְתוֹכוֹ שׁוֹר וָמֵת, פָּטוּר, שֶׁנֶּאֱמַר: וְלֹא יְכַסֶנּוּ <small><small>(שְׁמוֹת כא, לג)</small>,</small> הָא אִם כִּסָהוּ, פָּטוּר. 

כִּסָהוּ בְּדָבָר שֶׁיָּכוֹל לַעֲמֹד בִּפְנֵי שְׁוָרִים, וְאֵינוֹ יָכוֹל לַעֲמֹד בִּפְנֵי גְּמַלִּים, וְהָלְכוּ עָלָיו גְּמַלִּים וְנִתְרוֹעֵעַ, וְהָלְכוּ עָלָיו שְׁוָרִים וְנָפְלוּ בּוֹ, אִם אֵין הַגְּמַלִּים מְצוּיִים בְּאוֹתוֹ מָקוֹם הֲרֵי זֶה פָּטוּר, מִפְּנֵי שֶׁזֶּה אֹנֶס. <small>מִיהוּ, אִם נָפַל בְּתוֹכוֹ גָמָל, אֲפִלּוּ פִּקֵּחַ, חַיָּב, דְּהוֹאִיל וְרָאָהוּ מְכֻסֶּה עָבַר עָלָיו <small><small>(טוּר ס"ט)</small>.</small> </small> וְאִם יָבֹאוּ שָׁם גְּמַלִּים אֲפִלּוּ לִפְרָקִים, חַיָּב. 

הִתְלִיעַ מִתּוֹכוֹ וְנָפְלוּ בּוֹ שְׁוָרִים, אַף עַל פִּי שֶׁהַגְּמַלִּים מְצוּיִים שָׁם תָּמִיד וַהֲרֵי הוּא פּוֹשֵׁעַ לַגְּמַלִּים, הוֹאִיל וּמֵחֲמַת שֶׁהִתְלִיעַ נָפְלוּ בּוֹ הַשְּׁוָרִים, פָּטוּר, וְכֵן כָּל כַּיּוֹצֵא בָּזֶה. <small>הַגָּה: וְיֵשׁ מְחַלְּקִין: דְפָטוּר בִּכְהַאי גַוְנָא, דַּוְקָא שֶׁאִם הָיוּ עוֹבְרִים הַגְּמַלִּים הָיוּ נוֹפְלִים עִם הַכִּסּוּי, דְּאָז לֹא פָשַׁע כְּלָל לְגַבֵּי שְׁוָרִים, דְּאִם יַעַבְרוּ גְמַלִּים יִפֹּל הַכִּיסוּי, וְלֹא יַעַבְרוּ שְׁוָרִים פִּקְחִין כִּי יִרְאוּ שֶׁאֵינוֹ מְכֻסֶּה; אֲבָל אִם הוּא שֶׁאִם יַעַבְרוּ הַגְּמַלִּים לֹא יִפֹּל הַכִּסּוּי רַק יִתְרוֹעֵעַ, וְאִם יַעַבְרוּ אַחַר כָּךְ שְׁוָרִים יִפְּלוּ, חַיָּב אַף בְּהִתְלִיעַ מִתּוֹכוֹ, דְּהוֹאִיל וּפָשַׁע לְגַבֵּי שְׁוָרִים חַיָּב אַף בְּהַתְלָעָה <small><small>(טוּר ס"ט)</small>.</small> </small> 

בּוֹר שֶׁל שְׁנֵי שֻׁתָּפִין, וְעָבַר עָלָיו הָרִאשׁוֹן וְלֹא כִּסָהוּ, הַשֵּׁנִי וְלֹא כִּסָהוּ. הָרִאשׁוֹן חַיָּב, עַד שֶׁיִּמְסֹר דָּלְיוֹ לַשֵׁנִי. <small>וְיֵשׁ אוֹמְרִים דִּשְׁנֵיהֶן חַיָּבִין, עַד שֶׁיִּמְסֹר דָּלְיוֹ לַשֵּׁנִי <small><small>(טוּר ס"י)</small>.</small> </small> וּמִשֶּׁמָּסַר דָּלְיוֹ לַשֵּׁנִי לִדְלוֹת מִמֶּנּוּ, נִפְטָר הָרִאשׁוֹן, וְנִתְחַיֵּב הַשֵּׁנִי לְכַסוֹתוֹ: 

כִּסָהוּ הָרִאשׁוֹן, וּבָא הַשֵּׁנִי וּמְצָאוֹ מְגֻלֶּה וְלֹא כִּסָהוּ, הַשֵּׁנִי חַיָּב. וְעַד אֵימָתַי יִהְיֶה הַשֵּׁנִי חַיָּב לְבַדּוֹ, עַד שֶׁיֵּדַע הָרִאשׁוֹן שֶׁהַבּוֹר מְגֻלֶּה, וּכְדֵי שֶׁיִּשְׂכֹּר פּוֹעֲלִים וְיִכְרֹת אֲרָזִים וִיכַסֶנּוּ; וְכָל שֶׁיָּמוּת בּוֹ תּוֹךְ זְמַן זֶה, הֲרֵי הַשֵּׁנִי לְבַדּוֹ חַיָּב בּוֹ, וְכָל שֶׁיָּמוּת בּוֹ אַחַר זְמַן כַּזֶּה, שְׁנֵיהֶם חַיָּבִים לְשַׁלֵּם, שֶׁהֲרֵי שְׁנֵיהֶם פָּשְׁעוּ בוֹ. <small>הַגָּה: וְיֵשׁ אוֹמְרִים דְּגַם לַשֵּׁנִי נוֹתְנִין זְמַן עַד שֶׁיִּשְׂכֹּר פּוֹעֲלִים וְיִכְרֹת אֲרָזִים, אֶלָּא שֶׁאֵינוֹ צָרִיךְ הוֹדָעָה <small><small>(טוּר סי"ב בְּשֵׁם ר"י וְהָרֹא"שׁ)</small>.</small> </small> 

יֵשׁ מִי שֶׁאוֹמֵר, שֶׁאִם אֵינוֹ מוֹצֵא לִקְנוֹת אֲרָזִים אֶלָּא בְּיֹקֶר, צָרִיךְ לְהַמְתִּין לוֹ עַד שֶׁיִּמְצָא לִקְנוֹת בְּשָׁוְיָם. 

כָּל הַנְּזָקִים, אִם הוּא דָּבָר שֶׁאֵין דַּרְכּוֹ בְּעַצְמוֹ לְסַלְּקוֹ, אֵין מְחַיְּבִין אוֹתוֹ לְסַלְּקוֹ עַד שֶׁיִּשְׂכֹּר פּוֹעֲלִים. וְהָנֵי מִלֵּי דְאָנוּס, כְּגוֹן בּוֹר שֶׁכִּסָהוּ כָּרָאוּי וְהִתְלִיעַ, אֲבָל בּוֹר שֶׁהִנִּיחוֹ מְגֻלֶּה, פּוֹשֵׁעַ הוּא וּלְאַלְתַּר חַיָּב בִּנְזָקָיו. 

הַמְכַסֶה בּוֹרוֹ בְּדָלְיוֹ שֶׁל חֲבֵרוֹ, וּבָא בַּעַל הַדְּלִי וְנָטַל דָּלְיוֹ, בַּעַל הַבּוֹר חַיָּב. 

הַמּוֹסֵר בּוֹרוֹ לְשׁוֹמֵר, חַיָּב בִּנְזָקָיו. וְאִם מְסָרוֹ לְחֵרֵשׁ שׁוֹטֶה וְקָטָן, אַף עַל פִּי שֶׁהָיָה מְכֻסֶה, הֲרֵי הַבְּעָלִים חַיָּבִים, שֶׁהַבּוֹר עָשׂוּי לְהִתְגַּלּוֹת וְאֵלּוּ אֵין בָּהֶם דַּעַת: 

בּוֹר שֶׁכָּרוּי וְעוֹמֵד, וְנִכְנַס בּוֹ אָדָם לְהַרְחִיבוֹ אוֹ לְהַעֲמִיקוֹ, וְעָמַד שׁוֹר עַל שְׂפָתוֹ וְנִבְעַת מִקּוֹל הַכּוֹרֶה, וְנָפַל לְתוֹכוֹ, בֵּין לְפָנָיו בֵּין לְאַחֲרָיו, חַיָּב בַּעַל הַבּוֹר, אֲפִלּוּ הַשּׁוֹר פִּקֵחַ וּבַיּוֹם; שֶׁהַכּוֹרֶה פָּטוּר שֶׁאֵינוֹ אֶלָּא גְרָמָא, וְכֵיוָן שֶׁאִי אֶפְשָׁר לְהִשְׁתַּלֵּם מִמֶּנּוּ, יִשְׁתַּלֵּם מִבַּעַל הַבּוֹר. אֲבָל אִם נִבְעַת הַשּׁוֹר מִקּוֹל הַכּוֹרֶה וְנָפַל לַאֲחוֹרֵי הַבּוֹר, פָּטוּר. 

שׁוֹר שֶׁדָּחַף בְּהֵמָה לְתוֹךְ הַבּוֹר וָמֵת, אִם מוּעָד הוּא, בַּעַל הַבּוֹר מְשַׁלֵּם מֶחֱצָה וּבַעַל הַשּׁוֹר מֶחֱצָה; וְאִם תָּם הוּא, בַּעַל הַשּׁוֹר מְשַׁלֵּם רְבִיעַ מִגּוּפוֹ וּבַעַל הַבּוֹר מְשַׁלֵּם ג' חֲלָקִים מֵהַיָּפֶה שֶׁבִּנְכָסָיו; שֶׁבַּעַל הַנְּבֵלָה אוֹמֵר לְבַעַל הַבּוֹר: פְּחַת נְבֵלָה זוֹ יֵשׁ לִי אֶצְלְךָ, אַף עַל פִּי שֶׁהִיא גְּדוֹלָה וּפִקַּחַת, כֵּיוָן שֶׁנִּדְחֲפָה, הֲרֵי זוֹ כְּמִי שֶׁנָּפְלָה בַלַּיְלָה, כָּל שֶׁאֲנִי יָכוֹל לְהוֹצִיא מִבַּעַל הַשּׁוֹר אֲנִי מוֹצִיא וְהַשְּׁאָר אַתָּה חַיָּב לְשַׁלְּמוֹ. 

וְכֵן הַמַּנִּיחַ אֶבֶן עַל פִּי הַבּוֹר וּבָא הַשּׁוֹר וְנִתְקַל בָּהּ וְנָפַל לַבּוֹר וָמֵת, הַמַּנִּיחַ אֶת הָאֶבֶן מְשַׁלֵּם מֶחֱצָה, וּבַעַל הַבּוֹר מֶחֱצָה. 

אִם אָדָם וְשׁוֹר דָּחֲפוּ שׁוֹר אַחֵר לְבוֹר; וְהָיָה אָדָם שֶׁלֹּא בְּכַוָּנָה, שֶׁאִם הָיָה בְּכַוָּנָה הָיָה בַּעַל הַבּוֹר פָּטוּר; שְׁלָשְׁתָּן חַיָּבִים; אִם הַשּׁוֹר מוּעָד, מְשַׁלְּשִׁים בֵּינֵיהֶם. וְאִם הוּא תָּם, מְשַׁלֵּם הַשְּׁתוּת, וְהַמּוֹתָר יְשַׁלְּמוּ בֵּינֵיהֶם הָאָדָם וּבַעַל הַבּוֹר. 

אִם דָּחֲפוּ אִשָּׁה וְיָצְאוּ יְלָדֶיהָ, הָאָדָם לְבַדּוֹ חַיָּב הַכֹּל, וְשׁוֹר וּבוֹר פְּטוּרִים. 

אִם דָּחֲפוּ בּוֹ אָדָם וְהֻזָּק, שְׁלָשְׁתָּם חַיָּבִים בְּנֶזֶק. וְאָדָם לְבַדּוֹ חַיָּב בִּשְׁאָר <small><small>(ד')</small> </small> דְּבָרִים. וְאִם דָּחֲפוּ בּוֹ כֵּלִים וְנִשְׁבְּרוּ, אָדָם וּבַעַל הַשּׁוֹר חַיָּבִים, וּבַעַל הַבּוֹר פָּטוּר. 

יֵשׁ מִי שֶׁאוֹמֵר, הוּא הַדִּין לִשְׁנַיִם שֶׁהִזִּיקוּ וּשְׁנֵיהֶם בְּנֵי חִיּוּבָא, אֶלָּא שֶׁהָאֶחָד בָּרַח אוֹ שֶׁאֵין לוֹ בַּמֶּה לְשַׁלֵּם, מִשְׁתַּלֵּם מֵהָאַחֵר עַד שִׁעוּר מַה שֶּׁהָיָה הוּא חַיָּב עַל נֶזֶק זֶה אִלּוּ עֲשָׂאוֹ לְבַדּוֹ. וְיֵשׁ חוֹלְקִין דְּכֵיוָן דַּחֲבֵירוֹ מִדִּינָא בַּר תַּשְׁלוּמִין אֶלָּא שֶׁאֵין לוֹ מַה לְּשַׁלֵּם, לָמָּה יִפְרַע זֶה בִּשְׁבִילוֹ. וּלְפִי זֶה, שׁוֹר שֶׁדָּחַף בְּהֵמָה לְבוֹר, הָאִדָּנָא אֵינוֹ מְשַׁלֵּם אֶלָּא ג' חֲלָקִים; אַף עַל פִּי שֶׁהַשּׁוֹר פָּטוּר אַף מֵהָרְבִיעַ, שֶׁהֲרֵי אֵין דָּנִין דִּינֵי קְנָסוֹת, אֵין בַּעַל הַבּוֹר מְשַׁלֵּם אוֹתוֹ בִּשְׁבִילוֹ. 

הַחוֹפֵר בּוֹר בִּרְשׁוּת הָרַבִּים וְנָפַל עָלָיו שׁוֹר וַהֲרָגוֹ, בַּעַל הַשּׁוֹר פָּטוּר. וְאִם מֵת הַשּׁוֹר, נוֹטֵל בַּעַל הַשּׁוֹר דְּמֵי שׁוֹרוֹ מִיּוֹרְשֵׁי בַּעַל הַבּוֹר: 


Siman 411

תּוֹלְדוֹת הַבּוֹר, אַבְנוֹ, סַכִּינוֹ וּמַשָּׂאוֹ וְכַיּוֹצֵא בָּהֶן, שֶׁהִנִּיחָם בִּרְשׁוּת הָרַבִּים וְהִזִּיקוּ בִּמְקוֹמָם, בֵּין הִפְקִירָן אוֹ לֹא הִפְקִירָן, אוֹ שֶׁהִנִּיחָם בְּרֹאשׁ גַּגּוֹ וְנָפְלוּ בְּרוּחַ מְצוּיָה וְהִזִּיקוּ בִּמְקוֹמָם אַחַר שֶׁנָּחוּ, שֶׁדּוֹמֶה לְבוֹר מָמוֹנוֹ שֶׁמַּזִּיק בְּמָקוֹם שֶׁמֻּנָּח שָׁם, לְפִיכָךְ, יֵשׁ לוֹ כָּל דִּינֵי בּוֹר לְחַיֵּב נֶזֶק שָׁלֵם מִתְּחִלָּתוֹ עַל מִיתַת בְּהֵמָה אוֹ הֶזֵּקָהּ וְעַל נִזְקֵי אָדָם, בֵּין נִתְקַל בְּאֶבֶן וְהֻזַּק בְּאֶבֶן בֵּין נִתְקַל בְּקַרְקַע וְהֻזַּק בְּאֶבֶן. אֲבָל אִם נִתְקַל בְּאֶבֶן וְהֻזַּק בַּקַּרְקַע, פָּטוּר. <small>וּפָטוּר</small> בּוֹ מִמִּיתַת אָדָם וְנִזְקֵי כֵּלִים. וְכֵן אִם הִנִּיחָם בִּרְשׁוּתוֹ וְהִפְקִיר רְשׁוּתוֹ וְלֹא הִפְקִירָם, וְנִתְקַל בְּקַרְקַע וְנִזַּק בְּתַקָּלָה זוֹ וְהֻזַּק, חַיָּב בַּעַל הַתַּקָּלָה. 

וְאִם נָפְלוּ בְּרוּחַ שֶׁאֵינָהּ מְצוּיָה וְהִזִּיקוּ בִּשְׁעַת נְפִילָה, אוֹ אֲפִלּוּ אַחַר נְפִילָה כָּל זְמַן שֶׁלֹּא הָיָה לוֹ פְּנַאי לְסַלְּקָם, פָּטוּר; אֲבָל לְאַחַר מִכָּאן חַיָּב. וְאִי אַפְקְרִינְהוּ, פָּטוּר אֲפִלּוּ לְאַחַר מִכָּאן. 

אִם הִנִּיחָם בִּרְשׁוּת הָרַבִּים, וְלֹא הִזִּיקוּ בִּמְקוֹמָם, אֶלָּא נִתְגַלְגְּלוּ לְמָקוֹם אַחֵר עַל יְדֵי רַגְלֵי אָדָם אוֹ רַגְלֵי בְּהֵמָה, אִם הִזִּיקוּ דֶרֶךְ הִלּוּכָן עַל יְדֵי רַגְלֵי אָדָם חַיָּב הַמְגַּלְגֵּל הַכֹּל, שֶׁהוּא פּוֹשֵׁעַ בְּהֶזֵּק זֶה, וּבַעַל הַתְּקָלָה פָטוּר. 

אִם גִּלְגְּלָם רַגְלֵי בְהֵמָה וְהִזִּיקוּ בְּהִלּוּכָם, חַיָּב בַּעַל הַבְּהֵמָה הַחֵצִי, וּבַעַל הַתַּקָּלָה הַחֵצִי. 

אִם הִתִּיזָה הַבְּהֵמָה וְהִזִּיקָה דֶרֶךְ הִלּוּכָהּ, מְשַׁלֵּם בַּעַל הַבְּהֵמָה רְבִיעַ, וּבַעַל הַתַּקָּלָה שְׁלֹשָׁה חֲלָקִים. 

אִם לְאַחַר שֶׁנָּחוּ מֵגִּלְגוּלָם הִזִיקוּ, הָוָה לֵהּ בּוֹר וְחַיָּב בַּעַל הַתַּקָּלָה הַכֹּל. 

הִכְנִיס שׁוֹרוֹ לַחֲצַר חֲבֵרוֹ שֶׁלֹּא בִּרְשׁוּת וְהֵטִיל בּוֹ גְּלָלִים וְטִנְּפוּ כֵּלָיו שֶׁל בַּעַל הֶחָצֵר, פָּטוּר בַּעַל הַשּׁוֹר, דְּהָוָה לֵהּ הָנַךְ גְּלָלִים בּוֹר, וּבוֹר פָּטוּר בְּכֵלִים, כְּמוֹ שֶׁנִּתְבָּאֵר בְּסִימָן שֶׁקֹּדֶם זֶה: 


Siman 412

הַמַּנִיחַ אֶת הַכַּד בִּרְשׁוּת הָרַבִּים, וּבָא אַחֵר וְנִתְקַל בּוֹ וּשְׁבָרוֹ, פָּטוּר, שֶׁאֵין דֶּרֶךְ בְּנֵי אָדָם לְהִתְבּוֹנֵן בַּדְּרָכִים. וְאִם הֻזַּק בּוֹ, בַּעַל הַכַּד חַיָּב וַאֲפִלּוּ הִפְקִיר הַכַּד, שֶׁכָּל הַמַּפְקִיר נְזָקָיו בְּדָבָר שֶׁאֵין לוֹ רְשׁוּת לַעֲשׂוֹת מִתְּחִלָּה, חַיָּב. 

הִנִּיחַ הַכַּד בְּמָקוֹם שֶׁיֵּשׁ לוֹ רְשׁוּת לְהַנִּיחוֹ, כְּמוֹ בְּמָקוֹם פָּנוּי שֶׁלִּפְנֵי בֵּית הַבַּד, וּבָא אַחֵר וְנִתְקַל בּוֹ וְשָׁבְרוֹ, חַיָּב. וְאִם הֻזַּק בּוֹ הַמְהַלֵּךְ, בַּעַל הַכַּד פָּטוּר, מִפְּנֵי שֶׁהָיָה לוֹ לְהִסְתַּכֵּל. וְאִם הָיְתָה אֲפֵלָה, אוֹ שֶׁמִּלֵּא כָּל הַדֶּרֶךְ כַּדִּים, פָּטוּר עַל שְׁבִירָתָן. וְאִם נִתְקַל בָּהּ וְהֻזַּק, בַּעַל הַכַּד חַיָּב. וְכֵן כָּל כַּיּוֹצֵא בָּזֶה. וְאִם מִלֵּא כָּל הַדֶּרֶךְ כַּדִּים שֶׁאִי אֶפְשָׁר לַעֲבֹר, אֲפִלּוּ שְׁבָרוֹ בְּיָדַיִם פָּטוּר. וּמִיהוּ, אִם בְּשָׁעָה שֶׁשִּׁבְּרָם הֻזַּק בַּחֲרָסֶיהָ, פָּטוּר, אַף עַל פִּי שֶׁזֶּה מִלֵּא כָּל הַדֶּרֶךְ, דְּאִיהוּ דְאַזִּיק אַנַּפְשֵׁהּ. 

וְדַוְקָא אָדָם אֵין דַּרְכּוֹ לְהִסְתַּכֵּל בַּדְּרָכִים; אֲבָל בְּהֵמָה שֶׁעֵינֶיהָ לְמַטָּה, דַּרְכָּהּ לְעַיֵּן אָנָה תֵּלֵךְ. לְפִיכָךְ אִם נִתְקְלָה וְהֻזְּקָה בַּכַּד הַמֻּנָּח בִּרְשׁוּת הָרַבִּים, פָּטוּר בַּעַל הַכַּד. וְאִם שִׁבַּרְתּוֹ דֶּרֶךְ הִלּוּכָהּ, הָוָה לֵהּ רֶגֶל וּפָטוּר. דֶּרֶךְ בִּעוּט, הָוָה לֵהּ קֶרֶן וְחַיָּב. 

מִי שֶׁהָיָה טָעוּן כַּד, וְנִתְקַל וְנִשְׁבַּר הַכַּד וְהִזִּיק לַאֲחֵרִים בִּשְׁעַת נְפִילָה, פָּטוּר, דְּנִתְקָל לָאו פּוֹשֵׁעַ הוּא. <small><small>(ע"ל טוּר סִימָן ש"ד)</small>.</small> לְפִיכָךְ, אִם לְאַחַר שֶׁנָּחוּ שִׁבְרֵי הַכַּד בָּאָרֶץ הֻזָּק בָּהֶם אָדָם, אוֹ שֶׁהֻחְלַק בְּמַיִם שֶׁנִּשְׁפְּכוּ מֵהַכַּד, פָּטוּר מִדִּינֵי אָדָם, דְּהָוֵי לֵהּ מַפְקִיר נְזָקָיו לְאַחַר נְפִילַת אֹנֶס, וְחַיָּב בְּדִינֵי שָׁמַיִם אִם הָיָה לוֹ פְּנַאי לְסַלְּקָם. וְאִם נִתְכַּוֵּן לִזְכּוֹת בְּשִׁבְרֵי הַחֶרֶס, חַיָּב בְּנִזָּקִין שֶׁיַּזִּיקוּ אַחַר כָּךְ, דְּהַשְׁתָּא הָוָה לֵהּ בּוֹר וּפָטוּר בָּהֶם עַל הַכֵּלִים. וְאִם פָּשַׁע בִּנְפִילָתָן וְנִשְׁבַּר הַכַּד, חַיָּב עַל מַה שֶּׁיַּזִּיק, בֵּין בִּשְׁעַת נְפִילָה בֵּין עַל אַחַר שֶׁנָּחוּ הַשְּׁבָרִים, אֲפִלּוּ דְאַפְקְרִינְהוּ. 

הַשּׁוֹפֵךְ מַיִם בִּרְשׁוּת הָרַבִּים וְנִטַּנְפוּ בָּהֶם כֵּלָיו שֶׁל חֲבֵרוֹ, פָּטוּר, דְּהָוָה לֵהּ בּוֹר וּפָטַר בּוֹ אֶת הַכֵּלִים, בֵּין הִפְקִירָם בֵּין לֹא הִפְקִירָם. אֲבָל אִם הֻחְלַק בָּהֶם אָדָם וְנָפַל לָאָרֶץ וְהֻזַּק, חַיָּב. וְכָל שֶׁכֵּן אִם נִבְלְעוּ הַמַּיִם בָּאָרֶץ וְנַעֲשׂוּ רֶפֶשׁ וְטִיט וְהִזִּיקוּ, דְּהַשְׁתָּא הָוֵי לֵהּ בּוֹר מַמָּשׁ, אֲפִלּוּ אִם הוּא בִּימוֹת הַגְּשָׁמִים שֶׁיֵּשׁ רְשׁוּת לְכָל אָדָם לִפְתֹּחַ בִּיב שֶׁלּוֹ לִהְיוֹת מְקַלֵּחַ בִּרְשׁוּת הָרַבִּים, אֲפִלּוּ הָכִי אִם הִזִּיק חַיָּב לְשַׁלֵּם. וְכָל שֶׁכֵּן בִּימוֹת הַחַמָּה, דְּחַיָּב, כֵּיוָן שֶׁהוּא שֶׁלֹּא בִּרְשׁוּת, שֶׁאֵין לָאָדָם רְשׁוּת לִפְתֹּחַ לִרְשׁוּת הָרַבִּים בִּימוֹת הַחַמָּה: 


Siman 413

שְׁנֵי קַדָּרִים שֶׁהָיוּ מְהַלְּכִים בַּדֶּרֶךְ, זֶה אַחַר זֶה, וְנִתְקַל הָרִאשׁוֹן וְנָפַל, וְנִתְקַל הַשֵּׁנִי בָּרִאשׁוֹן, אִם הָיָה לָרִאשׁוֹן לַעֲמֹד וְלֹא עָמַד, חַיָּב הָרִאשׁוֹן בְּנִזְקֵי שֵׁנִי, שֶׁאַף עַל פִּי שֶׁהוּא אָנוּס בִּשְׁעַת נְפִילָה, אֵינוֹ אָנוּס בִּהְיוֹתוֹ מֻטָּל לַדֶּרֶךְ, וַהֲרֵי הוּא יָכוֹל לַעֲמֹד; וְאִם לֹא הָיָה לוֹ לַעֲמֹד, פָּטוּר, וְאַף עַל פִּי שֶׁלֹּא הִזְהִיר לְזֶה שֶׁנִּתְקַל בּוֹ, מִפְּנֵי שֶׁהוּא טָרוּד בְּנַפְשׁוֹ. <small>וְיֵשׁ אוֹמְרִים דְּחַיָב אִם הָיָה לוֹ פְּנַאי לְהַזְהִירוֹ וְלֹא הִזְהִיר <small><small>(טוּר ס"א בְשֵׁם הָרֹא"שׁ)</small>.</small> </small> בַּמֶּה דְּבָרִים אֲמוּרִים שֶׁהוּא חַיָּב בִּנְזָקָיו שֶׁל שֵׁנִי, כְּשֶׁהֻזַּק גּוּפוֹ שֶׁל שֵׁנִי. אֲבָל אִם הֻזְּקוּ כֵלָיו, פָּטוּר, שֶׁאֵינוֹ חַיָּב עַל הַכֵּלִים בַּבּוֹר, וְכָל תַּקָּלָה תּוֹלְדוֹת בּוֹר הוּא, כְּמוֹ שֶׁנִּתְבָּאֵר. 

הַקַּדָּרִים וְהַזַּגָּגִים <small><small>(פֵּרוּשׁ, מוֹכְרִים כְּלֵי זְכוּכִית)</small></small> וְכַיּוֹצֵא בָּהֶם שֶׁהָיוּ מְהַלְּכִים זֶה אַחַר זֶה, וְנִתְקַל הָרִאשׁוֹן וְנָפַל, וְנִתְקַל הַשֵּׁנִי בָּרִאשׁוֹן, וְהַשְּׁלִישִׁי בַּשֵּׁנִי, וְכָל אֶחָד מֵהֶם יֵשׁ לוֹ לַעֲמֹד וְלֹא עָמַד, הָרִאשׁוֹן חַיָּב בְּנִזְקֵי גוּפוֹ שֶׁל שֵׁנִי, בֵּין שֶׁהֻזַּק בְּגוּפוֹ שֶׁל רִאשׁוֹן הַמֻּטָּל לָאָרֶץ בֵּין שֶׁהֻזַּק בְּמַשָּׂאוֹ. <small>וְיֵשׁ חוֹלְקִין וּסְבִירָא לְהוּ דְּאִם הֻזַּק בְּמַשָּׂאוֹ אֲפִלּוּ גוּפוֹ שֶׁל שֵׁנִי, פָּטוּר <small><small>(טוּר שָׁם בְּשֵׁם הָרֹא"שׁ)</small>.</small> </small> וְהַשֵּׁנִי חַיָּב בְּנִזְקֵי גוּפוֹ שֶׁל שְׁלִישִׁי, אִם הֻזַּק בְּגוּפוֹ שֶׁל שֵׁנִי; אֲבָל אִם הֻזַּק בְּמַשָּׂאוֹ שֶׁל שֵׁנִי שֶׁנָּפַל, פָּטוּר, שֶׁהֲרֵי אוֹמֵר לוֹ הַשֵּׁנִי: בּוֹר זֶה שֶׁהוּא מַשָּׂאִוֹ אֵין אֲנִי הַכּוֹרֶה אוֹתוֹ, שֶׁהֲרֵי הָרִאשׁוֹן הִפִּיל הַשֵּׁנִי עִם מַשָּׂאוֹ. וְאִם הִזְהִירוּ זֶה אֶת זֶה, כֻּלָּם פְּטוּרִין. 

נָפַל הָרִאשׁוֹן וְהָיָה מֻטָּל לְרֹחַב הַדֶּרֶךְ, וְנִתְקַל אֶחָד בְּרֹאשׁוֹ וְאֶחָד בְּרַגְלָיו וְאֶחָד בְּבִטְנוֹ, הֲרֵי הוּא חַיָּב בְּנִזְקֵי כֻלָּם הוֹאִיל וְהָיָה לוֹ לַעֲמֹד וְלֹא עָמַד. <small>הַגָּה: וְיֵשׁ אוֹמְרִים דְּדַוְקָא אִם מֻנָּח הָרִאשׁוֹן בַּאֲלַכְסוֹן <small><small>(טוּר שָׁם בְּשֵׁם הָרֹא"שׁ)</small>.</small> </small> 


Siman 414

לֹא יוֹצִיא אָדָם תִּבְנוּ וְקַשּׁוֹ לִרְשׁוּת הָרַבִּים כְּדֵי שֶׁיִּדֹּשׁוּ וְיַעֲשׂוּ זֶבֶל; וְאִם הוֹצִיאָם, קְנָסוּהוּ חֲכָמִים שֶׁיִּהְיוּ כְּהֶפְקֵר וְכָל הַקּוֹדֵם בָּהֶם זָכָה מֵעֵת שֶׁנִּדּוֹשׁוּ וְהִשְׁבִּיחוּ. <small>מִיהוּ יֵשׁ אוֹמְרִים, דְּאֵין מוֹרִין לוֹ לְכַתְּחִלָּה לְהַחֲזִיק רַק בַּשֶּׁבַח, אֲבָל לֹא בְּגוּפוֹ; וְאִם הִתְרוּ בַּבְּעָלִים וְלֹא סִלְּקוּ, מַפְקִירִין אוֹתוֹ לַכֹּל <small><small>(טוּר ס"ד)</small>.</small> </small> וְאִם קָדַם אָדָם וְזָכָה בָּהֶם מִשְּׁעַת הוֹצָאָה לִרְשׁוּת הָרַבִּים, אֵין מוֹצִיאִין מִיָּדוֹ. <small>וְיֵשׁ אוֹמְרִים דְּלָא מְהַנֵּי תְּפִיסָה <small><small>(ר"י וְרֹא"שׁ וְטוּר שָׁם)</small></small> וְע"ל סִימָן שפ"ח.</small> וְאַף עַל פִּי שֶׁהֵם כְּהֶפְקֵר, אִם הֻזַּק בָּהֶם אָדָם אוֹ בְּהֵמָה, הֲרֵי זֶה הַמּוֹצִיא חַיָּב לְשַׁלֵּם. 

יֵשׁ לְכָל אָדָם לְהוֹצִיא אֶת הַזֶּבֶל וְהַגְּלָלִים לִרְשׁוּת הָרַבִּים בִּשְׁעַת הוֹצָאַת זְבָלִים, <small>אֲבָל שֶׁלֹּא בִּשְׁעַת הוֹצָאַת זְבָלִים אָסוּר לְהוֹצִיאוֹ כְּדֵי לְהַנִּיחוֹ שָׁם, אֲבָל מוֹצִיאוֹ כְּדֵי לְפַנּוֹתוֹ לְאַלְתַּר <small><small>(טוּר ס"א)</small>,</small> וְכָל שֶׁכֵּן מַיִם נְקִיִּים וְשׁוֹפְכִין שֶׁלּוֹ שֶׁאֵין שׁוֹהִין וּמִתְעַכְּבִים בִּרְשׁוּת הָרַבִּים, שֶׁמֻּתָּר לְשָׁפְכָן אֲפִלּוּ בִּימוֹת הַחַמָּה; וַאֲפִלּוּ מַיִם סְרוּחִין, כָּל שֶׁדַּעְתּוֹ לְפַנּוֹתוֹ לְאַלְתַּר. וַאֲפִלּוּ מְתַקֵּן בּוֹר פָּחוֹת מִשְּׁלֹשָׁה טְפָחִים אֵין בְּנֵי רְשׁוּת הָרַבִּים יְכוֹלִים לְעַכֵּב <small><small>(מָרְדְּכַי סוֹף ב"מ בְּשֵׁם מַהֲרַ"מ)</small>,</small> </small> וְלִצְבֹּר אוֹתָם שָׁם שְׁלֹשִׁים יוֹם, כְּדֵי שֶׁיִּהְיֶה נִשֹּׁף בְּרַגְלֵי אָדָם; וְאַף עַל פִּי כֵן אִם הִזִּיק חַיָּב לְשַׁלֵּם. וְחַיָּבִים עַל זֶה הַגָּלָל מִשּׁוּם גָּזֵל, כֵּיוָן שֶׁאֵין בּוֹ שֶׁבַח אִם נִדֹּשׁ, לֹא קָנְסוּ בּוֹ. <small>הַגָּה: וְיֵשׁ אוֹמְרִים דִּלְאַחַר שֶׁהֻזַּק, כָּל הַקּוֹדֵם בָּהֶם זָכָה <small><small>(טוּר ס"ב)</small>.</small> </small> 


Siman 415

הַמַּצְנִיעַ אֶת הַקּוֹץ וְאֶת הַזְּכוּכִית, וְהַגּוֹדֵר גִּדְרוֹ בְּקוֹצִים וְהִפְרִיחוּ לִרְשׁוּת הָרַבִּים וְהֻזַּק בָּהֶם אַחֵר, חַיָּב נֶזֶק שָׁלֵם. וְאִם גָּדַר בְּקוֹצִים בְּצִמְצוּם בְּתוֹךְ רְשׁוּתוֹ, פָּטוּר, לְפִי שֶׁאֵין דֶּרֶךְ בְּנֵי אָדָם לְהִתְחַכֵּךְ בַּכְּתָלִים. 

הַמַּצְנִיעַ קוֹצָיו וּזְכוּכִיּוֹתָיו בְּתוֹךְ כָּתְלוֹ שֶׁל חֲבֵרוֹ, וּבָא בַּעַל הַכֹּתֶל וְסָתַר כָּתְלוֹ וְנָפַל לִרְשׁוּת הָרַבִּים וְהִזִּיק, אִם כֹּתֶל רָעוּעַ הוּא, הַמַּצְנִיעַ חַיָּב; וְאִם כֹּתֶל בָּרִיא הוּא, בַּעַל הַכֹּתֶל חַיָּב. <small>הַגָּה: וְאִם הִזִּיקוּ בִּשְׁעַת נְפִילָה, יֵשׁ אוֹמְרִים דְּבַעַל כֹּתֶל חַיָּב בְּכָל עִנְיָן <small><small>(טוּר ס"ב)</small>.</small> וְאִם נָפַל הַכֹּתֶל מֵאֵלָיו, אִם הָיָה בָרִיא פְּטוּרִים; וְאִם הָיָה רָעוּעַ, הַמַּצְנִיעַ חַיָּב. וְאִם סְתָרוֹ אִינַשׁ דְּעָלְמָא, הַסּוֹתֵר חַיָּב וְהַמַּצְנִיעַ פָּטוּר <small><small>(נִמּוּקֵי יוֹסֵף פֶּרֶק הַמַּנִּיחַ)</small>.</small> וְעַיֵּן לְעֵיל סִימָן שצ"ו.</small> 

מִדַּת חֲסִידוּת הוּא שֶׁיַּצְנִיעַ אָדָם קוֹצָיו וּשְׁאָר כָּל דָּבָר הַמַּזִּיק בְּמָקוֹם שֶׁלֹּא יָבֹא מֵהֶם תַּקָּלָה, כְּגוֹן שֶׁיַּשְׁלִיכֵם לַנָּהָר אוֹ יִשְׂרְפֵם: 


Siman 416

הַכֹּתֶל וְהָאִילָן שֶׁנָּפְלוּ לִרְשׁוּת הָרַבִּים וְהִזִּיקוּ, פָּטוּר מִלְּשַׁלֵּם, וְאַף עַל פִּי שֶׁהִפְקִירָם; לְפִי שֶׁאֵינָם דּוֹמִים לְבוֹר, שֶׁהֲרֵי אֵין תְּחִלָּתָן לְהַזִּיק. <small>וְיֵשׁ אוֹמְרִים דְּאִם הָיָה לוֹ פְּנַאי לְסַלְּקָן וְלֹא הִפְקִירָן, חַיָּב <small><small>(טוּר ס"א)</small>.</small> </small> וְאִם הָיוּ רְעוּעִין, בֵּית דִּין קוֹבְעִים לוֹ זְמַן <small>וְדַוְקָא שֶׁהִתְרוּ בוֹ בֵּית דִּין, אֲבָל בְּלֹא בֵּית דִּין אַף עַל פִּי שֶׁהִתְרוּ בּוֹ חֲבֵרָיו אֵינוֹ כְּלוּם; מִיהוּ, אִם חָפַר בַּכֹּתֶל וְגָרַם לְהַפִּילוֹ, חַיָּב בְּנִזָּקִין דְּהָוָה לֵהּ חִצָּיו מַמָּשׁ <small><small>(בֵּית יוֹסֵף בְּשֵׁם רַשְׁבָּ"א)</small>,</small> </small> לָקֹץ אֶת הָאִילָן וְלִסְתֹּר אֶת הַכֹּתֶל. וְכַמָּה הַזְּמָן, ל' יוֹם. <small>וְאִם הַדָּבָר נָחוּץ וְיֵשׁ לָחוּשׁ שֶׁיַּזִּיק לַאֲחֵרִים, אֵין נוֹתְנִין לוֹ זְמַן רַק כּוֹפִין אוֹתוֹ לְסַלֵּק הֶזֵּיקוֹ מִיָּד <small><small>(בֵּית יוֹסֵף בְּשֵׁם רִיטְבָ"א)</small>.</small> </small> נָפְלוּ בְּתוֹךְ הַזְּמַן, פָּטוּר; לְאַחַר הַזְּמַן חַיָּב, מִפְּנֵי שֶׁהִשְׁהָה אוֹתָם. <small>הַגָּה: וְכָל זֶה כְּשֶׁבְּנָאָהּ מִתְּחִלָּתוֹ כָּרָאוּי, אֲבָל אִם לֹא בְנָאָהּ כָּרָאוּי וּמֵחֲמַת זֶה נָפַל הַכֹּתֶל, חַיָּב בְּנִזְקָה <small><small>(תוס' הַמַּגִּיד פי"ג דְּנִזְקֵי מָמוֹן וּבֵית יוֹסֵף בְּשֵׁם רַבֵּנוּ יְרוּחָם נל"א ח"א)</small>.</small> </small> 


Siman 417

לֹא יְסַקֵּל אָדָם מֵרְשׁוּתוֹ לִרְשׁוּת הָרַבִּים. וְאֵין עוֹשִׂין חָלָל תַּחַת רְשׁוּת הָרַבִּים, וְלֹא בּוֹרוֹת וְלֹא שִׁיחִין וְלֹא מְעָרוֹת, וְאַף עַל פִּי שֶׁהָעֲגָלָה יְכוֹלָה לְהַלֵּךְ עַל גַּבֵּיהֶן וְהִיא טְעוּנָה אֲבָנִים, שֶׁמָּא תִפָּתַח מִלְּמַטָּה שֶׁלֹּא מִדַּעְתּוֹ. <small>הַגָּה: וְיֵשׁ אוֹמְרִים דְּאַף עַל גַּב דְּהָכִי דִינָא הוּא, מִכָּל מָקוֹם כְּבָר נָהֲגוּ לַעֲשׂוֹת בִּיבִין וּמַרְתְּפוֹת תַּחַת חֲלַל רְשׁוּת הָרַבִּים, וְכֵן זִיזִין, וְכֻלָּן מוֹחֲלִין עַל כָּךְ מֵאַחַר שֶׁכֵּן נָהֲגוּ. וְעוֹד, שֶׁרְשׁוּיוֹת הָרַבִּים הֵם שֶׁל מוֹשְׁלֵי הָעִיר, וּלְכָל מַה שֶּׁנּוֹתְנִין רְשׁוּת אָזְלֵינָן בַּתְרֵהּ וּלְפִי עִנְיָן הַמִּנְהָג <small><small>(בֵּית יוֹסֵף בְּשֵׁם רַשְׁבָּ"א)</small>.</small> </small> וְהַחוֹפֵר בּוֹר לְצָרְכֵי רַבִּים, מֻתָּר: 

אֵין מוֹצִיאִין זִיזִין וּגְזֻזְטְרָאוֹת לִרְשׁוּת הָרַבִּים, אֶלָּא אִם כֵּן הָיוּ לְמַעְלָה מִגָּמָל וְרוֹכְבוֹ, וְהוּא שֶׁלֹּא יַאֲפִיל הַדֶּרֶךְ עַל גַּבֵּי רְשׁוּת הָרַבִּים. וְאִם רָצָה, כּוֹנֵס לְתוֹךְ שֶׁלּוֹ וּמוֹצִיאוֹ. כָּנַס וְלֹא הוֹצִיא, הֲרֵי זֶה מוֹצִיא כָּל זְמַן שֶׁיִּרְצֶה, אֲבָל אֵינוֹ יָכוֹל לְהַחֲזִיר הַכְּתָלִים לִמְקוֹמָם לְעוֹלָם, שֶׁכָּל מֶצֶר שֶׁהֶחֱזִיקוּ בּוֹ רַבִּים אָסוּר לְקַלְקְלוֹ. <small>הַגָּה: וְדַוְקָא בְּמָקוֹם שֶׁרַבִּים דּוֹרְסִים בּוֹ, אֲבָל אִם אֵין דּוֹרְסִים שָׁם, כְּגוֹן שֶׁבָּנָה שָׁם אִצְטַבָּא, אַף עַל גַּב דְּרַבִּים מַעֲבִירִים שָׁם מַשָּׂאָם, יָכוֹל לְהַחֲזִיר הַכֹּתֶל לִמְקוֹמוֹ <small><small>(בֵּית יוֹסֵף בְּשֵׁם רַבֵּנוּ יְרוּחָם)</small>.</small> </small> 

לָקַח חָצֵר וּבָהּ זִיזִין וּגְזֻזְטְרָאוֹת יוֹצְאוֹת לִרְשׁוּת הָרַבִּים, הֲרֵי זוֹ בְּחֶזְקָתָהּ, וְאִם נָפְלָה, חוֹזֵר וּבוֹנֶה אוֹתָהּ כְּשֶׁהָיְתָה. 

אִילָן שֶׁהוּא נוֹטֶה לִרְשׁוּת הָרַבִּים, קוֹצֵץ, כְּדֵי שֶׁיְּהֵא הַגָּמָל עוֹבֵר בְּרוֹכְבוֹ. וּמַנִּיחִים מָקוֹם פָּנוּי מִשְׁתֵּי שִׂפְתוֹת הַנָּהָר כְּרֹחַב כִּתְפֵי הַמַּלָחִים שֶׁיּוֹרְדִים שָׁם וּמוֹשְׁכִים הַסְפִינָה, וְכָל אִילָן הַנִּמְצָא בְּרֹחַב זֶה קוֹצְצִין אוֹתוֹ מִיָּד וְאֵין מַתְרִין בַּבְּעָלִים, שֶׁהֲרֵי מְעַכֵּב מוֹשְׁכֵי הַסְפִינָה. 

אֵין שׁוֹרִין טִיט בִּרְשׁוּת הָרַבִּים לְהַשְׁהוֹתוֹ זְמַן רַב, וְאֵין לוֹבְנִים בּוֹ לְבֵנִים; אֲבָל גּוֹבְלִים שָׁם טִיט לְצֹרֶךְ בִּנְיָן, אֲבָל לֹא לַעֲשׂוֹת לְבֵנִים. 

הַבּוֹנֶה בִּרְשׁוּת הָרַבִּים, כְּשֶׁמֵּכִין הָאֲבָנִים צָרִיךְ שֶׁלֹּא יַשְׁהֵם שָׁם, אֶלָּא מֵבִיא וּבוֹנֶה מִיָּד. 

וְכֻלָּם שֶׁהִזִּיקוּ, חַיָּבִים לְשַׁלֵּם נֶזֶק שָׁלֵם. 


Siman 418

אֵשׁ הוּא אָב, דִּכְתִיב: כִּי תֵצֵא אֵשׁ וּמָצְאָה קוֹצִים <small><small>(שְׁמוֹת כב, ה)</small> ;</small> וְהוּא מָמוֹנוֹ שֶׁהוֹלֵךְ לְמֵרָחוֹק וּמַזִּיק עַל יְדֵי הָרוּחַ שֶׁמּוֹלִיכוֹ. לְפִיכָךְ, כָּל הַדּוֹמֶה לוֹ, שֶׁהוּא מָמוֹנוֹ וְהוֹלֵךְ וּמַזִּיק, הוּא תוֹלַדְתּוֹ וְיֵשׁ לוֹ דִּין לִפְטֹר בּוֹ טָמוּן. 

כְּתִיב: כִּי תֵצֵא אֵשׁ <small><small>(שְׁמוֹת כב, ה)</small> ;</small> אֲפִלּוּ מֵעַצְמָהּ, שֶׁהִדְלִיק בְּתוֹךְ שֶׁלּוֹ וְהָלַךְ וְדָלַק בְּתוֹךְ שֶׁל חֲבֵרוֹ. אֲפִלּוּ לֹא שָׂרְפָה אֶלָּא עֵצָיו וַאֲבָנָיו, אוֹ שֶׁלִּחֲכָה נִירוֹ, חַיָּב לְשַׁלֵּם הַכֹּל, אֶלָּא אִם כֵּן הִרְחִיק כְּשִׁעוּר; אֲבָל אִם הִרְחִיק כְּשִׁעוּר וְיָצָא וְהִזִּיק, פָּטוּר. <small>הַגָּה: וְכָל זֶה בְּמַדְלִיק בְּתוֹךְ שֶׁלּוֹ; אֲבָל בְּמַדְלִיק בְּתוֹךְ חֲבֵרוֹ, אֲפִלּוּ עָבְרָה כַּמָּה מִילִין, חַיָּב <small><small>(טוּר ס"א)</small>.</small> </small> 

וְכַמָּה שִׁעוּר הַהַרְחָקָה, הַכֹּל לְפִי גֹבַהּ הַדְּלֵקָה. וְאִם לֹא הִרְחִיק כָּרָאוּי, וְעָבְרָה הָאֵשׁ וְהִזִּיקָה, חַיָּב לְשַׁלֵּם נֶזֶק שָׁלֵם: 

הִרְחִיק כָּרָאוּי, וְעָבְרָה וְהִזִּיקָה, פָּטוּר, שֶׁזּוֹ מַכָּה בִּידֵי שָׁמַיִם הִיא. וְכֵן אִם עָבְרָה נָהָר אוֹ שְׁלוּלִית שֶׁיֵּשׁ בָּהֶם מַיִם, וְרָחְבָּם שְׁמֹנֶה אַמּוֹת, פָּטוּר. <small>וְיֵשׁ אוֹמְרִים דְּאִם הַנָּהָר רָחָב שְׁמֹנֶה אַמּוֹת, אֲפִלּוּ אֵין בּוֹ מַיִם; וְהַיְאוֹר, אֲפִלּוּ כָּל שֶׁהוּא וְיֵשׁ בּוֹ מַיִם פָּטוּר <small><small>(טוּר ס"א)</small>.</small> </small> עָבְרָה גָדֵר, אוֹמְדִים גֹּבַהּ הַגָּדֵר וְגֹבַהּ הַדְּלֵקָה וְהָעֵצִים וְהַקּוֹצִים הַמְּצוּיִים שָׁם, אִם אֵינָהּ רְאוּיָה לַעֲבֹר, פָּטוּר; וְאִם רְאוּיָה לַעֲבֹר, חַיָּב. 

בַּמֶּה דְּבָרִים אֲמוּרִים, בָּאֵשׁ הַקּוֹדַחַת. אֲבָל אִם הָיָה לַהַב גָּדוֹל הָעוֹלֶה וְנִכְפָּף מִגֹּבַהּ עֲלִיַּת הַלַּהַב, וְהָיוּ עֵצִים מְצוּיִים שָׁם, אֵין לָהּ אֹמֶד, אֶלָּא אֲפִלּוּ עָבְרָה אֶלֶף אַמָּה, חַיָּב. 

נָפְלָה דְלֵקָה בַּחֲצֵרוֹ, וְנָפַל גָּדֵר שֶׁלֹּא מֵחֲמַת הַדְּלֵקָה, וְעָבְרָה הַדְּלֵקָה בְּחָצֵר אַחֶרֶת, אִם הָיָה יָכוֹל לִגְדֹּר הַגָּדֵר שֶׁנָּפַל וְלֹא גְּדָרוֹ, חַיָּב; לְמָה הַדָּבָר דּוֹמֶה, לְשׁוֹרוֹ שֶׁיָּצָא וְהִזִּיק, שֶׁהָיָה לוֹ לְשָׁמְרוֹ וְלֹא שְׁמָרוֹ. 

הַשּׁוֹלֵחַ אֶת הַבְּעֵרָה בְּיַד חֵרֵשׁ שׁוֹטֶה וְקָטָן, פָּטוּר מִדִּינֵי אָדָם וְחַיָּב בְּדִינֵי שָׁמַיִם. בַּמֶּה דְּבָרִים אֲמוּרִים, כְּשֶׁמָּסַר לָהֶם גַּחֶלֶת וְלִבּוּהָ <small><small>(פֵּרוּשׁ, מֵעִנְּיַן לַבַּת אֵשׁ)</small> <small>(שְׁמוֹת ג, ב)</small>,</small> שֶׁדֶּרֶךְ הַגַּחֶלֶת לְהִכָּבוֹת מֵאֵלֶיהָ קֹדֶם שֶׁתַּעֲבֹר וְתַדְלִיק, אֲבָל אִם מָסַר לָהֶם שַׁלְהֶבֶת, חַיָּב, שֶׁהֲרֵי מַעֲשָׂיו גָּרְמוּ. 

שָׁלַח הַבְּעֵרָה בְּיַד הַפִּקֵּחַ, זֶה שֶׁהִבְעִיר חַיָּב לְשַׁלֵּם; וְהַשּׁוֹלֵחַ פָּטוּר. וְכֵן אִם הִנִּיחַ שׁוֹמֵר לִשְׁמֹר הַבְּעֵרָה, הַשּׁוֹמֵר חַיָּב: 

אֶחָד הֵבִיא אֶת הָאוּר, וְאֶחָד הֵבִיא אֶת הָעֵצִים, הַמֵּבִיא אֶת הָעֵצִים חַיָּב. אֶחָד הֵבִיא אֶת הָעֵצִים וְאֶחָד הֵבִיא אֶת הָאוּר, הַמֵּבִיא אֶת הָאוּר חַיָּב. בָּא אַחֵר וְלִבָּה, הַמְלַבֶּה חַיָּב. לִבָּתוֹ רוּחַ שֶׁאֵינָהּ מְצוּיָה תָמִיד, הֲרֵי כֻּלָּם פְּטוּרִים. <small>וְאִם הָרוּחַ מְצוּיָה, הָאַחֲרוֹן חַיָּב <small><small>(טוּר ס"ד)</small>.</small> וְכֵן אִם הָיָה הָרוּחַ שֶׁאֵינָהּ מְצוּיָה, מְנַשֵּׁב בְּשָׁעָה שֶׁבָּא הָאַחֲרוֹן לְשָׁם, הָאַחֲרוֹן חַיָּב <small><small>(הַמַּגִּיד פי"ד דְנ"מ)</small>.</small> </small> לִבָּה וְלִבָּתוֹ הָרוּחַ, חַיָּב. <small>הַגָּה: וְיֵשׁ אוֹמְרִים דְּאֵין הַמְלַבֶּה חַיָּב אֶלָּא כְּשֶׁיֵּשׁ בַּלִּבּוּי שֶׁלּוֹ כְּדֵי לְלַבּוֹת, וְאֵין בָּרוּחַ לְבַד כְּדֵי לְלַבּוֹת. אֲבָל אֵין בְּכָל אֶחָד כְּדֵי לְלַבּוֹת, אוֹ שֶׁיֵּשׁ בְּכָל אֶחָד כְּדֵי לְלַבּוֹת, פָּטוּר <small><small>(טוּר שָׁם ובֵית יוֹסֵף בְּשֵׁם הָרַאֲבַ"ד וְהָרֹא"שׁ)</small>.</small> וְיֵשׁ אוֹמְרִים דְּהוּא הַדִּין אִם שְׁנַיִם לִבּוּ וְאֵין בְּכָל אֶחָד כְּדֵי לְלַבּוֹת, פְּטוּרִין <small><small>(מָרְדְּכַי פֶּרֶק הַכּוֹנֵס)</small>.</small> </small> 

עָשָׂה הָאֶחָד הָאֵשׁ, וּבָא אַחֵר וְהוֹסִיף, אִם יֵשׁ בַּמֶּה שֶׁעָשָׂה הָרִאשׁוֹן כְּדֵי שֶׁתַּגִּיעַ לַמָּקוֹם שֶׁהָלְכָה, הָרִאשׁוֹן חַיָּב; וְאִם לָאו, הָרִאשׁוֹן פָּטוּר וְהָאַחֲרוֹן חַיָּב. 

הַכּוֹפֵף קָמָתוֹ שֶׁל חֲבֵרוֹ לִפְנֵי הַדְּלֵקָה, כְּדֵי שֶׁתַּגִּיעַ בָּהּ הַדְּלֵקָה, אִם כְּפָפָהּ בְּמָקוֹם שֶׁתּוּכַל הַדְּלֵקָה לְהַגִּיעַ בְּרוּחַ מְצוּיָה, חַיָּב לְשַׁלֵּם; וְאִם אֵינָהּ יְכוֹלָה לְהַגִּיעַ בְּרוּחַ מְצוּיָה, פָּטוּר מִדִּינֵי אָדָם וְחַיָּב בְּדִינֵי שָׁמַיִם. <small>וְאִם הָרוּחַ שֶׁאֵינָהּ מְצוּיָה כְּבָר מְנַשֵּׁב, וְאַחַר כָּךְ כְּפָפָהּ, חַיָּב בְּכָל עִנְיָן <small><small>(הַמַּגִּיד הַנַּ"ל)</small>.</small> </small> 

גָּמָל שֶׁהוּא טָעוּן פִּשְׁתָּן, וְעָבַר בִּרְשׁוּת הָרַבִּים וְנִכְנַס פִּשְׁתָּנוֹ לְתוֹךְ הַחֲנוּת וְדָלְקָה בְּנֵרוֹ שֶׁל חֶנְוָנִי וְהִדְלִיק אֶת כָּל הַבִּירָה, בַּעַל הַגָּמָל חַיָּב, מִפְּנֵי שֶׁהִרְבָּה בַּמַּשּׂאוֹי, בֵּין שֶׁעָמְדָה הַבְּהֵמָה בֵּין שֶׁלֹּא עָמְדָה. וְאִם הִנִּיחַ הַחֶנְוָנִי נֵרוֹ מִבַּחוּץ, הוּא חַיָּב לְשַׁלֵּם אַף דְּמֵי הַפִּשְׁתָּן לְבַעַל הַגָּמָל, וַאֲפִלּוּ הוּא נֵר חֲנֻכָּה, שֶׁהָיָה לוֹ לֵישֵׁב וְלִשְׁמֹר שֶׁלֹּא יַזִּיק. <small>הַגָּה: וְיֵשׁ אוֹמְרִים דְּאִם הַדְּלֵקָה בְּמָקוֹם אֶחָד וְנִתְפַּשֵּׁט הָאֵשׁ לְמָקוֹם אַחֵר, חַיָּב עַל מְקוֹם הָאֵשׁ נֶזֶק שָׁלֵם וְעַל הַשְּׁאָר חֲצִי נֶזֶק. וְאִם הַגָּמָל סִכְסֵךְ הָאֵשׁ בְּכָל הַבִּירָה, חַיָּב עַל כֻּלּוֹ נֶזֶק שָׁלֵם <small><small>(טוּר ס"ז)</small>,</small> וְעַיֵּן לְעֵיל סִימָן שצ"ב חִלּוּקִין אֵלּוּ:</small> 

טָמוּן בְּאֵשׁ, פָּטוּר. שֶׁאִם הִדְלִיק גְּדִישׁ חֲבֵרוֹ וְהָיוּ טְמוּנִים בּוֹ אֲפִלּוּ מוֹרִגִּים <small><small>(פֵּרוּשׁ, קְרָשִׁים נְקוּבִים וּבָהֶם יְתֵדוֹת שֶׁל עֵץ אוֹ שֶׁל בַּרְזֶל שֶׁדָּשִׁין בָּהֶם הַתְּבוּאָה)</small></small> וּכְלֵי בָּקָר שֶׁדֶּרֶךְ לְהַטְמִינָם בַּגָּדִישׁ, פָּטוּר, וְרוֹאִים מְקוֹם הַכֵּלִים הַטְּמוּנִים כְּאִלּוּ הָיוּ שָׁם שְׂעוֹרִים אוֹ חִטִּים כְּפִי מַה שֶּׁהוּא הַגָּדִישׁ, וְכָךְ יְשַׁלֵּם לוֹ. בַּמֶּה דְּבָרִים אֲמוּרִים, בְּמַדְלִיק בְּתוֹךְ שֶׁלּוֹ וְהָלְכָה וְדָלְקָה בְּשֶּׁל חֲבֵרוֹ וְכָלוּ חִצָּיו, כְּגוֹן שֶׁנָּפַל הַגָּדֵר שֶׁבֵּינֵיהֶם שֶׁלֹּא מֵחֲמַת הַדְּלֵקָה, וְהָיָה אֶפְשָׁר לוֹ לִגְדֹּר וְלֹא גָדַר. אֲבָל אִם הִדְלִיק בְּתוֹךְ שֶׁל חֲבֵרוֹ, אוֹ אֲפִלּוּ בְּתוֹךְ שֶׁלּוֹ וְלֹא כָּלוּ חִצָּיו, כְּגוֹן שֶׁנָּפַל הַגָּדֵר מֵחֲמַת הַדְּלֵקָה, חַיָּב בְּדָבָר שֶׁדַּרְכּוֹ לְהַטְמִין בַּגָּדִישׁ כְּגוֹן מוֹרִגִּים וּכְלֵי בָּקָר, כְּמוֹ שֶׁנִּתְבָּאֵר בְּסִימָן צ'. וּבְבַיִת חַיָּב עַל כָּל דָּבָר, שֶׁדֶּרֶךְ בְּנֵי אָדָם לְהַנִּיחַ בַּבַּיִת כָּל כְּלֵיהֶם וְכָל חֲפָצֵיהֶם, וְכָל מַה שֶּׁיִּטְעֹן בַּעַל הַבַּיִת שֶׁהָיָה בַבַּיִת, הֲרֵי זֶה נִשְׁבָּע בִּנְקִיטַת חֵפֶץ וְנוֹטֵל, וּבִלְבַד שֶׁיִּטְעֹן דְּבָרִים שֶׁהוּא אָמוּד בָּהֶם שֶׁהֵם שֶׁלּוֹ אוֹ שֶׁרְגִילִים לְהַפְקִיד בְּיָדוֹ. <small>וְע"ל סִימָן צ'.</small> 

הַמַּשְׁאִיל מָקוֹם לַחֲבֵרוֹ לְהַגְדִּישׁ בּוֹ, וְהִגְדִּישׁ וְהִטְמִין בּוֹ כֵּלִים, וְהִדְלִיק הַמַּשְׁאִיל <small>דְּהַיְנוּ שֶׁעָשָׂה הַמַּשְׁאִיל אֵשׁ וְיָצְאָה וְהִדְלִיקָה <small><small>(טוּר)</small></small> </small> וְשָׂרַף הַגָּדִישׁ וְהַכֵּלִים שֶׁבְּתוֹכָהּ, אֵינוֹ מְשַׁלֵּם אֶלָּא דְּמֵי גָדִישׁ בִּלְבַד. 

הִשְׁאִילוֹ מָקוֹם לְהַגְדִּישׁ חִטִּים, וְהִגְדִּישׁ שְׂעוֹרִים, אוֹ לְהַגְדִּישׁ שְׂעוֹרִים וְהִגְדִּישׁ חִטִּים, אוֹ שֶׁהִגְדִּישׁ חִטִּים וְחִפָּם בִּשְׂעוֹרִים, אוֹ שֶׁהִגְדִּישׁ שְׂעוֹרִים וְחִפָּם בְּחִטִּים, אֵינוֹ מְשַׁלֵּם לוֹ אֶלָּא דְּמֵי שְׂעוֹרִים בִּלְבַד. 

מִי שֶׁרָאָה דְּלֵקָה שֶׁמִּתְקָרֶבֶת לְקָמַת חֲבֵרוֹ, וְהָלַךְ וְכִסָה הַקָּמָה, אַף עַל פִּי שֶׁגָּרַם לוֹ הֶפְסֵד שֶׁהֲרֵי עֲשָׂאוֹ טָמוּן, הֲרֵי זֶה פָּטוּר מִדִּינֵי אָדָם וְחַיָּב בְּדִינֵי שָׁמַיִם. 

אֵשׁ שֶׁעָבְרָה וְהִזִּיקָה אֶת הָאָדָם וְחָבְלָה בּוֹ, הֲרֵי הַמַּבְעִיר חַיָּב בְּנִזְקוֹ וּבְשִׁבְתּוֹ וּבְרִפּוּיוֹ וּבְצַעֲרוֹ וּבְבָשְׁתּוֹ כְּאִלּוּ הִזִּיקוֹ בְּיָדוֹ, <small><small>(שֶׁאַף עַל פִּי)</small></small> שֶׁאִשּׁוֹ מָמוֹנוֹ הוּא, הֲרֵי הוּא כְּמוֹ שֶׁהִזִּיק בְּחִצָּיו; וְהוּא שֶׁהָיָה הָאֵשׁ רָאוּי לְהַגִּיעַ שָׁם לַמָּקוֹם שֶׁהִזִּיק בְּשָׁעָה שֶׁהִדְלִיק, אֲבָל אִם לֹא הָיָה רָאוּי לְהַגִּיעַ שָׁם, כְּגוֹן שֶׁהָיָה גָּדֵר בֵּינֵיהֶם וְנָפַל שֶׁלֹּא מֵחֲמַת הָאֵשׁ, אֲפִלּוּ אִם הָיָה אֶפְשָׁר לוֹ לְגָדְרָהּ, כְּבַר כָּלוּ חִצָּיו וְיֵשׁ לוֹ דִּין מָמוֹנוֹ שֶׁהִזִּיק אָדָם שֶׁאֵינוֹ חַיָּב אֶלָּא בְּנֶזֶק בִּלְבַד, וּפָטוּר מֵאַרְבָּעָה דְבָרִים. 

הִנִּיחַ לַחֲבֵרוֹ גַּחֶלֶת עַל לִבּוֹ, וְנִשְׂרַף, פָּטוּר, אֲפִלּוּ הִתְרוּ בּוֹ; שֶׁלֹּא הָיָה סָבוּר שֶׁלֹּא יְסַלְּקֶנָּה, שֶׁאֵין דֶּרֶךְ שֶׁיַּנִּיחַ אָדָם עַצְמוֹ לִשְׂרֹף כְּדֵי שֶׁיֵּהָרֵג חֲבֵרוֹ. אֲבָל אִם הִנִּיחַ גַּחֶלֶת עַל בִּגְדוֹ שֶׁל חֲבֵרוֹ וְנִשְׂרָף, חַיָּב, שֶׁאֵינוֹ חוֹשֵׁשׁ לְסַלְּקוֹ כֵּיוָן שֶׁזֶּה חַיָּב לְשַׁלֵּם לוֹ. וְעַבְדּוֹ כְּגוּפוֹ, וְשׁוֹרוֹ כְּבִגְדוֹ. <small>הַגָּה: וְיֵשׁ אוֹמְרִים דְּעֶבֶד קָטָן דִּינוֹ כְּשׁוֹר <small><small>(נִמּוּקֵי יוֹסֵף ס"פ כֵּיצַד)</small>.</small> וְיֵשׁ אוֹמְרִים דַּוְקָא בְּשׁוֹר כָּפוּת, אֲבָל בְּשׁוֹר שֶׁאֵינוֹ כָפוּת, פָּטוּר <small><small>(טוּר סי"ד בְּשֵׁם רַשְׁבָּ"א וְהָרֹא"שׁ)</small>.</small> </small> 


Siman 419

כְּשֶׁבֵּית דִּין נִזְקָקִין לִגְבּוֹת לַנִּזָּק מִנִּכְסֵי הַמַּזִּיק, גּוֹבִין מֵהַמִּטַּלְטְלִין תְּחִלָּה, וְאִם לֹא הָיוּ מִטַּלְטְלִין כְּלָל, אוֹ שֶׁלֹּא הָיוּ לוֹ מִטַּלְטְלִין כְּנֶגֶד כָּל הַנֶּזֶק, גּוֹבִין הַשְּׁאָר מֵהַקַּרְקַע הַמְעֻלֶּה שֶׁבְּנִכְסֵי הַמַּזִּיק; וְכָל זְמַן שֶׁיִּמְצָא מִטַּלְטְלִין, וַאֲפִלּוּ סֻבִּין, אֵין נִזְקָקִין לַקַּרְקַע. וַאֲפִלּוּ שֶׁיֵּשׁ לוֹ כֶּסֶף, יָכוֹל לְפוֹרְעוֹ בְּסֻבִּין, דְּכָל מִטַּלְטְלִים מֵיטַב נִינְהוּ. וְשָׁמִין אוֹתָהּ כְּמוֹ שֶׁיָּכוֹל לְמוֹכְרָהּ מִיָּד וּבִמְקוֹמוֹ. וּכְשֶׁמְּשַׁלֵּם מֵהַקַּרְקַע, אֲפִלּוּ הָיְתָה זִבּוּרִית שֶׁל מַזִּיק טוֹבָה מֵעִדִּית שֶׁל נִזָּק, אֵינוֹ מְקַבֵּל מִמֶּנּוּ, אֶלָּא מַגְבִּין לוֹ מֵעִדִּית שֶׁבְּנִכְסֵי הַמַּזִּיק. 

אִם יֵשׁ לַמַּזִּיק שְׁנֵי עִדִּית, אֵין הַנִּזָּק יָכוֹל לוֹמַר לוֹ: תֵּן לִי מֵעִדִּית פְּלוֹנִי, אֶלָּא תָּלוּי בִּרְצוֹן הַמַּזִּיק לָתֵת לוֹ אֵיזֶה שֶׁיִּרְצֶה. אֲבָל אִם הַמַּזִּיק חָפֵץ לָתֵת לוֹ הָעִדִּית שֶׁבִּקֵּשׁ, אֶלָּא שֶׁהִיא עַתָּה בְּזוֹל וּמַמְתִּין עַד שֶׁתִּתְיַקֵּר, וְאוֹמֵר: אִם תִּרְצֶה אוֹתָהּ קַח אוֹתָהּ כְּפִי מַה שֶּׁהִיא עֲתִידָה לְהִתְיַקֵּר, אֵין שׁוֹמְעִין לוֹ, אֶלָּא צָרִיךְ לִתְּנָהּ לוֹ כְּפִי מַה שֶּׁשָּׁוָה עַתָּה. 

מֵת הַמַּזִּיק קֹדֶם שֶׁיִּפְרַע, מַגְבִּין לַנִּזָּק מֵהַמִּטַּלְטְלִין שֶׁל יְתוֹמִים; וְאִם לֹא הִנִּיחַ מִטַּלְטְלִין, מַגְבִּין לוֹ מִזִּבּוּרִית שֶׁבְּקַרְקְעוֹתָיו, שֶׁכָּל הַבָּא לִפָּרַע מִנִּכְסֵי יְתוֹמִים, לֹא יִפָּרַע אֶלָּא מֵהַזִּבּוּרִית: 


Siman 420

אָסוּר לְאָדָם לְהַכּוֹת חֲבֵרוֹ; וְאִם הִכָּהוּ עוֹבֵר בְּלָאו, שֶׁנֶּאֱמַר: פֶּן יֹסִיף <small><small>(דְּבָרִים כה, ג)</small>.</small> וְאִם הִקְפִּידָה תּוֹרָה בְּהַכָּאַת רָשָׁע שֶׁלֹּא לְהַכּוֹתוֹ יוֹתֵר עַל רִשְׁעוֹ, קַל וָחֹמֶר בְּהַכָּאַת צַדִּיק. וְהַמֵּרִים יַד עַל חֲבֵרוֹ לְהַכּוֹתוֹ, אַף עַל פִּי שֶׁלֹּא הִכָּהוּ, נִקְרָא רָשָׁע. <small>הַגָּה: וְעַיֵּן לְקַמָּן סִימָן תכ"א סָעִיף י"ג. וְדִין הַכָּאַת אִישׁ לְאִשְׁתּוֹ, עַיֵּן בְּאֶבֶן הָעֵזֶר סִימָן קנ"ד. דְּיֵשׁ אוֹמְרִים דְּיֵשׁ חֵרֶם קַדְמוֹנִים בְּאָדָם הַמַּכֶּה לַחֲבֵרוֹ, וּצְרִיכִין לְהַתִּיר לוֹ כְּדֵי לְצָרְפוֹ לְמִנְיָן עֲשָׂרָה, וּמִיָּד שֶׁמְּקַבֵּל עָלָיו לַעֲשׂוֹת דִּין, מַתִּירִין לוֹ אַף עַל פִּי שֶׁאֵין <small><small>(הַמֻּכֶּה)</small></small> מִתְרַצֶּה <small><small>(מַהֲרַ"ם מֵרִיזְבּוּרְק והג"מ פֶּרֶק הַחוֹבֵל)</small>.</small> </small> 

הִכָּהוּ מַכָּה שֶׁאֵין בָּהּ שְׁוֵה פְרוּטָה, לוֹקֶה, כֵּיוָן שֶׁאֵין בָּהּ חִיּוּב מָמוֹן. וַאֲפִלּוּ הִכָּה עֶבֶד כְּנַעֲנִי, לוֹקֶה הוּא, שֶׁהֲרֵי חַיָּב בְּמִצְוֹת. 

הַחוֹבֵל בַּחֲבֵרוֹ, חַיָּב בַּחֲמִשָּׁה דְבָרִים: נֶזֶק, צַעַר, רִפּוּי, שֶׁבֶת, בֹּשֶׁת; אִם הַחַבָּלָה בְּעִנְיָן שֶׁיֵּשׁ בָּהּ כָּל הֶחָמֵשׁ. <small>הַגָּה: יֵשׁ אוֹמְרִים דְּצָרִיךְ לִתֵּן גַּם כֵּן תּוֹסָפוֹת מְזוֹנוֹת הַצְּרִיכִין בְּחָלְיוֹ מִמַּה שֶׁהָיָה אוֹכֵל כְּשֶׁהָיָה בָּרִיא <small><small>(נִמּוּקֵי יוֹסֵף פֶּרֶק הַחוֹבֵל)</small>,</small> וְנִרְאֶה לִי, דְבִכְלָל רִפּוּי יֵחָשֵׁב.</small> וְאִם אֵין בָּהּ אֶלָּא ד', מְשַׁלֵּם ד'; וְאִם ג', ג'; וְאִם ב', ב'; וְאִם א', א'. 

כֵּיצַד, קָטַע יָדוֹ אוֹ רַגְלוֹ אוֹ אֶצְבַּע אַחַת, אוֹ שֶׁחִסְרוֹ אֶחָד מִכָּל אֵבָרָיו, נוֹתֵן לוֹ כָּל ה' הַדְּבָרִים. 

הִכָּהוּ עַל יָדוֹ וְצָבְתָה וְסוֹפָהּ לַחֲזֹר, אוֹ הִכָּהוּ עַל עֵינוֹ וּמָרְדָה וְסוֹפָהּ לַחֲזֹר, אֵין כָּאן נֶזֶק, וְנוֹתֵן לוֹ שְׁאָר אַרְבַּע דְּבָרִים. 

הִכָּהוּ עַל רֹאשׁוֹ וְצָבְתָה, אֵין כָּאן נֶזֶק וְשֶׁבֶת, וְנוֹתֵן לוֹ שְׁאָר הַשְּׁלֹשָׁה דְבָרִים. 

הִכָּהוּ בְּמָקוֹם שֶׁאֵינוֹ נִרְאָה, וְלֹא רָאָהוּ שׁוּם אָדָם, אֵינוֹ נוֹתֵן לוֹ אֶלָּא צַעַר וְרִיפּוּי. 

הִכָּהוּ בְּמִטְפַּחַת שֶׁבְּיָדוֹ אוֹ בִּשְׁטָר וְכַיּוֹצֵא בְּזֶה, אֵין כָּאן אֶלָּא בֹּשֶׁת. <small>וְיֵשׁ אוֹמְרִים דַּוְקָא שֶׁהוּא בִּמְקוֹם רוֹאִין <small><small>(הָרַאֲבַ"ד)</small>.</small> </small> 

כְּוָאוֹ בְּשַׁפּוּד עַל צִפָּרְנוֹ, בְּמָקוֹם שֶׁאֵינוֹ עוֹשֶׂה חַבּוּרָה וְאֵינוֹ מְעַכְּבוֹ מִמְּלָאכָה, אֵינוֹ נוֹתֵן אֶלָּא צַעַר. <small>וְאִם הָיָה בִּמְקוֹם רוֹאִין, חַיָּב בְּבֹשֶׁת <small><small>(המ"מ שם)</small>.</small> </small> 

הִשְׁקָהוּ סַם, אוֹ שֶׁסָכוֹ סַם, וְשִׁנָּהוּ מִמַּרְאֵה עוֹרוֹ, אֵינוֹ מְשַׁלֵּם לוֹ אֶלָּא רִפּוּי בִּלְבַד. 

הִכְנִיסוֹ בְּחֶדֶר וְסָגַר הַדֶּלֶת עָלָיו וּבִטְּלוֹ מִמְּלַאכְתּוֹ, אֵינוֹ נוֹתֵן לוֹ אֶלָּא שֶׁבֶת בִּלְבַד. אֲבָל אִם הָיָה כְּבָר בְּחֶדֶר וְסָגַר עָלָיו מִלָּצֵאת, הָוֵי גְרָמָא בְּנִזָּקִין וּפָטוּר מִדִּינֵי אָדָם. 

גִּלַּח שְׂעַר רֹאשׁוֹ, אֵינוֹ נוֹתֵן לוֹ אֶלָּא בֹּשֶׁת. סָכוֹ בְּסַם עַד שֶׁאֵין סוֹף הַשֵּׂעָר לַחֲזֹר, חַיָּב בְּה' דְּבָרִים, שֶׁהֲרֵי מִצְטַעֵר מִן הַסַם, וְשֶׁבֶת שֶׁהֲרֵי הוּא רָאוּי לְרַקֵּד וּלְנַדְנֵד <small><small>(שְׂעַר)</small></small> רֹאשׁוֹ בִּשְׁעַת רִקּוּד, וְנִמְצָא בָּטֵל מִמְּלָאכָה זוֹ. 

הַמְחַסֵר אֶת חֲבֵרוֹ אֵבֶר שֶׁאֵינוֹ חוֹזֵר, חַיָּב בְּכָל הַה' דְּבָרִים. אֲפִלּוּ הִפִּיל שִׁנּוֹ, חַיָּב בַּכֹּל, שֶׁאִי אֶפְשָׁר שֶׁלֹּא יֶחֱלֶה פִיו שָׁעָה אַחַת; אַף עַל פִּי שֶׁהַשֵּׁן אֵין לוֹ רְפוּאָה, בְּשַׂר הַשִּׁנַּיִם צָרִיךְ רְפוּאָה. 

אֲפִלּוּ חִסְרוֹ כִּשְׂעוֹרָה מֵעוֹר בְּשָׂרוֹ, חַיָּב בְּה' דְּבָרִים, שֶׁהָעוֹר אֵינוֹ חוֹזֵר אֶלָּא צַלֶּקֶת <small><small>(פֵּרוּשׁ, רֹשֶׁם מַכָּה שֶׁנִּתְרַפְּאָה)</small>.</small> לְפִיכָךְ, הַחוֹבֵל בַּחֲבֵרוֹ וְקָרַע הָעוֹר וְיָצָא מִמֶּנּוּ דָם, חַיָּב בְּה' דְּבָרִים. 

כֵּיצַד מְשַׁעֲרִים הַה' דְּבָרִים, נֵזֶק אִם חִסְרוֹ אֵבֶר אוֹ חָבַל חַבּוּרָה שֶׁאֵין סוֹפָהּ לַחֲזֹר שָׁמִין אוֹתוֹ כְּאִלּוּ הוּא עֶבֶד נִמְכָּר בַּשּׁוּק, כַּמָּה הָיָה שָׁוֶה קֹדֶם שֶׁחָבַל בּוֹ וְכַמָּה נִפְחֲתוּ דָמָיו אַחַר הַחַבָּלָה, וְכָךְ יִתֵּן לוֹ. <small>הַגָּה: וְאִם הָיָה בַּעַל אֻמָּנוּת, כְּגוֹן נוֹקֵב מַרְגָלִיּוֹת, וְקָטַע לוֹ יָדוֹ, מְשַׁעֲרִינָן הֶזֵּיקוֹ כְּפִי מַה שֶּׁהוּא. אֲבָל אִם קָטַע רַגְלוֹ, שֶׁאֵין מַזִּיק לוֹ כָּל כָּךְ, מְשַׁעֲרִינָן הֶזֵּקוֹ כְּאִלּוּ לֹא הָיָה בַּעַל אֻמָּנוּת <small><small>(טוּר בְּשֵׁם הָרֹא"שׁ)</small>.</small> </small> 

צַעַר כֵּיצַד, הֲרֵי שֶׁקָּטַע אֶצְבָּעוֹ, אוֹמְדִים כַּמָּה אָדָם רוֹצֶה לִתֵּן בֵּין לִקְטֹע לוֹ אֵבֶר זֶה בְּסַיִף אוֹ לִקְטֹעַ אוֹתוֹ בְּסַם, אִם גָּזַר הַמֶּלֶךְ לִקְטֹעַ אֵבֶר <small>בְּסַיִף,</small> וּמַה שֶּׁיֵּשׁ בֵּין זֶה לְזֶה מְשַׁלֵּם לוֹ. <small>הַגָּה: וּבְמָקוֹם דְּאִכָּא צַעַר לְחוּד, מְשַׁעֲרִין אִם הָיָה גּוֹזֵר הַמֶּלֶךְ לִכְווֹת אוֹתוֹ בְּשַׁפּוּד עַל צִפָּרְנוֹ וְכַדּוֹמֶה, כַּמָּה הָיָה נוֹתֵן לְהִנָּצֵל מִצַּעַר זֶה <small><small>(טוּר בְּשֵׁם הָרֹא"שׁ)</small>.</small> </small> 

כֵּיצַד מְשַׁעֲרִין הַשֶּׁבֶת, אִם לֹא חִסְרוֹ אֵבֶר אֶלָּא חָלָה וְנָפַל לְמִשְׁכָּב, אוֹ צָבְתָה יָדוֹ וְסוֹפָהּ לַחֲזֹר, נוֹתֵן לוֹ שִׁבְתּוֹ שֶׁל כָּל יוֹם וָיוֹם כְּפוֹעֵל בָּטֵל שֶׁל אוֹתָהּ מְלָאכָה שֶׁבָּטַל מִמֶּנָּה. וְאִם חִסְרוֹ אֵבֶר, כְּגוֹן שֶׁקָּטַע יָדוֹ, נוֹתֵן לוֹ דְּמֵי יָדוֹ שֶׁהוּא הַנֶּזֶק, וְשֶׁבֶת רוֹאִין אוֹתוֹ כְּאִלּוּ הוּא שׁוֹמֵר קִשּׁוּאִין, וְרוֹאִין כַּמָּה הוּא שְׂכַר שׁוֹמֵר קִשּׁוּאִים בְּכָל יוֹם, וְעוֹשִׂין חֶשְׁבּוֹן כָּל יְמֵי חָלְיוֹ שֶׁל זֶה וְנוֹתֵן לוֹ. וְכֵן אִם קָטַע רַגְלוֹ, רוֹאִין אוֹתוֹ כְּאִלּוּ הוּא שׁוֹמֵר עַל הַפֶּתַח. סִמָּא אֶת עֵינוֹ, רוֹאִין אוֹתוֹ כְּאִלּוּ הוּא טוֹחֵן בְּרֵחַיִם; וְכֵן כָּל כַּיּוֹצֵא בָּזֶה. <small>הַגָּה: וְדַוְקָא בִּסְתָם בְּנֵי אָדָם שֶׁאֵינָן בְּנֵי אֻמָּנוּת, אֲבָל אִם הוּא בֶּן אֻמָּנוּת וְיָכוֹל לַעֲסֹק בִּמְלַאכְתּוֹ אַחַר חָלְיוֹ, מְשַׁעֲרִין הַשֶּׁבֶת כְּפִי הַמְּלָאכָה דְבָטֵל מִנֵּהּ <small><small>(טוּר סי"ט בְּשֵׁם הָרֹא"שׁ)</small>.</small> </small> 

כֵּיצַד מְשַׁעֲרִין הָרִיפּוּי, אוֹמְדִים בְּכַמָּה יָמִים יִחְיֶה מֵחֹלִי זֶה, וְכַמָּה הוּא צָרִיךְ, וְנוֹתֵן לוֹ מִיָּד; וְאֵין מְחַיְּבִים אוֹתוֹ לָתֵת דְּבַר יוֹם בְּיוֹמוֹ, וְדָבָר זֶה תַּקָּנָה הִיא לַמַּזִּיק. וְכֵן הַשֶּׁבֶת אוֹמְדִין אוֹתוֹ וְנוֹתֵן הַכֹּל מִיָּד; אִם הָיָה מִתְגַּלְגֵּל בְּחָלְיוֹ וְהוֹלֵךְ, וְאָרַךְ הַחֹלִי יוֹתֵר עַל מַה שֶּׁאֲמָדוּהוּ, אֵינוֹ מוֹסִיף לוֹ כְּלוּם; וְכֵן אִם הִבְרִיא מִיָּד, אֵין פּוֹחֲתִין מִמַּה שֶׁאֲמָדוּהוּ: 

אָמַר הַמַּזִּיק: אֵין רְצוֹנִי בְּתַקָּנָה זוֹ אֶלָּא אֶרְפָּאֶנּוּ דְּבַר יוֹם בְּיוֹמוֹ, שׁוֹמְעִין לוֹ. הֲרֵי שֶׁלֹּא פָּסַק עִמּוֹ אֶלָּא הָיָה מְרַפֵּא יוֹם יוֹם, וְעָלוּ בּוֹ צְמָחִים מֵחֲמַת הַמַּכָּה, אוֹ נִסְתְּרָה הַמַּכָּה אַחֲרֵי שֶׁחָיְתָה, חַיָּב לְרַפּאוֹתוֹ וְלָתֵת לוֹ דְּמֵי שִׁבְתּוֹ; עָלוּ בּוֹ צְמָחִים שֶׁלֹּא מַחֲמַת הַמַּכָּה, אֵינוֹ חַיָּב לְרַפּאוֹתוֹ וְלֹא לָתֵת לוֹ דְּמֵי שִׁבְתּוֹ. 

עָבַר עַל דִּבְרֵי הָרוֹפֵא וְהִכְבִּיד עָלָיו הַחֹלִי, אֵינוֹ חַיָּב לְרַפּאוֹתוֹ. 

אָמַר לוֹ הַמַּזִּיק: אֲנִי אֲרַפֵּא אוֹתְךָ, אוֹ: יֵשׁ לִי רוֹפֵא שֶׁמְּרַפֵּא בְּחִנָּם, אֵין שׁוֹמְעִין לוֹ, אֶלָּא מֵבִיא רוֹפֵא אֻמָּן וּמְרַפְּאוֹ בְּשָׂכָר: 

אִם יֹאמַר הַמַּזִּיק: אָבִיא לְךָ רוֹפֵא מִמָּקוֹם רָחוֹק שֶׁיִּקַּח שָׂכָר מוּעָט, יָכוֹל הַנֶחְבָּל לוֹמַר לוֹ: הָרוֹפֵא שֶׁהוּא בִּמְקוֹמוֹ מְדַקְדֵּק יוֹתֵר, שֶׁלֹּא יַפְסִיד הַמְחָאָתוֹ. 

אָמַר הַנֶחְבָּל: תֵּן לִי שְׂכַר הָרוֹפֵא וַאֲנִי אֲרַפֵּא אֶת עַצְמִי, יָכוֹל הַחוֹבֵל לוֹמַר לוֹ: שֶׁמָּא לֹא תְּרַפֵּא עַצְמְךָ יָפֶה וְיִקְרְאוּ אוֹתִי מַזִּיק לְעוֹלָם. 

כֵּיצַד מְשַׁעֲרִין הַבֹּשֶׁת, הַכֹּל לְפִי הַמְבַיֵּשׁ וְהַמִּתְבַּיֵּשׁ; אֵינוֹ דוֹמֶה מִתְבַּיֵּשׁ מֵהַקָּטָן לַמִּתְבַּיֵּשׁ מֵאָדָם גָּדוֹל וּמְכֻבָּד, שֶׁזֶּה שֶׁבִּיְּשׁוֹ הַקַּל בָּשְׁתּוֹ מְרֻבָּה. <small>הַגָּה: וְכֵן הַמִּתְבַּיֵּשׁ, כְּפִי מַה שֶּׁכְּבוֹדוֹ גָדוֹל בָּשְׁתּוֹ מְרֻבָּה <small><small>(טוּר)</small>.</small> וְהַמְבַזֶּה כֹּהֵן, בָּשְׁתּוֹ יוֹתֵר גְּדוֹלָה מִבְּאִישׁ אַחֵר <small><small>(רִיבָ"שׁ סִימָן נ"ד)</small>.</small> </small> 

צָעַק בְּאָזְנוֹ וְחֵרְשׁוֹ, פָּטוּר מִדִּינֵי אָדָם וְחַיָּב בְּדִינֵי שָׁמַיִם. אָחֲזוֹ וְתָקַע בְּאָזְנוֹ וְחֵרְשׁוֹ, אוֹ שֶׁהִכָּהוּ בְּאָזְנוֹ וְחֵרְשׁוֹ, נוֹתֵן לוֹ דְּמֵי כֻּלּוֹ אִם אֵינוֹ בַּעַל אֻמָּנוּת. וְאִם הוּא בַּעַל אֻמָּנוּת וְרָאוּי עֲדַיִן לְאוֹתוֹ אֻמָּנוּת, רוֹאִים כַּמָּה נִפְחֲתוּ דָמָיו וְנוֹתֵן לוֹ. 

סִמָּא עֵינוֹ וְלֹא אֲמָדוּהוּ, <small><small>(קָטַע יָדוֹ וְלֹא אֲמָדוּהוּ)</small>,</small> וְקָטַע רַגְלוֹ וְלֹא אֲמָדוּהוּ, וְאַחַר כָּךְ חֵרְשׁוֹ, הוֹאִיל וְלֹא אֲמָדוּהוּ מִכָּל נֶזֶק וָנֶזֶק, נוֹתֵן לוֹ דְּמֵי כֻּלּוֹ. <small>הַגָּה: וּמְחֻיָּב לִתֵּן צַעַר וְרִפּוּי וּבֹשֶׁת שֶׁל כָּל מַכָּה וּמַכָּה, רַק שֶׁאוֹמְדִים הַכֹּל בְּיַחַד <small><small>(טוּר סי"ז בְּשֵׁם הָרֹא"שׁ)</small>.</small> </small> אֲמָדוּהוּ לְכָל נֶזֶק וָנֶזֶק, וְאַחַר כָּךְ אֲמָדוּהוּ לְכֻלּוֹ, אֵין גּוֹבִין מִמֶּנּוּ אֶלָּא דְּמֵי כֻּלּוֹ בִּלְבַד. וְאִם תָּפַס הַנִּזָּק נֶזֶק כָּל אֵבֶר וְאֵבֶר וּדְמֵי כֻלּוֹ, אֵין מוֹצִיאִין מִיָּדוֹ. <small>הַגָּה: וּכְבָר נִתְבָּאֵר סִימָן שפ"ח דְּיֵשׁ חוֹלְקִין וּסְבִירָא לְהוּ דְּלָא מְהַנֵּי תְפִיסָה <small><small>(הָרֹא"שׁ וְהַטּוּר)</small>.</small> </small> 

כְּשֶׁבֵּית דִּין מַגְבִּין לַנֶּחְבָּל אַרְבָּעָה דְבָרִים, אֵין נוֹתְנִים לַחוֹבֵל בָּהֶם שׁוּם זְמַן. אֲבָל אִם לֹא עָשָׂה בּוֹ דָּבָר אֶלָּא שֶׁבִּיְּשׁוֹ, נוֹתְנִים לוֹ זְמַן כֵּיוָן שֶׁלֹּא חִסְרוֹ מָמוֹן. 

כְּשֵׁם שֶׁאוֹמְדִים לְמִיתָה, כָּךְ אוֹמְדִים לִנְזִיקִין. כֵּיצַד, הֲרֵי שֶׁהִכָּה חֲבֵרוֹ בִּצְרוֹר קָטָן שֶׁאֵין בּוֹ כְּדֵי לְהַזִּיק, אוֹ בְּקֵיסָם שֶׁל עֵץ קָטָן, וְחָבַל בּוֹ חַבָּלָה שֶׁאֵין חֵפֶץ זֶה רָאוּי לַעֲשׂוֹתוֹ, הֲרֵי זֶה פָטוּר, שֶׁנֶּאֱמַר: בְּאֶבֶן אוֹ בְאֶגְרֹף <small><small>(שְׁמוֹת כא, יח)</small>,</small> דָּבָר הָרָאוּי לְהַזִּיק; אֲבָל חַיָּב הוּא בְּבֹשֶׁת בִּלְבַד, שֶׁאֲפִלּוּ רָקַק בְּגוּפוֹ שֶׁל חֲבֵרוֹ חַיָּב בְּבֹשֶׁת; לְפִיכָךְ צְרִיכִים הָעֵדִים לֵידַע בַּמֶּה הִזִּיק, וּמְבִיאִים הַחֵפֶץ שֶׁהִזִּיק בּוֹ לְבֵית דִּין, עַד שֶׁאוֹמְדִין אוֹתוֹ וְדָנִין עָלָיו. וְאִם אָבַד הַחֵפֶץ, וְאָמַר הַחוֹבֵל: לֹא הָיָה בּוֹ כְּדֵי לְהַזִּיק, וְנֶחְבָּל אוֹמֵר: הָיָה בּוֹ כְּדֵי לְהַזִּיק, יִשָּׁבַע הַנֶּחְבָּל וְיִטֹּל. 

הַבַּרְזֶל, אֵין לוֹ אֹמֶד; אֲפִלּוּ מַחַט קְטַנָּה רְאוּיָה הִיא לְהָמִית, וְאֵין צָרִיךְ לוֹמַר לְהַזִּיק. וְדַוְקָא כְּעֵין מַחַט, שֶׁהִיא חַדָּה, אֲבָל אִם לֹא הִזִּיק אֶלָּא מֵחֲמַת מִשְׁקָלוֹ, שֶׁאֵינוֹ מְחֻדָּד כְּלָל, אוֹמְדִים אוֹתוֹ כִּשְׁאָר דְּבָרִים. 

הַזּוֹרֵק אֶבֶן, וּלְאַחַר שֶׁיָּצְאָה מִתַּחַת יָדוֹ הוֹצִיא הֲלָה רֹאשׁוֹ מֵהַחַלּוֹן וְקִבְּלָהּ, פָּטוּר מִכֻּלָּם, שֶׁנֶּאֱמַר: וּמָצָא אֶת רֵעֵהוּ <small><small>(דְּבָרִים יט, ה)</small>,</small> פְּרָט לְמַמְצִיא אֶת עַצְמוֹ. 

הַחוֹבֵל בְּעַצְמוֹ, אַף עַל פִּי שֶׁאֵינוֹ רַשַּׁאי, <small><small>(פָּטוּר)</small> ;</small> אֲחֵרִים שֶׁחָבְלוּ בּוֹ, חַיָּבִים. 

הַמַּבְעִית אֶת חֲבֵרוֹ, אַף עַל פִּי שֶׁחָלָה מֵהַפַּחַד, פָּטוּר מִדִּינֵי אָדָם וְחַיָּב בְּדִינֵי שָׁמַיִם; וְהוּא שֶׁלֹּא נָגַע בּוֹ, כְּגוֹן שֶׁצָּעַק לוֹ מֵאֲחוֹרָיו, אוֹ שֶׁנִּרְאָה לוֹ בַּאֲפֵלָה וְכַיּוֹצֵא בּוֹ. וְכֵן אִם זָעַק לוֹ בְּאָזְנוֹ וְחֵרְשׁוֹ, פָּטוּר מִדִּינֵי אָדָם וְחַיָּב בְּדִינֵי שָׁמַיִם. אָחֲזוֹ וְתָקַע לוֹ בְּאָזְנוֹ וְחֵרְשׁוֹ, אוֹ שֶׁנָּגַע בּוֹ וַהֲדָפוֹ בְּשָׁעָה שֶׁהִבְעִיתוֹ, אוֹ שֶׁאָחֲזוֹ בִּבְגָדָיו, חַיָּב בְּתַשְׁלוּמִין. 

אִם הַנֶחְבָּל אוֹמֵר: נֶחֱרַשְׁתִּי, נִסְמֵית עֵינִי, וְאֵינִי רוֹאֶה, אוֹ: אֵינִי שׁוֹמֵעַ, אֵינוֹ נֶאֱמָן, שֶׁאֵין אָנוּ מַכִּירִים הַדָּבָר וְשֶׁמָּא יַעֲרִים, וְאֵינוֹ נוֹטֵל הַנֶּזֶק עַד שֶׁיִּבָּדֵק זְמַן מְרֻבֶּה וְיִהְיֶה מֻחְזָק שֶׁאָבַד מְאוֹר עֵינָיו אוֹ נִתְחָרֵשׁ, וְאַחַר כָּךְ יְשַׁלֵּם זֶה. 

הַמְבַיֵּשׁ אֶת הֶעָרֹם אוֹ מִי שֶׁהוּא בְּבֵית הַמֶּרְחָץ, פָּטוּר. נָשְׁבָה בּוֹ הָרוּחַ וְהִגְבִּיהַּ בְּגָדָיו וְנִרְאָה כְּעָרֹם, וּבָא אַחֵר וְהוֹסִיף בְּהַפְשָׁטָתוֹ, חַיָּב בְּבֹשֶׁת; וּמִכָּל מָקוֹם, אֵין בָּשְׁתּוֹ שֶׁל זֶה מְרֻבָּה כְּמוֹ הַמְבַיֵּשׁ אֶת שֶׁאֵינוֹ עָרֹם כְּלָל. וְכֵן אִם הִגְבִּיהַ בְּגָדָיו לֵירֵד לַנָּהָר, אוֹ שֶׁעָלָה מִנָּהָר, וּבִיְּשׁוֹ, חַיָּב; וּמִכָּל מָקוֹם, אֵינוֹ כָּל כָּךְ בֹּשֶׁת כְּמוֹ שֶׁמְּבַיֵּישׁ הַמְלֻבָּשׁ. 

בִּיְּשׁוֹ כְּשֶׁהוּא יָשֵׁן, וּמֵת <small><small>(בְּתוֹךְ שְׁנָתוֹ)</small>,</small> שֶׁלֹּא הִרְגִּישׁ בְּבֹשֶׁת, אֵין גּוֹבִין אוֹתוֹ בֹּשֶׁת; וְאִם תָּפְסוּ יוֹרְשָׁיו, אֵין מוֹצִיאִין מִיָּדָם. <small>וְיֵשׁ אוֹמְרִים שֶׁהוּא פָּטוּר <small><small>(טוּר סכ"ו בְּשֵׁם הָרֹא"שׁ)</small>.</small> </small> 

יָשֵׁן שֶׁבִּיֵּשׁ, פָּטוּר. 

הַמְבַיֵּשׁ אֶת הַשּׁוֹטֶה, פָּטוּר. אֶת הַחֵרֵשׁ, אוֹ אֶת הַגֵּר, אוֹ אֶת הָעֶבֶד, אוֹ אֶת הַקָּטָן שֶׁכְּשֶׁמַּכְלִימִים אוֹתוֹ נִכְלָם, חַיָּב. וּמִכָּל מָקוֹם, אֵינוֹ דוֹמֶה הַמְבַיֵּשׁ אֶת הַקָּטָן לַמְּבַיֵּשׁ אֶת הַגָּדוֹל, וְלֹא הַמְבַיֵּשׁ אֶת הָעֶבֶד לַמְּבַיֵּשׁ בֶּן חוֹרִין, וְלֹא הַמְבַיֵּשׁ חֵרֵשׁ לַמְּבַיֵּשׁ פִּקֵּחַ. 

 רָקַק בַּחֲבֵרוֹ, חַיָּב. אֲבָל רָקַק בִּבְגָדָיו, אוֹ שֶׁבִּיְּשׁוֹ בִּדְבָרִים, פָּטוּר; וְיֵשׁ לְבֵית דִּין בְּכָל מָקוֹם וּבְכָל זְמַן לִגְדֹּר כְּפִי מַה שֶּׁיִּרְאוּ. וְיֵשׁ אוֹמְרִים שֶׁמְּנַדִּין אוֹתוֹ עַד שֶׁיְּפַיֵּס הַמְבֻיָּשׁ. <small>הַגָּה: וְיֵשׁ אוֹמְרִים דְּמַכִּין אוֹתוֹ מַכַּת מַרְדוּת <small><small>(בֵּית יוֹסֵף ס"ס א' בְּשֵׁם מָרְדְּכַי פֶּרֶק הַזָּהָב)</small>.</small> וְהַמּוֹצִיא שֵׁם רָע עַל חֲבֵרוֹ, הָוֵי בִּכְלַל הַמְבַיֵּשׁ בִּדְבָרִים <small><small>(פִּסְקֵי מהרא"י סִימָן רי"ב ות"ה סִימָן ש"ז)</small>.</small> הַמְקַנְטֵר חֲבֵרוֹ וְאָמַר לֵהּ: אֵינִי מוּמָר וְאֵינִי עֲבַרְיָן, אַף עַל פִּי שֶׁלֹּא אָמַר: כָּמוֹךָ, הָוֵי כְּאִלּוּ פֵּרַשׁ כָּמוֹךָ <small><small>(בֵּית יוֹסֵף מָצָא כָתוּב מהרי"ו סִימָן קנ"ז)</small>.</small> הָאוֹמֵר לַחֲבֵרוֹ: הֲרֵי אַתָּה עוֹשֶׂה כְּמוֹ מַמְזֵר, אוֹ: אַתָּה כְּמַמְזֵר, אֵינוֹ כְלוּם <small><small>(מהרי"ו סִימָן נ"ט)</small>.</small> וְיֵשׁ חוֹלְקִין וּסְבִירָא לְהוּ שֶׁאִם אוֹמֵר: אַתָּה כְּמַמְזֵר, כְּאִלּוּ קְרָאוֹ מַמְזֵר <small><small>(פִּסְקֵי מהרא"י סִימָן רנ"ז וְסִימָן קל"ה וּמַהֲרִי"ט סִימָן קכ"ז וַאֲגֻדָּה פ"ב דְּיוֹמָא)</small> ;</small> אֲבָל אִם אוֹמֵר: אַתָּה מְכַזֵּב כְּמוֹ מַמְזֵר עַד שֶׁתִּתְבָּרֵר דָּבָר זֶה, אוֹ כַיּוֹצֵא בָּזֶה שֶׁהֵטִיל בַּדָּבָר תְּנַאי, אֵינוֹ כְלוּם <small><small>(פִּסְקֵי מהרא"י סִימָן קל"ה)</small>.</small> הָאוֹמֵר לַחֲבֵרוֹ: פָּסוּל אַתָּה, יֵשׁ אוֹמְרִים דְּיָכוֹל לְתָרֵץ דְּפָסוּל מִשּׁוּם קוּרְבָה קָאָמַר וְאֵין זֶה בִּיּוּשׁ <small><small>(מהרי"ו סִימָן נ"ט)</small>.</small> וְיֵשׁ חוֹלְקִין <small><small>(מַהֲרַ"ם מֵרִיזְבּוּרְק)</small>.</small> הַמְדַבֵּר רָע עַל שׁוֹכְנֵי עָפָר, צָרִיךְ לְקַבֵּל עָלָיו תַּעֲנִיּוֹת וּתְשׁוּבָה וְעֹנֶשׁ מָמוֹן כְּפִי רְאוֹת בֵּית דִּין <small><small>(מָרְדְּכַי פֶּרֶק הַחוֹבֵל)</small> ;</small> וְאִם קְבוּרִים בְּסָמוּךְ לוֹ, יֵלֵךְ עַל קִבְרֵיהֶם וִיבַקֵּשׁ מֵהֶם מְחִילָה, וְאִם הֵם רְחוֹקִים יִשְׁלַח שָׁם שְׁלוּחוֹ <small><small>(מַהֲרַ"ם מֵרִיזְבּוּרְק)</small>.</small> וְאִם כּוֹפֵר הַמְבַיֵּשׁ, אִם הוּא בִּיּוּשׁ שֶׁל שׁוֹכְנֵי עָפָר, יִתְּנוּ חֵרֶם בְּעֵדוּת, אֲבָל לֹא עַל בִּיּוּשִׁים אֲחֵרִים <small><small>(מָרְדְּכַי הַנַּ"ל מהרי"ו סִימָן כ"ח)</small>.</small> וְנִרְאֶה, דְהַכֹּל לְפִי רְאוֹת בֵּית דִּין. וְעַיִּןִ לְעֵיל סִימָן פ"ז סָעִיף כ"ה. הַקּוֹרֵא לַחֲבֵרוֹ מַלְשִׁין בֶּן מַלְשִׁין, אִם הוּא לְבַד מַלְשִׁין, פָּטוּר. וְכֵן אִם קוֹרֵא לְרָשָׁע בֶּן צַדִּיק: רָשָׁע בֶּן רָשָׁע <small><small>(הַגָּהוֹת מָרְדְּכַי)</small>.</small> הַקּוֹרֵא לַחֲבֵרוֹ עֶבֶד אוֹ מַמְזֵר, וְהוּא אֱמֶת, פָּטוּר; אֲבָל אִם לֹא יוּכַל לְבָרֵר, אַף עַל גַּב דְּשָׁמַע כֵּן שֶׁאֲחֵרִים דִּבְּרוּ כָךְ, לֹא נִפְטָר בְּכָךְ <small><small>(נִמּוּקֵי מַהֲרַ"ם)</small> <small>(וע"ל סי' תכ"א ס"ג)</small>.</small> </small> 

אַף עַל פִּי שֶׁהַמְבַיֵּשׁ בִּדְבָרִים אֵינוֹ בַּר תַּשְׁלוּמִין, עָוֹן גָּדוֹל הוּא; וְאֵין הַמְחָרֵף וּמְגַדֵּף לָעָם וּמְבַיְּשָׁן אֶלָּא שׁוֹטֶה רָשָׁע וְגַס רוּחַ. וְכָל הַמַּלְבִּין פְּנֵי אָדָם כָּשֵׁר מִיִּשְׂרָאֵל בִּדְבָרִים, אֵין לוֹ חֵלֶק לָעוֹלָם הַבָּא. 

דִּין הַמְבַיֵּשׁ תַּלְמִיד חָכָם בִּדְבָרִים, נִתְבָּאֵר בְּטוּר י"ד <small>סִימָן רמ"ג סָעִיף ז'.</small> 

יֵשׁ הַכָּאוֹת רַבּוֹת שֶׁיֵּשׁ בָּהֶם בִּזּוּי וְצַעַר מְעַט, וְאֵין בָּהֶם נֶזֶק; וּכְבָר פָּסְקוּ לָהֶם חֲכָמִים דָּמִים קְצוּבִים, וְכָל הַמַּכֶּה אֶת חֲבֵרוֹ הַכָּאָה מֵהֶן, מְשַׁלֵּם אוֹתוֹ הַמָּמוֹן הַקָּצוּב; וְכֻלָּם קְנָסוֹת הֵן. וְאוֹתוֹ הַמָּמוֹן הַקָּצוּב הוּא דְּמֵי הַצַּעַר וְהַבֹּשֶׁת וְהָרִפּוּי וְהַשֶּׁבֶת, בֵּין צָרִיךְ לִרְפוּאָה בֵּין לֹא צָרִיךְ, זֶהוּ מְשַׁלֵּם. וְכַמָּה הוּא מְשַׁלֵּם, הַבּוֹעֵט בַּחֲבֵרוֹ בְּרַגְלוֹ, מְשַׁלֵּם ה' סְלָעִים; הִכָּהוּ בְּאַרְכּוּבָתוֹ, מְשַׁלֵּם ג' סְלָעִים; קִבֵּץ אֶצְבְּעוֹתָיו כְּמוֹ אוֹגֵד אֲגֻדָּה וְהִכָּהוּ בְּיָדוֹ כְּשֶׁהִיא אֲגֻדָּה, מְשַׁלֵּם י"ג סְלָעִים; תָּקַע אֶת חֲבֵרוֹ בְכַפּוֹ, מְשַׁלֵּם סֶלַע; סְטָרוֹ עַל פָּנָיו, מְשַׁלֵּם חֲמִשִּׁים סְלָעִים; סְטָרוֹ בַּאֲחוֹרֵי יָדוֹ, מְשַׁלֵּם ק' סְלָעִים; וְכֵן אִם צָרַם בְּאָזְנוֹ אוֹ תָלַשׁ בִּשְׂעָרוֹ אוֹ רָקַק וְהִגִּיעַ בּוֹ הָרֹק, מְשַׁלֵּם מֵאָה סְלָעִים. וְכָזֶה הוּא מְשַׁלֵּם עַל כָּל מַעֲשֶׂה וּמַעֲשֶׂה; כֵּיצַד, כְּגוֹן שֶׁבָּעַט בַּחֲבֵרוֹ אַרְבַּע בְּעִיטוֹת, אֲפִלּוּ זוֹ אַחַר זוֹ, מְשַׁלֵּם עֶשְׂרִים סְלָעִים. סְטָרוֹ עַל פָּנָיו שְׁתֵּי סְטִירוֹת, מְשַׁלֵּם מֵאָה סֶלַע, וְכֵן בַּשְּׁאָר. <small>הַגָּה: יֵשׁ אוֹמְרִים אַף עַל גַּב דְּאִיתָא בַגְּמָרָא הַקּוֹרֵא לַחֲבֵרוֹ מַמְזֵר סוֹפֵג אַרְבָּעִים, מִכָּל מָקוֹם יֵשׁ מְקוֹמוֹת שֶׁאֵין נוֹהֲגִין כֵּן, וְהוֹלְכִין אַחַר הַמִּנְהָג <small><small>(הָרֹא"שׁ כְּלָל ק"א סִימָן א')</small>.</small> וְנִרְאֶה לִי, דְּהוּא הַדִּין בְּאֵלּוּ הַדְּבָרִים הַנִּזְכָּרִים:</small> 

כָּל אֵלּוּ הַסְלָעִים, הֵם מִכֶּסֶף מְדִינָה שֶׁאֵין בּוֹ כֶּסֶף אֶלָּא שְׁמִינִית, שֶׁהֵם שָׁלֹשׁ מָעִין, שֶׁכָּל מָעָה מִשְׁקָל ט"ז שְׂעוֹרוֹת כֶּסֶף צָרוּף, שֶׁהוּא עוֹטָמָנִי אֶחָד. 

בַּמֶּה דְּבָרִים אֲמוּרִים, בִּמְכֻבָּד. אֲבָל אָדָם שֶׁהוּא מְבֻזֶּה וְאֵינוֹ מַקְפִּיד בְּכָל אֵלּוּ הַדְּבָרִים וְכַיּוֹצֵא בָּהֶם, אֵינוֹ אֶלָּא כְּפִי מַה שֶּׁיִּרְאוּ הַדַּיָּנִים שֶׁרָאוּי לִטֹּל. <small>הַגָּה: יֵשׁ אוֹמְרִים שֶׁאֵלּוּ הַדְּבָרִים אֵינָן רַק מִשּׁוּם בֹּשֶׁת וְצַעַר, אֲבָל רִפּוּי וָשֶׁבֶת הַכֹּל לְפִי הָעִנְיָן <small><small>(טוּר סל"ד בְּשֵׁם הָרִי"ף וְכ"כ הָרֹא"שׁ בִּשְׁמוֹ)</small>.</small> </small> 

כֵּיצַד מַגְבִּין הָאִדָּנָא חַבָּלוֹת וּקְנָסוֹת אֵלּוּ, נִתְבָּאֵר בְּסִימָן א'. 


Siman 421

אֵינוֹ חַיָּב עַל הַבֹּשֶׁת עַד שֶׁיִּתְכַּוֵּן לְבַיְּשׁוֹ; וְהַמְבַיֵּשׁ אֶת חֲבֵרוֹ שֶׁלֹּא בְּכַוָּנָה, פָּטוּר. לְפִיכָךְ, יָשֵׁן שֶׁבִּיֵּשׁ, פָּטוּר. <small>הַגָּה: וְכֵן מִי שֶׁקּוֹבֵל עַל חֲבֵרוֹ שֶׁמְּסָרוֹ אוֹ גָּנַב לוֹ וְכַיּוֹצֵא בָּזֶה, אַף עַל פִּי שֶׁלֹּא יָכוֹל לְבָרֵר עָלָיו, מִכָּל מָקוֹם פָּטוּר, דַּהֲרֵי לֹא כִּוֵּן לְבַיְּשׁוֹ <small><small>(מהרי"ו סִימָן קס"ח)</small>.</small> </small> 

הַמִּתְכַּוֵּן לְבַיֵּשׁ אֶת הַקָּטָן וּבִיֵּשׁ אֶת הַגָּדוֹל, נוֹתֵן לַגָּדוֹל דְּמֵי בָּשְׁתּוֹ שֶׁל קָטָן. נִתְכַּוֵּן לְבַיֵּשׁ אֶת הָעֶבֶד וּבִיֵּשׁ בֶּן חוֹרִין, נוֹתֵן לַבֶּן חוֹרִין דְּמֵי בָּשְׁתּוֹ שֶׁל עֶבֶד: 

יֵשׁ אוֹמְרִים דְּצַעַר רִפּוּי וְשֶׁבֶת חַיָּב אֲפִלּוּ שֶׁלֹּא בְכַוָּנָה, וּבִלְבַד שֶׁלֹּא יְהֵא אָנוּס, אֶלָּא שׁוֹגֵג קָרוֹב לְמֵזִיד; אֲבָל בְּנֶזֶק חַיָּב אֲפִלּוּ אָנוּס, דְּאָדָם מוּעָד לְעוֹלָם, בֵּין שׁוֹגֵג בֵּין מֵזִיד, בֵּין עֵר בֵּין יָשֵׁן. 

בַּמֶּה דְּבָרִים אֲמוּרִים שֶׁיָּשֵׁן חַיָּב, בְּשֶׁיָּשְׁנוּ שְׁנֵיהֶם כְּאֶחָד וְנִתְהַפֵּךְ אֶחָד מֵהֶם עַל חֲבֵרוֹ וְהִזִּיקוֹ אוֹ קָרַע בְּגָדָיו. אֲבָל אִם הָיָה אֶחָד יָשֵׁן, וּבָא חֲבֵרוֹ וְשָׁכַב בְּצִדּוֹ, זֶה שֶׁבָּא בָּאַחֲרוֹנָה חַיָּב אִם הִזִּיק לָרִאשׁוֹן. וְאִם הָרִאשׁוֹן הִזִּיקוֹ, פָּטוּר. <small>וְהוּא הַדִּין בְּכָל אֹנֶס גָּדוֹל כְּזֶה, פָּטוּר הַמַּזִּיק <small><small>(ר"י נל"א ח"ב)</small>.</small> </small> וְכֵן אִם הִנִּיחַ כֵּלָיו בְּצַד הַיָּשֵׁן, וְנִתְהַפֵּךְ עֲלֵיהֶם וּשְׁבָרָם, פָּטוּר, שֶׁזֶּה שֶׁהִנִּיחָם בְּצִדּוֹ פּוֹשֵׁעַ הוּא בַּמֶּה שֶׁהִנִּיחָם בְּצִדּוֹ. 

שְׁנַיִם שֶׁנִּתְאַבְּקוּ יַחַד, וְאֶחָד הִפִּיל חֲבֵרוֹ לָאָרֶץ, וְנָפַל עָלָיו וְסִמָּא אֶת עֵינוֹ, פָּטוּר. 

בְּכָל מָקוֹם שֶׁחוֹבֵל בַּחֲבֵרוֹ בְּכַוָּנָה חַיָּב בְּה' דְּבָרִים, אֲפִלּוּ נִכְנַס חֲבֵרוֹ לִרְשׁוּתוֹ שֶׁלֹּא בִּרְשׁוּת, וְחִבֵּל בּוֹ וְהוֹצִיאוֹ, חַיָּב; דִּנְהִי שֶׁיֵּשׁ לוֹ רְשׁוּת לְהוֹצִיאוֹ, אֵין לוֹ רְשׁוּת לַחְבֹּל בּוֹ. אֲבָל אִם הוּא מְסָרֵב בּוֹ וְאֵינוֹ רוֹצֶה לָצֵאת, יֵשׁ אוֹמְרִים שֶׁיֵּשׁ לוֹ רְשׁוּת אֲפִלּוּ לַחְבֹּל בּוֹ כְּדֵי לְהוֹצִיאוֹ. <small>הַגָּה: וְכֵן מִי שֶׁיֵּשׁ לוֹ מְשָׁרֵת, וְחוֹשֵׁשׁ שֶׁיִּגְנֹב לוֹ, יוּכַל לְהוֹצִיאוֹ קֹדֶם זְמַן הַשְּׂכִירוּת; וְאִם מְסָרֵב, יוּכַל לְהַכּוֹתוֹ עַד שֶׁיֵּצֵא <small><small>(מָרְדְּכַי פֶּרֶק הַמַּנִיחַ)</small>.</small> </small> 

נִכְנַס לַחֲצַר חֲבֵרוֹ שֶׁלֹּא בִּרְשׁוּת, וְלֹא יָדַע בַּעַל הַבַּיִת שֶׁנִּכְנַס, וְהִזִּיקוֹ בַּעַל הַבַּיִת שֶׁלֹּא בְּכַוָּנָה, פָּטוּר. וְאִם הֻזַּק בּוֹ בַּעַל הַבַּיִת, חַיָּב, כֵּיוָן שֶׁנִּכְנַס שֶׁלֹּא בִּרְשׁוּת. וְדַוְקָא בְּשֶׁלֹא יָדַע בּוֹ וְלֹא רָאָהוּ שֶׁנִּכְנָס, אֲבָל רָאָהוּ, פָּטוּר, דְּאִיהוּ דְּאַזִּיק אַנַּפְשֵׁהּ. 

הָיוּ שְׁנֵיהֶם בִּרְשׁוּת אוֹ שְׁנֵיהֶם שֶׁלֹּא בִּרְשׁוּת, וְהֻזְּקוּ זֶה בְּזֶה, שְׁנֵיהֶם פְּטוּרִים. <small>הִזִּיקוּ זֶה אֶת זֶה בְכַוָּנָה, שְׁנֵיהֶם חַיָּבִים <small><small>(טוּר ס"ט)</small>.</small> וְעַיֵּן לְעֵיל סִימָן שע"ח</small> 

הַמְבַקֵּעַ עֵצִים בִּרְשׁוּת הָרַבִּים, וּפָרַח עֵץ מֵהֶם וְהִזִּיק בִּרְשׁוּת הַיָּחִיד, אוֹ שֶׁבָּקַע בִּרְשׁוּת הַיָּחִיד וְהִזִּיק בִּרְשׁוּת הַיָּחִיד אַחֵר, אוֹ שֶׁנִּכְנָס לַחֲנוּתוֹ שֶׁל נַגָּר, בֵּין בִּרְשׁוּת בֵּין שֶׁלֹּא בִּרְשׁוּת, וְנִתְּזָה בְּקַעַת וְטָפְחָה לוֹ עַל פָּנָיו, חַיָּב בְּד' דְּבָרִים וּפָטוּר מֵהַבֹּשֶׁת. 

הָיְתָה לוֹ אֶבֶן מֻנַּחַת בְּחֵיקוֹ, בֵּין שֶׁלֹּא הִכִּיר בָּהּ מֵעוֹלָם בֵּין שֶׁהִכִּיר בָּהּ וּשְׁכָחָהּ, וְעָמַד וְנָפְלָה וְהִזִּיקָה, וְכֵן אִם נִתְכַּוֵּן לִזְרֹק שְׁנַיִם וְזָרַק אַרְבָּעָה וְהִזִּיק, אוֹ שֶׁהִזִּיק כְּשֶׁהוּא יָשֵׁן, חַיָּב בְּנֶזֶק וּפָטוּר מִד' דְּבָרִים. 

מִי שֶׁנָּפַל מִן הַגַּג בְּרוּחַ מְצוּיָה וְהִזִּיק, חַיָּב בְּד' דְּבָרִים וּפָטוּר מֵהַבֹּשֶׁת. נָפַל בְּרוּחַ שֶׁאֵינָהּ מְצוּיָה, חַיָּב בְּנֶזֶק בִּלְבַד וּפָטוּר מִד' דְּבָרִים <small><small>(וְע"ל סִימָן תי"ח סי"ג)</small>.</small> וְאִם נִתְהַפֵּךְ, חַיָּב בַּכֹּל, אַף בְּבֹשֶׁת; שֶׁכָּל הַמִּתְכַּוֵּן לְהַזִּיק, אַף עַל פִּי שֶׁלֹּא נִתְכַּוֵּן לְבַיֵּשׁ, חַיָּב בְּבֹשֶׁת. 

הַמַּזִּיק לְאִשְׁתּוֹ בְתַשְׁמִישׁ הַמִּטָּה, חַיָּב בִּנְזָקֶיהָ. הָאוֹמֵר לַחֲבֵרוֹ: קְטַע אֶת יָדִי, אוֹ: סַמֵּא אֶת עֵינִי עַל מְנַת שֶׁאַתָּה פָטוּר, הֲרֵי זֶה חַיָּב בַּחֲמִשָּׁה דְבָרִים, שֶׁהַדָּבָר יָדוּעַ שֶׁאֵין אָדָם רוֹצֶה בְכָךְ. <small>הַגָּה: וְיֵשׁ אוֹמְרִים דְּאִם אָמַר לוֹ בְּפֵרוּשׁ: עַל מְנַת לִפְטֹר, פָּטוּר; אֶלָּא שֶׁאִם לֹא אָמַר לוֹ בְּפֵרוּשׁ, רַק דְּבָרִים שֶׁמַּשְׁמָעָן כָּךְ, אָנוּ דָנִין דְּבָרָיו שֶׁלֹּא פְטָרוֹ, כְּגוֹן שֶׁאָמַר לוֹ: קְטַע יָדִי, אוֹ: סַמֵּא עֵינִי, וְאָמַר לוֹ הַמַּזִּיק: עַל מְנַת לִפְטֹר, וְאָמַר לוֹ הַנִּזָּק: הֵן, אָנוּ דָנִין שֶׁבִּתְמִיהָה קָאָמַר הֵן, וְחַיָּב הַמַּזִּיק <small><small>(טוּר סי"א בְּשֵׁם הָרֹא"שׁ)</small>.</small> </small> 

שְׁנַיִם שֶׁחָבְלוּ זֶה בְּזֶה, אִם חָבַל הָאֶחָד בַּחֲבֵרוֹ יוֹתֵר מִמַּה שֶׁחָבַל בּוֹ הוּא, מְשַׁלֵּם לוֹ בַּמּוֹתָר נֶזֶק שָׁלֵם. וְדַוְקָא שֶׁהִתְחִילוּ שְׁנֵיהֶם כְּאֶחָד, אוֹ לְאַחַר שֶׁחָבַל בַּחֲבֵרוֹ חָזַר גַּם הוּא מִיָּד וְחָבַל בּוֹ; אֲבָל אִם הִתְחִיל הָאֶחָד, הַשֵּׁנִי פָטוּר, שֶׁיֵּשׁ לוֹ רְשׁוּת לַשֵּׁנִי לַחְבֹּל בּוֹ כְּדֵי לְהַצִּיל עַצְמוֹ. <small>וְכֵן הוּא לְעִנְיַן גִּדּוּפִים וּבִיּוּשִׁים, הַמַּתְחִיל פּוֹרֵעַ הַקְּנָס <small><small>(הַגָּהוֹת מָרְדְּכַי דְקִדּוּשִׁין)</small>.</small> רְאוּבֵן שֶׁהִכָּה לְשִׁמְעוֹן, וְחָזַר שִׁמְעוֹן וּבָא לְהַכּוֹתוֹ לִרְאוּבֵן, וּבָאתָה אִשְׁתּוֹ שֶׁל רְאוּבֵן וְהֶחֱזִיקָה בְּשִׁמְעוֹן, וְהוּא נִתֵּק יָדָיו וְהִכָּה אוֹתָהּ, פָּטוּר <small><small>(מהרי"ו סִימָן כ"ח)</small>.</small> וְע"ל סוֹף סִימָן תכ"ד אִישׁ וְאִשָּׁה שֶׁחָבְלוּ זֶה בְּזֶה.</small> וּמִיהוּ צָרִיךְ אֹמֶד, אִם הָיָה יָכוֹל לְהַצִּיל עַצְמוֹ בְּחַבָּלָה מוּעֶטֶת וְחָבַל בּוֹ הַרְבֵּה, חַיָּב. <small>וְדַוְקָא לְעִנְיַן חַבָּלָה שֶׁמְּשַׁלֵם לוֹ ד' דְּבָרִים, דְּהָוֵי כְּאָדָם הַמַּזִּיק בְּשׁוֹגֵג; אֲבָל פָּטוּר עַל הַבֹּשֶׁת, דְּהָא לֹא כִּוֵּן לְבַיֵּשׁ. וְלָכֵן הַמַּכֶּה חֲבֵרוֹ, וַחֲבֵירוֹ קְרָאוֹ מַמְזֵר, פָּטוּר, שֶׁנֶּאֱמַר: וְהָיָה כִּי יֵחַם לְבָבוֹ וְגוֹ' <small><small>(דְּבָרִים יט, ו)</small>.</small> וְכֵן אִם אֶחָד קָרָא לַחֲבֵרוֹ גַּנָּב, וְהוּא אוֹמֵר לוֹ: אַתָּה מְכַזֵּב כְּמַמְזֵר, אוֹ קְרָאוֹ מַמְזֵר, פָּטוּר מֵהַאי טַעֲמָא <small><small>(מהרי"ו סִימָן כ"ח וְסִימָן ס')</small>.</small> </small> וְכֵן הַדִּין בְּאָדָם הָרוֹאֶה אֶחָד מִיִּשְׂרָאֵל מַכֶּה חֲבֵרוֹ, וְאֵינוֹ יָכוֹל לְהַצִּילוֹ אִם לֹא שֶׁיַּכֶּה הַמַּכֶּה, יָכוֹל לְהַכּוֹתוֹ, כְּדֵי לְאַפְרוּשֵׁי מֵאִסוּרָא. <small>הַגָּה: וְכֵן מִי שֶׁהוּא תַּחַת רְשׁוּתוֹ, וְרוֹאֶה בּוֹ שֶׁהוּא עוֹשֶׂה דְּבַר עֲבֵרָה, רַשַּׁאי לְהַכּוֹתוֹ וּלְיַסְּרוֹ כְּדֵי לְהַפְרִישׁוֹ מֵאִסּוּר, וְאֵין צָרִיךְ לַהֲבִיאוֹ לְבֵית דִּין <small><small>(ת"ה סִימָן רי"ח)</small>.</small> </small> 

שְׁנַיִם שֶׁחָבְלוּ בְּאֶחָד כְּאֶחָד, שְׁנֵיהֶם חַיָּבִים, וּמְשַׁלְּשִׁים בֵּינֵיהֶם. הָיָה אֶחָד מִתְכַּוֵּן וְהַשֵּׁנִי לֹא כִּוֵּן, הַשֵּׁנִי פָּטוּר מִבֹּשֶׁת: 


Siman 422

הַחוֹבֵל בַּחֲבֵרוֹ, אַף עַל פִּי שֶׁנָּתַן לוֹ ה' דְּבָרִים, אֵינוֹ מִתְכַּפֵּר לוֹ עַד שֶׁיְּבַקֵּשׁ מִמֶּנּוּ וְיִמְחֹל לוֹ. וְאָסוּר לַנֶּחְבָּל לִהְיוֹת אַכְזָרִי מִלִּמְחֹל, כִּי אֵין זֶה דֶרֶךְ זֶרַע יִשְׂרָאֵל, אֶלָּא כֵּיוָן שֶׁבִּקֵשׁ מִמֶּנּוּ הַחוֹבֵל וְנִתְחַנֵּן לוֹ פַעַם רִאשׁוֹנָה וּשְׁנִיָּה, וְיָדוּעַ שֶׁהוּא שָׁב מֵחֶטְאוֹ וְנִחַם מֵרָעָתוֹ, יִמְחֹל לוֹ. וְכָל הַמְמַהֵר לִמְחֹל הֲרֵי זֶה מְשֻׁבָּח, וְרוּחַ חֲכָמִים נוֹחָה הֵימֶנּוּ. <small>הַגָּה: וְעַיֵּן בְּאֹרַח חַיִּים סִימָן תר"ו. אָסוּר לְבַקֵּשׁ דִּין מִן הַשָּׁמַיִם עַל חֲבֵרוֹ שֶׁעָשָׂה לוֹ רָעָה. וְדַוְקָא דְּאִית לֵהּ דַּיָּנָא בְאַרְעָא. וְכָל הַצּוֹעֵק עַל חֲבֵרוֹ, הוּא נֶעֱנָשׁ תְּחִלָּה <small><small>(גְּמָרָא פֶּרֶק הַחוֹבֵל)</small>.</small> וְיֵשׁ אוֹמְרִים דַּאֲפִלּוּ לֵית לֵהּ דַּיָּנָא בְּאַרְעָא אָסוּר לִצְעֹק עָלָיו, אֶלָּא אִם כֵּן הוֹדִיעוֹ תְּחִלָּה <small><small>(הָרַ"ן פ"ק דְּר"ה)</small>.</small> </small> 

דִּין נֶחְבָּל נִשְׁבָּע וְנוֹטֵל, נִתְבָּאֵר בְּסִימָן צ'. 


Siman 423

הַנּוֹגֵף אֶת הָאִשָּׁה וְיָצְאוּ יְלָדֶיהָ, אַף עַל פִּי שֶׁלֹּא נִתְכַּוֵּן, חַיָּב לְשַׁלֵּם דְּמֵי וְלָדוֹת לְבַעְלָהּ, וְנֵזֶק וְצַעַר לָאִשָּׁה. וְכֵיצַד מְשַׁעֲרִין דְּמֵי וְלָדוֹת, שָׁמִין אֶת הָאִשָּׁה כַּמָּה הָיְתָה יָפָה עַד שֶׁלֹּא יָלְדָה, וְכַמָּה הִיא יָפָה מִשֶּׁיָּלְדָה, וְנוֹתְנִים לַבַּעַל. <small>וְצַעַר וְנֶזֶק מְשַׁעֲרִין כַּמָּה תִּפְחַת הָאִשָּׁה וְנִכְחֶשֶׁת יוֹתֵר כְּשֶׁהִיא מַפֶּלֶת עַל יְדֵי הַכָּאָה מִשֶּׁיָּלְדָה כְּדַרְכָּהּ. וְכֵן בְּשֶׁבֶת וְרִפּוּי, אִם צְרִיכָה לְכָךְ <small><small>(טוּר ס"א)</small>.</small> וְעַיֵּן בְּאֶבֶן הָעֵזֶר סִימָן פ"ג.</small> וְאִם מֵת הַבַּעַל, נוֹתְנִים לְיוֹרְשָׁיו. <small><small>(שָׁם בְּשֵׁם הרמב"ם ד"ב)</small>.</small> וְאִם נְגָפָהּ אַחַר מִיתַת הַבַּעַל, נוֹתְנִים אַף דְּמֵי וְלָדוֹת לָאִשָּׁה. <small>וְיֵשׁ אוֹמְרִים דְּהוּא שֶׁל יוֹרְשָׁיו <small><small>(טוּר בְּשֵׁם הָרַאֲבַ"ד וְהָרֹא"שׁ)</small>.</small> </small> 

הָיְתָה נְשׂוּאָה לְגֵר, וְחִבֵּל בָּהּ בְּחַיֵּי הַגֵּר, נוֹתֵן דְּמֵי וְלָדוֹת לַבַּעַל. מֵת הַגֵּר, פָּטוּר. וְאִם חָבַל בָּהּ אַחַר מִיתַת הַגֵּר, זָכְתָה הִיא בִּדְמֵי וְלָדוֹת. <small>וְיֵשׁ אוֹמְרִים דְּהוּא פָטוּר <small><small>(טוּר ס"ג בְּשֵׁם הָרֹא"שׁ)</small>.</small> </small> 

הָיְתָה שִׁפְחָה אוֹ גוֹיָה בִּשְׁעַת הֵרָיוֹן, וּבִשְׁעַת נְגִיפָה נִשְׁתַּחְרְרָה אוֹ נִתְגַיְּרָה, הֲרֵי דְּמֵי וְלָדוֹת שֶׁלָּהּ. <small>וְיֵשׁ אוֹמְרִים דְּאִם בַּעְלָהּ קַיָּם הֲרֵי הֵן שֶׁל בַּעַל; וְאִם לָאו, הוּא פָטוּר <small><small>(טוּר ס"ד בְּשֵׁם הָרֹא"שׁ)</small>.</small> </small> 

הַנּוֹגֵף אֶת הָאִשָּׁה וְיָצְאוּ יְלָדֶיהָ וָמֵתָה, אַף עַל פִּי שֶׁהָיָה שׁוֹגֵג, הֲרֵי זֶה פָטוּר מֵהַתַּשְׁלוּמִין וְאֵינוֹ מְשַׁלֵּם כְּלוּם, שֶׁנֶּאֱמַר: וְלֹא יִהְיֶה אָסוֹן עָנֹשׁ יֵעָנֵשׁ <small><small>(שְׁמוֹת כא, כב)</small> ; <small><small>(לֹא חִלֵּק הַכָּתוּב בֵּין שׁוֹגֵג לְמֵזִיד בְּדָבָר שֶׁיֵּשׁ בּוֹ מִיתַת בֵּית דִּין לְפָטְרוֹ מִן הַתַּשְׁלוּמִין</small> </small> בַּמֶּה דְּבָרִים אֲמוּרִים, כְּשֶׁנִּתְכַּוֵּן לָאִשָּׁה. אֲבָל אִם נִתְכַּוֵּן לַחֲבֵרוֹ, וְנָגַף אֶת הָאִשָּׁה, אַף עַל פִּי שֶׁמֵּתָה, הוֹאִיל וְהֵמִיתָהּ בְּלֹא כַּוָּנָה הֲרֵי זֶה כְּדָבָר שֶׁאֵין בּוֹ מִיתַת בֵּית דִּין, וּמְשַׁלֵּם דְּמֵי וְלָדוֹת. <small>וְיֵשׁ אוֹמְרִים דַּאֲפִלּוּ לֹא נִתְכַּוֵּן לָאִשָּׁה פָּטוּר מִתַּשְׁלוּמִין <small><small>(טוּר ס"ה בְשֵׁם הָרַאֲבַ"ד)</small>.</small> </small> 
</small>

Siman 424

הַחוֹבֵל בְּאָבִיו וְאִמּוֹ וְלֹא הוֹצִיא מֵהֶם דָּם, חַיָּב בַּחֲמִשָּׁה דְבָרִים. הוֹצִיא מֵהֶם דָּם, חַיָּב מִיתָה, לְפִיכָךְ פָּטוּר מִתַּשְׁלוּמִין אֲפִלּוּ הוּא שׁוֹגֵג. לְפִיכָךְ, לֹא יַקִּיז הַבֵּן לְאָבִיו, וְלֹא יוֹצִיא קוֹץ מִבְּשָׂרוֹ וְלֹא יִפְתַּח לוֹ מוּרְסָא, שֶׁמָּא יָבֹא לְהוֹצִיא מִמֶּנּוּ דָם. וְנִתְבָּאֵר זֶה בְּטּוּר יוֹרֶה דֵעָה סִימָן רמ"א. 

הַחוֹבֵל בַּחֲבֵרוֹ בְּשַׁבָּת, פָּטוּר מִתַּשְׁלוּמִין אֲפִלּוּ הוּא שׁוֹגֵג, כֵּיוָן שֶׁיֵּשׁ בּוֹ מִיתַת בֵּית דִּין. אֲבָל הַחוֹבֵל בַּחֲבֵרוֹ בְּיוֹם הַכִּפּוּרִים, <small><small>(אֲפִלּוּ)</small></small> בְּמֵזִיד, חַיָּב לְשַׁלֵּם לוֹ. 

הַחוֹבֵל בְּעֶבֶד כְּנַעֲנִי שֶׁלּוֹ, פָּטוּר. חָבְלוּ בּוֹ אֲחֵרִים, רַבּוֹ נוֹטֵל ה' דְּבָרִים. וַאֲפִלּוּ צִעֲרוֹ בְּסַם וְנִתְרַפֵּא מְהֵרָה, הֲרֵי כָּל רְפוּאָתוֹ לְרַבּוֹ. 

מִי שֶׁחֶצְיוֹ עֶבֶד וְחֶצְיוֹ בֶּן חוֹרִין, שֶׁהִכָּהוּ אָדָם אוֹ נְגָחוֹ שׁוֹר, נִתְבָּאֵר מִשְׁפָּטוֹ בְּטוּר יו"ד סִימָן רס"ז <small><small>(סָעִיף ס"ב)</small>.</small> 

מִי שֶׁיָּצָא לְחֵרוּת וַעֲדַיִן לֹא הִגִּיעַ גֵּט שִׁחְרוּר לְיָדוֹ, וְחָבְלוּ בּוֹ אֲחֵרִים, פְּטוּרִים. 

הַחוֹבֵל בְּבַת קְטַנָּה שֶׁל אֲחֵרִים, אִם נֶזֶק הַפּוֹחֵת אוֹתָהּ מִכַּסְפָּה הוּא, הֲרֵי הוּא שֶׁל הָאָב. וְכֵן שִׁבְתָּהּ שֶׁל אָב, שֶׁהֲרֵי מַעֲשֵׂה יָדֶיהָ וְכֶסֶף מְכִירָתָהּ שֶׁל אָבִיהָ הוּא. <small>וְיֵשׁ אוֹמְרִים דַּוְקָא בִּסְמוּכָה עַל שֻׁלְּחָנוֹ, אֲבָל אֵינָהּ סְמוּכָה עַל שֻׁלְּחָנוֹ, הוּא שֶׁלָּהּ <small><small>(טוּר בְּשֵׁם הָרַמְבַּ"ם)</small>.</small> וְיֵשׁ אוֹמְרִים אֲפִלּוּ בִּסְמוּכָה עַל שֻׁלְּחָנוֹ הוּא שֶׁלָּהּ, אִם אֲחֵרִים חָבְלוּ בָהּ <small><small>(שָׁם בְּשֵׁם הָרֹא"שׁ)</small>.</small> </small> אֲבָל צַעַר וְרִפּוּי וּבֹשֶׁת, שֶׁלָּהּ. וְכֵן נֶזֶק שֶׁאֵינוֹ פּוֹחֲתָהּ מִכַּסְפָּה הֲרֵי הוּא שֶׁלָּהּ. וְכֵן הַחוֹבֵל בְּבִתּוֹ, מְשַׁלֵּם צַעַר וְרִפּוּי וּבֹשֶׁת. <small>הַגָּה: וְנִרְאֶה לִי, דַּוְקָא בְּאֵינָהּ סְמוּכָה עַל שֻׁלְּחָנוֹ <small><small>(ע' בד"מ)</small>,</small> אֲבָל סְמוּכָה עַל שֻׁלְּחָנוֹ יֵשׁ אוֹמְרִים דְּפָטוּר <small><small>(הַמ"מ לְדַעַת הָרַמְבַּ"ם)</small>,</small> כְּמוֹ שֶׁיִּתְבָּאֵר בְּסָמוּךְ:</small> 

הַחוֹבֵל בְּבָנָיו הַגְּדוֹלִים, אִם אֵינָם סְמוּכִים עַל שֻׁלְחָנוֹ, נוֹתֵן לָהֶם מִיָּד; וְהַקְּטַנִּים, יִלָּקַח קַרְקַע בְּנִזְקָן, <small>וְיֵשׁ אוֹמְרִים סֵפֶר תּוֹרָה <small><small>(טוּר סי"א בְּשֵׁם הָרֹא"שׁ)</small></small> </small> וְהֵם אוֹכְלִים פֵּרוֹתָיו. וְכֵן בַּאֲחֵרִים שֶׁחָבְלוּ בָּהֶם. וְאִם הָיוּ סְמוּכִים עַל שֻׁלְחָנוֹ, וְחָבַל בָּהֶם <small><small>(הוּא)</small>,</small> פָּטוּר בֵּין שֶׁהָיוּ גְּדוֹלִים בֵּין שֶׁהָיוּ קְטַנִּים; וְאִם אֲחֵרִים חָבְלוּ בָהֶם, בִּגְדוֹלִים יִתֵּן לָהֶם מִיָּד; בִּקְטַנִים, יִלָּקַח בָּהֶם קַרְקַע וְהוּא אוֹכֵל פֵּרוֹתָיו עַד שֶׁיִּגְדְּלוּ. <small>הַגָּה: וְיֵשׁ אוֹמְרִים דְּאֵינוֹ פָטוּר בִּסְמוּכִים עַל שֻׁלְּחָנוֹ אֶלָּא מִשֶּׁבֶת, אֲבָל חַיָּב בִּשְׁאָר ד' דְּבָרִים, וְדִינוֹ בָּהֶם כְּאִלּוּ חָבְלוּ בָהֶן אֲחֵרִים <small><small>(טוּר בְּשֵׁם הָרֹא"שׁ)</small>.</small> </small> 

הַחוֹבֵל בְּחֵרֵשׁ שׁוֹטֶה וְקָטָן, חַיָּב; וְהֵם שֶׁחָבְלוּ בַּאֲחֵרִים, פְּטוּרִים; אַף עַל פִּי שֶׁנִּתְפַּקַּח הַחֵרֵשׁ וְנִשְׁתַּפֶּה הַשּׁוֹטֶה וְהִגְדִּיל הַקָּטָן, אֵינָם חַיָּבִים לְשַׁלֵּם, שֶׁבַּשָׁעָה שֶׁחָבְלוּ בָּהֶם לֹא הָיוּ בְּנֵי דַעַת: 

הָעֶבֶד וְהָאִשָּׁה, הַחוֹבֵל בָּהֶם חַיָּב; וְהֵם שֶׁחָבְלוּ בַּאֲחֵרִים, פְּטוּרִים, אֲבָל מְשַׁלְּמִים לְאַחַר זְמַן, אִם נִתְגָרְשָׁה הָאִשָּׁה אוֹ נִתְאַלְמְנָה אוֹ נִשְׁתַּחְרֵר הָעֶבֶד. <small>הַגָּה: יֵשׁ לָהּ נִכְסֵי מְלוֹג אוֹ נִכְסֵי צֹאן בַּרְזֶל, מוֹכֶרֶת אוֹתָן לַאֲחֵרִים בְּטוֹבַת הֲנָאָה, וּמְשַׁלֶּמֶת לַנֶּחְבָּל <small><small>(טוּר סי"ג)</small>.</small> </small> 

הָאִשָּׁה שֶׁחָבְלָה בְּבַעְלָהּ, אִם הָיָה תּוֹסֶפֶת בִּכְתֻבָּתָהּ אוֹ נִכְסֵי מְלוֹג אוֹ נִכְסֵי צֹאן בַּרְזֶל, מְחַיְּבִים אוֹתָהּ לְמָכְרָם לְבַעְלָהּ בְּטוֹבַת הֲנָאָה, וְגוֹבֶה מִמֶּנָּה אִם רָצָה הַבַּעַל. וְאִם רָצָה לְגָרְשָׁהּ וְלִגְבּוֹת מִמֶּנָּה הַכֹּל, גּוֹבֶה; וְאִם לֹא הָיָה לָהּ, אֵינָהּ יְכוֹלָה לִמְכֹּר לוֹ עִקַּר כְּתֻבָּתָהּ, שֶׁאָסוּר לָאָדָם לַשְׁהוֹת אֶת אִשְׁתּוֹ שָׁעָה אַחַת בְּלֹא כְּתֻבָּה, אֶלָּא אִם רָצָה הַבַּעַל כּוֹתֵב עָלֶיהָ שְׁטָר בִּדְמֵי הַחַבָּלָה, אוֹ מְגָרְשָׁהּ וְנוֹטֵל מִכְּתֻבָּתָהּ הָרָאוּי לוֹ. <small>הַגָּה: וְכֵן אִם הַחַבָּלָה כְּפִי כְּתֻבָּתָהּ, מוֹכֶרֶת כְּתֻבָּתָהּ לְבַעְלָהּ וּמְשַׁלֶּמֶת לְבַעְלָהּ, וְלָא חַיְשִׁינָן שֶׁמָּא תְהֵא קַלָּה בְּעֵינָיו לְהוֹצִיאָהּ, שֶׁהֲרֵי אִם יִרְצֶה יוּכַל לְגָרְשָׁהּ וְלִגְבּוֹת בַּחַבָּלָתוֹ <small><small>(טוּר סי"ג)</small>.</small> </small> 

דִּין אֵשֶׁת אִישׁ שֶׁחָבְלוּ בָּהּ אֲחֵרִים אוֹ בַּעְלָהּ, נִתְבָּאֵר בַּטּוּר א"ה סִימָן פ"ג. <small>הַגָּה: אִישׁ, וְאִשָּׁה שֶׁיֵּשׁ לָהּ בַּעַל, שֶׁחָבְלוּ זֶה בָזֶה, לָא אַמְרִינָן שֶׁיְּשַׁלְּמוּ בַּמּוֹתָר נֶזֶק שָׁלֵם, דְּהָא קְצָת מֵחַבָּלָה שֶׁחָבַל בָּאִשָּׁה הוּא לְבַעְלָהּ, עַל כֵּן יְשַׁלֵּם הַחוֹבֵל בָּהּ הַשַּׁיָּךְ לְבַעְלָהּ, וּמַה שֶּׁשַׁיָּךְ לָאִשָּׁה מְנַכִּין לוֹ נֶגֶד חַבָּלָתוֹ <small><small>(תְּשׁוּבַת רַשְׁבָּ"א סִימָן תתקמ"ח)</small>.</small> </small> 


Siman 425

<small>הַגָּה: כָּל חַיְבֵי מִיתוֹת בֵּית דִּין בַּזְּמַן הַזֶּה, אֵין בְּיָדֵנוּ לְהַלְקוֹתָן אוֹ לְהַגְלוֹתָן אוֹ לְהָרְגָן אוֹ לְחָבְטָן, אֶלָּא מְנַדִּין אוֹתָן וּמַבְדִּילִים אוֹתָן מִן הַקָּהָל <small><small>(טוּר ס"א בְּשֵׁם רַב נַטְרוֹנַאי גָאוֹן)</small></small>. כָל זֶה מִצַּד הַדִּין, אֲבָל אִם רוֹאִין בֵּית דִּין שֶׁהוּא צֹרֶךְ שָׁעָה וּמִגְדַּר מִלְּתָא, יְכוֹלִין לַעֲנֹשׁ בַּמֶּה שֶׁיִּרְצוּ <small><small>(שָׁם וּבְשֵׁם תְּשׁוּבַת הַגָּאוֹן)</small></small> כְּמוֹ שֶׁנִּתְבָּאֵר לְעֵיל סִימָן ב'. וְדַוְקָא בְּדִינֵי נְפָשׁוֹת הַצְּרִיכִין בֵּית דִּין, אֲבָל הַנֶּהֱרָגִין בְּלֹא בֵּית דִּין נִדּוֹנִין גַּם עַתָּה, כְּמוֹ שֶׁיִּתְבָּאֵר <small><small>(טוּר שָׁם)</small></small> . </small> הָרוֹדֵף אֶת חֲבֵרוֹ לְהָרְגוֹ, וְהִזְהִירוּהוּ, וַהֲרֵי הוּא רוֹדֵף אַחֲרָיו, אֲפִלּוּ הָיָה הָרוֹדֵף קָטָן, הֲרֵי כָּל יִשְׂרָאֵל מְצֻוִּים לְהַצִּילוֹ בְּאֵבֶר מֵאֶבְרֵי הָרוֹדֵף. וְאִם אֵינָם יְכוֹלִים לְכַוֵּן וְלֹא לְהַצִּילוֹ אֶלָּא אִם כֵּן יַהַרְגוּ לָרוֹדֵף, הֲרֵי אֵלּוּ הוֹרְגִים אוֹתוֹ אַף עַל פִּי שֶׁעֲדַיִן לֹא הָרַג. <small>הַגָּה: <small><small>(טוּר ס"ז)</small></small> הַבָּא בַּמַּחְתֶּרֶת לִגְנֹב גַּם כֵּן דִּינוֹ כְּרוֹדֵף. וְאִם יָדוּעַ שֶׁלֹּא בָּא רַק עַל עֵסֶק מָמוֹן, וְאַף אִם יַעֲמֹד בַּעַל הַמָּמוֹן נֶגְדּוֹ לֹא יַהַרְגֵהוּ, אָסוּר לְהָרְגוֹ. וְעַיֵּן בְּדִבְרֵי הַטּוּר בְּסִימָן זֶה. מִי שֶׁמְּסַכֵּן רַבִּים, כְּגוֹן שֶׁעוֹסֵק בְּזִיּוּפִים בְּמָקוֹם שֶׁהַמַּלְכֻיּוֹת מַקְפִּידוֹת, דִּינוֹ כְּרוֹדֵף וּמֻתָּר לְמָסְרוֹ לַמַּלְכוּת <small><small>(נִמּוּקֵי מַהֲרַ"ם מֵרִיזְבּוּרְק)</small>,</small> כְּמוֹ שֶׁנִּתְבָּאֵר לְעֵיל סִימָן שפ"ח סי"ב:</small>  
לְפִיכָךְ, הַמְעֻבֶּרֶת שֶׁהִיא מַקְשָׁה לֵילֵד, מֻתָּר לַחְתֹּךְ הָעֻבָּר בְּמֵעֶיהָ, בֵּין בְּסַם בֵּין בַּיָּד, מִפְּנֵי שֶׁהוּא כְּרוֹדֵף אַחֲרֶיהָ לְהָרְגָהּ. וְאִם הוֹצִיא רֹאשׁוֹ, אֵין נוֹגְעִין בּוֹ, שֶׁאֵין דּוֹחִין נֶפֶשׁ מִפְּנֵי נֶפֶשׁ וְזֶהוּ טִבְעוֹ שֶׁל עוֹלָם.  
וְכֵן הָרוֹדֵף אַחַר הַזָּכָר אוֹ אַחַר אַחַת מִכָּל הָעֲרָיוֹת <small>לְאָנְסָהּ,</small> חוּץ מֵהַבְּהֵמָה, מַצִּילִין אוֹתוֹ אֲפִלּוּ בְּנֶפֶשׁ הָרוֹדֵף. וְאִם רָדַף אַחַר עֶרְוָה וְתָפַס וְשָׁכַב עִמָּהּ, כֵּיוָן שֶׁהֶעֱרָה בָּהּ, אַף עַל פִּי שֶׁלֹּא גָמַר בִּיאָתוֹ, אֵין מְמִיתִין אוֹתוֹ עַד עָמְדוֹ בַּדִּין.  
רָדַף אַחַר עֶרְוָה, וַאֲחֵרִים הָיוּ רוֹדְפִים אַחֲרָיו לְהַצִּילָהּ, וְאָמְרָה לָהֶם: הַנִּיחוּהוּ כְּדֵי שֶׁלֹּא יַהַרְגֵנִי, אֵין שׁוֹמְעִין לָהּ, אֶלָּא מַבְהִילִין אוֹתוֹ וּמוֹנְעִין אוֹתוֹ עַל יְדֵי הַכָּאַת אֵבָרָיו, וְאִם אֵינָם יְכוֹלִים בְּאֵבָרָיו אֲפִלּוּ בְּנַפְשׁוֹ. <small>הַגָּה: הַבָּא עַל הַגּוֹיָה בְּפַרְהֶסְיָא לְעֵינֵי עֲשָׂרָה יִשְׂרְאֵלִים, קַנָּאִין פּוֹגְעִים בּוֹ וּמֻתָּרִין לְהָרְגוֹ. וְדַוְקָא בִּשְׁעַת מַעֲשֶׂה, אֲבָל אִם פֵּרַשׁ אָסוּר לְהָרְגוֹ. וְדַוְקָא שֶׁהִתְרוּ בּוֹ וְלֹא פֵרַשׁ. וְדַוְקָא שֶׁבָּא הַקַּנַּאי לְהָרְגוֹ מֵעַצְמוֹ, אֲבָל אִם שָׁאַל לְבֵית דִּין אֵין מוֹרִין לוֹ כָּךְ:</small>  
<small>(אֶפִּיקוֹרוֹס מִ)</small> [מִּינֵי] יִשְׂרָאֵל, וְהֵם עוֹבְדֵי עֲכּוּ"ם; אוֹ עוֹשֶׂה עֲבֵרוֹת לְהַכְעִיס, אֲפִלּוּ אָכַל נְבֵלָה אוֹ לָבַשׁ שַׁעַטְנֵז לְהַכְעִיס, <small><small>(הֲרֵי זֶה)</small></small> <small>(אֶפִּיקוֹרוֹס)</small> ; [מִּין] וְהַכּוֹפְרִים בַּתּוֹרָה וּבַנְּבוּאָה; מִיִּשְׂרָאֵל מִצְוָה לְהָרְגָן. אִם יֵשׁ בְּיָדוֹ כֹּחַ לְהָרְגָן בְּסַיִף בְּפַרְהֶסְיָא, הוֹרֵג; וְאִם לָאו, יָבֹא עֲלֵיהֶם בַּעֲלִילוֹת עַד שֶׁיְּסַבֵּב הֲרִיגָתָן. כֵּיצַד, רָאָה אֶחָד מֵהֶם שֶׁנָּפַל לִבְאֵר, וְהַסֻלָּם בַּבְּאֵר, קוֹדֵם וּמְסַלְּקוֹ, וְאוֹמֵר: הֲרֵינִי טָרוּד לְהוֹרִיד בְּנִי מֵהַגַּג וְאַחֲזִירֶנּוּ לְךָ, וְכַיּוֹצֵא בִּדְבָרִים אֵלּוּ. אֲבָל הַגּוֹיִים שֶׁאֵין בֵּינֵינוּ וּבֵינָם מִלְחָמָה, וְרוֹעֶה בְּהֵמָה דַקָּה מִיִּשְׂרָאֵל בְּמָקוֹם שֶׁהַשָּׂדוֹת הֵם שֶׁל יִשְׂרָאֵל, וְכַיּוֹצֵא בָּהֶם, אֵין מְסוֹבְּבִין לָהֶם הַמִּיתָה, וְאָסוּר לַהֲצִילָן. <small><small>(שָׁם [פ"ד מֵרוֹצֵח] וי"א ע"ל סל"ד סי"ג וּבְסִימָן ת"ט)</small>.</small> בַּמֶּה דְּבָרִים אֲמוּרִים, בְּיִשְׂרָאֵל בַּעַל עֲבֵרוֹת וְהוּא עוֹמֵד בְּרִשְׁעוֹ וְשׁוֹנֶה בּוֹ תָּמִיד, כְּגוֹן רוֹעֶה בְּהֵמָה דַקָּה שֶׁפָּקְרוּ בְּגָזֵל וְהֵם הוֹלְכִים בְּאִוַּלְתָּם; אֲבָל יִשְׂרָאֵל בַּעַל עֲבֵרוֹת שֶׁאֵינוֹ עוֹמֵד בְּרִשְׁעוֹ תָּמִיד, אֶלָּא עוֹשֶׂה עֲבֵרוֹת לַהֲנָאַת עַצְמוֹ, כְּגוֹן אוֹכֵל נְבֵלוֹת לְתֵיאָבוֹן, מִצְוָה לְהַצִּילוֹ, וְאָסוּר לַעֲמֹד עַל דָּמוֹ. <small><small>(שָׁם ד"ג)</small> <small>עַיֵּן בְּיוֹרֶה דֵעָה סִימָן קנ"ח.</small> </small>  

Siman 426

הָרוֹאֶה אֶת חֲבֵרוֹ טוֹבֵעַ בַּיָּם, אוֹ לִסְטִים בָּאִין עָלָיו, אוֹ חַיָּה רָעָה בָּאָה עָלָיו, וְיָכוֹל לְהַצִּילוֹ הוּא בְּעַצְמוֹ אוֹ שֶׁיִּשְׂכֹּר אֲחֵרִים לְהַצִּיל, וְלֹא הִצִּיל; אוֹ שֶׁשָּׁמַע גּוֹיִם אוֹ מוֹסְרִים מְחַשְּׁבִים עָלָיו רָעָה, אוֹ טוֹמְנִים לוֹ פַּח וְלֹא גִלָּה אֹזֶן חֲבֵרוֹ וְהוֹדִיעוֹ; אוֹ שֶׁיָּדַע בְּגוֹי אוֹ בְּאַנָּס שֶׁהוּא בָּא עַל חֲבֵרוֹ, וְיָכוֹל לְפַיְּסוֹ בִּגְלַל חֲבֵרוֹ וּלְהָסִיר מַה שֶּׁבְּלִבּוֹ וְלֹא פִּיְּסוֹ, וְכַיּוֹצֵא בִּדְבָרִים אֵלּוּ, עוֹבֵר עַל לֹא תַעֲמֹד עַל דַּם רֵעֶךָ <small><small>(וַיִּקְרָא יט, טז)</small>.</small> 


Siman 427

מִצְוֹת עֲשֵׂה לַעֲשׂוֹת אָדָם מַעֲקֶה לְגַגּוֹ, שֶׁנֶּאֱמַר: וְעָשִׂיתָ מַעֲקֶה לְגַגֶּךָ <small><small>(דְּבָרִים כב, ח)</small>.</small> וְהוּא שֶׁיִּהְיֶה בֵּית דִּירָה; אֲבָל בֵּית הָאוֹצָרוֹת וּבֵית הַבָּקָר וְכַיּוֹצֵא בָּהֶן, אֵינוֹ זָקוּק לוֹ. 

כָּל בַּיִת שֶׁאֵין בּוֹ ד' אַמּוֹת עַל ד' אַמּוֹת, פָּטוּר מִמַּעֲקֶה. 

בַּיִת שֶׁל שְׁנֵי שֻׁתָּפִים, חַיָּבִים בַּמַּעֲקֶה, שֶׁנֶּאֱמַר: כִּי יִפּוֹל הַנּוֹפֵל מִמֶּנּוּ <small><small>(דְּבָרִים כב, ח)</small>,</small> לֹא תָּלָה אֶלָּא בַּנּוֹפֵל. אִם כֵּן לָמָּה נֶאֱמַר: גַּגֶּךָ <small><small>(דְּבָרִים כב, ח)</small>,</small> לְמַעֵט בָּתֵּי כְּנֵסִיּוֹת וּבָתֵּי מִדְרָשׁוֹת, לְפִי שֶׁאֵינָם עֲשׂוּיִים לְדִירָה. 

הָיְתָה רְשׁוּת הָרַבִּים גָּבוֹהַּ מִגַּגּוֹ, אֵינוֹ זָקוּק לְמַעֲקֶה, שֶׁנֶּאֱמַר: כִּי יִפֹּל הַנוֹפֵל מִמֶּנּוּ <small><small>(דְּבָרִים כב, ח)</small>.</small> 

גֹּבַהּ הַמַּעֲקֶה, אֵין פָּחוֹת מִי' טְפָחִים, כְּדֵי שֶׁלֹּא יִפֹּל מִמֶּנּוּ הַנֹּפֵל. וְצָרִיךְ לִהְיוֹת הַמְּחִצָּה חֲזָקָה, כְּדֵי שֶׁיִּשָּׁעֵן אָדָם עָלֶיהָ וְלֹא תִּפֹּל. 

כָּל הַמַּנִּיחַ גַּגּוֹ בְּלֹא מַעֲקֶה בִּטֵּל מִצְוַת עֲשֵׂה; וְעָבַר עַל לֹא תַּעֲשֶׂה, שֶׁנֶּאֱמַר: וְלֹא תָשִׂים דָּמִים בְּבֵיתֶךָ <small><small>(דְּבָרִים כב, ח)</small>.</small> 

אֶחָד הַגַּג וְאֶחָד כָּל דָּבָר שֶׁיֵּשׁ בּוֹ סַכָּנָה וְרָאוּי שֶׁיִּכְשֹׁל בָּהּ אָדָם וְיָמוּת, כְּגוֹן שֶׁהָיְתָה לוֹ בְּאֵר <small><small>(אוֹ בּוֹר)</small></small> בַּחֲצֵרוֹ, בֵּין שֶׁיֵּשׁ בּוֹ מַיִם בֵּין שֶׁאֵין בּוֹ מַיִם, חַיָּב לַעֲשׂוֹת חוּלְיָא גָבֹהַּ י' טְפָחִים, אוֹ לַעֲשׂוֹת לָהּ כִּסוּי, כְּדֵי שֶׁלֹּא יִפֹּל בָּהּ אָדָם וְיָמוּת. 

וְכֵן כָּל מִכְשׁוֹל שֶׁיֵּשׁ בּוֹ סַכָּנַת נְפָשׁוֹת, מִצְוַת עֲשֵׂה לַהֲסִירוֹ וּלְהִשָּׁמֵר מִמֶּנּוּ וּלְהִזָּהֵר בַּדָּבָר יָפֶה, שֶׁנֶּאֱמַר: הִשָּׁמֶר לְךָ וּשְׁמֹר נַפְשְׁךָ <small><small>(דְּבָרִים ד, ט)</small>.</small> וְאִם לֹא הֵסִיר וְהִנִּיחַ הַמִּכְשׁוֹלוֹת הַמְבִיאִים לִידֵי סַכָּנָה בִּטֵּל מִצְוַת עֲשֵׂה וְעָבַר בְּלֹא תָשִׂים דָּמִים <small><small>(דְּבָרִים ד, ט)</small>.</small> 

הַרְבֵּה דְּבָרִים אָסְרוּ חֲכָמִים מִפְּנֵי שֶׁיֵּשׁ בָּהֶם סַכָּנַת נְפָשׁוֹת, וּקְצָתָם נִתְבָּאֲרוּ בְּטוּר יו"ד סִימָן קט"ז, וְעוֹד יֵשׁ דְּבָרִים אֲחֵרִים, וְאֵלוּ הֵן: לֹא יַנִּיחַ פִּיו עַל הַסִילוֹן הַמְקַלֵּחַ וְיִשְׁתֶּה, וְלֹא יִשְׁתֶּה בַּלַּיְלָה מֵהַבְּאֵרוֹת וּמֵהָאֲגַמִּים, שֶׁמָּא יִבְלַע עֲלוּקָה וְהוּא אֵינוֹ רוֹאֶה. <small>הַגָּה: וּכְבָר כָּתַבְתִּי דְבָרִים אֵלּוּ סִימָן קט"ז בְּיוֹרֶה דֵעָה וע"ש.</small> 

כָּל הָעוֹבֵר עַל דְּבָרִים אֵלּוּ וְכַיּוֹצֵא בָּהֶם, וְאָמַר: הֲרֵינִי מְסַכֵּן בְּעַצְמִי וּמַה לַּאֲחֵרִים עָלַי בְּכָךְ, אוֹ: אֵינִי מַקְפִּיד בְּכָךְ, מַכִּין אוֹתוֹ מַכַּת מַרְדוּת. וְהַנִּזְהָר מֵהֶם, עָלָיו תָּבֹא בִּרְכַּת טוֹב: 
